{
    "GV05brupsb4u:0": " janako ha vaideha āsāñcakre /",
    "GV05brupsb4u:1": " asya sambandhaḥ- śarīrādyānaṣṭau puruṣānniruhya,",
    "GV05brupsb4u:2": " pratyuhya punarhṛdaye,",
    "GV05brupsb4u:3": " digbhedanena ca punaḥ pañcadhā vyāhya,",
    "GV05brupsb4u:4": " hṛdaye pratyūhya,",
    "GV05brupsb4u:5": " hṛdayaṃ śarīraṃ ca punaranyonyapratiṣṭhaṃ prāṇādipaḍhtavṛtyātmake samānākhye jagadātmanu sūtra upasaṃhṛtya,",
    "GV05brupsb4u:6": " jagadātmani sūtra upasaṃhṛtya,",
    "GV05brupsb4u:7": " jagadātmānaṃśarīrahṛdayasūtrāvasthamatikrāntavān ya aupaniṣadaḥ puruṣo neti netīti vyapadiṣṭaḥ,",
    "GV05brupsb4u:8": " sa sākṣāñcopādānakāraṇasvarūpeṇa ca nirdiṣṭaḥ 'vijñānamānandam' iti /",
    "GV05brupsb4u:9": " tasyaiva vāgādidevatādvāreṇa punaradhigamaḥ kartavya ityadhigamanopāyāntarārtho 'yamārambho brāhmaṇadvayasya /",
    "GV05brupsb4u:10": " ākhyāyikā tvācārapradarśanārthā-",
    "GV05brupsb4u:11": " START BrhUp 4,1.1",
    "GV05brupsb4u:12": " janako ha vaideha āsāṃ cakre /",
    "GV05brupsb4u:13": " atha ha yājñavalkya āvavrāja /",
    "GV05brupsb4u:14": " taṃ hovāca -- yājñavalkya kim artham acārīḥ paśūn icchan aṇvantānīti /",
    "GV05brupsb4u:15": " ubhayam eva saṃrāḍ iti hovāca // BrhUp_4,1.1 //",
    "GV05brupsb4u:16": " BrhUpBh_4,1.1 janako ha vaideha āsāñcakre āsanaṃ kṛtavānāsthāyikāṃ dattavānityarthaḥ,",
    "GV05brupsb4u:17": " darśanakāmebhyo rājñaḥ /",
    "GV05brupsb4u:18": " atha ha tasminnavasare yājñavalkyaḥ āvavrāja-āgatavānātmano yogakṣemārtham,",
    "GV05brupsb4u:19": " rājño vā vivadiṣāṃ dṛṣṭvānugrahārtham /",
    "GV05brupsb4u:20": " tamāgataṃ yajñavalkyaṃ yathāvat pūjāṃ kṛtvovāca hoktavāñjanakaḥ he yājñavalkya kimartham acārīḥ-āgato 'si?",
    "GV05brupsb4u:21": " kiṃ paśūnicchan punarapi,",
    "GV05brupsb4u:22": " āhosvidaṇvantān sūkṣmāntān sūkṣmavastunirṇayāntān praśnān mattaḥ śrotumicchanniti /",
    "GV05brupsb4u:23": " ubhayameva paśūn praśnāṃśca he samrāṭ-samrāḍiti vājapeyayājino liṅgam ;",
    "GV05brupsb4u:24": " yaśca ājñayā rājyaṃ praśāsti,",
    "GV05brupsb4u:25": " samrāṭ ; tasyā mantraṇaṃ he samrāḍiti ;",
    "GV05brupsb4u:26": " samastasya vā bhāratasya varṣasya rājā //4,1.1//",
    "GV05brupsb4u:27": " START BrhUp 4,1.2",
    "GV05brupsb4u:28": " yat te kaścid abravīt tac chṛṇavāmeti /",
    "GV05brupsb4u:29": " abravīn me jitvā śailiniḥ -- vāg vai brahmeti /",
    "GV05brupsb4u:30": " yathā mātṛmān pitṛmān ācāryavān brūyāt tathā tac chailinir abravīd vāg vai brahmeti /",
    "GV05brupsb4u:31": " avadato hi kiṃ syād iti /",
    "GV05brupsb4u:32": " abravīt tu te tasyāyatanaṃ pratiṣṭhām /",
    "GV05brupsb4u:33": " na me 'bravīd iti /",
    "GV05brupsb4u:34": " ekapād vā etat samrāḍ iti /",
    "GV05brupsb4u:35": " sa vai no brūhi yājñavalkya /",
    "GV05brupsb4u:36": " vāg evāyatanam ākāśaḥ pratiṣṭhā prajñety enad upāsīta /",
    "GV05brupsb4u:37": " kā prajñatā yājñavalkya /",
    "GV05brupsb4u:38": " vāg eva samrāḍ iti hovāca /",
    "GV05brupsb4u:39": " vācā vai samrāḍ bandhuḥ prajñāyate /",
    "GV05brupsb4u:40": " ṛgvedo yajurvedaḥ sāmavedo 'tharvāṅgirasa itihāsaḥ purāṇaṃ vidyā upaniṣadaḥ ślokāḥ",
    "GV05brupsb4u:41": " sūtrāṇy anuvyākhyānāni vyākhyānānīṣṭaṃ hutam āśitaṃ pāyitam ayaṃ ca lokaḥ paraś ca",
    "GV05brupsb4u:42": " lokaḥ sarvāṇi ca bhūtāni vācaiva saṃrāṭ prajñāyante /",
    "GV05brupsb4u:43": " vāg vai samrāṭ paramaṃ brahma /",
    "GV05brupsb4u:44": " nainaṃ vāg jahāti /",
    "GV05brupsb4u:45": " sarvāṇy enaṃ bhūtāny abhikṣaranti /",
    "GV05brupsb4u:46": " devo bhūtvā devān apyeti /",
    "GV05brupsb4u:47": " ya evaṃ vidvān etad upāste /",
    "GV05brupsb4u:48": " hastyṛṣabhaṃ sahasraṃ dadāmīti hovāca janako vaidehaḥ /",
    "GV05brupsb4u:49": " sa hovāca yājñavalkyaḥ -- pitā me 'manyata nānanuśiṣya hareteti // BrhUp_4,1.2 //",
    "GV05brupsb4u:50": " BrhUpBh_4,1.2 kintu yatte tubhyaṃ kaścidabravīdācāryo 'nekācāryo 'nekācāryasevī hi bhavāṃstacchṛṇavāmeti /",
    "GV05brupsb4u:51": " itara āha - abravadīduktavānme mamā'cāryo jitvā nāmataḥ śilinasyāpatyaṃ śailinirvāgvai brahmeti vāgdevatā brahmeti /",
    "GV05brupsb4u:52": " āhetapo yathā mātṛmānmātā yasya vidyate putrasya samyaganuśāstryanuśāsanakartrī sa mātṛmān /",
    "GV05brupsb4u:53": " ata ūrdhvaṃ pitā yasyānuśāstā sa pitṛmān /",
    "GV05brupsb4u:54": " upanayanādūrdhvamā samāvartanādācāryo yasyānuśāstā sa ācāryavān /",
    "GV05brupsb4u:55": " evaṃ śuddhitrayahetusaṃyuktaḥ sa sādhādācāryaḥ svayaṃ na kadācidapu prāmāṇādvyabhicarati sa yathā brūyācchiṣyāya tathāsau jitvā śailiniruktavānvāgvai brahmeti /",
    "GV05brupsb4u:56": " avadato hi kiṃ syāditi /",
    "GV05brupsb4u:57": " na hi mūkasyehārthamamutrārthaṃ vā kiñcana syāt /",
    "GV05brupsb4u:58": " kintvabravīduktavāste tubhyaṃ tasya brahmaṇa āyatanaṃ pratiṣṭhāṃ ca /",
    "GV05brupsb4u:59": " āyatanaṃ nāma śarīram /",
    "GV05brupsb4u:60": " pratiṣṭhā triṣvapi kāleṣu ya āśrayaḥ /",
    "GV05brupsb4u:61": " āhetaro na me 'bravīditi /",
    "GV05brupsb4u:62": " itara āha-yadyevamekapādvā etadekaḥ pādo yasya brahmaṇastadidamekapādbrahma tribhiḥ pādaiḥ śūnyamupāsyamānamapi na phalāya bhavatītyarthaḥ /",
    "GV05brupsb4u:63": " yadyevaṃ sa tvaṃ vidvānsanno 'smabhyaṃ brūhi he yājñavalkyeti /",
    "GV05brupsb4u:64": " sa cā'ha-vāgevā'yatanaṃ vāgdevasya brahmaṇo vāgeva karaṇamāyatanaṃ śarīramākāśo 'vyākṛtākhyaḥ pratiṣṭhotpattisthitilayakāleṣu /",
    "GV05brupsb4u:65": " prajñetyenadupāsīta prajñetīyamupaniṣadbrahmaṇaścaturthaḥ pādaḥ prajñeti kṛtvainadbrahmopāsīta /",
    "GV05brupsb4u:66": " kā prajñatā yājñavalkya ki svayameva prajñota prajñānimittam /",
    "GV05brupsb4u:67": " yathā'yatanapratiṣṭhe brahmaṇo vyatirikte tadvatkim /",
    "GV05brupsb4u:68": " na, katha tarhi,",
    "GV05brupsb4u:69": " vāgeva samrāḍiti hovāca vāgeva prajñeti hovācoktavānna vyatiriktā prajñāti /",
    "GV05brupsb4u:70": " kathaṃ punarvāgeva prajñeti,",
    "GV05brupsb4u:71": " ucyate-vācā vai samrāḍbandhuḥ prajñāyate 'smākaṃ bandhurityukte prajñāyakate bandhustathargvaidādi /",
    "GV05brupsb4u:72": " iṣṭaṃ yāganimitta dharmajātaṃ hutaṃ homanimittaṃ ca /",
    "GV05brupsb4u:73": " āśitamannadānimittaṃ pāyitaṃ pānadānanimittamayaṃ ca loka idaṃ ca janma paraśca lokaḥ",
    "GV05brupsb4u:74": " pratipattavyaṃ ca janma sarvāṇi ca bhūtāni vācaiva samrāṭprajñāyante 'to vāgvaisamrāṭparamaṃ",
    "GV05brupsb4u:75": " brahma nānaṃ yathoktabrahmavidaṃ vāgjahāti /",
    "GV05brupsb4u:76": " sarvāṇyenaṃ bhūtānyabhikṣaranti balidānādibhiriha /",
    "GV05brupsb4u:77": " devo bhūtvā punaḥ śarīrapātottarakālaṃ devānapyetyapigacchati ya evaṃ vidvānetadupāste",
    "GV05brupsb4u:78": " vidyāniṣkriyārthaṃ hastitulya ṛṣabho hastyṛṣabho yasmingosahasretaddhastṛṣabhaṃ sahasraṃ",
    "GV05brupsb4u:79": " dadāmīti hovāca janako vaidehaḥ /",
    "GV05brupsb4u:80": " sa hovāca yājñavalkyaḥ /",
    "GV05brupsb4u:81": " ananuśiṣya śiṣyaṃ kṛtārthamakṛtvā śiṣyāddhanaṃ na hareteti me mama pitāmanyata mamāpyayamevābhiprāyaḥ //4,1.2//",
    "GV05brupsb4u:82": " START BrhUp 4,1.3",
    "GV05brupsb4u:83": " yad eva te kaścid abravīt tac chṛṇavāmeti /",
    "GV05brupsb4u:84": " abravīn ma udaṅkaḥ śaulbāyanaḥ /",
    "GV05brupsb4u:85": " prāṇo vai brahmeti /",
    "GV05brupsb4u:86": " yathā mātṛmān pitṛmān ācāryavān brūyāt tathā tac chaulbāyano 'bravīt prāṇo vai brahmeti /",
    "GV05brupsb4u:87": " aprāṇato hi kiṃ syād iti /",
    "GV05brupsb4u:88": " abravīt tu te tasyāyatanaṃ pratiṣṭhām /",
    "GV05brupsb4u:89": " na me 'bravīd iti /",
    "GV05brupsb4u:90": " ekapād vā etat samrāḍ iti /",
    "GV05brupsb4u:91": " sa vai no brūhi yājñavalkya /",
    "GV05brupsb4u:92": " prāṇa evāyatanam ākāśaḥ pratiṣṭhā /",
    "GV05brupsb4u:93": " priyam ity enad upāsīta /",
    "GV05brupsb4u:94": " kā priyatā yājñavalkya /",
    "GV05brupsb4u:95": " prāṇa eva samrāḍ iti hovāca /",
    "GV05brupsb4u:96": " prāṇasya vai samrāṭ kāmāyāyājyaṃ yājayati /",
    "GV05brupsb4u:97": " apratigṛhyasya pratigṛhṇāti /",
    "GV05brupsb4u:98": " api tatra vadhāśaṅkā bhavati yāṃ diśam eti prāṇasyaiva samrāṭ kāmāya /",
    "GV05brupsb4u:99": " prāṇo vai samrāṭ paramaṃ brahma /",
    "GV05brupsb4u:100": " nainaṃ prāṇo jahāti /",
    "GV05brupsb4u:101": " sarvāṇy enaṃ bhūtāny abhikṣaranti /",
    "GV05brupsb4u:102": " devo bhūtvā devān apyeti /",
    "GV05brupsb4u:103": " ya evaṃ vidvān etad upāste /",
    "GV05brupsb4u:104": " hastyṛṣabhaṃ sahasraṃ dadāmīti hovāca janako vaidehah /",
    "GV05brupsb4u:105": " sa hovāca yājñavalkyaḥ -- pitā me 'manyata nānanuśiṣya hareteti // BrhUp_4,1.3 //",
    "GV05brupsb4u:106": " BrhUpBh_4,1.3 yadeva te kaścidabravīdudaṅko nāmataḥ śulbasyāpatyaṃ śaulbasyāpatyaṃ śaulbāyano 'bravītprāṇo vai brahmeti prāṇo vāyurdevatā pūrvavat",
    "GV05brupsb4u:107": " prāṇa evā'yanamākāśaḥ pratiṣṭhopaniṣatpriyamityenadupāsīta /",
    "GV05brupsb4u:108": " kathaṃ punaḥ priyatvaṃ,",
    "GV05brupsb4u:109": " prāṇasya vai he samrāṭkāmāya prāṇasyārthāyāyājyaṃ yājayati patitādikamapyapratigṛhyasyāpyugrādeḥ",
    "GV05brupsb4u:110": " pratigṛhṇātyapi tatra tasyāṃ diśi vadhanimittamāśaṅkaṃ vadhāśaṅketyartho yāṃ diśameti",
    "GV05brupsb4u:111": " taskarādyākīrṇāṃ ca tasyāṃ diśi ba dhāśahkā taccaitatsarvaṃ prāṇasya priyatve bhavati",
    "GV05brupsb4u:112": " prāṇasyaiva samrāṭkāmāya /",
    "GV05brupsb4u:113": " tasmātprāṇo vai samrāṭparamaṃ brahma nainaṃ prāṇo jahāti /",
    "GV05brupsb4u:114": " samānamanyat //4,1.3//",
    "GV05brupsb4u:115": " START BrhUp 4,1.4",
    "GV05brupsb4u:116": " yad eva te kaścid abravīt tac chṛṇavāmeti /",
    "GV05brupsb4u:117": " abravīn me barkur vārṣṇaḥ /",
    "GV05brupsb4u:118": " cakṣur vai brahmeti /",
    "GV05brupsb4u:119": " yathā mātṛmān pitṛmān ācāryavān brūyāt tathā tad vārṣṇo 'bravīc cakṣur vai brahmeti /",
    "GV05brupsb4u:120": " apaśyato hi kiṃ syād iti /",
    "GV05brupsb4u:121": " abravīt tu te tasyāyatanaṃ pratiṣṭhām /",
    "GV05brupsb4u:122": " na me 'bravīd iti /",
    "GV05brupsb4u:123": " ekapād vā etat samrāḍ iti /",
    "GV05brupsb4u:124": " sa vai no brūhi yājñavalkya /",
    "GV05brupsb4u:125": " cakṣur evāyatanam ākāśaḥ pratiṣṭhā /",
    "GV05brupsb4u:126": " satyam ity etad upāsīta /",
    "GV05brupsb4u:127": " kā satyatā yājñavalkya /",
    "GV05brupsb4u:128": " cakṣur eva samrāḍ iti hovāca /",
    "GV05brupsb4u:129": " cakṣuṣā vai samrāṭ paśyantam āhur adrākṣīr iti /",
    "GV05brupsb4u:130": " sa āhādrākṣam iti tat satyaṃ bhavati /",
    "GV05brupsb4u:131": " cakṣur vai samrāṭ paramaṃ brahma /",
    "GV05brupsb4u:132": " nainam cakṣur jahāti /",
    "GV05brupsb4u:133": " sarvāṇy enaṃ bhūtāny abhikṣaranti /",
    "GV05brupsb4u:134": " devo bhūtvā devān apyeti /",
    "GV05brupsb4u:135": " ya evaṃ vidvān etad upāste /",
    "GV05brupsb4u:136": " hastyṛṣabhaṃ sahasraṃ dadāmīti hovāca janako vaidehaḥ /",
    "GV05brupsb4u:137": " sa hovāca yājñavalkyaḥ -- pitā me 'manyata nānanuśiṣya hareteti // BrhUp_4,1.4 //",
    "GV05brupsb4u:138": " BrhUpBh_4,1.4 yadeva te kaścidbarkuriti nāmato vṛṣṇasyāpatyaṃ vārṣṇaścakṣurvai brahmetyādityo devatā cakṣuṣyupaniṣatsatyam /",
    "GV05brupsb4u:139": " yasmācchrotreṇa śrutamanṛtamapi syānna tu cakṣuṣā dṛṣṭam /",
    "GV05brupsb4u:140": " tasmādvai samrāṭpaśyantamāhuradrākṣīstvaṃ hastinamiti sa cedadrākṣamityāhatatsatyameva bhavati /",
    "GV05brupsb4u:141": " yastvanyau brūyadahamaśrauṣamiti /",
    "GV05brupsb4u:142": " tadvyabhicarati /",
    "GV05brupsb4u:143": " yattu cakṣuṣā dṛṣṭaṃ tadavyabhicāritvātsatyameva bhavati //4,1.4//",
    "GV05brupsb4u:144": " START BrhUp 4,1.5",
    "GV05brupsb4u:145": " yad eva te kaścid abravīt tac chṛṇavāmeti /",
    "GV05brupsb4u:146": " abravīn me gardabhīvipīto bhāradvājaḥ /",
    "GV05brupsb4u:147": " śrotraṃ vai brahmeti /",
    "GV05brupsb4u:148": " yathā mātṛmān pitṛmān ācāryavān brūyāt tathā tad bhāradvājo 'bravīc chrotraṃ vai brahmeti /",
    "GV05brupsb4u:149": " aśṛṇvato hi kiṃ syād iti /",
    "GV05brupsb4u:150": " abravīt tu te tasyāyatanaṃ pratiṣṭhām /",
    "GV05brupsb4u:151": " na me 'bravīd iti /",
    "GV05brupsb4u:152": " ekapād vā etat samrāḍ iti /",
    "GV05brupsb4u:153": " sa vai no brūhi yājñavalkya /",
    "GV05brupsb4u:154": " śrotram evāyatanam ākāśaḥ pratiṣṭhānantam ity enad upāsīta /",
    "GV05brupsb4u:155": " kānantatā yājñavalkya /",
    "GV05brupsb4u:156": " diśa eva samrāḍ iti hovāca /",
    "GV05brupsb4u:157": " tasmād vai samrāḍ api yāṃ kāñca diśaṃ gacchati naivāsyā antaṃ gacchati /",
    "GV05brupsb4u:158": " anantā hi diśaḥ /",
    "GV05brupsb4u:159": " diśo vai samrāṭ śrotram /",
    "GV05brupsb4u:160": " śrotraṃ vai samrāṭ paramaṃ brahma /",
    "GV05brupsb4u:161": " nainaṃ śrotraṃ jahāti /",
    "GV05brupsb4u:162": " sarvāṇy enaṃ bhūtāny abhikṣaranti /",
    "GV05brupsb4u:163": " devo bhūtvā devān apyeti /",
    "GV05brupsb4u:164": " ya evaṃ vidvān etad upāste /",
    "GV05brupsb4u:165": " hastyṛṣabhaṃ sahasraṃ dadāmīti hovāca janako vaidehaḥ /",
    "GV05brupsb4u:166": " sa hovāca yājñavalkyaḥ -- pitā me 'manyata nānanuśiṣya hareteti // BrhUp_4,1.5 //",
    "GV05brupsb4u:167": " BrhUpBh_4,1.5 yadeva te gardabhīvipīta iti nāmato bhāradvājo gotrataḥ śrotraṃ vai brahmeti /",
    "GV05brupsb4u:168": " śrotre digdevatānanta ityenadupāsīta /",
    "GV05brupsb4u:169": " kānantatā śrotrasya /",
    "GV05brupsb4u:170": " diśa eva śrotrasyā'nantyaṃ yasmāttasmādvai samrāṭprācīmudīcāṃ vā yāṃ kāñcidapi diśaṃ gacchati naivāsyā antaṅgacchati kañcidapu /",
    "GV05brupsb4u:171": " ato 'nantā hi diśaḥ /",
    "GV05brupsb4u:172": " diśo vai samrāṭśrotram /",
    "GV05brupsb4u:173": " tasmāddigānantyameva śrotrasyā /",
    "GV05brupsb4u:174": " ṣa'nantyam //4,1.5//",
    "GV05brupsb4u:175": " START BrhUp 4,1.6",
    "GV05brupsb4u:176": " yad eva te kaścid abravīt tac chṛṇavāmeti /",
    "GV05brupsb4u:177": " abravīn me satyakāmo jābālaḥ -- mano vai brahmeti /",
    "GV05brupsb4u:178": " yathā mātṛmān pitṛmān ācāryavān brūyāt tathā taj jābālo 'bravīn mano vai brahmeti /",
    "GV05brupsb4u:179": " amanaso hi kiṃ syād iti /",
    "GV05brupsb4u:180": " abravīt tu te tasyāyatanaṃ pratiṣṭhām /",
    "GV05brupsb4u:181": " na me 'bravīd iti /",
    "GV05brupsb4u:182": " ekapād vā etat samrāḍ iti /",
    "GV05brupsb4u:183": " sa vai no brūhi yājñāvalkya /",
    "GV05brupsb4u:184": " mana evāyatanam ākāśaḥ pratiṣṭhānanda ity enad upāsīta /",
    "GV05brupsb4u:185": " kānandatā yājñavalkya /",
    "GV05brupsb4u:186": " mana eva samrāḍ iti hovāca manasā vai samrāṭ striyam abhi hāryati tasyāṃ pratirūpaḥ putro jāyate /",
    "GV05brupsb4u:187": " sa ānandaḥ /",
    "GV05brupsb4u:188": " mano vai samrāṭ paramaṃ brahma /",
    "GV05brupsb4u:189": " nainaṃ mano jahāti /",
    "GV05brupsb4u:190": " sarvāṇy enaṃ bhūtāny abhikṣaranti /",
    "GV05brupsb4u:191": " devo bhūtvā devān apyeti /",
    "GV05brupsb4u:192": " ya evaṃ vidvān etad upāste /",
    "GV05brupsb4u:193": " hastyṛṣabhaṃ sahasraṃ dadāmīti hovāca janako vaidehaḥ /",
    "GV05brupsb4u:194": " sa hovāca yājñavalkyaḥ -- pitā me 'manyata nānanuśiṣya hareteti // BrhUp_4,1.6 //",
    "GV05brupsb4u:195": " BrhUpBh_4,1.6 satyakāma iti nāmato jabālāyā apatyaṃ jābālaḥ /",
    "GV05brupsb4u:196": " candramā manasi devatā /",
    "GV05brupsb4u:197": " ānanda ityupaniṣati /",
    "GV05brupsb4u:198": " yasmānmana evā'nandastasmānmanasā vai samrāṭastriyamabhikāmayamāno 'bhihāryate prārthayata ityarthaḥ /",
    "GV05brupsb4u:199": " tasmādyāṃ striyamabhikāmayamāno 'bhihāryate tasyāṃ pratirūpo 'nurūpaḥ putro jāyate sa ānandahetuḥ sa yena manasā nirvartyate tanmana ānandaḥ",
    "GV05brupsb4u:200": " START BrhUp 4,1.7",
    "GV05brupsb4u:201": " yad eva te kaścid abravīt tac chṛṇavāmeti /",
    "GV05brupsb4u:202": " abravīn me vidagdhaḥ śākalyaḥ /",
    "GV05brupsb4u:203": " hṛdayaṃ vai brahmeti /",
    "GV05brupsb4u:204": " yathā mātṛmān pitṛmān ācāryavān brūyāt tathā tac chākalyo 'bravīd dhṛdayaṃ vai brahmeti /",
    "GV05brupsb4u:205": " ahṛdayasya hi kiṃ syād iti /",
    "GV05brupsb4u:206": " abravīt tu te tasyāyatanaṃ pratiṣṭhām /",
    "GV05brupsb4u:207": " na me 'bravīd iti /",
    "GV05brupsb4u:208": " ekapād vā etat samrāḍ iti /",
    "GV05brupsb4u:209": " sa vai no brūhi yājñavalkya /",
    "GV05brupsb4u:210": " hṛdayam evāyatanam ākāśaḥ pratiṣṭhā /",
    "GV05brupsb4u:211": " sthitir ity enad upāsīta /",
    "GV05brupsb4u:212": " kā sthititā yājñavalkya /",
    "GV05brupsb4u:213": " hṛdayam eva samrāḍ iti hovāca /",
    "GV05brupsb4u:214": " hṛdayaṃ vai samrāṭ sarveṣāṃ bhūtānām āyatanam /",
    "GV05brupsb4u:215": " hṛdayaṃ vai samrāṭ sarveṣāṃ bhūtānāṃ pratiṣṭhā /",
    "GV05brupsb4u:216": " hṛdaye hy eva samrāṭ sarvāṇi bhūtāni pratiṣṭhitāni bhavanti /",
    "GV05brupsb4u:217": " hṛdayaṃ vai samrāṭ paramaṃ brahma /",
    "GV05brupsb4u:218": " nainaṃ hṛdayaṃ jahāti /",
    "GV05brupsb4u:219": " sarvāṇy enaṃ bhūtāny abhikṣaranti /",
    "GV05brupsb4u:220": " devo bhūtvā devān apyeti /",
    "GV05brupsb4u:221": " ya evaṃ vidvān etad upāste /",
    "GV05brupsb4u:222": " hastyṛṣabhaṃ sahasraṃ dadāmīti hovāca janako vaidehaḥ /",
    "GV05brupsb4u:223": " sa hovāca yājñavalkyaḥ -- pitā me 'manyata nānanuśiṣya hareteti // BrhUp_4,1.7 //",
    "GV05brupsb4u:224": " BrhUpBh_4,1.7 vidagdhaḥ śākalyo hṛdayaṃ vai brahmeti /",
    "GV05brupsb4u:225": " hṛdayaṃ vai samrāṭsarveṣāṃ bhūtānāmāyatanam /",
    "GV05brupsb4u:226": " nāmarūpakarmātmakāni hi bhūtāni hṛdayāśrayāṇītyavocāma śākalyabāhmaṇe hṛdayapratiṣṭhānu ceti /",
    "GV05brupsb4u:227": " tasmādvadhṛtaye hyeva samrāṭsravāṇi bhūtāni pratiṣṭhitāni bhavanti /",
    "GV05brupsb4u:228": " tasmāddhṛdayaṃ sthitirityupāsīta hṛdaye ca prajāpatirdevatā //4,1.7//",
    "GV05brupsb4u:229": " iti bṛhadāraṇyakopaniṣadbhāṣye caturthādhyāyasya prathamaṃ brāhmaṇam //1//",
    "GV05brupsb4u:230": " atha caturthādhyāyasya dvitīyaṃ brāhmaṇam",
    "GV05brupsb4u:231": " START BrhUp 4,2.1",
    "GV05brupsb4u:232": " janako ha vaidehaḥ kūrcād upāvasarpann uvāca -- namas te 'stu yājñavalkya /",
    "GV05brupsb4u:233": " anu mā śādhīti /",
    "GV05brupsb4u:234": " sa hovāca yathā vai samrāṇ mahāntam adhvānam eṣyan rathaṃ vā nāvaṃ vā samādadītaivam evaitābhir upaniṣadbhiḥ samāhitātmāsi /",
    "GV05brupsb4u:235": " evaṃ vṛndāraka āḍhyaḥ sann adhītaveda uktopaniṣatka ito vimucyamānaḥ kva gamiṣyasīti /",
    "GV05brupsb4u:236": " nāhaṃ tad bhagavan veda yatra gamiṣyāmīti /",
    "GV05brupsb4u:237": " atha vai te 'haṃ tad vakṣyāmi yatra gamiṣyasīti /",
    "GV05brupsb4u:238": " bravītu bhagavān iti // BrhUp_4,2.1 //",
    "GV05brupsb4u:239": " BrhUpBh_4,2.1 janako ha vaidehaḥ /",
    "GV05brupsb4u:240": " yasmātsaviśeṣaṇāni sarvāṇi brahmāṇi jānāti yājñavalkyastasmādācāryakatvaṃ hitvā janakaḥ kūrcādāsanaviśeṣādutthāyopa samīpamavasarpanyādayornipatannityarthaḥ",
    "GV05brupsb4u:241": " uvācoktavānnamaste tubhyamastu he yājñavalkyānu mā śādhyanuśādhi māmityarthaḥ /",
    "GV05brupsb4u:242": " itiśabdo vākyaparisamāptyarthaḥ /",
    "GV05brupsb4u:243": " sa hovāca yājñavalkyo yathā vai loke he samrāḍmahāntaṃ dīrghamadhvānameṣyangamiṣyanrathaṃ vā sothalena gamiṣyannāvaṃ vā jalena gamiṣyansamādadīta",
    "GV05brupsb4u:244": " evamevaitāni brahmāṇyetābhirupaniṣadbhiryuktānyupāsīnaḥ samāhitatmāsyatyantametābhirupaniṣadbhiḥ",
    "GV05brupsb4u:245": " saṃyuktātmāsi na kevalamupaniṣatsamāhita evaṃ vṛndārakaḥ pūjyaścā'ḍhyaśceśvaro na daridra ityarthaḥ /",
    "GV05brupsb4u:246": " adhītavedo 'dhīto vedo yena sa tvamadhītaveda uktāścopaniṣada ācāryaistubhyaṃ sa",
    "GV05brupsb4u:247": " tvamuktopaniṣatka evaṃ sarvavibhūtatisaṃpanno 'pi sanbhayayamadhyaścha eva paramātjñānena",
    "GV05brupsb4u:248": " vinākṛtārtha evatāvadityarthaḥ /",
    "GV05brupsb4u:249": " yāvatparaṃ brahma na vetsi /",
    "GV05brupsb4u:250": " ito 'smāddehādimucyamāna etābhirtorathasthānīyābhiḥ samāhitaḥ kva kasmingamiṣyasi kiṃ vastu prāpsyasīti /",
    "GV05brupsb4u:251": " nāhaṃ tadvastu bhagavanpūjāvanveda jāne yatra gamiṣyāmīti /",
    "GV05brupsb4u:252": " atha yadyevaṃ na jānīṣe yatra gataḥ kṛtārthaḥ syā ahaṃ vai tubhyaṃ tadvakṣyāmi yatra gamiṣyasīti /",
    "GV05brupsb4u:253": " bravītu bhagavāniti,",
    "GV05brupsb4u:254": " yadi prasanno māṃ prati /",
    "GV05brupsb4u:255": " śṛṇu //4,2.1//",
    "GV05brupsb4u:256": " START BrhUp 4,2.2",
    "GV05brupsb4u:257": " indho ha vai nāmaiṣa yo 'yaṃ dakṣiṇe 'kṣan puruṣaḥ /",
    "GV05brupsb4u:258": " taṃ vā etam indhaṃ santam indra ity ācakṣate parokṣeṇaiva /",
    "GV05brupsb4u:259": " parokṣapriyā iva hi devāḥ pratyakṣadviṣaḥ // BrhUp_4,2.2 //",
    "GV05brupsb4u:260": " BrhUpBh_4,2.2 indho ha vai nāma /",
    "GV05brupsb4u:261": " indha ityevaṃnāmā /",
    "GV05brupsb4u:262": " yaścakṣurvai brahmeti purokta ādityāntaragta puruṣaḥ sa eṣa yo 'yaṃ dakṣiṇe 'kṣannakṣaṇi viśeṣeṇa vyavasthitaḥ /",
    "GV05brupsb4u:263": " sa ca satyanāmā /",
    "GV05brupsb4u:264": " taṃ vā etaṃ puruṣaṃ dīptiguṇatvātpratyakṣaṃ nāmāsyendha iti tamindhaṃ santamindra ityācakṣateparokṣeṇa /",
    "GV05brupsb4u:265": " yasmātparokṣapriyā iva hi devāḥ pratyakṣadviṣaḥ pratyakṣanāmagrahaṇaṃ dviṣanti /",
    "GV05brupsb4u:266": " eṣa tvaṃ vaiśvānaramātmānaṃ saṃpanno 'si //4,2.2//",
    "GV05brupsb4u:267": " START BrhUp 4,2.3",
    "GV05brupsb4u:268": " athaitad vāme 'kṣaṇi puruṣarūpam eṣāsya patnī virāṭ /",
    "GV05brupsb4u:269": " tayor eṣa saṃstāvo ya eṣo 'ntar hṛdaya ākāśaḥ /",
    "GV05brupsb4u:270": " athainayor etad annaṃ ya eṣo 'ntar hṛdaye lohitapiṇḍaḥ /",
    "GV05brupsb4u:271": " athainayor etat prāvaraṇaṃ yad etad antar hṛdaye jālakam iva /",
    "GV05brupsb4u:272": " athainayor eṣā sṛtiḥ saṃcaraṇī yaiṣā hṛdayād ūrdhvā nāḍy uccarati /",
    "GV05brupsb4u:273": " yathā keśaḥ sahasradhā bhinna evam asyaitā hitā nāma nāḍyo 'ntar hṛdaye pratiṣṭhitā bhavanti /",
    "GV05brupsb4u:274": " etābhir vā etad āsravad āsravati /",
    "GV05brupsb4u:275": " tasmād eṣa praviviktāhāratara iva bhavaty asmāc chārīrād ātmanaḥ // BrhUp_4,2.3 //",
    "GV05brupsb4u:276": " BrhUpBh_4,2.3 athaitadvāme 'kṣaṇi puruṣarūpameṣāsya patnī yaṃ tvaṃ vaiśvānaramātmānaṃ",
    "GV05brupsb4u:277": " saṃpanno 'si tasyāsyendrasya bhokturbhogyaiṣā patnī virāḍannaṃ bhogyatvādeva tadetadannaṃ",
    "GV05brupsb4u:278": " cāttā caikaṃ mithunaṃ svapne /",
    "GV05brupsb4u:279": " ko 'sau /",
    "GV05brupsb4u:280": " ya eṣo 'ntarahṛdaya ākāśo 'ntarhṛdaye hṛdayasya māṃsapiṇḍasya madhye /",
    "GV05brupsb4u:281": " athainayoretadvakṣyamāṇamannaṃ bhojyaṃ sthitihetuḥ /",
    "GV05brupsb4u:282": " kiṃ tat /",
    "GV05brupsb4u:283": " ya eṣe 'ntarhṛdaye lohitapiṇḍo lohita eva piṇḍākārāpannā lohitapiṇḍaḥ /",
    "GV05brupsb4u:284": " annaṃ jagdhaṃ dvedhā pariṇamate yatsthūlaṃ tadadho gacchati /",
    "GV05brupsb4u:285": " yadanyattatpunarāgninā pacyamānaṃ dvedhā pariṇamate /",
    "GV05brupsb4u:286": " yo madhyamo rasaḥ sa lohitādakrameṇa pāñcabhautikaṃ piṇḍaṃ śarīramupacinoti /",
    "GV05brupsb4u:287": " yo 'ṇiṣṭho rasaḥ sa eṣa lohitapiṇḍa indrasya liṅgātmano hṛdaye mithunībhūtasya /",
    "GV05brupsb4u:288": " yaṃ taijasamācakṣate sa tayorindrendrāṇyorhṛdaye mithunībhūtayoḥ sūkṣmāsu nāḍīṣvanupraviṣṭaḥ sthitiheturbhavati /",
    "GV05brupsb4u:289": " tadetaducyate 'thainayoretadannamityādi /",
    "GV05brupsb4u:290": " kiñcānyat /",
    "GV05brupsb4u:291": " athainayoretatpravāraṇam /",
    "GV05brupsb4u:292": " bhuktavatoḥ svapatośca prāvaraṇaṃ bhavati loke tatsāmānyaṃ hi kalpayati śrutiḥ /",
    "GV05brupsb4u:293": " ki tadiha prāvaraṇam /",
    "GV05brupsb4u:294": " yadetadantarhṛdaye jālakamivānekanāḍīchidrabahulatvājjālakamiva /",
    "GV05brupsb4u:295": " athainayoreṣā sṛtirmārgaḥ saṃcanarato 'nayeti saṃcaraṇī svapnajjāgaritadeśāgamanamārgaḥ /",
    "GV05brupsb4u:296": " kā sā sṛtiḥ /",
    "GV05brupsb4u:297": " yaiṣā hṛdayādahṛdayadeśādūrdhvābhimukhī satyuccarati nāḍī /",
    "GV05brupsb4u:298": " tasyāḥ parimāṇamidamucyate /",
    "GV05brupsb4u:299": " yathā loke keśaḥ sahasradhā bhinno 'tyantasūkṣmo bhavatyevaṃ sūkṣmā asya dehasya",
    "GV05brupsb4u:300": " saṃbandhinyo hitā nāma hitā ityevaṃ khyātā nāḍyāstāścāntarhṛdaye māsaṃpiṇḍe pritiṣṭhitā",
    "GV05brupsb4u:301": " bhavanti hṛdayādviprarūḍhāstāḥ sarvatra kadambakesapavadetābhirnāḍobhiratyantasūkṣmābhiretadannamāsravadgacchadāsravati gacchati /",
    "GV05brupsb4u:302": " tadetaddevatāśarīramanenānnena dāmabhūtenopacīyamānaṃ tiṣṭhati /",
    "GV05brupsb4u:303": " tasmādyasmātsthūlenānnenopacitaḥ piṇḍa idaṃ tu devatāśarīraṃ liṅgaṃ sūkṣmeṇānnenopacitaṃ tiṣṭhati /",
    "GV05brupsb4u:304": " piṇḍopacayakaramapyannaṃ praviviktameva mūtrapurīṣādisthūlamapekṣya liṅgasthitikaraṃ tvannaṃ tato 'pisākṣmataram /",
    "GV05brupsb4u:305": " ataḥ praviviktāhāraḥ piṇḍaḥ /",
    "GV05brupsb4u:306": " tasmātpraviviktāhārādapi praviviktāhāratara eṣa liṅgātmevaiva bhavatyasmāccharīrācchārīrameva śārīraṃ tasmācchārīrāt /",
    "GV05brupsb4u:307": " ātmano vaiśvānarāttaijasaḥ sūkṣmānnopacito bhavati //4,2.3//",
    "GV05brupsb4u:308": " START BrhUp 4,2.4",
    "GV05brupsb4u:309": " tasya prācī dik prāñcaḥ prāṇāḥ /",
    "GV05brupsb4u:310": " dakṣiṇā dig dakṣiṇe prāṇāḥ /",
    "GV05brupsb4u:311": " pratīcī dik pratyañcaḥ prāṇāḥ /",
    "GV05brupsb4u:312": " udīcī dig udañcaḥ prāṇāḥ /",
    "GV05brupsb4u:313": " ūrdhvā dig ūrdhvāḥ prāṇāḥ /",
    "GV05brupsb4u:314": " avācī dig avāñcaḥ prāṇāḥ /",
    "GV05brupsb4u:315": " sarvā diśaḥ sarve prāṇāḥ /",
    "GV05brupsb4u:316": " sa eṣa neti nety ātmā /",
    "GV05brupsb4u:317": " agṛhyo na hi gṛhyate /",
    "GV05brupsb4u:318": " aśīryo na hi śīryate /",
    "GV05brupsb4u:319": " asaṅgo na hi sajyate /",
    "GV05brupsb4u:320": " asito na vyathate /",
    "GV05brupsb4u:321": " na riṣyati /",
    "GV05brupsb4u:322": " abhayaṃ vai janaka prāpto 'sīti hovāca yājñavalkyaḥ /",
    "GV05brupsb4u:323": " sa hovāca janako vaideho 'bhayaṃ tvā gacchatād yājñavalkya yo no bhagavann abhayaṃ vedayase /",
    "GV05brupsb4u:324": " namas te 'stu /",
    "GV05brupsb4u:325": " ime videhā ayam aham asmīti // BrhUp_4,2.4 //",
    "GV05brupsb4u:326": " BrhUpBh_4,2.4 sa eṣa hṛdayabhūtastaijasaḥ sūkṣmabhūtena prāṇena vidhriyamāṇaḥ prāṇa eva bhavati /",
    "GV05brupsb4u:327": " tasyāsya viduṣaḥ krameṇa vaiśvānarāttaijasaṃ prāptasya hṛdayātmānamāpannasya hṛdayātmanaśca prāṇātmānamāpannasya prācī dikprāñcaḥ prāggatāḥ prāṇāḥ.tathā dakṣiṇā digdakṣiṇe prāṇāḥ /",
    "GV05brupsb4u:328": " sarvā diśaḥ sarve prāṇāḥ /",
    "GV05brupsb4u:329": " evaṃ vidvānkreṇa sarvātmakaṃ prāṇamātmatvenopagato bhavati /",
    "GV05brupsb4u:330": " taṃ sarvātmānaṃ pratyagātmanyupasaṃhṛtya draṣṭurhi draṣṭubhāvaṃ neti netītyātmānaṃ turīyaṃ pratipadyate /",
    "GV05brupsb4u:331": " yameṣa vidvānanena krameṇa pratipadyate sa eṣa neti netyātmetyādi na riṣyatītyantaṃ vyākhyātametat /",
    "GV05brupsb4u:332": " abhayaṃ vai janmamaraṇādinimittabhayaśūnyaṃ he janaka prāpto 'sīti haivaṃ kilovācoktavānyājñavalkyaḥ /",
    "GV05brupsb4u:333": " tadetaduktamatha vai te 'haṃ tadvakṣyāmi yatra gamiṣyasīti /",
    "GV05brupsb4u:334": " sa hovāca janako vaideho 'bhayameva tvā tvāmapi gacchatādgacchatu yastvaṃ no 'smānhe",
    "GV05brupsb4u:335": " yājñavalkya bhagavānpūjāvannabhayaṃ brahma vedayase jñāpayasi prāpitavānupādhikṛtājñānavyavadhānāpanayanenetyarthaḥ /",
    "GV05brupsb4u:336": " kimanyadahaṃ vidyāniṣkriyārthaṃ prayacchāmi sākṣādātmānameva dattavate /",
    "GV05brupsb4u:337": " ato namaste 'stvime videhāstava yatheṣṭaṃ bhujyantāmayaṃ cāhamasmi dāsabhāve sthito yatheṣṭaṃ māṃ rājyaṃ ca pracatipadyasvetyarthaḥ //4,2.4//",
    "GV05brupsb4u:338": " iti bṛhadāraṇyakopaniṣadi caturthādhyāyasya dvitīyaṃ brāhmaṇam //2//",
    "GV05brupsb4u:339": " atha caturthādhyāyasya tṛtīyaṃ brāhmaṇam //",
    "GV05brupsb4u:340": " START BrhUp 4,3.1",
    "GV05brupsb4u:341": " janakaṃ ha vaidehaṃ yājñavalkyo jagāma /",
    "GV05brupsb4u:342": " sam enena vadiṣya iti /",
    "GV05brupsb4u:343": " atha ha yaj janakaś ca vaideho yājñavalkyaś cāgnihotre samūdāte /",
    "GV05brupsb4u:344": " tasmai ha yājñavalkyo varaṃ dadau /",
    "GV05brupsb4u:345": " sa ha kāmapraśnam eva vavre /",
    "GV05brupsb4u:346": " taṃ hāsmai dadau /",
    "GV05brupsb4u:347": " taṃ ha samrāḍ eva pūrvaḥ papraccha // BrhUp_4,3.1 //",
    "GV05brupsb4u:348": " BrhUpBh_4,3.1 janakaṃ ha vaidehaṃ yājñavalkyo jagāmetyasyābhisaṃbandhaḥ /",
    "GV05brupsb4u:349": " vijñānamaya ātmā sākṣādaparokṣādbrahma sarvāntaraḥ para eva /",
    "GV05brupsb4u:350": " “nānyo 'to 'sti draṣṭā nānyadato 'sti draṣṭi“tyādiśrutibhyaḥ /",
    "GV05brupsb4u:351": " sa eṣa iha praviṣṭo vadanādiliṅgo 'sti vyatirikta iti madhukāṇḍe 'jātaśatrusaṃvāde",
    "GV05brupsb4u:352": " prāṇādikartṛtvabhoktṛtvapratyākhyānenādhigato 'pi satpunaḥ prāṇanādiliṅgamupanyasyauṣastapraśne",
    "GV05brupsb4u:353": " prāṇanādiliṅgo yaḥ sāmānyenādhigataḥ prāṇena prāṇitītyādinā dṛṣṭerdraṣṭetyādināluptaśaktisvabhāvo 'dhigataḥ /",
    "GV05brupsb4u:354": " tasya ca paropādhinimittaḥ saṃsāro yathā rajjūṣaraśuktikāgaganādiṣu sarpedakarajamalinatvādi",
    "GV05brupsb4u:355": " parādhyāropaṇanimittameva na svatastathā nirupādhiko nirupākhyo neti netīti vyapadeśyaḥ",
    "GV05brupsb4u:356": " sākṣādaparokṣātsarvāntara ātmā brahmākṣaramantaryāmī praśastaupaniṣadaḥ puruṣo vijñānamānandaṃ brahmetyadhigatam /",
    "GV05brupsb4u:357": " tadeva punarindhasajñaḥ praviviktāhārastato 'ntarhṛdaye liṅgātmā praviviktāhāratarastataḥ",
    "GV05brupsb4u:358": " pareṇa jagadātmā prāṇopādhistato 'pi pravilāpya jagadātmānamupādhibhūtaṃ rajjvādāviva",
    "GV05brupsb4u:359": " sarpādikaṃ vidyayā sa eṣa neti netīti sākṣātsarvāntaraṃ brahmādhigatam /",
    "GV05brupsb4u:360": " evamabhayaṃ pariprāpito janako yājñavalkyenā'gamataḥ saṃkṣepataḥ /",
    "GV05brupsb4u:361": " atra ca jāgratsvapna suṣuptaturīyāṇyupanyanyaprasaṅgenendhaḥ praviviktāhārataraḥ sarve prāṇāḥ sarve prāṇāḥ sa eṣa neti netīti /",
    "GV05brupsb4u:362": " idānīṃ jāgratsvapnādvāreṇāva mahatā tarkeṇa vistarato 'dhigamaḥ kartavyaḥ /",
    "GV05brupsb4u:363": " abhayaṃ prāpayitavyaṃ /",
    "GV05brupsb4u:364": " sadbhāvāścā'tmano vipratipattyāśaṅkānirākaraṇadvāreṇa /",
    "GV05brupsb4u:365": " vyatiriktatvaṃ śuddhatvaṃ svayañjyotiṣṭvamaluptaśaktisvarūpatvaṃ niratiśayānandasvābhāvyamadvaitatvaṃ cādhigantavyamitīdamārabhyate /",
    "GV05brupsb4u:366": " ākhyāyayikā tu vidyāsaṃpradānagrahaṇavidhiprakāśanārthā /",
    "GV05brupsb4u:367": " vidyāstutaye ca viśeṣataḥ /",
    "GV05brupsb4u:368": " varadānādisūcanāt /",
    "GV05brupsb4u:369": " janakaṃ ha vaidehaṃ yājñavalkyo jagāma /",
    "GV05brupsb4u:370": " sa ca gacchannevaṃ mene cintitavānna vadiṣye kiñcidapu rājñe /",
    "GV05brupsb4u:371": " gamanaprayojanaṃ tu yogakṣemārtham /",
    "GV05brupsb4u:372": " na vadiṣya ityevaṃsaṃkalpo 'pi yājñavalkyo yadyajjanakaḥ pṛṣṭavāṃstattatpratipede tatra ko hetuḥ saṃkalpitasyānyathākaraṇa ityatrā'khyāyikāmācaṣṭe",
    "GV05brupsb4u:373": " pūrvatra kila janakayājñavalkyoḥ saṃvāda āsīdagnihotre nimitte /",
    "GV05brupsb4u:374": " tatra janakasyāgnihotraviṣayaṃ vijñānamupalabhya parituṣṭo yājñavalkyastasmai janakāya ha kila varandadau /",
    "GV05brupsb4u:375": " sa ca janako ha kāmapraśnameva varaṃ vavre vṛtavāṃstaṃ ca varaṃ hāsmai dadau yājñavalkyaḥ /",
    "GV05brupsb4u:376": " tena varapradānasāmarthyenāvyācikhyāsumapidāviti /",
    "GV05brupsb4u:377": " yājñavalkyaṃ tūṣṇaiṃ sthitamapi samrāḍeva janakaḥ pūrvaṃ papraccha /",
    "GV05brupsb4u:378": " tatraivānuktirbrahmavidyāyāḥ karmaṇā viruddhatvāt /",
    "GV05brupsb4u:379": " vidyāyāśca svātantryāt /",
    "GV05brupsb4u:380": " svatantrā hi brahmavidyā sahakārisādhanāntaranirapekṣā puruṣārthasādhaneti ca //4,3.1//",
    "GV05brupsb4u:381": " START BrhUp 4,3.2",
    "GV05brupsb4u:382": " yājñavalkya kiṃjyotir ayaṃ puruṣa iti /",
    "GV05brupsb4u:383": " ādityajyotiḥ samrāḍ iti hovāca /",
    "GV05brupsb4u:384": " ādityenaivāyaṃ jyotiṣāste palyayate karma kurute vipalyetīti /",
    "GV05brupsb4u:385": " evam evaitad yājñavalkya // BrhUp_4,3.2 //",
    "GV05brupsb4u:386": " BrhUpBh_4,3.2 he yājñavalkyetyevaṃ saṃbodhyābhimukhīkaraṇāya kiñjyotirayaṃ puruṣa",
    "GV05brupsb4u:387": " iti kimasya puruṣasya jyotiryena jyotiṣā vyavaharati so 'yaṃ kiñjyotirayaṃ prākṛtaḥ",
    "GV05brupsb4u:388": " kāryakaraṇasaṃghātarūpaḥ śiraḥpāṇyādimānpuruṣaḥ pṛcchyate /",
    "GV05brupsb4u:389": " kimayaṃ svāvayavāsaṃghātabāhyena jyotirantareṇa vyavaharatyāhosvitsvāvayavasaṃghātamadhyapātinā jyotiṣā jyotiṣkāryamayaṃ puruṣo nirvartayatītyetadabhipretya pṛcchati /",
    "GV05brupsb4u:390": " kiñcāto yadi vyatiriktena yadi vāvyatiriktena-jyotiṣā jyotiṣkāryaṃ nirvartayati /",
    "GV05brupsb4u:391": " śṛṇu tatra kāraṇam yadi vyatiriktenaivajyotiṣā jyotiṣkāryanirvartakatvamasya svabhāvo",
    "GV05brupsb4u:392": " nirdhārito bhavati tato 'dṛṣṭajyotiṣkāryaviṣaye 'pyanumāsyāmahe vyatiriktajyotirnimittamevedaṃ kāryamiti /",
    "GV05brupsb4u:393": " athāvyatiriktenaiva svātmanā jyotiṣā vyavaharati tato 'pratyakṣe 'pi jyotiṣi jyotiṣkāryadarśane 'byatiriktameva jyotiranumeyam /",
    "GV05brupsb4u:394": " athāniyama eva vyatiriktamavyatiriktaṃ vā jyotiḥ puruṣasya vyavahārahetustato 'nadhyavasāya",
    "GV05brupsb4u:395": " eva jyotirviṣaya ityevaṃ manvānaḥ pṛcchati janako yājñavalkyaṃ kiñjyotirayaṃ puruṣa iti /",
    "GV05brupsb4u:396": " nanvevamanumānakauśale janakasya kiṃ praśnena svayameva kasmānna pratipadyata iti /",
    "GV05brupsb4u:397": " satyametat /",
    "GV05brupsb4u:398": " tathāpi liṅgaliṅgisaṃbandhaviśeṣāṇāmatyantasaukṣmyādduravabodhyatāṃ manyate bahūnāmapu paṇḍitānāṃ kimutaikasya /",
    "GV05brupsb4u:399": " ata eva hi dharmasūkṣmanirṇaye pariṣadvyāpāra iṣyate /",
    "GV05brupsb4u:400": " puruṣaviśeṣaścāpekṣyate /",
    "GV05brupsb4u:401": " daśāvarā pariṣattrayo vaiko veti /",
    "GV05brupsb4u:402": " tasmādyadyapyanumānakauśalaṃ rājñastathāpi tu yukto yājñavalkyaḥ praṣṭum /",
    "GV05brupsb4u:403": " vijñānakauśalatāratamyopapatteḥ puruṣāṇām /",
    "GV05brupsb4u:404": " athavā śrutiḥ svayamevā'khyāyikāvyājenānumānamārgamupanyasyāsmānbodhayati puruṣamatimanusartī /",
    "GV05brupsb4u:405": " yājñavalkyo 'pi janakābhiprāyabhijñatayā vyatiriktamātmajyotirbodhayiṣyañjanakaṃ vyatiriktapratipādakameva liṅgaṃ pratipede yathā prasiddhamādityajyotiḥ samrāḍiti hovāca /",
    "GV05brupsb4u:406": " katham /",
    "GV05brupsb4u:407": " ādityenaiva svāvayavasaghātavyatiriktena cakṣuṣo 'nugrāhakeṇa jyotiṣāyaṃ prākṛtaḥ",
    "GV05brupsb4u:408": " puruṣa āsta upaviśati palyayate prayeti kṣetramaraṇyaṃ vā tatra gatvā karma bāhyanekajyotiḥpradarśanaṃ",
    "GV05brupsb4u:409": " ca liṅgasyāvyabhicāritvadarśanārtham /",
    "GV05brupsb4u:410": " evamevaitadyājñavalkya //4,3.2//",
    "GV05brupsb4u:411": " START BrhUp 4,3.3",
    "GV05brupsb4u:412": " astamita āditye yājñavalkya kiṃjyotir evāyaṃ puruṣa iti /",
    "GV05brupsb4u:413": " candramā evāsya jyotir bhavatīti /",
    "GV05brupsb4u:414": " candramasaivāyaṃ jyotiṣāste palyayate karma kurute vipalyetīti /",
    "GV05brupsb4u:415": " evam evaitad yājñavalkya // BrhUp_4,3.3 //",
    "GV05brupsb4u:416": " BrhUpBh_4,3.3 tathāstamita āditye yājñavalkya kiñjyotirevāyaṃ puruṣa iti candramā evāsya jyotiḥ //4,3.3//",
    "GV05brupsb4u:417": " START BrhUp 4,3.4",
    "GV05brupsb4u:418": " astamita āditye yājñavalkya candramasy astamite kiṃjyotir evāyaṃ puruṣa iti /",
    "GV05brupsb4u:419": " agnir evāsya jyotir bhavatīti /",
    "GV05brupsb4u:420": " agninaiva jyotiṣāste palyayate karma kurute vipalyetīti /",
    "GV05brupsb4u:421": " evam evaitad yājñavalkya // BrhUp_4,3.4 //",
    "GV05brupsb4u:422": " BrhUpBh_4,3.4 astamiti āditye candramasyastamite 'gnirjyotiḥ //4,3.4//",
    "GV05brupsb4u:423": " START BrhUp 4,3.5",
    "GV05brupsb4u:424": " astamita āditye yājñavalkya candramasy astamite śānte 'gnau kiṃjyotir evāyaṃ puruṣa iti /",
    "GV05brupsb4u:425": " vāg evāsya jyotir bhavatīti /",
    "GV05brupsb4u:426": " vācaivāyaṃ jyotiṣāste palyayate karma kurute vipalyeti /",
    "GV05brupsb4u:427": " tasmād vai samrāḍ api yatra svaḥ pāṇir na vinirjñāyate 'tha yatra vāg uccaraty upaiva tatra nyetīti /",
    "GV05brupsb4u:428": " evam evaitad yājñavalkya // BrhUp_4,3.5 //",
    "GV05brupsb4u:429": " BrhUpBh_4,3.5 śānte 'gnau vāgjyotiḥ vāgiti śabdaḥ parigṛhyate /",
    "GV05brupsb4u:430": " śabdena viṣayeṇa śrotramindriyaṃ dīpyate /",
    "GV05brupsb4u:431": " śrotrendriye saṃpradīpte manasi viveka upajāyate /",
    "GV05brupsb4u:432": " tena manasā bāhyāṃ ceṣṭāṃ pratipadyate /",
    "GV05brupsb4u:433": " “manasā hyova paśyati manasā śṛṇotī“ti brāhmaṇam /",
    "GV05brupsb4u:434": " kathaṃ purvāgjyotiriti vācojyotiṣṭvamaprasiddhamityata āha-tasmādvai samrāḍyasmādvācā jyotiṣānugṛhīto 'yaṭaṃ puruṣo vyavaharati tasmātprasiddhametadvāco jyotiṣṭvam /",
    "GV05brupsb4u:435": " kathamapi yatra yasminkāle prāvṛṣi prāyeṇa medhāndhakāre sarvajyotiḥpratyastamaye svo 'pi prāṇirhasto na vispaṣṭaṃ nirjñāyate /",
    "GV05brupsb4u:436": " atha tasminkāle sarvaceṣṭānirodhe prāpte bāhyajyotiṣo 'bhāvādyatra vāguccarati śvā",
    "GV05brupsb4u:437": " vā bhaṣati gardabho vā rautyupaiva tatra nyeti tena śabdena jyotiṣā śrotramanasornairantayaṃ",
    "GV05brupsb4u:438": " bhavati tena jyotiṣkāryatvaṃ vākpratipadyeta tena vācā jyotiṣopanyetyevopagacchatyeva",
    "GV05brupsb4u:439": " tatra sannihito bhavatītyarthaḥ /",
    "GV05brupsb4u:440": " tatra ca karma kurute vipalyeti /",
    "GV05brupsb4u:441": " tatra vāgyotiṣo grahaṇaṃ gandhādīnānupalakṣaṇārtham /",
    "GV05brupsb4u:442": " gandhādibhirapi hi ghrāṇādiṣvanugṛhīteṣu pravṛttinivṛtyādayo bhavanti /",
    "GV05brupsb4u:443": " tena tairapyanugraho bhavati kāryakaraṇasaṃghātasya /",
    "GV05brupsb4u:444": " evamevaitadyājñavalkya //4,3.5//",
    "GV05brupsb4u:445": " START BrhUp 4,3.6",
    "GV05brupsb4u:446": " astamita āditye yājñavalkya candramasy astamite śānte 'gnau śāntāyāṃ vāci kiṃjyotir evāyaṃ puruṣa iti /",
    "GV05brupsb4u:447": " ātmaivāsya jyotir bhavatīti /",
    "GV05brupsb4u:448": " ātmanaivāyaṃ jyotiṣāste palyayate karma kurute vipalyetīti // BrhUp_4,3.6 //",
    "GV05brupsb4u:449": " BrhUpBh_4,3.6 śāntāyā punarvāci gandhādiṣvapi ca śānteṣu /",
    "GV05brupsb4u:450": " bāhyeṣvanugrāhakeṣu sarvapravṛttinirodhaḥ prāpto 'sya puruṣasya /",
    "GV05brupsb4u:451": " etaduktaṃ bhavati /",
    "GV05brupsb4u:452": " jāgradviṣaye bahirmukhānu karaṇāni cakṣurādīnyādityādijyotirbhiranugṛhyāmāṇāni yadā tadā sphuṭataraḥ saṃvyavahāro 'sya puruṣasyadṛṣṭā /",
    "GV05brupsb4u:453": " tasmātte vayaṃ manyāmahe sarvabāhyajyotiḥpratyastamaye 'pi svapnasuṣuptakāle jāgarite ca tādṛgavasthāyāṃ svāvayavasaṃghātavyatiriktenaiva jyotiṣā jyotiṣkāryasiddhirasyeti /",
    "GV05brupsb4u:454": " dṛśyate ca svapne jyotiṣkāryasiddhirbandhusaṃgamanaviyogadarśanaṃ deśāntragamanādi ca /",
    "GV05brupsb4u:455": " suṣuptaccotthānaṃ sukhamahamasvāpsaṃ na kiñcidavediṣamiti /",
    "GV05brupsb4u:456": " tasmādasti vyatiriktaṃ kimapi jyotiḥ /",
    "GV05brupsb4u:457": " kiṃ punastacchāntāyāṃ vāci jyotirbhavatīti /",
    "GV05brupsb4u:458": " ucyate - ātmaivāsya jyotirbhavatīti /",
    "GV05brupsb4u:459": " ātmeti kāryakaraṇasvāvayavasaṃghātavyatiriktaṃ kāryakaraṇāvabhāsakamādityādibāhyajyotirvatsvayamanyenānavabhāsyamānamabhidhīyate jyotirantaḥsthaṃ ca tatpāriśeṣyāt /",
    "GV05brupsb4u:460": " kāryakaraṇavyatiriktaṃ taditi tāvatsiddham /",
    "GV05brupsb4u:461": " yacca kāryakaraṇavyatiriktaṃ kāryakaraṇasaṃghātānugrāhakaṃ ca jyotistadbāhyaiścakṣurādikaraṇairupalabhyamānaṃ",
    "GV05brupsb4u:462": " dṛṣṭaṃ na tu tathā taccakṣurādibhirupalabhyata ādityādijyotiḥṣūparateṣu /",
    "GV05brupsb4u:463": " kāryaṃ tu jyotiṣo dṛśyote yasmāttasmādātmanaivāyaṃ jyotiṣā'ste palyayate karma kurute vipalyetīti /",
    "GV05brupsb4u:464": " tasmānnūnamantaraḥsthaṃ jyotirityavagamyate /",
    "GV05brupsb4u:465": " kiñcā'dityādijyotirvilakṣaṇaṃ tadabhautikaṃ ca sa eva heturyaccakṣurādyagrāhyamādityādivat / na /",
    "GV05brupsb4u:466": " samānajātīyenaivā /",
    "GV05brupsb4u:467": " ādityādijyotiṣā kāryakaraṇasaṃghātasya bhautikasya bhautikenaivopakāraḥ kriyamāṇo dṛśyate /",
    "GV05brupsb4u:468": " yathāduṣṭaṃ cedamanumeyam /",
    "GV05brupsb4u:469": " yadi nāma kāryakaraṇādarthāntaraṃ tadupakārakamādityādivajjyotisthāpi kāryakaraṇasaṃghātasamānajātīyamevānumeyaṃ kāryakaraṇasaghātopakārakatvādādityādijyotirvat",
    "GV05brupsb4u:470": " yatpunarantaḥsthatvādapratyakṣatvācca vailakṣaṇyamucyate taccakṣurādijyotirbhiranaikāntikam /",
    "GV05brupsb4u:471": " yato 'pratyakṣāṇyantaḥsthāni ca cakṣurādijyotīṃṣi bhautikānyeva /",
    "GV05brupsb4u:472": " tasmāttava manorathamātraṃ vilakṣaṇamātmajyotiḥ siddhamiti /",
    "GV05brupsb4u:473": " kāryakaraṇasaṃghātabhāvabhāvitvācca saṃghātadharmatvamanumīyate jyotiṣaḥ sāmānyato dṛṣṭasya cānumānasya vyabhicāritvādaprāmāṇyam /",
    "GV05brupsb4u:474": " sāmānyato dṛṣṭabalena hi bhavānādityādivadvyatiriktaṃ jyotiḥ sādhayati kāryakaraṇebhyaḥ /",
    "GV05brupsb4u:475": " na ca pratyakṣamanumānena bādhituṃ śakyate /",
    "GV05brupsb4u:476": " ayameva tu kāryakaraṇasaṃghātaḥ pratyakṣaṃ paśyati śṛṇoti manute vijānāti ca /",
    "GV05brupsb4u:477": " yadi nāma jyotirantaramasyopakārakaṃ syādādityādivanna tadā'tmā syajyotirantaramādityādivadeva /",
    "GV05brupsb4u:478": " ya eva tu pratyakṣaṃ darśanakriyāṃ karoti sa evā'tmā syātkāryakaraṇasaṃghāto nānyaḥ /",
    "GV05brupsb4u:479": " pratyakṣavirodhe 'numānasyāprāmāṇyāt /",
    "GV05brupsb4u:480": " nanvayameva ceddarśanādikrāyakartā'tmā saṃghātaḥ kathamavikalasyaivāsya darśanādikriyākartṛtvaṃ kadācidbhavati kadācinneti /",
    "GV05brupsb4u:481": " naiṣa doṣo dṛṣṭatvāt /",
    "GV05brupsb4u:482": " nahi dṛṣṭe 'nupapannaṃ nāma /",
    "GV05brupsb4u:483": " nahi khadyote prakāśāprakāśatvena dṛśyamāne kāraṇāntaramanumeyam /",
    "GV05brupsb4u:484": " anumeyatve ca kenacitsāmānyātsarvaṃ sarvatrānumeyaṃ syāt /",
    "GV05brupsb4u:485": " taccāniṣṭam /",
    "GV05brupsb4u:486": " na ca padārthasvabhāvo nāsti na hyagneruṣṇasvābhāvyamanyanimittamudakasya vā śaityam /",
    "GV05brupsb4u:487": " prāṇidharmādharmādyapekṣamiti cet /",
    "GV05brupsb4u:488": " dharmādharmādernimittāntarāpekṣasvabhāvaprasaṅgaḥ /",
    "GV05brupsb4u:489": " astviti cenna tadanavasthāprasaṅgaḥ /",
    "GV05brupsb4u:490": " sa cāniṣṭaḥ / na /",
    "GV05brupsb4u:491": " svapnasmṛtyordṛṣṭasyaiva darśanāt /",
    "GV05brupsb4u:492": " yaduktaṃ svabhāvavādinā dehasyaiva darśanādikriyā na vyatiriktasyeti /",
    "GV05brupsb4u:493": " tanna /",
    "GV05brupsb4u:494": " yadi hi dehasyaiva darśanādikriyā svapne dṛṣṭasyaiva darśanaṃ na syāt /",
    "GV05brupsb4u:495": " andhaḥ svapnaṃ paśyandṛṣṭapūrvameva paśyati na śākadvīpādigatamadṛṣṭarūpam /",
    "GV05brupsb4u:496": " tataścetatsiddhaṃ bhavati yaḥ svapne paśyati dṛṣṭapūrvaṃ vastu sa eva pūrvaṃ vidyamāne cakṣuṣyadrākṣīnna deha iti /",
    "GV05brupsb4u:497": " dehaśceddraṣṭāsa yenādrākṣīttasminnuddhṛte cakṣuṣi svapne tadeva dṛṣṭapūrvaṃ na paśyet /",
    "GV05brupsb4u:498": " asti ca loke prasiddhiḥ pūrvaṃ dṛṣṭaṃ mayā himavataḥ śṛṅgamadyāhaṃ svapne 'drākṣamityuddhṛtacakṣuṣāmandhānāmapu /",
    "GV05brupsb4u:499": " tasmādanuddhṛte 'pi cakṣuṣiḥ yaḥ svapnadṛksa eva draṣṭā na deha ityavagamyate /",
    "GV05brupsb4u:500": " tathā smṛtau dṛṣṭṛsmartrorekatve sati ya eva draṣṭāsa eva smartā yadā caivaṃ tadā nimīlitākṣo 'pi smandṛṣṭapūrvaṃ yadrūpaṃ taddṛṣṭavadeva paśyatīti",
    "GV05brupsb4u:501": " tasmādyannimīlitaṃ tanna draṣṭṛyannimīlite cakṣuṣi smaradrūpaṃ paśyati tadevānimīlite 'pi cakṣuṣi draṣṭrāsīdityavagamyate /",
    "GV05brupsb4u:502": " mṛte ca dehe 'vikalasyaiva ca rūpādidarśanābhāvāt /",
    "GV05brupsb4u:503": " devasyaiva draṣṭrutve mṛte 'pi darśanādi kriyā syāt /",
    "GV05brupsb4u:504": " tasmādyapāye dehe darśanaṃ na bhavati .dbhāve ca bhavati taddarśanādikriyākartṛ na deva ityavagamyate /",
    "GV05brupsb4u:505": " cakṣurādīnyeva darśanādikriyākartṝṇīti cet / na /",
    "GV05brupsb4u:506": " yadahamadrākṣaṃ tatspṛśāmīti bhinnakartṛkatve pratisaṃghānānupapatteḥ /",
    "GV05brupsb4u:507": " manastarhīti cet / na /",
    "GV05brupsb4u:508": " manaso 'pi viṣayatvādrūpādivaddṛṣṭṛtvādyanupapatti /",
    "GV05brupsb4u:509": " tasmādantaḥsthaṃ vyatiriktamādityādivaditi siddham /",
    "GV05brupsb4u:510": " yaduktaṃ kāryakaraṇasaṃghātasamānajātīyameva jyotirantaramanumeyam /",
    "GV05brupsb4u:511": " ādityādibhistatsamānajātīyairevopakriyamāṇatvāditi /",
    "GV05brupsb4u:512": " tadasat /",
    "GV05brupsb4u:513": " upakāryopakārakabhāvasyāniyamadarśanāt /",
    "GV05brupsb4u:514": " kathaṃ pārthivairindhanaiḥ pārthavatvasamānajātīyaistṛṇolapādibhiragneḥ prajvalanopakāraḥ kriyamāṇo dṛśyate /",
    "GV05brupsb4u:515": " na ca tāvatā tatsamānajātīyairevāgneḥ prajvanopakāraḥ sarvatrānumeyaḥ syāt /",
    "GV05brupsb4u:516": " yenodakenāpi prajvalanopakāro bhinnajātīyona vaidyutasyāgnerjāṭharasya ca kriyamāṇo dṛśyate /",
    "GV05brupsb4u:517": " tasmādupakāryopakārakabhāve samānajātīyāsamānajātīyaniyamo nāsti /",
    "GV05brupsb4u:518": " kadācitsamānajātīyā manuṣyā manuṣyairevopakriyante kadācitsthāvarapaśvādibhiśca bhinnajātīyaiḥ /",
    "GV05brupsb4u:519": " tasmādahetuḥ kāryakaraṇasaṃghātamānajātīyairevā'dityādijyotirbhirupakriyamāṇatvādit i /",
    "GV05brupsb4u:520": " yatpunarāttha cakṣurādibhirādityādijyotirvadadṛśyatvādityayaṃ heturjyotirantarasyāntaḥsthatvaṃ vailakṣaṇyaṃ ca na sādhayati cakṣurādibhiranaikāntikatvāditi",
    "GV05brupsb4u:521": " tadasat /",
    "GV05brupsb4u:522": " cakṣurādikaraṇebhyo 'nyatve satīti hetorviśeṣaṇatvopapatteḥ /",
    "GV05brupsb4u:523": " kāryakaraṇasaṃghātadharmatvaṃ jyotiṣa iti yaduktaṃ tanna /",
    "GV05brupsb4u:524": " anumānavirodhāt /",
    "GV05brupsb4u:525": " ādityādijyotirvatkāryakaraṇasaṃghātādarthāntaraṃ jyotiriti hyanumānamuktaṃ tena virudhyata iyaṃ pratijñā kārayakaraṇasaṃghātadharmatvaṃ jyotiṣa iti /",
    "GV05brupsb4u:526": " tadbhāvabhāvitvaṃ tvasiddhaṃ mṛte dehe jyotiṣo 'darśanāt /",
    "GV05brupsb4u:527": " sāmānyato dṛṣṭasyānumānasyāprāmāṇye sati pānabhojanādisarvavyavahāralopaprasaṅgaḥ /",
    "GV05brupsb4u:528": " sa cāniṣṭaḥ /",
    "GV05brupsb4u:529": " pānabhojanādiṣu hi kṣutpipāsādinivṛttimupalabdhavasastatsāmānyātpānabhojanādyupādānaṃ dṛśyamānaṃ loke na prāpnoti /",
    "GV05brupsb4u:530": " dṛśyante hyupalabdhapānabhojanāḥ sāmānyataḥ punaḥ pānabhojanāntaraiḥ kṣutpipāsādinivṛttimanuminvantastādartheyana pravartamānāḥ /",
    "GV05brupsb4u:531": " yaduktamayameva tu deho darśanādikriyākarteti tatprathamameva parihṛtaṃ svapnasmṛtyordehādarthāntarabhūto draṣṭeti /",
    "GV05brupsb4u:532": " anenaiva jyotirantarasyātmatvamapi pratyuktam /",
    "GV05brupsb4u:533": " yatpunaḥ khadyotādeḥ kādācitkaṃ prakāśāprakāśatvaṃ sadasat /",
    "GV05brupsb4u:534": " pakṣādyavayavasaṃkocavikāsanimitittatvātprakāśāprakāśatvasya /",
    "GV05brupsb4u:535": " yatpunaruktaṃ dharmādharmayoravaśyaṃ phaladātṛtvaṃ svabhāvo 'bhyupagantavya iti /",
    "GV05brupsb4u:536": " tadabhyubagame bhavataḥ siddhāntahānāt /",
    "GV05brupsb4u:537": " etenānavasthādoṣaḥ pratyuktaḥ /",
    "GV05brupsb4u:538": " tasmādasti vyatiriktaṃ cāntaḥsthaṃ jyotirātmeti //4,3.6//",
    "GV05brupsb4u:539": " START BrhUp 4,3.7",
    "GV05brupsb4u:540": " katama ātmeti -- yo 'yaṃ vijñānamayaḥ prāṇeṣu hṛdy antarjyotiḥ puruṣaḥ /",
    "GV05brupsb4u:541": " sa samānaḥ sann ubhau lokāv anusaṃcarati dhyāyatīva lelāyatīva /",
    "GV05brupsb4u:542": " sa hi svapno bhūtvemaṃ lokam atikrāmati add. mṛtyo rūpāṇi // BrhUp_4,3.7 //",
    "GV05brupsb4u:543": " BrhUpBh_4,3.7 yadyapi vyatiriktatvādi siddhaṃ tathāpi samānajātīyānugrāhakatvadarśananimittabhrāntyā karaṇānāmevānyatamo vyatirikto vetyavivekataḥ pṛcchati-katama iti /",
    "GV05brupsb4u:544": " nyāyasūkṣmatāyā durvijñeyatvādupapadyate bhrāntiḥ /",
    "GV05brupsb4u:545": " athavā śarīravyatirikte siddhe 'pi karaṇānu sarvāṇi vijñānavantīva vivekata ātmano 'nupalabdhatvāt /",
    "GV05brupsb4u:546": " ato 'haṃ pṛcchāmi katama ātmeti /",
    "GV05brupsb4u:547": " katamo 'sau dehendriyaprāṇamanaḥsu yastvayokta ātmā /",
    "GV05brupsb4u:548": " yena jyotiṣā'sta ityuktam /",
    "GV05brupsb4u:549": " athavā yo 'yamātmā tvayābhipreto vijñānamayaḥ /",
    "GV05brupsb4u:550": " sarva ime prāṇā vijñānamayā ivaiṣu prāṇeṣu katamaḥ /",
    "GV05brupsb4u:551": " yathā samuditeṣu brāhmaṇeṣu sarva ime tejasvinaḥ katama eṣu ṣaḍaṅgaviditi /",
    "GV05brupsb4u:552": " pūrvasminvyākhyāne katama ātmetyetāvadeva praśnavākyaṃ vijñānamayo hṛdyantarjyotiḥ puruṣaḥkatama ityedatantam /",
    "GV05brupsb4u:553": " yo 'yaṃ vijñānamaya ityetasyaśabdasya sarvameva praśnavākyaṃ vijñānamayo hṛdyantarjyotiḥ puruṣaḥ katama ityedatantam /",
    "GV05brupsb4u:554": " yo 'yaṃ vijñānamaya ityetasya śabdasya nirdhāritārthaviśeṣaviṣayatvaṃ katama ātmetītiśabdasya",
    "GV05brupsb4u:555": " praśnavākyaparisamāptyarthatvaṃ vyavahitasaṃbandhamantareṇa yuktamiti kṛtvā katama",
    "GV05brupsb4u:556": " ātmetyevamantameva praśnavākyaṃ yo 'yamityādi paraṃ sarvameva prativacanamiti niścīyate /",
    "GV05brupsb4u:557": " yo 'yamityātmanaḥ pratyakṣatvānnirdeśaḥ /",
    "GV05brupsb4u:558": " vijñānamayo vijñānaprāyo buddhivijñānopādhisaṃprakāvivekādvijñānamaya ityucyate /",
    "GV05brupsb4u:559": " buddhivijñāna saṃpṛkta eva hi yasmādupalabhyate rāhuriva candrādityasaṃpṛktaḥ /",
    "GV05brupsb4u:560": " buddhirhi sarvārthakaraṇaṃ tamasīva pradīpaḥ purovasthitaḥ /",
    "GV05brupsb4u:561": " “manasā hyeva paśyati manasā śṛṇotī“ti hyuktam /",
    "GV05brupsb4u:562": " buddhivijñānālokaviśiṣṭameva hi sarvaṃ viṣayajātamupalabhyate purovasthitapradīpālokaviśiṣṭamiva tamasi /",
    "GV05brupsb4u:563": " dvāramātrāṇi tvanyāni karaṇānu buddheḥ /",
    "GV05brupsb4u:564": " tasmāttenaiva viśeṣyate vijñānamaya iti /",
    "GV05brupsb4u:565": " yeṣāṃ paramātmavijñaptivikāra iti vyākhyānaṃ teṣāṃ vijñānamayo manomaya ityādau vijñānamayaśabdasyānyārthadarśanādaśrautārthatāvasīyate /",
    "GV05brupsb4u:566": " saṃdigdhaśca padāratho 'nyatra niścitaprayogadarśanānnirdhārayituṃ śakyo vāśyaśeṣāt /",
    "GV05brupsb4u:567": " niścatanyāyabalādvā /",
    "GV05brupsb4u:568": " sadhīriti cottaratra pāṭhāt /",
    "GV05brupsb4u:569": " hṛdyantariti vacanādyuktaṃ vijñānaprāyatvameva /",
    "GV05brupsb4u:570": " prāṇeṣviti vyatirekapradarśārthā saptamī yathā vṛkṣeṣu pāṣāṇa iti sāmīpyalakṣaṇā /",
    "GV05brupsb4u:571": " prāṇeṣu hi vyātirekāvyatirekatā saṃdihyata ātmanaḥ /",
    "GV05brupsb4u:572": " prāṇeṣu prāṇebhyo vyatirikta ityarthaḥ /",
    "GV05brupsb4u:573": " yo hi yeṣu bhavati sa tadvyatirikto bhavatyeva /",
    "GV05brupsb4u:574": " yathā pāṣāṇeṣu vṛkṣaḥ /",
    "GV05brupsb4u:575": " hṛdi tatrātatsyātprāṇeṣu prāṇajātīyaiva buddhiḥ syādityata āha-hṛdyantariti /",
    "GV05brupsb4u:576": " hṛdacchabdena puṇḍarīkākāro māṃsapuṇḍastātthyādbuddhirhṛttasyā hṛdi buddhau /",
    "GV05brupsb4u:577": " antariti buddhivṛttivyatirekapradarśanārtham /",
    "GV05brupsb4u:578": " jyotiravabhāsātmakatvādātmocyate /",
    "GV05brupsb4u:579": " tena hyavabhāsakenā'tmanā jyotiṣā'ste palyayate karma kurute cenāvāniva hyayaṃ kāryakaraṇapiṇḍo",
    "GV05brupsb4u:580": " yathā'dityaprakāśastho ghaṭo yathā marakatādirmaṇiḥ kṣīrādidravye prakṣiptaḥ parīkṣaṇāyātmacchāyameva",
    "GV05brupsb4u:581": " tatkṣīrādirdvyaṃ karoti tādṛgedātmajyetipabuddherapi hṛdayātsūkṣmatvāddhṛdyantaḥsthamapi",
    "GV05brupsb4u:582": " hṛdayādikaṃ kāryakaraṇasaṃghātaṃ caikīkṛtyā'tmajyotiśchāyaṃ karoti /",
    "GV05brupsb4u:583": " pāramparyeṇa sūkṣmasthīlatāratamyātsarvāntaratamatvā /",
    "GV05brupsb4u:584": " buddhastāvatsvacchatvādānantaryāccā'tmacaitanyajyotiḥ praticchāyā bhavati /",
    "GV05brupsb4u:585": " tena hi vivekināmapu tatrā'tmābhimānabuddhiḥ prathamā /",
    "GV05brupsb4u:586": " tato 'pyānantaryānmanasi caitanyāvabhāsatā buddhisaṃparkāt /",
    "GV05brupsb4u:587": " tata indriyeṣu /",
    "GV05brupsb4u:588": " manaḥ saṃyogāt /",
    "GV05brupsb4u:589": " tato 'nantaraṃ śarīre /",
    "GV05brupsb4u:590": " indriyasaṃparkāt /",
    "GV05brupsb4u:591": " pāramparyeṇa kṛtsnaṃ kāryakaraṇasaṃghātamātmā caitanyasvarūpajyotiṣāvabhāsayati /",
    "GV05brupsb4u:592": " tena hi sarvasya lokasya kāryakaraṇasaṃghāte tadvṛttiṣu cāniyatā'tmābhimānabuddhiryathāvivekaṃ jāyate /",
    "GV05brupsb4u:593": " tathā ca bhagavatoktaṃ gītāsu-“yathā prakāśayatyekaḥ kṛtsnaṃ lokamimaṃ raviḥ /",
    "GV05brupsb4u:594": " kṣetraṃ kṣetrī tathā kṛtsnaṃ prakāśayati bhārati” //",
    "GV05brupsb4u:595": " “yadādityagataṃ tejaḥ“ityādi ca /",
    "GV05brupsb4u:596": " “nityo 'nityānāṃ cenaścetanānāṃ“iti ca kāṭhake“tameva bhāntamanubhāti sarvaṃ tasya bhāsā sarvamidaṃ vibhāti“iti ca /",
    "GV05brupsb4u:597": " “yena sūryastapati tejasoddhaḥ“iti ca mantarvarṇaḥ /",
    "GV05brupsb4u:598": " tenāyaṃ hṛdyantarjyotiḥ /",
    "GV05brupsb4u:599": " puruṣa ākāśavatsarvagatvātpūrṇa iti puruṣaḥ niratiśayaṃ cāsya svayañjyotiṣṭvaṃ sarvāvabhāsakatvātsvayamanyānavabhāsyatvācca /",
    "GV05brupsb4u:600": " sa eṣa puruṣaḥ svayameva jyotiḥsvabhāvo yaṃ tvaṃ pṛcchasi katama ātmeti /",
    "GV05brupsb4u:601": " bāhyānāṃ jyotiṣāṃ sarvakaraṇānugrāhakāṇāṃ pratyastamaye 'ntaḥkaraṇadvāreṇa hṛdyantarjyotiḥ puruṣa ātmānugrāhakaḥ karaṇānāmityuktam /",
    "GV05brupsb4u:602": " yadāpi bāhyakaraṇānugrāhakāṇāmādityādijyotiṣāṃ bhāvastadāpyādityādijyotiṣāṃ parārthatvātkāryakaraṇasaṃghātasyācaitanye",
    "GV05brupsb4u:603": " svārthānupapatteḥ svārthajyotiṣa ātmano 'nugrahābhāve 'yaṃ kāryakaraṇasaṃghāto na",
    "GV05brupsb4u:604": " vyavahārāya kalpate /",
    "GV05brupsb4u:605": " ātmajyotiranugraheṇaiva hi sarvadā sarvaḥ saṃvyavahāraḥ /",
    "GV05brupsb4u:606": " “yadetaddhṛdayaṃ manaścaittasaṃjñānam“ityādiśrutyantarāt /",
    "GV05brupsb4u:607": " sābhimāno hi sarvaprāṇisaṃvyavahāpaḥ /",
    "GV05brupsb4u:608": " abhimānahetuṃ ca marakatamaṇidṛṣṭāntenāvocāma /",
    "GV05brupsb4u:609": " yadyapyevametattatthāpi jāgradviṣaye sarvakaraṇāgocaratvādātmajyotiṣo buddhyādibāhyābhyantarakāryakaraṇavvahārasannipātavyākulatvānna",
    "GV05brupsb4u:610": " śakyate tajjyotirātmākhyaṃ muñjeṣīkāvanniṣkṛṣya darśayitumityataḥ svapne didarśayiṣuḥ",
    "GV05brupsb4u:611": " prakramate-sa samānaḥ sannubhau lokāvanusaṃcarati /",
    "GV05brupsb4u:612": " yaḥ puruṣaḥ svayameva jyotirātmā sa samānaḥ sadṛśaḥ san /",
    "GV05brupsb4u:613": " kena /",
    "GV05brupsb4u:614": " prakṛtatvātsannihitatvācca hṛdayena /",
    "GV05brupsb4u:615": " hṛdīti ca hṛcchabdavācyā buddhaḥ prakṛtā sannihitā ca /",
    "GV05brupsb4u:616": " tasmāttayaivā sāmānyam /",
    "GV05brupsb4u:617": " kiṃ punaḥ sāmānyamaśvamahiṣavadvivekato 'nupalabdhiḥ avabhāsyā buddhirabhāsakaṃ tadātmajyotirālokavat /",
    "GV05brupsb4u:618": " avabhāsyāvabhāsakayorvivekato 'nupalabdhiḥ prasiddhā /",
    "GV05brupsb4u:619": " viśuddhatvāddhyāloko 'vabhāsyena sadṛśo bhavati /",
    "GV05brupsb4u:620": " yathā raktamavabhāsayanraktasadṛśo raktākāro bhavati /",
    "GV05brupsb4u:621": " yathā haritaṃ nīlaṃ lohitaṃ cāvabhāsayannā4lokastatsamāno bhavati /",
    "GV05brupsb4u:622": " tathā buddhimavabhāsayanbuddhadvāreṇa kṛtsamaṃ kṣetramavabhāsayatītyuktaṃ marakatamaṇinidarśanena /",
    "GV05brupsb4u:623": " tena sarveṇa samāno buddhisāmānyadvāreṇa /",
    "GV05brupsb4u:624": " sarvamaya iti cāta eva vakṣyati /",
    "GV05brupsb4u:625": " tenāsau kutaścitpravabhajya muñjeṣīkāvatsvena jyotīrūpeṇa darśayituṃ na śakyata iti",
    "GV05brupsb4u:626": " sarvavyāpāraṃ tatrādhyāropya nāmarūpagataṃ jyotirdharmaṃ ca nāmarūpayornāmarūpe cā'tmajyotiṣi",
    "GV05brupsb4u:627": " sarvo loko momugyate 'yamātmā nāyamāmtaivandharmā naivadharmā kartākartā śuddho 'śuddho",
    "GV05brupsb4u:628": " baddho muktaḥ sthito gata āgato 'sti nāstītyādivikalpaiḥ /",
    "GV05brupsb4u:629": " ataḥ samānaḥ mannubhau lokau pratipannapratipattavyāvihalokaparalokāvupāttadehendriyādi- saṅghātatyāgānyopādānāstānaprabandhaśatasannipātairanukrameṇa sañcarati /",
    "GV05brupsb4u:630": " dhīsādṛśyamevobhayalokasaṃcaraṇaheturna svata iti /",
    "GV05brupsb4u:631": " tatra nāmarūpopādhisādṛśyaṃ bhrāntinimittaṃ yattadeva heturna svata ityetaducyate /",
    "GV05brupsb4u:632": " yasmātsa samānaḥ sannubhau lokāvanukrameṇa sañcarati tadetatpratyakṣamityetaddarśayati-yato",
    "GV05brupsb4u:633": " dhyāyatīva dhyānavyāpāraṃ karotīva cintayatīva dhyānavyāpavatīṃ buddhiṃ sa tatsthena",
    "GV05brupsb4u:634": " citsvabhāvajyotarūpeṇāvabhāsayaṃstatsadṛśastatsamānaḥ sandhyātīvālokavadeva /",
    "GV05brupsb4u:635": " ato bhavati cintayatīti bhrāntirlokasya /",
    "GV05brupsb4u:636": " na tu paramārthato dhyāyati /",
    "GV05brupsb4u:637": " tathā lelāyatīvātyarthaṃ calatīva /",
    "GV05brupsb4u:638": " teṣveva karameṣu buddhyādiṣu vāyuṣu ca calatsu tadavabhāsakatvāttatsadṛśaṃ taditi lelāyatīva /",
    "GV05brupsb4u:639": " na tu paramārthataścalanadharmakaṃ tadātmajyotiḥ /",
    "GV05brupsb4u:640": " kathaṃ punaretadavagamyate tatsamānatvabhrāntirevobhayalokasaṃcaraṇādirhetutvaṃ svata ityasyārthasya pradarśanāya hetarupadiśyate- sa ātmā hi yasmātsvapno bhūtvā /",
    "GV05brupsb4u:641": " sa yayā dhiyā samānaḥ sā dhīryadyadbhavati tattadasāvapu bhavatīva tasmādyadāsau svapno bhavati svāpavṛttiṃ pratipadyate dhīstadā so 'pi svapnavṛttiṃ pratipadyate /",
    "GV05brupsb4u:642": " dā dhīrjajāgariṣati tadāsāvapyata āha-svapno bhūtvā svapnavṛttimavabhāsayandhiyaḥ",
    "GV05brupsb4u:643": " svāpavṛtyākāro bhūtvema lokaṃ jāgaritavyavahāralakṣaṇaṃ kāryakaraṇasaṅghātātmakaṃ",
    "GV05brupsb4u:644": " laukikaśāstrīyavyavahārāspadamatikrāmatyatītya krāmati viviktena svenā'tmajyotiṣā",
    "GV05brupsb4u:645": " svapnātmikā dhīvṛttamavabhāyannavatiṣṭhate yasmāttasmātsvayañjyotaḥsvabhāva evāsau",
    "GV05brupsb4u:646": " viśuddhaḥ sa kartṛkriyākārakaphalaśūnyaḥ /",
    "GV05brupsb4u:647": " paramārthato dhīsādṛśyameva tūbhayalokasaṃcārādisaṃvyavahārabhrāntihetuḥ /",
    "GV05brupsb4u:648": " mṛtyorūpā ṇi mṛtyuḥ karmāvidyādirna tasyānyadrūpaṃ svataḥ kāryakaraṇānyevāsya rūpāṇi /",
    "GV05brupsb4u:649": " atastānu mṛtyo rūpāṇyatikrāmati kriyāphalāśrayāṇi /",
    "GV05brupsb4u:650": " nanu nāstyeva dhiyā samānamanyaddhiyo 'vabhāsakamātmajyotiḥ pratyakṣeṇa vānumānena palambhāt /",
    "GV05brupsb4u:651": " yathānyā tatkāla eva dvitīyā dhīḥ /",
    "GV05brupsb4u:652": " yattvāvabhāsyāvabhāsakayoranyatve 'pi vivekānupalambhātsādṛśyamiti (tiḥ)",
    "GV05brupsb4u:653": " ghaṭādyālokayoḥ /",
    "GV05brupsb4u:654": " tatra bhavatvanyatvenā'lokasyopambhādghaṭādeḥ saṃśliṣṭayoḥ sādṛśyaṃ bhinnayoreva na ca tatheha ghaṭāderiva dhiyoṣa'vabhāsakaṃ jyotirintaraṃ pratyakṣeṇa vānumānena vopalabhāmahe /",
    "GV05brupsb4u:655": " dhīreva hi citsvarūpāvabhāsakatvenasvākārā viṣayākārā ca /",
    "GV05brupsb4u:656": " tasmānnānumānato nāpi pratyakṣato dhiyo 'vabhāsakaṃ jyotiḥ śakyate pratipādayituṃ vyatiriktam /",
    "GV05brupsb4u:657": " yadapi dṛṣṭāntarūpamabhihitamavabhāsyāvaśāsakayorbhinnayoreva ghaṭādyālokayoḥ saṃyuktāyoḥ sādṛśyamiti /",
    "GV05brupsb4u:658": " tatrābhyupagamamātramasmābhiruktaṃ na tatra ghaṭādyavabhāsyāvabhāsakau bhinnau /",
    "GV05brupsb4u:659": " paramārthastu ghaṭādirevāvabhāsātmakaḥ sālokaḥ /",
    "GV05brupsb4u:660": " anyo 'nyo hi ghaṭādirutpadyate /",
    "GV05brupsb4u:661": " vijñānamātrameva sālokaghaṭādiviṣayākāramavabhāsate /",
    "GV05brupsb4u:662": " yadevaṃ tadā na bāhyo dṛṣṭānto 'sti vijñānalakṣaṇamātratvātsarvasya /",
    "GV05brupsb4u:663": " eṃ tasyava vijñānas grāhyāgrāhakākāratāmalaṃ pakarikalpya tasyaiva punarviśuddhaṃ parikalpayanti /",
    "GV05brupsb4u:664": " tadgrāhakavinirmuktaṃ vijñānaṃ svacchībhūtaṃ kṣaṇikaṃ vyavatiṣṭhata iti kecit /",
    "GV05brupsb4u:665": " tasyāpu śāntiṃ kecidicchanti /",
    "GV05brupsb4u:666": " tadapi vijñānaṃ saṃvṛtaṃ grāhyagrāhakāṃśavinirumuktaṃ śūnyameva ghaṭādibāhyavastuvadityapare mādhyamikā ācakṣate /",
    "GV05brupsb4u:667": " sarvā etāḥ kalpanā buddhavijñānāvabhāsakasya vyatiriktasyā'tmajyotiṣo 'pahnavādasya śreyomārgasya pratipakṣabhūtā vaidikasya /",
    "GV05brupsb4u:668": " tatra yeṣāṃ bāhyor'tho 'sti tānpratyucyate tāvat /",
    "GV05brupsb4u:669": " na svātmāvabhāsakatvaṃ ghaṭādeḥ /",
    "GV05brupsb4u:670": " tamasyavasthito ghaṭādistāvanna kadācidapu svātmanāvabhāsyate /",
    "GV05brupsb4u:671": " pradīpādyālokasaṃyogena tu niyamenaivāvabhāsyamāno dṛṣṭaḥ sāloko ghaṭa iti /",
    "GV05brupsb4u:672": " saṃśliṣṭayorapu ghaṭālokayoranyatvameva punaḥ punaḥ saṃśleṣe viśleṣe ca viśeṣadarśanādrajjughaṭayoriva /",
    "GV05brupsb4u:673": " anyatve ca vyatiriktāvabhāsakatvaṃ na svātmanaiva svamātmānamavabhāsayati /",
    "GV05brupsb4u:674": " nanu pradīpaḥ svātmānamevāvabhāsayantadṛṣṭa iti /",
    "GV05brupsb4u:675": " na hi ghaṭādivatpradīpadarśanāya pkāśāntaramupādadate laukikāḥ /",
    "GV05brupsb4u:676": " tasmātpradīpaḥ svātmānaṃ prakāśayati / na /",
    "GV05brupsb4u:677": " avabhāsyatvāviśeṣāt /",
    "GV05brupsb4u:678": " yadyapi pradīpo 'nyasyāvabhāsakaḥ svayamavabhāsātkatvāttathāpu vyatiriktacaitanyāvabhāsyatvaṃ na vyabhicarati ghaṭādivadeva /",
    "GV05brupsb4u:679": " yadā caivaṃ tadā vyatiriktāvabhāsyatvaṃ tāvadavaśyaṃbhāvi /",
    "GV05brupsb4u:680": " nanu yathā ghaṭaścaitanyāvabhāsyatve 'pi sannātmānaṃ ghaṭaṃ cāvabhāsayati / na /",
    "GV05brupsb4u:681": " svataḥ parato vā viśeṣābhāvāt /",
    "GV05brupsb4u:682": " yathā caitanyāvabhāsyatvaṃ ghaṭasya tathā pradīpasyāpi caitanyāvabhāsyatvamaviśiṣṭam /",
    "GV05brupsb4u:683": " yattūcyate pradīpa ātmānaṃ ghaṭaṃ cāvabhāsayatīti tadasat /",
    "GV05brupsb4u:684": " kasmāt /",
    "GV05brupsb4u:685": " yadā'tmānaṃ nāvabhāsayati tadā kīdṛśaḥ syāt /",
    "GV05brupsb4u:686": " na hi tadā pradīpasya svato vā parato vā viśeṣaḥ kaścidupalabhyate /",
    "GV05brupsb4u:687": " sa hyavabhāsyo bhavati yasyāvabhāsakasaṃnidhāvasaṃnidhau ca viśeṣa ātmānaṃ pradīpaḥ prakāśayatīti mṛṣaivācyot /",
    "GV05brupsb4u:688": " caitanyagrāhyatvaṃ tu ghaṭādibhiraviśiṣṭaṃ pradīpasya /",
    "GV05brupsb4u:689": " tasmādvijñanasyā'tmagrāhakatve na pradīpo dṛṣṭāntaḥ /",
    "GV05brupsb4u:690": " caitanyagrāhyatvaṃ ca vijñānasya bāhyaviṣayairaviśiṣṭam /",
    "GV05brupsb4u:691": " caitanyagrāhyatve ca vijñānasya kiṃ grāhyavijñānagrāhyataiva kiṃvā grāhakavijñānagrāhyateti",
    "GV05brupsb4u:692": " tatrasaṃdihyamāne vastuni yo 'nyatra dṛṣṭo nyāyaḥ sa kalpayituṃ yukto na tu dṛṣṭaviparītaḥ /",
    "GV05brupsb4u:693": " tathā ca sati yathā vyitiriktenaiva grāhakeṇa bāhyānāṃ pradīpānāṃ grāhyatvaṃ dṛṣṭaṃ",
    "GV05brupsb4u:694": " tathā vijñānasyāpi caitanyagrāhyatvātpkāśakatve satyāpi pradīpavadvyatiriktacaitanyagrāhyatvaṃ",
    "GV05brupsb4u:695": " yuktaṃ kalpayituṃ na tvananyagrāhyatvam /",
    "GV05brupsb4u:696": " yaśvānyo vijñānasya grahītā sa ātmā jyotirantaraṃ vijñānāt /",
    "GV05brupsb4u:697": " tadānavastheti cet /",
    "GV05brupsb4u:698": " naḥ grāhyatvamātra hi tadgrāhakasya vastvantaratve liṅgamuktaṃ nyāyataḥ /",
    "GV05brupsb4u:699": " na tvekāntato grāhakatve tadgrāhakāntarāstitve vā kadācidapi liṅgaṃ saṃbhavati /",
    "GV05brupsb4u:700": " tasmānna tadanavasthāprasaṅgaḥ /",
    "GV05brupsb4u:701": " vijñānasya vyaktiriktagrāhyatve karaṇāntarāpekṣāyāmanavastheti cet / na /",
    "GV05brupsb4u:702": " niyamābhāvāt /",
    "GV05brupsb4u:703": " na hi sarvatrāyaṃ niyamo bhavati /",
    "GV05brupsb4u:704": " yatra vastvantareṇa gṛhyate vastvantaraṃ tatragrāhyagrāhakavyatiriktaṃ karaṇāntaraṃ syāditi naikāntena niyantuṃ śakyate /",
    "GV05brupsb4u:705": " vaicitryadarśanāt /",
    "GV05brupsb4u:706": " katham /",
    "GV05brupsb4u:707": " ghaṭastāvatsvātmavyatiriktenā'tmanā gṛhyate tatpa pradīpādirāloko grāhyagrāhakavyatiriktaṃ karaṇam /",
    "GV05brupsb4u:708": " na hi pradīpādyāloko ghaṭāṃśaścakṣuraṃśo vā /",
    "GV05brupsb4u:709": " ghaṭavaccakṣurgrāhyatve 'pi pradīpasya cakṣuḥ pradīpavyatirekeṇa na bāhyamālokasthānīyaṃ kiñcitkaraṇāntaramapekṣate /",
    "GV05brupsb4u:710": " tasmānnaiva niyantuṃ śakyate yatra yatra vyatiriktagrāhakagrāhyatvaṃ tatra tatra karaṇāntaraṃ syādeveti /",
    "GV05brupsb4u:711": " tasmādvijñānasya vyaktiriktagrāhakagrāhyatve na karaṇadvārānavasthā nāpi grāhakatvadvārā kadācidapyupapādayituṃ śakyate /",
    "GV05brupsb4u:712": " tasmātsiddhaṃ vijñānavyatiriktamātmajyotirantaramiti /",
    "GV05brupsb4u:713": " nanu nāstyeva bāhyor'tho ghaṭādiḥ pradīpo vā vijñānavyatiriktaḥ /",
    "GV05brupsb4u:714": " yaddhi yadvyatirekeṇa nopalamyate tattāvanmātraṃ vastu dṛṣṭam /",
    "GV05brupsb4u:715": " yathāsvapnavijñānagrāhyaṃ ghaṭapaṭādivastu svapnavijñānavyatirekeṇānupalambhātsvapnaghaṭapradīpādeḥ svapnavijñānamātratāvagamyate,",
    "GV05brupsb4u:716": " tathā jāgarite 'pi ghaṭapradīpāderjāgarite 'pi ghaṭapradīpāderjāgradvijñānamātrameva tu sarvam /",
    "GV05brupsb4u:717": " tatra yaduktaṃ vijñānasya vyatiriktāvabhāsyatvādvijñānavyatiriktamasti jyotirantaraṃ gaṭāderiveti tanmithyā /",
    "GV05brupsb4u:718": " sarvasya vijñānamātratve dṛṣṭāntābhāvāt / na /",
    "GV05brupsb4u:719": " yāvattāvadabhyupagamāt /",
    "GV05brupsb4u:720": " na tu bāhyor'tho bhavataikāntenaiva nābhyupagamyate /",
    "GV05brupsb4u:721": " nanu mayā nābhyupagamyata eva / na /",
    "GV05brupsb4u:722": " vijñānaṃ ghaṭaḥ pradīpa iti ca śabdārthapṛthaktvādyāvattāvajadapi bāhyamarthāntaramavaśyamabhyupagantavyam /",
    "GV05brupsb4u:723": " vijñānādarthāntaraṃ vastu na cedabhyupagamyate vijñānaṃ ghaṭaḥ paṭa ityevamādīnāṃ bhabdānāmekārthatve paryāyaśabdatvaṃ prāpnoti /",
    "GV05brupsb4u:724": " tathā sādhanānāṃ phalasya caikatve sādhyasādhanabhedopadśaśāstrānarthaprasaṅgaḥ /",
    "GV05brupsb4u:725": " tatkarturajñānaprasaṅgo vā /",
    "GV05brupsb4u:726": " kiñcānyat /",
    "GV05brupsb4u:727": " vijñānavyatirekeṇa vādiprativādavādadoṣabhyupagamāt /",
    "GV05brupsb4u:728": " na hyātmavijñānamātrameva vādiprativādivādastaddoṣo vābhyugamyate nirākartavyatvātprativādyādīnām /",
    "GV05brupsb4u:729": " na hyātmīyaṃ vijñāna nirākartavyamabhyupagamyate svayaṃ vā'tmā kasyacit /",
    "GV05brupsb4u:730": " tathā ca sati sarvasaṃvyavahāralopaprasaṅgaḥ /",
    "GV05brupsb4u:731": " na ca pravādyādayaḥ svātmanaiva gṛhyanta ityabhyupagamaḥ /",
    "GV05brupsb4u:732": " vyatiriktagrāhyā hi te 'bhyupagamyante /",
    "GV05brupsb4u:733": " tasmāttadvatsarvameva vyatiriktagrāhyaṃ vastu jāgradviṣayatvājjāgradvastupratipādyādivaditi salābhau dṛṣṭāntaḥ /",
    "GV05brupsb4u:734": " saṃtatyantaravadvijñānāntaravacceti /",
    "GV05brupsb4u:735": " tasmādvijñānavādināpi na śakyaṃ vijñānavyatiriktaṃ jyotirantaraṃ nirākartum /",
    "GV05brupsb4u:736": " svapne vijñānavyatirekābhāvādayuktamiti cet / na /",
    "GV05brupsb4u:737": " abhāvādapi bhāvasya vastvantaratvopapatteḥ /",
    "GV05brupsb4u:738": " bhavataiva viṣayo ghaṭādiryadyabhāvo yadi vā bhāvaḥ syādubhayathāpi ghaṭādivijñānasya bhāvabhūtatvamabhyupagatameva /",
    "GV05brupsb4u:739": " na tu tannivartayituṃ śakyate tannivartakanyāyābhāvāta /",
    "GV05brupsb4u:740": " etena sarvasya śūnyatāpratyuktā /",
    "GV05brupsb4u:741": " pratyagātmāgrāhyatā cā'tmano 'hamiti mīmāṃsakapakṣaḥ pratyuktaḥ /",
    "GV05brupsb4u:742": " yattūktaṃ sāloko 'nyaścānyaśca ghaṭo jāyata iti tadasat /",
    "GV05brupsb4u:743": " kṣaṇāntare 'pi sa evāyaṃ ghaṭa iti pratyabhijñānāt /",
    "GV05brupsb4u:744": " sādṛśyātpratyayabhijñānaṃ kṛttotthitakeśanakhādiṣveveti cet / na /",
    "GV05brupsb4u:745": " tatrāpi kṣaṇikatvasyāsiddhatvāt /",
    "GV05brupsb4u:746": " jātyekatvācca /",
    "GV05brupsb4u:747": " kṛtteṣu punarutthiteṣu /",
    "GV05brupsb4u:748": " ca keśanakhādiṣu keśanakhatvājāterekeśanakhatvapratyayastannimitto 'bhrānta e /",
    "GV05brupsb4u:749": " na hi dṛśyamānalūnotthitakeśanakhādiṣu vyaktinimittaḥ sa eveti pratyayo bhavati /",
    "GV05brupsb4u:750": " kasyaciddīrkhakālavyavahitadṛṣṭeṣu sa eveti pratyayaḥ /",
    "GV05brupsb4u:751": " tasmānna samo dṛṣṭāntaḥ /",
    "GV05brupsb4u:752": " pratyakṣeṇa hi pratyabhijñāyamāne vastuni tadeveti na cānyatvamanumātuṃ yuktaṃ pratyakṣavirodhe liṅgasyā'bhāsatvopapatteḥ /",
    "GV05brupsb4u:753": " sādṛśyapratyayānupapatteśca /",
    "GV05brupsb4u:754": " jñānasya kṣaṇikatvāt /",
    "GV05brupsb4u:755": " ekasya hi vastudarśino vastvantaradarśane sādṛśyapratyayaḥ syāt /",
    "GV05brupsb4u:756": " na tu vastudarśyeko vastvantaradarśanāya kṣaṇāntaramavatiṣṭhate /",
    "GV05brupsb4u:757": " vijñānasya kṣaṇikatvātsakṛdvastudarśanenaiva kṣayopapatteḥ /",
    "GV05brupsb4u:758": " tenedaṃ sadṛśamiti hi sādṛśyapratyayo bhavati /",
    "GV05brupsb4u:759": " teneti dṛṣṭasmaraṇam imiti vartamānapratyayaḥ /",
    "GV05brupsb4u:760": " teneti dṛṣṭaṃ smṛtvā yāvadidimiti vartamānakṣaṇakālamavatiṣṭheta tataḥ kṣaṇikavādahāniḥ /",
    "GV05brupsb4u:761": " atha tenetyavopakṣīṇaḥ smārtaḥ pratyaya idamiti cānya eva vārtamānikaḥ pratyayaḥ kṣīyate tataḥ sādṛśyapratyatānupapattistenedaṃ sadṛśamiti /",
    "GV05brupsb4u:762": " anekadarśina ekasyābhāvāt /",
    "GV05brupsb4u:763": " vyapadeśānupapattiśca draṣṭavyadarśanenaivopakṣayādvijñānasyedaṃ paśyāmyado 'drākṣamitivyapadeśānupapaccardṛṣṭavato vyapadeśakṣaṇānavasthānāt",
    "GV05brupsb4u:764": " athāvatiṣṭeta kṣaṇikavādahāniḥ /",
    "GV05brupsb4u:765": " athādṛṣṭavato vyapadeṣaḥ sādṛśyapratyayaśca tadānūṃ jātyandhasyeva rūpaviśeṣavyapadeśastatsādṛśyapratyayaśca sarvamandhaparampareti prasajyeta sarvajñaśāstrapraṇayanādi /",
    "GV05brupsb4u:766": " na caitadiṣyate /",
    "GV05brupsb4u:767": " akṛtābhyāgamakṛtavipraṇāśadoṣau tu prasiddhatarau kṣaṇavāde /",
    "GV05brupsb4u:768": " dṛṣṭavyapadeśahetuḥ pūrvettarasahita eka eva hi śṛṅgalāvatpratyayo jāyata iti cet /",
    "GV05brupsb4u:769": " tenedaṃ sadṛśamiti ca / na /",
    "GV05brupsb4u:770": " varmānātītayorbhinnakālatvāt /",
    "GV05brupsb4u:771": " tatra vartamānapratyaya ekaḥ śṛṅgalāvayavasthānīyo 'tītaścāparastau pratyayau bhinnakālau",
    "GV05brupsb4u:772": " tadubhayapratyayaviṣayaspṛkcecchṛṅkhalāpratyayastataḥ kṣaṇadvayāvyāpitvādekasya vijñānasya",
    "GV05brupsb4u:773": " punaḥ kṣaṇavādahāniḥ /",
    "GV05brupsb4u:774": " mamatavatādiviśeṣānupapatteśca sarvasaṃvyavahāraloprasaṅgaḥ /",
    "GV05brupsb4u:775": " sarvasya ca svasaṃvedyavijñānamātratve vijñānasya ca svacchāvabodhābhāsamātrasvābhāvyābhyupagamāttaddarśinaścānyasyābhāve 'nityaduḥkha- śūnyānātmatvādyanekakalpanānupattiḥ",
    "GV05brupsb4u:776": " na ca dāḍimāderiva viruddhānekāṃśavatvaṃ vijñānasya /",
    "GV05brupsb4u:777": " svacchāvabhāsasvābhāvyāddvijñānasya /",
    "GV05brupsb4u:778": " anityaduḥkhādīnāṃ vijñānāṃśatve ca satyanubhīyamānatvādvyatiriktaviṣayatvaprasaṅgaḥ /",
    "GV05brupsb4u:779": " athānityaduḥkhādyātmaikatvameva vijñānasya tadā tadviyogādviśuddhikalpanānupapattiḥ /",
    "GV05brupsb4u:780": " saṃyogimalavigāddhi viśuddharbhavati /",
    "GV05brupsb4u:781": " yathā'darśaprabhṛtīnām /",
    "GV05brupsb4u:782": " na tusvābhāvikena raktatvādīnāṃ dravyāntarayogena viyojanaṃ dṛśyate tatrāpi saṃyogapūrvatvamanumīyate /",
    "GV05brupsb4u:783": " bījabhāvanayā puṣpaphalādīnāṃ guṇāntarotpattidarśanāt /",
    "GV05brupsb4u:784": " ato vijñānasya viśuddhikalpanānupapattiḥ /",
    "GV05brupsb4u:785": " ato vijñānasya viśuddhikalnānupattiḥ /",
    "GV05brupsb4u:786": " viṣayaviṣayyābhāsatvaṃ ca yanmalaṃ parikalpyate vijñānasya tadapyanyasaṃsargābhāvādānupapannam /",
    "GV05brupsb4u:787": " na hyavidyamānena vidyamānasya saṃsargaḥ syāt /",
    "GV05brupsb4u:788": " asati cānyasaṃsargeyo dharmo yasya dṛṣṭaḥ sa tatsvabhātvānna tena viyogamarhati /",
    "GV05brupsb4u:789": " yathāgnerauṣṇyaṃ saviturvā prabhā /",
    "GV05brupsb4u:790": " tasmādanityasaṃsargeṇa malinatvaṃ tadviśuddhiśca vijñānasyetīyaṃ kalpanāndhaparamparaiva pramāṇaśūnyetyavagamyate /",
    "GV05brupsb4u:791": " yadapi tasya vijñānasya nirvāṇaṃ puruṣārthaṃ kalpayanti tatrāpi phalāśrayānupapattiḥ /",
    "GV05brupsb4u:792": " kaṇṭakaviddhasya hi kaṇṭakavedhajanitaduḥkhanivṛttiḥ phalaṃ na tu kaṇṭakaviddhamaraṇe tadduḥkhanivṛttaphalasyā'śraya upapadyate /",
    "GV05brupsb4u:793": " tadvatsarvanirvāṇe 'sati ca phalāśraye puruṣārthakalpanā vyarthaiva /",
    "GV05brupsb4u:794": " yasya hi puruṣaśabdavācyasya satvasyātmano vijñānasya cārthaḥ parikalpyate tasya punaḥ puruṣasya nirvāṇe kasyārthaḥ puruṣārtha iti syāt /",
    "GV05brupsb4u:795": " yasya punarastyanekārthadaśīṃ vijñānavyatirikta ātmā tasya dṛṣṭasmaraṇadukhasaṃyogaviyogādi sarvamevopapannamanyasaṃyoganimittaṃ kāluṣyaṃ tadviyoganimittā ca viśuddhiriti /",
    "GV05brupsb4u:796": " śūnyavādipakṣastu sarvapramāṇavipratiṣiddha iti tannirākaraṇāya nā'daraḥ kriyate //4,3.7//",
    "GV05brupsb4u:797": " START BrhUp 4,3.8",
    "GV05brupsb4u:798": " sa vā ayaṃ puruṣo jāyamānaḥ śarīram abhisampadyamānaḥ pāpmabhiḥ saṃsṛjyate /",
    "GV05brupsb4u:799": " sa utkrāman mriyamāṇaḥ pāpmano vijahāti // BrhUp_4,3.8 //",
    "GV05brupsb4u:800": " BrhUpBh_4,3.8 yathaivehaikasmindehe svapno bhūtvā mṛtyo rūpāṇi kāryakaraṇānyatikramya svapne sva ātmajyetiṣyāsta evaṃ sa vai prakṛtaḥ puruṣo 'jāyamānaḥ /",
    "GV05brupsb4u:801": " kathaṃ jāyamāna ityucyate-śarīraṃ dehendriyasaṃghātamabhisaṃpadyamānaḥ śarīra ātmabhāvamāpadyamāna ityarthaḥ /",
    "GV05brupsb4u:802": " pāpmabhiḥ pāpmasamavāyibhirdharmādharmāśrayaiḥ kāryakaraṇairityarthaḥ,",
    "GV05brupsb4u:803": " saṃsṛjyate saṃyujyate /",
    "GV05brupsb4u:804": " sa evotkrāmañcharīrāntaramūrdhaṃva krāmangacchanmriyamāṇa ityetasya vyākhyānamutkrāmanniti /",
    "GV05brupsb4u:805": " tāneva saṃśliṣyānpāpmarūpakāryakaraṇopādānaparityāgābhyāmanavaracaṃ saṃcarati dhiyā samānaḥ san,",
    "GV05brupsb4u:806": " tathā so 'yaṃ puruṣa ubhāvihalokaparokau janmamaraṇābhyāṃ kāryakaraṇopādānaparityāgāvanavarataṃ pratipadyamāna ā saṃsāramokṣātsaṃcarati /",
    "GV05brupsb4u:807": " tasmātsiddhamasyā'tmayajyotiṣo 'nyatvaṃ kāryakaraṇarūpebhyaḥ pāpmabhyaḥ saṃyogaviyogābhyām /",
    "GV05brupsb4u:808": " na hi taddharmatve sati taireva saṃyogo viyogo vā yuktaḥ //4,3.8//",
    "GV05brupsb4u:809": " START BrhUp 4,3.9",
    "GV05brupsb4u:810": " tasya vā etasya puruṣasya dve eva sthāne bhavataḥ /",
    "GV05brupsb4u:811": " idaṃ ca paralokasthānaṃ ca /",
    "GV05brupsb4u:812": " sandhyaṃ tṛtīyaṃ svapnasthānam /",
    "GV05brupsb4u:813": " tasminsandhye sthāne tiṣṭhan ubhe sthāne paśyatīdaṃ ca paralokasthānaṃ ca /",
    "GV05brupsb4u:814": " atha yathākramo 'yaṃ paralokasthāne bhavati /",
    "GV05brupsb4u:815": " tam ākramam ākramyobhayān pāpmana ānandāṃś ca paśyati /",
    "GV05brupsb4u:816": " sa yatra prasvapity asya lokasya sarvāvato mātrām apādāya svayaṃ vihatya svayaṃ nirmāya svena bhāsā svena jyotiṣā prasvapiti /",
    "GV05brupsb4u:817": " atrāyaṃ puruṣaḥ svayaṃjyotir bhavati // BrhUp_4,3.9 //",
    "GV05brupsb4u:818": " BrhUpBh_4,3.9 nanu na syo 'syobhau lokau yau janmamaraṇābhyāmanukrameṇa saṃcarati svapnajāgarite iva /",
    "GV05brupsb4u:819": " svapnajāgarite tu pratyakṣamavagamyete na tvihalokaparalokau kenacitpramaṇena /",
    "GV05brupsb4u:820": " tasmādete eva svapnajāgagarite ihalokaparalokāviti /",
    "GV05brupsb4u:821": " ucyate-tasyaitasya puruṣasya vai dve e sthāne bhavato na tṛtacīyaṃ caturthaṃ vā /",
    "GV05brupsb4u:822": " ke te /",
    "GV05brupsb4u:823": " idaṃ ca .tpratipannaṃ vartamānaṃ janma śarīrenjadriyaviṣayavedanāviśiṣṭaṃ sthānaṃ pratyakṣato 'nubhūyamānam /",
    "GV05brupsb4u:824": " paraloka eva sthānaṃ paralokasthānam /",
    "GV05brupsb4u:825": " tacca śarīrādiviviyogottarakālānubhāvyam /",
    "GV05brupsb4u:826": " nanu svapno 'pi paralokasthā ca sati dve evetyavadhāraṇamayuktam / na /",
    "GV05brupsb4u:827": " kathaṃ tarhi /",
    "GV05brupsb4u:828": " saṃdhyaṃ tat /",
    "GV05brupsb4u:829": " ihalokaparalokayoryaḥ saṃdhistasminbhavaṃ saṃdhyaṃ yattṛtīyaṃ tatsvapnasthānam /",
    "GV05brupsb4u:830": " tena sthānadvitvāvadhāraṇam /",
    "GV05brupsb4u:831": " na hi grāmayoḥ saṃdhastāveva grāmāvapekṣya tṛtīyatvaparigaṇanamarhati /",
    "GV05brupsb4u:832": " kathaṃ punastasya paralokasthāsyāstitvamavagamyate yadapekṣya svapnasthānaṃ saṃdhyaṃ bhavet /",
    "GV05brupsb4u:833": " yatastasminsaṃdhye svapnasthāne tiṣṭanbhavanvartamāna ete ubhe sthāne paśyati /",
    "GV05brupsb4u:834": " ke te ubhe /",
    "GV05brupsb4u:835": " idañca paralokasthānaṃ ca /",
    "GV05brupsb4u:836": " tasmātstaḥ svapnajāgaritavyatirekeṇobhau lokau yo dhiyā samānaḥ sannanusaṃcarati janmamaraṇasaṃtānaprabandhena /",
    "GV05brupsb4u:837": " kathaṃ punaḥ svapne sthitaḥ lokau paśyati /",
    "GV05brupsb4u:838": " kimāśrayaḥ kena vidhineti /",
    "GV05brupsb4u:839": " ucyete-atha kathaṃ paśyatīti śṛṇu /",
    "GV05brupsb4u:840": " yathākrama akrāmatyanenetyākrama āśrayo 'vaṣṭambha ityarthaḥ /",
    "GV05brupsb4u:841": " yādṛśa ākmayo 'sya so 'yaṃ yathākramaḥ /",
    "GV05brupsb4u:842": " ayaṃ puruṣaḥ paralokasthāne pratipattavye nimitte yathākramo bhavati yādṛśenaparalokapratipattisādhanena vidyākarmapūrvaprajñānalakṣaṇena yukto bhavatītyarthaḥ /",
    "GV05brupsb4u:843": " tamākramaṃ paralokasthānāyonmukhībhūtaṃ prāptāṅkurībhāvamiva bījaṃ tamākramyāvaṣṭabhyā'śrityobhayānpaśyati bahuvacanaṃ dharmādharmaphalonekatvādubhayaprakārānityarthaḥ",
    "GV05brupsb4u:844": " kāṃstānpāpmanaḥ pāpaphalāni /",
    "GV05brupsb4u:845": " na tu punaḥ sākṣādeva pāpmanāṃ darśanaṃ saṃbhavati tasmātpāpaphalāni duḥkhānītyarthaḥ /",
    "GV05brupsb4u:846": " ānandāṃśca dharmaphalāni sukhānītyetat /",
    "GV05brupsb4u:847": " tānubhayānpāpmana ānandāṃśca paśyati janmāntaradṛṣṭavāsanāmayāt /",
    "GV05brupsb4u:848": " yāni ca pratipattavyajanmaviṣayāṇi kṣudradharmādharmaphalāni dharmādharmaprayukto devatānugrahādvāpaśyati /",
    "GV05brupsb4u:849": " tatkathamavagamyate paralokasthānasaṃbandhipāpmānāndadarśanaṃ svapna iti /",
    "GV05brupsb4u:850": " ucyate-yasmādiha janmanyananubhāvyamapi paśyati bahu /",
    "GV05brupsb4u:851": " na ca svapno nāmāpūrvaṃ darśanam /",
    "GV05brupsb4u:852": " pūrvadṛṣṭasmṛtirhi svapnaḥ prāyeṇa /",
    "GV05brupsb4u:853": " tena svapnjāgaritasthānavyatirekeṇa sta ubhau lokau /",
    "GV05brupsb4u:854": " yadādityādibāhyajyotiṣāmabhāve 'yaṃ kāryakāraṇasaṃgātaḥ puruṣo yena vyatiriktenā'tmanā jyotiṣā vyavaharatītyuktam tadeva nāsti /",
    "GV05brupsb4u:855": " yadā'dityādijyotiṣāmabhāvagamanaṃ yatredaṃ viviktaṃ svayañjyotirupalabhyota /",
    "GV05brupsb4u:856": " yena sarvadaivāyaṅkāryakaraṇasaṃghātaḥ saṃsṛṣṭa evopalabhyeta /",
    "GV05brupsb4u:857": " tasmādasatsamo 'sanneva vā svena viviktasvabhāvena jyotīrūpeṇā'tmeti /",
    "GV05brupsb4u:858": " atha kvacidviviktaḥ svena jyotīrūpeṇopalabhyeta bāhyādhyātmikabhūtabhautikasaṃsargaśūnyastato",
    "GV05brupsb4u:859": " yathoktaṃ sarvaṃ bhaviṣyatītyedarthamāha-sa yaḥ prakṛta ātmā yatra yasminkāle prasvapiti",
    "GV05brupsb4u:860": " prakarṣeṇa svāpamanubhavati tadā kimupādānaḥ kena vidhinā svapiti saṃdhyaṃ sthānaṃ",
    "GV05brupsb4u:861": " pratipadyata ityacyate /",
    "GV05brupsb4u:862": " asya dṛṣṭasya lokasyajāgaritalakṣaṇasya sarvāvataḥ sarvamavatīti sarvāvānayaṃ lokaḥ kāryakaraṇasaṃghāto viṣayavedanāsaṃyuktaḥ /",
    "GV05brupsb4u:863": " sarvāvatvamasya vyākhyātamannatrayaprakaraṇe 'tho ayaṃ vā ātmetyādinā /",
    "GV05brupsb4u:864": " sarvā vā bhūtabhautikamātrā asya saṃsargakāṇabhūtā vidyanta iti sarvavānsarvāneva",
    "GV05brupsb4u:865": " sarvāvāṃstasya sarvāvato mātrāmekadeśamavayavamapādāyāpacchidyā'dāya gṛhītvā dṛṣṭajanmavāsanāvāsitaḥ sannityarthaḥ /",
    "GV05brupsb4u:866": " svayamātmanaiva vihatya dehaṃ pātayitvā niḥsaṃbodhamāpādya /",
    "GV05brupsb4u:867": " jāgarite hyodityādīnāṃ cakṣurādiṣvanugraho dehavyavavahārārthaḥ /",
    "GV05brupsb4u:868": " dehavyavahāraścā'tmano dharmādharmaphalopabhogaprayuktastaddharmādharmaphalopabhogoparamaṇamasmindeha ātmakarmoparamakṛtamityātmāsya vihantetyucyate",
    "GV05brupsb4u:869": " svayaṃ nirmāya nirmāṇaṃ kṛtvā vāsanāmayaṃ svapnadehaṃ māyāmayamiva /",
    "GV05brupsb4u:870": " nirmāṇamapi tatkarmāpekṣatvātsvayaṅkartṛkamucyate /",
    "GV05brupsb4u:871": " svenā'tmīyena bhāsā mātropādānalakṣaṇena bhāsā dīptyā prakāśena sarvavāsanātmakenāntaḥkaraṇavṛkkiprakāśenetyarthaḥ /",
    "GV05brupsb4u:872": " sā hi tatra viṣayabhūtā sarvavāsanāmayī prakāśate /",
    "GV05brupsb4u:873": " sā tatra svayaṃ bhā ucyate /",
    "GV05brupsb4u:874": " tena svena bhāsā viṣayabhūtena svena ca jyotiṣā tadviṣayiṇā viviktarūpeṇāluptadṛksvabhāvena tadbhāvarūpaṃ vāsanātmakaṃ viṣayīkurvanprasvapiti",
    "GV05brupsb4u:875": " yadevaṃ vartanaṃ tatprasvapitītyucyate /",
    "GV05brupsb4u:876": " atraitasyāmavasthāyāmetasminkāle 'yaṃ puruṣa ātmā svayameva vivaktajyotirbhavati /",
    "GV05brupsb4u:877": " bāhyādhyātmikabhūtabhautikasaṃsargarahitaṃ jyotirbhavati /",
    "GV05brupsb4u:878": " nanvasya lokasyamātropādānaṃ kṛtaṃ kathaṃ tasminsatyatrāyaṃ puraṣaḥ svayañjyotirbhavatītyucyate /",
    "GV05brupsb4u:879": " naiṣa doṣaḥ /",
    "GV05brupsb4u:880": " viṣayabhūtameva hi tat /",
    "GV05brupsb4u:881": " tenaiva cātrāyaṃ puruṣaḥ svayaṃ jyotirdarśayituṃ śakyaḥ /",
    "GV05brupsb4u:882": " na tvanyathāsati viṣaye kasmiṃścitsuṣuptakāla iva /",
    "GV05brupsb4u:883": " yadā punaḥ sā bhā vāsanātmikā viṣayabhūtopalabhyamānā bhavati tadāsiḥ kośādiva niṣkṛṣṭaḥ",
    "GV05brupsb4u:884": " sarvasaṃsargarahitaṃ cakṣurādikāryakaraṇavyāvṛttasvarūpamaluptadṛgātmajyotiḥ svena",
    "GV05brupsb4u:885": " rūpeṇāvabhāsayadgṛhyate /",
    "GV05brupsb4u:886": " tenātrāyaṃ puruśaḥ svayañjyotirbhavatīti siddham //4,3.9//",
    "GV05brupsb4u:887": " START BrhUp 4,3.10",
    "GV05brupsb4u:888": " na tatra rathā na rathayogā na panthāno bhavanti /",
    "GV05brupsb4u:889": " atha rathān rathayogān pathaḥ sṛjate /",
    "GV05brupsb4u:890": " na tatrānandā mudaḥ pramudo bhavanti /",
    "GV05brupsb4u:891": " athānandān mudaḥ pramudaḥ sṛjate /",
    "GV05brupsb4u:892": " na tatra veśāntāḥ puṣkariṇyaḥ sravantyo bhavanti /",
    "GV05brupsb4u:893": " atha veśāntān puṣkariṇīḥ sravantīḥ sṛjate /",
    "GV05brupsb4u:894": " sa hi kartā // BrhUp_4,3.10 //",
    "GV05brupsb4u:895": " BrhUpBh_4,3.10 nanvatra kathaṃ puruṣaḥ svayañjyotiryena jāgarata iva grāhyagrāhakādilakṣaṇaḥ sarve vyavahāro dṛśyate /",
    "GV05brupsb4u:896": " cakṣurādyanugrāhakāścā'dityādyā lokāstathaiva dṛśyante yathā jāgarite /",
    "GV05brupsb4u:897": " tatra kathaṃ viśeṣāvadhāraṇaṃ kriyate 'trāyaṃ puruṣaḥ svayaṃ jyotirbhavatīti /",
    "GV05brupsb4u:898": " ucyate-vailakṣaṇyātsvapnadarśanasya /",
    "GV05brupsb4u:899": " jāgaritaṃ hīndriyabuddhamana ālokādivyāpārasaṃkīrṇamātmajyotiḥ /",
    "GV05brupsb4u:900": " iha tu svapn indriyābhāvāttadanugrāhakādityādyālokābhāvācca viviktaṃ kevalaṃ bhavati /",
    "GV05brupsb4u:901": " tasmādvilakṣaṇam /",
    "GV05brupsb4u:902": " nanu tathaiva viṣayā upalabhyante svapne 'pi yathā jāgarite tatra kathamindrāyābhāvādvailakṣamyamucyate iti /",
    "GV05brupsb4u:903": " śṛṇu- na tatra liṣayāḥ svapne rathādilakṣaṇāḥ /",
    "GV05brupsb4u:904": " tathā na rathayogā ratheṣu yujyanta iti rathayogā aśvādayastatra na vidyante /",
    "GV05brupsb4u:905": " na ca panthāno rathamārgā bhavanti /",
    "GV05brupsb4u:906": " atha rathānrathayogānpathaśca sṛjate svayam /",
    "GV05brupsb4u:907": " kathaṃ punaḥ sṛjate rathādisādhanānāṃ vṛkṣādīnāṃmabhāve /",
    "GV05brupsb4u:908": " ucyete-nanūktamasya lokasya sarvāvato mātrāmapādāya svayaṃ vihatya svayaṃ nirmāyetyantaḥkaraṇavṛttirasya lokasya vyavatiṣṭhate taducyate svayaṃ nirmāyeti /",
    "GV05brupsb4u:909": " tadevā'ha-rathādīnsṛjata iti /",
    "GV05brupsb4u:910": " natu tatra karaṇaṃ vā karaṇānugrāgakāṇivā'dityādijyotīṃṣi tadavabhāsyā vā rathādayo viṣayā vidyante /",
    "GV05brupsb4u:911": " tadvāsanāmātraṃ tu kevalaṃ tadupalabdhikarmanimittacoditodbhūtāntaḥkaraṇavṛtyāśrayaṃ dṛśyate /",
    "GV05brupsb4u:912": " tadyasya jyotiṣo dṛśyate 'luptadṛśastadātmajyotiratra kevalamasiriva kośādvivivaktam /",
    "GV05brupsb4u:913": " tathā na tatrā'nandāḥ sukhaviśeṣā mudo harṣā putrādilābhanimittāḥ pramudasta eva prakorṣopetāḥ /",
    "GV05brupsb4u:914": " atha cā'nandādīnsṛjate /",
    "GV05brupsb4u:915": " tathā na tatra veśāntāḥ palvalāḥpuṣkariṇyastaḍāgāḥ sravantyo nadyo bhavanti /",
    "GV05brupsb4u:916": " atha veśāntādīnsṛjate vāsanāmātrarūpān /",
    "GV05brupsb4u:917": " yasmātsa hi kartā /",
    "GV05brupsb4u:918": " tdavāsanāśracittavṛtyudbhavanimittakarmahetutvenetyavocāma /",
    "GV05brupsb4u:919": " tasya kartṛtvaṃ na tu sākṣādeva tatra kriyā saṃbhavati sādhanābhāvāt /",
    "GV05brupsb4u:920": " na hi kārakamantareṇa kriyā saṃbhavati /",
    "GV05brupsb4u:921": " na ca tatra hastapādādīni kriyākārakāṇi saṃbhavanti /",
    "GV05brupsb4u:922": " yatka tu tāni vidyante jāgarite tatrā'tmajyotiravabhāsitaiḥkāryakaraṇai rathādivāsanāśrayāntaḥkaraṇavṛtyudbhavanimittaṃ karma nivartyate tenocyate sa hi karteti /",
    "GV05brupsb4u:923": " taduktamātmanaivāyaṃ jyotiṣā'ste palyayate karma kuruta iti /",
    "GV05brupsb4u:924": " tatrāpi na paramārthataḥ svataḥ kartṛtvaṃ caitanyajyotiṣo 'vabhāsakatvavyatirekeṇa /",
    "GV05brupsb4u:925": " yaccaitanyātmajyotiṣāntaḥkaraṇadvāreṇāvabhāsayati kāryakaraṇāni sadavabhāsitāni karmasu vyāpriyante kāryakaraṇāni tatra kartṛtvamupacaryata ātmanaḥ /",
    "GV05brupsb4u:926": " yaduktaṃ dhyāyatīva lelāyatīveti tadevānūdyate /",
    "GV05brupsb4u:927": " sa hi kartetīha hetvartham //4,3.10//",
    "GV05brupsb4u:928": " START BrhUp 4,3.11",
    "GV05brupsb4u:929": " tad ete ślokā bhavanti --",
    "GV05brupsb4u:930": " svapnena śārīram abhiprahatyāsuptaḥ suptān abhicākaśīti /",
    "GV05brupsb4u:931": " śukram ādāya punar aiti sthānaṃ hiraṇmayaḥpuruṣa ekahaṃsaḥ // BrhUp_4,3.11 //",
    "GV05brupsb4u:932": " BrhUpBh_4,3.11 tadeva etasminnukter'tha ete ślokā mantrā bhavanti /",
    "GV05brupsb4u:933": " svapnena svapnabhāvena śārīraṃ śarīramabhihatya niśceṣṭamāpādyāsuptaḥ svayamaluptadṛgādiśaktisvābhāvyātsuptānvasanākārodbhūtānantaḥkaraṇavṛtyāśrayā-",
    "GV05brupsb4u:934": " nbāhyādhyātmikānsarvānela bhāvānsvena rūpeṇa pratyastamitānsuptānabhicākaśītyalupyā'tmadṛṣṭyā",
    "GV05brupsb4u:935": " paśyatyavabhāsatītyarthaḥ /",
    "GV05brupsb4u:936": " śukraṃ śuddhaṃ jyotiṣmadindriyamātra rūpamādāya gṛhītvā punoḥ karmaṇe jāgaritasthānamaiti",
    "GV05brupsb4u:937": " āgacchati hiraṇmayo hiraṇmaya iva caitanyajyotiḥsvabhāvaḥ puruṣa ekahaṃsa eka iva hantītyekahaṃsaḥ /",
    "GV05brupsb4u:938": " eko jāgratsvapnehalokaparalokādīn gacchatītyekahaṃsaḥ //4,3.11//",
    "GV05brupsb4u:939": " START BrhUp 4,3.12",
    "GV05brupsb4u:940": " prāṇena rakṣann avaraṃ kulāyaṃ bahiṣkulāyād amṛtaś caritvā /",
    "GV05brupsb4u:941": " sa īyate 'mṛto yatrakāmaṃ hiraṇmayaḥ puruṣa ekahaṃsaḥ // BrhUp_4,3.12 //",
    "GV05brupsb4u:942": " BrhUpBh_4,3.12 tathā prāṇena pañcavṛttinā rakṣanparipālayannanyathā mṛtabhrāntiḥ",
    "GV05brupsb4u:943": " syādavaraṃ nikṛṣṭamanekāśucisaṃghātatvādatyantabībhatsaṃ kulāyaṃ nīḍaṃ śarīraṃ svayaṃ",
    "GV05brupsb4u:944": " tu bahistasmātkulāyāccaritvā /",
    "GV05brupsb4u:945": " yadyapi śarīrastha eva svapnaṃ paśyati tathāpi tatsaṃbandhābhāvāttatstha ivākāśo bahiścaritvetyucya /",
    "GV05brupsb4u:946": " amṛtaḥ svayamamaraṇadharmeyate gacchati yatra kāmaṃ yatra yatra kāmī viṣayeṣūdbhūtavṛttirbhavati taṃ taṃ kāmaṃ vāsanārūpeṇodbhūte gacchati //4,3.12//",
    "GV05brupsb4u:947": " START BrhUp 4,3.13",
    "GV05brupsb4u:948": " svapnānta uccāvacam īyamāno rūpāṇi devaḥ kurute bahūni /",
    "GV05brupsb4u:949": " uteva strībhiḥ saha modamāno jakṣad utevāpi bhayāni paśyan // BrhUp_4,3.13 //",
    "GV05brupsb4u:950": " BrhUpBh_4,3.13 kiñca svapnānte svapnasthāna uccāvacamuccaṃ devādibhāvamavacaṃ tiryagādibhāvaṃ",
    "GV05brupsb4u:951": " nikṛṣṭaṃ taduccāvacamīyamāno gamyamānaḥ prāpnuvanrūpāṇi devo dyotanāvānkurute nirvartayati",
    "GV05brupsb4u:952": " vāsanārūpāṇi bahūnyasaṃkhyeyāni utāpi strībhiḥ saha modamāna iva jakṣadiva hasanniva vayasyaiḥ /",
    "GV05brupsb4u:953": " utevāpi bhayāni bibhetyebhya iti bhayāni saṃhavyghrādīni paśyanniva //4,3.13//",
    "GV05brupsb4u:954": " START BrhUp 4,3.14",
    "GV05brupsb4u:955": " ārāmam asya paśyanti na taṃ paśyati kaś caneti /",
    "GV05brupsb4u:956": " taṃ nāyataṃ bodhayed ity āhuḥ /",
    "GV05brupsb4u:957": " durbhiṣajyaṃ hāsmai bhavati yam eṣa na pratipadyate /",
    "GV05brupsb4u:958": " atho khalv āhur jāgaritadeśa evāsyaisa iti /",
    "GV05brupsb4u:959": " yāni hy eva jāgrat paśyati tāni supta iti /",
    "GV05brupsb4u:960": " atrāyaṃ puruṣaḥ svayaṃjyotir bhavati /",
    "GV05brupsb4u:961": " so 'haṃ bhagavate sahasraṃ dadāmi /",
    "GV05brupsb4u:962": " ata ūrdhvaṃ vimokṣāya brūhīti // BrhUp_4,3.14 //",
    "GV05brupsb4u:963": " BrhUpBh_4,3.14 ārāmamāramaṇamākrīḍāmanena nirmitāṃ vāsanārūpāmasyā'tmanaḥ paśyanti sarve janāḥ /",
    "GV05brupsb4u:964": " grāmaṃ nagaraṃ striyamannādyamityādivāsanānirmitamākrīḍanarūpam /",
    "GV05brupsb4u:965": " na te paśyati taṃ na paśyati kaścana /",
    "GV05brupsb4u:966": " kaṣṭaṃ bho vartate 'tyantaviviktaṃ dṛṣṭigocarāpannamapyaho bhāgyahīnatā lokasya yacchakyadarśanamapyātmānaṃ na paśyatīti lokaṃ pratyanukrośaṃ darśayati śrutiḥ /",
    "GV05brupsb4u:967": " atyantaviviktaḥ svayañjyotirātmā svapne bhavatītyabhiprāyaḥ /",
    "GV05brupsb4u:968": " taṃ nā'yataṃ bodhayedityāhuḥ /",
    "GV05brupsb4u:969": " prasiddhirapi loke vidyate svapna ātmajyotiṣo vyatiriktatve /",
    "GV05brupsb4u:970": " kāsau /",
    "GV05brupsb4u:971": " tamātmānaṃ suptamāyataṃ sahasā bhṛśaṃ na bodhayedityāhurevaṃ kathayanti cikatsakādayo janā loke /",
    "GV05brupsb4u:972": " nūnaṃ te paśyanti jāgraddehādindriyadvārato 'pasṛtya kevalo bahirvartata iti yata āhustaṃ nā'yataṃ bodhayediti /",
    "GV05brupsb4u:973": " tatra ca doṣaṃ paśyantibhṛśaṃ hyasau bodhyamānastānīndriyadvārāṇi sahasā pratibodhyamāno na pratipadyata iti /",
    "GV05brupsb4u:974": " tadetadāha-durbhiṣajyaṃ hāsmai bhavati yameṣa na pratipadyate yamindriyadvāradeśaṃ yasmāddeśācchukramādāyapasṛtastamindriyadeśameṣa ātmā punarna pratipadyate /",
    "GV05brupsb4u:975": " kadācidvyatyāsenendriyamātrāḥ praveśayati /",
    "GV05brupsb4u:976": " tata āndhyabādhiryādidoṣaprāptau durbhaṣajyo duḥkhabhiṣakvarmatā hāsmai dehāya bhati duḥkhena cikitsanīyo 'sau deho bhavatītyarthaḥ /",
    "GV05brupsb4u:977": " tasmātprasiddhdhyāpi svapne svayaṃ jyotiṣṭvāmasya gamyate /",
    "GV05brupsb4u:978": " svapno bhūtvātikrānto mṛtyo rūpāṇīti tasmātsvapne svayojyotirātmā /",
    "GV05brupsb4u:979": " atho api khalvanya āhurjāgaritadeśa evāsyaiṣa yaḥ svaraḥ /",
    "GV05brupsb4u:980": " na saṃdhyaṃ sthānāntaramihalokaparalokābhyāṃ vyatiriktaṃ kiṃ tarhīhaloka eva jāgaritadeśaḥ /",
    "GV05brupsb4u:981": " yadyevaṃ, kiñcātaḥ /",
    "GV05brupsb4u:982": " śṛṇvato yadbhavati,",
    "GV05brupsb4u:983": " yadā jāgaritadeśa evāyaṃ svapnastadāyamātmā kāryakaraṇebhyo na vyāvṛttastairmiśrībhūtaḥ /",
    "GV05brupsb4u:984": " ato na svayañjyotirātmetyataḥ svayañjyotiṣṭvabādhanāyānya āhurjāgaritadeśa evāsyaiṣa iti /",
    "GV05brupsb4u:985": " tatra ca hetumācakṣate jāgaritadeśatve yāni hi yasmāddhastyādīni padārthajātāni jāgrajjāgaritadeśe paśyati laukikastānyeva supto 'pi paśyatīti",
    "GV05brupsb4u:986": " tadasat /",
    "GV05brupsb4u:987": " indriyoparamāt /",
    "GV05brupsb4u:988": " uparateṣu hīndriyeṣu svapnānpaśyati /",
    "GV05brupsb4u:989": " tasmānnānyasya jyotiṣastatra saṃbhavo 'sti /",
    "GV05brupsb4u:990": " taduktaṃ na tatra rathā na rathayogā ityādi /",
    "GV05brupsb4u:991": " tasmādatrāyaṃ puraṣaḥ svayañjyotirbhavatyeva /",
    "GV05brupsb4u:992": " svayañjyotirātmāstīti svapnanidarśenapradarśitam /",
    "GV05brupsb4u:993": " atikrāmati mṛtyo rūpāṇīti ca /",
    "GV05brupsb4u:994": " krameṇasaṃcarannigalokaparalokādīnihalokaparalokādivyatiriktaḥ /",
    "GV05brupsb4u:995": " tathā jāgratsvapnakulāyābhyāṃ vyatiriktaḥ /",
    "GV05brupsb4u:996": " tatra ca kāmasaṃcārānnityaścetyetatpratipadāditaṃ yājñavalkyena /",
    "GV05brupsb4u:997": " ato vidyāniṣkriyārthaṃ sahasraṃ dadāmītyāha janakaḥ so 'hamevaṃ bodhitastvayābhagavate tubhyaṃ sahasraṃ dadāmi /",
    "GV05brupsb4u:998": " vimokṣaśca kāmapraśno mayābhipretaḥ /",
    "GV05brupsb4u:999": " tadupayogyayaṃ tadārthyāttadekadeśa eva /",
    "GV05brupsb4u:1000": " itastvāṃ niyokṣyāmi samastakāmapraśnanirṇayaśravaṇena vimokṣāyāta ūrdhvaṃ brūhīti /",
    "GV05brupsb4u:1001": " yena saṃsārādvipramucyeyam,",
    "GV05brupsb4u:1002": " tvatprasādāt /",
    "GV05brupsb4u:1003": " vimokṣapadārthaikadeśanirṇayahetoḥ sahasradānam //4,3.14//",
    "GV05brupsb4u:1004": " START BrhUp 4,3.15",
    "GV05brupsb4u:1005": " sa vā eṣa etasmin saṃprasāde ratvā caritvā dṛṣṭvaiva puṇyaṃ ca pāpaṃ ca punaḥ pratinyāyaṃ pratiyony ādravati svapnāyaiva /",
    "GV05brupsb4u:1006": " sa yat tatra kiñcit paśyaty ananvāgatas tena bhavati /",
    "GV05brupsb4u:1007": " asaṅgo hy ayaṃ puruṣa iti /",
    "GV05brupsb4u:1008": " evam evaitat yājñavalkya /",
    "GV05brupsb4u:1009": " so 'haṃ bhagavate sahasraṃ dadāmi /",
    "GV05brupsb4u:1010": " ata ūrdhvaṃ vimokṣāyaiva brūhīti // BrhUp_4,3.15 //",
    "GV05brupsb4u:1011": " BrhUpBh_4,3.15 yatprastutamātmanaivāyaṃ jyotiṣā'sta iti /",
    "GV05brupsb4u:1012": " tatpratyakṣataḥ pratipāditamatrāyaṃ puruṣaḥ svayañjyotirbhavatīti svapne /",
    "GV05brupsb4u:1013": " yattūktaṃ svpano bhūtvemaṃ lokamatikrāmati mṛtyo rūpāṇīti /",
    "GV05brupsb4u:1014": " tatraitadāśaṅkayte mṛtyo rūpāṇyevātikrāmati na mṛtyum /",
    "GV05brupsb4u:1015": " pratyakṣaṃ hyetatsvapne kāryarakaraṇavyāvṛttasyāpu modatrāsādidarśanam /",
    "GV05brupsb4u:1016": " tasmānnūnaṃ naivāyaṃ mṛtyumatikrāmati /",
    "GV05brupsb4u:1017": " karmaṇo hi mṛtyoḥ kāryaṃ modatrāsādi dṛśyate /",
    "GV05brupsb4u:1018": " yadi ca mṛtyunā baddha evāyaṃ svabhāvatastato vimokṣo nopapadyate /",
    "GV05brupsb4u:1019": " na hi svabhāvastato vimokṣo nopapadyate /",
    "GV05brupsb4u:1020": " na hi svabhāvātkaścidvimucyate /",
    "GV05brupsb4u:1021": " atha svabhāvo na bhavati mṛtyustatastasmānmokṣa upapatsyate /",
    "GV05brupsb4u:1022": " yathāsau mṛtyurātmāyo dharmo na bhavati tathā pradarśanāyāta ūrdhvaṃ vimokṣāya brūhītyevaṃ",
    "GV05brupsb4u:1023": " janakena paryanuyukto yājñavalkyastaddidarśayiṣayā pravavṛte - sa vai prakṛtaḥ svayañjyotiḥ puruṣaḥ /",
    "GV05brupsb4u:1024": " eṣa yaḥ svapne pradarśita etasminsaṃprasāde samyakprasīdatyasminniti saṃprasādaḥ /",
    "GV05brupsb4u:1025": " jāgarite dehendriyavyāpāraśatasaṃnipātajaṃ hitvā kāluṣyaṃ tebhyo vipramukta īṣatprasīdati svapne /",
    "GV05brupsb4u:1026": " iha tu suṣupte samyakprasīdatītyataḥ suṣuptaṃ saṃprasāda ucyate /",
    "GV05brupsb4u:1027": " “tīrṇo hi tadā sarvān śokān““salila eko draṣṭe“ti vakṣyati suṣuptasthamātmānam /",
    "GV05brupsb4u:1028": " sa vā eṣa etasminsaṃprasāde krameṇa saṃprannaḥ sansuṣupte sthitvā /",
    "GV05brupsb4u:1029": " kathaṃ saṃprasannaḥ /",
    "GV05brupsb4u:1030": " svapnātsuṣuptaṃ pravivikṣuḥ svapnāvastha eva ratvā ratimanubhūya mitrabandhujanadarśanāditā taritvā vihṛtyānekadhā caraṇaphalaṃ śramamupalabhyetyarthaḥ",
    "GV05brupsb4u:1031": " dṛṣṭvaiva na kṛtvetyarthaḥ puṇyaṃ ca puṇyaphalaṃ pāpaṃ ca pāpaphalam /",
    "GV05brupsb4u:1032": " na tu puṇyapāpayoḥ sākṣāddadarśanamastītyavocāma /",
    "GV05brupsb4u:1033": " tasmānna puṇyapāpābhyāmanu baddhaḥ /",
    "GV05brupsb4u:1034": " yo hi karoti puṇyapāpe sa tābhyāmanubadhyate /",
    "GV05brupsb4u:1035": " na hi darśanamātreṇa tadanubaddhaḥ syāt /",
    "GV05brupsb4u:1036": " tasmātsvapno bhūtvā mṛtyumatikrāmatyeva na mṛtyumatikrāmatyeva na mṛtyurūpāṇyeva kevalam /",
    "GV05brupsb4u:1037": " ato na mṛtyorātmasvabhāvatvāśaṅkā /",
    "GV05brupsb4u:1038": " mṛtyuścetsvabhāvo 'stha svapne 'pi kuryāt /",
    "GV05brupsb4u:1039": " na tu karoti /",
    "GV05brupsb4u:1040": " svabhāvaścetkriyā syādanirmokṣataiva syāva /",
    "GV05brupsb4u:1041": " na tu svabhāvaḥ svapne 'bhāvāt /",
    "GV05brupsb4u:1042": " ato vimokṣo 'syopapadyate mṛtyoḥ puṇyapāpābhyām /",
    "GV05brupsb4u:1043": " nanu jāgarite 'sya svabhāva eva / na /",
    "GV05brupsb4u:1044": " buddhyādyupādhikṛtaṃ hi tat /",
    "GV05brupsb4u:1045": " tacca pratipāditaṃ sādṛśyāddhyāyatīva lelāyatīveti /",
    "GV05brupsb4u:1046": " tasmādekāntenaiva svapne mṛtyurūpātikramaṇānna svābhāvikatvaśaṅkānirmokṣatā vā /",
    "GV05brupsb4u:1047": " tatra caritveti caraṇaphalaṃ śramamupalabhyetyarthaḥ /",
    "GV05brupsb4u:1048": " tataḥ saṃprasādānuvabhottarakālaṃ punaḥ pratinyāyaṃ yathānyāyaṃ yathāgataṃ niścita āyo nyāyaḥ /",
    "GV05brupsb4u:1049": " ayanamāyo nirgamanaṃ punaḥ pūrvagamanaparītyena yadāgamanaṃ sa pratinyāyaḥ /",
    "GV05brupsb4u:1050": " yathāgataṃ punarāgacchatītyarthaḥ /",
    "GV05brupsb4u:1051": " pratiyoni yathāsthānam /",
    "GV05brupsb4u:1052": " svapnasthānāddhi suṣuptaṃ pratipannaḥ sanyathāsthānameva punarāgacchati /",
    "GV05brupsb4u:1053": " pratiyonyādravati svapnāyaiva svapnasthānāyaiva /",
    "GV05brupsb4u:1054": " nanu svapne na karoti puṇyapāpe tayoḥ phalameva kathamavagamyate tathā jāgarite yathā karotyeva svapne 'pi tulyatvāddarśanasyeti,",
    "GV05brupsb4u:1055": " ata āha sa ātmā yatkiñcittatra svapne paśyati puṇyapāpaphalamanvāgato 'nanubaddhastena iṣṭena bhavati naivānubaddho bhavati /",
    "GV05brupsb4u:1056": " yadi hi svapne kṛtameva tena syāttenānubadhyeta /",
    "GV05brupsb4u:1057": " svapnādutthito 'pi samanvāgataḥ syāt /",
    "GV05brupsb4u:1058": " na ca talloke svapnakṛtakarmaṇānvāgataprasiddhiḥ /",
    "GV05brupsb4u:1059": " na hi svapnakṛtenā'gasā'gaskāriṇamātmānaṃ manyate kaścit /",
    "GV05brupsb4u:1060": " na ca svapnadṛśaḥ āgaḥ śrutvā lokastaṃ garhati pariharati vā /",
    "GV05brupsb4u:1061": " ato 'nanvāgata eva tena bhavati /",
    "GV05brupsb4u:1062": " ākhyātāraścasvapnal sahevaśabdenā'cakṣate hastino 'dya ghaṭīkṛtā dhāvantīva mayā dṛṣṭā iti /",
    "GV05brupsb4u:1063": " ato na tasya kartṛtvamiti /",
    "GV05brupsb4u:1064": " kathaṃ punarasyārtṛtvamiti /",
    "GV05brupsb4u:1065": " kāryakaraṇairmūrtaiḥ saṃśleṣo mūrtasya sa tu kriyāheturdṛṣṭaḥ /",
    "GV05brupsb4u:1066": " nahyamūrtaḥ kaścitkriyāvāndṛśyate 'mūrtaścā'tmāto 'saṅgaḥ /",
    "GV05brupsb4u:1067": " yasmāccāsaṅgo 'yaṃ puruśastasmādananvāgatastena svapnadṛṣṭena /",
    "GV05brupsb4u:1068": " ata eva na kriyākartṛtvamasya kathañcidupapadyate /",
    "GV05brupsb4u:1069": " kāryakaraṇasaṃśleṣeṇa hi kartṛtvaṃ syātsa ca saśleṣaḥ saṅgo 'sya nāsti yato 'saṅgo hyayaṃ puruṣaḥ /",
    "GV05brupsb4u:1070": " tasmādamṛtaḥ /",
    "GV05brupsb4u:1071": " evamevaitadyājñavalkya /",
    "GV05brupsb4u:1072": " so 'haṃ bhagavate sahasraṃ dadāmyata ūrdhvaṃ vimokṣāyaiva brūhi /",
    "GV05brupsb4u:1073": " mokṣapadārthakadeśasya karmapravivekasya samyagdarśutatvāt /",
    "GV05brupsb4u:1074": " ata ūrdhvaṃvimokṣāyaiva brūhīti //4,3.15//",
    "GV05brupsb4u:1075": " START BrhUp 4,3.16",
    "GV05brupsb4u:1076": " sa vā eṣa etasmin svapne ratvā caritvā dṛṣṭvaiva puṇyaṃ ca pāpaṃ ca punaḥ pratinyāyaṃ pratiyony ādravati buddhāntāyaiva /",
    "GV05brupsb4u:1077": " sa yat tatra kiñcit paśyaty ananvāgatas tena bhavati /",
    "GV05brupsb4u:1078": " asaṅgo hy ayaṃ puruṣa iti /",
    "GV05brupsb4u:1079": " evam evaitat yājñavalkya /",
    "GV05brupsb4u:1080": " so 'haṃ bhagavate sahasraṃ dadāmi /",
    "GV05brupsb4u:1081": " ata ūrdhvaṃ vimokṣāyaiva brūhīti // BrhUp_4,3.16 //",
    "GV05brupsb4u:1082": " BrhUpBh_4,3.16 tatrāsaṅgo hyayaṃ puruṣa ityasaṅgatākartṛtve heturuktaḥ /",
    "GV05brupsb4u:1083": " uktaṃ ca pūrvaṃ karmavaśātsa īyate yatra kāmamiti /",
    "GV05brupsb4u:1084": " kāmaśca saṅga'to 'siddho heturukto 'saṅgo hyayaṃ puruṣa iti /",
    "GV05brupsb4u:1085": " na tvetadasti /",
    "GV05brupsb4u:1086": " kathaṃ tarhi /",
    "GV05brupsb4u:1087": " asaṅga evetyetaducyate- sa vā eṣa etasminsvapne va vā eṣa puruṣaḥ /",
    "GV05brupsb4u:1088": " saṃpradātpratyāgataḥ svapne ratvā caritvā yathākāmaṃ dṛṣṭaiva puṇyaṃ ca pāpaṃ ceti sarvaṃ pūrvavat /",
    "GV05brupsb4u:1089": " buddhāntāyaiva jāgaritasthānāya /",
    "GV05brupsb4u:1090": " tasmādasaṅga evāyaṃ puruṣaḥ /",
    "GV05brupsb4u:1091": " yadi svapne saṅgavānsyātkāmī tatastatsaṅgajairdeṣairbuddhāntāya pratyāgato lipyeta //4,3.16//",
    "GV05brupsb4u:1092": " START BrhUp 4,3.17",
    "GV05brupsb4u:1093": " sa vā eṣa etasmin buddhānte ratvā caritvā dṛṣṭvaiva puṇyaṃ ca pāpaṃ ca punaḥ pratinyāyaṃ pratiyony ādravati svapnāntāyaiva // BrhUp_4,3.17 //",
    "GV05brupsb4u:1094": " BrhUpBh_4,3.17 yathāsau svapne 'saṅgatvātsvapnasaṅgajairdeṣairjāgarite pratyāgato",
    "GV05brupsb4u:1095": " na lipyata evaṃ jāgaritasaṅgajairapu doṣānra lipyata eva buddhāntena tadetaducyate-",
    "GV05brupsb4u:1096": " sa vā eṣa etasminbuddhānte jāgarite ratvā caritvetyādi pūrvavat /",
    "GV05brupsb4u:1097": " sa yattatra buddhānte kiñcitpaśyatyanatvāgatastena bhavatyasaṅgo hyayaṃ puruṣa iti /",
    "GV05brupsb4u:1098": " nanu dṛṣṭvaiveti kathamavadhāryate karoti ca tatra puṇyapāpe tatphalaṃ ca paśyati /",
    "GV05brupsb4u:1099": " kārakāvabhāsakatve kartṛtvopapatteḥ /",
    "GV05brupsb4u:1100": " ātmanaivāyaṃ jyotiṣā'sta ityādinā'tmajyotiṣāvabhāsitaḥ kāryakaraṇasaṅghāto vyavaharati tenāsya kartṛtvamupacaryate na svataḥkartṛtvam /",
    "GV05brupsb4u:1101": " tathā coktaṃ dhyāyatīva lelāyatīveti /",
    "GV05brupsb4u:1102": " buddhyādyupādhikṛtameva na svataḥ /",
    "GV05brupsb4u:1103": " iha tu paramārthāpekṣayopādhinirapekṣa ucyate dṛṣṭvaiva puṇyaṃ ca pāpañca na kṛtveti tena na pūrvāparavyāghātāśaṅkā /",
    "GV05brupsb4u:1104": " yasmānnirupādhikaḥ paramārthato na karoti na lipyate kriyāphalena /",
    "GV05brupsb4u:1105": " tathā ca bhagavatoktam-“anāditvānnirguṇatvātparamātmāyamavyayaḥ /",
    "GV05brupsb4u:1106": " śarīrastho 'pi kaunteya na karoti na lipyate” //",
    "GV05brupsb4u:1107": " iti //",
    "GV05brupsb4u:1108": " tathā sahasradānaṃ tu kāmapravivekasya darśitatvāt /",
    "GV05brupsb4u:1109": " tathā sa vā eṣa etasminsvapne sa vā eṣa etasminbuddhānta ityetābhyāṃ kaṇḍikābhyāmasaṅgataiva pratipāditā /",
    "GV05brupsb4u:1110": " yasmādbuddhānte kṛtena svapnānte gataḥ saṃprasanno 'saṃbaddho bhavati stainyādikāryādarśanāttasmāttriṣvapi sthāneṣu svato 'saṅga evāyam /",
    "GV05brupsb4u:1111": " ato 'mṛtaḥ /",
    "GV05brupsb4u:1112": " sthānatrayadharmavilakṣaṇaḥ pratiyonyādravati svapnāntāyaiva saṃprasādāyetyarthaḥ /",
    "GV05brupsb4u:1113": " darśanavṛtteḥ svapnasyasvapnaśabdenābhidhānadarśanādantaśabdena ca viśeṣaṇopapatteḥ /",
    "GV05brupsb4u:1114": " etasmā antāya dhāvatīti ca suṣuptaṃ darśayiṣyati /",
    "GV05brupsb4u:1115": " yadi punarevamucyate“svapnānte ratvā caritvaitāvubhāvantāvanusaṃcarati svapnāntaṃ",
    "GV05brupsb4u:1116": " ca buddhāntaṃ ce“ti darśanātsvapnāntāyaivetyatrāpu darśavṛttireva svapna ucyata iti",
    "GV05brupsb4u:1117": " tathāpi na kiñcidduṣyatyasaṅgatā hi siṣādhayiṣitā sidhyatyeva /",
    "GV05brupsb4u:1118": " yasmājjāgarite dṛṣṭvaiva puṇyaṃ ca pāpaṃ ca ratvā caritvā ca svapnāntamāgato na jāgaritadoṣāṇānugato bhavati //4,3.17//",
    "GV05brupsb4u:1119": " START BrhUp 4,3.18",
    "GV05brupsb4u:1120": " tad yathā mahāmatsya ubhe kūle anusaṃcarati pūrvaṃ cāparaṃ ca /",
    "GV05brupsb4u:1121": " evam evāyaṃ puruṣa etāv ubhāv antāv anusaṃcarati svapnāntaṃ ca buddhāntaṃ ca // BrhUp_4,3.18 //",
    "GV05brupsb4u:1122": " BrhUpBh_4,3.18 evamayaṃ puruṣa ātmā svayañjyotiḥ kāryakaraṇavilakṣaṇastatprayojakābhyā",
    "GV05brupsb4u:1123": " kāmakarmabhyāṃ vilakṣa ṇo yasmādasaṅgo hyayaṃ puruṣo 'saṅtvādityayamarthaḥ“sa vā",
    "GV05brupsb4u:1124": " eṣa etasminsaṃprasāda“ityādyābhistasṛbhiḥ kaṇḍakābhiḥ pratipāditaḥ /",
    "GV05brupsb4u:1125": " tatrāsaṅgataivā'tmanaḥ kuto yasmājjāgaritātsvapnaṃ svapnācca saṃprasādaṃ saṃprasādācca",
    "GV05brupsb4u:1126": " punaḥ svapn krameṇa buddhāntaṃ jāgaritaṃ buddhantācca punaḥ svapnāntamityevamanukmasaṃcāreṇa",
    "GV05brupsb4u:1127": " sthātrayasya vyatirekaḥ sādhitaḥ /",
    "GV05brupsb4u:1128": " pūrvamapyupanyasto 'yamarthaḥ svapne bhūtvemaṃ lokamatikrāmati mṛtyo rūpāṇīti taṃ",
    "GV05brupsb4u:1129": " vistareṇa pratipādya kevalaṃ dṛṣṭāntamātramavaśiṣṭaṃ tadvakṣyāmītyārabhyate- tattatraitasminyathāpradarśiter'the",
    "GV05brupsb4u:1130": " dṛṣṭānte 'mupādīyate-yathā loke mahāmatsyo mahāṃścāsau matsyaśca nādeyena srotasāhārya ityarthaḥ /",
    "GV05brupsb4u:1131": " srotaśca viṣṭambhayati svacchandacāryubhe kūle nadyāḥ pūrvaṃ cāparaṃ cānukrameṇa saṃcarati /",
    "GV05brupsb4u:1132": " saṃcarannapikūladvayaṃ tanmadhyavartonadakasrotovegena na paravaśī kriyate /",
    "GV05brupsb4u:1133": " evamevāyaṃ puruṣa atāvubhā antā anusaṃcarati /",
    "GV05brupsb4u:1134": " kau tau /",
    "GV05brupsb4u:1135": " svapnāntaṃ ca buddhāntaṃ ca /",
    "GV05brupsb4u:1136": " dṛṣṭāntapradarśanaphalaṃ tu mṛtyurūpaḥ kāryakaraṇasaṃghātaḥ saha tatprayojakābhyāṃ kāmakarmabhyāmanātmadharmoyaṃ cā'tmaitasmādvilakṣaṇa iti vistarato vyākhyātam //4,3.18 //",
    "GV05brupsb4u:1137": " START BrhUp 4,3.19",
    "GV05brupsb4u:1138": " tad yathāsminn ākāśe śyeno vā suparṇo vā viparipatya śrāntaḥ saṃhatya pakṣau saṃlayāyaiva dhriyate /",
    "GV05brupsb4u:1139": " evam evāyaṃ puruṣa etasmā antāya dhavati /",
    "GV05brupsb4u:1140": " yatra supto na kaṃ cana kāmaṃ kāmayate na kaṃ cana svapnaṃ paśyati // BrhUp_4,3.19 //",
    "GV05brupsb4u:1141": " BrhUpBh_4,3.19 atra ca sthānatrayānusaṃtāreṇa svayañjyotiṣa ātmanaḥ kāryakaraṇasaṃghātavyatiriktasya",
    "GV05brupsb4u:1142": " kāmakarmabhyāṃ vivaktatoktā svato nāyaṃ saṃsāradharmavānupādhinimittameva tvasya",
    "GV05brupsb4u:1143": " saṃsāritvamavidyādhyāropitamityeṣa samudāyārtha uktaḥ /",
    "GV05brupsb4u:1144": " tatra ca jāgratsvapnasuṣuptasthānānāṃ trayāṇāṃ viprakīrṇarūpa ukto na puñjīkṛtyaikatra darśitaḥ /",
    "GV05brupsb4u:1145": " yasmājjāgarite sasaṅgaḥ samṛtyuḥ sakāryakaraṇasaṃghāta upalakṣyate 'vidyayā /",
    "GV05brupsb4u:1146": " svapne tu kāmasaṃyukto mṛtyurūpavinirmukta upalabhyate /",
    "GV05brupsb4u:1147": " suṣupte punarbuddhāntamāgato buddhāntācca suṣupte saṃprasanno 'saṅgo bhavatītyasaṃgatāpi dṛśyate /",
    "GV05brupsb4u:1148": " ekavākyatayā tūpasaṃhrayamāṇaṃ phalaṃ nityamuktabuddhaśuddhasvabhāvatāsya naikatra puñjīkṛtya pradarśiteti tatpradarśanāya kaṇḍikā'rabhyate",
    "GV05brupsb4u:1149": " suṣupte hyevaṃrūpatāsya vakṣyamāṇā“tadvā asyaitadaticchandā apahatapāpmābhayaṃ rūpāmi“ti /",
    "GV05brupsb4u:1150": " yasmādevaṃrūpaṃ vilakṣaṇaṃ suṣuptaṃ pravivikṣati /",
    "GV05brupsb4u:1151": " tatkathamityāha-dṛṣṭāntenāsyārthasya prakaṭībhāvo bhavatīti tatra dṛṣṭānta upādīyate /",
    "GV05brupsb4u:1152": " tadyathāsminnākāśe bhautike śyeno vā suparṇo vā /",
    "GV05brupsb4u:1153": " supraṇaśabdena kṣipraḥ śyena ucyate /",
    "GV05brupsb4u:1154": " yathā'kāśe 'sminvihṛtya viparipatya śrānto nānāparipatanalakṣaṇena karmaṇā parikhinnaḥ",
    "GV05brupsb4u:1155": " saṃhṛtya pakṣau saṃgamayya pakṣau samyaglīyate 'sminniti saṃlayo nīḍo nīḍāyaiva dhriyate",
    "GV05brupsb4u:1156": " svātmanaiva dhrāyate svayameva /",
    "GV05brupsb4u:1157": " yathāyaṃ dṛṣṭānta evamevāyaṃ puruṣa etasyā etasmai antāya dhāvati /",
    "GV05brupsb4u:1158": " antaśabdavācyasya viśeṣaṇaṃ yatra yasminnante supto na kañcana na kañcidapi kāmaṃ kāmayate /",
    "GV05brupsb4u:1159": " tathā ca na kañcana svapnaṃ paśyati /",
    "GV05brupsb4u:1160": " na kañcana kāmiti svapnbuddhāntayoraviśeṣeṇa sarvaḥ kāmaḥ pratiṣidhyate /",
    "GV05brupsb4u:1161": " kañcanetyavaśeṣitābhidhānāt /",
    "GV05brupsb4u:1162": " tathā na kañcana svapnamiti /",
    "GV05brupsb4u:1163": " jāgarite 'pi yaddarśanaṃ tadapi svapnaṃ manyate śrutirata āha-na kañcana svapnaṃ paśyatīti /",
    "GV05brupsb4u:1164": " tathā ca śrutyantaram“tasya traya āvasathāstrayaḥ svapnāḥ“iti /",
    "GV05brupsb4u:1165": " yathā dṛṣṭānte pakṣiṇaḥ paripatanajaśramāpanupattaye svanīḍaupasarpaṇamevaṃ jāgratsvapnayoḥ",
    "GV05brupsb4u:1166": " kāryakaraṇasaṃyogajakriyāphalaiḥ saṃyujyamānasya pakṣiṇaḥ paripatanaja iva śramo",
    "GV05brupsb4u:1167": " bhavaci tacchmāpanuttaye svātmano nīḍāmāyatanaṃ sarvasaṃsāradharmavilakṣaṇaṃ sarvakriyākārakaphalāyāsaśūnyaṃ",
    "GV05brupsb4u:1168": " svamātmānaṃ praviśati //4,3.19 //",
    "GV05brupsb4u:1169": " START BrhUp 4,3.20",
    "GV05brupsb4u:1170": " tā vā asyaitā hitā nāma nāḍyo yathā keśaḥ sahasradhā bhinnas tāvatāṇimnā tiṣṭhanti /",
    "GV05brupsb4u:1171": " śuklasya nīlasya piṅgalasya haritasya lohitasya pūrṇāḥ /",
    "GV05brupsb4u:1172": " atha yatrainaṃ ghnantīva jinantīva hastīva vicchāyayati gartam iva patati /",
    "GV05brupsb4u:1173": " yad eva jāgrad bhayaṃ paśyati tad atrāvidyayā manyate /",
    "GV05brupsb4u:1174": " atha yatra deva iva rājevāham evedaṃ sarvo 'smīti manyate /",
    "GV05brupsb4u:1175": " so 'sya paramo lokaḥ // BrhUp_4,3.20 //",
    "GV05brupsb4u:1176": " BrhUpBh_4,3.20 yadyasyāyaṃ svabhāvaḥ sarvasaṃsāradharmaśūnyatā paropādhinimittaṃ cāsya saṃsāradharmitvam /",
    "GV05brupsb4u:1177": " yannimittaṃ cāsya paropādhikṛtaṃ saṃsāradharmitvaṃ sā cāvidyā /",
    "GV05brupsb4u:1178": " tasyā avidyāyā kiṃ svābhāvikatvamāhosvitkāmakarmādivadāgantukatvam /",
    "GV05brupsb4u:1179": " yadi cā'gantukatvaṃ tato vimokṣa upapadyate /",
    "GV05brupsb4u:1180": " tasyāścā'gantukatve kopapattiḥ kathaṃ vā nā'tmadharmo 'vidyeti,",
    "GV05brupsb4u:1181": " sarvānarthabījabhūtāyā avidyāyāḥ satatvāvadhāraṇārthaṃ parā kaṇḍikā'rabhyate- tā",
    "GV05brupsb4u:1182": " vā asya śiraḥpāṇyādilakṣaṇasya puruṣasyaitā hitā nāma nāḍyo yathā keśaḥ sahasradhā",
    "GV05brupsb4u:1183": " bhinnastāvatā tāvatparimāṇenāṇimnāṇutvena tiṣṭhanti /",
    "GV05brupsb4u:1184": " tāśṭa śuklasya rasasya nīlasya piṅgalasya haritasya lohitasya pūrṇā etaiḥ śuklatvādibhī rasaviśeṣaiḥ pūrṇā ityarthaḥ /",
    "GV05brupsb4u:1185": " ethe ca rasānāṃ varṇaviśeṣā vātapittaśleṣmaṇāmitaretarasaṃyogavaiṣamyaviśeṣādvicitrā bahavaśca bhavanti /",
    "GV05brupsb4u:1186": " tāsvevavidhāsu nāḍīṣu sūkṣmāsu bālāgrasahasrabhedaparimāṇāsu śuklādirasapūrṇāsu saraladehavyāpinīṣu saptadaśakaṃ liṅgaṃ vartate /",
    "GV05brupsb4u:1187": " tadāśritāḥ sarvā vāsanā uccāvacasaṃsāradharmānubhavajanitāḥ /",
    "GV05brupsb4u:1188": " talliṅgaṃ vāsanāśrayaṃ sūkṣmatvātsvacchaṃ sphaṭikamaṇikalpaṃ nāḍīgatarasopādhisaṃsargavaśāddharmādharmapreritodbhūtavṛttiviśeṣaṃ",
    "GV05brupsb4u:1189": " strīrathahastyādyākāraviśeṣairvāsanābhiḥ pratyavabhāsate /",
    "GV05brupsb4u:1190": " athaivaṃ sati yatra yasminkāle kecana śatravo 'nye vā taskarā māmāgatya ghnantīti mṛṣaiva vāsanānimittaḥ pratyayo 'vidyākhyo jāyate tadetaducyata enaṃ svapnadṛśaṅghnantīveti /",
    "GV05brupsb4u:1191": " tathā hastīvainaṃ vicchāyayati vicchādayati vidrāvayati dhāvayatīvetyarthaḥ /",
    "GV05brupsb4u:1192": " gartamiva patati gartaṃ jīrṇakūpādikamiva patantamātmānamupalakṣayati /",
    "GV05brupsb4u:1193": " tādṛśī hyasya mṛṣā vāsanodbhavatyatyantanikṛṣṭādharmodbhāsitāntaḥkaraṇavṛtyāśrayā duḥkhasvarūpavṛtyāśrayā duḥkhasvarūpatvāt /",
    "GV05brupsb4u:1194": " kiṃbahunā yadeva jāgradbhayaṃ hastyādilakṣaṇaṃ tadeva bhayarūpamatrāsminsvapne vinaiva hastyādirūpaṃ bhayamavidyāvāsanayā mṛṣaivodbhūtayā manyate",
    "GV05brupsb4u:1195": " atha punaryatrāvidyāpakṛṣyamāṇā vidyā cotkṛṣyamāṇā kiṃviṣayā kiṃlakṣaṇā cetyucyate-atha punaryatra yasminkāle deva iva svayaṃ bhavati /",
    "GV05brupsb4u:1196": " devatāviṣayā vidyā yadodbhūtā jāgaritakāle tadodbhūtayā vāsanayā devamivā'tmānaṃ manyate /",
    "GV05brupsb4u:1197": " svapne 'pi taducyate deva iva rājeva rājyastho 'bhiṣiktaḥ svapne 'pi rājāhamiti manyate rājavāsanāvāsitaḥ /",
    "GV05brupsb4u:1198": " evamatyantaprakṣīyamāṇāvidyodbhūtā ca vidyā sarvātmaviṣayā yadā yadā svapne 'pi tadbhāvito 'hamevedaṃ sarvo 'smīti manyate /",
    "GV05brupsb4u:1199": " sa yaḥ sarvātmabhāvaḥ so 'syā'tmanaḥ paramo lokaḥ parama ātmabhāvaḥ svābhāvakaḥ /",
    "GV05brupsb4u:1200": " yattu sarvātmabhāvādarvāgbālāgramātramapyanyatvena dṛśyate nāhamasmīti /",
    "GV05brupsb4u:1201": " tadavasthāvidyī tayāvidyayā ye pratyupasthāpitā anātmabhāvā lokāste 'paramāḥ sthāvarāntāstānsaṃvyavahāraviṣayāṃllokānapekṣmāyaṃ",
    "GV05brupsb4u:1202": " sarvātmabhāvaḥ samasto 'nantaro 'bāhyaḥ so 'sya paramo lokaḥ /",
    "GV05brupsb4u:1203": " tasmādapakṛṣyamāṇāyāmavidyāyāṃ vidyāyāṃ ca kāṣṭāṃ gatāyāṃ sarvātmabhāvo mokṣaḥ /",
    "GV05brupsb4u:1204": " yathā svayañjyotiṣṭvaṃ svapne pratyakṣata evopalabhyate 'tha yatrainaṃ ghnantīva jinantīveti /",
    "GV05brupsb4u:1205": " te ete vidyāvidyākārye sarvātmabhāvaḥ paricchinnātmabhāvaśca /",
    "GV05brupsb4u:1206": " vidyayā śuddhayā sarvātmā bhavati /",
    "GV05brupsb4u:1207": " avidyayā cāsarvo bhavati /",
    "GV05brupsb4u:1208": " anyataḥ kutaścatpravibhakto bhavati /",
    "GV05brupsb4u:1209": " yataḥ pravabhakto bhavati tena virudhyate /",
    "GV05brupsb4u:1210": " viruddhatvāddhanyate jīyate vicchādyate ca /",
    "GV05brupsb4u:1211": " asarvaviṣayatve ca bhinnatvādetadbhavati /",
    "GV05brupsb4u:1212": " samastastu sankuto bhidyate yena virudhyetavirodābhāve kena hanyate jīyate vicchādyate ca /",
    "GV05brupsb4u:1213": " ata idamavidyāyāḥ sattvamuktaṃ bhavati /",
    "GV05brupsb4u:1214": " sarvātmānaṃ santamasarvātmatvena grāhayati /",
    "GV05brupsb4u:1215": " ātmano 'nyaddhastvaramavidyamānaṃ pratyupasthāpayati /",
    "GV05brupsb4u:1216": " ātmānamasarvamāpādayati /",
    "GV05brupsb4u:1217": " tatastadviṣayaḥ kāmo bhavati /",
    "GV05brupsb4u:1218": " yato bhidyate kāmataḥ kriyāmupādatte /",
    "GV05brupsb4u:1219": " tataḥ phalam /",
    "GV05brupsb4u:1220": " tadetaduktam /",
    "GV05brupsb4u:1221": " vakṣyamāṇaṃ ca yatra hi dvaitamiva bhavati taditara itaraṃ paśyatītyādi /",
    "GV05brupsb4u:1222": " idamavidyāyāḥ satatvaṃ sahakāryeṇa pradarśitam /",
    "GV05brupsb4u:1223": " vidyāyāśca kāryaṃ sarvamātmabhāvaḥ pradarśito 'vidyāyā viparyeṇa /",
    "GV05brupsb4u:1224": " sā cāvidyā nā'tmanaḥ svābhāviko dharmo yasmādvidyāyāmutkṛṣyamāṇāyāṃ svayamapacīyamānā",
    "GV05brupsb4u:1225": " satī kāṣṭhāṃ gatāyāṃ vidyāyāṃpariniṣṭhite sarvātmabhāve sarvātmanā nivartate rajjvāmiva",
    "GV05brupsb4u:1226": " sarpajñānaṃ rajjuniścaye /",
    "GV05brupsb4u:1227": " taccoktaṃ yatra tvasya sarvamātmaivābhūttatkena kaṃ paśyedityādi /",
    "GV05brupsb4u:1228": " tasmānnā'tmadharmo 'vidyā /",
    "GV05brupsb4u:1229": " na hi svābhāvikasyocchittiḥ kadācidapyupadyate saviturivoṣṇyaprakāśayoḥ /",
    "GV05brupsb4u:1230": " tasmāttasyā mokṣaupapadyate //4,3.20//",
    "GV05brupsb4u:1231": " START BrhUp 4,3.21",
    "GV05brupsb4u:1232": " tad vā asyaitad aticchando 'pahatapāpmābhayaṃ rūpam /",
    "GV05brupsb4u:1233": " tad yathā priyayā striyā saṃpariṣvakto na bāhyaṃ kiṃ cana veda nāntaram /",
    "GV05brupsb4u:1234": " evam evāyaṃ puruṣaḥ prājñenātmanā saṃpariṣvakto na bāhyaṃ kiṃ cana veda nāntaram /",
    "GV05brupsb4u:1235": " tad vā asyaitad āptakāmam ātmakāmam akāmaṃ rūpam śokāntaram // BrhUp_4,3.21 //",
    "GV05brupsb4u:1236": " BrhUpBh_4,3.21 idānīṃ yo 'sau sarvātmabhāvo mokṣo vidyāphalaṃ kriyākārakaphalaśūnyaṃ sa pratyakṣato nirdiśyate yatrāvidyākāmakarmāṇi na santi",
    "GV05brupsb4u:1237": " tadetadprastutaṃ yatra supto na kañcana kāmaṃ kāmayate na kañcana svapnaṃ paśyātīti /",
    "GV05brupsb4u:1238": " tadetadvā asya rūpaṃ yaḥ sarvātmabhāvaḥ 'so 'sya paramo lokaḥ'ityuktaḥ-tadaticchandā aticchandamityarthaḥ,",
    "GV05brupsb4u:1239": " rūpaparatvāt /",
    "GV05brupsb4u:1240": " chandaḥ kāmaḥ,",
    "GV05brupsb4u:1241": " atigataścando yasmād rūpāt tadaticchandaṃ rūpam;",
    "GV05brupsb4u:1242": " anyo 'sau sāntaśchandaḥśabdo gāyatryādichandovācī;",
    "GV05brupsb4u:1243": " ayaṃ tu kāmavacanaḥ,",
    "GV05brupsb4u:1244": " ataḥ svarānta eva;",
    "GV05brupsb4u:1245": " tathāpyaticchandā iti pāṭhaḥ svādhyāyadharmo draṣṭavyaḥ /",
    "GV05brupsb4u:1246": " asti ca loke kāmavacanaprayuttkaśchandaśabdaḥ 'svacchandaḥ' 'paracchandaḥ' ityādau;",
    "GV05brupsb4u:1247": " ataḥ 'aticchandam' ityevamupaneyam,",
    "GV05brupsb4u:1248": " kāmavarjitametad rūpamityasminnarthe /",
    "GV05brupsb4u:1249": " tathāpahatapāpma-pāpmaṣabdena dharmādharmāvucyete,",
    "GV05brupsb4u:1250": " “pāpmabhiḥ saṃsṛjyate” “pāpmano vijahāti“ityuttkatvāt;",
    "GV05brupsb4u:1251": " apahatapāpma dharmādharmavarjitamityetat /",
    "GV05brupsb4u:1252": " kiñca, abhayam-bhayaṃ hi nāmāvidyākāryam,",
    "GV05brupsb4u:1253": " 'avidyayā bhayaṃ manyate' iti hyuttkam /",
    "GV05brupsb4u:1254": " tatkāryadvāreṇa kāraṇapratiṣedho 'yam;",
    "GV05brupsb4u:1255": " abhayaṃ rūpamityāvidyāvarjitamityetat /",
    "GV05brupsb4u:1256": " tadetad vidyāphalaṃ sarvatmabhāvaḥ,",
    "GV05brupsb4u:1257": " tadetaditacchandāpahatapāpmābhayaṃ rūpam--sarvasaṃsāradharmavarjitam,",
    "GV05brupsb4u:1258": " ate 'bhayaṃ rūpametat /",
    "GV05brupsb4u:1259": " idaṃ ca pūrvamevopanyasyamatītānantarabrahmaṇasamāptau “abhayaṃ vai janaka prāpto 'si“ityāgamataḥ /",
    "GV05brupsb4u:1260": " iha tu tarkataḥ prapañcitaṃ darśitāgamārthapratyayadārḍhyāya /",
    "GV05brupsb4u:1261": " ayamātmā svayaṃ caitanyajyotiḥ-svabhāvaḥ sarvaṃ svena caitanyajyotiṣāvabhāsayati /",
    "GV05brupsb4u:1262": " sa yattatra kiñcit paśyati,",
    "GV05brupsb4u:1263": " ramate,",
    "GV05brupsb4u:1264": " carati,",
    "GV05brupsb4u:1265": " jānāti cetyuttkam /",
    "GV05brupsb4u:1266": " sthitaṃ caitannyāyato nityaṃ svarūpaṃ caitanyajyotiṣṭvamātmanaḥ /",
    "GV05brupsb4u:1267": " sa yadyātmātrāvinaṣṭaḥ svenaiva rūpeṇa vartate,",
    "GV05brupsb4u:1268": " kasmādayam-ahamasmītyātmānaṃ vā,",
    "GV05brupsb4u:1269": " bahirvā-imāni bhūtānīti,",
    "GV05brupsb4u:1270": " jāgratsvapnayoriva na jānāti?",
    "GV05brupsb4u:1271": " -ityatrocyate;",
    "GV05brupsb4u:1272": " śṛṇvātrājñānahetum-ekatvamevājñānahetuḥ;",
    "GV05brupsb4u:1273": " tat katham? ityucyate /",
    "GV05brupsb4u:1274": " dṛṣṭāntena hi pratyakṣībhavati vivakṣitor'tha ityāha-tattatra yathā loke priyayeṣṭāyā",
    "GV05brupsb4u:1275": " striyā sampariṣvattakaḥ samyak pariṣvattkaḥ kāmayantyā kāmukaḥ san na bāhyamātmanaḥ",
    "GV05brupsb4u:1276": " kiñcana kiñcidapi veda-matto 'nyad vastviti,",
    "GV05brupsb4u:1277": " na cāntaram-ayamahamāsmi sukhī duḥkhī veti;",
    "GV05brupsb4u:1278": " apariṣvattkastu tathā pravibhattko jānāti sarvabheva brāhyam ābhyantaraṃ ca;",
    "GV05brupsb4u:1279": " pariṣvaṅgottarakālantvekatvāpatterna jānāti /",
    "GV05brupsb4u:1280": " evameva, yathā dṛṣṭānto 'yaṃ puruṣaḥ kṣetrajño bhūtamātrāsaṃsargataḥ saindhavakhilyavat pravibhattkaḥ,",
    "GV05brupsb4u:1281": " jalādau candrādipratibimbavat kāryakaraṇa iha praviṣṭaḥ,",
    "GV05brupsb4u:1282": " so 'yaṃ puruṣaḥ,",
    "GV05brupsb4u:1283": " prajñena paramārthena svābhāvikena svenātmanā pareṇa jyotiṣā,",
    "GV05brupsb4u:1284": " sampariṣvattkaḥ samyakpariṣvakta ekībhūto nirantaraḥ sarvātmā,",
    "GV05brupsb4u:1285": " na bāhyaṃ kiñcana vastvantaram,",
    "GV05brupsb4u:1286": " nāpyāntaramātmani-ayamahamasmi sukhī duḥkhī veti veda /",
    "GV05brupsb4u:1287": " tatra caitanyajyotiḥ svabhāvatve kasmādiha na jānātīti yadaprākṣīḥ,",
    "GV05brupsb4u:1288": " tatrāyaṃ heturmayottka ekatvam,",
    "GV05brupsb4u:1289": " yathā strīpuṃsayoḥ sampariṣvattkayoḥ /",
    "GV05brupsb4u:1290": " tatrārthānnānātvaṃ viśeṣavijñānaheturityuttkaṃ bhavati;",
    "GV05brupsb4u:1291": " nānātve ca kāraṇ-ātmano vastavantarasya pratyupasthāpikāvidyetyuktam /",
    "GV05brupsb4u:1292": " tatra cāvidyāyā yadā pravivikto bhavati tadā sarveṇaikatvamevāsya bhavati /",
    "GV05brupsb4u:1293": " tataśca jñānajñeyādikārakavibhāge 'sati kuto viśeṣavijñānaprādurbhāvaḥ kāmo vā sambhavati svābhāvike svarūpstha ātmajyotiṣi /",
    "GV05brupsb4u:1294": " yasmādevaṃ sarvaikatvamevāsya rūpamatastadvā asyā'tmanaḥ svayañjyotiḥ svabhavasyaitadrūpamāptakāmaṃ yasmātmastametattasmādāptāḥ kāmā asminrūpe tadidamāptakāmam /",
    "GV05brupsb4u:1295": " sya hyanyatvena pravibhaktaḥ kāmastadanāptakāmaṃ bhavati /",
    "GV05brupsb4u:1296": " yathā jāgaritāvasthāyāṃ devadattādirūpaṃ na tvidaṃ tathā kutaścitpravibhajyate 'tastadāptakāmaṃ bhavati /",
    "GV05brupsb4u:1297": " kimanyasmādvastvantarānna pravibhajyata āhosvidātmaiva tadvastvantaramata āha nānyadastyātmanaḥ /",
    "GV05brupsb4u:1298": " katham /",
    "GV05brupsb4u:1299": " yata ātmakāmamātmaiva kāmā yasmin rūpe 'nyatra pravibhaktā ivānyatvena kāmyamānā",
    "GV05brupsb4u:1300": " yathā yathā jāgratsvapnayostasyā'tmaivānyatvapratyupasthāpakahetoravidyāyā abhāvādātmakāmamata",
    "GV05brupsb4u:1301": " evākāmametadrūpaṃ kāmyaviṣayābhāvācchokāntaraṃ śākacchidraṃ śokaśūnyamityetacchokamadhyamiti",
    "GV05brupsb4u:1302": " vā sarvathāpyaśokametadrūpaṃ śokavarjitamityarthaḥ //4,3.21 //",
    "GV05brupsb4u:1303": " START BrhUp 4,3.22",
    "GV05brupsb4u:1304": " atra pitāpitā bhavati mātāmātā lokā alokā devā adevā vedā avedāḥ /",
    "GV05brupsb4u:1305": " atra steno 'steno bhavati bhrūṇahābhrūṇahā cāṇḍyālo 'caṇḍyālaḥ paulkaso 'paulkasaḥ śramaṇo 'śramaṇas tāpaso 'tāpasaḥ /",
    "GV05brupsb4u:1306": " ananvāgataṃ puṇyenānanvāgataṃ pāpena /",
    "GV05brupsb4u:1307": " tīrṇo hi tadā sarvāñ śokān hṛdayasya bhavati // BrhUp_4,3.22 //",
    "GV05brupsb4u:1308": " BrhUpBh_4,3.22 prakṛtaḥ svayañjyotirātmāvidyākāmakarmavinirmukta ityuktam /",
    "GV05brupsb4u:1309": " asaṅgatvādātmana āgantukatvācca teṣām /",
    "GV05brupsb4u:1310": " tatraivamāśaṅkā jāyate caitanyasvabhāvatve satyapyekībhāvānna jānāti strīpuṃsayoriva saṃpariṣvaktayorityuktam /",
    "GV05brupsb4u:1311": " tatra prāsaṅgikametaduktaṃ kāmakramādivatsvayañjyotiṣṭvamapyasyā'tmano na svabhāvaḥ /",
    "GV05brupsb4u:1312": " yasmātsaṃprasāde nopalabhyata ityāśaṅkāyāṃ prāptāyāṃ tannirākaraṇāya strīpuṃsayordṛṣṭāntopādānena",
    "GV05brupsb4u:1313": " vidyamānasyaiva svayañjyotiṣṭvasya suṣupte 'grahaṇamekībhāvāddhetorna tu kāmakarmādivadāgantukam /",
    "GV05brupsb4u:1314": " ityetatprāsaṅgikamabhidhāya yatprakṛtaṃ tadevānupravartayati /",
    "GV05brupsb4u:1315": " atra caitatprakṛtamavidyākāmakarmavinirmuktameva tadrūpaṃ yatsuṣupta ātmano gṛhyate pratyakṣata iti /",
    "GV05brupsb4u:1316": " tadetadyathābhūtamevābhihitaṃ sarvasaṃbandhātītametadrūpamiti yasmādatraitasminsuṣuptasthāne 'tichchandāpahatapāpmābhayametadrūpaṃ tasmādatra pitā janakaḥ /",
    "GV05brupsb4u:1317": " tasya ca janayitṛtvādyatpitṛtvaṃ putraṃ prati tatkarmanimittaṃ tena ca karmaṇāyamasaṃbaddho 'sminkāle tasmātpitāputrasaṃbandhanimittāt karmaṇo vinirmuktatvātpitāpyapitā bhavati /",
    "GV05brupsb4u:1318": " tathā putro 'pi pituraputrobhavatīti sāmarthyādgamyate /",
    "GV05brupsb4u:1319": " ubhayorhi saṃbandhanimittaṃ karma tamayatikrānto vartate /",
    "GV05brupsb4u:1320": " apahatapāpmeti hyuktam /",
    "GV05brupsb4u:1321": " tathāmātāmātālokāḥ karmaṇā jetavyā jitāśca tatkarmasaṃbandhābhāvāllokā alokāḥ /",
    "GV05brupsb4u:1322": " tathā devāḥ karmāṅgabhūtāstatkarmasaṃbandhātyayāddevā adevāḥ /",
    "GV05brupsb4u:1323": " tathā vedāḥ sādhyasādhanasaṃbandhābhidhāyakā mantralakṣaṇāścābhidhākatvena karmāṅgabhūtā",
    "GV05brupsb4u:1324": " adhītā adhyetavyāśca karmanimittameva saṃbadhyante puruṣeṇa tatkarmātikramaṇādetasminkāle",
    "GV05brupsb4u:1325": " vedā apyavedāḥ saṃpadyante /",
    "GV05brupsb4u:1326": " na kevalaṃ śubhakarmasaṃbandhātītaḥ kiṃ tarhyaśubhairapyatyantaghoraiḥ karmabhirasaṃbaddha",
    "GV05brupsb4u:1327": " evāyaṃ vartata ityatamarthāmāha-atra steno brāhmaṇasuvarṇahartā bhrūṇaghnā saha pāṭhādavagamyate /",
    "GV05brupsb4u:1328": " sa tena ghoroṇa karmaṇaitasminkāle vinirmukto bhavati /",
    "GV05brupsb4u:1329": " yenāyaṃ karmaṇā mahāpātakī stena ucyate /",
    "GV05brupsb4u:1330": " tathā bhrūṇahābhrūṇahā tathā cāṇḍālo na kevalaṃ pratyutpannenaiva karmaṇā vinirmuktaḥ /",
    "GV05brupsb4u:1331": " kiṃ tarhi sahajenāpyatyantanikṛṣṭajātiprāpakeṇāpi vinirmukta evāyam /",
    "GV05brupsb4u:1332": " cāṇḍālo nāma śūdreṇa brāhmaṇyāmutpannaścaṇḍāla eva cāṇḍālaḥ /",
    "GV05brupsb4u:1333": " sa jātinimittena karmaṇāsaṃbaddhatvādacāṇḍālo bhavati /",
    "GV05brupsb4u:1334": " paulkasaḥ pulkasa eva paulkasaḥ śūdreṇaiva kṣatriyāyāmutpannaḥ /",
    "GV05brupsb4u:1335": " so 'pyapulkaso bhavati /",
    "GV05brupsb4u:1336": " tathā'śramalakṣaṇaiśca karmabhirasaṃbagaddho bhavatītyucyate /",
    "GV05brupsb4u:1337": " śramaṇaḥ parivrāḍyatkarmanimitto bhavati sa tena vinirmuktatvādaśramaṇaḥ /",
    "GV05brupsb4u:1338": " tathā pāpaso vānaprastho 'tāpasaḥ sarveṣāṃ varṇāśramādīnāmupalakṣaṇārthamubhayorgrahaṇam /",
    "GV05brupsb4u:1339": " kiṃ bahunānvāgataṃ nānvāgatamananvāgatamasaṃbandhamityetatpuṇyena śāstravihitena karmaṇā tathā pāpena vihitākaraṇapratiṣiddhakriyālakṣaṇena",
    "GV05brupsb4u:1340": " rūpaparatvānnapuṃsakaliṅgam /",
    "GV05brupsb4u:1341": " abhayaṃ rūpiti hyanuvartate /",
    "GV05brupsb4u:1342": " kiṃ punarasaṃbaddhatve kāraṇamiti taddheturucyate-tīrṇo 'tikrānto hi yasmādevaṃrūpastadā tasminkāle sarvāñchokāñśokāḥ kāmāḥ /",
    "GV05brupsb4u:1343": " iṣṭaviṣayaprārthanā hi tadviṣayaviyoge śokatvamāpadyate /",
    "GV05brupsb4u:1344": " iṣṭaṃ hi viṣayaṃmaprāptaṃ viyuktaṃ coddiśya cintayānastadguṇānsaṃtapyate puruṣo 'taḥ śoko ratiḥ kāma iti paryāyāḥ /",
    "GV05brupsb4u:1345": " yasmātsaravakāmātīto hyatrāyaṃ bhavati /",
    "GV05brupsb4u:1346": " na kañcana kāmaṃ kāmayate 'ticchandā iti hyuktaṃ tatprakriyāpatato 'yaṃ śokaśahdaḥ kāmavacana eva bhavitumarhati /",
    "GV05brupsb4u:1347": " kāmaśca karmahetuḥ /",
    "GV05brupsb4u:1348": " vakṣyati hi-“sa yathākāmo bhavati tatkrayurbhavati yatkraturbhavati tatkarma kurute“iti /",
    "GV05brupsb4u:1349": " ataḥ sarvakāmātitīrṇatvādyuktamānanvāgataṃ puṇyenetyādi /",
    "GV05brupsb4u:1350": " hṛdayasya hṛdayamiti puṇḍarīkākāro māṃsapiṇḍastatsthamantaḥkaraṇaṃ buddharhṛdayamityucyate /",
    "GV05brupsb4u:1351": " tātsthānmañcakrośanavat /",
    "GV05brupsb4u:1352": " hṛdayasya buddherye śokāḥ buddhisaṃśrayā hi te /",
    "GV05brupsb4u:1353": " 'kāmaḥ saṃkalpo vicikitsetyādi sarvaṃ mana eva'tyuktatvāt /",
    "GV05brupsb4u:1354": " vakṣyati ca -“kāmā ye 'sya hṛdi śritāḥ“iti /",
    "GV05brupsb4u:1355": " ātmasaṃśrayabhrāntyapanodāya hīdaṃ vacanaṃ-hṛdi śritā hṛdayasya śokā iti ca /",
    "GV05brupsb4u:1356": " hṛdayakaraṇasaṃbandhātītaścāyamasminkāle 'tikrāmati mṛtyo rūpāṇīti hyuktam /",
    "GV05brupsb4u:1357": " hṛdayakaraṇasahandhātītatvāttatsaṃśrayakāmasaṃbandhātīto bhavatīti yuktataraṃ vacanam /",
    "GV05brupsb4u:1358": " ye tu vādino hṛdi śritāḥ kāmā vāsanāśca hṛdayasaṃbandhinamātmanamupasṛpyopaśliṣyanti hṛdayaviyoge 'pi cā'tmanyavatiṣṭhante puṭatailasya iva puṣpādigandha ityācakṣate /",
    "GV05brupsb4u:1359": " teṣāṃ kāmaḥ saṃkalpo hṛdaye haryova rūpāṇi hṛdayasya śokā ityādīnāṃ vacanānāmānarthakyameva /",
    "GV05brupsb4u:1360": " hṛdayakaraṇotpādyatvāditi cet / na /",
    "GV05brupsb4u:1361": " hṛdi śritā iti viśeṣaṇāt /",
    "GV05brupsb4u:1362": " na hi hṛdayasya karaṇamātratve hṛdi śritā iti vacanaṃ samañjasaṃ hṛdaye hyeva rūpāṇi pratiṣṭhitānīti ca /",
    "GV05brupsb4u:1363": " ātmaviśaddeśca vivakṣitatvāddhṛcchrayaṇavacanaṃ yathārthameva yuktam /",
    "GV05brupsb4u:1364": " dhyāyatīva lelāyatīveti ca śrureranyārthāsaṃbhavāt /",
    "GV05brupsb4u:1365": " kāmā ye 'sya hṛdi śritā iti viśeṣaṇādātmāśrayā api santīti cet / na /",
    "GV05brupsb4u:1366": " anāśritāpekṣatvāt nātrā'śrayāntaramapekṣya ye hṛdīti viśeṣaṇaṃ kiṃ tarhi ye hṛdyanāśritāḥ kāmāstānapekṣya viśeṣaṇam /",
    "GV05brupsb4u:1367": " ye tvaprarūñā bhaviṣyā bhūtāśca pratipakṣato nivṛttāste naiva hṛdi śritāḥ saṃbhāvyante ca te /",
    "GV05brupsb4u:1368": " ato yuktaṃ tānapekṣya viśeṣaṇam /",
    "GV05brupsb4u:1369": " ye prarūḍhā vartamānā viṣaye te sarve pramucyanta iti /",
    "GV05brupsb4u:1370": " tathāpi viśeṣaṇānarthakyamiti cet / na /",
    "GV05brupsb4u:1371": " teṣu yatanmādhikyāddheyārthatvāt /",
    "GV05brupsb4u:1372": " itarathāśrutamaniṣṭaṃ cakalpitaṃ syādātmāśrayatvaṃ kāmānām /",
    "GV05brupsb4u:1373": " na kañcana kāmaṃ kāmayata iti prāptapratiṣedhādātmāśrayatvaṃ kāmānāṃ śrutameveti cet / na /",
    "GV05brupsb4u:1374": " sadhīḥ svapno bhūtveti paranimittatvātkāmāśrayatvaprāpterasaṅgavacanācca /",
    "GV05brupsb4u:1375": " na hi kāmāśrayatve 'saṅgavacanamupapadyate /",
    "GV05brupsb4u:1376": " saṅgaśca kāma ityavocāma /",
    "GV05brupsb4u:1377": " ātmakāma iti śruterātmaviṣayo 'sya kāmo bhavatīti cet /",
    "GV05brupsb4u:1378": " na vyatiriktakāmābhāvārthatvāttasyāḥ /",
    "GV05brupsb4u:1379": " vaiśeṣikāditantranyāyopapannamātmanaḥ kāmādyāśrayatvamiti cet /",
    "GV05brupsb4u:1380": " na hṛdi śritā ityādiviśeṣaśrutivirodhānapekṣyāstā veśeṣikāditantropapattayaḥ /",
    "GV05brupsb4u:1381": " śrutivirodhe nyāyabhāsatvopagamāt /",
    "GV05brupsb4u:1382": " svayañjyotiṣṭvabādhanācca /",
    "GV05brupsb4u:1383": " kāmādīnāṃ ca svapne kevaladṛśimātraviṣayatvātsvayañjyotiṣṭvaṃ siddhaṃ sthitaṃ ca bādhyeta /",
    "GV05brupsb4u:1384": " ātmasamavāyitve dṛśyatvānupapatteścakṣurgataviśeṣavat /",
    "GV05brupsb4u:1385": " draṣṭurhi dṛśyamarthāntarabhūtamiti draṣṭuḥ svayañjyotiṣṭvaṃ siddham /",
    "GV05brupsb4u:1386": " tadbādhitaṃ syādyadi kāmādyāśrayatvaṃ parikalpyet /",
    "GV05brupsb4u:1387": " sarvaśāstrārtha vipratiṣedhācca /",
    "GV05brupsb4u:1388": " parasyaikadeśakalpanāyāṃ kāmādyāśrayatve ca sarvaśāstrārthajātaṃ kupyeta /",
    "GV05brupsb4u:1389": " etacca vistareṇa caturthe 'vocāma /",
    "GV05brupsb4u:1390": " mahatā hi prayatnena kāmādyāśrayatvakalapnājha pratiṣeddhavyā ātmānaḥ pareṇaikatvaśāstrārthasiddhayeḥ tatkalpanāyāṃ punaḥ kriyamāṇāyāṃ śāstrārthaṃ eva bādhitaḥ syāt /",
    "GV05brupsb4u:1391": " yatheccādhīnāmātmadharmatvaṃ kalpayanto vaiśeṣikā naiyāyikāścopaniṣacchāstrārthabādhanānnā'daraṇīyā //4,3.22//",
    "GV05brupsb4u:1392": " START BrhUp 4,3.23",
    "GV05brupsb4u:1393": " yad vai tan na paśyati paśyan vai tan na paśyati /",
    "GV05brupsb4u:1394": " na hi draṣṭur dṛṣṭer viparilopo vidyate 'vināśitvān /",
    "GV05brupsb4u:1395": " na tu tad dvitīyam asti tato 'nyad vibhaktaṃ yat paśyet // BrhUp_4,3.23 //",
    "GV05brupsb4u:1396": " BrhUpBh_4,3.23 strīpuṃsayorivaikatvānna paśyatītyuktaṃ svayañjyotiriti ca /",
    "GV05brupsb4u:1397": " svayañjyotiriti ca /",
    "GV05brupsb4u:1398": " svañjyotiṣṭvaṃ nāma caitanyātmasvabhāvatā /",
    "GV05brupsb4u:1399": " yadi hyagnyuṣṇatvādivaccaitanyātmasvabhāva ātmā sa kathamekatve 'pi hi svabhāvaṃ jahyānna jānīyāt /",
    "GV05brupsb4u:1400": " atha na jahāti kathamiha suṣupte na paśyati /",
    "GV05brupsb4u:1401": " vipratiṣiddhametaccaitanyamātmasvabhāvo na jānāti ceti /",
    "GV05brupsb4u:1402": " na vipratiṣiddhamubhayamapyetadupapadyata eva /",
    "GV05brupsb4u:1403": " katham-yadvai suṣupte tanna paśyati paśyanvai tattatra paśyanneva na paśyati /",
    "GV05brupsb4u:1404": " yattatra suṣupte na paśyatīti jānīṣe tanna tathā gṛhṇīyāḥ /",
    "GV05brupsb4u:1405": " kasmāt /",
    "GV05brupsb4u:1406": " paśyanvai bhavati tatra /",
    "GV05brupsb4u:1407": " nanvānaṃ na paśyatīti suṣupte jānīme yato na cakṣurvā mano vā darśane karaṇaṃ vyāpṛtamasti /",
    "GV05brupsb4u:1408": " vyāpṛteṣu hi darśanaśravaṇādiṣu paśyatīti vyavahāro bhavati śṛṇotīti vā /",
    "GV05brupsb4u:1409": " na ca vyāpṛtāni karaṇāni paśyāmaḥ /",
    "GV05brupsb4u:1410": " tasmānna paśyatyevāyam /",
    "GV05brupsb4u:1411": " na hi /",
    "GV05brupsb4u:1412": " kiṃ tarhi paśyanneva bhavati /",
    "GV05brupsb4u:1413": " katham /",
    "GV05brupsb4u:1414": " na hi yasmāddraṣṭurdṛṣṭakarturyā dṛṣṭistasyā dṛṣṭerviparilopo vināśaḥ /",
    "GV05brupsb4u:1415": " sa na vidyate /",
    "GV05brupsb4u:1416": " yathāgnerauṣṇyaṃ hi sā /",
    "GV05brupsb4u:1417": " nanu vipratiṣiddhamidamabhidhīyate draṣṭuḥ sā dṛṣṭirna viparilupyata ita cāśakyaṃ vaktum /",
    "GV05brupsb4u:1418": " nanu na viparilupyata iti vacanādavināśinī syāt / na /",
    "GV05brupsb4u:1419": " vanacasya jñāpakatvāt /",
    "GV05brupsb4u:1420": " nahi nyāyaprāpto vināśaḥ kṛtakasya vacanaśatenāpi vārayituṃ śakyate /",
    "GV05brupsb4u:1421": " vacanasya jñāpakatvāt /",
    "GV05brupsb4u:1422": " nahi nyāyaprāpto vināśaḥ /",
    "GV05brupsb4u:1423": " kṛtakasya vacanaśatenāpu vārayituṃ śakyate /",
    "GV05brupsb4u:1424": " vacanasya yathāprāptārthajñāpakatvāt /",
    "GV05brupsb4u:1425": " naiṣa doṣaḥ /",
    "GV05brupsb4u:1426": " ādityādiprakāśakatvavaddarśanopapatteḥ /",
    "GV05brupsb4u:1427": " yathā'dityādayo nityaprakāśasvabhāvā eva santaḥ svābhāvikena nityenaiva prakāśena prakāśayanti /",
    "GV05brupsb4u:1428": " na hyaprakāśātmānaḥ santaḥ prakāśaṃ kurvantaḥ prakāśayantītyucyante /",
    "GV05brupsb4u:1429": " kiṃ tarhi svabhāvenaiva nityena prakāśena /",
    "GV05brupsb4u:1430": " tathāyamapyātmāvipariluptasvabhāvayā dṛṣṭyā nityayā draṣṭetyucyante /",
    "GV05brupsb4u:1431": " gauṇaṃ tarhi draṣṭutvam /",
    "GV05brupsb4u:1432": " naivameva mukhyatvopapatteḥ yadi hyanyathāpyātmano draṣṭutvaṃ dṛṣṭaṃ tadāsya draṣṭutvasya",
    "GV05brupsb4u:1433": " gauṇatvaṃ na tvātmano 'nyo darśanaprakāro 'sti tadevameva mukhyaṃ draṣṭutvamupapadyate nānyathā /",
    "GV05brupsb4u:1434": " yathā'dityādīnāṃ prakāśayitṛtvaṃ nityenaiva svabhāvikenākriyamāṇena prakāśakena tadeva ca prakāśayitṛtvaṃ mukhyaṃ prakāśayitṛtvāntarānupapatteḥ",
    "GV05brupsb4u:1435": " tasmānna draṣṭurdṛṣṭirviparilupyata ita na vipratiṣedhagandho 'pyasti /",
    "GV05brupsb4u:1436": " nanvanityakriyākartṛviṣaya eva tṛcpratyayāntasya śabdasya prayogo dṛṣṭo yathā chettā bhettā ganteti tathā draṣṭetyatrāpīti cet / na /",
    "GV05brupsb4u:1437": " prakāśayiteti dṛṣṭatvāt /",
    "GV05brupsb4u:1438": " bhavatu prakāśakeṣvanyathāsaṃbhavānna tvātmanīti cet /",
    "GV05brupsb4u:1439": " na, dṛṣṭyaviparilopaśruteḥ /",
    "GV05brupsb4u:1440": " paśyāmi na paśyāmītyanubhavadarśanānneti cet / na /",
    "GV05brupsb4u:1441": " karaṇavyāpāraviśeṣāpekṣatvāt /",
    "GV05brupsb4u:1442": " uddhṛtacakṣuṣāṃ ca svapn ātmadṛṣṭeraviparulopadarśanāt /",
    "GV05brupsb4u:1443": " tasmādavipuluptasvabhāvaivā'tmano dṛṣṭaḥ /",
    "GV05brupsb4u:1444": " atasyāvipariluptayā dṛṣṭyā svayañjyotiḥsvabhāvayā paśyanneva bhavati suṣupte /",
    "GV05brupsb4u:1445": " kathaṃ tarhi na paśyatīti /",
    "GV05brupsb4u:1446": " ucyate /",
    "GV05brupsb4u:1447": " na tu tadasti kiṃ tat /",
    "GV05brupsb4u:1448": " dvitīyaṃ viṣayabhūtam /",
    "GV05brupsb4u:1449": " kiṃvaśiṣṭam /",
    "GV05brupsb4u:1450": " tato draṣciranyadanyatvena vibhaktaṃ yatpaśyedyadupalabheta yaddhi tadviśeṣadarśanakāraṇamantaḥkaraṇaṃ cakṣū rūpaṃ ca tadavidyayānyatvena pratyupasthāpitamāsīt",
    "GV05brupsb4u:1451": " tadetasminkāla ekībhutam /",
    "GV05brupsb4u:1452": " ātmanaḥ pareṇa pariṣvaṅgāt /",
    "GV05brupsb4u:1453": " draṣṭurhi paricchinnasyaviśeṣadarśanāya karaṇamanyatvena vyatiṣṭhate /",
    "GV05brupsb4u:1454": " ayaṃ tu svena sarvātmanā saṃpiṣvaktaḥ svena pareṇa prājñenā'tmanā priyayeva puruṣaḥ /",
    "GV05brupsb4u:1455": " tena na pṛthaktvena vyavasthitāni karaṇāni viṣayāśca /",
    "GV05brupsb4u:1456": " tadabhāvādviśeṣadarśanaṃ nāsti /",
    "GV05brupsb4u:1457": " karaṇādikṛtaṃ hi tannā'tmakṛtam /",
    "GV05brupsb4u:1458": " ātmakṛtamiva pratyavabhāsate /",
    "GV05brupsb4u:1459": " tasmāttakṛteyaṃ bhrāntirātmano dṛṣṭiḥ parilupyataca iti //4,3.23//",
    "GV05brupsb4u:1460": " START BrhUp 4,3.24-30",
    "GV05brupsb4u:1461": " yad vai tan na jighrati jighran vai tan na jighrati /",
    "GV05brupsb4u:1462": " na hi ghrātur ghrāter viparilopo vidyate 'vināśitvāt /",
    "GV05brupsb4u:1463": " na tu tad dvitīyam asti tato 'nyad vibhaktaṃ yaj jighret // BrhUp_4,3.24 //",
    "GV05brupsb4u:1464": " yad vai tan na rasayati rasayan vai tan na rasayati /",
    "GV05brupsb4u:1465": " na hi rasayitū rasayater viparilopo vidyate 'vināśitvāt /",
    "GV05brupsb4u:1466": " na tu tad dvitīyam asti tato 'nyad vibhaktaṃ yad rasayet // BrhUp_4,3.25 //",
    "GV05brupsb4u:1467": " yad vai tan na vadati vadan vai tan na vadati /",
    "GV05brupsb4u:1468": " na hi vaktur vakter viparilopo vidyate 'vināśitvāt /",
    "GV05brupsb4u:1469": " na tu tad dvitīyam asti tato 'nyad vibhaktaṃ yad vadet // BrhUp_4,3.26 //",
    "GV05brupsb4u:1470": " yad vai tan na śṛṇoti śṛṇvan vai tan na śṛṇoti /",
    "GV05brupsb4u:1471": " na hi śrotuḥ śruter viparilopo vidyate 'vināśitvāt /",
    "GV05brupsb4u:1472": " na tu tad dvitīyam asti tato 'nyad vibhaktaṃ yac chṛṇuyāt // BrhUp_4,3.27 //",
    "GV05brupsb4u:1473": " yad vai tan na manute manvāno vai tan na manute /",
    "GV05brupsb4u:1474": " na hi mantur mater viparilopo vidyate 'vināśitvāt /",
    "GV05brupsb4u:1475": " na tu tad dvitīyam asti tato 'nyad vibhaktaṃ yan manvīta // BrhUp_4,3.28 //",
    "GV05brupsb4u:1476": " yad vai tan na spṛśati spṛśan vai tan na spṛśati /",
    "GV05brupsb4u:1477": " na hi spraṣṭuḥ spṛṣṭer viparilopo vidyate 'vināśitvāt /",
    "GV05brupsb4u:1478": " na tu tad dvitīyam asti tato 'nyad vibhaktaṃ yat spṛśet // BrhUp_4,3.29 //",
    "GV05brupsb4u:1479": " yad vai tan na vijānāti vijānan vai tan na vijānāti /",
    "GV05brupsb4u:1480": " na hi vijñātur vijñāter viparilopo vidyate 'vināśitvāt /",
    "GV05brupsb4u:1481": " na tu tad dvitīyam asti tato 'nyad vibhaktaṃ yad vijānīyāt // BrhUp_4,3.30 //",
    "GV05brupsb4u:1482": " BrhUpBh_4,3.24-30 samānamanyat /",
    "GV05brupsb4u:1483": " yadvai tanna jighrati /",
    "GV05brupsb4u:1484": " yadvai tanna rasayate /",
    "GV05brupsb4u:1485": " yadvai tanna vadati /",
    "GV05brupsb4u:1486": " yadvai tanna śṛṇoti /",
    "GV05brupsb4u:1487": " yadvai tatra manute /",
    "GV05brupsb4u:1488": " yadvai tanna spṛśati /",
    "GV05brupsb4u:1489": " yadvai tanna spṛśati /",
    "GV05brupsb4u:1490": " yadvai tanna vijānātīti mananavijñānayordṛṣṭyādisahakāritve 'pi sati cakṣurādinirapekṣe bhūtabhaviṣyadvartamānaviṣayavyāpāro vidyata iti pṛthaggrahaṇam",
    "GV05brupsb4u:1491": " kiṃ punardṛṣṭyādīnāmagnerauṣṇyaprakāśanajvalanādivaddharmabheda āhosvidabhinnasyaiva dharmasya paropādhinimittaṃ dharmānyatvamiti /",
    "GV05brupsb4u:1492": " atra kecidvyācakṣate /",
    "GV05brupsb4u:1493": " ātmavastunaḥ svata evaikatvaṃ nānātvaṃ ca yathā gorgodravyatayaikatvaṃ nānātvaṃ cānumeyam /",
    "GV05brupsb4u:1494": " sarvatrāvyabhicāradarśanādātmano 'pi tadvadeva dṛṣṭyādīnāṃ parasparaṃ nānātvamātmanā caikatvamiti /",
    "GV05brupsb4u:1495": " nānyaparatvāt /",
    "GV05brupsb4u:1496": " na hi dṛṣṭyādidharmabhedapradarśaparamidaṃ vākyaṃ yadvai tadityādi /",
    "GV05brupsb4u:1497": " kiṃ tarhi /",
    "GV05brupsb4u:1498": " yadi caitanyātmajyotiḥ kathaṃ na jānāti suṣupte nūnamato na caitanyātmajyotirityevamāśaṅkāprāptau tannirākaraṇayaitadārabdhaṃ yadvai tadityādi",
    "GV05brupsb4u:1499": " yadasya jāgratsvapnayoścakṣurādyanekopādhidvāraṃ caitanyātmajyotiḥ svābhāvyamupalakṣitaṃ",
    "GV05brupsb4u:1500": " dṛṣṭyādyabhidheyavyavahārāpannaṃ suṣuptaṃ upādhibhedavyāpāranivṛttāvanudbhāsyamānatvādanupalakṣyamāṇasvabhāvamapyupādhibhedena",
    "GV05brupsb4u:1501": " bhinnamiva yathāprāptānuvādenaiva vidyamāntavamucyate /",
    "GV05brupsb4u:1502": " tatra dṛṣṭyādidharmabhedakalpanāvivakṣitārthānabhijñatayā /",
    "GV05brupsb4u:1503": " saindhavaghanavatprajñānaikarasaghanaśrutivirodhācca /",
    "GV05brupsb4u:1504": " “vijñānamanandam” “satyaṃ jñānam” “prajñānaṃ brahma“ityādiśrutibhyaśca /",
    "GV05brupsb4u:1505": " śabdapravṛteśca /",
    "GV05brupsb4u:1506": " laukiko ca śabdapravṛttaścakṣuṣā rūpaṃ vijānāti śrotreṇa śabdaṃ vijānāti rasanenānnasya",
    "GV05brupsb4u:1507": " rasaṃ vijānātīti ca sarvatraiva ca dṛṣṭyādiśabdābhidheyānāṃ vijñānaśabdavācyatāmeva darśayati /",
    "GV05brupsb4u:1508": " śabdapravṛttiśca pramāṇam /",
    "GV05brupsb4u:1509": " dṛṣṭāntopapatteśca /",
    "GV05brupsb4u:1510": " yathā hi loke svacchasvābhāvyayuktaḥ sphacikastannimittameva kevalaṃ haritanīlalohitādyupādhibhedasoyāgāttadākāratvaṃ śakyante /",
    "GV05brupsb4u:1511": " tathā cakṣurādyupādhibhedasaṃyogatprajñānaghanasvabhāvasyaivā'tmajyotiṣo dṛṣṭyādiśaktibheda upalakṣyate /",
    "GV05brupsb4u:1512": " prajñānaghanasya svacchasvābhāvyātsphaṭikasvacchasvābhāvyavatsvayañjyotiṣṭvācca /",
    "GV05brupsb4u:1513": " yathā śaktibheda upalakṣyate /",
    "GV05brupsb4u:1514": " yathā cā'dityajyotiravabhāsyabhedaiḥ saṃyujyamānaṃ haritanīlapītalohitādibhedairavibhāgyaṃ tadākārābhāvaṃ bhavati /",
    "GV05brupsb4u:1515": " tathā ca kṛtsnañjagadavabhāsayaccakṣurādīni ca tadākāraṃ bhavati /",
    "GV05brupsb4u:1516": " tathā coktamātmanaivāyaṃ jyotiṣā'sta ityādi /",
    "GV05brupsb4u:1517": " na ca nivayaveṣvanekātmatā śakyate kalpayitum /",
    "GV05brupsb4u:1518": " dṛṣṭāntābhāvāt /",
    "GV05brupsb4u:1519": " yadapyākāśasya sarvagatatvādidharmabhedaḥ parikalpyate paramāṇvādīnāṃ ca gandharasādyanekaguṇatvaṃ tadapi nirīpyamāṇaṃ paropādhinimittameva bhavati /",
    "GV05brupsb4u:1520": " ākāśasyatāvatsarvagatvaṃ nāma na svato dharmo 'sti /",
    "GV05brupsb4u:1521": " sarvopādhisaṃśrayāddhi sarvatra svena rūpeṇa sattvamapekṣya sarvagatvavyavahāro na tvākāśaḥ kvacidgato vāgato vā svataḥ /",
    "GV05brupsb4u:1522": " gamanaṃ hi nāma deśāntarasthasya deśāntareṇa saṃyogakāraṇam /",
    "GV05brupsb4u:1523": " sā ca kriyā naivāviśeṣe saṃbhavati /",
    "GV05brupsb4u:1524": " eva dharmabhedā naiva santyākāśe /",
    "GV05brupsb4u:1525": " tathā paramāṇvādāvapi /",
    "GV05brupsb4u:1526": " paramāṇurnāma pṛthivyā gandhaghanāyāḥ paramasūkṣmo 'vayavo gandhātmaka eva na tasya purgandhavattva nāma śakyate kalpayitum /",
    "GV05brupsb4u:1527": " atha tasyaiva rasādimatvaṃ syāditi cenna /",
    "GV05brupsb4u:1528": " tatrāpyabādisaṃsasarganimittatvāt tasmānna niravayavasyānekadharmavattve dṛṣṭānto /",
    "GV05brupsb4u:1529": " sti /",
    "GV05brupsb4u:1530": " etena dṛgādiśaktibhedānāṃ pṛthakcakṣurūpādibhedena pariṇāmabhedakalpanā paramātmani prayuktā //4,3.24-30 //",
    "GV05brupsb4u:1531": " START BrhUp 4,3.31",
    "GV05brupsb4u:1532": " yatra vā anyad iva syāt tatrānyo 'nyat paśyed anyo 'nyaj jighred anyo 'nyad rasayed",
    "GV05brupsb4u:1533": " anyo 'nyad vaded anyo 'nyac chṛṇuyād anyo 'nyan manvītānyo 'nyat spṛśed anyo 'nyad",
    "GV05brupsb4u:1534": " vijānīyāt // BrhUp_4,3.31 //",
    "GV05brupsb4u:1535": " BrhUpBh_4,3.31 jāgratsvapnayoriva yadvijānīyāttaddvitīyaṃ pravibhaktamanyatvena nāstītyuktamataḥ",
    "GV05brupsb4u:1536": " suṣupte na vijānāti viśeṣamṣa nanu yadyasyāyameva svabhāvaḥ kiṃnimittamasya viśeṣavijñānaṃ",
    "GV05brupsb4u:1537": " svabhāvaparityāgena /",
    "GV05brupsb4u:1538": " atha viśeṣavijñānamevāsya svabhāvaḥ kasmādeṣa viśeṣaṃ na vijānātīti /",
    "GV05brupsb4u:1539": " ucyate śṛṇu /",
    "GV05brupsb4u:1540": " yatra yasmiḍhjāgarite svapne vā anyadivā'tmano vastvantaramivāvidyayā pratyupasthāpitaṃ",
    "GV05brupsb4u:1541": " bhavati tatra tasmādavidyāpratyupasthāpitādanyo 'nyamivā'tmānaṃ manyamāno 'satyātmanaḥ",
    "GV05brupsb4u:1542": " pravibhakte vastvantare 'sati cātmani tataḥ pravibhakte 'nyo 'nyatpaśyedupalabheta /",
    "GV05brupsb4u:1543": " tacca darśitaṃ svapne pratyakṣato ghnantīva jinantīveti /",
    "GV05brupsb4u:1544": " tathānyo 'nyajjighredrasayedvadecchṛṇuyānmanvāti spṛśedvijānīyāditi //4,3.31//",
    "GV05brupsb4u:1545": " START BrhUp 4,3.32",
    "GV05brupsb4u:1546": " salila eko draṣṭādvaito bhavati /",
    "GV05brupsb4u:1547": " eṣa brahmalokaḥ samrāṭ /",
    "GV05brupsb4u:1548": " iti hainam anuśaśāsa yājñavalkyaḥ /",
    "GV05brupsb4u:1549": " eṣāsya paramā gatiḥ /",
    "GV05brupsb4u:1550": " eṣāsya paramā saṃpat /",
    "GV05brupsb4u:1551": " eṣo 'sya paramo lokaḥ /",
    "GV05brupsb4u:1552": " eṣo 'sya parama ānandaḥ /",
    "GV05brupsb4u:1553": " etasyaivānandasyānyāni bhūtāni mātrām upajīvanti // BrhUp_4,3.32 //",
    "GV05brupsb4u:1554": " BrhUpBh_4,3.32 yatra punaḥ sāvidyā suṣupte vastvantarapratyupasthāpikā śāntā tenānyatvenāvidyāpravibhaktasya vastuno 'bhāvātkena kaṃ paśyejjighredvijānīyādvā",
    "GV05brupsb4u:1555": " ataḥ svenaiva hi prājñena''tmanā svayañjyotiḥsvabhāvena saṃpariṣvaktaḥsamastaḥ saṃprasanna āptakāma ātmakāmaḥ salilavastvacchībhūtaḥ salila iva eko dvitīyasyābhāvāt /",
    "GV05brupsb4u:1556": " avidyāyā hi dvitīyasyābhāvāt /",
    "GV05brupsb4u:1557": " etadamṛtamabhayameṣa bhmaloko brahmaiva loko brahmalokaḥ para evāyamasminkāle vyāvṛttakāryakaraṇopādhibhedaḥ svātmajyotiṣi śāntasarvasaṃbandho vartate /",
    "GV05brupsb4u:1558": " he samrāḍiti haivaṃ hainaṃ janakamanuśaśāsānuṣṭavānyājñavalkya iti śrutivacanametat /",
    "GV05brupsb4u:1559": " kathaṃ vānuśaśāsa /",
    "GV05brupsb4u:1560": " eṣāsya vijñānamayasya paramā gatiḥ /",
    "GV05brupsb4u:1561": " yāstvanyā dehagrahalakṣaṇā brahmādistambaparyantā avidyākalpitāstā gatayo 'to 'paramā avidyāviṣayatvāt /",
    "GV05brupsb4u:1562": " iyaṃ tu devatvādigatīnāṃ karmavidyāsādhyānāṃ paramottamā yaḥ samastātmabhāvo yatra",
    "GV05brupsb4u:1563": " nānyatpaśyati nānyacchṛṇoti nānyadvijānātītyeṣaiva ca paramā saṃpatsarvāsāṃ saṃpadāṃ",
    "GV05brupsb4u:1564": " vibhūtīnāmiyaṃ paramā svābhāvikatvādasyāḥ kṛtakā hyanyāḥ saṃpadaḥ /",
    "GV05brupsb4u:1565": " tathaiṣo 'sya paramo lokaḥ /",
    "GV05brupsb4u:1566": " ye 'nye karmaphalāśrayā lokāste 'smādaparamāḥ /",
    "GV05brupsb4u:1567": " ayaṃ tu na kenacana karmaṇā mīyate svābhāvikatvādeṣo.sya paramo lokaḥ /",
    "GV05brupsb4u:1568": " tathaiṣo 'syaparama ānandaḥ /",
    "GV05brupsb4u:1569": " yānyanyāni viṣayendriyasaṃbandhajanitānyānandajātāni tānyapekṣyaiṣo 'sya parama ānando nityatvāt /",
    "GV05brupsb4u:1570": " “yo vai bhūmā tatsukham” iti śrutyantarāt /",
    "GV05brupsb4u:1571": " yatrānyatpaśyanyadvijānāti tānyapekṣyaiṣo 'sya parama ānandonityatvāt /",
    "GV05brupsb4u:1572": " “yo vai bhūmā tatsukham“iti śrutyantarāt /",
    "GV05brupsb4u:1573": " yatrānyatpaśyadvijānāti tadalpaṃ martyamamukhyaṃ kṣukhamidaṃ tu tadviparītam /",
    "GV05brupsb4u:1574": " eta eṣo 'sya parama ānandaḥ /",
    "GV05brupsb4u:1575": " etasyaivai''nandasya mātrāṃ kalāmavidyāpratyupasthāpitāṃ viṣayendriyasaṃbandhakālavibhāvyāmanyāni bhūtānyupajīvanti /",
    "GV05brupsb4u:1576": " kāni tāni tata evā'nandādavidyathāpravibhajyamānasvarūpāṇyanyatvena tāni brahmaṇaḥ",
    "GV05brupsb4u:1577": " parikalpyamānānyanyāni santyupajīvanti bhūtāni viṣayendriyasaṃparkadvāreṇa vibhāvyamānām //4,3.32 //",
    "GV05brupsb4u:1578": " START BrhUp 4,3.33",
    "GV05brupsb4u:1579": " sa yo manūṣyāṇāṃ rāddhaḥ samṛddho bhavaty anyeṣām adhipatiḥ sarvair mānuṣyakair bhogaiḥ sampannatamaḥ sa manuṣyāṇāṃ parama ānandaḥ /",
    "GV05brupsb4u:1580": " atha ye śataṃ manuṣyāṇām ānandāḥ sa ekaḥ pitṝṇāṃ jitalokānām ānandaḥ /",
    "GV05brupsb4u:1581": " atha ye śataṃ pitṝṇāṃ jitalokānām ānandāḥ sa eko gandharvaloka ānandaḥ /",
    "GV05brupsb4u:1582": " atha ye śataṃ gandharvaloka ānandāḥ sa ekaḥ karmadevānām ānando ye karmaṇā devatvam abhisampadyante /",
    "GV05brupsb4u:1583": " atha ye śataṃ karmadevānām ānandāḥ sa eka ājānadevānām ānandaḥ /",
    "GV05brupsb4u:1584": " yaś ca śrotriyo 'vṛjino 'kāmahataḥ /",
    "GV05brupsb4u:1585": " atha ye śatam ājānadevānām ānandāḥ sa ekaḥ prajāpatiloka ānandaḥ /",
    "GV05brupsb4u:1586": " yaś ca śrotriyo 'vṛjino 'kāmahataḥ /",
    "GV05brupsb4u:1587": " atha ye śataṃ prajāpatiloka ānandāḥ sa eko brahmaloka ānandaḥ /",
    "GV05brupsb4u:1588": " yaś ca śrotriyo 'vṛjino 'kāmahataḥ /",
    "GV05brupsb4u:1589": " athaiṣa eva parama ānandaḥ /",
    "GV05brupsb4u:1590": " eṣa brahmalokaḥ samrāṭ /",
    "GV05brupsb4u:1591": " iti hovāca yājñavalkyaḥ /",
    "GV05brupsb4u:1592": " so 'haṃ bhagavate sahasraṃ dadāmi /",
    "GV05brupsb4u:1593": " ata ūrdhvaṃ vimokṣāyaiva brūhīti /",
    "GV05brupsb4u:1594": " atra ha yājñavalkyo bibhayāṃ cakāra -- medhāvī rājā sarvebhyo māntebhya udarautsīd iti // BrhUp_4,3.33 //",
    "GV05brupsb4u:1595": " BrhUpBh_4,3.33 yasya paramāndasya mātrā avayavā brahmādibhirmanuṣyaparyantairbhūtairupajīvyante",
    "GV05brupsb4u:1596": " tadānandamātrādvāreṇa mātriṇaṃ paramānandamadhijigamiyiṣannāha saindhavalavaṇaśakalairiva lavaṇaśailam /",
    "GV05brupsb4u:1597": " sa yaḥ kasminmanuṣyāṇāṃ madhye rāddhaḥ saṃsiddho 'vikalaḥ samagrāvayava ityarthaḥ /",
    "GV05brupsb4u:1598": " samṛddha upabhogopakaraṇasaṃpanno bhavati /",
    "GV05brupsb4u:1599": " kiñcānyeṣāṃ samānajātīyānāmadhipatiḥ svatantra patirna māṇḍalikaḥ sarvaiḥ samastairmānuṣyakairiti",
    "GV05brupsb4u:1600": " divyabhogopakaraṇanivṛtyarthaṃ manuṣyāṇāmeva yāni bhogopakaraṇāni taiḥ saṃpannānāmapyatiṣayena",
    "GV05brupsb4u:1601": " saṃpannaḥ saṃpannatamaḥ sa manuṣyāṇāṃ parama ānandaḥ /",
    "GV05brupsb4u:1602": " tatrā'nandānditorabhedanirdeśānnārthāntarabhūtatvamityetat /",
    "GV05brupsb4u:1603": " paramānandarasyaiveyaṃ viṣayāviṣayyākareṇa mātrā prasṛteti hayuktaṃ yatra vā anyadiva syādityādivākyena /",
    "GV05brupsb4u:1604": " tasmādyukto 'yaṃ parama ānanda ityabhedanirdeśaḥ /",
    "GV05brupsb4u:1605": " yudhiṣṭhirāditulyo rājātrodāharaṇam /",
    "GV05brupsb4u:1606": " dṛṣṭaṃ manuṣyānandaramādiṃ kṛtvā śataguṇottarakrameṇonnīya paramānandaṃ yatra bhedo nivartate tamadhigamayati /",
    "GV05brupsb4u:1607": " atrāyamānandaḥ śataguṇottarottarakrameṇa vardhamāno yatra vṛddhikāṣṭāmanubhavati /",
    "GV05brupsb4u:1608": " yatra gaṇitabhedo nivartate 'nyadarśanaśravaṇamananābhāvāttaṃ paramānandaṃ vivakṣannāha /",
    "GV05brupsb4u:1609": " atha ye manuṣyāṇāmevaṃprakārāḥ śatamānandabhedāḥ sa ekaḥ pitṝṇām /",
    "GV05brupsb4u:1610": " teṣāṃ viśeṣaṇaṃ jitalokānāmiti /",
    "GV05brupsb4u:1611": " śrāddhādikarmabhiḥpitṝṃstoṣayitvā tena karmaṇā jito loko yeṣāṃ te jitalokāḥ pitarasteṣāṃ pitṛṇāṃ jitalokānāṃ manuṣyānandaśataguṇīkṛtaparimāṇa eka ānando bhavati /",
    "GV05brupsb4u:1612": " so 'pi śataguṇīkṛto gandharvaloka eka ānando bhavati /",
    "GV05brupsb4u:1613": " sa ca śataguṇīkṛtaḥ karmadevānāmeka ānandaḥ /",
    "GV05brupsb4u:1614": " agnihotrādiśrautakarmaṇā ye devatvaṃ prāpnuvanti te karmadevaiḥ /",
    "GV05brupsb4u:1615": " tathaivai''jānadevānāmeka ānandaḥ /",
    "GV05brupsb4u:1616": " ājānata evotpattita eva ye devāsta ājānadevāḥ /",
    "GV05brupsb4u:1617": " yaśca śrotriyo 'dhītavedo 'vaḍajino vṛjinaṃ pāpaṃ tadrahito yathoktakārityarthaḥ /",
    "GV05brupsb4u:1618": " akāmahato vītatṛṣṇa ājānadevo 'bhyor'vāgyāvanto viṣayāsteṣu /",
    "GV05brupsb4u:1619": " tasya caivaṃbhūtasyā'jānadevaiḥ samāna ānanda ityetadanvākṛṣyate ca śabdāttacchataguṇīkṛtaparimāṇaḥ prajāpatiloka eka ānando virāṭśarīre /",
    "GV05brupsb4u:1620": " tathā tadvijñānavāñśrotriyo 'dhītavedaścāvṛjina ityādi pūrvavat /",
    "GV05brupsb4u:1621": " tacchataguṇīkṛtaparimāṇa eka ānando brahmaloke hiraṇyagarbhātmani /",
    "GV05brupsb4u:1622": " yaścetyādi pūrvavadeva /",
    "GV05brupsb4u:1623": " ataḥ paraṃ gaṇitanivṛttaḥ /",
    "GV05brupsb4u:1624": " eṣa parama ānanda prayuktaḥ /",
    "GV05brupsb4u:1625": " yasya ca paramānandajasya brahmalokādyānandā mātrā udadheriva vipruṣaḥ /",
    "GV05brupsb4u:1626": " evaṃ śataguṇottarottaravṛddhyupetā ānandā yatraikatā yānti yaśca śrotriyapratyakṣo 'thaiṣa eva saṃprasādalakṣaṇaḥ parama ānandastatra hi nānyatpaśyati nānyacchṛṇoti /",
    "GV05brupsb4u:1627": " atho bhūmā bhūmatvādamṛtaḥ /",
    "GV05brupsb4u:1628": " itare tadviparītāḥ /",
    "GV05brupsb4u:1629": " atra ca śrotrayitvādvṛjinatve tulye /",
    "GV05brupsb4u:1630": " akāmahatatvakṛto viśeṣa ānandaśataguṇavṛddhihetuḥ /",
    "GV05brupsb4u:1631": " atraitāni sādhanāni śrotriyatvāvṛjinatvākāmahatatvāni tasya tasyā'nandasya prāptāvarthādibhihitānu yathā karmāṇgnihotrādīni devānāṃ devatvaprāptau",
    "GV05brupsb4u:1632": " tatra ca śrotriyatvāvṛjinatvalakṣaṇe karmaṇī adharabhūmiṣvapi samāne iti nottarānandaprāptisādhane abhyupeyete /",
    "GV05brupsb4u:1633": " akāmahatatvaṃ tu vairāgyatāratamyopapatteruttarottarabhūmyānandaprāptisādhanamityavagamyate /",
    "GV05brupsb4u:1634": " sa eṣa parama ānando vitṛṣṇaśrotriyapratyakṣo 'dhigataḥ /",
    "GV05brupsb4u:1635": " tathā ca vedavyāsaḥ-“yacca kāmasukhaṃ loke yacca divyaṃ mahatsukham /",
    "GV05brupsb4u:1636": " tṛṣṇākṣayasukhasyaite nārhataḥ ṣoḍaśīṃ kalām” //",
    "GV05brupsb4u:1637": " iti /",
    "GV05brupsb4u:1638": " eṣa brahmaloko he samrāḍiti hovāca yājñavalkyaḥ so 'hamevanuśiṣṭo bhagavate tubhyaṃ sahasraṃ dadāmi gavām /",
    "GV05brupsb4u:1639": " ata ūdhvaṃ vimokṣāyaiva brūhīti vyākhyātametat /",
    "GV05brupsb4u:1640": " atra ha vimokṣāyetyasminvākye yājñavalkyo bibhayāñcakāra bhītavān /",
    "GV05brupsb4u:1641": " yājñavalkyasya bhayakāraṇamāha śrutiḥ /",
    "GV05brupsb4u:1642": " na yājñavalkyo vaktṛtvasāmarthyābhāvādbhītavānajñānādvā kiṃ tarhi medhāvī rājā sarvebhyo mā māmantebhyaḥ praśnanirṇayavasānebhya udarautsīdāvṛṇodavarodhaṃ kṛtavānityarthaḥ /",
    "GV05brupsb4u:1643": " yadyānmayā nirṇītaṃ praśnarūpaṃ vimokṣārthaṃ tattadekadeśatvenaiva kāmapraśnasya",
    "GV05brupsb4u:1644": " gṛhītvā punaḥ punarmāṃ paryanuyuṅktta eva medhāvitvādityetadbhayakāraṇaṃ sarvaṃ madīyaṃ",
    "GV05brupsb4u:1645": " vijñānaṃ kāmapraśnavyājenopāditsatīti //4,3.33 //",
    "GV05brupsb4u:1646": " START BrhUp 4,3.34",
    "GV05brupsb4u:1647": " sa vā eṣa etasmin svapnānte ratvā caritvā dṛṣṭvaiva puṇyaṃ ca pāpaṃ ca punaḥ pratinyāyaṃ pratiyony ādravati buddhāntāyaiva // BrhUp_4,3.34 //",
    "GV05brupsb4u:1648": " BrhUpBh_4,3.34 atra vijñānamayaḥ svayañjyotirātmā svapne pradarśitaḥ /",
    "GV05brupsb4u:1649": " svapnāntabudvāntasaṃcāreṇa kāryakaraṇavyatirittkatā /",
    "GV05brupsb4u:1650": " kāmakarmapravivekaścāsaṅgatayā mahāmatsyadṛṣṭāntena pradarśitaḥ /",
    "GV05brupsb4u:1651": " punaścāvidyākāryaṃ svapna eva dhnantovetyādinā pradarśitam /",
    "GV05brupsb4u:1652": " arthādavidyāyāḥ satattvaṃnirdhīritamatadvarmādhyāropaṇarūpatvamanātmadharmatvaṃ ca /",
    "GV05brupsb4u:1653": " tathā vidyāyāśca kāryaṃ pradarśitaṃ sarvatmabhāvaḥ svapna eva pratyakṣataḥ sarvo 'smīti manyate so 'sya paramo loka iti /",
    "GV05brupsb4u:1654": " tatra ca sarvātmabhāvaḥ svabhāvo 'syaivamavidyākāmakarmādisarvasaṃsāradharmasaṃbandhātītaṃ rūpamasya sākṣātsuṣupte gṛhyata ityenadvijñāpitaṃ svayañjyotirātmaiṣa parama ānandaḥ /",
    "GV05brupsb4u:1655": " eṣa vidyāyā viṣayaḥ /",
    "GV05brupsb4u:1656": " sa eṣa paramaḥ saṃprasādaḥ sukhasya ca parā kāṣṭhetyetadevamantena granthena vyākhyātam /",
    "GV05brupsb4u:1657": " taccaitsarvaṃ vimokṣapadārthasarvaṃ vimokṣapadārthasya dṛṣṭāntabhūtaṃ bandhanasya ca /",
    "GV05brupsb4u:1658": " te caite mokṣabandhane sahetuke saprapañce nirdiṣṭe vidyāvidyākārye tatsarvaṃ dṛṣṭāntabhūtameveti",
    "GV05brupsb4u:1659": " taddārṣṭāntikasthānīye mokṣahandhane sahetuke kāmapraśnārthabhūte tvayā vattkavye",
    "GV05brupsb4u:1660": " iti punaḥ parthanuyuṅttke janako 'ta ūrdhvaṃ vimokṣāyaiva brūhīti /",
    "GV05brupsb4u:1661": " tatra mahāmatsyavatsvabuddhāntāvasaṅgaḥ saṃcaratyeka ātmā svayañjyotirityuktam /",
    "GV05brupsb4u:1662": " yathā cāsau kāryakaraṇānu mṛtyurūpāṇi parityajannupādadānaśca mahāmatsyavatsvapnabuddhāntāvanusaṃcarati tathā jāyamāno mriyamāṇaśca taireva mṛtyurūpaiḥ saṃyujyate viyujyate ca /",
    "GV05brupsb4u:1663": " ubhau lokānusaṃcaratīti saṃcaraṇaṃ svapnabuddhantānusaṃcārasya dārṣṭāntikatvena sūcitam /",
    "GV05brupsb4u:1664": " tadiha vistareṇa sanimittaṃ saṃcaraṇaṃ varṇayitavyamiti tadartho 'yamārambhaḥ tatra ca buddhāntātsvapnāntamayamātmānupraveśitaḥ /",
    "GV05brupsb4u:1665": " tasmātsaṃprāsādasthānaṃ mokṣadṛṣṭanāntabhūtam /",
    "GV05brupsb4u:1666": " tataḥ pracyāvya buddhānte saṃsāravyavahāraḥ pradariśyitavya iti tenāsya saṃbandhaḥ /",
    "GV05brupsb4u:1667": " sa vai buddhāntātspnāntakrameṇa saṃprasanna eṣa etasminsaṃprasāde sthitvā tataḥ punarīṣatpracyutaḥ svapnānte ratvā caritvetyādi pūrvavadbundāyaivā'dravati",
    "GV05brupsb4u:1668": " START BrhUp 4,3.35",
    "GV05brupsb4u:1669": " tad yathānaḥ susamāhitam utsarjaṃ yāyād evam evāyaṃ śārīra ātmā prājñenātmanānvārūḍha utsarjaṃ yāti /",
    "GV05brupsb4u:1670": " yatraitad ūrdhvocchvāsī bhavati // BrhUp_4,3.35 //",
    "GV05brupsb4u:1671": " BrhUpBh_4,3.35 ita ārabhyāsya saṃsāro varṇyate /",
    "GV05brupsb4u:1672": " yathāyamātmā svapnāntādbuddhāntamāgata evamayamasmāddehaddehāntaraṃ pratipatsyata ityāhātra dṛṣṭāntam /",
    "GV05brupsb4u:1673": " tattatra yathā loke 'naḥ śakaṭaṃ susamāhitaṃ suṣṭhu bhṛśaṃ vā samāhitaṃ bhāṇḍopaskaraṇenolūkhalamusalaśūrpapiṭharādinānnādyena ca saṃpannaṃ saṃbhāreṇā'kranāntamityarthaḥ /",
    "GV05brupsb4u:1674": " tathā bhārākrāntaṃ sadutsarjacchabdaṃ kurvadyathā yayādgacchecchākaṭikenādhiṣṭhitaṃ sat /",
    "GV05brupsb4u:1675": " evameva yathokto dṛṣṭānto 'yaṃ śarīraḥ śārīre bhavaḥ /",
    "GV05brupsb4u:1676": " ko 'sau /",
    "GV05brupsb4u:1677": " ātmā liṅgopādhiḥ /",
    "GV05brupsb4u:1678": " yaḥ svapnabuddhāntāvivi janmamaraṇābhyāṃ pāpmasaṃsargaviyogalakṣaṇābhyāmihalokaparalokāvanusaṃcarati /",
    "GV05brupsb4u:1679": " yasyotkramaṇamanu prāṇādyutkramaṇaṃ sa prājñena pareṇā'tmanā svayañjyotiḥsvabhāvenānvārūṭho 'dhiṣṭhito 'vabhāsyamānaḥ /",
    "GV05brupsb4u:1680": " tathā coktamāttamanaivāyaṃ jyotiṣā'ste palyayata iti /",
    "GV05brupsb4u:1681": " utsarjanyāti /",
    "GV05brupsb4u:1682": " tatra caitanyātmajyotiṣā bhāsye liṅge prāṇapradhāne gacchati tadupādhirapyātmā gacchatīva /",
    "GV05brupsb4u:1683": " tathā śrutyantaram-“kasminnvaham“ityādi“dhyāyatīva“iti ca /",
    "GV05brupsb4u:1684": " ata evoktaṃ prājñenā'tmanānvārūṭha iti /",
    "GV05brupsb4u:1685": " anyathā prājñenaikībhūtaḥ śakaṭavatkathamutsarjanyāti /",
    "GV05brupsb4u:1686": " tena liṅgopādhirātmotsarjanmarmasu nikṛtyamāneṣu duḥkhavedanayār''taḥ śabdaṃ kurvanyāti gacchati tatkasminkāla iti /",
    "GV05brupsb4u:1687": " ucyate-yatraitadbhavati /",
    "GV05brupsb4u:1688": " etaditi kriyāviśeṣaṇam /",
    "GV05brupsb4u:1689": " ūrdhvocchvāsī yatrordhvocchāsitatvamasya bhavatītyarthaḥ /",
    "GV05brupsb4u:1690": " dṛśyamānasyāpyanuvadanaṃ vairāgyagahetoḥ īdṛśaḥ kaṣṭaḥ khalvayaṃ saṃsāraḥ yenotkrāntikāle",
    "GV05brupsb4u:1691": " marmasūtkṛtyamāneṣu smṛtilopo duḥkhavedanārtasya puruṣārthasādhanapratipattau cāsāmarthyaṃ",
    "GV05brupsb4u:1692": " paravaśīkṛtacittasya /",
    "GV05brupsb4u:1693": " tasmādyāvadiyamavasthā nā'gamiṣyati tāvadeva puruṣārthasādhanakarvyatāyāmapramatto bhavedityāha kāruṇyācchrutiḥ //4,3.35//",
    "GV05brupsb4u:1694": " START BrhUp 4,3.36",
    "GV05brupsb4u:1695": " sa yatrāyam aṇimānaṃ nyeti jarayā vopatapatā vāṇimānaṃ nigacchati /",
    "GV05brupsb4u:1696": " tad yathāmraṃ vodumbaraṃ vā pippalaṃ vā bandhanāt pramucyate /",
    "GV05brupsb4u:1697": " evam evāyaṃ puruṣa ebhyo 'ṅgebhyaḥ saṃpramucya punaḥ pratinyāyaṃ pratiyony ādravati prāṇāyaiva // BrhUp_4,3.36 //",
    "GV05brupsb4u:1698": " BrhUpBh_4,3.36 tadasyordhvocchvāsitvaṃ kasminkāle kiṃnimittaṃ kathaṃ kimarthaṃ vā",
    "GV05brupsb4u:1699": " syādityetaducyate-so 'yaṃ prākṛtaḥ śiraḥ pāṇyādimānpiṇḍo yatra yasminkāle 'yamaṇimānamaṇorbhāvamaṇutvaṃ kārśyamityarthaḥ /",
    "GV05brupsb4u:1700": " nyeti nigacchati /",
    "GV05brupsb4u:1701": " kiṃnimittaṃ jarayā vā svayameva kālapakvaphalavajjīrṇaḥ kārśyaṃ gacchati /",
    "GV05brupsb4u:1702": " upatapatītyupatapañjvarādirogastenopatapatā vā /",
    "GV05brupsb4u:1703": " upatapyamāno hirogeṇa viṣamāgnitayānnaṃ bhuktaṃ na jarayati tato 'nnarasenānupacīyamānaḥ piṇḍaḥ kārśyamāpapadyate taducyata upatapatā veti /",
    "GV05brupsb4u:1704": " aṇimānaṃ nigacchati /",
    "GV05brupsb4u:1705": " yadātyantakārśyaṃ pratipanno jarādinimittaistadordhvocchavāsī bhavati /",
    "GV05brupsb4u:1706": " yadordhvocchvāsī tadā bhṛśāhitasaṃbhāraśakaṭavadutsarjanyāti /",
    "GV05brupsb4u:1707": " jaribhābhavo rogādipīḍanaṃ kārśyāpattiśca śarīravato 'vaśyaṃbhāvina ete 'narthā iti vairāgyāyedamucyate /",
    "GV05brupsb4u:1708": " yadāsāvutsarjanyāti tadā kathaṃ śarīraṃ vimuñcatīti dṛṣṭānta ucyate-tattatra yatāmraṃ vā phalamudumbaraṃ vā pippalaṃ vāphalam /",
    "GV05brupsb4u:1709": " viṣamānekadṛṣṭāntopādānaṃ maraṇasyāniyatanimittatvakhyāpanārtham /",
    "GV05brupsb4u:1710": " aniyatāni hi maraṇasya nimittānyasaṃkhyātāni ca /",
    "GV05brupsb4u:1711": " etadapi vairāgyārthameva /",
    "GV05brupsb4u:1712": " yasmādayamanekamaraṇanimittavāṃstasmātsarvadā mṛtyorāsye vartata iti /",
    "GV05brupsb4u:1713": " bandhanādbadhyate yena vṛntena saha sa bandhanakāraṇo raso yasminvā badhyata iti",
    "GV05brupsb4u:1714": " vṛntamevocyate bandhana tasmādrasādvṛntādvā bandhanātpramucyate vātādyanekanimitamevamevāyaṃ",
    "GV05brupsb4u:1715": " puruṣo liṅgātmā liṅgopādhirebhyo 'ṅgebhyaścakṣurādidehāvayavebhyaḥ saṃpramucya samyaṅnirlepena pramucya /",
    "GV05brupsb4u:1716": " na suṣuptagamanakāla iva prāṇena rakṣan /",
    "GV05brupsb4u:1717": " kiṃ tarhi saha vāyunopasaṃhṛtya /",
    "GV05brupsb4u:1718": " punaḥ pratinyāyaṃ punaḥśabandātpūrvamapyayaṃ dedāddehāntaramasakṛdgatavānyathā svapnabuddhāntau punaḥ purgacchati tathā punaḥ pratinyāyaṃ pratigamanaṃ yathāgatamityarthaḥ /",
    "GV05brupsb4u:1719": " pratiyoni yoniṃ yoni prati karmaśrutādivaśādādravati /",
    "GV05brupsb4u:1720": " kimartham /",
    "GV05brupsb4u:1721": " prāṇāyaiva prāṇavyūhāyaivetyarthaḥ /",
    "GV05brupsb4u:1722": " saprāṇa eva hi gacchati tataḥ prāṇayaiveti viśeṣaṇamanarthakam /",
    "GV05brupsb4u:1723": " prāṇavyūhāya hi gamanaṃ dehāddehāntaraṃ prati /",
    "GV05brupsb4u:1724": " tena hyasya karmaphalopabhogārthasiddhirna prāṇasattāmātreṇa /",
    "GV05brupsb4u:1725": " tasmāttādarthāyarthaṃ yuktaṃ viśeṣaṇaṃ prāṇavyūhāyeti //4,3.36//",
    "GV05brupsb4u:1726": " START BrhUp 4,3.37",
    "GV05brupsb4u:1727": " tad yathā rājānam āyantam ugrāḥ pratyenasaḥ sūtagrāmaṇyo 'nnaiḥ pānair avasathaiḥ pratikalpante 'yam āyāty ayam āgacchatīti /",
    "GV05brupsb4u:1728": " evaṃ haivaṃvidaṃ sarvāṇi bhūtāni pratikalpanta idaṃ brahmāyātīdam āgacchatīti // BrhUp_4,3.37 //",
    "GV05brupsb4u:1729": " BrhUpBh_4,3.37 tatrāsyedaṃ śarīraṃ parityajya gacchato nānyasya dehāntarasyopādāne sāmarthyamasti /",
    "GV05brupsb4u:1730": " dehendriyaviyogāt /",
    "GV05brupsb4u:1731": " na cānye 'sya bhṛtyasthānīyā gṛhamiva rājñe śarīrāntaraṃ kṛtvā pratīkṣamāṇā vidyante /",
    "GV05brupsb4u:1732": " athaivaṃ sati kathamasya śarīrāntaropādānamiti /",
    "GV05brupsb4u:1733": " ucyate-sarvaṃ hyasya jagatsvakarmaphalopabhogasādhanatvāyopāttaṃ svakarmaphalopabhogāya",
    "GV05brupsb4u:1734": " cāyaṃ pravṛtto dehāddehāntaraṃ pratipitsustasmātsarvameva jagatsvakarmaṇā prayuktaṃ",
    "GV05brupsb4u:1735": " tatkarmaphalopabhogāyogyaṃ sādhanaṃ kṛtvā pratīkṣata eva /",
    "GV05brupsb4u:1736": " “kṛtaṃ lokaṃ puruṣo 'bhijāyate“iti śruteḥ /",
    "GV05brupsb4u:1737": " yathā svapnājjāgaritaṃ pratipitsoḥ /",
    "GV05brupsb4u:1738": " tatkathamiti lokaprasiddho dṛṣṭānta ucyate-tattatra yathā rājānaṃ rājyābhiṣiktamāyāntaṃ",
    "GV05brupsb4u:1739": " svarāṣṭra ugrā jātiviśeṣāḥ krūrakarmaṇo vā pratyenasaḥ prati pratenasi pāpakarmaṇi",
    "GV05brupsb4u:1740": " niyuktāḥ pratyenasastaskarādidaṇḍanādau niyuktāḥ sūtāśca grāmaṇyo grāmanetāraste",
    "GV05brupsb4u:1741": " pūrvameva rājña āgamanaṃ buddhvānnairbhojyabhakṣyādiprakāraiḥ pānairmadirādibhirāvasathaiśca",
    "GV05brupsb4u:1742": " prāsādādibhiḥ pratikalpante niṣpannaireva pritīkṣante 'yaṃ rājā'yātyayamāgacchatītyevaṃ vadantaḥ /",
    "GV05brupsb4u:1743": " yathāyaṃ dṛṣṭānta evaṃ haivaṃvidaṃ karmaphalasya veditāraṃ saṃsāriṇamityarthaḥ /",
    "GV05brupsb4u:1744": " karmaphalaṃ hi prastutaṃ tadevaṃśabdena parāmṛśyate /",
    "GV05brupsb4u:1745": " sarvāṇi bhūtāni śarīrakartṝṇi karaṇānugrahītṝṇi cā'dityādīni tatkarmaprayuktāni kṛtaireva karmaphalobabhogasādhanaiḥ pratīkṣante /",
    "GV05brupsb4u:1746": " idaṃ brahma bhoktṛkartṛ cāsmākamāyāti tathedamāgacchatītyevameva ca kṛtvā pratīkṣanta ityarthaḥ //4,3.37//",
    "GV05brupsb4u:1747": " START BrhUp 4,3.38",
    "GV05brupsb4u:1748": " tad yathā rājānaṃ prayiyāsantam ugrāḥ pratyenasaḥ sūtagrāmaṇyo 'bhisamāyanti /",
    "GV05brupsb4u:1749": " evam evemam ātmānam antakāle sarve prāṇā abhisamāyanti /",
    "GV05brupsb4u:1750": " yatraitad ūrdhvocchvāsī bhavati // BrhUp_4,3.38 //",
    "GV05brupsb4u:1751": " BrhUpBh_4,3.38 tameva jigamiṣuṃ ke saha gacchante /",
    "GV05brupsb4u:1752": " ye vā gacchanti te kiṃ tatkriyāpraṇunnā āhosvittatkarmavaśātsvayameva gacchanti paralokaśarīrakartṝṇi ca bhūtānīti /",
    "GV05brupsb4u:1753": " atrocyate dṛṣṭāntaḥ - tatadyathā rājānaṃ prayiyāsantaṃ prakarṣeṇa yātumicchantamugrāḥ",
    "GV05brupsb4u:1754": " pratyenasaḥ sūtagrāmaṇyastaṃ yathābhisamāyantyābhumikhyena samāyantyekībhāvena tamabhimukhā",
    "GV05brupsb4u:1755": " āyantyanājñaptā eva rājñā kevalaṃ tajjigamiṣābhijñāḥ,",
    "GV05brupsb4u:1756": " evamevemamātmānaṃ bhoktāramantakāle maraṇakāle sarve prāṇā vāgādayo 'bhisamāyanti /",
    "GV05brupsb4u:1757": " yatrātadūrdhvocchvāsī bhavatīti vyākhyātam //4,3.38//",
    "GV05brupsb4u:1758": " iti bṛhadāraṇyakopaniṣadbhāṣye caturthādhyāyasya tṛtīyaṃ brāhmaṇam //",
    "GV05brupsb4u:1759": " START BrhUp 4,4.1",
    "GV05brupsb4u:1760": " sa yatrāyam ātmābalyaṃ nyetya saṃmoham iva nyeti /",
    "GV05brupsb4u:1761": " athainam ete prāṇā abhisamāyanti /",
    "GV05brupsb4u:1762": " sa etās tejomātrāḥ samabhyādadāno hṛdayam evānvavakrāmati /",
    "GV05brupsb4u:1763": " sa yatraiṣa cākṣuṣaḥ puruṣaḥ parāṅ paryāvartate /",
    "GV05brupsb4u:1764": " athārūpajño bhavati // BrhUp_4,4.1 //",
    "GV05brupsb4u:1765": " BrhUpBh_4,4.1 sa yatrāyamamātmā /",
    "GV05brupsb4u:1766": " saṃsāropavarṇanaṃ prastutam /",
    "GV05brupsb4u:1767": " tatrāyaṃ puruṣa ebhyo 'ṅgebhyaḥ saṃpramucyetyuktam /",
    "GV05brupsb4u:1768": " tatsaṃpramokṣaṇaṃ kasminkāle kathe veti savistaraṃ saṃsaraṇaṃ varṇayitavyamityāpabhyate-so 'yamātmā prastuto yatra yasminkāle 'balyamabalabhāvaṃ ni etya gatvā /",
    "GV05brupsb4u:1769": " yaddehasya daurbalyaṃ tadātmana eva daurbalyamityuparyate 'balyaṃ nyetyeti /",
    "GV05brupsb4u:1770": " na hyasau svato 'mūrtatvādabalabhāvaṃ gacchati /",
    "GV05brupsb4u:1771": " tathā saṃmohamiva saṃmūṭhatā saṃmoho vivekābhāvaḥ saṃmūḍhatāmiva nyeti nigacchati /",
    "GV05brupsb4u:1772": " na cāsya svataḥ saṃmoho 'saṃmoho vāsti /",
    "GV05brupsb4u:1773": " nityacaitanyajyotiḥsvabhāvatvāt /",
    "GV05brupsb4u:1774": " tenevaśabdaḥ saṃmohamiva nyetīti /",
    "GV05brupsb4u:1775": " utkrāntikālaṃ hi karaṇopasaṃhāranimitto vyākulībhāva ātmana iva lakṣyate laikikaiḥ /",
    "GV05brupsb4u:1776": " tathā ca vaktāro bhavanti saṃmūḍhaḥ saṃmūḍho 'yamiti /",
    "GV05brupsb4u:1777": " atha vobhayatrevaśabdaprayogo yojyaḥ /",
    "GV05brupsb4u:1778": " abalyamiva nyet saṃmohamiva nyetīti /",
    "GV05brupsb4u:1779": " ubhayas paropādhinimittatvāviśeṣāt /",
    "GV05brupsb4u:1780": " samānakartṛkanirdeśācca /",
    "GV05brupsb4u:1781": " athāsminkāla ete prāṇā vāgādaya enamātmanamabhisamāyanti tadāsya śārīrasyā'tmano 'ṅgebhyaḥ saṃpramo7ṇam /",
    "GV05brupsb4u:1782": " kathaṃ punaḥ saṃpramokṣaṇaṃ kena vā prakāreṇā'tmānamabhisamāyantīti /",
    "GV05brupsb4u:1783": " ucyate-sa ātmaitāstejomātrāstejaso mātrāstejomātrāstejovayavā rūpādiprakāśakatvāccakṣurādīni karaṇānītyarthaḥ /",
    "GV05brupsb4u:1784": " tā etāḥ samabhyādadānaḥ samyaṅnirlepenābhyādadāna ābhimukhyenā /",
    "GV05brupsb4u:1785": " ña'dadānaḥ saṃharamāṇastatsvapnāpekṣayā viśeṣaṇaṃ samiti /",
    "GV05brupsb4u:1786": " na tu svapne nirlepena samyāgādānam /",
    "GV05brupsb4u:1787": " asti tvādānamātram /",
    "GV05brupsb4u:1788": " 'gṛhītā vāggṛhītaṃ cakṣuḥ' 'asya lokasya sarvāvato mātrāmapādāya' 'śukramādāye'tyādivākyebhyaḥ /",
    "GV05brupsb4u:1789": " hṛdayameva puṇḍarīkākāramanvakrāmatyanvāgacchati /",
    "GV05brupsb4u:1790": " hṛdaye 'bhivyaktavijñāno bhavatītyarthaḥ /",
    "GV05brupsb4u:1791": " buddhyādivikṣepopasaṃhāpe sati /",
    "GV05brupsb4u:1792": " na hi tasya svataścalanaṃ vikṣepopasaṃhārādivikriyā vā /",
    "GV05brupsb4u:1793": " dhyāyatīva lelāyatīvetyuktvāt /",
    "GV05brupsb4u:1794": " buddhyādyupādhidvāraiva hi sarvavikriyā'dhyāropyatetasmin /",
    "GV05brupsb4u:1795": " kadā punastasya tejomātrābhyādāmiti /",
    "GV05brupsb4u:1796": " uc.te-sa yatraiṣa cakṣuṣi bhavaścākṣuṣa- puruṣa jādityāṃśo bhoktuḥ karmaṇā prayukto yādavaddehadhāraṇaṃ tāvaccakṣuṣo 'nugrahaṃ kurvanvartate",
    "GV05brupsb4u:1797": " maraṇakāle tvasya cakṣuranugrahaṃ parityajati svamādityātmānaṃ pratipadyate /",
    "GV05brupsb4u:1798": " tadetaduktaṃ“yatrāsya puruṣasya mṛtasyāgniṃ vāgapyeti vātaṃ prāṇaścakṣurādityāmi“tyādi /",
    "GV05brupsb4u:1799": " punardehagrahaṇakāle saṃśrayiṣyanti /",
    "GV05brupsb4u:1800": " tathā svapsyataḥ prabudhyataśca /",
    "GV05brupsb4u:1801": " tadetadāhi-cākṣuṣaḥ puruṣo yatra yasminkāle parāṅparyāvartate parisamantātparāṅvyāvartata iti /",
    "GV05brupsb4u:1802": " athātrāsminkāle 'rūpajño bhavati mumūrṣū rūpaṃ na jānāti tadāyamātmā cakṣurāditejomātrāḥ samabhyādadāno bhavati svapnkāla iva //4,4.1//",
    "GV05brupsb4u:1803": " START BrhUp 4,4.2",
    "GV05brupsb4u:1804": " ekībhavati na paśyatīty āhuḥ /",
    "GV05brupsb4u:1805": " ekībhavati na jighratīty āhuḥ /",
    "GV05brupsb4u:1806": " ekībhavati na rasayatīty āhuḥ /",
    "GV05brupsb4u:1807": " ekībhavati na vadatīty āhuḥ /",
    "GV05brupsb4u:1808": " ekībhavati na śṛṇotīty āhuḥ /",
    "GV05brupsb4u:1809": " ekībhavati na manuta ity āhuḥ /",
    "GV05brupsb4u:1810": " ekībhavati na spṛśatīty āhuḥ /",
    "GV05brupsb4u:1811": " ekībhavati na vijānātīty āhuḥ /",
    "GV05brupsb4u:1812": " tasya haitasya hṛdayasyāgraṃ pradyotate /",
    "GV05brupsb4u:1813": " tena pradyotenaiṣa ātmā niṣkrāmati /",
    "GV05brupsb4u:1814": " cakṣuṣṭo vā mūrdhno vānyebhyo vā śarīradeśebhyaḥ /",
    "GV05brupsb4u:1815": " tam utkrāmantaṃ prāṇo 'nūtkrāmati /",
    "GV05brupsb4u:1816": " prāṇam anūtkrāmantaṃ sarve prāṇā anūtkrāmanti /",
    "GV05brupsb4u:1817": " savijñano bhavati /",
    "GV05brupsb4u:1818": " saṃjānam evānvavakrāmati /",
    "GV05brupsb4u:1819": " taṃ vidyākarmaṇī samanvārabhete pūrvaprajñā ca // BrhUp_4,4.2 //",
    "GV05brupsb4u:1820": " BrhUpBh_4,4.2 ekībhavati karaṇajātaṃ svena liṅgātmanā /",
    "GV05brupsb4u:1821": " tadaivana pārśvasthā āhurna paśyatīti /",
    "GV05brupsb4u:1822": " tathā ghrāṇadevatānivṛttau ghrāṇamekībhavati liṅgātmanā tadā na jighratītyāhuḥ /",
    "GV05brupsb4u:1823": " samānamanyat /",
    "GV05brupsb4u:1824": " jihvāyāṃ somo varuṇo vā devatā tannivṛtyapekṣayā na rasayata ityāhuḥ /",
    "GV05brupsb4u:1825": " tathā na vadati na śṛṇoti na manute na spṛśati na vijānātītyāhuḥ /",
    "GV05brupsb4u:1826": " tadopalakṣyate devatānivṛttiḥ karaṇānāṃ ca hṛdaya ekībhāvaḥ /",
    "GV05brupsb4u:1827": " tatra hṛdaya upasaṃhṛteṣu karaṇeṣu yo 'ntarvāyapāraḥ sa kathyate-tasya haitasya prakṛtasya hṛdayasya hṛdayacchidrasyetyetat /",
    "GV05brupsb4u:1828": " agraṃ nāḍīmukhaṃ nirgamadvāraṃ pradyotate svapnakāla iva svena bhāsātejomātrādānakṛtena svonāva jyotiṣā'tmanaiva ca /",
    "GV05brupsb4u:1829": " tenā'tmajyotiṣā pradyotena hṛdayāgreṇaiṣa ātmā vijñānamayo liṅgopādhirnigracchati niṣkramāti /",
    "GV05brupsb4u:1830": " tathā'tharvaṇe“kasminnvahamutkrānta utkrānto bhaviṣyāmi kasminvā pratiṣṭhate pratiṣṭhāsyāmīti sa prāṇamasṛjata“iti /",
    "GV05brupsb4u:1831": " tatra cā'tmacaitanyajyotiḥ sarvadābhivyaktataram /",
    "GV05brupsb4u:1832": " tadupādhidvārā hyātmani janmamaraṇagamanāgamanādisarvavikriyālakṣaṇaḥ saṃvyavahāraḥ /",
    "GV05brupsb4u:1833": " tadātmakaṃ hi dvādaśavidhaṃ karaṇaṃ buddhyādi tatsūtraṃ tajjīvanaṃ so 'ntarātmā jagatastasthuṣaśca /",
    "GV05brupsb4u:1834": " tena pradyotena hṛdayāgraprakāśena niṣkramamāṇaḥ kena mārgeṇa niṣkrāmatīti /",
    "GV05brupsb4u:1835": " ucyate-cakṣuṣṭo vā /",
    "GV05brupsb4u:1836": " ādityalokaprāptinimittaṃ jñānaṃ karma vā yadi syāt /",
    "GV05brupsb4u:1837": " mūrdhno vā brahmalokaprāptinimittaṃ cet /",
    "GV05brupsb4u:1838": " anyebhyo vā śarīradeśebhyaḥ śarīrāvayavebhyo yathākarma yathāśrutam /",
    "GV05brupsb4u:1839": " taṃ vijñānātmānamutkrāmantaṃ paralokasya prasthitaṃ paralokāyodbhūtākūtamityartha- /",
    "GV05brupsb4u:1840": " prāṇaḥ sarvādhikāristhānīyo rājña ivānūtkrāmati /",
    "GV05brupsb4u:1841": " taṃ ca prāṇamanūtkrāmantaṃ vāgādayaḥ sarve prāṇāṃ anūtkrāmanti /",
    "GV05brupsb4u:1842": " yathāpradhānānvācikhyāseyaṃ na tu krameṇa sārthavadgmanamiha vivakṣitam /",
    "GV05brupsb4u:1843": " tadaiṣa ātmā savijñāno bhavati svapn iva viśeṣavijñānavānbhavati karmavaśānn svatantraḥ svātantryeṇa hi savijñānatve sarvaḥ kṛtakṛtyaḥ syāt",
    "GV05brupsb4u:1844": " naiva tu tallabhyate /",
    "GV05brupsb4u:1845": " ata evā'ha vyāsaḥ“sadā tadbhāvabhāvitaḥ“iti /",
    "GV05brupsb4u:1846": " karmaṇā tūdbhāvyamānenāntaḥkaraṇavṛttiviśeṣāśritavāsanātmakaviśeṣavijñānena sarvo loka etasminkāle savijñāno bhavati /",
    "GV05brupsb4u:1847": " savijñānameva ca gantavyamanvavakrāmatyagacchati viśeṣavijñānodbhāsitamevetyarthaḥ /",
    "GV05brupsb4u:1848": " tasmāttatkāle svātantryārthaṃ yogadharmānusevanaṃ parisaṃkhyānābhyāsaśca viśiṣṭapuṇyopayaśca śraddhadhānaiḥ paralokārthibhirapramattaiḥ kartavya iti /",
    "GV05brupsb4u:1849": " sarvaśāstrāṇāṃ yatnato vidheyor'tho duścaritāccoparamaṇam /",
    "GV05brupsb4u:1850": " na hi tatkāle śakyate kiñcitsampādayitum /",
    "GV05brupsb4u:1851": " karmaṇā nīyamānasya svātantryābhāvāt /",
    "GV05brupsb4u:1852": " 'puṇyo vai puṇyena karmaṇā bhavati pāpaḥ pāpena'tyuktam /",
    "GV05brupsb4u:1853": " etasya hyanarthasyopaśamopāyavidhānāyā sarvaśākhopaniṣadaḥ pravṛttāḥ /",
    "GV05brupsb4u:1854": " na hi tadvihitopāyānusevanaṃ muktvā'tyantiko 'syānarthasyopaśamopāyo 'sti /",
    "GV05brupsb4u:1855": " tasmādatraivopaniṣadvihitopāye yatnaparairbhavitavyamityeṣa prakaraṇārthaḥ /",
    "GV05brupsb4u:1856": " śakaṭavastaṃbhṛsaṃbhāraṃ utsarjanyātītyuktaṃ,",
    "GV05brupsb4u:1857": " kiṃ punastasya paralokāya pravṛttasya pathdanaṃ śākaṭikasaṃbhārasthānīyaṃ gatvā vā paralokaṃ yadbhuṅkte śarīrādyārambhakaṃ ca yattatkimiti /",
    "GV05brupsb4u:1858": " ucyate-taṃ paralokāya gacchantamātmānaṃ vidyākarmaṇī vidyā ca karma ca vidyākarmaṇī vidyā sravaprakārā vihitā pratiṣiddhā cāvihitāpratiṣiddhā ca /",
    "GV05brupsb4u:1859": " tathā karma vihitaṃ pratiṣiddhaṃ cāvihitapratiṣiddhaṃ ca samanvārabhete samyaganvārabhete",
    "GV05brupsb4u:1860": " anvālabhete anugacchataḥ pūrvaprajñā ca pūrvānubhūtaviṣayā prajñāpūrvaprajñātītakarmaphalānubhavavāsanetyarthaḥ /",
    "GV05brupsb4u:1861": " sā ca vāsanāpūrvakarmarambhe karmavipāke cāṅgaṃ bhavati /",
    "GV05brupsb4u:1862": " tenāsāvapyanvāpabhate /",
    "GV05brupsb4u:1863": " na hi tayā vāsanayā vinā karma kartuṃ phalaṃ copabhoktuṃ śakyate /",
    "GV05brupsb4u:1864": " na hyanabhyaste viṣaye kauśalamindrayāṇāṃ bhavati /",
    "GV05brupsb4u:1865": " pūrvānubhavavāsanāpravṛttānāṃ tvindriyāṇāmihābhyāsamanantareṇa kauśalamupapadyate /",
    "GV05brupsb4u:1866": " dṛśyate ca keṣāñcitkāsucitkriyāsu citrakarmādilakṣaṇāsu vinaivehābhyāsena janmata eva kauśalaṃ kāsucidatyantasaukaryayuktāsvapyakauśalaṃ koṣāñcit",
    "GV05brupsb4u:1867": " tathā pūrvaprajñayā vinā karmaṇi vā phalopabhoge vā na kasyacitpravṛttirupapadyate /",
    "GV05brupsb4u:1868": " tasmādetattrayaṃ śākaṭikasambhārasthānīyaṃ paralokapathyadana vidyākarmapūrvaprajñākhyam /",
    "GV05brupsb4u:1869": " yasmādvidyākramaṇī pūrvapjñā ca dehāntarapratipatyupabhogasādhanaṃ tasmadvidyākarmādi śubhameva samātaredyatheṣṭadehasambhogopabhogau syātāmiti prakaraṇārthaḥ //4,4.2//",
    "GV05brupsb4u:1870": " START BrhUp 4,4.3",
    "GV05brupsb4u:1871": " tad yathā tṛṇajalāyukā tṛṇasyāntaṃ gatvānyam ākramam ākramyātmānam upasaṃharati /",
    "GV05brupsb4u:1872": " evam evāyam ātmedaṃ śarīraṃ nihatyāvidyāṃ gamayitvānyam ākramam ākramyātmānam upasaṃharati // BrhUp_4,4.3 //",
    "GV05brupsb4u:1873": " BrhUpBh_4,4.3 evaṃ vidyādisambārasamphṛto dehāntaraṃ pratipadyamāno muktvā pūrvaṃ dehaṃ pakṣīva vṛkṣāntaraṃ dehāntaraṃ pratipadyate /",
    "GV05brupsb4u:1874": " athavā'tivāhikena śarīrāntareṇa karmaphalajanmadeśaṃ nīyate /",
    "GV05brupsb4u:1875": " kiñcātrasthasyaiva sarvagatānāṃ karaṇānāṃ vṛttilābho bhavatyāhosviccharīraḥsya saṃkucitāni",
    "GV05brupsb4u:1876": " karaṇāni mṛtasya bhinnaghaṭapradīpaprakāśavatsarvato vyapya punardehāntarārambhe",
    "GV05brupsb4u:1877": " saṅkocamupagacchanti /",
    "GV05brupsb4u:1878": " kiñca manomātraṃ vaiśeṣikasamaya iva dehāntarārambhadeśaṃ prati gacchati kiṃvā kalpanānāntarameva vedāntasamaya iti /",
    "GV05brupsb4u:1879": " ucyate-“ta ete sarva eva samāḥ sarve 'nantāḥ“iti śruteḥ sarvātmakāni tāvatkaraṇāni /",
    "GV05brupsb4u:1880": " sarvātmakaprāṇasaṃśrayācca /",
    "GV05brupsb4u:1881": " teṣāmādhyāmikādhibhautikaparicchedaḥ prāṇikarmajñānabhāvanānimittaḥ /",
    "GV05brupsb4u:1882": " atastadvaśātsvabhāvataḥ sargatānāmanantānāmapi prāṇānāṃ karjñānavāsanānurūpeṇaiva dehānnarārambhavaśātprāṇānāṃ vṛttiḥ saṃkucati vikasati ca",
    "GV05brupsb4u:1883": " tathā coktam-“samaḥ pluṣiṇā samo maśakena samo nāgena sama ebhistribhirlokaiḥ samo 'nena sarveṇa“iti /",
    "GV05brupsb4u:1884": " tathā cedaṃ vacanamanukūlam-“,",
    "GV05brupsb4u:1885": " sa yo haitānanantānupāste“ityādi /",
    "GV05brupsb4u:1886": " “taṃ yathā yathopāsate“iti ca /",
    "GV05brupsb4u:1887": " tatra vāsanā pūrvaprajñākhyā vidyākarmatantrā jalūkavatsaṃtataiva svapnakāla iva",
    "GV05brupsb4u:1888": " karmakṛtaṃ dehāddehāntaramārabhate hṛdayasyaiva punardehāntarārambhe dehāntaraṃ pūrvāśrayaṃ",
    "GV05brupsb4u:1889": " vimuñcatītyetasminnarthe dṛṣṭānta upādīyate-tattatra dehāntarasañcāra idaṃ nidarśanam /",
    "GV05brupsb4u:1890": " yathā yena prakāreṇa tṛṇajalāyukā tṛṇajalūkā tṛṇasyāntamavasānaṃ gatvā prāpyānyaṃ",
    "GV05brupsb4u:1891": " tṛṇāntaramākramamākramyata ityākramastamākramamākramyā'ścityā'tmānamātmanaḥ pūrvavayavamupasaṃharatyantyāvayavasthāne /",
    "GV05brupsb4u:1892": " evamevāyamātmā yaḥ prakṛtaḥ saṃsārīdaṃ śarīraṃ pūrvopāttaṃ nihatya svapnaṃ pratipitsuriva",
    "GV05brupsb4u:1893": " pātayitvāvidyāṃ gamayitvācetanaṃ kṛtvā svātmosaṃhāreṇānyamākramaṃ tṛṇāntaramiva tṛṇajalūkā",
    "GV05brupsb4u:1894": " śarīrāntaraṃ gṛhītvā prasārityā vāsanayā'mānamupasaṃharati /",
    "GV05brupsb4u:1895": " tatrā'tmabhāvamārabhate yathā svapne dehāntaramārabhate svapnadehāntarasya śarīrāmbhadeśa ārabhyamāṇe dehe jaṅgame sthāvare vā /",
    "GV05brupsb4u:1896": " tatra ca karmavaśātkaraṇāni labdhavṛttīni saṃhanyante /",
    "GV05brupsb4u:1897": " bāhyaṃ ca kuśamṛttikāsthānīyaṃ śarīramārabhyate /",
    "GV05brupsb4u:1898": " tatra ca karaṇavyūhamapekṣya vāgādyanugrahāyāgnyādidevatāḥ saṃścayante /",
    "GV05brupsb4u:1899": " eṣa dehāntarārambhavidhiḥ //4,4.3//",
    "GV05brupsb4u:1900": " START BrhUp 4,4.4",
    "GV05brupsb4u:1901": " tad yathā peśaskārī peśaso mātrām apādāyānyan navataraṃ kalyāṇataraṃ rūpaṃ tanute /",
    "GV05brupsb4u:1902": " evam evāyam ātmedaṃ śarīraṃ nihatyāvidyāṃ gamayitvānyan navataraṃ kalyāṇataraṃ rūpaṃ kurute /",
    "GV05brupsb4u:1903": " pitryaṃ vā gāndharvaṃ vā daivaṃ vā prājāpatyaṃ vā brāhmaṃ vānyeṣāṃ vā bhūtānām // BrhUp_4,4.4 //",
    "GV05brupsb4u:1904": " BrhUpBh_4,4.4 tatra dehāntarārambhe nitthopāttamevopādānamupamṛdyopamṛdya dehāntaramārabhata āhostidapūrvameva punaḥ punarādatta iti /",
    "GV05brupsb4u:1905": " atrocyate dṛṣṭāntaḥ-tattatretasminnarthe--yathā peśaskārī peśaḥ suvarṇa tat karotīti peśaskārī suvarṇakāraḥ,",
    "GV05brupsb4u:1906": " peśasaḥ suvarṇasya mātrāmapādāyāpicchidya gṛhītvā anyat pūrvasmād racanāviśeṣānnavataramabhinavataraṃ kalyāṇāt kalyāṇataraṃ rūpaṃ tanute nirminoti",
    "GV05brupsb4u:1907": " evamevāyamātmetyādi pūrvavat /",
    "GV05brupsb4u:1908": " nityopāttānyeva pṛthivyādīnyākāśāntāni pañca bhūtāni yāni 'dve vāva brahmaṇo rūpe' iti caturthe vyākhyātāni peśaḥsthānāyāni,",
    "GV05brupsb4u:1909": " tānyevopamṛdyopamṛdya,",
    "GV05brupsb4u:1910": " anyadanyacca dehāntaraṃ navataraṃ kalyāṇataraṃ rūpaṃ saṃsthānaveśeṣaṃ vā pitṛbhyo hitaṃ pitṛlokopabhogayogyamityarthaḥ,",
    "GV05brupsb4u:1911": " gāndharvaṃ gandharvāṇāmupabhogayogyam,",
    "GV05brupsb4u:1912": " tathā devānāṃ daivam,",
    "GV05brupsb4u:1913": " prajāpateḥ prajāpatyam,",
    "GV05brupsb4u:1914": " brahmaṇa idaṃ brāhmaṃ vā;",
    "GV05brupsb4u:1915": " yathākarma yathāśrutamanyeṣāṃvā bhūtānāṃ sambandhi śarīrāntaraṃ kuruta ityabhisambanyate //4,4.4//",
    "GV05brupsb4u:1916": " START BrhUp 4,4.5",
    "GV05brupsb4u:1917": " sa vā ayam ātmā brahma vijñānamayo manomayo prāṇamayaś cakṣurmayaḥ śrotramayaḥ pṛthivīmaya",
    "GV05brupsb4u:1918": " āpomayo vāyumaya ākāśamayas tejomayo 'tejomayaḥ kāmamayo 'kāmamayaḥ krodhamayo 'krodhamayo",
    "GV05brupsb4u:1919": " dharmamayo 'dharmamayaḥ sarvamayaḥ /",
    "GV05brupsb4u:1920": " tad yad etad idaṃmayo 'domaya iti /",
    "GV05brupsb4u:1921": " yathākārī yathācārī tathā bhavati /",
    "GV05brupsb4u:1922": " sādhukārī sādhur bhavati /",
    "GV05brupsb4u:1923": " pāpakārī pāpo bhavati /",
    "GV05brupsb4u:1924": " puṇyaḥ puṇyena karmaṇā pāpaḥ pāpena /",
    "GV05brupsb4u:1925": " atho khalv āhuḥ /",
    "GV05brupsb4u:1926": " kāmamaya evāyaṃ puruṣa iti /",
    "GV05brupsb4u:1927": " sa yathākāmo bhavati tatkratur bhavati /",
    "GV05brupsb4u:1928": " yatkratur bhavati tat karma kurute /",
    "GV05brupsb4u:1929": " yat karma kurute tad abhisaṃpadyate // BrhUp_4,4.5 //",
    "GV05brupsb4u:1930": " BrhUpBh_4,4.5 yo 'sya bandhanasaṃjñakā upādhibhūtāḥ,",
    "GV05brupsb4u:1931": " yaiḥ saṃyuttkastanmaye 'yamiti vibhāvyate,",
    "GV05brupsb4u:1932": " te padārthāḥ puñjīkṛtyehaikatra pratinirdiśyante-sa vā ayaṃ ya evaṃ saṃsaratyātmā brahmaiva para eva yo 'śanāyādyatīto,",
    "GV05brupsb4u:1933": " vijñānamayo vijñānaṃ budvistenopalaṅyamāṇastanmayaḥ /",
    "GV05brupsb4u:1934": " katama ātmeti yo 'yaṃ vijñānamayaḥ prāṇeṣviti hayuktam /",
    "GV05brupsb4u:1935": " vijñānamayo vījñānaprāyo yasmāttadvarmatvamasya vibhāvyate dhyāyatīva lelāyatīveti /",
    "GV05brupsb4u:1936": " tathā manomayo manaḥ saṃnikarṣānmanomayaḥ /",
    "GV05brupsb4u:1937": " tathā prāṇamayaḥ prāṇaḥ pañcavṛttistanmayo yena cetanaścalatīva lakṣyate /",
    "GV05brupsb4u:1938": " tathā cakṣurmayo rūpadarśanakāle /",
    "GV05brupsb4u:1939": " evaṃ śrotramayaḥ śabdaśravaṇakāle /",
    "GV05brupsb4u:1940": " evaṃ tasya tasyendriyasya vyāpārodbhave tattanmayo bhavati /",
    "GV05brupsb4u:1941": " evaṃ budviprāṇadvāreṇa cakṣurādikaraṇamayaḥ sañśarīrārambhakapṛthivyādibhūtamayo bhavati /",
    "GV05brupsb4u:1942": " tatra pārthivaśarīrārambhe pṛthivīmayo bhavati /",
    "GV05brupsb4u:1943": " tathā varuṇādilokeṣvāpyaśarīrārambha āpomayo bhavati /",
    "GV05brupsb4u:1944": " tathā vāyavyaśarīrārambhe vāyumayo bhavati /",
    "GV05brupsb4u:1945": " tathā'kāśaśarīrārambha ākāśamayo bhavati /",
    "GV05brupsb4u:1946": " evametāni taijasāni devaśarīrāṇi /",
    "GV05brupsb4u:1947": " teṣvārabhyamāṇeṣu tanmayastejomayo bhavati /",
    "GV05brupsb4u:1948": " ato vyatiriktāni paśvādiśarīrāṇi narakapretādiśarīrāṇi cātejomayāni tānyapekṣyā'hātejomaya iti /",
    "GV05brupsb4u:1949": " evaṃ kāryakaraṇasaṃghātamayaḥ sannātmā prāptavyaṃ vastvantaraṃ paśyannidaṃ mayā prāptamado mayā prāptavyamityevaṃ viparītapratyayastadabhilāṣaḥ kāmamayo bhavati /",
    "GV05brupsb4u:1950": " tasminkāme doṣaṃ paśyatastadviṣayābhilāṣapraśāme citaṃ prasannamakaluṣaṃ śāntaṃ bhavati /",
    "GV05brupsb4u:1951": " tanmayo 'kāmamayaḥ /",
    "GV05brupsb4u:1952": " evaṃ tasminvihate kāmekenācitsa kāmaḥ krodhatvena pariṇamate tena tanmayo bhavankrodhamayaḥ /",
    "GV05brupsb4u:1953": " sa krodhaḥ kenacidupāyena nivartito yadā bhavati tadā prasannamanākulaṃ citaṃ sadakrodha ucyate tena tanmayaḥ /",
    "GV05brupsb4u:1954": " evaṃ kāmakrodhābhyāmakāmākrodhābhyāṃ ca tanmayo bhūtvā dharmamayo 'dharmamayaśca bhavati /",
    "GV05brupsb4u:1955": " na hi kāmakrodhādibhirvinā dharmādipravṛttirūpapadyate /",
    "GV05brupsb4u:1956": " “yadyadvi kurute karma tattatkāmasya ceṣṭitam” /",
    "GV05brupsb4u:1957": " iti smaraṇāt /",
    "GV05brupsb4u:1958": " dharmamayo 'dharmayaśca bhūtvā sarvamayo bhavati /",
    "GV05brupsb4u:1959": " samastaṃ dharmādharmayoḥ kāryaṃ yāvartkicidvyākṛtaṃ tatsarvaṃ dharmādharmayoḥ phalaṃ tatpratipadyāmānastanmayo bhavati /",
    "GV05brupsb4u:1960": " kiṃ bahunā tadetatsidvamasya yadayamidaṃmayo gṛhyamāṇaviṣayādidaṃmayastasmādayamadomayaḥ /",
    "GV05brupsb4u:1961": " ada iti parokṣaṃ kāryeṇa gṛhyamāṇena nirdiśyate /",
    "GV05brupsb4u:1962": " anantā hyantaḥkaraṇe bhāvanāviśeṣāḥ /",
    "GV05brupsb4u:1963": " naiva te viśeṣato nirdeṣṭuṃ śakyante /",
    "GV05brupsb4u:1964": " tasmistasminkṣaṇe kāryato 'vagamyanta idamasya hradi vartate 'dosyate tena gṛhyamāṇakāryeṇedaṃmayatayā nirdiśyate parokṣo 'ntaḥstho vyavahāro 'yamidānīmadomaya iti /",
    "GV05brupsb4u:1965": " saṃkṣepatastu yathā kartuṃ yathā vā carituṃ śīlamasya so 'yaṃ yathākārī yathā cārī sa tathā bhavati /",
    "GV05brupsb4u:1966": " karaṇaṃ nāma niyatā kriyā vidhipratiṣedhādigamyā caraṇaṃ nāmāniyatamiti viśeṣaḥ /",
    "GV05brupsb4u:1967": " sādhukārī sādhurbhavatīti yathākārītyasya viśeṣaṇaṃ pāpakārī pāpo bhavatīti ca yathācārītyasya /",
    "GV05brupsb4u:1968": " tācchīlyapratyayopādānādatyantatātparyataiva tanmayatvaṃ na tu tatkarmamātreṇotyāśaṅkayā'ha-puṇyaḥ puṇyena karmaṇā bhavati pāpaḥ pāpeneti /",
    "GV05brupsb4u:1969": " puṇyapāpakarmamātreṇaiva tanmayatā syānna tu tācchīlyamapekṣate /",
    "GV05brupsb4u:1970": " tācchīlye tu tanmayatvātiśaya ityayaṃ viśeṣaḥ /",
    "GV05brupsb4u:1971": " tatra kāmakrodhādipūrvakapuṇyakāritā sarvamayatve hetuḥ saṃsārasya kāraṇaṃ dehāddehāntarasaṃcārasya ca /",
    "GV05brupsb4u:1972": " etatprayukto hyanyadanyaddehāntaramupādatte /",
    "GV05brupsb4u:1973": " tasmātpuṇyāpuṇye saṃsārasya kāraṇam /",
    "GV05brupsb4u:1974": " etadviṣayau hi vidhipratiṣedhau /",
    "GV05brupsb4u:1975": " atra śāstrasya sāphalyamiti /",
    "GV05brupsb4u:1976": " atho apyanye bandhamokṣakuśalāḥ khalvāhuḥ-satyaṃ kāmādipūrvake puṇyāpuṇye śarīragrahaṇakāraṇaṃ",
    "GV05brupsb4u:1977": " tathāpi kāmaprayukto hi puruṣaḥ puṇyapuṇye karmaṇī upacinoti kāmaprahāṇe tu karma",
    "GV05brupsb4u:1978": " vidyāmānamapi puṇyapuṇyepacayakaraṃ na bhavati /",
    "GV05brupsb4u:1979": " upacite api puṇyapuṇye karmaṇī kāmaśūnye phalārambhake na bhavataḥ /",
    "GV05brupsb4u:1980": " tasmātkāma eva saṃsārasya mūlam /",
    "GV05brupsb4u:1981": " tathā cektamātharvaṇe-kāmānyaḥ kāmayate manyamānaḥ sa kāmabhirjāyate tatra tatra iti /",
    "GV05brupsb4u:1982": " tasmātkāmamaya evāyaṃ puruṣo yadanyamayatvaṃ tadakāraṇaṃ vidyānamapītyapto 'vadhārayati kāmamaya eveti /",
    "GV05brupsb4u:1983": " yasmātsa ca kāmamayaḥ sanyādṛśena kāmena yathākāmo bhavati tatkraturbavati sa kāma",
    "GV05brupsb4u:1984": " īṣadabhilāṣamātreṇābhivyakto yasminviṣaye bhavati so 'vihanyamānaḥ sphuṭībhavankratutvāmāpadyate /",
    "GV05brupsb4u:1985": " kraturnādhyavasāyo niścayo yadanantarā kriyā pravartate /",
    "GV05brupsb4u:1986": " yatkraturbhavati yādṛkkāmakāryeṇa kratunā yathārūpaḥ kraturasya so 'yaṃ yatkraturbhavati tatkarma kuruteyadviṣayaḥ kratustatphalanirvṛttaye yadyogyaṃ karma tatkurute nirvartayati /",
    "GV05brupsb4u:1987": " yatkarma kurute tadabhisaṃpadyate,",
    "GV05brupsb4u:1988": " tadīyaṃ phalamabhisaṃpadyate /",
    "GV05brupsb4u:1989": " tasmātsarvamayatve 'sya saṃsāritve ca kāma heturiti //4,4.5//",
    "GV05brupsb4u:1990": " START BrhUp 4,4.6",
    "GV05brupsb4u:1991": " tad eṣa śloko bhavati --",
    "GV05brupsb4u:1992": " tad eva saktaḥ saha karmaṇaiti liṅgaṃ mano yatra niṣaktam asya /",
    "GV05brupsb4u:1993": " prāpyāntaṃ karmaṇas tasya yat kiñceha karoty ayam /",
    "GV05brupsb4u:1994": " tasmāl lokāt punar aity asmai lokāya karmaṇe /",
    "GV05brupsb4u:1995": " iti nu kāmayamānaḥ /",
    "GV05brupsb4u:1996": " athākāmayamāno yo 'kāmo niṣkāma āptakāma ātmakāmo na tasya prāṇā utkrāmanti /",
    "GV05brupsb4u:1997": " brahmaiva san brahmāpyeti // BrhUp_4,4.6 //",
    "GV05brupsb4u:1998": " BrhUpBh_4,4.6 tattasminnartha eṣa śloko mantropi bhavati /",
    "GV05brupsb4u:1999": " tadevaiti tadeva gacchati sakta āsaktastatrodbhūtābhilāṣaḥ sannityarthaḥ /",
    "GV05brupsb4u:2000": " kathameti /",
    "GV05brupsb4u:2001": " saha karmaṇā yatkarmaphalāsaktaḥ sannakarottena karmaṇā sahaiva tadeti tatphalameti /",
    "GV05brupsb4u:2002": " kiṃ talliṅgamanaḥ /",
    "GV05brupsb4u:2003": " manaḥ pradhānatvālliṅgasya mano liṅgamityucyate /",
    "GV05brupsb4u:2004": " athavā liṅgayate 'vagamyate 'vagacchati yena talliṅgaṃ tanmano yatra yasminniṣaktaṃ niścayena saktamudbhūtābhilāṣamasya saṃsāriṇaḥ /",
    "GV05brupsb4u:2005": " tadabhilāṣo hi tatkarma kṛtavān /",
    "GV05brupsb4u:2006": " tasmāttanmano 'bhiṣaṅgavaśādevāsya tena karmaṇā tatphalaprāptiḥ /",
    "GV05brupsb4u:2007": " tenaitasidvaṃ bhavati kāmo mūlaṃ saṃsārasyeti /",
    "GV05brupsb4u:2008": " ata ucchinnakāmasya vidyamānānyapi karmāṇi brahmavido vandhyaprasavāni bhavanti /",
    "GV05brupsb4u:2009": " “paryāptakāmasaya kṛtātmanaśca ihaiva sarve pravilītanti kāmāḥ“iti śruteḥ /",
    "GV05brupsb4u:2010": " kiñca prāpyāntaṃ karmaṇaḥ prāpya bhuktvāntamavasānaṃ tasya karmaṇaḥ phalaṃ bhuktvāntaṃ",
    "GV05brupsb4u:2011": " prāpya tasmāllokātpunaraityāgacchatyasmai lokāya karmaṇe 'yaṃ hi lokaḥ karmapradhānastenā'ha karmaṇa iti /",
    "GV05brupsb4u:2012": " punaḥ karmakaraṇāya punaḥ karma kṛtvā phalāsaṅgavaśātpunaramuṃ lokaṃ yātītyevam /",
    "GV05brupsb4u:2013": " iti nvevaṃ nu kāmayamānaḥ saṃsarati /",
    "GV05brupsb4u:2014": " ya mātkāmayamāna evaivaṃ saṃsaratyatha tasmādakāmayamāno na kvacitsaṃsarati /",
    "GV05brupsb4u:2015": " phalāsaktasya hi gatiruktā /",
    "GV05brupsb4u:2016": " akāmasya hi kriyānupapatterakāmayamāno mucyata eva /",
    "GV05brupsb4u:2017": " kathaṃ punakāmayamāno bhavati /",
    "GV05brupsb4u:2018": " yo 'kāmo bhavatyasāvakāmayamānaḥ kathamakāmatetyucyate--yo niṣṭakāmo yasmānnirgatāḥ kāmāḥ so 'yaṃ niṣkāmaḥ /",
    "GV05brupsb4u:2019": " kathaṃ kāmā nirgacchanti /",
    "GV05brupsb4u:2020": " ya āptakāmo bhavatyāptāḥ kāmā yena sa āptakāmaḥ /",
    "GV05brupsb4u:2021": " kathamāpyante kāmā ātmakāmatvena yasyā'maiva nānyaḥ kāmayitavyo vastvantarabhūtaḥ padārtho bhavati /",
    "GV05brupsb4u:2022": " ātmaivānantaro 'bāhyaḥ kṛtsnaḥ prajñānaghana ekaraso nordhva na tiryaṅnādha ātmano 'nyatkāmayitavyaṃ vastvantaram /",
    "GV05brupsb4u:2023": " yasya sarvamātmaivābhūttatkena kaṃ paśyecchṛṇuyānmanvīta vijānīyādvaivaṃ vijānankaṃ kāmayeta /",
    "GV05brupsb4u:2024": " jñāyamāno hyanyatvena padārthaḥ kāmayitavyo bhavati /",
    "GV05brupsb4u:2025": " na cāsāvanyo brahmavida āptakāmasyāsti /",
    "GV05brupsb4u:2026": " ya evā'tmakāmatayā'ptakāmaḥ sa niṣkāmo 'kāmo 'kāmayamānaśceti mucyate /",
    "GV05brupsb4u:2027": " na hi yasyā'tmaiva sarvaṃ bhavati tasyānātmā kāmayitavyo 'sti /",
    "GV05brupsb4u:2028": " anātmā cānyaḥ kāmayitavyaḥ sarvaṃ cā'tmaivābhūditi vipratiṣidvam /",
    "GV05brupsb4u:2029": " sarvātmadarśinaḥ kāmayitavyābhāvātkarmānupapattiḥ /",
    "GV05brupsb4u:2030": " ye tu pratyavāyaparihārārthaṃ karma kalpayanti brahmavido 'pi teṣāṃ sarva bhavati /",
    "GV05brupsb4u:2031": " pratyavāyasya jihāsitavyasyā'tmano 'nyasyābhipretatvāt /",
    "GV05brupsb4u:2032": " yena cāśanāyādyatīto nityaṃ pratyavāyasaṃbadvo vidita ātmā taṃ vayaṃ brahmavidaṃ brūmaḥ /",
    "GV05brupsb4u:2033": " nityamevāśanāyādyatītamātmanaṃ paśyati /",
    "GV05brupsb4u:2034": " yasmācca jihāsitavyamanyamupādeyaṃ vā yo na paśyati tasya karma na śakyata eva saṃbaddhu m /",
    "GV05brupsb4u:2035": " yastvabrahmavitasya bhavatyeva pratyavāyaparihārārthaṃ karmeti na virodhaḥ /",
    "GV05brupsb4u:2036": " ataḥ kāmābhāvādakāmayamāno na jāyate mucyata eva /",
    "GV05brupsb4u:2037": " tasyaivamakāmayamānasya karmābhāve gamanakāraṇābhāvātprāṇā vāgādayo notkrāmanti nordhva krāmanti dehāt /",
    "GV05brupsb4u:2038": " sa ca vidvānāptakāma ātmakāmatayehaiva brahmabhūtaḥ /",
    "GV05brupsb4u:2039": " sarvātmano hi brahmaṇo dṛṣṭāntatvena pradarśitametadrūpaṃ tadvā asyaitadāptakāmamātmakāmamakāmaṃ rūpamiti /",
    "GV05brupsb4u:2040": " tasya hi dārṣṭāntikabhūto 'yamartha upasaṃhriyate 'thākāmayamāna ityādinā /",
    "GV05brupsb4u:2041": " sa kathamevaṃbhūto mucyata ityucyate-yo hi suṣuptāvasthamiva nirviśeṣamadvaitamaluptacidrūpajyotiḥ",
    "GV05brupsb4u:2042": " svabhāvamātmānaṃ paśyati tasyaivākāmayamānasya karmabhāve gamanakāraṇabhāvatprāṇā",
    "GV05brupsb4u:2043": " vāgādayo notkrāmanti /",
    "GV05brupsb4u:2044": " kintu vidvānsaihaiva brahma,",
    "GV05brupsb4u:2045": " yadyapi dehāvāniva lakṣyate sa brahmaiva sanbrahmāpyeti /",
    "GV05brupsb4u:2046": " yasmānna hi tasyābrahmatvaparicchedahetavaḥ kāmāḥ santi tasmādihaiva brahmaiva sanbrahmāpyeti na śarīrapātettarakālam /",
    "GV05brupsb4u:2047": " na hi viduṣo mṛtasya bhāvāntarāpattirjīvato 'nyabhāvo dehāntarapratisaṃdhānābhāvamātreṇova tu brahmāpyetītyucyate /",
    "GV05brupsb4u:2048": " bhāvāntarārāpattau hi mokṣasya sarvopaniṣanidvivakṣitor'tha ātmaikatvākhyaḥ sa bādhito bhavet /",
    "GV05brupsb4u:2049": " karmahetukaśca mokṣaḥ prāpnoti na jñānanimitta iti /",
    "GV05brupsb4u:2050": " sa cāniṣṭo 'nityatvaṃ ca mokṣasya prāpnoti /",
    "GV05brupsb4u:2051": " na hi kriyānirvṛttor'tho nityo dṛṣṭaḥ /",
    "GV05brupsb4u:2052": " nityaśca mokṣo 'bhyupagamyate /",
    "GV05brupsb4u:2053": " “eṣa nityo mahimā“iti mantravarṇāt /",
    "GV05brupsb4u:2054": " na ca svābhāvikātsvabhāvādanyannityaṃ kalpayituṃ śakyam /",
    "GV05brupsb4u:2055": " svābhāvikaścedagnyudātmanaḥ svabhāvaḥ sa na śakyate puruṣavyāpārānubhāvīti vaktum /",
    "GV05brupsb4u:2056": " na hyagnerauṣṇyaṃ prakāśo vāgnuvyāpārānantarānubhāvī /",
    "GV05brupsb4u:2057": " agnivyāpārānubhāvī svābhāvikaśceti vipratiṣiddham /",
    "GV05brupsb4u:2058": " jvalanavyāpānānubhāvitvamuṣṇaprākāśaguṇābhyāmabhivyajyate tannāgnyepekṣayā kiṃ tarhyanyadṛṣṭeragnerauṣṇyaprakāśau",
    "GV05brupsb4u:2059": " dharmau vyavahitai kasyaciddṛṣṭyā tvasaṃbadhyamānau jvalanāpekṣayā vyadhānāpagame",
    "GV05brupsb4u:2060": " dṛṣṭerabhivyajyete tadapekṣayā bhrāntirupajāyate jvalanapūrvakāvetāviṣṇaprākāśau dharmau jātāviti /",
    "GV05brupsb4u:2061": " yadyuṣṇaprakāśayorapi svābhāvikatvaṃ na syāt /",
    "GV05brupsb4u:2062": " yaḥ svābhāvaki'gnerdharmastamudāhariṣyāmaḥ /",
    "GV05brupsb4u:2063": " na ca svābhāviko dharma eva nāsti padārthānāmiti śakyaṃ vaktum /",
    "GV05brupsb4u:2064": " na ca nigaḍabhaṅga ivābhāvabhūto mokṣo bandhananivṛttirupapadyate /",
    "GV05brupsb4u:2065": " paramātmaikatvābhyupagamāt 'ekamevādvitīyam'iti śruteḥ /",
    "GV05brupsb4u:2066": " na cānyo baddho 'sti yasya nigaḍanivṛttivadbandhananivṛttarmokṣaḥ syāt /",
    "GV05brupsb4u:2067": " paramātmavyatirekeṇānyasyābhāvaṃ vistareṇāvādiṣma /",
    "GV05brupsb4u:2068": " tasmādavidyānivṛttimātre mokṣavyavahāra iti cāvocāma yathā rajjvādau sarpādyajñānanivṛttau sarpādinivṛttiḥ /",
    "GV05brupsb4u:2069": " ye 'pyācakṣate mokṣe vijñānāntaramānandāntaraṃ cābhivyajyata iti sairvaktavyo 'bhivyaktiśabdārthaḥ /",
    "GV05brupsb4u:2070": " yadi tāvatlaukikikyevopalabdhiviṣayavyāptirabhivyaktiśabdārthaḥ /",
    "GV05brupsb4u:2071": " tato vaktavyaṃ kiṃ vidyamānamabhivyajyate 'vidyamānamiti vā /",
    "GV05brupsb4u:2072": " vidyamānaṃ cedyasya muktasya tadabhivyajyate tasyā'tmabhūtameva tadityupalabdhivyavadhānānupapatternityābhivyaktatvānmuktasyābhivyajyata iti viśeṣavacanamarthakam /",
    "GV05brupsb4u:2073": " atha kadācidevābhivyajyata upalabdhivyavadhānādanātmabhūtaṃ tadityanyato 'bhivyaktiprasaṅgaḥ /",
    "GV05brupsb4u:2074": " tathā cābhivyaktisādhanāpekṣayā /",
    "GV05brupsb4u:2075": " upalabdhisamānāśrayatve tu vyavadhānakalpanānupapatteḥ sarvadābhivyaktiprasaṅgaḥ /",
    "GV05brupsb4u:2076": " tathā cābhivyaktisādhanāpekṣatā /",
    "GV05brupsb4u:2077": " upalabdhisamānāśrayatve tu vyavadhānakalpanānupapatteḥ sarvadābhivyaktiranabhivyaktirvā /",
    "GV05brupsb4u:2078": " natvantarālakalpanāyā pramāṇamasti /",
    "GV05brupsb4u:2079": " na ca samānāśrayaṇāmekasyā'tmabhūtānāṃ dharmāṇāmitaretaraviṣayaviṣayitvaṃ saṃbhavati /",
    "GV05brupsb4u:2080": " vijñānasukhayoṣca prāgabhivyakteḥ saṃsāritvamabhivyaktyuttarakālaṃ ca muktatvaṃsya so 'nyaḥ parasmānnityābhivyaktajñānasvarūpādatyantavailakṣaṇyācchaityamivauṣṇyāt",
    "GV05brupsb4u:2081": " paramātmabhedakalpanāyāñca vaidikaḥ kṛtāntaḥ parityaktaḥ syāt /",
    "GV05brupsb4u:2082": " mokṣasyedānīmiva nirviśeṣatve tadarthādhikayatnānupapattiḥ śāstravaiyarthyaṃ ca prāpnotīti cenna /",
    "GV05brupsb4u:2083": " na, avidyābhramāpohāpthatvāt /",
    "GV05brupsb4u:2084": " na hi vastuto muktāmuktatvāviśeṣo 'sti /",
    "GV05brupsb4u:2085": " ātmano nityākarūpatvāt /",
    "GV05brupsb4u:2086": " kintu tadviṣayāvidyāpohyate śāstropadeśajanitavijñānena /",
    "GV05brupsb4u:2087": " prāktadupadeśaprāptestadarthaśca prayatna upapadyata eva /",
    "GV05brupsb4u:2088": " avidyāvato 'vidyānivṛtyanivṛttikṛto veśeṣa ātmanaḥ syāditi cet /",
    "GV05brupsb4u:2089": " avidyākalpanāviṣayatvābhyupagamādrajjūṣaraśuktakāgaganānāṃ sarvodakarajatamalinatvādivadadoṣa ityavocāma /",
    "GV05brupsb4u:2090": " timirātimitaradṛṣṭivadavidyākartṛtvākatṛtvākṛta ātmano viśeṣaḥ syāditi cet / na /",
    "GV05brupsb4u:2091": " dhyātīva lelāyatīveti svato 'vidyākartṛtvasva pratiṣiddhatvā /",
    "GV05brupsb4u:2092": " anekavyāpārasannipātajanitatvāccāvidyābhramasya /",
    "GV05brupsb4u:2093": " viṣatvopapatteṣca /",
    "GV05brupsb4u:2094": " yasya cāvidyābhramo ghaṭādivadvivikto gṛhyate sa nāvidyābhramavān /",
    "GV05brupsb4u:2095": " ahaṃ na jāne mugdhe 'smīti pratyatadarśanādavidyābhramavatvameveti cenna /",
    "GV05brupsb4u:2096": " tasyāpi vivekagrahaṇāt /",
    "GV05brupsb4u:2097": " na hi yo yasya vivekena grahītā sa tasminbhrānta ityucyate /",
    "GV05brupsb4u:2098": " tasya ca vivekagrahaṇaṃ tasminneva ca bhrama iti vipratiṣiddham /",
    "GV05brupsb4u:2099": " na jāne mugdho 'smīti dṛśyata iti bravīṣi taddarśinaścājñānaṃ mugdharūpatā dṛśyata",
    "GV05brupsb4u:2100": " iti ca taddarśanasya viṣayo bhavati karmatāmāpadyata iti tatkathaṃ karmabhūtaṃ satkartṛsvarūpadṛśiviśeṣaṇajñānamugdhate syātām /",
    "GV05brupsb4u:2101": " atha dṛśiviśeṣaṇatvaṃ tayoḥ kathaṃ karma syātāṃ dṛśinā vyāpyete /",
    "GV05brupsb4u:2102": " karma hi kartṛkriyayā vyāpyamānaṃ bhavati /",
    "GV05brupsb4u:2103": " anyacca vyāpyamanyadvyāpakaṃ na tenaiva tadvyāpyate /",
    "GV05brupsb4u:2104": " vada kathamevaṃ satyajñānamugdhate dṛśiviśeṣaṇe syātām /",
    "GV05brupsb4u:2105": " na cājñānāvivekadarśyajñānamātmanaḥ karmabhūtamupalabhamāna upalabdhṛdharmatvena gṛhmāti śarīre kārśyarūpadādavattathā /",
    "GV05brupsb4u:2106": " sukhaduḥkhecchāprayatnādīnsarvo loko gṛhṇātīti cet /",
    "GV05brupsb4u:2107": " tathāpi grahīturlokasya vivaktataivābhyupagatā syāt /",
    "GV05brupsb4u:2108": " na jāne 'haṃ tvaduktaṃ mugdha eveti cet /",
    "GV05brupsb4u:2109": " bhavatvajño mugdho yastvevandarśū taṃ jñamamugdhaṃ pratijānīmahe vayam /",
    "GV05brupsb4u:2110": " tathā vyosenoktam /",
    "GV05brupsb4u:2111": " icchādi kṛtsnaṃ kṣetraṃ kṣetrī prakāśayatīti /",
    "GV05brupsb4u:2112": " “samaṃ sarveṣu bhūteṣu tiṣṭhantaṃ parameśvaram /",
    "GV05brupsb4u:2113": " vinaśyatsvavinaśyantam“ityādi śataśa uktam /",
    "GV05brupsb4u:2114": " tasmānnā'tmanaḥ svato baddhamuktajñānakṛto viśeṣo 'sti /",
    "GV05brupsb4u:2115": " sarvadā samaikarasasvābhāvyābhyupagamāt /",
    "GV05brupsb4u:2116": " ye tvato 'nyathā'tmavastu parikalpya bandhamokṣādiśāstriṃ cārthavādamāpādayanti ta utsahante khe 'pi śākunaṃ padaṃ draṣṭuṃ khaṃ vā muṣṭinā'kraṣṭuṃ carmavadveṣṭitum /",
    "GV05brupsb4u:2117": " vayaṃ tu tatkartumaśaktāḥ sarvādā samaikaramasadvaitamavikriyamajamajaramamaramamṛtamabhayamātmatattvaṃ brahmaiva sma ityeṣa sarvavedāntaniścitor'tha ityevaṃ pratipadyāmahe /",
    "GV05brupsb4u:2118": " tasmādbrahmāpyetītyupacāramātrametadvipīratagrahavaddehasaṃtatervi cchedamātraṃ vijñānaphalamapekṣya //4,4.6//",
    "GV05brupsb4u:2119": " START BrhUp 4,4.7",
    "GV05brupsb4u:2120": " tad eṣa śloko bhavati --",
    "GV05brupsb4u:2121": " yadā sarve pramucyante kāmā ye 'sya hṛdi śritāḥ /",
    "GV05brupsb4u:2122": " atha martyo 'mṛto bhavaty atra brahma samaśnuta iti /",
    "GV05brupsb4u:2123": " tad yathāhinirlvayanī valmīke mṛtā pratyastā śayīta /",
    "GV05brupsb4u:2124": " evam evedaṃ śarīraṃ śete /",
    "GV05brupsb4u:2125": " athāyam aśarīro 'mṛtaḥ prāṇo brahmaiva teja eva /",
    "GV05brupsb4u:2126": " so 'haṃ bhagavate sahasraṃ dadāmīti hovāca janako vaidehaḥ // BrhUp_4,4.7 //",
    "GV05brupsb4u:2127": " BrhUpBh_4,4.7 svapnabuddhāntagamanadṛṣṭāntasya dārṣṭāntikaḥ saṃsāro varṇitaḥ /",
    "GV05brupsb4u:2128": " saṃsārahetuśca vidyākarmapūrvaprajñā varṇitā /",
    "GV05brupsb4u:2129": " yaiścopādhibhūtaiḥ kāryakaraṇalakṣaṇabhūtaiḥ pariveṣṭitaḥ saṃsāritvamanubhavati tāni coktāni /",
    "GV05brupsb4u:2130": " teṣāṃ sākṣātprayojakau dharmādharvāviti pūrvapakṣaṃ kṛtvā kāma evetyavadhāritam /",
    "GV05brupsb4u:2131": " yathā ca brahmaṇenāyamartho 'yavadhārita evaṃ mantreṇāpīti bandhaṃ bandhakāraṇaṃ coktvopasaṃhṛtaṃ prakaraṇaṃ“iti na kāmayamāna“iti /",
    "GV05brupsb4u:2132": " athākāyamāna ityārabhya suṣuptadṛṣṭanātasya dārṣṭāntikabhūtaḥ sarvātmabhāvo mokṣa uktaḥ /",
    "GV05brupsb4u:2133": " mokṣakāraṇaṃ cā'tmakāmatayā yadāptakāmatvamuktaṃ tacca sāmarthāyadanātmajñānamantareṇā'tmakāmayatayā'ptakāmatvamiti sāmarthyādbrahmavidyaiva mokṣakāraṇamityuktam /",
    "GV05brupsb4u:2134": " ato yadyapi kāmo mūlamityuktaṃ tathāpi mokṣakāraṇaviparyayeṇa bandhakāraṇamavidyetyedapyuktameva bhavati /",
    "GV05brupsb4u:2135": " atrāpi mokṣo mokṣasādhanaṃ ca brāhmaṇenoktam /",
    "GV05brupsb4u:2136": " tasyaiva dṛḍhīkaraṇāya mantra udāhriyate ślokaśabdavācyaḥ- tattasminnevārtha eṣa śloko mantro bhavati /",
    "GV05brupsb4u:2137": " yadā yasminkāle sarve samastāḥ kāmāstṛṣṇāprabhedāḥ pramucyante /",
    "GV05brupsb4u:2138": " ātmakāmya brahmavidaḥ samūlato viśīryante /",
    "GV05brupsb4u:2139": " ye prasiddhā loka ihāmutrārthāḥ putravittalokaiṣaṇālakṣaṇā asya prasiddhasya puruṣasya hṛdi buddhau śritā āśritāḥ /",
    "GV05brupsb4u:2140": " atha tadā martyo maraṇadharmā sankāmaviyogātsamūlato 'mṛto bhavati /",
    "GV05brupsb4u:2141": " atrāsminneva śarīre vartamāno brahma samaśnute brahmabhāvaṃ mokṣaṃ pratipadyata ityarthaḥ /",
    "GV05brupsb4u:2142": " ato mokṣo na deśāntaragamanādyapekṣate /",
    "GV05brupsb4u:2143": " tasmādviduṣo notkrāmanti prāṇā yāvasthitā eva svakāraṇe puruṣe samavanīyante /",
    "GV05brupsb4u:2144": " nāmamātraṃ hyavaśiṣyata ityuktam /",
    "GV05brupsb4u:2145": " kathaṃ punaḥ samanavīteṣu prāṇeṣu dehe ca svakāraṇe pralīne vidvānmukto 'traivasarvātmā sanvartamānaḥ punaḥ pūrvavaddehitvaṃ saṃsāritvalakṣaṇaṃ na pratipadyata iti /",
    "GV05brupsb4u:2146": " atrocyate-tattatrāyaṃ dṛṣṭānto yathā loke 'hiḥ sarpastasya nirlvayanī nirmekaḥ sāhinirlvayanī valmīke sarpāśraye valmīkādāvityarthaḥ /",
    "GV05brupsb4u:2147": " mṛtā pratyastā prakṣiptānātmabhāvena sarpeṇa parityaktā śayīta varte /",
    "GV05brupsb4u:2148": " evameva yathāyaṃ dṛṣṭānta idaṃ śarīraṃ sarpasthānīyena muktenānātmabhāvena parityaktaṃ mṛtamiva śete /",
    "GV05brupsb4u:2149": " athetaraḥ sarpasthānīyo muktaḥ sarmātamabhūtaḥ sarpavattatraiva vartamāno 'pyaśarīra eva na pūrvavtupanaḥ saśarīro bhavati /",
    "GV05brupsb4u:2150": " kāmakarmaprayuktaśarīrātmabhāvena hi pūrvaṃ śarīro martyaśca /",
    "GV05brupsb4u:2151": " tadviyogādathedānīmaśarīro 'ta eva cāmṛtaḥ /",
    "GV05brupsb4u:2152": " prāṇaḥ prāṇitīti prāṇaḥ /",
    "GV05brupsb4u:2153": " prāṇasya prāṇamiti hi vakṣyamāṇe śloke /",
    "GV05brupsb4u:2154": " “prāṇabandhanaṃ hi somya manaḥ“iti ca śrutyantare /",
    "GV05brupsb4u:2155": " prakaraṇavākyasamārthācca para evā'tmātra prāṇaśabdavācyaḥ /",
    "GV05brupsb4u:2156": " brahmaiva paramātmaiva /",
    "GV05brupsb4u:2157": " kiṃ punastatteja eva vijñānaṃ jyotiryenā'tmajyotiṣā jagadavabhāsyamānaṃ prajñānetraṃ vijñānajyotiṣmatsadavibraṃśadvartate /",
    "GV05brupsb4u:2158": " yaḥ kāmapraśno vimokṣārtho yājñavalkyena varo datto janakāya sahetuko bandhamokṣārthalakṣaṇo",
    "GV05brupsb4u:2159": " dṛṣṭāntikabhūtaḥ sa eṣa nirṇītaḥ savistaro janakayājñavalkyākhyāyikārūpadhāriṇyā śrutyā /",
    "GV05brupsb4u:2160": " saṃsāravimokṣopāya uktaḥ prāṇibhyaḥ /",
    "GV05brupsb4u:2161": " idānīṃ śrutiḥ svayamevā'ha vidyāniṣkriyārthaṃ janakenaivamuktamiti /",
    "GV05brupsb4u:2162": " kathaṃ? so 'hamovaṃ vimokṣitastvayā bhagavate tubhyaṃ vidyāniṣkriyārthaṃ sahasraṃ dadāmīti haiva kilovācoktavāñjanako vaidehaḥ /",
    "GV05brupsb4u:2163": " atra kasmdāvimokṣapadārthe nirṇīte videharājyamātmānameva ca na nivedayatyekadeśoktāviva sahasrameva dadāti tatra ko 'bhiprāya iti /",
    "GV05brupsb4u:2164": " atra kecidvarṇayanti-adhyātmavidyārasiko janakaḥ śrutamapyartaṃ punarmantraiḥ śuśrūṣati /",
    "GV05brupsb4u:2165": " ato na sarvameva nivedayati /",
    "GV05brupsb4u:2166": " śrutvābhipretaṃ yājñavalkyātpunarante nivedayiṣyāmīti hi manyate /",
    "GV05brupsb4u:2167": " yadi cātraiva sarva nivedayāmi nivṛttābhilāṣo 'yaṃ śravaṇāditi matvā ślokānnavakṣyatīti ca bhayātsahasradānaṃ śuśrūṣāliṅgajñāpanāyeti /",
    "GV05brupsb4u:2168": " sarvamapyetadasat /",
    "GV05brupsb4u:2169": " puruṣasyeva pramāṇabhūtāyāḥ śrutervyājānupapatteḥ /",
    "GV05brupsb4u:2170": " arthaśeṣopapatteśca /",
    "GV05brupsb4u:2171": " vimokṣapadārtha ukte 'pyātmajñānasādhana ātmajñānaśeṣabhūtaḥ sarveṣaṇāparityāgaḥ saṃnyāsākhyo vaktavyor'thaśeṣo vidyate /",
    "GV05brupsb4u:2172": " tasmācchlokamātraśuśrūṣākalpanānṛjvo /",
    "GV05brupsb4u:2173": " agatikā hi gatiḥ puvaruktārthakalpanā /",
    "GV05brupsb4u:2174": " sā cāyuktā satyāṃ gatau /",
    "GV05brupsb4u:2175": " na ca tatstutimātramityavocāma /",
    "GV05brupsb4u:2176": " nanvevaṃ satyata ūrdhvaṃ vimokṣāyaiveti vaktavyam /",
    "GV05brupsb4u:2177": " naiṣa dauṣaḥ ātmajñānavadaprayojakaḥ saṃnyāsaḥ pakṣe pratipattikarmavaditi hi manyate /",
    "GV05brupsb4u:2178": " “saṃnyāsena tanuṃ tyajet“iti smṛteḥ /",
    "GV05brupsb4u:2179": " sādhutvāpakṣe 'pi nāta ūrdhvaṃ vimokṣāyaiveti praśnamarhati mokṣasādhanabhūtātmajñānaparipākārthatvāt //4,4.7//",
    "GV05brupsb4u:2180": " START BrhUp 4,4.8",
    "GV05brupsb4u:2181": " tad ete ślokā bhavanti --",
    "GV05brupsb4u:2182": " aṇuḥ panthā vitataḥ purāṇo māṃ spṛṣṭo 'nuvitto mayaiva /",
    "GV05brupsb4u:2183": " tena dhīrā apiyanti brahmavidaḥ svargaṃ lokam ita ūrdhvaṃ vimuktāḥ // BrhUp_4,4.8 //",
    "GV05brupsb4u:2184": " BrhUpBh_4,4.8 ātmakāmasya brahmavido mokṣa ityetasminnarthe mantrabrahmaṇokte vistarapratipādakā ete ślokā bhavanāti /",
    "GV05brupsb4u:2185": " aṇuḥ sūkṣmaḥ panthā durvijñeyatvādvitato vistīrṇo vispaṣṭataraṇahetutvādvā vitara",
    "GV05brupsb4u:2186": " iti pāṭhāntarānmokṣasādhano jñānamārgaḥ purāṇaścirantano nityaśrutiprakāśitatvānna",
    "GV05brupsb4u:2187": " tārkikabuddhiprabhavakudṛṣṭimārgavadarvākkāliko mā spṛṣṭo mayā labdha ityarthaḥ /",
    "GV05brupsb4u:2188": " yo hi yena labhyate sa taṃ spṛśatīva saṃbadhyate tenāyaḥ brahmavidyālakṣaṇo mokṣamārgo mayā labdhatvānmā spṛṣṭa ityucyate /",
    "GV05brupsb4u:2189": " na kevalaṃ mayā labdhaḥ kintvanuvitto mayaiva /",
    "GV05brupsb4u:2190": " anuvedanaṃ nāma vidyāyāḥ paripākāpekṣayā phalāvasānatāniṣṭhā prāptiḥ /",
    "GV05brupsb4u:2191": " bhujeriva tṛptyavasānatā /",
    "GV05brupsb4u:2192": " pūrvaṃ tu jñānaprāptisaṃbandhamātrameveti viśeṣaḥ /",
    "GV05brupsb4u:2193": " kimasāvena mantradṛgeko brahmavidyāphalaṃ prāpto nānyaḥ prāptavānyenānuvitto mayāvetyavadhārayati /",
    "GV05brupsb4u:2194": " naiṣa doṣaḥ /",
    "GV05brupsb4u:2195": " asyāḥ phalamātmasākṣikamanuttamamiti brahmavidyāyāḥ stutiparatvāt /",
    "GV05brupsb4u:2196": " evaṃ hi kṛtārthātmābhimānakaramātmapratyayasākṣikamātmajñānaṃ kimataḥ paramanyatsyāditi brahmavidyā stauti /",
    "GV05brupsb4u:2197": " na tu puranyo brahmavittatphalaṃ na prāpnotīti /",
    "GV05brupsb4u:2198": " “tadyo yo devānām“iti sarvārthaśruteḥ /",
    "GV05brupsb4u:2199": " tadevā'ha-tena brahmavidyāmārgeṇa dhīrāḥ prajñāvanto 'nye 'pi brahmavida ityarthaḥ /",
    "GV05brupsb4u:2200": " apiyantpigacchanti brahmavidyāphalaṃ mokṣaṃ svargaṃ lokam svargalokaśabdaviṣṭapavācyamapi sanniha prakaraṇānmokṣābhidhāyakaḥ /",
    "GV05brupsb4u:2201": " ito 'smāccharīrapātādūrdhvaṃ jīvanta eva vimuktāḥ santaḥ //4,4.8//",
    "GV05brupsb4u:2202": " START BrhUp 4,4.9",
    "GV05brupsb4u:2203": " tasmiñ śuklam uta nīlam āhuḥ piṅgalaṃ haritaṃ lohitaṃ ca /",
    "GV05brupsb4u:2204": " eṣa panthā brahmaṇā hānuvittas tenaiti brahmavit puṇyakṛt taijasaś ca // BrhUp_4,4.9 //",
    "GV05brupsb4u:2205": " BrhUpBh_4,4.9 tasminmokṣasādhanamārge vipratipattirmumukṣūṇām /",
    "GV05brupsb4u:2206": " katham /",
    "GV05brupsb4u:2207": " tasmiñśuklaṃ śuddhaṃ vimalamāhuḥ kecinmumukṣavo nīlamanye piṅgalamanye haritaṃ lohitaṃ ca yathādarśanam /",
    "GV05brupsb4u:2208": " nāḍhyastvetāḥ suṣumnādyāḥ śleṣmādirasaṃsaṃpūrṇāḥ śuklasya nīlasya piṅgalasyetyādyuktatvāt /",
    "GV05brupsb4u:2209": " ādityaṃ vā mokṣamārgamevaṃvidhaṃ manyante /",
    "GV05brupsb4u:2210": " “eṣa śukla eṣa nīlaḥ“ityādiśrutyantārāt /",
    "GV05brupsb4u:2211": " darśanamārgasya śuklādivarṇāsaṃbhavāt /",
    "GV05brupsb4u:2212": " sarvathāpi tu prakṛtādbrahmavidyāmārgādanya ete śuklādayaḥ /",
    "GV05brupsb4u:2213": " nanu śuklaḥ śuddho 'dhvataiyamārgaḥ /",
    "GV05brupsb4u:2214": " naḥ nīlapūtādiśabdairvarṇavācakaiḥ sahānudravaṇāt /",
    "GV05brupsb4u:2215": " yāñśuklādīnyogino mokṣapathānāhurna te mokṣamārgāḥ saṃsāraviṣayā ve hi te /",
    "GV05brupsb4u:2216": " cakṣuṣo vā mūrdhno vānyebhyo vā śarīradeśebhya iti śarīdeśānniḥsaraṇasaṃbandhāt /",
    "GV05brupsb4u:2217": " brahmādilokaprāpakāhi te /",
    "GV05brupsb4u:2218": " tasmādayameva mokṣamārgo ya ātkāmatvenā'ptakāmatayā sarvakāmakṣe gamanānupapattau",
    "GV05brupsb4u:2219": " pradīpanirvāṇavaccakṣurādīnāṃ kāryakaraṇānāmatraiva samavanaya ityeṣa jñānamārgaḥ",
    "GV05brupsb4u:2220": " panthā brahmaṇā paramātmasvarūpeṇaiva brāhmaṇena tyaktasarvaiśaṇenanānuvittaḥ /",
    "GV05brupsb4u:2221": " tena brahmavidyāmārgeṇa brahmavidanyo 'pyeti /",
    "GV05brupsb4u:2222": " kīdṛśo brahmavittenaitītyucyate-pūrvaṃ puṇyakṛdbhūtvā punastyaktuputrādyeṣaṇaḥ parātmatejasyātmānaṃ saṃyojya tasminnabhinirvṛttastaijamasaścā'tmabhūta ihaivetyarthaḥ /",
    "GV05brupsb4u:2223": " īdṛśo brahmavittena mārgeṇaiti /",
    "GV05brupsb4u:2224": " na punaḥ puṇyādisamuccayakāriṇo grahaṇaṃ virodhādityavocāma /",
    "GV05brupsb4u:2225": " “apuṇyapuṇyoparame yaṃ punarbhavanirbhāḥ /",
    "GV05brupsb4u:2226": " śāntāḥ saṃnyāsino yānti tasmai mokṣātmane namaḥ //",
    "GV05brupsb4u:2227": " iti ca smṛteḥ /",
    "GV05brupsb4u:2228": " tyaja dharmamadhramaṃ ca“ityādipuṇyāpuṇyatyāgopadeśāt /",
    "GV05brupsb4u:2229": " “nirāśiṣamanārambhaṃ nirnamaskāramastutum /",
    "GV05brupsb4u:2230": " akṣoṇaṃ kṣīṇakarmāṇaṃ taṃ devā brāhmaṇaṃ viduḥ” //",
    "GV05brupsb4u:2231": " “naitādṛśaṃ brāhmaṇasyāsti vittaṃ yathaikatā samatā satyatā ca /",
    "GV05brupsb4u:2232": " śīlaṃ sthitirdaṇḍanidhānamārjavaṃ tatastataśtoparamaḥ kriyābhyaḥ” //",
    "GV05brupsb4u:2233": " ityādismṛtibhyaśca /",
    "GV05brupsb4u:2234": " upadekṣyati cehāpi tu“eṣa nityo mahimā brahmaṇasya na vardhate karmaṇā no kanīyān“iti karmaprayojanābhāve hetumuktavā“tasmādevavicchānto dānta“ityādinā sarvakriyoparamam /",
    "GV05brupsb4u:2235": " tasmādyathāvyākhyātameva puṇyakṛtvam /",
    "GV05brupsb4u:2236": " athavā yo brahmavittenaiti sa puṇyakṛtaijasaśceti brahmavitsutireṣā /",
    "GV05brupsb4u:2237": " puṇyakṛti taijase ca yogini mahābhāgyaṃ prasiddhaṃ loke tābhyāmato brahmavitsatūyate prakhyātamahābhāgyatvālloke //4,4.9//",
    "GV05brupsb4u:2238": " START BrhUp 4,4.10",
    "GV05brupsb4u:2239": " andhaṃ tamaḥ praviśanti ye 'vidyām] upāsate /",
    "GV05brupsb4u:2240": " tato bhūya iva te tamo ya u vidyāyāṃ ratāḥ // BrhUp_4,4.10 //",
    "GV05brupsb4u:2241": " BrhUpBh_4,4.10 andhamadarśanātmakaṃ tamaḥ saṃsāraniyāmakaṃ praviśanti pratipadyante / ke /",
    "GV05brupsb4u:2242": " ye 'vidyāṃ vidyāto 'nyāṃ sādhyasādhanalakṣaṇamupāsate karmānuvartanta ityarthaḥ /",
    "GV05brupsb4u:2243": " tatastasmādapi bhūya iva bahutaramiva tamaḥ praviśanti / ke /",
    "GV05brupsb4u:2244": " ya u vidyāyāmavidyāvastupratipādikāyāṃ karmārthāyāṃ trayyāmeva vidyāyāṃ ratā abhiratāḥ vidhipratiṣedhapara eva vedo nānyo 'stītyupaniṣadarthānapekṣiṇa ityarthaḥ //4,4.10//",
    "GV05brupsb4u:2245": " START BrhUp 4,4.11",
    "GV05brupsb4u:2246": " anandā nāma te lokā andhena tamasāvṛtāḥ /",
    "GV05brupsb4u:2247": " tāṃs te pretyābhigacchaty avidvāṃso 'budhā janāḥ // BrhUp_4,4.11 //",
    "GV05brupsb4u:2248": " BrhUpBh_4,4.11 yadi te 'darśanalakṣaṇaṃ tamaḥ pravisanti ko doṣa ityucyate-anandā",
    "GV05brupsb4u:2249": " anānandā asukhā nāma te lokāstenāndhenādarśanalakṣaṇena tamasā'vṛtā vyāptāste tasyājñānatamaso",
    "GV05brupsb4u:2250": " gocarāstāṃste pretya mṛtvābhigacchantyabhiyānti / ke /",
    "GV05brupsb4u:2251": " ye 'vidvāṃsaḥ /",
    "GV05brupsb4u:2252": " kiṃ sāmānyenāvidvattāmātreṇa netyucyate-abudhaḥ /",
    "GV05brupsb4u:2253": " budheravagamanārthasya dhātoḥ kvippratyayāntasya rūpam /",
    "GV05brupsb4u:2254": " ātmāvagamavarjitā ityarthaḥ /",
    "GV05brupsb4u:2255": " janāḥ prakṛtā eva /",
    "GV05brupsb4u:2256": " jananadharmiṇo vetyetat //4,4.11//",
    "GV05brupsb4u:2257": " START BrhUp 4,4.12",
    "GV05brupsb4u:2258": " ātmānaṃ ced vijānīyād ayam asmīti puruṣaḥ /",
    "GV05brupsb4u:2259": " kim icchan kasya kāmāya śarīram anu saṃjvaret // BrhUp_4,4.12 //",
    "GV05brupsb4u:2260": " BrhUpBh_4,4.12 ātmānaṃ svaṃ paraṃ rūpaṃ sarvaprāṇimanīṣitajñaṃ hṛtsthamaśanāyādidharmātītaṃ codyadi vijānīyātsahasreṣu kaścit /",
    "GV05brupsb4u:2261": " cedityātmavidyāyā durlabhatvaṃ darśayati /",
    "GV05brupsb4u:2262": " kathamayaṃ para ātmā sarvaprāṇipratyayasākṣī yo neti netītyādyukto yasmānnānyo 'sti",
    "GV05brupsb4u:2263": " draṣṭā śrotā mantā vijñātā samaḥ sarvabhūtastho nityaśuddhabuddhamuktasvabhāvo 'smi",
    "GV05brupsb4u:2264": " bhavāmīti pūruṣaḥ puruṣaḥ /",
    "GV05brupsb4u:2265": " sa kimicchaṃstatsavarūpavyatiriktamanyadastu phalabhūtaṃ kimicchankasya vānyasyā'tmano vyatiriktasya kāmāya prayojanāya /",
    "GV05brupsb4u:2266": " na hi tasyā'tmana eṣṭavyaṃ phalam /",
    "GV05brupsb4u:2267": " na cātmano 'nyosti yasya kāmāyecchati sarvasyātmabhūtatvāt /",
    "GV05brupsb4u:2268": " ataḥ kimicchankasya kāmāya śarīramanusaṃjvaredbhraṃśet /",
    "GV05brupsb4u:2269": " śarīropādhikṛtaduḥkhamanuduḥkhī syāt /",
    "GV05brupsb4u:2270": " śarīratāpamanutapyeta /",
    "GV05brupsb4u:2271": " anātmadarśino hi tadvyatiriktavastavantarepsoḥ mamedaṃ syātputrasyedaṃ bhāryāyā idamityevamīhamānaḥ punaḥ punarjananamaraṇaprabandharūḍhaḥ /",
    "GV05brupsb4u:2272": " śarīrarogamanu rujyate sarvātmadarśinastu tadasaṃbhava ityetadāha //4,4.12//",
    "GV05brupsb4u:2273": " START BrhUp 4,4.13",
    "GV05brupsb4u:2274": " yasyānuvittaḥ pratibuddha ātmāsmin saṃdehye gahane praviṣṭaḥ /",
    "GV05brupsb4u:2275": " sa viśvakṛt sa hi sarvasya kartā tasya lokaḥ sa u loka eva // BrhUp_4,4.13 //",
    "GV05brupsb4u:2276": " BrhUpBh_4,4.13 kiñca yasya brāhmaṇasyānuvitto 'nulabdhaḥ pratibuddhaḥsākṣātkṛtaḥ katham?",
    "GV05brupsb4u:2277": " ahamasmi paraṃ brahmetyevaṃ pratyagātmatvenāvagata ātmā asminsaṃdahye saṃdehe 'nekānarthasaṃkaṭopacaye",
    "GV05brupsb4u:2278": " gahane viṣame 'nekaśatasahasravivekavijñānapratipakṣe viṣame praviṣṭaḥ sa yasya brāhmaṇasyānuvittaḥ",
    "GV05brupsb4u:2279": " pratibodhenetyarthaḥ /",
    "GV05brupsb4u:2280": " sa viśvakṛdviśvasya kartā /",
    "GV05brupsb4u:2281": " kathaṃ viśvakṛttavaṃ tasya?",
    "GV05brupsb4u:2282": " kiṃ viśvakṛditi nāmetyāśaṅkyā'ha - sa hi yasmātsarvasya kartā na nāmamātraṃ na kevalaṃ viśvakṛtparaprayuktaḥ san /",
    "GV05brupsb4u:2283": " kiṃ tarhi tasya lokaḥ sarvaḥ /",
    "GV05brupsb4u:2284": " kimanyā loko 'nyo 'sāvityucyate - sa u loka eva /",
    "GV05brupsb4u:2285": " lokaśabdenā'tmocyate /",
    "GV05brupsb4u:2286": " tasya sarva ātmā sa ca sarvasyā /",
    "GV05brupsb4u:2287": " ña'tmetyarthaḥ /",
    "GV05brupsb4u:2288": " ya eṣa brāhmaṇena pratyagātmā pratibuddhatayānuvitta ātmānarthasaṃkaṭe gahane praviṣṭaḥ sa na saṃsārī kintu para eva /",
    "GV05brupsb4u:2289": " yasmādviśvasya kartā sarvasyā'tmā tasya ca sarva ātmā /",
    "GV05brupsb4u:2290": " eka evādvitīyaḥ para evāsmītyanusaṃdhātavya iti ślokārthaḥ //4,4.13//",
    "GV05brupsb4u:2291": " START BrhUp 4,4.14",
    "GV05brupsb4u:2292": " ihaiva santo 'tha vidmas tad vayaṃ na ced avedir mahatī vinaṣṭiḥ /",
    "GV05brupsb4u:2293": " ye tad vidur amṛtās te bhavanty athetare duḥkham evāpiyanti // BrhUp_4,4.14 //",
    "GV05brupsb4u:2294": " BrhUpBh_4,4.14 kiñcehaivālekārthasaṃkule santo bhavantojñānadīrghanidrāmohitāḥ santaḥ kathañcidiva brahmatattvamātmatvenātha vidmo vijānīmaḥ",
    "GV05brupsb4u:2295": " tadetadbrahma prakṛtamaho vayaṃ kṛtārthā ityabhiprāyaḥ /",
    "GV05brupsb4u:2296": " yadetadbrahma vijānīmastanna cedviditavanto vayaṃ vedanaṃ vedo vedo 'syāstīti vedī vedyeva vedirna vediravediḥ /",
    "GV05brupsb4u:2297": " tato 'hamavediḥ syām /",
    "GV05brupsb4u:2298": " yadyavediḥ syāṃ ko doṣaḥ syānmahatyanantaparimāṇā janmamaraṇādilakṣaṇā vinaṣṭirvinaśanam /",
    "GV05brupsb4u:2299": " aho vayamasmānmahato vinaśanānnirmuktā yadadvayaṃ brahma viditavanta ityarthaḥ /",
    "GV05brupsb4u:2300": " yathā ca vayaṃ brahma viditvāsmādvinaśanādvipramuktā evaṃye tadviduramṛtāste bhavanti ye punarnaiva brahma vidusta itare brahmavidbhyo 'nye 'brahmavida ityarthaḥ /",
    "GV05brupsb4u:2301": " duḥkhameva janmamaraṇādilakṣaṇamevāpiyanti pratipadyante na kadācidapyaviduṣāṃ tato vinivṛttirityarthaḥ /",
    "GV05brupsb4u:2302": " duḥkhameva hi ta ātmatvenopagacchanti //4,4.14//",
    "GV05brupsb4u:2303": " START BrhUp 4,4.15",
    "GV05brupsb4u:2304": " yadaitam anupaśyaty atmānaṃ devam aṅjasā /",
    "GV05brupsb4u:2305": " īśānaṃ bhūtabhavyasya na tato vijugupsate // BrhUp_4,4.15 //",
    "GV05brupsb4u:2306": " BrhUpBh_4,4.15 yadā punaretamātmānaṃ kathañcitparamakāruṇikaṃ kañcidācāryaṃ prāpya",
    "GV05brupsb4u:2307": " tato labdhaprayādaḥ sannanu paścātpaśyati sākṣātkaroti svamātmānaṃ devaṃ dyotanavantaṃ",
    "GV05brupsb4u:2308": " dātāraṃ vā sarvaprāṇikarmaphalānāṃ yathākarmānurūpamañjasā sākṣādīśānaṃ sāvāminaṃ",
    "GV05brupsb4u:2309": " bhūtabhavyasya kālatrayasyetyetat /",
    "GV05brupsb4u:2310": " na tatastasmādīśānāddevādātmānaṃ viśeṣeṇa jugupsate gopāyitumicchati /",
    "GV05brupsb4u:2311": " sarvo hi leka īśvarādguptamicchati bhederśī /",
    "GV05brupsb4u:2312": " ayaṃ tvekatvadarśī na bibheti kutaścana /",
    "GV05brupsb4u:2313": " ato na tadā vijugupsate /",
    "GV05brupsb4u:2314": " yadeśānaṃ devamañjasā'tmatvena paśyati na tadā nindati vā kiñcit /",
    "GV05brupsb4u:2315": " sarvamātmānaṃ hi paśyati sa evaṃpaśyankamasau nindyāt //4,4.15//",
    "GV05brupsb4u:2316": " START BrhUp 4,4.16",
    "GV05brupsb4u:2317": " yasmād arvāk saṃvatsaro 'hobhiḥ parivartate /",
    "GV05brupsb4u:2318": " tad devā jyotiṣāṃ jyotir āyur hopāsate 'mṛtam // BrhUp_4,4.16 //",
    "GV05brupsb4u:2319": " BrhUpBh_4,4.16 kiñca yasmādīśānādarvāgyasmādanyaviṣaya evetyarthaḥ /",
    "GV05brupsb4u:2320": " saṃvatsaraḥ kālātmā sarvasya janimataḥ paricchettā yamaparicchindannarvāgeva vartate 'hobhiḥ svāvayavairahorātrairityarthaḥ /",
    "GV05brupsb4u:2321": " tajjyotiṣāṃ jyotirādityādijyotiṣāmapyavabhāsakatvādāyurityupāsane tasmādāyuṣmantaste /",
    "GV05brupsb4u:2322": " tasmādāyuṣkāmenā'yurguṇenopāsyaṃ brahmetyarthaḥ //4,4.16//",
    "GV05brupsb4u:2323": " START BrhUp 4,4.17",
    "GV05brupsb4u:2324": " yasmin pañca pañcajanā ākāśaś ca pratiṣṭhitaḥ /",
    "GV05brupsb4u:2325": " tam eva manya ātmānaṃ vidvān brahmāmṛto 'mṛtam // BrhUp_4,4.17 //",
    "GV05brupsb4u:2326": " BrhUpBh_4,4.17 kiñca yasminyatra brahmaṇi pañca pañcajanā gandharvādayaḥ pañcaiva",
    "GV05brupsb4u:2327": " saṃkhyātā gandharvāḥ pitaro devā asurā rakṣāṃsi niṣādapañcamā vā varṇā ākāśaścāvyākṛtākhyo",
    "GV05brupsb4u:2328": " yasminsūtramimotaṃ ca protaṃ ca /",
    "GV05brupsb4u:2329": " yasminpratiṣṭhita etasminnu khalvakṣare gārgyākāśa ityuktaṃ tamevā'tmānamamṛtaṃ brahma manye 'haṃ na cāhamātmānaṃ tato 'nyatvena jāne /",
    "GV05brupsb4u:2330": " kiṃ tarhyamṛto 'haṃ brahma vidvānsannajñānamātreṇa tu martyo 'hamāsaṃ tadapagamādvidvānahamamṛta eva //4,4.17//",
    "GV05brupsb4u:2331": " START BrhUp 4,4.18",
    "GV05brupsb4u:2332": " prāṇasya prāṇam uta cakṣuṣaś cakṣur uta śrotrasya śrotram manaso ye mano viduḥ /",
    "GV05brupsb4u:2333": " te nicikyur brahma purāṇam agryam // BrhUp_4,4.18 //",
    "GV05brupsb4u:2334": " BrhUpBh_4,4.18 kiñca tena hi caitanyātmajyotiṣāvabhāsyamānaḥ prāṇa ātmabhūtena prāṇīti tena prāṇasyāpi prāṇaḥ sa taṃ prāṇasya prāṇam /",
    "GV05brupsb4u:2335": " tathā cakṣuṣo 'pi cakṣuruta śrautrasyāpi śrotram /",
    "GV05brupsb4u:2336": " brahmamaśaktyodhiṣṭhitānāṃ hi cakṣurādīnāṃ darśanādisāmarthyaṃ svataḥ kāṣṭhaloṣṭasamāni hi tāni caitanyātmajyotiḥśūnyāni /",
    "GV05brupsb4u:2337": " manaso 'pi mana iti ye viduścakṣuradāvyāpārānumitāstivaṃ pratyāgātmānaṃ na viṣayabhūtaṃ ye viduste nicikyurniścayena jñātavanto brahma purāṇaṃ cirantanamagryamagre bhavam /",
    "GV05brupsb4u:2338": " “tadyadātmavido viduḥ“iti hyātharvaṇe //4,4.18//",
    "GV05brupsb4u:2339": " START BrhUp 4,4.19",
    "GV05brupsb4u:2340": " manasaivānudraṣṭavyaṃ neha nānāsti kiṃ cana /",
    "GV05brupsb4u:2341": " mṛtyoḥ sa mṛtyum āpnoti ya iha nāneva paśyati/ BrhUp_4,4.19 //",
    "GV05brupsb4u:2342": " BrhUpBh_4,4.19 tadbrahmadarśane sādhanamucyate manasaiva paramārthajñānasaṃsakṛtenā'cāryovadeśāpūrvakaṃ cānudraṣṭavyam /",
    "GV05brupsb4u:2343": " tatra ca darśanaviṣaye brahmaṇi neha nānāsti kiñcana kiñcidapu /",
    "GV05brupsb4u:2344": " asati nānātve nānātvamadhyāropayatyavidyayā /",
    "GV05brupsb4u:2345": " sa mṛtyormaraṇān mṛtyuṃ maraṇamāpnoti /",
    "GV05brupsb4u:2346": " ko 'sau /",
    "GV05brupsb4u:2347": " ya iha nāneva paśyati /",
    "GV05brupsb4u:2348": " avidyādhyāropaṇavyatirekeṇa nāsti paramārthato dvaitamityarthaḥ //4,4.19//",
    "GV05brupsb4u:2349": " START BrhUp 4,4.20",
    "GV05brupsb4u:2350": " ekadhaivānudraṣṭavyam etad apramayaṃ dhruvam /",
    "GV05brupsb4u:2351": " virajaḥ para ākāśād aja ātmā mahān dhruvaḥ // BrhUp_4,4.20 //",
    "GV05brupsb4u:2352": " BrhUpBh_4,4.20 yasmādevaṃ tasmādedhaivaikenaiva prakāreṇa vijñānaghanaikarasaprakāreṇā'kāśavannirantareṇānudraṣṭavyam /",
    "GV05brupsb4u:2353": " yasmādetadbrahmāprameyam /",
    "GV05brupsb4u:2354": " sarvaikatvāt /",
    "GV05brupsb4u:2355": " anyena hyanyatpramīyata idaṃ tvekamevāto 'prameyam dhruvaṃ nityaṃ kūṭasthamavicālītyarthaḥ /",
    "GV05brupsb4u:2356": " nanu viruddhamidamucyate 'prameyaṃ jñāyata iti ca /",
    "GV05brupsb4u:2357": " jñāyata iti pramāṇairmīyata /",
    "GV05brupsb4u:2358": " ityartho 'prameyamiti ca tatpratiṣedhaḥ /",
    "GV05brupsb4u:2359": " naiṣa doṣaḥ /",
    "GV05brupsb4u:2360": " anyadavastuvadanāgamapramāṇaprameyatvapratiṣedhārthatvāt /",
    "GV05brupsb4u:2361": " yathā'nyāni vastūnyāgamanirapekṣaiḥ pramāṇairviṣayīkriyante na tathaitadātmatatvaṃ pramāṇāntareṇa viṣayīkartuṃ śakyate /",
    "GV05brupsb4u:2362": " sarvasyā'matve kena kaṃ paśyedvijīnāyaditi pramātṛpramāṇādivyāpārapratiṣedhenaivā'gamo 'pi vijñāpayati na tvabhidhānābhidhelakṣaṇavākyadharmāṅgīkaraṇena",
    "GV05brupsb4u:2363": " tasmānnā'gamanāpi svargamervādivattatpratipādyate /",
    "GV05brupsb4u:2364": " pratipādayitrātmabhūtaṃ hi tat /",
    "GV05brupsb4u:2365": " pratipādayituḥ pratipādanasya pratipādyaviṣayatvāt /",
    "GV05brupsb4u:2366": " bhede hi sati tadbhavati /",
    "GV05brupsb4u:2367": " jñānaṃ ca tasminparātbhāvanivṛttireva /",
    "GV05brupsb4u:2368": " na tasminsākṣādātmabhāvaḥ kartavye vidyamānvādātmabhavasya /",
    "GV05brupsb4u:2369": " nityo hyātmabhāvaḥ sarvasyātadviṣaya iva pratyavabhasate /",
    "GV05brupsb4u:2370": " tasmādatadviṣayāvabhāsanivṛttavyatirekeṇa na tasminnātmabhāvo vidhīyate /",
    "GV05brupsb4u:2371": " anyātbhāvanivṛttāvātmabhāvaḥ svātmani svābhāviko yaḥ sa kevalo bhavatītyātmā jñāyata ityucyate /",
    "GV05brupsb4u:2372": " svataścāprameyaḥ pramāṇāntareṇa na viṣayīkriyata ityuccayate /",
    "GV05brupsb4u:2373": " svataścāprameyaḥ pramāṇāntareṇa na viṣayīkriyata ityubhayamapyaviruddhameva /",
    "GV05brupsb4u:2374": " virajo vigatarajo rajo nāma dharmādharmādimalaṃ tadrahita ityetat /",
    "GV05brupsb4u:2375": " paraḥ paro vyatiriktaḥ sūkṣmo vyāpī vā'kāśādapyavyākṛtākhyāt /",
    "GV05brupsb4u:2376": " ajo na jāyate janmapratiṣedhāduttare 'pi bhāvavikārāḥ pratiṣiddhāḥ /",
    "GV05brupsb4u:2377": " sarveṣāṃ janmāditvāt /",
    "GV05brupsb4u:2378": " ātmā mahānparimāṇato mahatatraḥ sarvasmāt /",
    "GV05brupsb4u:2379": " dhruvo 'vināśī //4,4.20//",
    "GV05brupsb4u:2380": " START BrhUp 4,4.21",
    "GV05brupsb4u:2381": " tam eva dhīro vijñāya prajñāṃ kurvīta brāhmaṇaḥ /",
    "GV05brupsb4u:2382": " nānudhyāyād bahūñ chabdān vāco viglāpanaṃ hi tad iti // BrhUp_4,4.21 //",
    "GV05brupsb4u:2383": " BrhUpBh_4,4.21 tamīdṛśamātmānameva dhīro dhāmānvijñāyopadeśataḥ śāstrataśca prajñāṃ śāstrācāryopadiṣṭaviṣayāṃ jijñāsāparisamāptikarīṃ kurvīta brāhmaṇaḥ /",
    "GV05brupsb4u:2384": " evaṃ prajñākaraṇasādhanāni saṃnyāsaśamadamoparamatitikṣāsamādhānāni kuryīdityarthaḥ /",
    "GV05brupsb4u:2385": " nānudhyāyānnānucintayedbahūnprabhūtāñchabdān /",
    "GV05brupsb4u:2386": " tatra bahutvapratiṣedhātkevalātmakatvapratipādakāḥ svalpāḥ śabdā anujñāyante“omityevaṃ dhyāyatha ātmānam anyā vāco vimiñcatha“iti cā'tharvaṇe",
    "GV05brupsb4u:2387": " vāco viglāpanaṃ viśeṣeṇa glānikaraṃ śramakaraṃ hi yasmāttadbahuśabdābhidhyānamiti //4,4.21//",
    "GV05brupsb4u:2388": " START BrhUp 4,4.22",
    "GV05brupsb4u:2389": " sa vā eṣa mahān aja ātmā yo 'yaṃ vijñānamayaḥ prāṇeṣu /",
    "GV05brupsb4u:2390": " ya eṣo 'ntar hṛdaya ākāśas tasmiñ chete /",
    "GV05brupsb4u:2391": " sarvasya vaśī /",
    "GV05brupsb4u:2392": " sarvasyeśānaḥ /",
    "GV05brupsb4u:2393": " sarvasyādhipatiḥ /",
    "GV05brupsb4u:2394": " sa na sādhunā karmaṇā bhūyān /",
    "GV05brupsb4u:2395": " no evāsādhunā kanīyān /",
    "GV05brupsb4u:2396": " eṣa sarveśvaraḥ /",
    "GV05brupsb4u:2397": " eṣa bhūtādhipatiḥ /",
    "GV05brupsb4u:2398": " eṣa bhūtapālaḥ /",
    "GV05brupsb4u:2399": " eṣa setur vidharaṇa eṣāṃ lokānām asaṃbhedāya /",
    "GV05brupsb4u:2400": " tam etaṃ vedānuvacanena brāhmaṇā vividiṣanti yajñena dānena tapasānāśakena /",
    "GV05brupsb4u:2401": " etam eva viditvā munir bhavati /",
    "GV05brupsb4u:2402": " etam eva pravrājino lokam icchantaḥ pravrajanti // BrhUp_4,4.22 //",
    "GV05brupsb4u:2403": " BrhUpBh_4,4.22 sahetukau bandhamokṣāvabhihitau mantrabrāhmaṇabhyāṃ ślokaiśca punarmokṣasvarūpaṃ",
    "GV05brupsb4u:2404": " vistareṇa pratipāditamevametasminnātmaviṣaye sarvo vedo yathopayukto bhavati tattathā",
    "GV05brupsb4u:2405": " vaktavyamiti tadartheyaṃ kaṇḍikā'rabhyate /",
    "GV05brupsb4u:2406": " tacca tathāsminprapāṭhake 'bhihitaṃ saprayojanamanūdyātraivopayogaḥ kṛtsnasya vedasya kāmyarāśivarjitasyetyevamarthaṃ uktārthānuvādaḥ sa vā eṣa ityādiḥ /",
    "GV05brupsb4u:2407": " sa ityuktaparāmarśārthaḥ /",
    "GV05brupsb4u:2408": " ko 'sāvuktaḥ parāmṛśyate taṃ prati nirdiśati ya eṣa vijñānamaya iti /",
    "GV05brupsb4u:2409": " atīntaravākyoktasaṃpratyayo mā bhūditi ya eṣaḥ /",
    "GV05brupsb4u:2410": " katama eṣa ityucyate-vijñānamayaḥ prāṇeṣviti /",
    "GV05brupsb4u:2411": " uttaravākyolliṅganaṃ saṃśayanivṛtyartham /",
    "GV05brupsb4u:2412": " uktaṃ hi pūrvaṃ janakapraśnārambhe kataṃ ātmeti yo 'yaṃ vijñānamayaḥ prāṇeṣvityādi /",
    "GV05brupsb4u:2413": " etaduktaṃ bhavati yo 'yaṃ vijñānamayaḥ prāṇeṣvityādinā vākyena pratipāditaḥ svayañjyotirātmā",
    "GV05brupsb4u:2414": " sa eṣa kāmakarmāvidyānāmanātmadharmatvapratidāpādanadvāreṇa mokṣitaḥ paramātmabhāvamāpāditaḥ",
    "GV05brupsb4u:2415": " para evāyaṃ nānya ityeṣa sa sākṣānmahānaja ātmetyuktaḥ /",
    "GV05brupsb4u:2416": " yo 'yaṃ vijñānamayaḥ prāṇeṣviti yathāvyākhyātārtha eva /",
    "GV05brupsb4u:2417": " ya eṣo 'ntarhṛdaye hṛdayepuṇḍarīkamadhye hṛdayapuṇḍarīkamadhye ya eṣa ākāśaḥ para evā'tmā nirupādhiko vijñānamayasya svasvabhāstasminsvasvabhāve paramātmanyākāśākhye sete /",
    "GV05brupsb4u:2418": " caturthaṃ etadvyākhyātaṃ kvaiṣa tadābhūdityasya prativacanatvena /",
    "GV05brupsb4u:2419": " sa ca sarvasya brahmendrādervaśī /",
    "GV05brupsb4u:2420": " sarvo hyasya vaśe vartate /",
    "GV05brupsb4u:2421": " uktaṃ caitasya vā akṣarasya praśāsana iti /",
    "GV05brupsb4u:2422": " na kevalaṃ vaśī sarvasyeśāna īśitā ca brhamendraprabhṛtīnāmīśitṛtvaṃ ca kadācijjātikṛtaṃ",
    "GV05brupsb4u:2423": " yathā rājakumārasya balavattarānapi bhṛtyānprati tadvanmā bhūdityāha sarvasyādhipatiradhiṣṭhāya",
    "GV05brupsb4u:2424": " pālayitā svatantra ityarthaḥ /",
    "GV05brupsb4u:2425": " na rājaputravadamātyādibhṛtyatantraḥ /",
    "GV05brupsb4u:2426": " trayamapyetadvaśitvādihetuhetumadrūpam /",
    "GV05brupsb4u:2427": " yasmātsarvasyādhipatistato 'sau sarvasyeśānaḥ /",
    "GV05brupsb4u:2428": " yo hi yamadhiṣṭāya pālayati sa taṃ pratīṣṭa eveti prasiddham /",
    "GV05brupsb4u:2429": " yasmācca sarvasyeśānastasmātsarvasya vaśīti /",
    "GV05brupsb4u:2430": " kicānyatsa evaṃbhūto hṛdyantarjyotiḥ puruṣo vijñānamayo na sādhunā śāstravihitena karmaṇā bhūyānbhavati na vardhate pūrvāvasthātaḥ kenaciddharmeṇa",
    "GV05brupsb4u:2431": " no eva śāstrapriṣiddhenāsādhunā karmaṇā kanīyānalpataro bhavati pūrvāvasthāto na hīyata ityarthaḥ /",
    "GV05brupsb4u:2432": " kiñca sarvo hyadhiṣṭhānapālanādi kurvanparānugrahapīḍākṛtena dharmādharmākhyona yujyate 'syaiva tu kathaṃ tadabhāva iti /",
    "GV05brupsb4u:2433": " ucyate-yasmādeṣa sarveśvaraḥ sankarmaṇo 'pīśituṃ bhavatyeva śīlamasya tasmānna karmaṇā saṃbandhyate /",
    "GV05brupsb4u:2434": " kiñcāṣa bhūtādhipatirbrahmādistambhaparyantānāṃ bhūtānāmadhipatirityuktārthaṃ padam /",
    "GV05brupsb4u:2435": " eṣa bhūtānāṃ teṣāmeva pālayitā rakṣitā /",
    "GV05brupsb4u:2436": " eṣa setuḥ /",
    "GV05brupsb4u:2437": " kiṃviśiṣṭa ityāha- vidharaṇo varṇāśramādivyavasthāyā vidhārayitā /",
    "GV05brupsb4u:2438": " tadāhaiṣāṃ bhūrādīnā brahmalokāntānāṃ lokānāmasaṃbhedāyāsaṃbhinnamaryādāyai /",
    "GV05brupsb4u:2439": " parameśvareṇa setuvadavidhāryamāṇā lokāḥ saṃbhinnamaryādāḥ syuḥ /",
    "GV05brupsb4u:2440": " ato lokānāmasaṃbhedāya setubhūto 'yaṃ parameśvaro yaḥ svayañjyorātmaiva /",
    "GV05brupsb4u:2441": " evaṃvitsarvasya vaśītyādi brahmavidyāyāḥ phalametannirddiṣmaṭam /",
    "GV05brupsb4u:2442": " kijyetiriyaṃpuruṣa ityevamādiṣaṣṭhaprapāṭhakavihitāyāmetasyāṃ brahmavidyāyāmevaṃphalāyāṃ kāmyaikadeśavarjitaṃ kṛtsnaṃ karmakāṇḍaṃ tādarthyena vaniyujyate /",
    "GV05brupsb4u:2443": " tatkathamityucyate-tametamevabhūtamaupaniṣadaṃ puruṣaṃ vedānuvacanena mantrabrāhmaṇādhyayanena nityasvādhyāyalakṣaṇena vividiṣanti veditumicchanti / ke /",
    "GV05brupsb4u:2444": " brāhmaṇāḥ /",
    "GV05brupsb4u:2445": " brāhmaṇagrahaṇamupalakṣaṇārtham /",
    "GV05brupsb4u:2446": " aviśiṣṭo hyadhikārastrayāṇāṃ varṇānām /",
    "GV05brupsb4u:2447": " athavā karmakāṇḍena mantrahabrāhmaṇena vedānuvacanena vivijiṣanti /",
    "GV05brupsb4u:2448": " kathaṃ vividiṣantītyucyate-yajñenetyādi /",
    "GV05brupsb4u:2449": " ya punarmantrabrāhmaṇalakṣaṇena vedānuvacanena prakāśyamānaṃ vividaṣantīti vyācakṣate teṣāmāraṇyakamātrameva vedānuvacanaṃ syāt /",
    "GV05brupsb4u:2450": " na hi karmakāṇena para ātmā prakāśyate /",
    "GV05brupsb4u:2451": " to tvaipaniṣadamiti viśeṣaśruteḥ /",
    "GV05brupsb4u:2452": " vedānuvacaneneti cāviśeṣitatvātsamastagrāhidaṃ vacanam /",
    "GV05brupsb4u:2453": " na ca tadekadeśotsarhe yuktaḥ /",
    "GV05brupsb4u:2454": " nanu tvatpakṣe 'pyupaniṣadvarjamityekadeśatvaṃ syāt /",
    "GV05brupsb4u:2455": " nā'dyavyākhyāne 'virodhādasmatpakṣe naiṣa doṣo bhavati /",
    "GV05brupsb4u:2456": " yadā vedānuvacanaśabdena nityaḥ svādhyāyo vidhīyate tadopaniṣadapu gṛhītaiveti vedānuvacanaśabdārthaikadeśo na parityakto bhavati /",
    "GV05brupsb4u:2457": " yajñādisahapāṭhācca /",
    "GV05brupsb4u:2458": " yajñādīni karmāṇyevānukramiṣyanvedānuvacanaśabdaṃ prayuṅkte /",
    "GV05brupsb4u:2459": " tasmātkramaiva vedānuvacanaśabdenocyata iti gamyate /",
    "GV05brupsb4u:2460": " karma hi nityasvādhyāyaḥ /",
    "GV05brupsb4u:2461": " kathaṃ punarnityasvādhyāyādibhiḥ karmabhirātmānaṃ vividaṣanti /",
    "GV05brupsb4u:2462": " naiva hi tānyātmānaṃ prakāśanayanta yathopaniṣadaḥ /",
    "GV05brupsb4u:2463": " naiṣa dodhaḥ-karmaṇāṃ viśuddhihetutvāt /",
    "GV05brupsb4u:2464": " karmabhiḥ saṃskṛtā hi viśuddhātmānaḥ śaknuvantyātmānamupaniṣatprakāśitamapratibandhena veditum /",
    "GV05brupsb4u:2465": " tathā hyātharvaṇe-“viśuddhasattvastatastu taṃ paśyate niṣkalaṃ dhyāyamānaḥ“iti smṛtiśca-“jñānamutpadyate puṃsāṃ kṣayātpāpasya karmaṇaḥ“ityādiḥ",
    "GV05brupsb4u:2466": " kathaṃ punarnityāni karmāṇi saṃskārārthānītyavagamyate“sa ha vā ātmayājī yo vededaṃ me 'nenāṅgaṃ saṃskriyata idaṃ me 'nenāṅgamupadhīyate“ityādiśruteḥ",
    "GV05brupsb4u:2467": " sarveṣu ca smṛtiśāstreṣu karmāṇi saṃskārārthānyevā'cakṣate 'ṣṭācatvāriṃśatsaṃskārā ityādiṣu /",
    "GV05brupsb4u:2468": " gītāsu ca-“yajño daina tapaścaiva pāvanāni manīṣiṇām /",
    "GV05brupsb4u:2469": " sarve 'pyete yajñavido yajñakṣapitakalmaṣāḥ” //",
    "GV05brupsb4u:2470": " iti /",
    "GV05brupsb4u:2471": " yajñeneti dravyayajñā jñānayajñāśca saṃskārārthāḥ /",
    "GV05brupsb4u:2472": " saṃskṛtasya ca viśuddhasatvasya jñānotpattirapratibandhena bhaviṣyatyato yajñena vividiṣṭi /",
    "GV05brupsb4u:2473": " dānena dānamapi pāpakṣayahetutvāddharmavṛddhihetutvācca /",
    "GV05brupsb4u:2474": " tapasā tapa ityaviśeṣeṇa kṛcchracāndrāyaṇādiprāptau viśeṣaṇamanāśakeneti /",
    "GV05brupsb4u:2475": " kāmānaśanamanāśakaṃ na tu bhojananivṛttiḥ bhojananivṛttau mriyata eva nā'tmavedanam /",
    "GV05brupsb4u:2476": " vedānuvacanayajñadānatapaḥśabdena sarvameva nityaṃ karmopalakṣyate /",
    "GV05brupsb4u:2477": " evaṃ kāmyavarjitaṃ nityaṃ karmajātaṃ sarvamātmajñānotpattidvāreṇa mokṣasādhanatvaṃ pritapadyate /",
    "GV05brupsb4u:2478": " evaṃ karmakāṇḍenāsyaikavākyatāvagatiḥ /",
    "GV05brupsb4u:2479": " evaṃ yathoktena nyāyenaitamevā'tmānaṃ viditvā yathāprakāśitaṃ munirbhavati mananānmuniryogī bhavatītyartha /",
    "GV05brupsb4u:2480": " etameva viditvā munirbhavati nānyam /",
    "GV05brupsb4u:2481": " nanvanyavedane 'pi munitvaṃ syātkathamavadhāryata etameveti /",
    "GV05brupsb4u:2482": " bāḍhamanyavedane 'pi munirbhavet /",
    "GV05brupsb4u:2483": " kitvanyavedane na munireva syātkiṃ tarhi karmyapi bhavetsaḥ /",
    "GV05brupsb4u:2484": " etaṃ tvaupaniṣadaṃ puruṣaṃ viditvā munireva syānna tu karmī /",
    "GV05brupsb4u:2485": " ato 'sādhāraṇaṃ munitvaṃ vivakṣitamasyetyavadhārayatyetameveti /",
    "GV05brupsb4u:2486": " etasminhi vidite kena kaṃ paśyedityevaṃ kriyāsambhavānmananameva syāt /",
    "GV05brupsb4u:2487": " kiñcaicamevā'tmānaṃ svaṃ lokamicchantaḥ prārthayantaḥ pravrājinaḥ pravrajanaśīlāḥ pravraḍanti prakarṣeṇa vrajanti sarvāṇi karmāṇi saṃnyasyantītyarthaḥ",
    "GV05brupsb4u:2488": " etameva lokamicchanta ityavadhāraṇānna bāhyalokatrayepsūnāṃ pārivrājyodhikāra iti gamyate /",
    "GV05brupsb4u:2489": " na hi gaṅgādvāraṃ pratipitsuḥ kāśīdeśanivāsī pūrvābhimukhaḥ praiti /",
    "GV05brupsb4u:2490": " tasmādbāhyalokatrayārthināṃ putrakarmāparabrahmavidyāḥ sādhanam /",
    "GV05brupsb4u:2491": " “putreṇāyaṃ loko jayyo nānyena karmaṇā” ityādiśruteḥ /",
    "GV05brupsb4u:2492": " athastadarthibhiḥ putrādisādhanaṃ pratyākhyāya na pārivrājyaṃ pratipattuṃ yuktam /",
    "GV05brupsb4u:2493": " atatsādhanatvātpārivrājyasya /",
    "GV05brupsb4u:2494": " tasmādetameva lokamicchantaḥ pravrajantīti yuktamavadhāraṇam /",
    "GV05brupsb4u:2495": " ātmalokaprāptirhyavidyānivṛttau svātmanyavasthānameva /",
    "GV05brupsb4u:2496": " tasmādātmānaṃ cellokamicchaci yastasya sarvakriyoparama evā'tmavalokasādhanaṃ mukhyamantaraṅgam /",
    "GV05brupsb4u:2497": " yathā putrādireva bāhyalokatrayasya /",
    "GV05brupsb4u:2498": " putrādikarmaṇaḥ ātmalokaṃ pratyasādhanatvāt /",
    "GV05brupsb4u:2499": " asambhavena viruddhatvamavocāma /",
    "GV05brupsb4u:2500": " tasmādātmānaṃ lokamicchantaḥ prvrajantyeva sarvakriyābhyo nivarterannevetyarthaḥ /",
    "GV05brupsb4u:2501": " yathā ca bāhyalokatrayārthinaḥ pratiniyatāni putrādīni sādhanāni vihatānyevamātmalokārthanaḥ sarvaiṣaṇānivṛttiḥ pārivrājyaṃ brahmavido vidhīyata eva /",
    "GV05brupsb4u:2502": " kutaḥ punasta ātmalokārthanaḥ pravraḍantyevetyucyate /",
    "GV05brupsb4u:2503": " tatrārthavādavākyarūpeṇa hotuṃ darśayatu /",
    "GV05brupsb4u:2504": " etaddha sma vai tat /",
    "GV05brupsb4u:2505": " tadetatpārivrājye kāraṇamucyate- ha sma vai kila pūrvetikrāntakālīnā vidvāṃsa ātmajñāḥ prajāṃ karmāparabrahmavidyā ca /",
    "GV05brupsb4u:2506": " prajopalabhitaṃ hi trayametadbāhyalokatrayasādhanaṃ nirdiśyate prajāmiti /",
    "GV05brupsb4u:2507": " prajāṃ kiṃ? na kāmayante putrādilokatrayasādhanaṃ nānutiṣṭhantītyarthaḥ /",
    "GV05brupsb4u:2508": " nanvaparabrahmadarśamanutiṣṭhantyeva /",
    "GV05brupsb4u:2509": " tadbalāddhi vyutthānam /",
    "GV05brupsb4u:2510": " na, apavādāt /",
    "GV05brupsb4u:2511": " brahma taṃ parādādyo 'nyatrā'tmano brahma veda sarvaṃ taṃ parādādityaparabrahmadarśamapyapavadatyeva /",
    "GV05brupsb4u:2512": " aparabrahmaṇo 'pi sarvamadhyāntararbhāvāt /",
    "GV05brupsb4u:2513": " yatra nānyatpaśyatīti ca /",
    "GV05brupsb4u:2514": " pūrvāparabāhyāntaradarśanapratiṣedhāccāpūrvamanaparamanantaramabāhyamiti /",
    "GV05brupsb4u:2515": " tatkena kaṃ paśyedvijīnāyīditi ca /",
    "GV05brupsb4u:2516": " tasmānnā'tmadarśanavyatirekeṇānyadvyutthānakāraṇamapekṣate /",
    "GV05brupsb4u:2517": " kaḥ punasteṣāmabhiprāya ityucyate kiṃ prayojanaṃ phalaṃ sādhyaṃ kariṣyāmaḥ prajayā sādhanena /",
    "GV05brupsb4u:2518": " prajā hi bāhyalokasādhanaṃ nirjñātā /",
    "GV05brupsb4u:2519": " sa ca bāhyaloko nāstyasmākamātmavyatiriktaḥ /",
    "GV05brupsb4u:2520": " sarvaṃ hyasmākamātmabhūtameva sarvasya ca vayamātmabhūtāḥ /",
    "GV05brupsb4u:2521": " ātmā ca nā'tmatvādeva na kenacitsādhanenotpādya āpyo vikāryaḥ saṃskāryo vā yadapyātmayājinaḥ saṃskārārthaṃ karmeti tadapi kāryakaraṇātmadarśanaviṣayameva",
    "GV05brupsb4u:2522": " idaṃ me 'nenāṅgaṃ saṃskriyata ityaṅgāṅgitvādiśravaṇāt /",
    "GV05brupsb4u:2523": " na hi vijñānaghanaikarasanairantaryadarśino 'ṅgāṅgisaṃskāropadhānadarśanaṃ sambhavati /",
    "GV05brupsb4u:2524": " tasmānna kiñcitpraḍādisādhanaiḥ kariṣyāmaḥ /",
    "GV05brupsb4u:2525": " aviduṣāṃ hi tatpradājisādhanaiḥ karvyaṃ phalam /",
    "GV05brupsb4u:2526": " na hi mṛgatṛṣṇikāyāmudakapānāṃ tadudakadarśī pravṛtta iti tatroṣaramātramudakābhāvaṃ paśyeto 'pi pravṛttiryuktā /",
    "GV05brupsb4u:2527": " evamasmākamapi paramārthātmalokadarśināṃ prajādisādhanasādhye mṛgatṛṣṇikādisame 'vidvaddarśanaviṣaye na pravṛttiryuktetyabhiprāyaḥ /",
    "GV05brupsb4u:2528": " tadetaducyate-yeṣāmasmākaṃ paramārthadarśināṃ no 'yamātmāśanāyādivinirmuktaḥ sādhvasādhubyāmavikāryo 'yaṃ lokaḥ phalamabhipratam /",
    "GV05brupsb4u:2529": " na cā.'syā'tmanaḥ sādhyasādhanādisarvasaṃsāradharmavinirmuktasya sādhanaṃ kiñcideṣitavyam /",
    "GV05brupsb4u:2530": " sādhyasya hi sādhanānveṣaṇā kriyate /",
    "GV05brupsb4u:2531": " asādhyasya sādhanānveṣaṇāyāṃ hi jalabuddhyā sthala iva taraṇaṃ kṛtaṃ syāt /",
    "GV05brupsb4u:2532": " khe vā śākunapadānveṣaṇam /",
    "GV05brupsb4u:2533": " tasmādetamātmānaṃ viditvā prvjeyureva brāhmaṇā na karmā'rabherannityarthaḥ /",
    "GV05brupsb4u:2534": " yasmātpūrve brāhnā evaṃ vidvāṃsaḥ prajāmakāmayamānāḥ /",
    "GV05brupsb4u:2535": " ta evaṃ sādhyasādhanasaṃvyavahāraṃ nindanto 'vidvadviṣayo 'yamiti kṛtvā kiṃ kṛtavanta",
    "GV05brupsb4u:2536": " ityucyate-te ha sma kila putrāṣaṇāyāśca vistaiṣaṇāyāśca lokāṣaṇāyāśca vyutthāyātha",
    "GV05brupsb4u:2537": " bhikṣācaryaṃ canarantītyādi vyākhyātam /",
    "GV05brupsb4u:2538": " tasmādātmānaṃ lokamicchantaḥ pravrajanti pravrajeyurityeṣavidhirarthavādena saṃgacchate /",
    "GV05brupsb4u:2539": " hi sārthavādasyāsya lokastutyābhimukhyamupapadyate /",
    "GV05brupsb4u:2540": " pravrajantītyasyārthavādarūpo hyetaddha smetyādiruttaro granthaḥ /",
    "GV05brupsb4u:2541": " arthavādaścennārthavādāntaramapekṣeta /",
    "GV05brupsb4u:2542": " apekṣate tvetaddha smetyādyarthavādaṃ pravrajantītyetat /",
    "GV05brupsb4u:2543": " yasmātpūrve vidvāṃsaḥ prajādikarmabhyo nivṛttāḥ pravjitavanta ava tasmādadhunātanā api pravrajanti pravjeyurityevaṃ sambadhyamānaṃ na lokastityabhimukhaṃ bhavitumarhati /",
    "GV05brupsb4u:2544": " vijñānasamānakartṛkatvopadeśādityānāvocāma /",
    "GV05brupsb4u:2545": " vedānuvacanādisahapāṭhācca /",
    "GV05brupsb4u:2546": " yathā'tmavedanasādhanatvena vihitānāṃ vedānuvacanādīnāṃ yathārthatvameva nārthavādatvaṃ tathā taireva saha paṭhitasya pārivrājyasyā'tmalokaprāptisādhanatvenārthavādatvamayuktam",
    "GV05brupsb4u:2547": " phalavibhāgopadeśācca /",
    "GV05brupsb4u:2548": " etamevātmānaṃ lokaṃ viditvetyanyasmādbāhyāllokādātmānaṃ phalāntaratvena pravibhajati /",
    "GV05brupsb4u:2549": " yathā putraiṇaivāyaṃ loko ḍayyo nānyena karmaṇā karmaṇā pitṛloka iti /",
    "GV05brupsb4u:2550": " na ca pravrajantītyetatpārpatallokastutiparam /",
    "GV05brupsb4u:2551": " pradhānavaccārthavādāpekṣaṃ sakṛcchrutaṃ syāt /",
    "GV05brupsb4u:2552": " tasmādabhrāntirevaiṣā lokastitiparamiti /",
    "GV05brupsb4u:2553": " na cānuṣṭheyena pārivrājyena stuturupapadyate /",
    "GV05brupsb4u:2554": " di pārivrājyamanuṣṭheyamapi sadanyastutyarthaṃ syāddarśapūrṇamāsādīnāmapyanuṣṭhāyānāṃ stutyarthatā syāt /",
    "GV05brupsb4u:2555": " na cānyatra kartavyataitasmādviṣayārjñātā yata iha stutyartho bhavet /",
    "GV05brupsb4u:2556": " yadi punaḥ kvacidvidhiḥ parikalpyeta pārivrājyasya sa ihaiva mukhyo nānyatra sambhavati /",
    "GV05brupsb4u:2557": " yadapyanadhikṛtaviṣaye pārivrājyaṃ parikalpyate tatra vṛkṣādyārohaṇādyapu pārivrājyatkalpyeta /",
    "GV05brupsb4u:2558": " kartavyatvenānirjñātatvāviśeṣāt /",
    "GV05brupsb4u:2559": " tasmātstutitvagandho ''pyatra na śakyaḥ kalpayitum /",
    "GV05brupsb4u:2560": " yadyayātmā loka iṣyate kimarthaṃ tatprāptisādhanatvena karmāṇyeva nā'bherankiṃ pārivrājyeneti /",
    "GV05brupsb4u:2561": " atrocyate-asyā'tmalokasya karmabhirasaṃbandhāt /",
    "GV05brupsb4u:2562": " yamātmānamicchantaḥ pravrajeyuḥ sa ātmā sādhanatvena phalatvena cotpādyatvādiprakārāṇāmanyatamatvenāpu karmabhirna saṃbadhyate /",
    "GV05brupsb4u:2563": " tasmātsa eṣa neti netyātmāgṛhyo na hi gṛhyata ityādilakṣaṇaḥ /",
    "GV05brupsb4u:2564": " yasmādevalakṣaṇa ātmā karmaphalasādhanāsaṃbandhī sarvasaṃsāradharmavilakṣaṇo 'śanāyādyatīto",
    "GV05brupsb4u:2565": " 'sthūlādidharmavānajo 'jaro 'maro 'mṛto 'bhayaḥ saindhavaghanavadvijñānaikarasasvabhāvaḥ",
    "GV05brupsb4u:2566": " svayañjyotireka evādvayo 'pūrvo 'naparo 'nantaro 'bāhya ityatadāgamatastarkataśca",
    "GV05brupsb4u:2567": " sthāpitaṃ viśeṣataśceha janakayājñavalkyasaṃvāde 'smiṃstasmādevaṃlakṣaṇa ātmani vidita",
    "GV05brupsb4u:2568": " ātmatvena naiva karmārambha upapadyate /",
    "GV05brupsb4u:2569": " tasmādātmā nirviśeṣaḥ /",
    "GV05brupsb4u:2570": " na hi cakṣuṣmānpathi pravṛtto 'hini kūpe kaṇke vā patati /",
    "GV05brupsb4u:2571": " kṛtsnasya ca karmaphalasya vidyāphale 'ntarbhāvāt /",
    "GV05brupsb4u:2572": " na cāyatnaprāpye vastuni vidvānyatnamātiṣṭhati /",
    "GV05brupsb4u:2573": " “aṅke cenmadhu vindeta kimarthaṃ parvataṃ vrajet /",
    "GV05brupsb4u:2574": " iṣṭasyārthasya saṃprāptau ko vidvānyatnamācaret” //",
    "GV05brupsb4u:2575": " “sarvaṃ karmākhilaṃ pārthaṃ jñāne parasamāpyate” /",
    "GV05brupsb4u:2576": " iti gītāmu /",
    "GV05brupsb4u:2577": " ihāpi caitasyaiva paramānandasya brahmavitprāpyasyānyāni bhūtāni mātrāmupajīvantītyuktam /",
    "GV05brupsb4u:2578": " ato brahmavidā na karmārambhaḥ /",
    "GV05brupsb4u:2579": " yasmātsarvaiṣaṇāvinivṛttaḥ sa eva neti netyātmānamātmatvenopagamya tadrūpeṇaiva vartate",
    "GV05brupsb4u:2580": " tasmādetamevavidaṃ neti netyātmabhūtamu haivaite vakṣyamāṇe na tarato na prāpnuta",
    "GV05brupsb4u:2581": " iti yuktameveti vākyaśeṣaḥ /",
    "GV05brupsb4u:2582": " ke te ityucyate- ato 'smānnimittāccharīradhāraṇādihetoḥ pāpamapuṇyaṃ karmākaraṃ kṛtavānasmi",
    "GV05brupsb4u:2583": " kaṣṭaṃ khalu mama vṛttamanena pāpena karmaṇāhaṃ narakaṃ pratipatsya iti yo 'yaṃ paścātpāpaṃ",
    "GV05brupsb4u:2584": " karma kṛtavataḥ paritāmapaḥ sa enaṃ neti netyātmabhūtaṃ na tarati /",
    "GV05brupsb4u:2585": " yathātaḥ kalyāṇaṃ phalaviṣayakāmānnimittādyajñadānādilakṣaṇaṃ puṇyaṃ śobhanaṃ karma kṛtavānasmi /",
    "GV05brupsb4u:2586": " jato 'hamasya phalaṃsukhamupabhokṣya dehāntara ityeṣo 'pi harṣastaṃ na tarati /",
    "GV05brupsb4u:2587": " ubhe u haivaiṣa brahmavidete karmaṇī tarati puṇyapāpalakṣaṇe /",
    "GV05brupsb4u:2588": " evaṃ brahmavidaḥ saṃnyāsina ubhe api karmaṇo kṣīyate pūrvajanmani kṛte ye te cāpūrve ca nā'rabhyete /",
    "GV05brupsb4u:2589": " kiñca nainaṃ kṛtākṛte kṛtaṃ nityānuṣṭhānamakṛtaṃ tasyaivākriyā te api kṛtākṛte enaṃ na tapataḥ /",
    "GV05brupsb4u:2590": " anātmajñaṃ hi kṛtaṃ phaladānenākṛtaṃ pratyavāyotpādanena tapataḥ /",
    "GV05brupsb4u:2591": " ayaṃ tu brahmavidātmavidyāgninā sarvāṇi karmāṇi bhasmīkaroti“yathedhāṃsi samidvo 'gniḥ” ityādismṛteḥ /",
    "GV05brupsb4u:2592": " śarīrārambhakayostūpabhogenaiva kṣayaḥ /",
    "GV05brupsb4u:2593": " ato brahmavidakarmasaṃbandhī //4,4.22//",
    "GV05brupsb4u:2594": " START BrhUp 4,4.23",
    "GV05brupsb4u:2595": " tad etad ṛcābhyuktam --",
    "GV05brupsb4u:2596": " eṣa nityo mahimā brāhmaṇasya na karmaṇā vardhate no kanīyān /",
    "GV05brupsb4u:2597": " tasyaiva syāt padavittaṃ viditvā na lipyate karmaṇā pāpakeneti /",
    "GV05brupsb4u:2598": " tasmād evaṃvic chānto dānta uparatas titikṣuḥ samāhito bhūtvātmany evātmānaṃ paśyati /",
    "GV05brupsb4u:2599": " sarvam ātmānaṃ paśyati /",
    "GV05brupsb4u:2600": " nainaṃ pāpmā tarati /",
    "GV05brupsb4u:2601": " sarvaṃ pāpmānaṃ tarati /",
    "GV05brupsb4u:2602": " nainaṃ pāpmā tapati /",
    "GV05brupsb4u:2603": " sarvaṃ pāpmānaṃ tapati /",
    "GV05brupsb4u:2604": " vipāpo virajo 'vicikitso brāhmaṇo bhavati /",
    "GV05brupsb4u:2605": " eṣa brahmalokaḥ samrāṭ /",
    "GV05brupsb4u:2606": " enaṃ prāpito 'sīti hovāca yājñavalkyaḥ /",
    "GV05brupsb4u:2607": " so 'haṃ bhagavate videhān dadāmi mām cāpi saha dāsyāyeti // BrhUp_4,4.23 //",
    "GV05brupsb4u:2608": " BrhUpBh_4,4.23 tadetadvastu brāṅmaṇenoktamṛcā mantreṇābhyuktaṃ prakāśitam /",
    "GV05brupsb4u:2609": " eṣa neti netyādilakṣaṇo nityo mahimā /",
    "GV05brupsb4u:2610": " anye tu mahimānaḥ karmakṛtā ityanityāḥ /",
    "GV05brupsb4u:2611": " ayaṃ tu tadvilakṣaṇo mahimā svābhāvikatvānnityo brahmavido brāhmaṇasya tyaktasarveṣaṇasya /",
    "GV05brupsb4u:2612": " kuto 'sya nityatvamiti hetumāha- karmaṇā na vardhate śubhalakṣaṇena kṛtena vṛdvilakṣaṇāṃ vikriyāṃ na prāpneti /",
    "GV05brupsb4u:2613": " aśubhena karmaṇā no kanīyānnāpyapakṣayalakṣaṇāṃ vikriyāṃ prāpnoti /",
    "GV05brupsb4u:2614": " upacayāpacayahetubhūtā eva hi sarvā vikriyā ityetābhyāṃ pratiṣidhyante /",
    "GV05brupsb4u:2615": " ato 'vikriyatvānnitya eṣa mahimā /",
    "GV05brupsb4u:2616": " tasmāttasyaiva mahimnaḥ syādbhavetpadavitpadasya vettā padyate gamyate jñāyata iti mahimnaḥ svarūpameva padaṃ tasya padasya veditā /",
    "GV05brupsb4u:2617": " kiṃ tatpadavedanena syādityucyate-taṃ viditvā mahimānaṃ na lipyate na saṃbadhyate karmaṇā pāpakena dharmādharmalakṣaṇenobhayamapi pāpakameva viduṣaḥ /",
    "GV05brupsb4u:2618": " tasmādevamakarmasaṃbandhyeṣa brāhmaṇasya mahimā neti netyādilakṣaṇastasmādevaṃvicchānto",
    "GV05brupsb4u:2619": " bāhyendriyavyāpārata upaśāntastathā dānto 'ntaḥ karaṇatṛṣṇāto nivṛtta uparataḥ sarvaiṣaṇāvinirmuktaḥ",
    "GV05brupsb4u:2620": " saṃnyāsī titikṣurdvandvasahiṣṇuḥ samāhita indriyāntaḥ karaṇācalanarūpādvyāvṛtyaikāgryarūpeṇa samāhito bhūtvā /",
    "GV05brupsb4u:2621": " tadetaduktaṃ purastādbālyaṃ ca pāṇḍityaṃ ca nirvidyeti /",
    "GV05brupsb4u:2622": " ātmanyeva sve kāryakaraṇasaṃghāta ātmānaṃ pratyakcetayitāraṃ paśyati /",
    "GV05brupsb4u:2623": " tatra kiṃ tāvanmānnaṃ paricchinaṃ netyucyatesarvaṃ samastamātmānameva paśyati nānyadātmavyatiriktaṃ vālāgramānnamapyastītyevaṃ paśyati /",
    "GV05brupsb4u:2624": " mananānmunirbhavati jāgratsvapnasuṣuptākhyaṃ sthānannayaṃ hitvā /",
    "GV05brupsb4u:2625": " evaṃ paśyantaṃ brāhmaṇaṃ nainaṃ pāpmā puṇyapāpalakṣaṇastarati na prāpneti /",
    "GV05brupsb4u:2626": " ayaṃ tu brahmavitsarvaṃ pāpmānaṃ taratyātmabhāvenaiva vyāpnotyatikrāmati /",
    "GV05brupsb4u:2627": " nainaṃ pāpmā kṛtākṛtalakṣaṇastapatīṣṭaphalapratyavāyotpādanābhyām /",
    "GV05brupsb4u:2628": " sarvaṃ pāpmānamayaṃ tapati brahmavitsarvatmadarśanavahrinā bhasmīkaroti /",
    "GV05brupsb4u:2629": " sa eṣa evaṃvidvipāyo vigatadharmādharmo birajo vigatarajo rajaḥkāmo vigatakāmo 'vicikitsaśchinnasaṃśayo 'hamasmi sarvātmā paraṃ brahmeti niścitamatirbrāhmaṇo bhavati /",
    "GV05brupsb4u:2630": " ayaṃ tvevaṃbhūta atasyāmavasthāyāṃ mukhyo brāhmaṇaḥ prāgetasmādbrahmasvarūpāvasthānādgauṇamasya brāhmaṇyam /",
    "GV05brupsb4u:2631": " eṣa brahmaloko brahmaiva loko brahmaloko mukhyo nirupacaritaḥ sarvātmabhāvalakṣaṇo he smāraṭ /",
    "GV05brupsb4u:2632": " enaṃ brahmalokaṃ pariprāpito 'syabhayaṃ neti netyādilakṣaṇamiti hovāca yājñavalkyaḥ /",
    "GV05brupsb4u:2633": " evaṃ brahmabhūto janako yājñavalkyena brahmabhāvamāpāditaḥ pratyāha-so 'haṃ tvayā",
    "GV05brupsb4u:2634": " brahmabhāvamāpāditaḥ sanbhagavate tubhyaṃ videhāndeśānmama rājya samastaṃ dadāmi",
    "GV05brupsb4u:2635": " māṃ ca saha kartavyatākā /",
    "GV05brupsb4u:2636": " parisamāptaḥ paramapuruṣārthaḥ /",
    "GV05brupsb4u:2637": " etāvatpuruṣeṇa kartavyameṣā niṣṭhaiṣā parā gatiretanniḥśreyasametatprāpya kṛtakṛtyo brāhmaṇo bhavatyetatsarvavedānuśāsanamiti //4,4.23//",
    "GV05brupsb4u:2638": " START BrhUp 4,4.24",
    "GV05brupsb4u:2639": " sa vā eṣa mahān aja ātmānnādo vasudānaḥ /",
    "GV05brupsb4u:2640": " vindate vasu ya evaṃ veda // BrhUp_4,4.24 //",
    "GV05brupsb4u:2641": " BrhUpBh_4,4.24 yo 'yaṃ janakayājñavalkyākhyāyikāyāṃ vyākhyāta ātmā sa vā eṣa mahānaja",
    "GV05brupsb4u:2642": " ātmānnādaḥ sarvabhūtasthaḥ sarvānnānāmattā vasudāno vasu dhanaṃ sarvaprāṇikarmaphalaṃ",
    "GV05brupsb4u:2643": " tasya dātā prāṇināṃ yathākarma phalena yojayitetyarthaḥ /",
    "GV05brupsb4u:2644": " tamekamajamannādaṃ vasudānamātmānamannādavasudānaguṇābhyāṃ yuktaṃ yo veda sa sarvabhūteṣvātmabhūto",
    "GV05brupsb4u:2645": " 'nnamatti vindate ca vasu sarvaṃ karmaphalajātaṃ labhate sarvātmatvādena ya evaṃ yathoktaṃ veda /",
    "GV05brupsb4u:2646": " athavā dṛṣṭaphalārthibhirapyevaṅguṇa upāsyaḥ /",
    "GV05brupsb4u:2647": " tenānnādo vasośca labdhā dṛṣṭenaiva phalenānnātṛtvena goścādinā cāsya yogo bhavatītyarthaḥ //4,4.24//",
    "GV05brupsb4u:2648": " START BrhUp 4,4.25",
    "GV05brupsb4u:2649": " sa vā eṣa mahān aja ātmājaro 'maro 'mṛto 'bhayo brahma /",
    "GV05brupsb4u:2650": " abhayaṃ vai brahma /",
    "GV05brupsb4u:2651": " abhayaṃ hi vai brahma bhavati ya evaṃ veda // BrhUp_4,4.25 //",
    "GV05brupsb4u:2652": " BrhUpBh_4,4.25 idānīṃ samastasyaivā'raṇyarakasya yor'tha uktaḥ sa samuccityāsyā kaṇḍikāyāṃ nirdiśyata etāvānsamastāraṇyakārtha iti /",
    "GV05brupsb4u:2653": " sa vā eṣa mahānaja ātmājaro na jīryata iti na vipariṇamata ityarthaḥ /",
    "GV05brupsb4u:2654": " amaro yasmāccājarastasmādamaro na mriyata ityamaraḥ /",
    "GV05brupsb4u:2655": " yo hi jāyate jīryate ca sa vinaśyati mriyate vā /",
    "GV05brupsb4u:2656": " ayaṃ tvajatvādajaratvāccāvināśī yato 'ta evāmṛtaḥ /",
    "GV05brupsb4u:2657": " yasmājjaniprabhṛtistribhirbhāvaviripairvarjitastasmāditarairapi bhāvavikāraistribhistatkṛtaiśca kāmakarmamohādibhirmṛtyurūpairvījata ityetat",
    "GV05brupsb4u:2658": " abhayo 'ta eva /",
    "GV05brupsb4u:2659": " yasmāccaivaṃ pūrvoktaviśeṣaṇastasmasmādbhayavarjitaḥ bhayaṃ ca hi nāmāvidyākāryaṃ tatkāryapritiṣedhena bhāvavikārapratiṣedhena cāvidyāyāḥ pratiṣedhaḥ siddho veditavyaḥ /",
    "GV05brupsb4u:2660": " abhaya ātmaivaṅguṇaviśiṣṭaḥ kimasau brahma parivṛḍhaṃ niratiśayaṃ mahadityarthaḥ /",
    "GV05brupsb4u:2661": " abhayaṃ vai brahma /",
    "GV05brupsb4u:2662": " prasiddhametalloke 'bhayaṃ brahmeti /",
    "GV05brupsb4u:2663": " tasmādyuktamevaṅguṇaviśiṣṭa ātmā brahmeti /",
    "GV05brupsb4u:2664": " ya evaṃ yathoktamātmānamabhayaṃ brahma veda so 'bhayaṃ hi vai brahma bhavati /",
    "GV05brupsb4u:2665": " eṣa sarvasyā upaniṣadaḥ saṃkṣiptor'tha uktaḥ /",
    "GV05brupsb4u:2666": " etasyaivārthas samyakprabodhāyotpattisthitipralayādikalpanā kriyākārakaphalādhyāropaṇā cā'tmani kṛtā tadapohena ca neti netītyadhyāropitāviśeṣāpanayadvāreṇapunastatvamāveditam",
    "GV05brupsb4u:2667": " yathaikaprabhṛtyāparārdhasaṃkhyāsvarūpaparijñānāyā rekhādhyāropaṇaṃ kṛtvaikeyaṃ rekhā",
    "GV05brupsb4u:2668": " daśeyaṃ śateyaṃ sahasreyamiti grāhayatyavagamayati saṃkhyāsvarūpaṃ kevalaṃ na tu",
    "GV05brupsb4u:2669": " saṃkhyāyā rekhātmatvameva yathā cākārādīnyakṣarāṇi grāhayati tathā cehotpatyādyanekopāyamāsthāyaikaṃ",
    "GV05brupsb4u:2670": " brahmatattvamāveditam /",
    "GV05brupsb4u:2671": " punastatkalpitopāyajanitaviśeṣapariśodhanārthaṃ neti netīti tattvopasaṃhāraḥ kṛtaḥ /",
    "GV05brupsb4u:2672": " tadupasaṃhṛtaṃ punaḥ pariśuddhaṃ kevalameva saphalaṃ jñānamante 'sya kaṇḍikāyāmiti //4,4.25//",
    "GV05brupsb4u:2673": " iti caturthaṃ brāhmaṇam //",
    "GV05brupsb4u:2674": " START BrhUp 4,5.1",
    "GV05brupsb4u:2675": " atha ha yājñavalkyasya dve bhārye babhūvatur maitreyī ca kātyāyanī ca /",
    "GV05brupsb4u:2676": " tayor ha maitreyī brahmavādinī babhūva /",
    "GV05brupsb4u:2677": " strīprajñaiva tarhi kātyāyanī /",
    "GV05brupsb4u:2678": " atha ha yājñavalkyo 'nyad vṛttam upākariṣyan // BrhUp_4,5.1 //",
    "GV05brupsb4u:2679": " BrhUpBh_4,5.1 āgamapradhānena madhukāṇḍena brahmatattvaṃ nirdhāritam /",
    "GV05brupsb4u:2680": " punastasyaivopattipradhānena yājñavalkīyena kāṇḍena pakṣapratipakṣaparigrahaṃ kṛtvā vigṛhyavādena vicāritam /",
    "GV05brupsb4u:2681": " śaiṣyācāryasaṃbandhena ca ṣaṣṭhe praśnaprativacananyāyena savistaraṃ vicāryopasaṃhṛtam /",
    "GV05brupsb4u:2682": " athedānīṃ nigamanasthānīyaṃ maitreyībrāhmaṇamārabhyete /",
    "GV05brupsb4u:2683": " ayaṃ ca nyāyo vākyakovidaiḥ parigṛhīto hetvapadeśātpratijñāyāḥ punarvacanaṃ nigamanamiti /",
    "GV05brupsb4u:2684": " athavā'gamapradhānena madhukāṇḍena yadamṛtatvasādhanaṃ sasaṃnyāsabhātmajñānamabhihitaṃ tadeva tarkeṇāpyamṛtatvasādhanaṃ sasaṃnyāsamātmajñānamadhigamyate",
    "GV05brupsb4u:2685": " tarkapradhānaṃhi yājñavalkīyaṃ kāṇḍam /",
    "GV05brupsb4u:2686": " tasmācchāstratarkābhyāṃ niścitametadyadetadātmajñānaṃ sasaṃnyāsamamṛtatvasādhanamiti /",
    "GV05brupsb4u:2687": " tasmācchāstraśraddhāvadbhiramṛtatvapratipitsubhiretatpratipattavyamiti /",
    "GV05brupsb4u:2688": " āgamopapattibhyāṃ hi niścitor'thaḥ śraddheyo bhavatyavyabhicārāditi /",
    "GV05brupsb4u:2689": " akṣarāṇāṃ tu caturthe yathā vyākhyātor'thastathā pratipattavyo 'trāpi /",
    "GV05brupsb4u:2690": " yānyakṣarāṇyavyākhyātāni tāni vyākhyāsyāmaḥ /",
    "GV05brupsb4u:2691": " atheti hetūpadeśānantaryapradarśanārthaḥ /",
    "GV05brupsb4u:2692": " hetupradhānāni hi vākyānyatītāni tadanantaramāgamapradhānena pratijñātor'tho nigamyate maitreyībrāhmaṇena /",
    "GV05brupsb4u:2693": " haśabdo vṛttāvadyotakaḥ /",
    "GV05brupsb4u:2694": " yājñavalkyasyarṣeḥ kila dve bhārye patnyau babhūvaturāstāṃ maitreyī ca nāmata ekāparā kātyāyanī nāmataḥ tayorbhāryayormaitreyīha kila brahmavādinī brahmavadanaśīlā babhūvā'sīt /",
    "GV05brupsb4u:2695": " strīprajñā striyāṃ yocitā sā strīprajñā saiva yasyāḥ prajñā gṛhaprayojanānveṣaṇālakṣaṇā sā strīprajñaiva tarhi tasminkāla āsītkātyāyanī /",
    "GV05brupsb4u:2696": " athaivaṃ sati ha kila yājñavalkyo 'nyatpūrvasmādgārhasthyalakṣaṇādvṛttātpārivrājyalakṣaṇaṃ vṛttamupākariṣyannupācikīrṣuḥ san //4,5.1//",
    "GV05brupsb4u:2697": " START BrhUp 4,5.2",
    "GV05brupsb4u:2698": " maitreyīti hovāca yājñavalkyaḥ /",
    "GV05brupsb4u:2699": " pravrajiṣyan vā are 'ham asmāt sthānād asmi /",
    "GV05brupsb4u:2700": " hanta te 'nayā katyāyanyāntaṃ karavāṇīti // BrhUp_4,5.2 //",
    "GV05brupsb4u:2701": " BrhUpBh_4,5.2 he maitreyīti jyeṣṭhāṃ bhāryāmāmantrayāmāsa /",
    "GV05brupsb4u:2702": " āmanñya covāca ha pravrajiṣyanpānivrājyaṃ kariṣyanvā are maitreyyasmātsthānādgārhasthyādahamasmi bhavāmi /",
    "GV05brupsb4u:2703": " maitreyyanujānīhi māṃ hantecchasi yadi te 'nayā kātyāyanyāntaṃ karavāṇotyādi vyākhyātam //4,5.2//",
    "GV05brupsb4u:2704": " START BrhUp 4,5.3-4",
    "GV05brupsb4u:2705": " sā hovāca maitreyī --",
    "GV05brupsb4u:2706": " yan nu ma iyam bhagoḥ sarvā pṛthivī vittena pūrṇā syāt syāṃ nv ahaṃ tenāmṛtāho3 neti /",
    "GV05brupsb4u:2707": " neti hovāca yājñavalkyaḥ /",
    "GV05brupsb4u:2708": " yathaivopakaraṇavatāṃ jīvitam /",
    "GV05brupsb4u:2709": " tathaiva te jīvitaṃ syāt /",
    "GV05brupsb4u:2710": " amṛtatvasya tu nāśāsti vitteneti // BrhUp_4,5.3 //",
    "GV05brupsb4u:2711": " sā hovāca maitreyī --",
    "GV05brupsb4u:2712": " yenāhaṃ nāmṛtā syām kim ahaṃ tena kuryām /",
    "GV05brupsb4u:2713": " yad eva bhagavān veda tad eva me brūhīti // BrhUp_4,5.4 //",
    "GV05brupsb4u:2714": " BrhUpBh_4,5.3-4 saivamuktovāca maitreyī sarveyaṃ pṛthivī vittena pūrṇā syānnu kiṃ syāṃ kimahaṃ vittasādhyena karmaṇāmṛtā'ho na syāmiti /",
    "GV05brupsb4u:2715": " neti hovāca yājñavalkya ityādi samānamanyat //4,5.3-4 //",
    "GV05brupsb4u:2716": " START BrhUp 4,5.5",
    "GV05brupsb4u:2717": " sa hovāca yājñavalkyaḥ --",
    "GV05brupsb4u:2718": " priyā vai khalu no bhavatī satī priyam avṛdhat /",
    "GV05brupsb4u:2719": " hanta tarhi /",
    "GV05brupsb4u:2720": " bhavaty etad vyākhyāsyāmi te /",
    "GV05brupsb4u:2721": " vyācakṣāṇasya tu me nididhyāsasveti // BrhUp_4,5.5 //",
    "GV05brupsb4u:2722": " BrhUpBh_4,5.5 sa hovāca priyaiva pūrvaṃ khalu no 'smabhyaṃ bhavatī bhavanti sato priyamevāvṛdhadvardhitavatī nirdhāritavatyasi /",
    "GV05brupsb4u:2723": " atastuṣṭo 'haṃ hantecchasi cedamṛtatvasādhanaṃ jñātuṃ he bhavati te tubhyaṃ tadmṛtatvasādhanaṃ vyākhyāsyāmi //4,5.5//",
    "GV05brupsb4u:2724": " START BrhUp 4,5.6",
    "GV05brupsb4u:2725": " sa hovāca /",
    "GV05brupsb4u:2726": " na vā are patyuḥ kāmāya patiḥ priyo bhavaty ātmanas tu kāmāya patiḥ priyo bhavati /",
    "GV05brupsb4u:2727": " na vā are jāyāyai kāmāya jāyā priyā bhavaty ātmanas tu kāmāya jāyā priyā bhavati /",
    "GV05brupsb4u:2728": " na vā are putrāṇāṃ kāmāya putrāḥ priyā bhavanty ātmanas tu kāmāya putrāḥ priyā bhavanti /",
    "GV05brupsb4u:2729": " na vā are vittasya kāmāya vittaṃ priyaṃ bhavaty ātmanas tu kāmāya vittaṃ priyaṃ bhavati /",
    "GV05brupsb4u:2730": " na vā are paśūnāṃ kāmāya paśavaḥ priyaṃ bhavaty ātmanas tu kāmāya paśavaḥ priyaṃ bhavati /",
    "GV05brupsb4u:2731": " na vā are brahmaṇaḥ kāmāya brahma priyaṃ bhavaty ātmanas tu kāmāya brahma priyaṃ bhavati /",
    "GV05brupsb4u:2732": " na vā are kṣatrasya kāmāya kṣatraṃ priyaṃ bhavaty ātmanas tu kāmāya kṣatraṃ priyaṃ bhavati /",
    "GV05brupsb4u:2733": " na vā are lokānāṃ kāmāya lokāḥ priyā bhavanty ātmanas tu kāmāya lokāḥ priyā bhavanti /",
    "GV05brupsb4u:2734": " na vā are devānāṃ kāmāya devāḥ priyā bhavanty ātmanas tu kāmāya devāḥ priyā bhavanti /",
    "GV05brupsb4u:2735": " na vā are vedānāṃ kāmāya vedāḥ priyā bhavanty ātmanas tu kāmāya vedāḥ priyā bhavanti /",
    "GV05brupsb4u:2736": " na vā are bhūtānāṃ kāmāya bhūtāni priyāṇi bhavanty ātmanas tu kāmāya bhūtāni priyāṇi bhavanti /",
    "GV05brupsb4u:2737": " na vā are sarvasya kāmāya sarvaṃ priyaṃ bhavaty ātmanas tu kāmāya sarvaṃ priyaṃ bhavati /",
    "GV05brupsb4u:2738": " ātmā vā are draṣṭavyaḥ śrotavyo mantavyo nididhyāsitavyo maitreyi /",
    "GV05brupsb4u:2739": " ātmani khalv are dṛṣṭe śrute mate vijñāta idaṃ sarvaṃ viditam // BrhUp_4,5.6 //",
    "GV05brupsb4u:2740": " BrhUpBh_4,5.6 ātmani khalvare maitreyī dṛṣṭe /",
    "GV05brupsb4u:2741": " kathaṃ dṛṣṭa ātmanīti,",
    "GV05brupsb4u:2742": " ucyate-pūrvamācāryāgamābhyāṃ śrute punastarkeṇopapattayā mate vicārite /",
    "GV05brupsb4u:2743": " śravaṇaṃ tvāgamamātreṇa mata upapattyā paścādvijñāna evametannānyatheti nirdhārite /",
    "GV05brupsb4u:2744": " kiṃ bhavatītyucyata idaṃ viditaṃ bhavati /",
    "GV05brupsb4u:2745": " idaṃ sarvamiti yadātmano 'nyat /",
    "GV05brupsb4u:2746": " ātmavyatirekeṇābhāvāt //4,5.6//",
    "GV05brupsb4u:2747": " START BrhUp 4,5.7-10",
    "GV05brupsb4u:2748": " brahma taṃ parādād yo 'nyatrātmano vedān veda /",
    "GV05brupsb4u:2749": " kṣatraṃ taṃ parādād yo 'nyatrātmanaḥ kṣatraṃ veda /",
    "GV05brupsb4u:2750": " lokās taṃ parādur yo 'nyatrātmano lokān veda /",
    "GV05brupsb4u:2751": " devās taṃ parādur yo 'nyatrātmano devān veda /",
    "GV05brupsb4u:2752": " vedās taṃ parādur yo 'nyatrātmano vedān veda /",
    "GV05brupsb4u:2753": " bhūtāni taṃ parādur yo 'nyatrātmano bhūtāni veda /",
    "GV05brupsb4u:2754": " sarvaṃ taṃ parādād yo 'nyatrātmanaḥ sarvaṃ veda /",
    "GV05brupsb4u:2755": " idaṃ brahmedaṃ kṣatram ime lokā ime devā ime vedā imāni bhūtānīdaṃ sarvaṃ yad ayam ātmā // BrhUp_4,5.7 //",
    "GV05brupsb4u:2756": " sa yathā dundubher hanyamānasya na bāhyāñ chabdāñ chaknuyād grahaṇāya /",
    "GV05brupsb4u:2757": " dundubhes tu grahaṇena dundubhyāghātasya vā śabdo gṛhītaḥ // BrhUp_4,5.8 //",
    "GV05brupsb4u:2758": " sa yathā śaṅkhasya dhmāyamānasya na bāhyāñ chabdāñ chaknuyād grahaṇāya /",
    "GV05brupsb4u:2759": " śaṅkhasya tu grahaṇena śaṅkhadhmasya vā śabdo gṛhītaḥ // BrhUp_4,5.9 //",
    "GV05brupsb4u:2760": " sa yathā vīṇāyai vādyamānāyai na bāhyāñ chabdāñ chaknuyād grahaṇāya /",
    "GV05brupsb4u:2761": " vīṇāyai tu grahaṇena vīṇāvādasya vā śabdo grhītaḥ // BrhUp_4,5.10 //",
    "GV05brupsb4u:2762": " BrhUpBh_4,5.7-10 tamayathārthadarśitaṃ parādātparākuryātkaivalyāsaṃbandhinaṃ kuryādayamanātmasvarūpeṇa māṃ paśyatītyaparādhāditi bhāvaḥ //4,5.7-10",
    "GV05brupsb4u:2763": " START BrhUp 4,5.11-12",
    "GV05brupsb4u:2764": " sa yathārdraidhāgner abhyāhitasya pṛthag dhūmā viniścaranty evaṃ vā are 'sya mahato",
    "GV05brupsb4u:2765": " bhūtasya niḥśvasitam etad yad ṛgvedo yajurvedaḥ sāmavedo 'tharvāṅgirasa itihāsaḥ",
    "GV05brupsb4u:2766": " purāṇaṃ vidyā upaniṣadaḥ ślokāḥ sūtrāṇy anuvyākhyānāni vyākhyānanīṣṭaṃ hutam āśitaṃ",
    "GV05brupsb4u:2767": " pāyitam ayaṃ ca lokaḥ paraś ca lokaḥ sarvāṇi ca bhūtāni /",
    "GV05brupsb4u:2768": " asyaivaitāni sarvāṇi niśvasitāni // BrhUp_4,5.11 //",
    "GV05brupsb4u:2769": " sa yathā sarvāsām apāṃ samudra ekāyanam /",
    "GV05brupsb4u:2770": " evaṃ sarveṣāṃ sparśānāṃ tvag ekāyanam /",
    "GV05brupsb4u:2771": " evaṃ sarveṣāṃ gandhānāṃ nāsike ekāyanam /",
    "GV05brupsb4u:2772": " evaṃ sarveṣāṃ rasānāṃ jihvaikāyanam /",
    "GV05brupsb4u:2773": " evaṃ sarveṣāṃ rūpāṇāṃ cakṣur ekāyanam /",
    "GV05brupsb4u:2774": " evaṃ sarveṣaṃ śabdānāṃ śrotram ekāyanam /",
    "GV05brupsb4u:2775": " evaṃ sarveṣāṃ saṃkalpānāṃ mana ekāyanam /",
    "GV05brupsb4u:2776": " evaṃ sarvāsāṃ vidyānāṃ hṛdayam ekāyanam /",
    "GV05brupsb4u:2777": " evaṃ sarveṣāṃ karmaṇāṃ hastāv ekāyanam /",
    "GV05brupsb4u:2778": " evaṃ sarveṣām ānandānām upastha ekāyanam /",
    "GV05brupsb4u:2779": " evaṃ sarveṣāṃ visargāṇāṃ pāyur ekāyanam /",
    "GV05brupsb4u:2780": " evaṃ sarveṣām adhvanāṃ pādāv ekāyanam /",
    "GV05brupsb4u:2781": " evaṃ sarveṣāṃ vedānāṃ vāg ekāyanam // BrhUp_4,5.12 //",
    "GV05brupsb4u:2782": " BrhUpBh_4,5.11-12 caturthe śabdaniḥśvāseneva lokādyarthaniḥśvāsaḥ sāmarthyādikto bhavatīti pṛthaṅnoktaḥ /",
    "GV05brupsb4u:2783": " iha tu sarvaśāstropa saṃhāraṃ iti kṛtvār'thaprāpto 'pyarthaḥ spaṣṭīkartavya iti pṛthagucyate //4,5.11-12 //",
    "GV05brupsb4u:2784": " START BrhUp 4,5.13",
    "GV05brupsb4u:2785": " sa yathā saindhavaghano 'nantaro 'bāhyaḥ kṛtsno rasaghana eva /",
    "GV05brupsb4u:2786": " evaṃ vā are 'yam ātmānantaro 'bāhyaḥ kṛtsnaḥ prajñānaghana eva /",
    "GV05brupsb4u:2787": " etebhyo bhūtebhyaḥ samutthāya tāny evānuvinayati /",
    "GV05brupsb4u:2788": " na pretya saṃjñāstīty are bravīmi /",
    "GV05brupsb4u:2789": " iti hovāca yājñavalkyaḥ // BrhUp_4,5.13 //",
    "GV05brupsb4u:2790": " BrhUpBh_4,5.13 sarvakāryapralaye vidyānimitte saindhavaghanavadanantaro 'vāhyaḥ kṛtsnaḥ prajñānadhana eka ātmāvatiṣṭhate /",
    "GV05brupsb4u:2791": " pūrvaṃ tu bhūtamānnāsaṃsargaviśeṣallabdhaviśeṣavijñānaḥ san /",
    "GV05brupsb4u:2792": " tasminpravilāpite vidyayā viśeṣavijñāne tannimitte ca bhūtasaṃsarge na pretya saṃjñāstītyevaṃ yājñavalkyenoktā //4,5.13//",
    "GV05brupsb4u:2793": " START BrhUp 4,5.14",
    "GV05brupsb4u:2794": " sā hovāca maitreyī --",
    "GV05brupsb4u:2795": " atraiva mā bhagavān mohāntam āpīpadat /",
    "GV05brupsb4u:2796": " na vā aham imaṃ vijānāmīti /",
    "GV05brupsb4u:2797": " sa hovāca -- na vā are 'haṃ mohaṃ bravīmi /",
    "GV05brupsb4u:2798": " avināśī vā are 'yam ātmānucchittidharmā // BrhUp_4,5.14 //",
    "GV05brupsb4u:2799": " BrhUpBh_4,5.14 sā hovācātraiva mā bhagavānetasminnaiva vastuni prajñānaghana eva na pretya saṃjñā'stīti mohāntaṃ mohamadhyamāpīpidāpīpadadavagamitavānasi saṃsohitavānasītyarthaḥ /",
    "GV05brupsb4u:2800": " ato na vā ahamimamātmānamuktalakṣaṇaṃ vijānāmi vivekata iti /",
    "GV05brupsb4u:2801": " sa hovāca nāhaṃ mohaṃ bravīmyavināśī vā are 'yamātmā yato vina(naṃ)",
    "GV05brupsb4u:2802": " ṣṭuṃ śīlamasyeti vināśī na vināśyavināśī vināśabdena vikriyāvināśītyavikriya ātmetyarthaḥ /",
    "GV05brupsb4u:2803": " are maitreyyayamātmā prakṛto 'nucchittidharmā /",
    "GV05brupsb4u:2804": " ucchittiruccheda ucchedo 'nto vināśa ucchittirdharmo 'syetyucchittirardharmā nocchittidharmānucchittidharmā",
    "GV05brupsb4u:2805": " nāpi vikriyālakṣaṇo nāpyapacchedalakṣaṇo vīnāśo 'sya vidyata ityarthaḥ //4,5.14 //",
    "GV05brupsb4u:2806": " START BrhUp 4,5.15",
    "GV05brupsb4u:2807": " yatra hi dvaitam iva bhavati tad itara itaraṃ paśyati,",
    "GV05brupsb4u:2808": " tad itara itaraṃ jighrati,",
    "GV05brupsb4u:2809": " tad itara itaraṃ rasayate,",
    "GV05brupsb4u:2810": " tad itara itaram abhivadati,",
    "GV05brupsb4u:2811": " tad itara itaraṃ śṛṇoti,",
    "GV05brupsb4u:2812": " tad itara itaraṃ manute. tad itara itaraṃ spṛśati,",
    "GV05brupsb4u:2813": " tad itara itaraṃ vijānāti /",
    "GV05brupsb4u:2814": " yatra tv asya sarvam ātmaivābhūt tat kena kaṃ paśyet tat kena kaṃ jighret tat kena",
    "GV05brupsb4u:2815": " kaṃ rasayet tat kena kam abhivadet tat kena kaṃ śṛṇuyāt tat kena kaṃ manvīta tat",
    "GV05brupsb4u:2816": " kena kaṃ spṛśet tat kena kaṃ vijānīyāt /",
    "GV05brupsb4u:2817": " yenedaṃ sarvaṃ vijānāti taṃ kena vijānīyāt /",
    "GV05brupsb4u:2818": " sa eṣa neti nety ātmā /",
    "GV05brupsb4u:2819": " agṛhyo na hi gṛhyate /",
    "GV05brupsb4u:2820": " aśīryo na hi śīryate /",
    "GV05brupsb4u:2821": " asaṅgo na hi sajyate /",
    "GV05brupsb4u:2822": " asito na vyathate na riṣyati /",
    "GV05brupsb4u:2823": " vijñātāram are kena vijānīyād ity uktānuśāsanāsi maitreyi /",
    "GV05brupsb4u:2824": " etāvad are khalv amṛtatvam iti hoktvā yājñavalkyo vijahāra // BrhUp_4,5.15 //",
    "GV05brupsb4u:2825": " BrhUpBh_4,5.15 caturṣvapi prapāṭhakeṣveka ātmā tulyo nirdhāritaḥ paraṃ brahma /",
    "GV05brupsb4u:2826": " upāyaviśeṣastu tasyādhigame 'nyaścānyaśca /",
    "GV05brupsb4u:2827": " upeyastu sa evā'tmā yaścaturthe 'thāta ādeśo neti netīti nirdiṣṭaḥ /",
    "GV05brupsb4u:2828": " sa eva pañcame prāṇapaṇopanyāsena śākalyayājñavalkyasaṃvāde nirdhāritaḥ /",
    "GV05brupsb4u:2829": " punaḥ pañcamasamāptau /",
    "GV05brupsb4u:2830": " punarjanakayājñavalkyasaṃvāde /",
    "GV05brupsb4u:2831": " punarihopaniṣatsamāptau /",
    "GV05brupsb4u:2832": " caturṇāmapi prapāṭhakānāmetadātmaniṣṭhatā nānyo 'ntarāle kaścidapi vivakṣiter'tha ityetatpradarśanāyānta upasaṃhāraḥ sa eṣa neti netyādiḥ /",
    "GV05brupsb4u:2833": " yasmātprakāraśatenāpi nirūpyamāṇe tattave neti netyātmaiva niṣṭhā nānyopalabhyate",
    "GV05brupsb4u:2834": " tarkeṇa vā'gamena vā tasmādetadevāmṛtatvasādhanaṃ yadetanneti netyātmaparijñānaṃ",
    "GV05brupsb4u:2835": " sarvasaṃnyāsaścetyetamarthamupasaṃjihīrṣannāha-etāvadetāvanmātraṃ yadetanneti netyadvaitātmadarśanamidaṃ",
    "GV05brupsb4u:2836": " cānyasahakārikāraṇanirapekṣamevāre maitreyyamṛtatvasādhanam /",
    "GV05brupsb4u:2837": " yatpṛṣṭatyasi yadeva bhagavānveda tadeva me brūhyamṛtatvasādhanamiti tadetāvadevetu",
    "GV05brupsb4u:2838": " vijñeyaṃ tvayeti haivaṃ kilāmṛtatvasādhanamātmajñānaṃ priyāyai bhāryāyā uktvā saṃnyāsaparyavasānā /",
    "GV05brupsb4u:2839": " etāvānupadeśa etadvedānuśāsanameṣā paramaniṣṭhaiṣa puruṣārthakartavyatānta iti /",
    "GV05brupsb4u:2840": " idānīṃ vicāryate śāstrārthavivekapratipattaye /",
    "GV05brupsb4u:2841": " yata ākulāni hi vākyāni dṛśyante“yāvajjīvamagnihotraṃ juhuyāt” “yāvajjīvaṃ darśapūrṇamāsābhyāṃ",
    "GV05brupsb4u:2842": " yajeta” “kurvanneveha karmāṇi jijīviṣecchataṃ samāḥ” “etadvai jarāmaryaṃ sarvaṃ yadagnihotram“ityādīnyaikāśramyājñāpakānyāni",
    "GV05brupsb4u:2843": " cā'śramāntarapratipādakāni vākyāni“viditvā vyutthāya pravrajanti” “brahmacaryaṃ samāpya",
    "GV05brupsb4u:2844": " gṛhī bhavedgrahādvanī bhūtvā pravrajet” “yadi vetarathā brahmacaryādeva pravrajedgṛhādvā vanādvā“iti /",
    "GV05brupsb4u:2845": " “na karmaṇā na prajayā dhanena tyāgenaikemṛtatvamānaśuḥ“ityādīni /",
    "GV05brupsb4u:2846": " tathā smṛtayaśca-“brahmacaryavānpravrajati” “aviśīrṇabrahmacaryo yamicchattamāvaseti“tasyā'śramamavikalpamekebruvate“tathā-“vaidānanadhītya",
    "GV05brupsb4u:2847": " brahmacaryeṇa putrapautrānicchetpāvanārthaṃ pitṛṇām /",
    "GV05brupsb4u:2848": " agnīnādhāya vidhivacceṣṭayajño vanaṃ praviśyātha munirbubhūṣet” //",
    "GV05brupsb4u:2849": " “prājāpatyāṃ nirupyeṣṭiṃ sarvavesadakṣiṇām /",
    "GV05brupsb4u:2850": " ātmanyagnīnsamāropya brāhmaṇaḥ pravrajedgṛhāt” //",
    "GV05brupsb4u:2851": " ityādyāḥ /",
    "GV05brupsb4u:2852": " evaṃ vyutthānavikalpakramayateṣṭāśramapratipattipratāpādakāni hi śrutismṛtivākyāni śataśa upalaṃbhyanta itaretaraviruddhāni /",
    "GV05brupsb4u:2853": " ācāraśca tadvidām /",
    "GV05brupsb4u:2854": " vipratipattiśca śāstrārthapratapattṝṇāṃ bahuvidāmapi /",
    "GV05brupsb4u:2855": " ato na śakyate śāstrārtho mandabuddhibhirvivekena pratipattum /",
    "GV05brupsb4u:2856": " pariniṣṭhataśāstranyāyabuddhibhireva hyoṣāṃ vākyānāṃ viṣayavibhāgaḥ śakyate 'vadhārayitum /",
    "GV05brupsb4u:2857": " tasmādeṣāṃ viṣayavibhāgajñāpanāya yathābuddhisāmarthaṃya vicārayiṣyāmaḥ /",
    "GV05brupsb4u:2858": " yāvajjīvaśrutyādivākyānāmanyārthāsaṃbhavātkriyāvasāna ava vedārtha /",
    "GV05brupsb4u:2859": " taṃ yajñapātrairdahantītyantyakarmaśravaṇājjarāmaryaśravaṇācca liṅgācca bhasmāntaṃ śarīramiti /",
    "GV05brupsb4u:2860": " na hi pārivrājyapakṣe bhasmāntatā śarīrasya syāt /",
    "GV05brupsb4u:2861": " smṛtiśca-“niṣekādiśmaśānānto mantrairyasyodito vidhiḥ /",
    "GV05brupsb4u:2862": " tasyā śāstre 'dhikāro 'smiñjñeyo nānyasya kasyacit“iti /",
    "GV05brupsb4u:2863": " samantrakaṃ hi yatkarma vedeneha vidhīyate tasya śmaśānāntatāṃ darśayati smṛtiḥ /",
    "GV05brupsb4u:2864": " adhikārābhāvapradarśanāccātyantameva śrutyadhikārābhāvo 'karmiṇo gamyate /",
    "GV05brupsb4u:2865": " agnyudvāsanāpavādācca 'vīrahā vā eṣa devānāṃ yo 'gnimudvāsayate' iti /",
    "GV05brupsb4u:2866": " nanu vyutthānādivijhadhānādvaikalpikaṃ kriyāvasānatvaṃ vedārthasya / na /",
    "GV05brupsb4u:2867": " anyārthatvādvyutthānādiśrutīnām /",
    "GV05brupsb4u:2868": " 'yāvajjīvamannihotraṃ juhoti'“yājjīvaṃ darśapūrṇamāsābhyāṃ yajeta“ityevamādīnāṃ śrutīnāṃ",
    "GV05brupsb4u:2869": " jīvanamātranimittatvādyadā na śakyate 'nyārthatā kalpayituṃ tadā vyutthānādivākyānāṃ",
    "GV05brupsb4u:2870": " karmānadhikṛtaviṣayatvasaṃbhavāt /",
    "GV05brupsb4u:2871": " “kurvanneveha karmāṇi jijīvaṣecchataṃ samāḥ“iti ca mantravarṇājjarayā vā hyevāsmānmucyate",
    "GV05brupsb4u:2872": " mṛtyunā veti ca jarāmṛtyubhyāmanyatra karmaviyogācchidrāsaṃbhavātkarmiṇāṃ śmaśānāntatvaṃ na vaikalpikam /",
    "GV05brupsb4u:2873": " kāṇakubjādayo 'pi karmaṇyanadhikṛtā anugrāhyā eva śrutyeti vyutthānādyāśramāntaravidhānaṃ nānupapannam /",
    "GV05brupsb4u:2874": " pārivrājyākramavidhānasyānavakāśatvamiti cet / na /",
    "GV05brupsb4u:2875": " viśvajitsarvamedhayoryāvajjīvavidhyapavādatvāt /",
    "GV05brupsb4u:2876": " yāvajjīvāgnihotrādividherviśvajitsarvamedhayorevāpavādastatra ca kramapratipattisaṃbhavo“brahmacaryaṃ samāpya gṛhī bhavedgṛhādvanī bhutvā pravrajedi“ti virodhānupapatteḥ /",
    "GV05brupsb4u:2877": " na hyevaṃviṣayatve pārivrājyakamavidhānavākyasya kaścidvirodhaḥ kramapratipatteḥ /",
    "GV05brupsb4u:2878": " anyaviṣayaparikalpanāyāṃ kaścidbādhaḥ /",
    "GV05brupsb4u:2879": " nā'tmajñānasyāmṛtatvahetutvābhyupagamāt /",
    "GV05brupsb4u:2880": " yattāvadātmetyevopāsītetyārabhya sa eṣa neti netyetadantena granthena yadupasaṃhṛtamātmajñānaṃ tadamṛtatvasādhanamityabhyupagataṃ bhavatā /",
    "GV05brupsb4u:2881": " tatraitāvadevāmṛtatvasādhanamanyanirapekṣamityetanna mṛṣyate /",
    "GV05brupsb4u:2882": " tatra bhavantaṃ pṛcchāmi kimarthamātmajñānaṃ marṣayati bhavāniti /",
    "GV05brupsb4u:2883": " śṛṇu tatra kāraṇaṃ yathāsvargakāmasya svargaprāptyupāyamajānato 'gnihotrādi svargasādhanamabhyupagamyate tathehāpyātmajñānam /",
    "GV05brupsb4u:2884": " yathā jñāpyate tatābhūtamevāmṛtatvasādhanamātmajñānamabhyupagantuṃ yuktam tulyaprāmāṇyādubhayatra /",
    "GV05brupsb4u:2885": " yadyevaṃ kiṃ syāt /",
    "GV05brupsb4u:2886": " sarvakarmahetūpamardakatvādātmajñānasya vidyodbhave karmanivṛttiḥ syāt /",
    "GV05brupsb4u:2887": " dārāgnisaṃbaddhānāṃ tāvadagnihotrādikarmaṇāṃ bhedabuddhiviṣayasaṃpradānakārakasādhyatvam /",
    "GV05brupsb4u:2888": " anyabuddhiparacchedyāṃ hyagnyādidevatāṃ saṃpradānakārakabhūtāmantreṇa na hi tatkarma nirvartyate /",
    "GV05brupsb4u:2889": " yayā hi saṃpradānakārakabuddhyā saṃpradānakārakaṃ karmasādhanatvenopadiśyate seha",
    "GV05brupsb4u:2890": " vidyayā nivartyate“anyo 'sāvanyo 'hamasmīti na sa veda” “devāstaṃ parāduryo 'nyatrā'tmano",
    "GV05brupsb4u:2891": " devānveda” “mṛtyo sa mṛtyumāpnoti ya iha nāneva paśyati” “ekadhaivānudraṣṭavyaṃ sarvamātmānaṃ",
    "GV05brupsb4u:2892": " paśyati“ityādiśrutibhyaḥ /",
    "GV05brupsb4u:2893": " na ca deśakālanimitta dyapekṣatvaṃ vyavasthitātmavastuviṣayatvādātmajñānasya /",
    "GV05brupsb4u:2894": " kriyāyāstu puruṣatantratvātsyāddeśakālanimittādyepekṣatvam /",
    "GV05brupsb4u:2895": " jñānaṃ tu vastutantratvānna deśakālanimittādyapekṣate /",
    "GV05brupsb4u:2896": " yathāgniruṣṇa ākāśo 'mūrta iti tathā'tmavijñānamapu /",
    "GV05brupsb4u:2897": " nanvevaṃ sati prāmāṇabhūtasya karvidhernirodhaḥ syāt /",
    "GV05brupsb4u:2898": " na ca tulyapramāṇayoritaretaranirodho yuktaḥ / na /",
    "GV05brupsb4u:2899": " svābhāvikabhedabuddhimātranirodhakatvāt /",
    "GV05brupsb4u:2900": " na hi vidhyantaranirodhakamātmajñānam svābhāvikabhedabuddhimātraṃ niruṇaddhi /",
    "GV05brupsb4u:2901": " tathāpi hetvapahārātkarmānupapattervidhainirodha eva syāditi cet / na /",
    "GV05brupsb4u:2902": " kāmapratiṣedhātkāmyapravṛttinirodhavadadoṣāt /",
    "GV05brupsb4u:2903": " yathā svargakāmo yajeteti svargasādhane yāge pravṛttasya kāmapratiṣevidheḥ kāme vihate kāmyayāgānuṣṭhānapravṛttirnirudhyate /",
    "GV05brupsb4u:2904": " na caitāvatā kāmyavidhirniruddho bhavati /",
    "GV05brupsb4u:2905": " kāmapratiṣedhavidhinā kāmyavidheranarkatvajñānātpravṛtyanupapattiriti cet /",
    "GV05brupsb4u:2906": " ananuṣṭheyatve 'nuṣṭhāturabhāvādanuṣṭhānavidhyānarthakyādaprāmāṇyameva karmavidhīnāmiti cet / na /",
    "GV05brupsb4u:2907": " prāgātmajñānātpravṛtyupapatteḥ svābhāvikasya kriyākārakaphalabhedavijñānasya prāgātmajñānātkarmahetutvamupapadyata eva /",
    "GV05brupsb4u:2908": " yathā kāmaviṣaye doṣavijñānotpatteḥ prākkāmyakarmapravṛttihetutvaṃ syādeva svargādīcchāyāḥ svābhāvikyāstadvāt /",
    "GV05brupsb4u:2909": " tathā satyanarthārtho veda iti cet / na /",
    "GV05brupsb4u:2910": " arthānarthayorabhiprātatantratvāt /",
    "GV05brupsb4u:2911": " mokṣamekaṃ varjayitvānyasyāvidyāviṣayatvāta /",
    "GV05brupsb4u:2912": " puruṣābhiprāyatantrau hyārthānarthau /",
    "GV05brupsb4u:2913": " maraṇādikāmyeṣṭadarśanāt /",
    "GV05brupsb4u:2914": " tasmādyāvadātmajñānavidherābhimukhyaṃ tāvadeva karmavidhaya /",
    "GV05brupsb4u:2915": " tasmānnā'tmajñānasahabhāvitvaṃ karmaṇāmityataḥ siddhamātmajñānamevāmṛtatvasādhanametāvadare khalvamṛtatvamiti /",
    "GV05brupsb4u:2916": " karmanirapekṣatvājjñānasya /",
    "GV05brupsb4u:2917": " ato viduṣastāvatpārivrājyaṃ siddhaṃ saṃpradānādikarmakārakajātyādiśūnyāvikriyabrahmātmadṛḍhapratipattimātreṇa vacanamantareṇāpyuktanyāyataḥ",
    "GV05brupsb4u:2918": " tathāca vyākhyātametat“yeṣāṃ no 'yamātmāyaṃ loka“iti hotuvacanena /",
    "GV05brupsb4u:2919": " pūrve vidvāsaḥ prajāmakāmayamānā vyuttiṣṭhantīti pārivrājyaṃ viduṣāmātmalokāvabodhādeva /",
    "GV05brupsb4u:2920": " tathāca vividiṣorapu siddhaṃ pārivrājyam /",
    "GV05brupsb4u:2921": " “etamevā'tmānaṃ lokamicchantaḥ pravrajanti“iti vacanāt /",
    "GV05brupsb4u:2922": " karmaṇāṃ cāvidvadviṣayatvamavocāma /",
    "GV05brupsb4u:2923": " avidyāviṣaye cotpatyāptivikārasaṃskārthāni karmāṇītyataḥ ātmasaṃskāradvaireṇā'tmajñānasādhanatvamapi karmaṇāmavocāma yajñādibhirvividaṣantīti",
    "GV05brupsb4u:2924": " athaita satyavidviṣayāṇāmāśramakarmaṇāṃ balābalavicāraṇāyāmātmajñānotpādanaṃ prati yamapradhānānāmamānitvādīnāṃ mānasānāṃ ca dhyānajñānavairāgyādīnāṃ sannipatyopakāratvam /",
    "GV05brupsb4u:2925": " hiṃsārāgadveṣādibāhulyādbahukliṣṭakarmavimiśritā itara ityataḥ pārivrājyaṃ mumukṣūṇāṃ praśaṃsanti-“tyāga eva hi sarveṣāmuktānāmapi karmaṇām",
    "GV05brupsb4u:2926": " vairāgyaṃ punaretasya mokṣasya paramo 'vadhiḥ” //",
    "GV05brupsb4u:2927": " “kiṃ te dhanena kimu bandhubhiste kiṃ te dārairbrāhmaṇa yo mariṣyasi /",
    "GV05brupsb4u:2928": " ātmānamanviccha guhā praviṣṭaṃ pitāmahāste kva gatāḥ pitā ca //",
    "GV05brupsb4u:2929": " “evaṃ sākhyayogaśāstreṣu ca saṃnyāso jñānaṃ prati pratyāsanna ucyate /",
    "GV05brupsb4u:2930": " kāmapravṛttyabhāvācca /",
    "GV05brupsb4u:2931": " kāmapravṛtterhi jñānapratikūlatā sarvaśāstreṣu prasiddhā /",
    "GV05brupsb4u:2932": " tasmādviraktasya mumukṣorvināpi jñānena brahmacaryādeva pravrajedityādyūpapannam /",
    "GV05brupsb4u:2933": " nanu sāvakāśatvādanadhikṛtaviṣayametadityuktaṃ yāvajjīvaśrutyuparodhāt /",
    "GV05brupsb4u:2934": " naiṣa doṣaḥ /",
    "GV05brupsb4u:2935": " nitarāṃ sāvakāśatvādyāvajjīvaśrutīnām /",
    "GV05brupsb4u:2936": " avadvitkāmikartavyatā hyavocāma sarvakarmaṇām /",
    "GV05brupsb4u:2937": " na tu nirapekṣameva jīvananimittameva kartavyaṃ karma /",
    "GV05brupsb4u:2938": " prāyeṇahi puruṣāḥ kāmabahulāḥ /",
    "GV05brupsb4u:2939": " kāmaścānekaviṣayo 'nekakarmasādhanasādhyaśca /",
    "GV05brupsb4u:2940": " anekaphalasādhanāni ca vaidikāni karmāṇi dārāgnisaṃbandhapuruṣakartavyānu punaḥ punaścānuṣṭhīyamānānu",
    "GV05brupsb4u:2941": " bahuphalānu kṛṣyādivadvarṣaśatasamāptīni ca gārhasthye vāraṇye vātastadapekṣayā yāvajjīvaśrutayaḥ /",
    "GV05brupsb4u:2942": " 'kurvanneveha karmāṇi' iti ca mantravarṇaḥ /",
    "GV05brupsb4u:2943": " tasmiṃśca pakṣe viśvajitsarvamedhayoḥ karmaparityāgaḥ /",
    "GV05brupsb4u:2944": " yasmiṃśca pakṣe yāvajjīvānuṣṭhānaṃ tadā śmaśānāntatvaṃ bhasmāntatā ca śarīrasya /",
    "GV05brupsb4u:2945": " itaravarṇāpekṣayā vā yāvajjīvaśrutiḥ /",
    "GV05brupsb4u:2946": " na hi kṣattriyavaiśyayo pārivrājyapratipattirasti /",
    "GV05brupsb4u:2947": " tathā 'mantrairyasyodito vidhiḥ' /",
    "GV05brupsb4u:2948": " 'aikāśramyaṃ tvācāryā' ityevamādīnāṃ kṣatriyavaiśyāpekṣatvam /",
    "GV05brupsb4u:2949": " tasmātpuruśasāmarthayajñānavairāgyakāmādyapekṣayā vyutthānavikalpakramapārivrājyapripattaprakārā na virudhyante /",
    "GV05brupsb4u:2950": " anadhikṛtānāṃ ca pṛthagvidhānātpārivrājyas 'snātako vāsnātako votsannāgniranagniko ve'tyādinā /",
    "GV05brupsb4u:2951": " tasmātsiddhāśramāntarāṇyadhikṛtānāmeva //4,5.15//",
    "GV05brupsb4u:2952": " iti pañcamaṃ brāhmaṇam //",
    "GV05brupsb4u:2953": " START BrhUp 4,6.1-3",
    "GV05brupsb4u:2954": " atha vaṃśaḥ /",
    "GV05brupsb4u:2955": " pautimāṣyo gaupavanāt /",
    "GV05brupsb4u:2956": " gaupavanaḥ pautimāṣyāt /",
    "GV05brupsb4u:2957": " pautimāṣyo gaupavanāt /",
    "GV05brupsb4u:2958": " gaupavanaḥ kauśikāt /",
    "GV05brupsb4u:2959": " kauśikaḥ kauṇḍinyāt /",
    "GV05brupsb4u:2960": " kauṇḍinyaḥ śāṇḍilyāt /",
    "GV05brupsb4u:2961": " śāṇḍilyaḥ kauśikāc ca gautamāc ca /",
    "GV05brupsb4u:2962": " gautamaḥ // BrhUp_4,6.1 //",
    "GV05brupsb4u:2963": " agniveśyāt /",
    "GV05brupsb4u:2964": " agniveśyo gārgyāt /",
    "GV05brupsb4u:2965": " gārgyo gārgyāt /",
    "GV05brupsb4u:2966": " gārgyo gautamāt /",
    "GV05brupsb4u:2967": " gautamaḥ saitavāt /",
    "GV05brupsb4u:2968": " saitavaḥ pārāśaryāyaṇāt /",
    "GV05brupsb4u:2969": " pārāśaryāyaṇo gārgyāyaṇāt /",
    "GV05brupsb4u:2970": " gārgyāyaṇa uddālakāyanāt /",
    "GV05brupsb4u:2971": " uddālakāyano jābālāyanāt /",
    "GV05brupsb4u:2972": " jābālāyano mādhyandināyanāt /",
    "GV05brupsb4u:2973": " mādhyandināyanaḥ saukarāyaṇāt /",
    "GV05brupsb4u:2974": " saukarāyaṇaḥ kāṣāyaṇāt /",
    "GV05brupsb4u:2975": " kāṣāyaṇaḥ sāyakāyanāt /",
    "GV05brupsb4u:2976": " sākāyanaḥ kauśikāyaneḥ",
    "GV05brupsb4u:2977": " kauśikāyaniḥ // BrhUp_4,6.2 //",
    "GV05brupsb4u:2978": " ghṛtakauśikāt /",
    "GV05brupsb4u:2979": " ghṛtakauśikaḥ pārāśaryāt /",
    "GV05brupsb4u:2980": " pārāśaryaḥ pārāśaryāt /",
    "GV05brupsb4u:2981": " pārāśaryo jātukarṇyāt /",
    "GV05brupsb4u:2982": " jātukarṇya āsurāyaṇāc ca yaskāc ca /",
    "GV05brupsb4u:2983": " āsurāyaṇas traivaṇeḥ /",
    "GV05brupsb4u:2984": " traivaṇir aupajandhaneḥ /",
    "GV05brupsb4u:2985": " aupajandhanir āsureḥ /",
    "GV05brupsb4u:2986": " āsurir bhāradvājāt /",
    "GV05brupsb4u:2987": " bhāradvāja ātreyāt /",
    "GV05brupsb4u:2988": " ātreyo māṇṭeḥ /",
    "GV05brupsb4u:2989": " māṇṭir gautamāt /",
    "GV05brupsb4u:2990": " gautamo gautamāt /",
    "GV05brupsb4u:2991": " gautamo vātsyāt /",
    "GV05brupsb4u:2992": " vātsyaḥ śāṇḍilyāt /",
    "GV05brupsb4u:2993": " śāṇḍilyaḥ kaiśoryāt kāpyāt /",
    "GV05brupsb4u:2994": " kaiśoryaḥ kāpyaḥ kumāraharitāt /",
    "GV05brupsb4u:2995": " kumāraharito gālavāt /",
    "GV05brupsb4u:2996": " gālavo vidarbhīkauṇḍinyāt /",
    "GV05brupsb4u:2997": " vidarbhīkauṇḍinyo vatsanapāto bābhravāt /",
    "GV05brupsb4u:2998": " vatsanapād bābhravaḥ pathaḥ saubharāt /",
    "GV05brupsb4u:2999": " panthāḥ saubharo 'yāsyād aṅgirasāt /",
    "GV05brupsb4u:3000": " ayāsya āṅgirasa ābhutes tvāṣṭrāt /",
    "GV05brupsb4u:3001": " ābhutis tvāṣṭro viśvarūpāt tvāṣṭrāt /",
    "GV05brupsb4u:3002": " viśvarūpas tvāṣṭro 'śvibhyām /",
    "GV05brupsb4u:3003": " aśvinau dadhica ātharvaṇāt /",
    "GV05brupsb4u:3004": " dadhyaṅṅ ātharvaṇo 'tharvaṇo daivāt /",
    "GV05brupsb4u:3005": " atharvā daivo mṛtyoḥ prādhvaṃsanāt /",
    "GV05brupsb4u:3006": " mṛtyuḥ prādhvaṃsanaḥ prādhvaṃsanāt /",
    "GV05brupsb4u:3007": " prādhvaṃsanaḥ ekarṣeḥ /",
    "GV05brupsb4u:3008": " ekarṣir viprajitteḥ /",
    "GV05brupsb4u:3009": " viprajittir vyaṣṭer /",
    "GV05brupsb4u:3010": " vyaṣṭiḥ sanāroḥ /",
    "GV05brupsb4u:3011": " sanāruḥ sanātanāt /",
    "GV05brupsb4u:3012": " sanātanaḥ sanagāt /",
    "GV05brupsb4u:3013": " sanagaḥ parameṣṭiṇaḥ /",
    "GV05brupsb4u:3014": " parameṣṭī brahmaṇaḥ /",
    "GV05brupsb4u:3015": " brahma svayambhu /",
    "GV05brupsb4u:3016": " brahmaṇe namaḥ // BrhUp_4,6.3 //",
    "GV05brupsb4u:3017": " BrhUpBh_4,6.1-3 athānantaraṃ yājñavalkīyasya kāṇḍasya vaṃśa ārabhyate yathā madhukāṇḍasya vaṃśaḥ /",
    "GV05brupsb4u:3018": " vyākhyānaṃ tu pūrvavat /",
    "GV05brupsb4u:3019": " brahma svayaṃbhu brahmaṇe nama oṃmiti //4,6.1-3 //",
    "GV05brupsb4u:3020": " iti bṛhadāraṇyakopaniṣadi caturthādhyāyasya ṣaṣṭhaṃ brāhmaṇam //6 //",
    "GV05brupsb4u:3021": " iti bṛhadāraṇyakopaniṣadi caturtho 'dhyāyaḥ //4 //",
    "GV05brupsb4u:3022": " bṛhadāraṇyakakrameṇa ṣaṣṭho 'dhyāyaḥ //6//"
}