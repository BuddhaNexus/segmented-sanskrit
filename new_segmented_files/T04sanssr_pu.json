{
    "T04sanssr_pu:0": " [I. dānapāramitā]",
    "T04sanssr_pu:1": " śikṣāsamuccayaḥ /",
    "T04sanssr_pu:2": " dānapāramitā nāma prathamaḥ paricchedaḥ //",
    "T04sanssr_pu:3": " namaḥ sarvabuddhabodhisatvebhyaḥ //",
    "T04sanssr_pu:4": " yasyāśraveṇa narakādi mahāprapātadāhādiduṣkham anubhūtam abhūd bhavadbhiḥ /",
    "T04sanssr_pu:5": " tīvraṃ punaḥ punar annantam aśāntacittais tac chrotum ādaram udārataraṃ bhajadhvam //",
    "T04sanssr_pu:6": " śrutvā ... pāpaṃ annuddhatātmā pūrvārjitaṃ ca vipulaṃ kṣapayaty aśeṣam /",
    "T04sanssr_pu:7": " aprāptapūrvam api saukhyam avāpnuvanti hāniṃ sukhāc ca na kadācid api prayānti //",
    "T04sanssr_pu:8": " sambodhisatvasukham uttamam akṣaya ... apy asamasaṃpadam āpnuvanti /",
    "T04sanssr_pu:9": " tad dharmaratnam atidurlabham apy alabdhaṃ labdhakṣaṇāḥ śṛṇvata sādaram ucyamānam //",
    "T04sanssr_pu:10": " āyāntu ca tribhuvanaikahitasya vākyaṃ śrotuṃ prasannamanasaḥ suranāgasatvāḥ /",
    "T04sanssr_pu:11": " gandharvayakṣagaruḍāsurakinnarendrāḥ pretādayaḥ śravaṇajātatṛṣaḥ saharṣāḥ //",
    "T04sanssr_pu:12": " sugatān sasutān sadharmakāyān praṇipatyādarato 'khilāṃś ca vandyān /",
    "T04sanssr_pu:13": " sugatātmajasamvarāvatāraṃ kathayiṣyāmi samuccitārthavākyaiḥ //",
    "T04sanssr_pu:14": " na ca kiñcid apūrvam atra vācyaṃ na ca saṃgranthanakauśalaṃ mamāsti /",
    "T04sanssr_pu:15": " ata eva na me parārthayatnaḥ svamano bhāvayituṃ mamedam iṣṭam //",
    "T04sanssr_pu:16": " mama tāvad anena yāti vṛddhiṃ kuśalaṃ bhāvayituṃ prasādavegaḥ /",
    "T04sanssr_pu:17": " yadi matsamadhātur eva paśyed aparo 'py enam ato 'pi sārthako 'yam //",
    "T04sanssr_pu:18": " kṣaṇasampad iyaṃ sudurlabhā pratilabdhā puruṣārthasādhanī /",
    "T04sanssr_pu:19": " yadi nātra vicintyate hitaṃ punar apy eṣa samāgamaḥ kutaḥ //",
    "T04sanssr_pu:20": " yathoktam āryagaṇḍavyūhasūtre /",
    "T04sanssr_pu:21": " āryajayoṣmāyatanavimokṣe //",
    "T04sanssr_pu:22": " durlabhāṣṭākṣaṇanirvṛttir durlabho manuṣyapratilambho durlabhā kṣaṇasaṃpadviśuddhir durlabho buddhotpādo /",
    "T04sanssr_pu:23": " durlabhāvikalendriyatā /",
    "T04sanssr_pu:24": " durlabho buddhadharmaśravo /",
    "T04sanssr_pu:25": " durlabhaṃ satpuruṣasamavadhānaṃ /",
    "T04sanssr_pu:26": " durlabhāni bhūtakalyāṇamitrāṇi /",
    "T04sanssr_pu:27": " durlabho bhūtanayānuśāsany upasaṃhāraḥ /",
    "T04sanssr_pu:28": " durlabhaṃ samyagjīvitaṃ /",
    "T04sanssr_pu:29": " durlabhaḥ saddharme tadanukūlaḥ prayatno manuṣyalokae iti //",
    "T04sanssr_pu:30": " tad evaṃvidhaṃ samāgamam āsādya saṃvṛtiparamārthataḥ suviditasaṃsāraduṣkhasyopaśamanasukhābhilāṣiṇo buddhagotrānubhāvāt tu yasya mahāsatvasyaivaṃ pratyavekṣotpadyate //",
    "T04sanssr_pu:31": " yadā mama pareṣāṃ ca bhayaṃ duṣkhaṃ ca na priyaṃ /",
    "T04sanssr_pu:32": " tadātmanaḥ ko viśeṣo yat taṃ rakṣāmi netaram /",
    "T04sanssr_pu:33": " iti tenātmanaḥ satvadhātoś ca //",
    "T04sanssr_pu:34": " duṣkhāntaṃ karttukāmena sukhāntaṃ gantum icchatā /",
    "T04sanssr_pu:35": " śraddhāmūlaṃ dṛḍhīkṛtya bodhau kāryā matir dṛḍhā //",
    "T04sanssr_pu:36": " uktaṃ hi ratnolkādhāraṇyām //",
    "T04sanssr_pu:37": " śraddhayamānu jinān jinadharmmān śraddhayate cari buddhasutānām /",
    "T04sanssr_pu:38": " bodhi anuttara śraddhayamāno jāyati cittaṃ mahāpuruṣāṇām //",
    "T04sanssr_pu:39": " śraddha purogatamātṛjanetrī pālikavarddhika sarvaguṇānām /",
    "T04sanssr_pu:40": " kāṃkṣavinodani oghapratāraṇi /",
    "T04sanssr_pu:41": " śraddhanidarśani kṣemapurasya //",
    "T04sanssr_pu:42": " śraddha annāvilacittaprasādo mānavivarjitagauravamūlā /",
    "T04sanssr_pu:43": " śraddha nidhānadhanaṃ caraṇāgraṃ pāṇi yathā śubhasaṃgrahamūlam //",
    "T04sanssr_pu:44": " śraddha pramodakarī parityāge /",
    "T04sanssr_pu:45": " śraddha praharṣakarī jinadharmme /",
    "T04sanssr_pu:46": " śraddha viśeṣakarī guṇajñāne /",
    "T04sanssr_pu:47": " daiśika prāpaṇi buddhagatī ye //",
    "T04sanssr_pu:48": " indriyatīkṣṇaprabhāsvaratāyai /",
    "T04sanssr_pu:49": " śraddhabalaṃ avimardanatāyai /",
    "T04sanssr_pu:50": " niśrayakleśādharṣikatāyai /",
    "T04sanssr_pu:51": " aiṣikā śraddha svayaṃbhuguṇānām //",
    "T04sanssr_pu:52": " śraddha asaṅgatasaṅgasukheṣu akṣaṇavarjita ekakṣaṇāgram /",
    "T04sanssr_pu:53": " śraddha atikramu mārapathasya /",
    "T04sanssr_pu:54": " darśika uttamamokṣapathasya //",
    "T04sanssr_pu:55": " vījam apūtiku hetuguṇānāṃ /",
    "T04sanssr_pu:56": " śraddha virohaṇi bodhidrumasya /",
    "T04sanssr_pu:57": " varddhani jñānaviśeṣasukhānāṃ /",
    "T04sanssr_pu:58": " śraddha nidarśika sarvajinānāṃ //",
    "T04sanssr_pu:59": " ye sada śraddha sagauravabuddhe /",
    "T04sanssr_pu:60": " te tu na śīla na śikṣa tyajanti /",
    "T04sanssr_pu:61": " ye tu na śīla na śikṣa tyajantī /",
    "T04sanssr_pu:62": " te guṇavāṃ stutaye [doubtful] guṇavantaḥ //",
    "T04sanssr_pu:63": " ye sada śraddha sagauravadharmme /",
    "T04sanssr_pu:64": " te jinadharmma atṛptaśṛṇontī [doubtful] //",
    "T04sanssr_pu:65": " ye jinadharmm atṛptaśṛṇontī /",
    "T04sanssr_pu:66": " teṣv adhimukti acintiyadharmme //",
    "T04sanssr_pu:67": " ye sada śraddha sagauravasaṃghe /",
    "T04sanssr_pu:68": " te avivarttika saṃghaprasannāḥ //",
    "T04sanssr_pu:69": " ye avivarttika saṃghaprasannās te avivarttika śraddhabalātaḥ /",
    "T04sanssr_pu:70": " ye avivarttika śraddhabalāto /",
    "T04sanssr_pu:71": " indriyatīkṣṇaprabhāsvara teṣām //",
    "T04sanssr_pu:72": " indriyatīkṣṇaprabhāsvara yeṣām tehi vivarjita pāpakamitrāḥ /",
    "T04sanssr_pu:73": " yehi vivarjita pāpakamitrāḥ dhārmmikamitraparigraha teṣām //",
    "T04sanssr_pu:74": " dhārmikamitraparigraha yeṣām /",
    "T04sanssr_pu:75": " te vipulaṃ kuśalopacinvanti /",
    "T04sanssr_pu:76": " ye vipulaṃ kuśalopacinontī hetubalopagatāya mahātmā //",
    "T04sanssr_pu:77": " hetubalopagatāya mahātmā /",
    "T04sanssr_pu:78": " teṣa udāradhimuktiviśeṣāḥ /",
    "T04sanssr_pu:79": " yeṣa udāradhimuktiviśeṣās te sadādhiṣṭhita sarvajinebhiḥ //",
    "T04sanssr_pu:80": " ye sadādhiṣṭhita sarvajinebhis teṣūpapadyati bodhayi cittam /",
    "T04sanssr_pu:81": " yeṣūpapadyati bodhayi cittaṃ te abhiyukta maharṣiguṇeṣu //",
    "T04sanssr_pu:82": " ye abhiyukta maharṣiguṇeṣu jātayabuddhakule anujātāḥ /",
    "T04sanssr_pu:83": " jātaya buddhakule anujātās te samayoga ayogavimuktāḥ //",
    "T04sanssr_pu:84": " ye samayoga ayogavimuktāḥ /",
    "T04sanssr_pu:85": " āśaya teṣa prasādaviśuddhaḥ //",
    "T04sanssr_pu:86": " āśayu yeṣa prasādaviśuddhaḥ teṣa adhyāśayu uttamaśreṣṭhaḥ /",
    "T04sanssr_pu:87": " yeṣa adhyāśayu uttamaśreṣṭhas te sada pāramitāsu caranti //",
    "T04sanssr_pu:88": " ye sada pāramitāsu carantī te pratipanna iho mahayāne /",
    "T04sanssr_pu:89": " ye pratipanna iho mahayāne te pratipattitu pūjayi buddhān //",
    "T04sanssr_pu:90": " ye pratipattitu pūjayi buddhān teṣu anusmṛti buddha abhedyā /",
    "T04sanssr_pu:91": " yeṣu anusmṛti buddha abhedyā /",
    "T04sanssr_pu:92": " te sada paśyiya cintiya buddhān //",
    "T04sanssr_pu:93": " ye sada paśyiya cintiya buddhān /",
    "T04sanssr_pu:94": " teṣa na jātu na tiṣṭhati buddhaḥ //",
    "T04sanssr_pu:95": " yeṣa na jātu na tiṣṭhati buddhaḥ teṣa na jātu rahāyati dharmmaḥ /",
    "T04sanssr_pu:96": " yeṣa na jātu rahāyati dharmaḥ te sada dhiṣṭhita sarvajinebhir /",
    "T04sanssr_pu:97": " ityādiśraddhāmūlo guṇavistaro 'nnantas tatroktaḥ /",
    "T04sanssr_pu:98": " tat parisamāpya saṃkṣepataḥ punar āha /",
    "T04sanssr_pu:99": " durllabhasatvapṛthagjanakāyā /",
    "T04sanssr_pu:100": " ye imi śraddadhi īdṛśi dharmmān /",
    "T04sanssr_pu:101": " ye tu śubhopacitāḥ kṛtapuṇyās te imi śraddadhi hetubalena //",
    "T04sanssr_pu:102": " yo daśakṣetrarajopamasatvān kalpam upasthihi sarvasukhena /",
    "T04sanssr_pu:103": " nota tu tādṛśu puṇyaviśeṣo yādṛśa śraddadhato imi dharmmān //",
    "T04sanssr_pu:104": " iti / tathāryadaśadharmasūtre 'pi deśitaṃ //",
    "T04sanssr_pu:105": " śraddhā hi paramaṃ yānaṃ yena niryānti nāyakāḥ /",
    "T04sanssr_pu:106": " tasmād buddhānuśāritvaṃ bhajeta matimān naraḥ //",
    "T04sanssr_pu:107": " aśrāddhasya manuṣyasya śuklo dharmo na rohati /",
    "T04sanssr_pu:108": " vījānām agnidagdhānām aṅkuro harito yathā //",
    "T04sanssr_pu:109": " iti / ata evāryalalitavistarasūtre prativeditaṃ /",
    "T04sanssr_pu:110": " śraddhāyām ānanda yogaḥ karaṇīya idaṃ tathāgato vijñapayatīti //",
    "T04sanssr_pu:111": " tathā siṃhaparipṛcchāyāṃ /",
    "T04sanssr_pu:112": " śraddhayā /",
    "T04sanssr_pu:113": " kṣaṇam akṣaṇaṃ varjayati ity uktam //",
    "T04sanssr_pu:114": " tad evaṃ / śraddhāmūlaṃ dṛḍhīkṛtya bodhicittaṃ dṛḍhaṃ kartavyaṃ sarvapuṇyasaṃgrahatvāt tad yathāryasiṃhaparipṛcchāyāṃ /",
    "T04sanssr_pu:115": " siṃhena rājakumāreṇa bhagavān pṛṣtaḥ //",
    "T04sanssr_pu:116": " saṃgrahaḥ sarvadharmāṇāṃ /",
    "T04sanssr_pu:117": " karmaṇā kena jāyate /",
    "T04sanssr_pu:118": " priyaś ca bhoti satvānāṃ yatra yatropapadyate //",
    "T04sanssr_pu:119": " bhagavān āha /",
    "T04sanssr_pu:120": " sarvasatvapramokṣāya cittaṃ bodhāya nāmayet /",
    "T04sanssr_pu:121": " eṣa saṃgraha dharmāṇāṃ bhavate tena ca priyaḥ //",
    "T04sanssr_pu:122": " iti / tathāryagaṇḍavyūhasūtre 'pi varṇitaṃ /",
    "T04sanssr_pu:123": " bodhicittaṃ hi kulaputra vījabhūtaṃ sarvabuddhadharmāṇāṃ /",
    "T04sanssr_pu:124": " kṣetrabhūtaṃ sarvajagacchukladharmavirohaṇatayā /",
    "T04sanssr_pu:125": " dharaṇibhūtaṃ sarvalokapratiśaraṇatayā yāvat pitṛbhūtaṃ sarvabodhisatvārakṣaṇatayā //",
    "T04sanssr_pu:126": " peyālaṃ //",
    "T04sanssr_pu:127": " vaiśravaṇabhūtaṃ sarvadāridryasaṃchedanatayā /",
    "T04sanssr_pu:128": " cintāmaṇirājabhūtaṃ sarvārthasaṃsādhanatayā /",
    "T04sanssr_pu:129": " bhadraghaṭabhūtaṃ sarvābhiprāyaparipūraṇatayā /",
    "T04sanssr_pu:130": " śaktibhūtaṃ kleśaśatruvijayāya /",
    "T04sanssr_pu:131": " dharmabhūtaṃ yoniśo manaḥkārasaṃchedanatayā /",
    "T04sanssr_pu:132": " khaḍgabhūtaṃ kleśaśiraḥprapātanatayā /",
    "T04sanssr_pu:133": " kuṭhārabhūtaṃ duṣkhavṛkṣasaṃchedanatayā /",
    "T04sanssr_pu:134": " praharaṇabhūtaṃ sarvopadravaparitrāṇatayā /",
    "T04sanssr_pu:135": " vaḍisabhūtaṃ saṃsārajalacarābhyuddharaṇatayā /",
    "T04sanssr_pu:136": " vātamaṇḍalībhūtaṃ sarvāvaraṇanivaraṇatṛnavikiraṇatayā /",
    "T04sanssr_pu:137": " uddānabhūtaṃ sarvabodhisatvacaryāpraṇidhānasaṃgrahaṇatayā /",
    "T04sanssr_pu:138": " caityabhūtaṃ sadevamānuṣāsurasya lokasya /",
    "T04sanssr_pu:139": " iti hi kulaputra bodhicittam ebhiś cānyaiś cāpramāṇair guṇaviśeṣaiḥ samanvāgatam iti //",
    "T04sanssr_pu:140": " kathaṃ punar jñāyate /",
    "T04sanssr_pu:141": " pṛthagjanasyāpi bodhicittam utpadyate /",
    "T04sanssr_pu:142": " na vāṅmātram etad iti /",
    "T04sanssr_pu:143": " annekasūtrāntadarśanāt //",
    "T04sanssr_pu:144": " yathā tāvad āryavimalakīrttinirdeśe nirdiṣṭaṃ /",
    "T04sanssr_pu:145": " sumerusamāṃ satkāyadṛṣṭim utpādya bodhicittam utpadyate /",
    "T04sanssr_pu:146": " tataś ca buddhadharmā virohantīti //",
    "T04sanssr_pu:147": " ratnakaraṇḍasūtrāc ca pṛthagjano 'pi bodhisatva iti jñāyate //",
    "T04sanssr_pu:148": " yathoktaṃ / tad yathāpi nāma mañjuśrīḥ aṇḍakoṣaprakṣipto 'pi kalaviṅkapoto /",
    "T04sanssr_pu:149": " asaṃbhinnāṇḍa aniśkrāntaḥ koṣāt kalaviṅkarutam eva muñcati //",
    "T04sanssr_pu:150": " evam eva mañjuśrīḥ avidyāṇḍakoṣaprakṣipto 'pi bodhisatvo /",
    "T04sanssr_pu:151": " asaṃbhinnātmadṛṣṭir aniṣkrāntas traidhātukād buddharutam eva muñcati /",
    "T04sanssr_pu:152": " yad idaṃ śūnyatānimittāpraṇihitarutam eva //",
    "T04sanssr_pu:153": " sarvadharmapravṛttinirdeśe 'pi kathitaṃ /",
    "T04sanssr_pu:154": " jayamateś ca bodhisatvasya pṛthivī vidāram adāt /",
    "T04sanssr_pu:155": " sa kālagato mahānirayaṃ prāpatad iti /",
    "T04sanssr_pu:156": " sa hi śūnyatāṃ nādhimuktavān śūnyatāvādini ca pratighaṃ kṛtavān //",
    "T04sanssr_pu:157": " niyatāniyatāvatāramudrāsūtre 'py ākhyātaṃ //",
    "T04sanssr_pu:158": " katamaḥ paśurathagatiko bodhisatvaḥ /",
    "T04sanssr_pu:159": " tad yathā /",
    "T04sanssr_pu:160": " kaścit puruṣaḥ pañcabuddhakṣetraparamāṇurajaḥsamān lokadhātūn abhikramitukāmaḥ syāt /",
    "T04sanssr_pu:161": " sa paśuratham abhiruhya mārgaṃ pratipadyate sa cireṇa dīrgheṇādhvanā yojanaśataṃ gacchet /",
    "T04sanssr_pu:162": " sa tatra mahatyā vātamaṇḍalyā paścāt khalu punar aśītiṃ yojanasahasrāṇi pratyākṛṣya pratyudāvartyeti /",
    "T04sanssr_pu:163": " tat kiṃ śaknuyāt sa puruṣas tān lokadhātūn paśurathenātikramitum /",
    "T04sanssr_pu:164": " yāvad annabhilāpyānabhilāpyair api kalpair ekam api lokadhātum atikramitum /",
    "T04sanssr_pu:165": " āha /",
    "T04sanssr_pu:166": " no hīdaṃ bhagavan /",
    "T04sanssr_pu:167": " bhagavān āha /",
    "T04sanssr_pu:168": " evam eva mañjuśrīḥ yaḥ kaścid bodhicittam utpādya mahāyānaṃ /",
    "T04sanssr_pu:169": " na dhārayati /",
    "T04sanssr_pu:170": " na paṭhati /",
    "T04sanssr_pu:171": " śrāvakayānīyān sevate /",
    "T04sanssr_pu:172": " taiś ca sārddhaṃ saṃstavaṃ karoti /",
    "T04sanssr_pu:173": " śrāvakayānaṃ ca paṭhati svādhyāyati mīmāṃsate paribudhyate 'rthāṃś ca pāṭhayati yāvad bodhayati /",
    "T04sanssr_pu:174": " sa tena dhanvaprajño bhavati so 'nnuttarajñānamārgāt pratyākṛṣyate pratyudāvarttyate /",
    "T04sanssr_pu:175": " yad api tasya bodhisatvasya bodhibhāvanātaḥ prajñendriyaṃ prajñācakṣuḥ tad api tasya dhanvīkriyate pratihanyate /",
    "T04sanssr_pu:176": " śrayaṃ paśurathagatiko bodhisatva iti //",
    "T04sanssr_pu:177": " tad evam eṣā śūnyatānadhimuktir mahāyānānabhiratiś cāsaṃpūrṇādhimukticittacaryasyāpi prāyo na saṃdṛśyate /",
    "T04sanssr_pu:178": " prāg evādhimātrādhimukticaryasya bodhisatvasya /",
    "T04sanssr_pu:179": " sa hi ratnameghe /",
    "T04sanssr_pu:180": " sarvabālacaritavipattisamatikrāntaḥ paṭhyate asaṃkhyeyasamādhidhāraṇīvimokṣābhijñāvidyāvikrīdito /",
    "T04sanssr_pu:181": " annantadharmārāmaratinirāmiṣāparāntakalpakoṭyannābhoganirvikalpaprītivegālokapratilabdhaś",
    "T04sanssr_pu:182": " cāprameyakalpakoṭīniyutaśatasahasraparamamahāyānaprasthānavicitrabhāvanāsaṃpūrṇa",
    "T04sanssr_pu:183": " parārthapratipattiniryāṇa puṇyajñānasaṃbhārābhinihārābhinirvṛttiḥ pūrvayogaśatasahasrasamṛddhaś ca paṭhyate /",
    "T04sanssr_pu:184": " athaitan neyārthaṃ /",
    "T04sanssr_pu:185": " kasmād anye bodhicittotpādakā asyāṃ bhūmau neṣyante /",
    "T04sanssr_pu:186": " na cātrecchayā kiñcid viśeṣacihnaṃ nītārthaṃ karttuṃ labhyate /",
    "T04sanssr_pu:187": " adhimātrādhimukticaryādharmatā vacanāc ca gamyate /",
    "T04sanssr_pu:188": " yathā madhyamṛduprakārāpy adhimukticaryāsty eveti //",
    "T04sanssr_pu:189": " asya punas tathāgataguhyasūtrasya ko 'bhiprāyo /",
    "T04sanssr_pu:190": " yad uktaṃ /",
    "T04sanssr_pu:191": " kasya bhagavan bodhicittotpādaḥ /",
    "T04sanssr_pu:192": " āha /",
    "T04sanssr_pu:193": " yasya mahārājādhyāśayo 'vikopitaḥ /",
    "T04sanssr_pu:194": " āha /",
    "T04sanssr_pu:195": " kasya bhagavann adhyāśayo 'vikopitaḥ /",
    "T04sanssr_pu:196": " āha /",
    "T04sanssr_pu:197": " yasya mahārāja mahākaruṇotpādaḥ /",
    "T04sanssr_pu:198": " āha /",
    "T04sanssr_pu:199": " kasya bhagavan mahākaruṇotpādaḥ /",
    "T04sanssr_pu:200": " āha /",
    "T04sanssr_pu:201": " yasya mahārāja sarvasatvāparityāgaḥ /",
    "T04sanssr_pu:202": " āha /",
    "T04sanssr_pu:203": " kathaṃ bhagavan satvā aparityaktā bhavanti /",
    "T04sanssr_pu:204": " āha /",
    "T04sanssr_pu:205": " yadā mahārājātmasaukhyaṃ parityaktaṃ bhavatīti /",
    "T04sanssr_pu:206": " bodhicittamātrāsantuṣṭānāṃ karuṇābhilāṣasaṃjanārtham idam uktaṃ /",
    "T04sanssr_pu:207": " yathā na te tathāgataśāsane pravrajitā yeṣāṃ nāsti tyāga iti /",
    "T04sanssr_pu:208": " evam ihānyabodhicittanindā draṣṭavyā na tu bodhicittam anyathā notpadyatae eva //",
    "T04sanssr_pu:209": " yathā daśadharmakasūtre deśitaṃ /",
    "T04sanssr_pu:210": " iha kulaputra bodhisatvo gotrasthaḥ sann annutpāditabodhicittaḥ tathāgatena vā tathāgataśrāvakeṇa",
    "T04sanssr_pu:211": " vā saṃcodyamānaḥ saṃvedyamānaḥ samādāpyamāno 'nnuttarāyāṃ samyaksambodhau bodhicittam",
    "T04sanssr_pu:212": " utpādayatīdaṃ prathamaṃ kāraṇaṃ bodhicittotpādāya /",
    "T04sanssr_pu:213": " saṃbodher vā bodhicittasya vā varṇaṃ bhāṣyamāṇaṃ śrutvānnuttarāyāṃ samyaksaṃbodhau cittam utpādayatīdaṃ dvitīyaṃ kāraṇaṃ /",
    "T04sanssr_pu:214": " sa satvā ... naśaraṇān advīpān dṛṣṭvā kāruṇyacittam upasthāpya yāvad annuttarāyāṃ samyaksambodhau cittam utpādayatīdaṃ tṛtīyaṃ kāraṇaṃ bodhicittotpādāya",
    "T04sanssr_pu:215": " sa tathāgatasya sarvākāraparipūrṇatāṃ dṛṣṭvā prītim utpādya annuttarāyāṃ samyaksaṃbodhau cittam utpādayatīdaṃ caturthaṃ kāraṇam iti /",
    "T04sanssr_pu:216": " tac ca bodhicittaṃ dvividhaṃ bodhipraṇidhicittaṃ ca bodhiprasthāna cittaṃ ca /",
    "T04sanssr_pu:217": " yathāryagaṇḍavyūhasūtre bhāṣitaṃ /",
    "T04sanssr_pu:218": " durlabhāḥ kulaputra te satvāḥ sarvaloke ye 'nnuttarasyāṃ samyaksaṃbodhau cittaṃ praṇidadhati /",
    "T04sanssr_pu:219": " tato 'pi durlabhatamās te satvā ye 'nnuttarāṃ samyaksaṃbodhim abhisaṃprasthitā iti /",
    "T04sanssr_pu:220": " tatra bodhipraṇidhicittaṃ /",
    "T04sanssr_pu:221": " mayā buddhena bhavitavyam iti cittaṃ praṇidhānād utpannaṃ bhavati /",
    "T04sanssr_pu:222": " śūraṅgamasūtre 'pi /",
    "T04sanssr_pu:223": " śāṭhyotpāditasyāpi bodhicittasya buddhatvahetutvābhidhānāt /",
    "T04sanssr_pu:224": " kaḥ punar vādaḥ kiñcid eva kuśalaṃ kṛtvā /",
    "T04sanssr_pu:225": " yathoktaṃ bhadrakalpikasūtre /",
    "T04sanssr_pu:226": " ghoṣadatto nāma tathāgato yatra nakṣatrarājena tathāgatena prathamaṃ bodhicittam utpāditaṃ tāmbūlapatraṃ dattvā gopālakabhūtena /",
    "T04sanssr_pu:227": " evaṃ vidyutpradīpo nāma tathāgato yatra yaśasā tathāgatena prathamaṃ bodhicittam utpāditaṃ daśikāṃ dattvā tantravāyabhūtena /",
    "T04sanssr_pu:228": " evam anantaprabho nāma tathāgato yatrārciṣmatā tathāgatena prathamaṃ bodhicittam utpāditaṃ tṛṇapradīpaṃ dattvā nagarāvalambakabhūtena /",
    "T04sanssr_pu:229": " evaṃ dṛḍhavikramo nāma tathāgato yatra duṣpradharṣeṇa tathāgatena prathamaṃ bodhicittam utpāditaṃ dattakāṣṭhaṃ dattvā kāṣṭhahārakabhūtenety ādi //",
    "T04sanssr_pu:230": " caryāvikale 'pi ca bodhicitte nāvamanyatā karttavyā /",
    "T04sanssr_pu:231": " tasyāpy annantasaṃsārasukhaprasavanatvāt /",
    "T04sanssr_pu:232": " yathāryamaitreyavimokṣe varṇitaṃ /",
    "T04sanssr_pu:233": " tad yathāpi nāma kulaputra cittam api vajraratnaṃ sarvaprativiśiṣṭaṃ suvarṇālaṃkāram abhibhavati /",
    "T04sanssr_pu:234": " vajraratnanāma ca na vijahāti /",
    "T04sanssr_pu:235": " sarvadāridryaṃ vinivarttayati /",
    "T04sanssr_pu:236": " evam eva kulaputrāśayapratipattibhinnam api sarvajñatācittotpādavajraratnaṃ sarvaśrāvakapratyekabuddhaguṇasuvarṇālaṃkāram abhibhavati bodhisattvanāma ca na vijahāti /",
    "T04sanssr_pu:237": " sarvasaṃsāradāridryaṃ vinivarttayatīti /",
    "T04sanssr_pu:238": " itaś ca vināpi caryayā bodhicittam upakārakam iti jñātavyaṃ /",
    "T04sanssr_pu:239": " yenāpararājāvavādakasūtre kathitaṃ /",
    "T04sanssr_pu:240": " yasmāc ca tvaṃ mahārāja bahukṛtyo bahukaraṇīyaḥ /",
    "T04sanssr_pu:241": " asahaḥ sarveṇa sarvaḥ sarvathā sarvaṃ sarvadā dānapāramitāyāṃ śikṣituṃ /",
    "T04sanssr_pu:242": " evaṃ yāvat prajñāpāramitāyāṃ śikṣituṃ /",
    "T04sanssr_pu:243": " tasmāt tarhi tvaṃ mahārāja evam eva samyaksambodhichandaṃ śraddhāṃ tra ... praṇidhiṃ ca gacchann api tiṣṭhann api niṣaṇṇo 'pi śayāno 'pi jāgrad api bhuñjāno 'pi /",
    "T04sanssr_pu:244": " pivann api /",
    "T04sanssr_pu:245": " satatasamitam anusmara /",
    "T04sanssr_pu:246": " manasikuru bhāvaya /",
    "T04sanssr_pu:247": " sarvabuddhabodhisatvapratyekabuddhāryaśrāvakapṛthagj anānām ātmanaś cātītānāgatapratyutpannāni",
    "T04sanssr_pu:248": " sarvakuśalamūlāny abhisaṃkṣipya tulayitvā piṇḍayitvānumodasvāgrayā anumodanayā yāvad",
    "T04sanssr_pu:249": " ākāśasamatayā nirvāṇasamatayānumodasvānumodya ca sarvabuddhabodhisatvapratyekabuddhāryaśrāvakāṇāṃ",
    "T04sanssr_pu:250": " pūjākarmaṇe niryātaya /",
    "T04sanssr_pu:251": " niryātya ca sarvasatvasādhāraṇāni kuru /",
    "T04sanssr_pu:252": " tataḥ sarvasatvānāṃ yāvat sarvajñātapratilambhāya sarvabuddhadharmaparipūraṇāya dine",
    "T04sanssr_pu:253": " dine traikālyam annuttarāyāṃ samyaksaṃbodhau pariṇāmaya evaṃ khalu tvaṃ mahārāja",
    "T04sanssr_pu:254": " pratipannaḥ san rājyaṃ kārayiṣyasi rājyakṛtyāni ca na hāyayiṣyasi bodhisaṃbhārāṃś",
    "T04sanssr_pu:255": " ca paripūrayiṣyasīti //",
    "T04sanssr_pu:256": " atraiva cāsya vipāka uktaḥ /",
    "T04sanssr_pu:257": " sa khalu punas tvaṃ mahārāja tasya samyaksaṃbodhicittakuśalamūlakarmaṇo vipākenānnekaśatakṛtvo deveṣūpapanno 'bhūḥ /",
    "T04sanssr_pu:258": " annekaśatakṛtvo manuṣyeṣūpapanno 'bhūḥ /",
    "T04sanssr_pu:259": " sarvāsu ca devamanuṣyopapattiṣv ādhipatyam eva kārayasi /",
    "T04sanssr_pu:260": " na ca tāvat tava mahārāja tasya samyaksaṃbodhicittasya kuśalakarmaṇa ūnatvaṃ vāpūrṇatvaṃ vā prajñāyate /",
    "T04sanssr_pu:261": " api ca mahārāja ekam api samyaksaṃbodhicittaṃ sarvasattvottāraṇārambaṇatvāt sarvasatvāmocanārambaṇatvāt",
    "T04sanssr_pu:262": " sarvasatvasamāśvāsanārambaṇatvāt sarvasatvaparinirvāṇārambaṇatvād aprameyāsaṃkhyeyakuśalopacayam /",
    "T04sanssr_pu:263": " kaḥ punar vādo ya evaṃ bahulīkarotīti //",
    "T04sanssr_pu:264": " etac ca bodhicittaṃ rūpakāyadarśanotpannaṃ /",
    "T04sanssr_pu:265": " tatra pūrvāvadāne paṭhyate /",
    "T04sanssr_pu:266": " evaṃ tāvat praṇidhibodhicittaṃ veditavyaṃ /",
    "T04sanssr_pu:267": " idaṃ tu vaktavyaṃ kim abhūmipraviṣṭhasyāpi bodhisatvasamvarādhikāro 'sti na veti /",
    "T04sanssr_pu:268": " astīti veditavyaṃ ākāśagarbhasūtre lābhasatkārārthaṃ mūlāpattiśravaṇāt /",
    "T04sanssr_pu:269": " daśabhūmikasūtre tu prathamāyāṃ bhūmau darśitaṃ /",
    "T04sanssr_pu:270": " na ca kañcit satkārāṃ kasyacit sakāśāt pratikāṃkṣaty anyatra mayaivaiṣāṃ sarvasatvānāṃ sarvopakaraṇabāhulyam upanāmayitavyam iti /",
    "T04sanssr_pu:271": " tathā cāha /",
    "T04sanssr_pu:272": " pramuditāyāṃ bodhisatvabhūmau suvyavasthito bhavaty acalanayoge ... ti /",
    "T04sanssr_pu:273": " punaś coktaṃ /",
    "T04sanssr_pu:274": " tathāgatavaṃśaniyato bhavati saṃbodhiparāyaṇa iti /",
    "T04sanssr_pu:275": " ākāśagarbhasūtre tv āha /",
    "T04sanssr_pu:276": " śrāvakayānam evāsya na bhavati prāg eva mahāyānam iti /",
    "T04sanssr_pu:277": " tathāryograparipṛcchāyāṃ mātsaryaparyavanaddhasyāpi śikṣāpadāni prajñaptāni /",
    "T04sanssr_pu:278": " pramuditāyāṃ tu paṭhyate /",
    "T04sanssr_pu:279": " ātmasaṃjñāpagamāc cāsyātmasneho na bhavati /",
    "T04sanssr_pu:280": " kutaḥ /",
    "T04sanssr_pu:281": " punaḥ sarvopakaraṇasneha iti /",
    "T04sanssr_pu:282": " tathā mastakādidānam apy atrāsyoktaṃ //",
    "T04sanssr_pu:283": " evam ādi sūtreṣu bhūmipraviṣṭasyāpi śikṣāprajñaptir dṛśyate /",
    "T04sanssr_pu:284": " yatra vāsāmānyena bodhisatvam adhikṛtyopadeśas tatrābhyāsayogyatayā pratiṣedhavākyena vādikarmikabodhisatvena na śikṣitavyaṃ bhaved etat /",
    "T04sanssr_pu:285": " ubhayāsaṃbhave tu sarvatra śikṣitavyaṃ /",
    "T04sanssr_pu:286": " tatrāpy ekasyāṃ śikṣāyāṃ śikṣaṇāyām aśaktasyetaraśikṣānabhyāsādanāpattiḥ //",
    "T04sanssr_pu:287": " āryākṣayamatisūtre 'py evam avocat /",
    "T04sanssr_pu:288": " dānakāle śīlopasaṃhārasyāpekṣeti vistaraḥ /",
    "T04sanssr_pu:289": " na cātra śithilena bhavitavyaṃ na ca śeṣāsu na samudāgacchati /",
    "T04sanssr_pu:290": " yathābalaṃ yathābhajamānam iti daśabhūmikasūtre vacanāt /",
    "T04sanssr_pu:291": " ayaṃ ca saṃvaraḥ strīṇām api mṛdukleśānāṃ bodhyabhilāṣacittānāṃ labhyate /",
    "T04sanssr_pu:292": " uktaṃ hi bodhisatvaprātimokṣe /",
    "T04sanssr_pu:293": " caturbhiḥ śāriputra dharmaiḥ samanvāgatāḥ bodhisatvāḥ satyavādino bhavantīty ārabhyāha /",
    "T04sanssr_pu:294": " iha śāriputra kulaputro vā kuladuhitā vānnuttarāyāṃ samyaksaṃbodhau cittam utpādyārabdhavīryo viharati kuśaladharmaparyeṣaṇāyety ārabhya sarva upadeśaḥ //",
    "T04sanssr_pu:295": " saṃvaragrahaṇaṃ ca bodhisatvaśikṣāpadābhyāsaparamasya sāṃvarikasyāntikāt kartavyaṃ /",
    "T04sanssr_pu:296": " evaṃ hy asya śikṣātikrame tīvram apatrāpyaṃ guruvisaṃvādanabhayaṃ cotpadyate /",
    "T04sanssr_pu:297": " tatra cānnābhogataḥ premagauravasiddhir ity eṣa sāmānyasaṃvaradharmaḥ /",
    "T04sanssr_pu:298": " ata eva bodhisatvāḥ tathāgatānāṃ purataḥ śikṣāṇām anyatamaśikṣāniṣpattikāmāḥ samādānaṃ kurvanti /",
    "T04sanssr_pu:299": " tasya ca kalyāṇamitrasyābhāve daśadigavasthitabuddhabodhisatvābhimukhībhāvabhāvanayā saṃvaro grāhyaḥ saṃvaram ātmabalaṃ ca tulayitvā /",
    "T04sanssr_pu:300": " anyathā tu sarvabuddhabodhisatvāḥ sadevakaś ca loko visaṃvāditaḥ syāt /",
    "T04sanssr_pu:301": " saddharmasmṛtyupasthānasūtre hi kiñcin mātraṃ cintayitvāpy adadataḥ pretagatir uktā pratijñātaṃ cādadato narakagatiḥ /",
    "T04sanssr_pu:302": " kiṃ punar annuttaram artham akhilasya jagataḥ pratijñāyāsaṃpādayataḥ /",
    "T04sanssr_pu:303": " ata evoktaṃ dharmasaṃgītisūtre /",
    "T04sanssr_pu:304": " satyagurukeṇa kulaputra bodhisatvena bhavitavyaṃ /",
    "T04sanssr_pu:305": " satyasaṃgītiḥ kulaputra dharmasaṃgītiḥ /",
    "T04sanssr_pu:306": " tatra kulaputra katamat satyaṃ yad bodhisatvo 'nnuttarāyāṃ samyaksaṃbodhau cittam utpādya tac cittaṃ jīvitahetor api na parityajati na satveṣu vipratipadyate /",
    "T04sanssr_pu:307": " idaṃ bodhisatvasya satyaṃ //",
    "T04sanssr_pu:308": " yat punar bodhisatvo 'nnuttarāyāṃ samyaksaṃbodhau cittam utpādya paścāt tac cittaṃ parityajati satveṣu vipratipadyate 'yaṃ bodhisatvasya pratikṛṣṭo mṛṣāvāda iti /",
    "T04sanssr_pu:309": " āryasāgaramatisūtre 'pi deśitaṃ /",
    "T04sanssr_pu:310": " syād yathāpi nāma sāgaramate rājā vā rājamātro vā sarvaṃ nāgarakaṃ janaṃ śvo bhaktenopanimantryopekṣako bhaven nānnapānaṃ samudānayet satyaṃ sarvajanakāyaṃ visaṃvādayet /",
    "T04sanssr_pu:311": " tatra te 'nnapānabhojanam alabhamānā uccagghantaḥ prakrāmeyuḥ /",
    "T04sanssr_pu:312": " evam eva sāgaramate yo bodhisatvaḥ sarvasatvān āśvāsyātīrṇatāraṇāyāmuktamocanāyānnāśvastāśvāsanāya",
    "T04sanssr_pu:313": " yāvan na bāhuśrutye 'bhiyogaṃ karoti nāpi tato 'nyeṣu bodhipakṣyakuśalamūleṣu dharmeṣu /",
    "T04sanssr_pu:314": " ayaṃ bodhisatvo visaṃvādayati sadevakaṃ lokaṃ /",
    "T04sanssr_pu:315": " evaṃ ca taṃ pūrvabuddhadarśinyo devatā uccagghanti vivādayanti /",
    "T04sanssr_pu:316": " durlabhās te yajñasvāmino ye mahāyajñaṃ pratijñāyottārayanti /",
    "T04sanssr_pu:317": " tasmāt tarhi sāgaramate na sā bodhisatvena vāg bhāṣitavyā yayā sadevamānuṣāsuraṃ lokaṃ visaṃvādayet //",
    "T04sanssr_pu:318": " punar aparaṃ sāgaramate bodhisatvaḥ kenacid evādhīṣṭo bhavati dharmeṣv arthakaraṇīyeṣu /",
    "T04sanssr_pu:319": " tatra bodhisatvena vāg bhāṣitā bhavati yāvad ātmaparityāgo 'pi bodhisatvena kartavyo bhavet tatra na punaḥ sa satvo visaṃvādayitavya iti /",
    "T04sanssr_pu:320": " tasmāt svabalānurūpeṇaikam api kuśalamūlaṃ samādāya rakṣitavyaṃ /",
    "T04sanssr_pu:321": " yathoktam āryakṣitigarbhasūtre /",
    "T04sanssr_pu:322": " ebhir daśabhiḥ kuśalaiḥ karmapathair buddhatvaṃ /",
    "T04sanssr_pu:323": " na punar yo 'ntaśa ekam api yāvajjīvaṃ kuśalaṃ karmapathaṃ na rakṣati atha ca punar evaṃ vadati /",
    "T04sanssr_pu:324": " ahaṃ mahāyāniko 'haṃ cānnuttarāṃ samyaksaṃbodhiṃ paryeṣāmīti /",
    "T04sanssr_pu:325": " sa pudgalaḥ paramakuhako mahāmṛṣāvādikaḥ sarveṣāṃ buddhānāṃ bhagavatāṃ purato visaṃvādako lokasyocchedavādī sa mūḍhaḥ kālaṃ kurute vinipātagāmī bhavatīti /",
    "T04sanssr_pu:326": " yāvat kālaṃ ca śaknoti tāvat kālaṃ kuśalaṃ samādāya vartitavyaṃ //",
    "T04sanssr_pu:327": " etac ca bhaiṣajyaguruvaiḍūryaprabhasūtre draṣṭavyaṃ /",
    "T04sanssr_pu:328": " yas tu mahāsatva evaṃ śrutvāpi bodhisatvacaryāduṣkaratām api prajñayāvagāhyotsahatae",
    "T04sanssr_pu:329": " eva sakaladuṣkhitajanaparitrāṇadhuram avavoḍhuṃ tena vandanapūjanapāpadeśanapuṇyānumodanabuddhādhyeṣaṇayācanabodhipariṇāmanaṃ",
    "T04sanssr_pu:330": " kṛtvā kalyāṇamitram abhyetya taduktānuvādena svayaṃ vā vaktavyaṃ /",
    "T04sanssr_pu:331": " samanvāharācāryāham evaṃ nāmety uktvā /",
    "T04sanssr_pu:332": " yathāryamañjuśrībuddhakṣetraguṇavyūhālaṅkārasūtre bhagavatā mañjuśriyā pūrvajanmāvadāne caryopetaṃ bodhicittam utpāditaṃ tathotpādayitavyaṃ",
    "T04sanssr_pu:333": " evaṃ hi tenoktaṃ //",
    "T04sanssr_pu:334": " yāvatī prathamā koṭiḥ saṃsārasyāntavarjitā /",
    "T04sanssr_pu:335": " tāvat satvahitārthāya cariṣyāmy amitāṃ carim //",
    "T04sanssr_pu:336": " utpādayāma saṃbodhau cittaṃ nāthasya saṃmukham /",
    "T04sanssr_pu:337": " nimantraye jagat sarvaṃ dāridryān mocitāsmi tat //",
    "T04sanssr_pu:338": " vyāpādakhilacittaṃ vā īrṣyāmātsaryam eva vā /",
    "T04sanssr_pu:339": " adyāgre na kariṣyāmi bodhiṃ prāpsyāmi yāvatā /",
    "T04sanssr_pu:340": " brahmacaryaṃ cariṣyāmi kāmāṃs tyakṣyāmi pāpakān //",
    "T04sanssr_pu:341": " buddhānām anuśikṣiṣye śīlasaṃvarasaṃyame /",
    "T04sanssr_pu:342": " nāhaṃ tvaritarūpeṇa bodhiṃ prāptum ihotsahe //",
    "T04sanssr_pu:343": " parāntakoṭiṃ sthāsyāmi satvasyaikasya kāraṇāt /",
    "T04sanssr_pu:344": " kṣetraṃ viśodhayiṣyāmi aprameyam acintiyam //",
    "T04sanssr_pu:345": " nāmadheyaṃ kariṣyāmi daśa dikṣu ca viśrutaṃ /",
    "T04sanssr_pu:346": " kāyavākkarmaṇī cāhaṃ śodhayiṣyāmi sarvaśaḥ //",
    "T04sanssr_pu:347": " śodhayiṣye manaḥkarma karma karttāsmi nāśubham / iti //",
    "T04sanssr_pu:348": " na cātra sārvakālikāt saṃvaragrahaṇāj janmāntarāpattiśaṅkā kartavyātraiva sūtre 'kṣobhyapraṇidhānānujñānād evaṃ hy uktaṃ /",
    "T04sanssr_pu:349": " yathā tenākṣobhyeṇa tathāgatena pūrvaṃ bodhisatvabhūtenaivaṃ vāg bhāṣitā /",
    "T04sanssr_pu:350": " visaṃvāditā me buddhā bhagavanto bhaveyur yadi sarvasyāṃ jātau na pravrajeyam iti /",
    "T04sanssr_pu:351": " ekā jātiḥ prayatnena saṃśodhyā vibudhātmanā /",
    "T04sanssr_pu:352": " anyās tu jātīr ābodheḥ saiva saṃśodhayiṣyatīty ukteḥ //",
    "T04sanssr_pu:353": " evaṃ śāriputra bodhisatvena akṣobhyasya tathāgatasya anuśikṣitavyaṃ /",
    "T04sanssr_pu:354": " evaṃ śikṣamāṇaḥ śāriputra bodhisatvo mahāsatvaḥ sarvasyāṃ jātau pravrajaty utpādād vā tathāgatānām annutpādād vāvaśyaṃ gṛhāvāsān niṣkrāmati",
    "T04sanssr_pu:355": " tat kasya hetoḥ /",
    "T04sanssr_pu:356": " paramo hy ayaṃ śāriputra lābho yad uta gṛhāvāsān niṣkramaṇam iti /",
    "T04sanssr_pu:357": " yāvat /",
    "T04sanssr_pu:358": " bhāryāputraduhitṛtṛṣṇā cāsya na bhavatīti /",
    "T04sanssr_pu:359": " yathā janmāntareṣv ayaṃ doṣo na bhavati tathātraiva vakṣyamāṇam ity āstāṃ tāvad etat //",
    "T04sanssr_pu:360": " tad evaṃ samāttasaṃvarasya sāmānyam āpattilakṣaṇam ucyate /",
    "T04sanssr_pu:361": " yenāpattilakṣaṇena yuktaṃ vastu svayam apy utprekṣya pariharen na cāpattipratirūpakeṣv annāpattipratirūpakeṣu ca saṃmuhyeta /",
    "T04sanssr_pu:362": " bodhisatvaḥ sarvasatvānāṃ varttamānānāgatasarvaduṣkhadaurmanasyopaśamāya varttamānānāgatasukhasaumanasyotpādāya ca niḥśāṭhyataḥ kāyavāṅmanaḥparākramaiḥ prayatnaṃ karoti /",
    "T04sanssr_pu:363": " yadi tu tatpratyayasāmagrīṃ nānveṣate tadannantarāya pratikārāya na ghaṭate alpaduṣkhadaurmanasyaṃ bahuduṣkhadaurmanasyapratikārabhūtaṃ notpādayati",
    "T04sanssr_pu:364": " mahārthasiddhyarthaṃ cālpārthahāniṃ na karoti kṣaṇam apy upekṣate /",
    "T04sanssr_pu:365": " sāpattiko bhavati /",
    "T04sanssr_pu:366": " saṃkṣepato 'nnāpattiḥ svaśaktyaviśayeṣu kāryeṣu tatra niṣphalatayā śikṣyāprajñaptyabhāvāt /",
    "T04sanssr_pu:367": " prakṛtisāvadyatayā tv anyad gṛhyatae eva /",
    "T04sanssr_pu:368": " yatra svaśaktyagocare 'pi tyāgasāmarthyād āpattiḥ syāt tan na cintyaṃ /",
    "T04sanssr_pu:369": " sāmānyapāpadeśanā na ... vāt tu tato muktiḥ //",
    "T04sanssr_pu:370": " etat samāsato bodhisatvaśikṣāśarīraṃ /",
    "T04sanssr_pu:371": " vistaratas tv apramāṇakalpāparyavasānanirdeśaṃ /",
    "T04sanssr_pu:372": " athavā saṃkṣepato dve bodhisatvasyāpattī /",
    "T04sanssr_pu:373": " yathā śaktiyuktāyuktam asamīkṣyārabhate /",
    "T04sanssr_pu:374": " nivṛttaḥ samīkṣate sāpattiko bhavati /",
    "T04sanssr_pu:375": " nirūpya yathārham atikrāmaty antaśaś caṇḍāladāsenāpi coditaḥ sāpattiko bhavati / kutaḥ //",
    "T04sanssr_pu:376": " etad adhyāśayasaṃcodanasūtre vacanāt /",
    "T04sanssr_pu:377": " api tu maitreya caturbhiḥ kāraṇaiḥ pratibhānaṃ sarvabuddhabhāṣi ... bhiḥ /",
    "T04sanssr_pu:378": " iha maitreya pratibhānaṃ satyopasaṃhitaṃ bhavati /",
    "T04sanssr_pu:379": " nāsatyopasaṃhitaṃ dharmopasaṃhitaṃ bhavati na adharmopasaṃhitaṃ /",
    "T04sanssr_pu:380": " kleśahāyakaṃ bhavati na kleśavivarddhakaṃ /",
    "T04sanssr_pu:381": " nirvāṇaguṇānuśaṃsasandarśakaṃ bhavati na saṃsāraguṇānuśaṃsasandarśakaṃ /",
    "T04sanssr_pu:382": " ebhiś caturbhiḥ peyālaṃ /",
    "T04sanssr_pu:383": " yasya kasyacin maitreya ebhiś caturbhiḥ kāraṇaiḥ pratibhānaṃ pratibhāti pratibhāsyati vā /",
    "T04sanssr_pu:384": " tatra śrāddhaiḥ kulaputraiḥ kuladuhitṛbhir vā buddhasaṃjñotpādayitavyā śāstṛsaṃjñāṃ kṛtvā /",
    "T04sanssr_pu:385": " sa dharmaḥ śrotavyaḥ /",
    "T04sanssr_pu:386": " tat kasya hetoḥ /",
    "T04sanssr_pu:387": " yat kiñcin maitreya subhāṣitaṃ sarvaṃ tad buddhabhāṣitaṃ /",
    "T04sanssr_pu:388": " tatra maitreya ya imāni pratibhānāni pratikṣipen naitāni buddhabhāṣitānīti /",
    "T04sanssr_pu:389": " teṣu cāgauravam utpādayet pudgalavidveṣeṇa tena sarvabuddhabhāṣitaṃ pratibhānaṃ pratikṣiptaṃ bhavati /",
    "T04sanssr_pu:390": " dharmaṃ pratikṣipya dharmavyasanasaṃvartanīyena karmaṇāpāyagāmī bhavati //",
    "T04sanssr_pu:391": " yaḥ punar etad abhyāsārthaṃ vyutpāditam icchati /",
    "T04sanssr_pu:392": " tenātra śikṣāsamuccaye tāvac caryāmukhamātraśikṣaṇārtham abhiyogaḥ karaṇīyaḥ śikṣārambhasyaiva mahāphalatvāt /",
    "T04sanssr_pu:393": " yathoktaṃ praśāntaviniścayapratihāryasūtre /",
    "T04sanssr_pu:394": " yaś ca mañjuśrīr bodhisatvo gaṅgānadīvālikāsamebhyo buddhebhyaḥ pratyekaṃ sarvebhyo",
    "T04sanssr_pu:395": " gaṃgānadīvālikāsamāni buddhakṣetrāṇi vaśirājamahāmaṇiratnapratipūrṇāni kṛtvā dahyād",
    "T04sanssr_pu:396": " evaṃ dadaṅ gaṅgānadīvālikāsamān kalpān dānaṃ dadyād /",
    "T04sanssr_pu:397": " yo vānyo mañjuśrīr bodhisatva imān evaṃrūpān dharmān śrutvā ekāntena gatvā cittenābhinirūpayed imeṣv evaṃrūpeṣu dharmeṣu śikṣiṣyāmīti /",
    "T04sanssr_pu:398": " so 'śikṣito 'pi mañjuśrīr bodhisatvo 'syāṃ śikṣyāyāṃ chandiko vatataraṃ puṇyaṃ prasavati /",
    "T04sanssr_pu:399": " na tv eva tad dānam ayaṃ puṇyakriyāvastv iti /",
    "T04sanssr_pu:400": " tasmād evam anuśaṃsadarśinā bodhisatvena na kathaṃcin nivarttitavyaṃ /",
    "T04sanssr_pu:401": " yathātraivāha /",
    "T04sanssr_pu:402": " tatra mañjuśrīr ye trisāhasramahāsāhasralokadhātuparamāṇurajaḥsamāḥ satvas teṣām ekaikaḥ satvo rājā bhavej jambūdvīpādhipatis te sarvae evaṃ ghoṣayeyuḥ /",
    "T04sanssr_pu:403": " yo mahāyānam udgrahiṣyati dhārayiṣyati vācayiṣyati paryavāpsyati pravarttayiṣyati",
    "T04sanssr_pu:404": " tasya nakhachedena māsaṃ pañcapalikena divasenāvatārayiṣyāmaḥ taṃ caitenāpakrameṇa",
    "T04sanssr_pu:405": " jīvitād vyaparopayiṣyāma iti /",
    "T04sanssr_pu:406": " sacen mañjuśrīr bodhisatva evam ucyamāno no trasyati na saṃtrāsam āpsyate 'ntaśa ekacittotpādenāpi na bibheti na viṣīdati na vicikitsate /",
    "T04sanssr_pu:407": " uttari ca saddharmmaparigrahārtham abhiyujyate pāṭhasvādhyāyābhimukto viharati /",
    "T04sanssr_pu:408": " ayaṃ mañjuśrīr bodhisatvaś cittaśūro dānaśūraḥ śīlaśūraḥ kṣāntiśūraḥ vīryaśūraḥ dhyānaśūraḥ prajñāśūraḥ samādhiśūraḥ iti vaktavyaḥ //",
    "T04sanssr_pu:409": " sacen mañjuśrīr bodhisatvaḥ teṣāṃ vadhakapuruṣāṇāṃ na kupyati na ruṣyati na khila doṣacittam utpādayati /",
    "T04sanssr_pu:410": " sa mañjuśrīr bodhisatvo brahmasama indrasamo 'kampya iti //",
    "T04sanssr_pu:411": " itaś cāgryakāle śikṣādaro mahāphalavipākaḥ /",
    "T04sanssr_pu:412": " tathā hi candrapradīpasūtre /",
    "T04sanssr_pu:413": " buddhāna koṭīn ayutān upasthihe /",
    "T04sanssr_pu:414": " dattena pānena prasannacittaḥ /",
    "T04sanssr_pu:415": " chatraiḥ patākābhi ca dīpamālaiḥ /",
    "T04sanssr_pu:416": " kalpāna koṭyo yatha gaṅgavālikāḥ //",
    "T04sanssr_pu:417": " yaś caiva saddharme pralujyamāne /",
    "T04sanssr_pu:418": " nirudhyamāne sugatasya śāsane /",
    "T04sanssr_pu:419": " rātriṃ divaṃ eka careya śikṣām /",
    "T04sanssr_pu:420": " idan tataḥ puṇyaviśiṣṭa bhoti //",
    "T04sanssr_pu:421": " tasmāt kartavyo 'trādaraḥ //",
    "T04sanssr_pu:422": " uktāni ca sūtrānteṣu bodhisatvaśikṣāpadāni /",
    "T04sanssr_pu:423": " yathoktam āryaratnameghe /",
    "T04sanssr_pu:424": " kathaṃ ca kulaputra bodhisatvā bodhisatvaśikṣāsaṃvarasaṃvṛtā bhavanti /",
    "T04sanssr_pu:425": " iha bodhisatvaḥ evaṃ vicārayati /",
    "T04sanssr_pu:426": " na prātimokṣasaṃvaramātrakeṇa mayā śakyam annuttarāṃ samyaksaṃbodhim abhisaṃboddhuṃ /",
    "T04sanssr_pu:427": " kiṃ tarhi yānīmāni tathāgatena teṣu teṣu sūtrānteṣu bodhisatvasamudācārā /",
    "T04sanssr_pu:428": " bodhisatvaśikṣāpadāni prajñaptāni teṣu teṣu mayā śikṣitavyam iti vistaraḥ /",
    "T04sanssr_pu:429": " tasmād asmadvidhena mandabuddhinā durvijñeyo vistaroktatvād bodhisatvasya saṃvaraḥ /",
    "T04sanssr_pu:430": " tataḥ kiṃ yuktaṃ //",
    "T04sanssr_pu:431": " marmasthānāny ato vidyād yenānnāpattiko bhavet //",
    "T04sanssr_pu:432": " katamāni ca tāni marmasthānāni yāni hi sūtrānteṣu mahāyānābhiratānām arthāyoktāni /",
    "T04sanssr_pu:433": " yad uta /",
    "T04sanssr_pu:434": " ātmabhāvasya bhogānāṃ tryadhvavṛtteḥ śubhasya ca /",
    "T04sanssr_pu:435": " utsargaḥ sarvasatvebhyas tadrakṣā śuddhivardhanam //",
    "T04sanssr_pu:436": " eṣa bodhisatvasaṃvarasaṃgrahaḥ /",
    "T04sanssr_pu:437": " yatra bodhisatvānām abhyāsaviśrāme 'py āpattayo vyavasthāpyante //",
    "T04sanssr_pu:438": " yathoktaṃ bodhisatvaprātimokṣe /",
    "T04sanssr_pu:439": " yo bodhisatvena mārgaḥ parigṛhītaḥ sarvasatvānāṃ kṛtena duṣkham upagāmī /",
    "T04sanssr_pu:440": " saced bodhisatvasya taṃ mārgaṃ parigṛhyāvasthitasyāpi kalpakoṭer atyayenaikaṃ sukhacittam utpadyetāntaśo niṣadya cittam api /",
    "T04sanssr_pu:441": " tatra bodhisatvenaivaṃ cittam utpādayitavyaṃ sarvasatvānām ātyayikaṃ parigṛhyaitad api me varjayan niṣīdāmīti /",
    "T04sanssr_pu:442": " parigṛhyet tam [doubtful] /",
    "T04sanssr_pu:443": " api mañjuśrīr āha //",
    "T04sanssr_pu:444": " pañcemāni devaputrānantaryāṇi yair ānantaryaiḥ samanvāgatā bodhisatvāḥ kṣipram annuttarāsamyaksaṃbodhim abhisaṃbudhyate /",
    "T04sanssr_pu:445": " katamāni pañca /",
    "T04sanssr_pu:446": " yadā devaputra bodhisatvo 'dhyāśayaty annuttarāyāṃ samyaksaṃbodhau cittam utpādya nāntarā śravakapratyekabuddhabhūmau cittam utpādayatīdaṃ devaputra prathamam ānantaryaṃ /",
    "T04sanssr_pu:447": " sarvasvaparityāgitāyāṃ cittam utpādya nāntarā mātsaryacittena sārddhaṃ sa nyasatīdaṃ devaputra dvitīyam ānantaryam /",
    "T04sanssr_pu:448": " sarvasatvā mayā trātavyā ity evaṃ cittam utpādya nāntarā sīdatīdaṃ devaputra tṛtīyam ānantaryam /",
    "T04sanssr_pu:449": " annutpannāniruddhān sarvadharmān avabhotsyae ity evaṃ cittam utpādya nāntarā dṛṣṭigateṣu prapatatīdaṃ devaputra caturtham ānantaryam /",
    "T04sanssr_pu:450": " ekakṣaṇasamāyuktayā prajñayā sarvadharmān avabhotsyae ity evaṃ cittam utpādya nāntarā tiṣṭhati na viṣṭhīvati aprāptāyāṃ sarvajñatāyām idaṃ devaputra pañcamam ānantaryam iti //",
    "T04sanssr_pu:451": " tasmād evam ātmabhāvabhogapuṇyānām aviratam utsargarakṣāśuddhivṛddhayo yathāyogaṃ bhāvanīyāḥ //",
    "T04sanssr_pu:452": " tatra tāvad utsargārthaṃ parigrahadoṣabhāvanādvāreṇa vairāgyam utpādayet tyāgānuśaṃsāṃś ca bhāvayet /",
    "T04sanssr_pu:453": " yathā tāvac candrapradīpasūtre /",
    "T04sanssr_pu:454": " adhyavasitā ye bālāḥ kāye 'smin pūtike samyag /",
    "T04sanssr_pu:455": " jīvite cañcale 'vaśye māyāsvapnanibhopame //",
    "T04sanssr_pu:456": " atiraudrāṇi karmāṇi kṛtvā mohavaśānugāḥ /",
    "T04sanssr_pu:457": " te yānti narakān ghorān mṛtyuyānagatābudhā / iti //",
    "T04sanssr_pu:458": " tathānnantamukhanirhāradhāraṇyām uktaṃ //",
    "T04sanssr_pu:459": " ye kecit satvā na bhavanti vigrahāḥ parigrahas tatra nidānamūlam /",
    "T04sanssr_pu:460": " tasmāt tyajed yatra bhavet tṛṣṇā /",
    "T04sanssr_pu:461": " utsṛṣṭatṛṣṇasya hi dhāraṇī bhavet //",
    "T04sanssr_pu:462": " bodhisatvaprātimokṣe kathitaṃ /",
    "T04sanssr_pu:463": " punar aparaṃ śāriputra bodhisatvaḥ sarvadharmeṣu parakīyasaṃjñām utpādayati /",
    "T04sanssr_pu:464": " na kañcid bhāvam upādatte /",
    "T04sanssr_pu:465": " tat kasya hetoḥ /",
    "T04sanssr_pu:466": " upādānaṃ hi bhayam iti //",
    "T04sanssr_pu:467": " āryogradattaparipṛcchāyām apy āha /",
    "T04sanssr_pu:468": " yad dattaṃ tan na bhūyo rakṣitavyaṃ /",
    "T04sanssr_pu:469": " yad gṛhe tad rakṣitavyaṃ /",
    "T04sanssr_pu:470": " yad dattaṃ tat tṛṣnākṣayāya /",
    "T04sanssr_pu:471": " yad gṛhe tat tṛṣṇāvarddhanaṃ /",
    "T04sanssr_pu:472": " yad dattaṃ tad aparigrahaṃ yad gṛhe tat saparigrahaṃ /",
    "T04sanssr_pu:473": " yad dattaṃ tad abhayaṃ yad gṛhe tat sabhayam /",
    "T04sanssr_pu:474": " yad dattaṃ tad bodhimārgopastambhāya /",
    "T04sanssr_pu:475": " yad gṛhe tan māropastambhāya /",
    "T04sanssr_pu:476": " yad dattaṃ tad akṣayam /",
    "T04sanssr_pu:477": " yad gṛhe tat kṣayi /",
    "T04sanssr_pu:478": " yad dattaṃ tataḥ sukham yad gṛhe tadārabhya duṣkhaṃ /",
    "T04sanssr_pu:479": " yad dattaṃ tat kleśotsargāya /",
    "T04sanssr_pu:480": " yad gṛhe tat kleśavarddhanam /",
    "T04sanssr_pu:481": " yad dattaṃ tan mahābhogatāyai /",
    "T04sanssr_pu:482": " yad gṛhe na tan mahābhogatāyai /",
    "T04sanssr_pu:483": " yad dattaṃ tat satpuruṣakarma /",
    "T04sanssr_pu:484": " yad gṛhe tat kāpuruṣakarma /",
    "T04sanssr_pu:485": " yad dattaṃ tat satpuruṣacittagrahaṇāya /",
    "T04sanssr_pu:486": " yad gṛhe tat kāpuruṣacittagrahaṇāya /",
    "T04sanssr_pu:487": " yad dattaṃ tat sarvabuddhapraśastaṃ /",
    "T04sanssr_pu:488": " yad gṛhe tad bālajanapraśastam //",
    "T04sanssr_pu:489": " yāvat sacet punar asya putre 'tiriktataraṃ premotpadyate tathānyeṣu satveṣu tena tisṛbhiḥ paribhāṣaṇābhiḥ svacittaṃ paribhāṣitavyaṃ /",
    "T04sanssr_pu:490": " katamābhis tisṛbhiḥ /",
    "T04sanssr_pu:491": " samyakprayuktasya samacittasya bodhisatvasya bodhir na viṣamacittasya bodhir na mithyāprayuktasya /",
    "T04sanssr_pu:492": " anānātvacāriṇo bodhisatvasya bodhir na nānātvacāriṇaḥ /",
    "T04sanssr_pu:493": " ābhis tisṛbhiḥ paribhāṣaṇābhiḥ svacittaṃ paribhāṣyānyatre 'mitrasaṃjñotpādayitavyāmitraṃ hy etan mama /",
    "T04sanssr_pu:494": " na maitraṃ /",
    "T04sanssr_pu:495": " yo 'ham asyārthāya buddhaprajñaptāśikṣāyā uddhuratād gatvāsmin putre 'tiriktataraṃ premotpādayāmi /",
    "T04sanssr_pu:496": " na tathānyeṣu satveṣu /",
    "T04sanssr_pu:497": " tena tathā tathā cittam utpādayitavyaṃ yathā yathāsya sarvasatveṣu putrapremānugatā maitry utpadyate /",
    "T04sanssr_pu:498": " ātmakṣemānu ... maitry utpadyate /",
    "T04sanssr_pu:499": " evaṃ cānena yoniśaḥ pratyavekṣitavyaṃ /",
    "T04sanssr_pu:500": " anyata eṣa āgata /",
    "T04sanssr_pu:501": " anyato 'haṃ /",
    "T04sanssr_pu:502": " sarvasatvā api mama putrā abhūvan /",
    "T04sanssr_pu:503": " ahaṃ ca sarvasatvānāṃ putro 'bhūvam /",
    "T04sanssr_pu:504": " neha saṃvidyate kaścit kasyacit ... paro vā /",
    "T04sanssr_pu:505": " yāvad evaṃ hi gṛhapate /",
    "T04sanssr_pu:506": " gṛhiṇā bodhisatvena na kasmiṃścid vastuni mamatvaṃ parigraho vā kartavyaḥ /",
    "T04sanssr_pu:507": " nādhyavasānaṃ /",
    "T04sanssr_pu:508": " na niyatiḥ na tṛṣṇānuśayaḥ kartavyaḥ /",
    "T04sanssr_pu:509": " sacet punar gṛhapate gṛhiṇaṃ bodhisatvaṃ yācanaka upasaṃkramya kiñcid eva vastu yāceta /",
    "T04sanssr_pu:510": " saced asya vastv aparityaktaṃ bhavet /",
    "T04sanssr_pu:511": " naivaṃ cittaṃ nidhyāpayitavyaṃ /",
    "T04sanssr_pu:512": " yady aham etad vastu parityajeyaṃ yadi vā na parityajeyam avaśyaṃ mamaitena vastunā vinābhāvo bhaviṣyati /",
    "T04sanssr_pu:513": " akāmakena maraṇam upagantavyaṃ bhaviṣyati /",
    "T04sanssr_pu:514": " etac ca vastu māṃ tyakṣyati ahaṃ cainaṃ tyakṣyāmi /",
    "T04sanssr_pu:515": " etac ca vastu parityajyāhaṃ āttasāraḥ kālaṃ kariṣyāmi etac ca parityaktaṃ na me maraṇakāle cittaṃ paryādāya sthāsyati /",
    "T04sanssr_pu:516": " etac ca me maraṇakāle prītiṃ prāmodyam avipratisāritāṃ ca janayiṣyati /",
    "T04sanssr_pu:517": " sacet punar evam api samanvāharan śaknuyāt tad vastu parityaktum /",
    "T04sanssr_pu:518": " tena sa yācanakaś catasṛbhiḥ saṃjñaptibhiḥ saṃjñapayitavyaḥ /",
    "T04sanssr_pu:519": " katamābhiś catasṛbhiḥ /",
    "T04sanssr_pu:520": " durbalas tāvad asmy aparipakvakuśalamūlaḥ /",
    "T04sanssr_pu:521": " ādikarmiko mahāyāne /",
    "T04sanssr_pu:522": " na cittasya vaśī parityāgāya /",
    "T04sanssr_pu:523": " sopādānadṛṣṭiko 'smi /",
    "T04sanssr_pu:524": " ahaṃkāramamakārasthitaḥ /",
    "T04sanssr_pu:525": " kṣamasva satpuruṣa /",
    "T04sanssr_pu:526": " mā paritāpsīs tathāhaṃ kariṣyāmi tathā pratipatsye /",
    "T04sanssr_pu:527": " tathā vīryam ārapsye /",
    "T04sanssr_pu:528": " yathainaṃ ca tavābhiprāyaṃ paripūrayiṣyāmi sarvasatvānāṃ ceti /",
    "T04sanssr_pu:529": " evaṃ khalu gṛhapate /",
    "T04sanssr_pu:530": " tena yācanakaḥ saṃjñapayitavyaḥ /",
    "T04sanssr_pu:531": " etac ca saṃjñapanam upari doṣaparihārāyoktaṃ /",
    "T04sanssr_pu:532": " mā bhūd bodhisatvasya tatra aprasādo bodhisatve vā yācanakasyeti /",
    "T04sanssr_pu:533": " na tu mātsaryam evaṃ annavadyaṃ bhavati kutsitaṃ cedaṃ bhagavatā bodhisatvānāṃ //",
    "T04sanssr_pu:534": " yathāha bodhisatvaprātimokṣe /",
    "T04sanssr_pu:535": " catvāra ime śāriputra dharmā bodhisatvānāṃ na saṃvidyante /",
    "T04sanssr_pu:536": " katame catvāraḥ /",
    "T04sanssr_pu:537": " śāṭhyaṃ bodhisatvānāṃ na saṃvidyate /",
    "T04sanssr_pu:538": " mātsaryaṃ bodhisatvānāṃ na saṃvidyate /",
    "T04sanssr_pu:539": " īrṣyāpaiśunyaṃ bodhisatvānāṃ na saṃvidyate /",
    "T04sanssr_pu:540": " nāhaṃ śakto 'nnuttarāṃ samyaksaṃbodhim abhisaṃboddhum iti /",
    "T04sanssr_pu:541": " līnaṃ cittaṃ bodhisatvānāṃ na saṃvidyate /",
    "T04sanssr_pu:542": " yasyeme śāriputra catvāro dharmāḥ saṃvidyante sa paṇḍita.ir jñātavyaḥ /",
    "T04sanssr_pu:543": " kuhako vatāyaṃ /",
    "T04sanssr_pu:544": " lapako vatāyaṃ /",
    "T04sanssr_pu:545": " naṣṭadharmo vatāyaṃ /",
    "T04sanssr_pu:546": " saṃkleśadharmo vatāyaṃ lokāmiṣaguruko vatāyaṃ bhaktacoḍakaparamo vatāyam iti /",
    "T04sanssr_pu:547": " tathā cittaśūrāḥ khalu punaḥ śāriputra bodhisatvā bhavanti /",
    "T04sanssr_pu:548": " yāvat svahastaparityāgī bhavati pādaparityāgī /",
    "T04sanssr_pu:549": " nāsāparityāgī /",
    "T04sanssr_pu:550": " śīrṣaparityāgī /",
    "T04sanssr_pu:551": " aṅgapratyaṅgaparityāgī /",
    "T04sanssr_pu:552": " putraparityāgī /",
    "T04sanssr_pu:553": " duhitṛparityāgī /",
    "T04sanssr_pu:554": " bhāryāparityāgī /",
    "T04sanssr_pu:555": " ratiparityāgī /",
    "T04sanssr_pu:556": " parivāraparityāgī /",
    "T04sanssr_pu:557": " cittaparityāgī /",
    "T04sanssr_pu:558": " sukhaparityāgī /",
    "T04sanssr_pu:559": " gṛhaparityāgī /",
    "T04sanssr_pu:560": " vastuparityāgī /",
    "T04sanssr_pu:561": " deśaparityāgī ratnaparityāgī /",
    "T04sanssr_pu:562": " sarvasvaparityāgīti //",
    "T04sanssr_pu:563": " evaṃ nārāyaṇaparipṛcchāyām apy uktaṃ /",
    "T04sanssr_pu:564": " na tad vastūpādātavyaṃ yasmin vastuni nāsya tyāgacittam utpadyate /",
    "T04sanssr_pu:565": " na tyāgabuddhiḥ krameta /",
    "T04sanssr_pu:566": " na sa parigrahaḥ parigrahītavyo yasmin parigrahe notsarjanacittam utpādayen na sa parivāra upādātavyo yasmin yācanakair yācyamānasya parigrahabuddhir utpadyate /",
    "T04sanssr_pu:567": " na tad rājyam upādātavyaṃ na te bhogā na tad ratnam upādātavyaṃ yāvan na tat kiñcid vastūpādātavyaṃ /",
    "T04sanssr_pu:568": " yasmin vastuni bodhisatvasyāparityāgabuddhir utpadyate //",
    "T04sanssr_pu:569": " api tu khalu punaḥ kulaputra bodhisatvena mahāsatvenaivaṃ cittam utpādayitavyaṃ /",
    "T04sanssr_pu:570": " ayaṃ mamātmabhāvaḥ sarvasatvebhyaḥ parityaktaḥ utsṛṣṭaḥ /",
    "T04sanssr_pu:571": " prāg eva bāhyāni vastūni yasya yasya satvasya yena yena yad yat kāryaṃ bhaviṣyati",
    "T04sanssr_pu:572": " tasmai tasmai tad dāsyāmi satsaṃvidyamānaṃ hastaṃ hastārthikebhyo dāsyāmi pādaṃ pādārthikebhyo",
    "T04sanssr_pu:573": " netraṃ netrārthikebhyo dāsyāmi /",
    "T04sanssr_pu:574": " māṃsaṃ māṃsārthikebhyaḥ śoṇitaṃ śoṇitārthikebhyo majjānaṃ majjārthikebhyo 'ṅgapratyaṅgāny aṅgapratyaṅgārthikebhyaḥ śiraḥ śirorthikebhyaḥ parityakṣyāmi",
    "T04sanssr_pu:575": " kaḥ punar vādo bāhyeṣu vastuṣu yad uta dhanadhānyajātarūparajataratnābharaṇahayagajarathavāhanagrāmanagaranigamajanapadarāṣṭrarājadhānīpattanadāsīdāsakarmakarapauruṣeyaputraduhitṛparivāreṣu",
    "T04sanssr_pu:576": " api tu khalu punar yasya yasya yena yena yad yat kāryaṃ bhaviṣyati tasmai tasmai satvāya tat tad deyaṃ saṃvidyamānaṃ dāsyāmi /",
    "T04sanssr_pu:577": " aśocann avipratisārī avipākapratikāṅkṣī parityakṣyāmi /",
    "T04sanssr_pu:578": " annapekṣo dāsyāmi satvānugrahāya satvakāruṇyena satvānukampayā teṣām eva satvānāṃ saṃgrahāya /",
    "T04sanssr_pu:579": " yathā me 'mī satvāḥ saṃgṛhītā bodhiprāptasya dharmajānakāḥ syur iti / peyālaṃ //",
    "T04sanssr_pu:580": " tad yathāpi nāma kulaputra bhaiṣajyavṛkṣasya mūlato vā hriyamāṇasya gaṇḍataḥ śākhātaḥ",
    "T04sanssr_pu:581": " tvaktaḥ patrato vā hriyamāṇasya puṣpataḥ phalataḥ sārato vā hriyamāṇasya naivaṃ bhavati vikalpo /",
    "T04sanssr_pu:582": " mūlato me hriyate yāvat sārato me hriyatae iti //",
    "T04sanssr_pu:583": " api tu khalu punar avikalpa eva hīnamadhyotkṛṣṭānāṃ satvānāṃ vyādhīn apanayati /",
    "T04sanssr_pu:584": " evam eva kulaputra bodhisatvena mahāsatvenāsmiṃś cāturmahābhautike ātmabhāve bhaiṣajyasaṃjñotpādayitavyā",
    "T04sanssr_pu:585": " yeṣāṃ yeṣāṃ satvānāṃ yena yenārthaḥ tat tad eva me harantu hastaṃ hastārthinaḥ pādaṃ",
    "T04sanssr_pu:586": " pādārthina iti pūrvavat //",
    "T04sanssr_pu:587": " āryākṣayamatisūtre 'pi deśitaṃ /",
    "T04sanssr_pu:588": " ayam eva mayā kāyaḥ sarvasatvānāṃ kiṃkaraṇīyeṣu kṣapayitavyaḥ /",
    "T04sanssr_pu:589": " tad yathāpi nāmemāni bāhyāni catvāri mahābhūtāni pṛthivīdhātur abdhātus tejodhātur",
    "T04sanssr_pu:590": " vāyudhātuś ca nānāsukhair nānāparyāyair nānārambaṇair nānopakaraṇair nānāparibhogaiḥ",
    "T04sanssr_pu:591": " satvānāṃ nānopabhogaṃ gacchanti /",
    "T04sanssr_pu:592": " evam evāham imaṃ kāyaṃ caturmahābhūtasamucchrayaṃ nānāsukhair nānāparyāyair nānārambaṇair nānopakaraṇair nānāparibhogair vistareṇa sarvasatvānām upabhogyaṃ kariṣyāmīti /",
    "T04sanssr_pu:593": " sa imam arthavaśaṃ saṃpaśyan kāyaduṣkhatāṃ ca pratyavekṣate kāyaduṣkhatayā ca na parikhidyate satvāvekṣayeti //",
    "T04sanssr_pu:594": " āryavajradhvajasūtre 'py āha //",
    "T04sanssr_pu:595": " iti hi bodhisatva ātmānaṃ sarvasatveṣu niryātayan sarvakuśalamūlopakāritvena sarvasatvānāṃ",
    "T04sanssr_pu:596": " kuśalamūlaiḥ samanvāharan pradīpasamam ātmānaṃ sarvasatveṣūpanayan sukhasamam ātmānaṃ",
    "T04sanssr_pu:597": " sarvasatveṣv adhitiṣṭhan /",
    "T04sanssr_pu:598": " dharmakukṣisamam ātmānaṃ sarvajagati saṃdhārayan ālokasamam ātmānaṃ sarvasatveṣv anugacchan jagatpratiṣṭhāpanasamam ātmānaṃ saṃpaśyan /",
    "T04sanssr_pu:599": " kuśalamūlapratyayabhūtam ātmānaṃ sarvajagaty anugacchan /",
    "T04sanssr_pu:600": " mitrasamam ātmānaṃ sarvasatveṣu niyojayamāno 'nnuttarasukhamārgasamam ātmānaṃ sarvasatveṣu",
    "T04sanssr_pu:601": " saṃdarśayamānaḥ annuttarasukhopadhānasamam ātmānaṃ sarvasatveṣu pariśodhamānaḥ sūryasamam",
    "T04sanssr_pu:602": " ātmānaṃ sarvajagati samīkurvāṇaḥ /",
    "T04sanssr_pu:603": " evaṃdharmopetam ātmānaṃ sarvasatveṣu prayacchan /",
    "T04sanssr_pu:604": " yathākāmakaraṇīyavaśyam ātmānaṃ sarvaloke saṃpaśyann agracaityā bhaviṣyāmaḥ ... sarvajagatsthityātmānaṃ saṃpaśyan /",
    "T04sanssr_pu:605": " samacittatāṃ sarvajagati niṣpādayan /",
    "T04sanssr_pu:606": " sarvopakaraṇatīrtham ātmānaṃ saṃpaśyan /",
    "T04sanssr_pu:607": " sarvalokasukhadātāram ātmānaṃ pratyavekṣamāṇaḥ /",
    "T04sanssr_pu:608": " sarvajagato dānapatim ātmānam adhimucyamānaḥ sarvalokajñānasamam ātmānaṃ kurvāṇaḥ bodhisatvacaryāprayuktam ātmānaṃ saṃjanayamānaḥ /",
    "T04sanssr_pu:609": " yathāvāditathākāritvenātmānaṃ niyojayamānaḥ /",
    "T04sanssr_pu:610": " sarvajñatāsannāhasannadham ātmānaṃ pratyavekṣamāṇaḥ /",
    "T04sanssr_pu:611": " pūrvanimantritaṃ cittam anupālayamānaḥ /",
    "T04sanssr_pu:612": " pratipattau cātmānaṃ sthāpayamāno bodhisatvatyāgacittatāṃ manasi kurvāṇa udyānabhūtam ātmānaṃ sarvasatveṣu saṃpaśyan /",
    "T04sanssr_pu:613": " dharmaratibhūtam ātmānaṃ sarvalokeṣv ādarśayamānaḥ saumanasyadātāram ātmānaṃ sarvasatvānām adhitiṣṭhan /",
    "T04sanssr_pu:614": " annantaprītisaṃjananam ātmānaṃ sarvajagato niryātayamānaḥ sarvaśukladharmāya dvārabhūtam ātmānaṃ sarvaloke saṃdhārayamānaḥ /",
    "T04sanssr_pu:615": " buddhabodhidātāram ātmānaṃ sarvasatvānāṃ praṇidadhat /",
    "T04sanssr_pu:616": " pitṛsamam ātmānaṃ sarvaprajāyāṃ niyojayamānaḥ /",
    "T04sanssr_pu:617": " sarvopakaraṇāvaikalyādhikaraṇam ātmānaṃ sarvasatvadhātau pratiṣṭhāpayamānaḥ //",
    "T04sanssr_pu:618": " iti hi bodhisatva ātmānam upasthāyakatvāya dadānaḥ yācanakeṣu nīcamanasikāracitto",
    "T04sanssr_pu:619": " bhūmyāstaraṇādhiṣṭhānacetā dharaṇisamasarvaduṣkhasahanamanasikārapravṛttaḥ sarvasatvopasthānāklāntamānasaprayukto",
    "T04sanssr_pu:620": " bālajanaduṣkṛtasthiraḥ sthāvarādhivāsanajātyaḥ asthitaḥ kuśalamūlābhiyuktaḥ aprayuktasarvalokadhātūpasthānaḥ",
    "T04sanssr_pu:621": " karṇo nāsā saṃparityajan yācanakebhya upasaṃkrāntebhyo bodhisatvacaryopāttatathāgatakulakulīnasaṃbhūtacittaḥ",
    "T04sanssr_pu:622": " sarvabodhisatvānusmaraṇavihāraprasṛto 'sārāt sarvatrailokyāt sa ... tyavekṣamāṇaḥ",
    "T04sanssr_pu:623": " svaśarīrānadhyavasitasantānaḥ aniketasarvabuddhadharmānusmṛtivihāry asārāc charīrāt",
    "T04sanssr_pu:624": " sārādānābhiprāya iti hi bodhisatvo jihvāṃ yācitaḥ samāno ma ... vātā premaṇīyayā",
    "T04sanssr_pu:625": " maitryopacāravitatayā bhadre siṃhāsane rājārhe niṣādya taṃ yācanakam abhibhāṣate dṛṣṭaḥ /",
    "T04sanssr_pu:626": " ariṣṭacitto bhūtvākṣatacitto 'nnupahatacitto mahātman salā ... citto buddhavaṃśasaṃbhūtacitto",
    "T04sanssr_pu:627": " 'lulitasantānacitto mahāsthāmabalādhāno 'nnadhyavasitaśarīracitto 'nnabhiniviṣṭavacanacitto",
    "T04sanssr_pu:628": " jānumaṇḍalapraṣṭhitakāyo bhūtvā svakān mukhāj jihvā ... yācanakasya sarvaśarīram",
    "T04sanssr_pu:629": " adhīnaṃ kṛtvā vācaṃ pramuñcan snigdhāṃ mṛdvīṃ premaṇīyāṃ maitryopacārāṃ /",
    "T04sanssr_pu:630": " gṛhāṇa tvaṃ mama jihvāṃ yathā kāmakaraṇīyāṃ kuru /",
    "T04sanssr_pu:631": " tathā kuru yathā tvaṃ prīto bhavasi prītamānasa ātmanā pramudito hṛṣṭaḥ prītisaumanasyajāta",
    "T04sanssr_pu:632": " iti sa śiraḥ parityajan sarvadharmāgraśiraḥ paramajñānam avataran sarvasatvaparitrāṇaśirobodhi",
    "T04sanssr_pu:633": " ... gacchan sarvajagadagryaśiraḥ annupamajñānam abhilaṣan sarvadikchiraḥ prāptuṃ",
    "T04sanssr_pu:634": " jñānarājam adhimucyamāno 'nnuttarasarvadharmaiśvaryaśīrṣatāṃ paripūrayitukāmo 'nnantayācanakaprītiparisphuṭacetā /",
    "T04sanssr_pu:635": " iti hi bodhisatvo hastapādān parityajan yācanakebhyaḥ śraddhāhastaprayuktenānugrahacāritreṇa",
    "T04sanssr_pu:636": " bodhisatvasiṃhavikramatyāgapratatapāṇinā vyavasargābhiratena hastapādaparityāgena",
    "T04sanssr_pu:637": " mahāpratiṣṭhānakramatalavyatihāreṇa bodhisatvacaryādhyavasāyena vedanānupahatatayā",
    "T04sanssr_pu:638": " dānaprasādaśaktyā vimalacittotpādasaṃvaro niṣparyavasthānajñānadharmaśarīrāchinnābhinnāluptakāyasaṃjñaḥ",
    "T04sanssr_pu:639": " anīcacittaḥ sarvamārakarmākalyāṇamitropastabdhavṛṃhitacetāḥ sarvabodhisatvasaṃvarṇitaikatyāganiryāṇa",
    "T04sanssr_pu:640": " iti hi bodhisatvaḥ svaśarīram ākṣipya rudhiram anuprayacchan yācanakebhyaḥ praharṣitabodhicitto /",
    "T04sanssr_pu:641": " bodhisatvacaryābhilaṣitacitto 'paryāttaveditacittaḥ sarvayācanakābhilaṣitacittaḥ",
    "T04sanssr_pu:642": " sarvapratigrāhakāvidviṣṭacittaḥ sarvabodhisatvatyāgapratipatpratipanno 'nivarttyayā",
    "T04sanssr_pu:643": " prītiprasrabdhyā svaśarīrānapekṣacittaḥ svaśarīrād rudhiram anuprayacchan jñānāyatanamahāyānaprasṛtacetā",
    "T04sanssr_pu:644": " mahāyānāvinaṣṭamanā iṣṭamanās tuṣṭamanāḥ prītamanāḥ muditamanā maitrymanāḥ sukhamanāḥ",
    "T04sanssr_pu:645": " prasannamanāḥ pramuditaprītisaumanasyajāto majjāmāṃsaṃ svaśarīrāt parityajan yācanakebhyaḥ kalyāṇatyāgayā /",
    "T04sanssr_pu:646": " yācakābhilaṣitayā vācā tān yācakān abhilapan /",
    "T04sanssr_pu:647": " gṛhṇantu bhavanto mama śarīrān majjāmāṃsaṃ yathā kāmakaruṇāyā tulyaprītivivarddhanena tyāgacittena /",
    "T04sanssr_pu:648": " bodhisatvavijñagaṇaniṣevitena mahākuśalamūlena lokamalāpakarṣitena pravareṇādhyāśayena /",
    "T04sanssr_pu:649": " sarvabodhisatvasamatopāttair mahādānārambhair manasākāṅkṣitaiḥ sarvayācakair annanutāpyacittair",
    "T04sanssr_pu:650": " dānavastubhiḥ apratyavekṣitena karmavipākapratyayena sarvalokadhātvavimukhayā sarvabuddhakṣetrālaṃkāravyūhapūjayā",
    "T04sanssr_pu:651": " sarvajagadabhimukhayā karuṇāparitrāṇatayā /",
    "T04sanssr_pu:652": " sarvabuddhabodhyabhimukhayā /",
    "T04sanssr_pu:653": " daśabala ... cāraṇayātītānāgatapratyutpannasarvabodhisatvābhimukhayā ekakuśalamūlaparicaryayā sarvavaiśāradyābhimukhenārṣabhasiṃhanādanadanena tryadhvābhimukhena /",
    "T04sanssr_pu:654": " sarvādhvasamatājñānena ... lokābhimukhenāparāntakoṭīgatakalpavyavasāyena bodhisatvapraṇidhānenāparitrasyanābhimukhenākhedacittotpādena",
    "T04sanssr_pu:655": " bodhisatvaḥ svahṛdayaṃ parityajan yācanakebhyo dānavaśaśikṣitacittaḥ pāramitāniṣpādanacittaḥ",
    "T04sanssr_pu:656": " sarvabodhisatvadānānuddhatasupratiṣṭhitacittaḥ /",
    "T04sanssr_pu:657": " adhiṣṭhānasarvayācanakapratimānanacittaḥ /",
    "T04sanssr_pu:658": " adhyāśayaṃ pariśodhayamānaḥ /",
    "T04sanssr_pu:659": " sarvajagatparipācananidānaṃ mahāpraṇidhānaṃ pratipadyamāno bodhisatvacaryāyāṃ saṃvasamānaḥ",
    "T04sanssr_pu:660": " sarvajñatāsaṃbhāraṃ saṃbharamāṇaḥ praṇidhim ariñcan so 'tra yakṛdbukkāphupphuṣaṃ",
    "T04sanssr_pu:661": " yācakebhyaḥ parityajan yācanakābhiprasannayā dṛṣṭyā prasannaprītyākārair netrair",
    "T04sanssr_pu:662": " bodhisatvaniryātena premṇāvyutthitamanasikāreṇa tyāgenāsārāt kāyāt supratyavekṣitena",
    "T04sanssr_pu:663": " sārādānacittena śmaśānaparyantena kāyānusmṛtimanasikāreṇa vṛkaśṛgālaśvabhakṣyaṃ śarīraṃ",
    "T04sanssr_pu:664": " pratyavekṣamāṇaḥ parabhaktimanasikṛtayā /",
    "T04sanssr_pu:665": " śarīrānityatayāpaviddhaśarīreṇa parabhaktacetanena evaṃ dharmamanasikāraprayukto bodhisatvas tān yācanakān animiṣaṃ prekṣamāṇa evaṃ cittam utpādayati",
    "T04sanssr_pu:666": " yadi cāham etadyācanakasya etaccharīrād antraṃ yakṛdbukkāphuṣphuṣaṃ dadyāṃ /",
    "T04sanssr_pu:667": " yadi vā na dadyāṃ /",
    "T04sanssr_pu:668": " āyuḥkṣayaparyante naiṣo nityaḥ śmaśānaparyavasāna iti /",
    "T04sanssr_pu:669": " sa evaṃ manasikārasaṃtoṣitena santānenaivaṃ dharmajñānenāśayena kalyāṇamitrasaṃjñādhiṣṭhitena",
    "T04sanssr_pu:670": " yācanakadarśanenāsārāt kāyāt sāram ādātukāmo dharmakāmatayā svamāṃsān nakhaṃ parityajann",
    "T04sanssr_pu:671": " eva tatkuśalamūlaṃ pariṇāmayatīty ātmabhāvotsargaṃ kṛtvā //",
    "T04sanssr_pu:672": " bhogapuṇyotsargo 'py atraivokteḥ /",
    "T04sanssr_pu:673": " iti hi bodhisatvo nānādakṣiṇīyapratigrāhakeṣv anyānyapudgaladigāgateṣv aprameyakṛpaṇavanīpakeṣu",
    "T04sanssr_pu:674": " bodhisatvaśravāgateṣu bodhisatvaśabdaṃ śrutvāgateṣu bodhisatvapratyayāvakāśagateṣu",
    "T04sanssr_pu:675": " bodhisatvadānapūrvaṃ praṇidhānaśruteṣu /",
    "T04sanssr_pu:676": " bodhisatvapraṇidhānacittanimantriteṣu /",
    "T04sanssr_pu:677": " sarvatyāgamanasābhilaṣiteṣu tṛptayācanakapratimānanācetana āgatayācanakakṣamāpaṇacetano /",
    "T04sanssr_pu:678": " mayaiva tatra diśaṃ gatvā yūyaṃ pratimānayitavyā abhaviṣyata yena yuṣmākam āgamanaklamo na syāt /",
    "T04sanssr_pu:679": " evaṃ samṛddhapraṇipātena kṣamayati sarvayācanakān kṣamayitvā snāpayitvā viśrāmitaśarīrān kṛtvā tebhyo yadṛcchayopakaraṇaṃ pratipādayati /",
    "T04sanssr_pu:680": " yad idaṃ maṇirathān jambudvīpakalyāṇakanyāratnaparipūrṇān yad idaṃ suvarṇarathān janapadaviśuddhakanyāratnaparipūrṇān /",
    "T04sanssr_pu:681": " yad idaṃ vaiḍūryarathān vānukulagītavādyasaṃpravāditaparipūrṇān /",
    "T04sanssr_pu:682": " evaṃ sphaṭikarathān sumukhasuveśadhārisvalaṃkṛtarūpān apratikūladarśanacaturakanyāratnaparipūrṇān iti /",
    "T04sanssr_pu:683": " tathātraiva deśitaṃ maṇirathān vā dadānaḥ sarvaratnajālasaṃchannān ājāneyahastyupetān /",
    "T04sanssr_pu:684": " savāhanān /",
    "T04sanssr_pu:685": " candanarathān dadāno ratnacakrarathyaprayuktān ratnasiṃhāsanapratiṣṭhitān yāvan nānāratnachatrasaṃchannavyūhān",
    "T04sanssr_pu:686": " ratnavitānavitatasaṃchannān dhvajapatākālaṃkṛtacaturdikkān nānāgandhavidhūpita ...",
    "T04sanssr_pu:687": " sāragandhānulepānuliptān /",
    "T04sanssr_pu:688": " sarvapuṣpavyūhāvakīrṇān kanyāśatasahasraratnasūtraprakarṣitān abhrāntagamanān abhrāntasamavāhanaprayuktān /",
    "T04sanssr_pu:689": " yāvad apratikūlamanojñapravātagandhān suduhitṛputravacanopacāraprayuktān /",
    "T04sanssr_pu:690": " vividhagandhacūrṇasambhṛtakṛtopacārān iti //",
    "T04sanssr_pu:691": " punar atraivāha /",
    "T04sanssr_pu:692": " ātmānaṃ ca sarvasatvānāṃ niryātayann upasthānaṃ vā sarvabuddhānām upādadāno rājyaṃ",
    "T04sanssr_pu:693": " vā parityajan paṭabhedakaṃ vā nagararājadhānīṃ sarvālaṃkārabhūṣitāṃ yathārhaṃ vā",
    "T04sanssr_pu:694": " yācanakeṣu sarvaparivāraṃ parityajan putraduhitṛbhāryāṃ vā dadāno yācanakebhyaḥ sarvagṛhaṃ vāpasṛjan /",
    "T04sanssr_pu:695": " yāvat sarvopabhogaparibhogān vā dadānaḥ /",
    "T04sanssr_pu:696": " evaṃ pānadānaṃ rasadānam api bodhisatvo dadāno vividhān kalyāṇān udārān viśuddhān",
    "T04sanssr_pu:697": " avikalāṃs tiktāṃl lavaṇān kaṭakān kaṣāyān nānārasāgropetān susnigdhān vividharasavidhinopetān",
    "T04sanssr_pu:698": " dhātukṣobhaṇasamatāsthāpanān cittaśarīrabalopastambhanān prītiprasādaprāmodyakalpatājananān /",
    "T04sanssr_pu:699": " yāvat sarvaparopakramapratiṣedhakān sarvavyādhisamanārogyasaṃjananān /",
    "T04sanssr_pu:700": " evaṃ vastradānaṃ puṣpadānaṃ gandhadānaṃ vilepanadānaṃ mālyadānaṃ /",
    "T04sanssr_pu:701": " śayanadānam āvāsadānam apāśrayadānaṃ pradīpadānaṃ ca /",
    "T04sanssr_pu:702": " glānapratyayabhaiṣajyapariṣkārān bodhisatvo 'nuprayacchan yāvan nānābhājanāni vividhasaṃbhārāṇy",
    "T04sanssr_pu:703": " annekakāṃsyapātrīr aprameyasaṃbhāropacitā hiraṇyasuvarṇarūpyacūrṇaparipūrṇās tāni",
    "T04sanssr_pu:704": " buddhebhyo bhagavadbhyo dadāno 'cintyadakṣiṇīyādhimuktacetā bodhisatvaratnebhyo vā dadānaḥ /",
    "T04sanssr_pu:705": " kalyāṇamitrasudurlabhacittotpādena āryasaṃghāya vā dadānaḥ /",
    "T04sanssr_pu:706": " buddhaśāsanopastambhāya pudgalāya vā dadānaḥ /",
    "T04sanssr_pu:707": " śrāvakapratyekabuddhebhyo vāryaguṇasuprasannacittatayā mātāpitṛbhyāṃ dadāno /",
    "T04sanssr_pu:708": " guruśuśrūṣopasthānacittatayā ācāryagurudakṣiṇīyebhyo vā dadānas tatra tatra gurusaṃbhārāvavādaśikṣaṇaprayuktaḥ /",
    "T04sanssr_pu:709": " aśanavasanaṃ vā kṛpaṇavanīpakayācanakebhyo dadānaḥ /",
    "T04sanssr_pu:710": " sarvasatvāpratihatacakṣur maitrīparibhāvitacittatayā / peyālaṃ //",
    "T04sanssr_pu:711": " iti hi bodhisatvo hastyājāneyān dadānaḥ saptāṅgasupratiṣṭhitān /",
    "T04sanssr_pu:712": " ṣaṣṭihāyanān ṣaḍgantropetān padmavarṇān mukhaviśuddhān suvarṇālaṃkārān hemajālapraticchannaśarīrān",
    "T04sanssr_pu:713": " nānāratnavicitrālaṃkārajālaśuṇḍaprakṣiptavyūhān suvarṇakalyāṇān kalyāṇacārudarśanān /",
    "T04sanssr_pu:714": " aklāntayojanasahasragamanopacārān aśvājāneyān vā dadānaḥ /",
    "T04sanssr_pu:715": " sukhavāhanasukhaśarīropetān anujavasaṃpannāṃś caturdiggamanāhārajavopetān ārohasaṃpannān divyakalyāṇacārusadṛśasarvavibhūṣaṇopetān /",
    "T04sanssr_pu:716": " sa tān dadānaḥ parityajan gauraveṇa gurujanebhyaḥ kalyāṇamitramātāpitṛbhyaḥ kṛpaṇavanīpakayācanakebhyaḥ sarvajagatpratigrāhakabhyo muktacittayā dadāno /",
    "T04sanssr_pu:717": " nāgṛhītacittatayāvasṛjan mahākaruṇāparisphuṭena santānena mahātyāgaparimāṇabodhisatvaguneṣu",
    "T04sanssr_pu:718": " pratipadyamāno 'bhijātabodhisatvādhyāśayān pariśodhayamāno yāvad iti hi bodhisatva",
    "T04sanssr_pu:719": " āsanadānaṃ dadānaḥ parityajan rājabhadrāsanāni vaiḍūryapādakāni siṃhapratiṣṭhitāni",
    "T04sanssr_pu:720": " suvarṇasūtraratnajālavitānāny annekacīvarasparśopetaprajñaptāni sarvasāragandhavāsitopacārāṇi",
    "T04sanssr_pu:721": " vicitramaṇirājasamucchritadhvajāny annekaratnakoṭīniyutaśatasahasrālaṃkāravyūhāni",
    "T04sanssr_pu:722": " hemajālavitānavitatāni suvarṇakiṅkiṇījālasaṃghaṭitamanojñanādanirghoṣaśabdāni mahāntyāsanāny",
    "T04sanssr_pu:723": " abhyudgato dviddhacakṣurdaśanāny ekachatramahāpṛthivyanuśāsananiṣadanābhiṣiktāni /",
    "T04sanssr_pu:724": " sarvarājyaiśvaryādhipateyaniyataniṣadyāpratihatacakraśāsanānuśāsanasarvarājādhipateye pravarttate /",
    "T04sanssr_pu:725": " evaṃ yāvad iti hi bodhisatvaś chatrāṇi dadānaḥ parityajan mahāratnavyūhapratimaṇḍitāni ratnadaṇḍāni kiṅkiṇījālasaṃchannāni /",
    "T04sanssr_pu:726": " ratnasūtrakarṇakaṇṭhāvalīvināmitavaiḍūryamaṇihārābhipralambitāni nandīghoṣamanojñaśabdopacārāṇi",
    "T04sanssr_pu:727": " hemajālābhyantaraviśuddhachadanāni ratnaśalākālaṃkāraśatasahasravitatāni ratnakoṣasandhāritāny",
    "T04sanssr_pu:728": " agurucandanāny ekasāravaragandhakoṭīniyutaśatasahasravidhūpitavāsitopacārāṇi jāmbunadaprabhāsvaraśuddhāni /",
    "T04sanssr_pu:729": " tādṛśānāṃ chatrāṇām annekakoṭīniyutaśatasahasrālaṃkārāṇāṃ tadatiriktāni cāsaṃkhyeyakoṭīniyutaśatasahasrālaṃkārāṇy",
    "T04sanssr_pu:730": " annapekṣacitto dadānaḥ parityajann avasṛjann anuprayacchan saṃmukhībhūtebhyo vā satvasārebhyo",
    "T04sanssr_pu:731": " nirvṛtānāṃ vā tathāgatānāṃ caityālaṃkārāya /",
    "T04sanssr_pu:732": " dharmaparyeṣṭaye bodhisatvakalyāṇamitrebhyo vābhijātabodhisatvadharmabhāṇakebhyo",
    "T04sanssr_pu:733": " vā mātāpitṛbhyāṃ vā saṃgharatne vā sarvabuddhaśāsane vā yāvat sarvapratigrāhakebhyaḥ",
    "T04sanssr_pu:734": " sa evaṃ tatkuśalamūlaṃ pariṇāmayati //",
    "T04sanssr_pu:735": " yathā tāvat prathamāyām eva pariṇāmanāyāṃ sarvakuśalamūlaprastāveṣūpadiṣṭaṃ /",
    "T04sanssr_pu:736": " evaṃ praṇidhānam utpādayati /",
    "T04sanssr_pu:737": " katham etāni kuśalamūlāni sarvajagadupajīvyāny upakāribhūtāni bhaveyur viśuddhadharmaparyavasānāni yena sarvasatvānām etaiḥ kuśalamūlair narakāpāyapratiprasrabdhir bhavati /",
    "T04sanssr_pu:738": " tairyagyonikayāmalaukikād duṣkhaskandhān nivarttayeyuḥ /",
    "T04sanssr_pu:739": " sa tāni kuśalamūlāni pariṇāmayann evaṃ tatkuśalamūlaṃ pariṇāmayati /",
    "T04sanssr_pu:740": " anenāhaṃ kuśalamūlena sarvasatvānāṃ nayanaṃ bhaveyaṃ sarvaduṣkhaskandhavinivarttanāya /",
    "T04sanssr_pu:741": " sarvasatvānāṃ trāṇaṃ bhaveyaṃ sarvakleśaparimocanatayā /",
    "T04sanssr_pu:742": " sarvasatvānāṃ śaraṇaṃ bhaveyaṃ sarvabhayārakṣaṇatayā /",
    "T04sanssr_pu:743": " sarvasatvānāṃ gatir bhaveyaṃ sarvabhūmyanugamanatayā /",
    "T04sanssr_pu:744": " sarvasatvānāṃ parāyaṇaṃ bhaveyam atyantayogakṣemapratilambhatayā /",
    "T04sanssr_pu:745": " sarvasatvānāṃ āloko bhaveyaṃ vitimirajñānasaṃdarśanatayā /",
    "T04sanssr_pu:746": " sarvasatvānāṃ ulkā bhaveyam avidyātamo'ndhakāravinivarttanatayā /",
    "T04sanssr_pu:747": " sarvasatvānāṃ pradyoto bhaveyam atyantaviśuddhipratiṣṭhāpanatayā /",
    "T04sanssr_pu:748": " sarvasatvānāṃ nāyako bhaveyam acintyadharmanayāvatāraṇatayā /",
    "T04sanssr_pu:749": " sarvasatvānāṃ pariṇāyako bhaveyam annāvaraṇajñānaskandhopanayanatayā / peyālaṃ //",
    "T04sanssr_pu:750": " tac cādhyāśayataḥ pariṇāmayati na vacanamātreṇa /",
    "T04sanssr_pu:751": " tac codagracittaḥ pariṇāmayati /",
    "T04sanssr_pu:752": " hṛṣṭacittaḥ pariṇāmayati /",
    "T04sanssr_pu:753": " prasannacittaḥ pariṇāmayati /",
    "T04sanssr_pu:754": " pramuditacittaḥ snigdhacittaḥ pariṇāmayati /",
    "T04sanssr_pu:755": " maitracittaḥ premacittaḥ anugrahacitto hitacittaḥ sukhacittaḥ pariṇāmayati /",
    "T04sanssr_pu:756": " tac caivaṃ pariṇāmayati /",
    "T04sanssr_pu:757": " idaṃ mama kuśalamūlaṃ sarvasatvānāṃ gativiśuddhaye saṃvarteta /",
    "T04sanssr_pu:758": " upapattiviśuddhaye saṃvartteta /",
    "T04sanssr_pu:759": " puṇyamāhātmyaviśuddhaye saṃvartteta /",
    "T04sanssr_pu:760": " annabhibhūtatāyāṃ saṃvartteta /",
    "T04sanssr_pu:761": " aparyādānatāyāṃ saṃvartteta /",
    "T04sanssr_pu:762": " durāsadacittatāyāṃ saṃvartteta /",
    "T04sanssr_pu:763": " smṛtyapramoṣatāyāṃ saṃvartteta /",
    "T04sanssr_pu:764": " gatimativiniścayatāyāṃ saṃvartteta /",
    "T04sanssr_pu:765": " buddhyapramāṇatāyāṃ saṃvartteta /",
    "T04sanssr_pu:766": " kāyakarmamanaḥkarmasarvaguṇālaṃkāraparipūryāṃ saṃvartteta //",
    "T04sanssr_pu:767": " anena me kuśalamūlena te sarvasatvāḥ sarvabuddhān ārāgayeyur ārāgayitvā ca mā virāgayeyuḥ /",
    "T04sanssr_pu:768": " teṣu ca buddheṣu bhagavatsu prasādam abhedyaṃ pratilabheran /",
    "T04sanssr_pu:769": " teṣāṃ ca tathāgatānām arhatāṃ samyaksaṃbuddhānām antike dharmadeśanāṃ śṛṇuyuḥ /",
    "T04sanssr_pu:770": " śrutvā ca sarvā vimatīr vinivarttayeyuḥ /",
    "T04sanssr_pu:771": " yathāśrutaṃ ca saṃdhārayeyuḥ /",
    "T04sanssr_pu:772": " sandhārayantaś ca pratipattyā saṃpādayeyuḥ /",
    "T04sanssr_pu:773": " tāṃś ca tathāgatān ārādhayeyuḥ /",
    "T04sanssr_pu:774": " cittakarmaṇyatāṃ ca pratilabheran /",
    "T04sanssr_pu:775": " annavadyāni karmāṇi samudānayeyuḥ /",
    "T04sanssr_pu:776": " mahatsu ca kuśalamūleṣv ātmānaṃ pratiṣṭhāpayeyur atyantaṃ ca dāridryaṃ vinivarttayeyuḥ",
    "T04sanssr_pu:777": " sapta dhanapratilambhāṃś ca paripūrayeyuḥ sarvabuddhānāṃ cānuśikṣayeyuḥ kalyāṇendriyapratilambhaṃ cādhigaccheyuḥ /",
    "T04sanssr_pu:778": " udārādhimuktisamatāṃ ca pariniṣpādayeyuḥ /",
    "T04sanssr_pu:779": " sarvajñajñāne cāvakāśaṃ pratilabheran /",
    "T04sanssr_pu:780": " apratihatacakṣuṣmattāṃ ca sarvajagaty utpādayeyuḥ /",
    "T04sanssr_pu:781": " lakṣaṇālaṃkṛtatāṃ ca kāyapratipūriṃ pratilabheran /",
    "T04sanssr_pu:782": " sarvaguṇālaṅkāraṃ ca vākyaviśuddhiṃ parigṛhṇīyuḥ /",
    "T04sanssr_pu:783": " saṃvṛtendriyatāṃ daśabalaprayuktāṃ cittakalyatāṃ samudānayeyuḥ /",
    "T04sanssr_pu:784": " aniścitavihāratāṃ ca paripūrayeyuḥ /",
    "T04sanssr_pu:785": " yena ca sukhopadhānena sarvabuddhāḥ samanvāgatās tatsukhopadhānapratilabdhāḥ sarvasatvā bhaveyur iti //",
    "T04sanssr_pu:786": " yathā ṣaṣṭhī pariṇāmanoktena vidhinā pariṇāmayati /",
    "T04sanssr_pu:787": " sarvasatvā /",
    "T04sanssr_pu:788": " jñānāhārād bhavantu asaṅgaprayuktacetasaḥ /",
    "T04sanssr_pu:789": " āhāraprajñātāpino 'nnadhyavasitāhārāḥ prītibhakṣānirāmiṣāhārā yāvat kāmatṛṣṇāvinivarttakāḥ /",
    "T04sanssr_pu:790": " sarvasatvāḥ dharmarasameghapravarṣakā bhavantu /",
    "T04sanssr_pu:791": " annuttaradharmaratiprīṇitasantānāḥ /",
    "T04sanssr_pu:792": " sarvasatvāḥ sarvarasāgrajihvā bhavantu rasanimittā grahītāraḥ sarvabuddhadharmacittanaprayuktāḥ avipannayānā agrayānā uttamayānāḥ śīghrayānā mahāyānāḥ /",
    "T04sanssr_pu:793": " sarvasatvā atṛptadarśanā bhavantu buddhaprītipratilabdhāḥ /",
    "T04sanssr_pu:794": " sarvasatvāḥ sarvakalyāṇamitradarśanānupahatasantānā bhavantu /",
    "T04sanssr_pu:795": " sarvasatvā agadabhaiṣajyarājopadarśanā bhavantu /",
    "T04sanssr_pu:796": " sarvasatvāḥ kleśaviṣavinivarttakāḥ /",
    "T04sanssr_pu:797": " sarvasatvā ādityamaṇḍalodgatadarśanā bhavantu sarvasatvatamastimirapaṭalavidhamanatvāt //",
    "T04sanssr_pu:798": " evam ātmānam upanidhāya svabhāvanānukūlyena paṭhitavyaṃ /",
    "T04sanssr_pu:799": " sarvasatvānām abhiruciradarśanatāyāṃ pariṇāmayāmi /",
    "T04sanssr_pu:800": " saumanasyadarśanatāyāṃ kalyāṇadarśanatāyāṃ pariṇāmayāmi /",
    "T04sanssr_pu:801": " abhilaṣitadarśanatāyāṃ praharṣitadarśanatāyāṃ daurmanasyādarśanatāyāṃ buddhadarśanopetāyāṃ pariṇāmayāmi //",
    "T04sanssr_pu:802": " sarvasatvāḥ śīlagandhopetā bhavantv annācchedyaśīlā bodhisatvapāramitāśīlāḥ //",
    "T04sanssr_pu:803": " sarvasatvā dānavāsitā bhavantu sarvatyāgaparityāginaḥ /",
    "T04sanssr_pu:804": " sarvasatvāḥ kśāntivāsitā bhavantu akṣobhyacetanāpratilabdhāḥ /",
    "T04sanssr_pu:805": " sarvasatvā vīryavāsitā bhavantu mahāvīryayānasannaddhāḥ /",
    "T04sanssr_pu:806": " sarvasatvā dhyānavāsitā bhavantu pratyutpannabuddhasaṃmukhībhāvasthitāḥ samādhipratilabdhāḥ /",
    "T04sanssr_pu:807": " sarvasatvā bodhisatvapariṇāmanāvāsitā bhavantu sarvasatvāḥ sarvaśukladharmavāsitā bhavantu sarvākuśaladharmaprahīṇāḥ /",
    "T04sanssr_pu:808": " sarvasatvā divyaśayanapratilabdhā bhavantu mahājñānādhigamāya /",
    "T04sanssr_pu:809": " sarvasatvā āryaśayanapratilabdhā bhavantu /",
    "T04sanssr_pu:810": " niḥpṛthagjanabodhicittāvāsanatvāt sarvasatvāḥ sukhaśayanapratilabdhā bhavantu /",
    "T04sanssr_pu:811": " sarvasaṃsārāvacaraduḥkhaparivarjanatvāt sarvasatvāḥ kṣemaśayanapratilabdhā bhavantu dharmakāmasparśopetāḥ /",
    "T04sanssr_pu:812": " sarvasatvāḥ pariśuddhabuddhakṣetrāvabhāsā bhavantu guṇavāsasuprayuktā āryāvāsaniketoccalitāḥ /",
    "T04sanssr_pu:813": " annuttarasarvabuddhāvāsāvirahitāḥ /",
    "T04sanssr_pu:814": " sarvasatvā buddhopaniścayavihāriṇo bhavantu /",
    "T04sanssr_pu:815": " sarvasatvā annantālokā bhavantu sarvabuddhadharmeṣu sarvasatvā apratihatāvabhāsā bhavantu sarvadharmadhātvekaspharaṇāḥ /",
    "T04sanssr_pu:816": " sarvasatvā ārogyaśarīrā bhavantu tathāgatakāyapratilabdhāḥ /",
    "T04sanssr_pu:817": " sarvasatvā bhaiṣajyarājopamā bhavantu atyantākalpanadharmāṇaḥ /",
    "T04sanssr_pu:818": " sarvasatvā apratihatabhaiṣajyastambhopamā bhavantu jagaccikitsāpratipannāḥ /",
    "T04sanssr_pu:819": " sarvasatvā rogaśalyaniruddhā bhavantu sarvajñārogyapratilabdhāḥ /",
    "T04sanssr_pu:820": " sarvasatvāḥ saravjagadbhaiṣajyakuśalā bhavantu yathāśayabhaiṣajyaprayogasaṃprayoktāraḥ //",
    "T04sanssr_pu:821": " sarvasattveṣu sarvarogavinivarttanāya pariṇāmayāmi /",
    "T04sanssr_pu:822": " sarvasattveṣv aparyantasthāmabalaśarīratāyāṃ pariṇāmayāmi /",
    "T04sanssr_pu:823": " sarvasatvānāṃ cakravāḍaparvatānavamardyakāyabalopapattaye pariṇāmayāmi /",
    "T04sanssr_pu:824": " sarvasatvānāṃ sarvabalopastambhanātṛptāyāṃ pariṇāmayāmi //",
    "T04sanssr_pu:825": " sarvasatvā apramāṇabhājanā bhavantv ākāśadhātuvipulāḥ smṛtīndriyopetāḥ sarvalaukikalokottarabhāṣasaṃgrahaṇād grahaṇasmṛtyasaṃpramūḍhāḥ /",
    "T04sanssr_pu:826": " sarvasatvāḥ kalyāṇaviśuddhibhāvanā bhavantu /",
    "T04sanssr_pu:827": " atītānāgatapratyutpannasarvabuddhabodhyabhedaprasādagrāhiṇaḥ /",
    "T04sanssr_pu:828": " sarvasatvā kāmaṅgamā bhavantu sarvatragāminībuddhabhūmipratilabdhāḥ /",
    "T04sanssr_pu:829": " sarvasatvāḥ sarvasattveṣv apratihatacittā bhavantu /",
    "T04sanssr_pu:830": " sarvasatvā annābhogasarvabuddhakṣetraparisphuṭagamanā bhavantu /",
    "T04sanssr_pu:831": " ekacittakṣaṇasarvadharmavikramāḥ /",
    "T04sanssr_pu:832": " sarvasatvāḥ śrāntāklāntasarvalokadhātugamanā bhavantu /",
    "T04sanssr_pu:833": " aviśrāmyamānamanomayakāyapratilabdhāḥ /",
    "T04sanssr_pu:834": " sarvasatvāḥ sukhagamanamuktā bhavantu sarvabodhisatvacaryānupraveśinaḥ /",
    "T04sanssr_pu:835": " anena kuśalamūlena sarvasatvāḥ kalyāṇamitrātyāgacittānutsṛṣṭā bhavantu kṛtajñāḥ kṛtānupālanatayā /",
    "T04sanssr_pu:836": " sarvasatvāḥ kalyāṇamitraiḥ sahaikārthā bhavantu sabhāgakuśalamūlasaṃgrahaṇatayā /",
    "T04sanssr_pu:837": " sarvasatvāḥ kalyāṇāśayā bhavantu kalyāṇamitrasaṃvasanasaṃpadavihārānudhanvanatayā /",
    "T04sanssr_pu:838": " sarvasatvāḥ kalyāṇamitrakuśalamūlakarmavipākaviśuddhā bhavantv ekapraṇidhānāḥ /",
    "T04sanssr_pu:839": " sarvasatvā mahāyānābhiraktāḥ saṃprasthitā bhavantv aviṣkambhitayānasarvajñatāparyavasānāḥ /",
    "T04sanssr_pu:840": " sarvasatvāḥ pracchāditakuśalamūlā bhavantu sarvabuddhāvasthāgopanapratilabdhāḥ /",
    "T04sanssr_pu:841": " sarvasatvā guṇajñānābhicchāditā bhavantu sarvalokopakleśavyapavṛttāḥ /",
    "T04sanssr_pu:842": " sarvasatvā acchinnāvikṣiptaśukladharmāṇo bhavantv avipannabuddhadharmapravāhāḥ /",
    "T04sanssr_pu:843": " sarvasatvāś chatrabhūtā bhavantu daśabalavitānānvitāḥ /",
    "T04sanssr_pu:844": " sarvasatvā atyantabodhyāsanapratilabdhā bhavantu /",
    "T04sanssr_pu:845": " sarvasatvā buddhavikrāntisiṃhāsanapratilabdhā bhavantu sarvajagadavalokanīyā iti //",
    "T04sanssr_pu:846": " āryagaganagañjasūtre 'py āha /",
    "T04sanssr_pu:847": " mā bhūt tan mama kuśalamūlaṃ dharmajñānakauśalyaṃ vā yan na sarvasattvopajīvyaṃ syād iti //",
    "T04sanssr_pu:848": " atītānāgataśubhotsargas tv āryākṣayamatisūtre 'bhihitaḥ /",
    "T04sanssr_pu:849": " kuśalānāṃ ca cittacaitasikānānām anusmṛtir anusmṛtya ca bodhipariṇāmanā /",
    "T04sanssr_pu:850": " idam atītakauśalyaṃ /",
    "T04sanssr_pu:851": " yo 'nnāgatānāṃ kuśalamūlānāṃ nidhyaptibodher āmukhīkarmasamanvāhāraḥ /",
    "T04sanssr_pu:852": " ye me utpatsyante kuśalāś cittotpādās tān annuttarāyāṃ samyaksaṃbodhau pariṇāmiṣyāmīti idam annāgatakauśalyaṃ //",
    "T04sanssr_pu:853": " tad evaṃ caitasikenābhyāsena sarvatyāgādhimuktiṃ paripūrye tyāgacittavegāpannena kāyaprayogeṇotsṛṣṭasarvaparigrahaḥ /",
    "T04sanssr_pu:854": " sarvaparigrahamūlād bhavaduṣkhād vimukto mukta ity ucyate /",
    "T04sanssr_pu:855": " annuttarāṃś cāprameyāsaṃkhyeyān kalpān nānākārānantān laukikalokottarān sukhasaṃpatpravarṣān anubhavati /",
    "T04sanssr_pu:856": " tena cātmabhāvādinā [doubtful] vaḍiṣāmiṣeneva svayam annabhigatopabhogenāpy ākṛṣya parān api tārayati //",
    "T04sanssr_pu:857": " ata evoktaṃ ratnameghe /",
    "T04sanssr_pu:858": " dānaṃ hi bodhisatvasya bodhir iti //",
    "T04sanssr_pu:859": " śikṣāsamuccaye dānapāramitā prathamaḥ paricchedaḥ //",
    "T04sanssr_pu:860": " [II. saddharmaparigrahaḥ]",
    "T04sanssr_pu:861": " śīlapāramitāyāṃ saddharmaparigraho nāma dvitīyaḥ paricchedaḥ //",
    "T04sanssr_pu:862": " evam eṣām ātmabhāvādīnām utsṛṣṭānām api rakṣā kāryā /",
    "T04sanssr_pu:863": " kuto / yasmāt //",
    "T04sanssr_pu:864": " paribhogāya satvā nāmātmabhāvādi dīyate /",
    "T04sanssr_pu:865": " arakṣite kuto bhogaḥ /",
    "T04sanssr_pu:866": " kiṃ dattaṃ yan na bhujyate //",
    "T04sanssr_pu:867": " tasmāt satvopabhogārtham ātmabhāvādi pālayet //",
    "T04sanssr_pu:868": " uktaṃ hi bodhisatvaprātimokṣe /",
    "T04sanssr_pu:869": " paraṃ śāriputra rakṣiṣyāmīty ātmā rakṣitavyaḥ /",
    "T04sanssr_pu:870": " evaṃrūpayā śāriputra hitaiṣikatayā samanvāgato bodhisatvo jīvitahetor api pāpaṃ karma na karotīti //",
    "T04sanssr_pu:871": " vīradattaparipṛcchāyām apy āha /",
    "T04sanssr_pu:872": " śakaṭam iva bhārodvahanārthaṃ kevalaṃ dharmabuddhinā vāḍhavyam iti /",
    "T04sanssr_pu:873": " tathākṣayamatisūtre 'pi /",
    "T04sanssr_pu:874": " kāyaduṣkhatayā ca na parikhidyate satvāvekṣatayeti //",
    "T04sanssr_pu:875": " tac cātmabhāvādikaṃ kathaṃ pālayet /",
    "T04sanssr_pu:876": " kalyāṇamitrānutsarjanāt /",
    "T04sanssr_pu:877": " yathoktam āryagaṇḍavyūhe āryaśrīsaṃbhavena //",
    "T04sanssr_pu:878": " kalyāṇamitrasandhāritāḥ kulaputra bodhisatvā na patanti durgatiṣu /",
    "T04sanssr_pu:879": " kalyāṇamitrasamanvāhṛtā [doubtful] nātikrāmanti bodhisatvaśikṣāṃ /",
    "T04sanssr_pu:880": " kalyāṇamitrapraticchannā abhyudgatā bhavanti lokāt kalyāṇamitraparyupāsitā bodhisatvā asaṃpramoṣacāriṇo bhavanti sarvabodhisatvacaryāsu /",
    "T04sanssr_pu:881": " kalyāṇamitraparigṛhītāḥ bodhisatvā durddharṣā bhavanti karmakleśaiḥ /",
    "T04sanssr_pu:882": " sambodhakāḥ kalyāṇamitrā akaraṇīyānāṃ sannivārakāḥ pramādasthānāt /",
    "T04sanssr_pu:883": " niṣkāsayitāraḥ saṃsārapurāt /",
    "T04sanssr_pu:884": " tasmāt tarhi kulaputra evaṃ manasikārāt pratipraśrabdhena kalyāṇamitrāṇy upasaṃkramitavyāni /",
    "T04sanssr_pu:885": " pṛthivīsamacittena sarvabhāravahanāpariṇamanatayā vajrasamacittena abhedyāśayatayā /",
    "T04sanssr_pu:886": " cakravāḍasamacittena sarvaduṣkhāsaṃpravedhanatayā /",
    "T04sanssr_pu:887": " lokadāsasamacittena sarvakarmasamādānājugupsanatayā /",
    "T04sanssr_pu:888": " rajoharaṇasamacittena mānātimānavivarjanatayā /",
    "T04sanssr_pu:889": " yānasamacittena gurubhāranirvahanatayā /",
    "T04sanssr_pu:890": " śvasamacittenākrudhyanatayā /",
    "T04sanssr_pu:891": " nausamacittena gamanāgamanāparitrasyanatayā /",
    "T04sanssr_pu:892": " suputrasadṛśena kalyāṇamitramukhavīkṣaṇatayā /",
    "T04sanssr_pu:893": " ātmani ca te kulaputrāturasaṃjñotpādayitavyā /",
    "T04sanssr_pu:894": " kalyāṇamitreṣu ca vaidyasaṃjñā /",
    "T04sanssr_pu:895": " anuśāsanīṣu bhaiṣajyasaṃjñā /",
    "T04sanssr_pu:896": " pratipattiṣu vyādhinirghātanasaṃjñā /",
    "T04sanssr_pu:897": " ātmani ca te kulaputra bhīrusaṃjñotpādayitavyā /",
    "T04sanssr_pu:898": " kalyāṇamitreṣu śūrasaṃjñā /",
    "T04sanssr_pu:899": " anuśāsanīṣu praharaṇasamjñā /",
    "T04sanssr_pu:900": " pratipattiṣu śatrunirghātanasaṃjñā //",
    "T04sanssr_pu:901": " atraiva vācanopāsikāvimokṣe varṇitaṃ /",
    "T04sanssr_pu:902": " kalyāṇamitrānuśāsanīpratipannasya kulaputra bodhisatvasya buddhā bhagavanto 'bhirāddhacittā bhavanti /",
    "T04sanssr_pu:903": " kalyāṇamitravacanāvilomasthāyino bodhisatvasya sarvajñatāsannībhavati /",
    "T04sanssr_pu:904": " kalyāṇamitravacanāvicikitsakasyāsannībhavanti kalyāṇamitrāṇi /",
    "T04sanssr_pu:905": " kalyāṇamitramanasikārāvirahitasya sarvārthā abhimukhā bhavantīti /",
    "T04sanssr_pu:906": " ata evāryasudhanaḥ sāradhvajasya bhikṣoḥ pādau śirasābhivandyānnekaśatasahasrakṛtvaḥ",
    "T04sanssr_pu:907": " pradakṣiṇīkrṭya sāradhvajaṃ bhikṣum avalokya praṇipatya punaḥ punar avalokayan niyataṃ",
    "T04sanssr_pu:908": " praṇipatan namasyann avanaman manasi kurvan cintayan bhāvayan paribhāvayann udānam",
    "T04sanssr_pu:909": " udānayan hākkāraṃ kurvan /",
    "T04sanssr_pu:910": " guṇān abhimukhīkurvan nigamayann atra sann anusmaran dṛḍhīkurvann avijahan manasāgamayann",
    "T04sanssr_pu:911": " upanibadhnan praṇidhiṃ samavasaran darśanam abhilaṣan svaranimittam udgṛhṇan yāvat",
    "T04sanssr_pu:912": " tasyāntikāt prakrāntaḥ /",
    "T04sanssr_pu:913": " tathā kalyāṇamitrāgataṃ sarvajñatāṃ saṃpaśyann aśrumukho rudan yāvan meghasya dramitasyāntikāt prakrāntaḥ //",
    "T04sanssr_pu:914": " bodhisatvapratimokṣe 'py uktaṃ /",
    "T04sanssr_pu:915": " iha śāriputra bodhisatvo dharmakāmatayā nāsti tal loke ratnaṃ yan na parityajati /",
    "T04sanssr_pu:916": " nāsti tat kāyopasthānaṃ yan na karoti /",
    "T04sanssr_pu:917": " nāsti taj jaṅghāpreṣaṇaṃ yan notsahate /",
    "T04sanssr_pu:918": " nāsti tad vākkarma yan notsahate ācāryopādhyāyagauravatayā //",
    "T04sanssr_pu:919": " peyālaṃ //",
    "T04sanssr_pu:920": " tat kasya hetoḥ /",
    "T04sanssr_pu:921": " bandhacchedāyaiṣa dharmaḥ saṃvartate /",
    "T04sanssr_pu:922": " jātijarāvyādhimaraṇaśokaparidevaduṣkhadaurmanasyacchedāyaiṣa dharmaḥ saṃvartatae iti ratnacittam utpādya bhaiṣajyacittam utpādya /",
    "T04sanssr_pu:923": " sarvasatvānāṃ glānyavyupaśamāyaiṣa dharmaḥ saṃvartatae iti /",
    "T04sanssr_pu:924": " eṣṭavyaś cāsmābhiḥ sarvasatvānāṃ glānyavyupaśamāyaivaṃrūpo dharma iti //",
    "T04sanssr_pu:925": " ugradattaparipṛcchāyām apy uktaṃ /",
    "T04sanssr_pu:926": " sacet punar gṛhapate pāṭhasvādhyāyārthiko bodhisatvaḥ kasyacid antikāc catuṣpādikāṃ",
    "T04sanssr_pu:927": " gāthāṃ śṛṇuyād uddiśed vā udgṛhṇīyād dānaśīlakṣāntivīryadhyānaprajñāsaṃprayuktāṃ",
    "T04sanssr_pu:928": " bodhisatvasaṃbhāropacayaṃ vā tena tasminn ācārye dharmagauravaṃ karaṇīyaṃ yāvadbhir",
    "T04sanssr_pu:929": " nāmapadavyañjana ... gāthoddiṣṭā /",
    "T04sanssr_pu:930": " yadi tāvata evaṃ kalpāṃs tasyācāryasyopasthānaparicaryāṃ kuryād aśaṭhatayā sarvalābhasatkārapūjayā /",
    "T04sanssr_pu:931": " adyāpi gṛhapate na pratipūritam ācāryasyācāryagauravaṃ bhavati /",
    "T04sanssr_pu:932": " kaḥ punar vādo dharmagauravaṃ //",
    "T04sanssr_pu:933": " prajñāpāramitāyām aṣṭasahasrikāyām apy uktaṃ /",
    "T04sanssr_pu:934": " kalyāṇamitreṣu ca tvayā kulaputra tīvraṃ gauravam utpādayitavyaṃ /",
    "T04sanssr_pu:935": " prema ca karaṇīyaṃ /",
    "T04sanssr_pu:936": " atha khalu sadāprarudito bodhisatvo mahāsatva evaṃrūpair guṇair gauravamanasikārair gacchann anupūrveṇānyatamanagaram anuprāptas /",
    "T04sanssr_pu:937": " tatra tasyāntarāyaṇamadhyagatasyaitad abhūt /",
    "T04sanssr_pu:938": " yan nv aham imam ātmabhāvaṃ vikrīyānena mūlyena dharmodgatasya bodhisatvasya mahāsatvasya satkāraṃ kuryāṃ /",
    "T04sanssr_pu:939": " dīrgharātraṃ hi mamātmabhāvasahasrāṇi bhagnāni kṣīṇāni vikrītāni punar aparimāṇe",
    "T04sanssr_pu:940": " saṃsāre 'parimāṇāni yāni mayā kāmahetoḥ kāmanidānam anubhūtāni na punar evaṃrūpāṇāṃ",
    "T04sanssr_pu:941": " dharmāṇāṃ kṛtaśa evaṃrūpāṇāṃ vā satvānāṃ satkārāya //",
    "T04sanssr_pu:942": " atha khalu sadāprarudito bodhisatvo mahāsatvo 'ntarāyaṇamadhyagataḥ śabdam udīrayām āsa ghoṣam anuśrāvayām āsa /",
    "T04sanssr_pu:943": " kaḥ puruṣeṇārthikaḥ kaḥ puruṣeṇārthika iti peyālaṃ /",
    "T04sanssr_pu:944": " atha khalu māraḥ pāpīyān brāhmaṇagṛhapatikāṃs tathā samupasthāpayām āsa yathā taṃ ghoṣaṃ nāśrauṣuḥ /",
    "T04sanssr_pu:945": " yadātmanaḥ krāyakaṃ na labhate tadaikāntaṃ gatvā prārodīd aśrūṇi ca prāvarttayad evaṃ cāvadad /",
    "T04sanssr_pu:946": " aho vatāsmākaṃ durlabhā lābhā ye vayam ātmabhāvasyāpi kretāraṃ na labhāmahe /",
    "T04sanssr_pu:947": " atha khalu śakro devānām indro māṇavakarūpeṇa yāvat sadāpraruditaṃ bodhisatvaṃ mahāsatvam etad avocat /",
    "T04sanssr_pu:948": " kiṃ tvaṃ kulaputra dīnamanā utkaṇṭhitamānaso 'śrūṇi pravarttayamānaḥ sthitaḥ //",
    "T04sanssr_pu:949": " sadāprarudita evam āha /",
    "T04sanssr_pu:950": " ahaṃ māṇavaka dharmakāmatayā imam ātmabhāvaṃ vikrīya dharmapūjāṃ karttukāmaḥ so 'ham asya krāyakaṃ na labhe / peyālaṃ //",
    "T04sanssr_pu:951": " atha khalu sa māṇavakaḥ sadāpraruditaṃ bodhisatvaṃ mahāsatvam etad avocat /",
    "T04sanssr_pu:952": " na mama kulaputra puruṣeṇa kṛtyam api tu khalu punaḥ pitur me yajño yaṣṭavyaḥ /",
    "T04sanssr_pu:953": " tatra me puruṣasya hṛdayena kṛtyaṃ lohitena ca asthimajjayā ca /",
    "T04sanssr_pu:954": " tad dāsyasi tvaṃ krayeṇa //",
    "T04sanssr_pu:955": " atha khalu sadāpraruditasyaitad abhūt /",
    "T04sanssr_pu:956": " lābhā me sulabdhāḥ pariniṣpannaṃ cātmānaṃ jāne prajñāpāramitopāyakauśalyeṣu /",
    "T04sanssr_pu:957": " yan mayātmanaḥ krāyako labdho hṛdaysya rudhirasya cāsthimajjāyāś ca //",
    "T04sanssr_pu:958": " sa hṛṣṭacittaḥ kalyacittaḥ pramuditacittas taṃ māṇavakam etad avocat /",
    "T04sanssr_pu:959": " dāsyāmi māṇavaka yena te ita ātmabhāvād arthaḥ /",
    "T04sanssr_pu:960": " yāvat sadāprarudito bodhisatvo mahāsatvas tīkṣṇaṃ śastraṃ gṛhītvā dakṣiṇaṃ bāhuṃ",
    "T04sanssr_pu:961": " viddhvā lohitaṃ nisrāvayati sma dakṣiṇaṃ coruṃ viddhvā nirmāṃsaṃ ca kṛtvāsthi bhettuṃ",
    "T04sanssr_pu:962": " kuḍyamūlam upasaṃkrāmati //",
    "T04sanssr_pu:963": " atha khalv anyatarā śreṣṭhidārikopariprāsādatalagatādrākṣīt sadāpraruditaṃ bodhisatvaṃ yāvat sā śreṣṭhidārikā yena sadāprarudito bodhisatvas tenopasaṃkramyaitad avocat /",
    "T04sanssr_pu:964": " kiṃ nu khalu tvaṃ kulaputraivaṃrūpām ātmanaḥ kāraṇāṃ kārayāsīti /",
    "T04sanssr_pu:965": " yāvat sā dārikā pūjāprayojanaṃ śrutvā punar āha /",
    "T04sanssr_pu:966": " kā punas te kulaputra tato guṇajātir niṣpatsyate /",
    "T04sanssr_pu:967": " sa tām etad avocat /",
    "T04sanssr_pu:968": " sa dārike kulaputro mama prajñāpāramitām upāyakauśalyaṃ copadekṣayti /",
    "T04sanssr_pu:969": " tatra vayaṃ śikṣiṣyāmas tatra vayaṃ śikṣamāṇāḥ sarvasatvānāṃ pratiśaraṇaṃ bhaviṣyāmaḥ / peyālaṃ //",
    "T04sanssr_pu:970": " atha khalu sā śreṣṭhidārikā sadāpraruditaṃ bodhisatvam etad avocat /",
    "T04sanssr_pu:971": " āścaryaṃ kulaputra /",
    "T04sanssr_pu:972": " yāvad udārāḥ praṇītāś cāmī tvayā dharmāḥ parikīrttitāḥ /",
    "T04sanssr_pu:973": " ekaikasyāpi kulaputraivaṃrūpasya dharmasyārthāya gaṅgānadīvālikopamān api kalpān evam ātmabhāvāḥ parityaktavyā bhaveyuḥ /",
    "T04sanssr_pu:974": " tathodārāḥ praṇītāś cāmī tvayā dharmāḥ parikīrttitāḥ /",
    "T04sanssr_pu:975": " api tu khalu kulaputra yena yena kṛtyaṃ tat te dāsyāmi suvarṇaṃ vā maṇiṃ vā muktāṃ vā vaiḍūryaṃ vā yāvad yena tvaṃ taṃ dharmodgataṃ bodhisatvaṃ satkariṣyasi /",
    "T04sanssr_pu:976": " yāvad vistareṇa tayā dārikayā pañcaśataparivārayā sārddhaṃ tasya dharmodgatasya saṃkramaṇaṃ kartavyaṃ //",
    "T04sanssr_pu:977": " atha khalu dharmodgato bodhisatvo mahāsatvaḥ utthāyāsanāt svakaṃ gṛhaṃ prāvikṣat /",
    "T04sanssr_pu:978": " yāvat sapta varṣāṇy ekasamādhisamāpanna evābhūt /",
    "T04sanssr_pu:979": " sadāprarudito bodhisatvo mahāsatvaḥ sapta varṣāṇi na kāmavitarkam utpādayām āsa /",
    "T04sanssr_pu:980": " na vyāpādavitarkaṃ na vihiṃsāvitarkam utpādayām āsa /",
    "T04sanssr_pu:981": " na rasagṛddhim utpādayām āsānyatra /",
    "T04sanssr_pu:982": " kadā nāma dharmodgato bodhisatvo mahāsatvo vyutthāsyati /",
    "T04sanssr_pu:983": " yad vayaṃ dharmodgatasya bodhisatvasya mahāsatvasya dharmāsanaṃ prajñāpayiṣyāmo yatrāsau",
    "T04sanssr_pu:984": " kulaputro niṣadya dharmaṃ deśayiṣyati taṃ ca pṛthivīpradeśaṃ siktaṃ saṃmṛṣṭaṃ ca",
    "T04sanssr_pu:985": " kariṣyāmo nānāpuṣpābhikīrṇaṃ iti cintayām āsa //",
    "T04sanssr_pu:986": " tāny api śreṣṭhidārikā pramukhāṇi pañcadārikāśatāni sadāpraruditasya bodhisatvasyānuśikṣamāṇāni dvābhyām everyāpathābhyāṃ kālam atināmayām āsuḥ",
    "T04sanssr_pu:987": " atha khalu sadāprarudito bodhisatvo mahāsatvo divyaṃ nirghoṣam aśrauṣīd itaḥ saptame",
    "T04sanssr_pu:988": " divase dharmodgato bodhisatvo mahāsatvo 'smāt samādher vyutthāya madhye nagarasya",
    "T04sanssr_pu:989": " niṣadya dharmaṃ deśayiṣyatīti /",
    "T04sanssr_pu:990": " atha khalu sadāprarudito bodhisatvo mahāsatvas taṃ nirghoṣaṃ śrutvā āttamanāḥ pramuditaḥ",
    "T04sanssr_pu:991": " prītisaumanasyajātas taṃ pṛthivīpradeśaṃ śodhayām āsa sārddhaṃ śreṣṭhidārikāpramukhaiḥ",
    "T04sanssr_pu:992": " pañcabhir dārikāśatair dharmāsanaṃ prajñapayām āsa saptaratnamayaṃ /",
    "T04sanssr_pu:993": " atha khalu sadāprarudito bodhisatvo mahāsatvas taṃ pṛthivīpradeśaṃ sektukāmaś ca /",
    "T04sanssr_pu:994": " na codakaṃ samantāt paryeṣamāṇo 'pi labhate yena taṃ pṛthivīpradeśaṃ siñced /",
    "T04sanssr_pu:995": " yathāpi nāma māreṇa pāpīyasā tat sarvam udakam antardhāpitaṃ apy eva nāmāsyodakam",
    "T04sanssr_pu:996": " alabhamānasya cittaṃ duṣkhitaṃ syād daurmanasyaṃ ca bhavec cittasya vānyathātvaṃ",
    "T04sanssr_pu:997": " bhaved yenāsya kuśalamūlāntardhānaṃ bhaven na vā bhrājeran kuśalamūlāni /",
    "T04sanssr_pu:998": " atha khalu sadāpraruditasya bodhisatvasya mahāsatvasyaitad abhūt /",
    "T04sanssr_pu:999": " yan nv aham ātmanaḥ kāyaṃ viddhvā imaṃ pradeśaṃ rudhireṇa siñceyaṃ /",
    "T04sanssr_pu:1000": " tat kasya hetoḥ /",
    "T04sanssr_pu:1001": " ayaṃ hi pṛthivīpradeśae uddhatarajasko /",
    "T04sanssr_pu:1002": " mā rajodhātur ito dharmodgatasya bodhisatvasya mahāsatvasya kāye nipatatu /",
    "T04sanssr_pu:1003": " kim aham anenātmabhāvenāvaśyaṃbhedanadharmiṇā kuryāṃ /",
    "T04sanssr_pu:1004": " varaṃ khalu punar mamāyaṃ kāya evaṃrūpayā kriyayā vinaśyatu na ca niḥsāmarthyakriyayā /",
    "T04sanssr_pu:1005": " kāmahetoḥ kāmanidānaṃ bahūni me ātmabhāvasahasrāṇi punaḥ punar aparimāṇe saṃsāre saṃsarato bhinnāni /",
    "T04sanssr_pu:1006": " yadi punar bhidyante kāmam evaṃrūpeṣv iva dharmasthāneṣu bhidyantāṃ //",
    "T04sanssr_pu:1007": " atha khalu sadāprarudito bodhisatvo mahāsatva iti pratisaṃkhyāya tīkṣṇaṃ śastraṃ gṛhītvā svakāyaṃ samantato viddhvā taṃ pṛthivīpradeśaṃ svarudhireṇa sarvam asiñcat /",
    "T04sanssr_pu:1008": " evaṃ tābhir api dārikābhiḥ kṛtaṃ /",
    "T04sanssr_pu:1009": " na ca sadāprarudito bodhisatvasya mahāsatvasya tāsāṃ vā sarvāsāṃ dārikāṇāṃ cittasyānyathātvam abhūt /",
    "T04sanssr_pu:1010": " yatra māraḥ pāpīyān avatāraṃ labheteti //",
    "T04sanssr_pu:1011": " ata evaṃ caturdharmakasūtre 'py uktaṃ /",
    "T04sanssr_pu:1012": " kalyāṇamitraṃ bhikṣavo bodhisatvena mahāsatvena yāvajjīvaṃ na parityaktavyam api jīvitahetor iti //",
    "T04sanssr_pu:1013": " tad evaṃ kalyāṇamitrānutsargād ātmabhāvādīnāṃ rakṣādikaṃ kāryaṃ //",
    "T04sanssr_pu:1014": " sūtrāṇāṃ ca sadekṣaṇād bodhisatvaśikṣāpadāni hi prāyaḥ sūtreṣv eva dṛśyante /",
    "T04sanssr_pu:1015": " teṣu teṣu sūtrānteṣu bodhisatvasamudācārā bodhisatvaśikṣāpadāni prajñaptānīti vacanāt /",
    "T04sanssr_pu:1016": " tasmāt tadannīkṣaṇe mā bhūd āpattim āpannasyāpy ajñānād aviratir iti sadā sūtradarśanāyādaraḥ kāryaḥ /",
    "T04sanssr_pu:1017": " tad anena kalyāṇamitrānutsargeṇa sūtrāntadarśanena ca sarvaḥ saddharmaparigraha ukto bhavati //",
    "T04sanssr_pu:1018": " yathoktam āryasāgaramatisūtre /",
    "T04sanssr_pu:1019": " yābhir akṣaraniruktibhiḥ so 'nnabhilāpyo dharmaḥ sūcyate tāsām akṣaraniruktīnāṃ yadā dhāraṇaṃ deśanā yāvad /",
    "T04sanssr_pu:1020": " ayam ucyate saddharmaparigrahaḥ /",
    "T04sanssr_pu:1021": " punar aparaṃ kulaputra ye te dharmabhāṇakā eṣām evaṃrūpāṇāṃ sūtrāntānāṃ deśayitāraḥ",
    "T04sanssr_pu:1022": " pratipattisārāś ca teṣām api dharmabhāṇakānāṃ yat sevanaṃ bhajanaṃ paryupāsanam utthānam",
    "T04sanssr_pu:1023": " upasthānaṃ gauravaṃ citrīkāraḥ śuśrūṣā ārakṣā parigrahaś cīvarapiṇḍapātraśayanāsanaglānapratyayabhaiṣajyapariṣkāradānaṃ",
    "T04sanssr_pu:1024": " sādhukāradānaṃ svāmyārakṣā kuśalapakṣarakṣā varṇabhāṣaṇam avarṇapraticchādanatā /",
    "T04sanssr_pu:1025": " ayam api saddharmaparigrahaḥ / peyālaṃ //",
    "T04sanssr_pu:1026": " punar aparaṃ kulaputra yā avivādaparamatā /",
    "T04sanssr_pu:1027": " adharme dharmavādināṃ ca pudgalānāṃ saha dharmeṇa nigrahaḥ /",
    "T04sanssr_pu:1028": " ayam api saddharmaparigrahaḥ /",
    "T04sanssr_pu:1029": " punar aparaṃ kulaputrāpratihatasantānasya sarvasatvapramokṣabuddher nirāmiṣacittasya parebhyo dharmadānam ayam api saddharmaparigrahaḥ /",
    "T04sanssr_pu:1030": " punar aparaṃ kulaputra yo dharmaśravaṇahetuko vā dharmadeśanāhetuko vāntaśa ekakramavyatihāro 'ntaśa ekocchvāsapraśvāso vā /",
    "T04sanssr_pu:1031": " ayam api saddharmaparigrahaḥ / peyālaṃ //",
    "T04sanssr_pu:1032": " prahrutaṃ vatedaṃ kulaputra cittaṃ viṣayeṣu /",
    "T04sanssr_pu:1033": " tasya yā nivāraṇā parirakṣā ekāgrībhāvo damaḥ śama upaśamo vinayo 'yam ucyate saddharmaparigrahaḥ / peyālaṃ //",
    "T04sanssr_pu:1034": " punar aparaṃ kulaputra yena dharmeṇa yo 'dharmaḥ pravartate tasya dharmasyāparigraho 'nnupādānam ayam api saddharmaparigraha ity ādi //",
    "T04sanssr_pu:1035": " tatr dharmabhāṇakasevādinā kalyāṇamitrānutsarga uktaḥ /",
    "T04sanssr_pu:1036": " kalyāṇamitralakṣaṇaṃ ca /",
    "T04sanssr_pu:1037": " tad etena saddharmaparigraheṇa vinā /",
    "T04sanssr_pu:1038": " na rakṣā /",
    "T04sanssr_pu:1039": " na śuddhir na vṛddhis [doubtful] tataś ca so 'pi na bodhisatva ity avaśyakāryaḥ saddharmaparigrahaḥ //",
    "T04sanssr_pu:1040": " uktaṃ hi śrīmālāsiṃhanādasūtre /",
    "T04sanssr_pu:1041": " yāny apīmāni bhagavan gaṅgānadīvālikāsamāni bodhisatvapraṇidhānāni tāny ekasmin mahāpraṇidhāne upanikṣiptāny antargatāny anupratiṣṭhāni yad uta saddharmaparigrahe /",
    "T04sanssr_pu:1042": " evaṃ mahāviṣayo bhagavan saddharmaparigraha iti //",
    "T04sanssr_pu:1043": " punar atraivāha /",
    "T04sanssr_pu:1044": " syād yathāpi nāma devi mahābalavato 'pi puruṣasyālpo 'pi marmaṇi prahāro /",
    "T04sanssr_pu:1045": " vedhanīyo bhavati vādhākaraś ca /",
    "T04sanssr_pu:1046": " evam eva devi mārasya pāpīyasaḥ parītto 'pi saddharmaparigraho vedhanīyo bhavati śokāvahaḥ paridevakaraś ca bhavati /",
    "T04sanssr_pu:1047": " nāhaṃ devi anyam ekam api dharmaṃ kuśalaṃ samanupaśyāmi mārasya pāpīyasa evaṃ vedhanīyaṃ śokāvahaṃ paridevakaraṃ ca /",
    "T04sanssr_pu:1048": " yathāyam alpo 'pi saddharmaparigraha iti //",
    "T04sanssr_pu:1049": " punar āha / syād yathāpi nāma devi sumeruḥ parvatarājaḥ sarvān kulaparvatān abhibhavann abhirocate ca samabhirocate coccatvena vipulatvena ca",
    "T04sanssr_pu:1050": " evam eva devi mahāyānikasya kāyajīvitanirapekṣasya na ca gṛhītacittasya saddharmaparigraho",
    "T04sanssr_pu:1051": " navayānasaṃprasthitānām api kāyajīvitasāpekṣāṇāṃ mahāyānikānāṃ sarvān kuśalān dharmān",
    "T04sanssr_pu:1052": " abhibhavatīty ādi //",
    "T04sanssr_pu:1053": " tathāryasāgaramatisūtre 'py āha /",
    "T04sanssr_pu:1054": " parigṛhīto bhavatī jinebhir devebhi nāgebhi ca kinnarebhiḥ /",
    "T04sanssr_pu:1055": " puṇyena jñānena parigṛhītaḥ saddharmadhāritva tathāgatānām //",
    "T04sanssr_pu:1056": " peyālaṃ //",
    "T04sanssr_pu:1057": " sa śūnyakṣetreṣu na jātu jāyate sarvatra jātau ca jinaṃ sa paśyati /",
    "T04sanssr_pu:1058": " dṛṣṭvā ca tasmiṃl labhate prasādaṃ saddharmadhāritva tathāgatānām //",
    "T04sanssr_pu:1059": " jātismaro bhavati mahātmadharmā pravrajyalābhī bhavate punaḥ punaḥ /",
    "T04sanssr_pu:1060": " pariśuddhacārī pratipattisāraḥ saddharmadhāritva tathāgatānām //",
    "T04sanssr_pu:1061": " peyālaṃ //",
    "T04sanssr_pu:1062": " lābhī ca bhotī vidudhāraṇīye na naśyate kalpaśatebhi yacchubham /",
    "T04sanssr_pu:1063": " pratibhānavanto bhavate asaktaḥ saddharmadhāritva tathāgatānāṃ //",
    "T04sanssr_pu:1064": " śakro 'tha brahmā tatha lokapālo manuṣyarājā bhuvi cakravarttī /",
    "T04sanssr_pu:1065": " sukhena saukhyena sa bodhi budhyate saddharmadhāritva tathāgatānām //",
    "T04sanssr_pu:1066": " dvātriṃśa kāye 'sya bhavanti lakṣaṇāḥ aninditāṅgo bhavate vicakṣaṇaḥ /",
    "T04sanssr_pu:1067": " na tasya tṛptiṃ labhi prekṣamāṇāḥ saddharmadhāritva tathāgatānām //",
    "T04sanssr_pu:1068": " na tasya saṃmuhyati bodhi cittaṃ na coddhuraḥ pāramitā carīṣu /",
    "T04sanssr_pu:1069": " asaṃgṛhītaḥ kuśalaḥ śatebhiḥ saddharmadhāritva tathāgatānām iti //",
    "T04sanssr_pu:1070": " śīlapāramitāyāṃ saddharmaparigraho nāma dvitīyaḥ paricchedaḥ //",
    "T04sanssr_pu:1071": " [III. dharmabhāṇakādirakṣā]",
    "T04sanssr_pu:1072": " dharmabhāṇakādirakṣā tṛtīyaḥ paricchedaḥ //",
    "T04sanssr_pu:1073": " uktas trayāṇām api sāmānyena rakṣādyupāyaḥ /",
    "T04sanssr_pu:1074": " rakṣādayas tu vācyāḥ /",
    "T04sanssr_pu:1075": " tatrātmabhāve kā rakṣā yad annarthavivarjanaṃ //",
    "T04sanssr_pu:1076": " tatreti saddharmaparigrahe varttamānasyātmabhāvarakṣā cintyate yathā parān na nāśayet /",
    "T04sanssr_pu:1077": " idaṃ ca annarthavivarjanam āryagaganagañjasūtre saddharmadhāraṇodyatair bodhisatvair bhāṣitaṃ //",
    "T04sanssr_pu:1078": " vayam utsahāmo bhagavan nirvṛte dvipadottame /",
    "T04sanssr_pu:1079": " saddharmaṃ dhārayiṣyāmaḥ tyaktvā kāyaṃ svajīvitam //",
    "T04sanssr_pu:1080": " lābhasatkāram utsṛṣṭvā sarvaṃ cotsṛjya saṃstavaṃ /",
    "T04sanssr_pu:1081": " annutsṛṣṭvā imaṃ dharmaṃ buddhajñānanidarśakam //",
    "T04sanssr_pu:1082": " ākrośaparibhāṣāṃś ca duruktavacanāni ca /",
    "T04sanssr_pu:1083": " kṣāntyā tān marṣayiṣyāmaḥ saddharmapratisaṃgrahāt //",
    "T04sanssr_pu:1084": " uccagghanāṃ tarjanāṃ ca avarṇam ayaśāṃsi ca /",
    "T04sanssr_pu:1085": " sarvāṃs tān marṣayiṣyāmo dhārayanta imaṃ nayam // pe //",
    "T04sanssr_pu:1086": " evaṃvidhe mahāghore bhikṣurājānakṣobhaṇe /",
    "T04sanssr_pu:1087": " vilopakāle satvānāṃ saddharmaṃ dhārayāmahe //",
    "T04sanssr_pu:1088": " gambhīrā ye ca sūtrāntā vimuktiphalasaṃhitāḥ /",
    "T04sanssr_pu:1089": " pratīcchakā na bhesyanti /",
    "T04sanssr_pu:1090": " citrā mṛkṣyanti te kathās // pe //",
    "T04sanssr_pu:1091": " maitrīṃ teṣu kariṣyāmo ye dharmeṣv apratiṣṭhitāḥ /",
    "T04sanssr_pu:1092": " kāruṇyaṃ ca kariṣyāmo dhārayanta imaṃ nayam //",
    "T04sanssr_pu:1093": " dṛṣṭvā duḥśīlasatvāṃś ca icchālobhapratiṣṭhitān /",
    "T04sanssr_pu:1094": " aśrupātaṃ kariṣyāmo gatiḥ kāndhasya bhāvitā //",
    "T04sanssr_pu:1095": " sahasaiva ca taṃ dṛṣṭvā saddharmapratibādhakaṃ /",
    "T04sanssr_pu:1096": " dūrato maitram eṣyāmo mā no ruṣyeta eva hi //",
    "T04sanssr_pu:1097": " rakṣiṣyāmo yathāśaktyā vācākarmasu saṃvṛtāḥ /",
    "T04sanssr_pu:1098": " sahasainān na vakṣyāmaḥ svapāpe 'smin pratiṣṭhitān //",
    "T04sanssr_pu:1099": " dānais tathāpi satkāraiḥ paripācyeha tān narān /",
    "T04sanssr_pu:1100": " paścaināṃś codayiṣyāmo bhūtam āpāyagocarān //",
    "T04sanssr_pu:1101": " gṛhisaṃbhavasaṃtyaktāḥ prāntāraṇyasugocarāḥ /",
    "T04sanssr_pu:1102": " mṛgabhūtā bhaviṣyāmo 'lpārthā alpakṛtyakāḥ // pe //",
    "T04sanssr_pu:1103": " dāntāḥ śāntāś ca muktāś ca grāme 'sminn avatīrya ca /",
    "T04sanssr_pu:1104": " deśayiṣyāmahe dharmaṃ satvā ye dharmatārthikā //",
    "T04sanssr_pu:1105": " sudūram api yāsyāmo dharmakāmān niśamya ca /",
    "T04sanssr_pu:1106": " dharmārāmaratiprāptā arthaṃ karttāsma dehinām //",
    "T04sanssr_pu:1107": " saṃmukhaṃ tatra saṃdṛśya satvānāṃ skhalitaṃ pṛthu /",
    "T04sanssr_pu:1108": " ātmaprekṣā bhaviṣyāmo dharmasauratyasaṃsthitāḥ //",
    "T04sanssr_pu:1109": " asatkṛtāḥ satkṛtā vā merukalpāḥ prabhūya ca /",
    "T04sanssr_pu:1110": " annupaliptā lokena bhesyāmo lokanāyakāḥ //",
    "T04sanssr_pu:1111": " bhikṣūṇāṃ bhinnavṛttānāṃ parivādaṃ niśamya ca /",
    "T04sanssr_pu:1112": " karmasvakā bhavisyāmo maiṣāṃ karma vipacyatām //",
    "T04sanssr_pu:1113": " badhakān yojayiṣyanti dharmeṣv eṣu hi vartatāṃ /",
    "T04sanssr_pu:1114": " ete dharmā na cāsmākaṃ saṃvidyante kathañcana //",
    "T04sanssr_pu:1115": " asmākaṃ śramaṇānāṃ hi na ca śrāmaṇakā guṇāḥ /",
    "T04sanssr_pu:1116": " bhūtāṃ codana saṃśrutya idaṃ sūtraṃ pratikṣipan //",
    "T04sanssr_pu:1117": " saṃchinnakarṇanāsānām ādarśaiṣāṃ kutaḥ priyaḥ /",
    "T04sanssr_pu:1118": " codanāṃ bhūtataḥ śrutvā saddharmaṃ te kṣipanti tam //",
    "T04sanssr_pu:1119": " ye bhikṣavo bhaviṣyanti saddharmapratigrāhakāḥ /",
    "T04sanssr_pu:1120": " ceṣṭiṣyante tathā teṣāṃ kaścid dharmam imaṃ śṛṇot //",
    "T04sanssr_pu:1121": " rājāno grāhayiṣyanti bhesyanti ca mahājanaḥ /",
    "T04sanssr_pu:1122": " buddhādhiṣṭhānataḥ satvā dharmaṃ śroṣyantīmaṃ [doubtful] tadā //",
    "T04sanssr_pu:1123": " tasmin kāle vayaṃ kaṣṭe tyaktvā kāyaṃ sajīvitaṃ /",
    "T04sanssr_pu:1124": " saddharmaṃ dhārayiṣyāmaḥ satvānāṃ hitakāraṇād / iti //",
    "T04sanssr_pu:1125": " āryasaddharmapuṇḍarīke 'py uktaṃ //",
    "T04sanssr_pu:1126": " ācāragocararakṣī asaṃsṛṣṭaḥ śucir bhavet /",
    "T04sanssr_pu:1127": " varjayet saṃstavaṃ nityaṃ rājaputrebhi rājabhiḥ //",
    "T04sanssr_pu:1128": " ye cāpi rājñāṃ puruṣāḥ kuryāt te hi na saṃstavaṃ /",
    "T04sanssr_pu:1129": " caṇḍālamuṣṭikaiḥ śauṇḍais tīrthikaiś cāpi sarvaśaḥ //",
    "T04sanssr_pu:1130": " adhimānīn na seveta [doubtful] vinayec cāgame sthitān /",
    "T04sanssr_pu:1131": " arhantasaṃmatān bhikṣūn duḥśīlāṃś caiva varjayet //",
    "T04sanssr_pu:1132": " bhikṣuṇīṃ varjayen nityaṃ hāsyasaṃlāpagocarāṃ /",
    "T04sanssr_pu:1133": " upāsikāś ca varjeyā prakaṭam annavasthitāḥ //",
    "T04sanssr_pu:1134": " strīpaṇḍakāś ca ye satvāḥ saṃstavaṃ tair vivarjayet /",
    "T04sanssr_pu:1135": " kuleṣu cāpi vadhukāḥ kumāryaś ca vivarjayet //",
    "T04sanssr_pu:1136": " na tāḥ saṃmodayej jātu kauśalyaṃ sādhu pṛcchitṛṃ [doubtful] /",
    "T04sanssr_pu:1137": " saṃstavaṃ ca vivarjeyā saukaraurabhrikaiḥ saha //",
    "T04sanssr_pu:1138": " strīpoṣakāś ca ye satvā varjayet tehi saṃstavaṃ /",
    "T04sanssr_pu:1139": " naṭair jhallakamallebhir ye cānye tādṛśā janāḥ //",
    "T04sanssr_pu:1140": " vāramukhyān na seveta ye cānye bhogavṛttinaḥ /",
    "T04sanssr_pu:1141": " pratisaṃmodanaṃ tebhiḥ sarvaśaḥ parivarjayet //",
    "T04sanssr_pu:1142": " yadā ca dharmaṃ deśeyā mātṛgrāmasya paṇḍito /",
    "T04sanssr_pu:1143": " na caikaḥ praviśet tatra nāpi hāsyasthito bhaved iti //",
    "T04sanssr_pu:1144": " ayaṃ cāparo 'nnartho bhaved yad idaṃ mārakarmoktaṃ prajñāpāramitāyāṃ /",
    "T04sanssr_pu:1145": " māraḥ pāpīyāṃs tasya bodhisatvasyāciraṃ yānasaṃprasthitasyāntike balavattaram udyogam āpatsyate /",
    "T04sanssr_pu:1146": " atraivāha /",
    "T04sanssr_pu:1147": " punar aparam ānanda yasmin samaye bodhisatvo mahāsatvaḥ prajñāpāramitāyāṃ yogam āpadyate tasmin samaye mārāḥ pāpīyāṃso bodhisatvasya viheṭhanam upasaṃharanti bhayaṃ saṃjanayanti /",
    "T04sanssr_pu:1148": " ulkāpātān diśi digvahān utsṛjanti saṃdarśayanti /",
    "T04sanssr_pu:1149": " apy eva nāmāyaṃ bodhisatvo mahāsatvo 'vanīyeta vā romaharṣo vāsya bhaved iti /",
    "T04sanssr_pu:1150": " yenāsyaikacittotpādo 'pi kṣīyetānnuttarāyāḥ samyaksaṃbodher iti /",
    "T04sanssr_pu:1151": " punar aparam anyavijñānasaṃjñino likhiṣyanti yāvat paryavāpsyanti /",
    "T04sanssr_pu:1152": " na vayam atrāsvādaṃ labhāmahe ity utthāyāsanāt prakramiṣyanti /",
    "T04sanssr_pu:1153": " evaṃ vijṛmbhamāṇā uccagghanto yāvat paryavāpsyantīti mārakarma /",
    "T04sanssr_pu:1154": " evam utpatsyante janapadagrāmādivitarkāḥ /",
    "T04sanssr_pu:1155": " evam ācāryopādhyāyamātāpitṛmitrāmātyajñātisālohitamanasikārāḥ /",
    "T04sanssr_pu:1156": " evaṃ coramanasikārāḥ /",
    "T04sanssr_pu:1157": " evaṃ cīvarādimanasikārāḥ /",
    "T04sanssr_pu:1158": " punar aparaṃ dharmabhāṇakaś chandiko bhaviṣyati imāṃ gambhīrāṃ prajñāpāramitāṃ lekhayituṃ yāvad vācayitu.ṃ dharmaśravaṇikaś ca kilāsī bhaviṣyati",
    "T04sanssr_pu:1159": " evaṃ viparyayāt /",
    "T04sanssr_pu:1160": " dharmabhāṇakaś ca deśāntaraṃ gantukāmo bhaviṣyati dhārmaśravaṇikāś ca neti neyaṃ /",
    "T04sanssr_pu:1161": " evaṃ dharmabhāṇako maheccho bhaviṣyati dhārmaśravaṇiko 'lpeccha iti neyaṃ /",
    "T04sanssr_pu:1162": " saṃkṣepād dharmabhāṇakadhārmaśravaṇikayor yā kācid vidhuratā sarvaṃ tan mārakarmety uktaṃ //",
    "T04sanssr_pu:1163": " āryagaganagañjasūtre 'py uktaṃ /",
    "T04sanssr_pu:1164": " iti hi yāvad akuśaladharmānuvarttanatā /",
    "T04sanssr_pu:1165": " kuśaladharmotsargaś ca sarvaṃ tan mārakarmeti //",
    "T04sanssr_pu:1166": " āryasāgaramatisūtre 'py āha /",
    "T04sanssr_pu:1167": " punar aparaṃ bhagavan bodhisatva āraṇyako bhavati prāntaśayyāsanābhirato 'lpecchuḥ saṃtuṣṭaḥ pravivikto 'saṃsṛṣṭo gṛhasthapravrajitaiḥ /",
    "T04sanssr_pu:1168": " so 'lpārthatayālpakṛtyatayā ca sukhaṃ viharati na ca bāhaśrutyaparyeṣṭāv abhiyukto",
    "T04sanssr_pu:1169": " bhavati na satvaparipākāya na ca dharmaśravaṇe vā dharmasāṃkathhye vārthaviniścayakathāyāṃ",
    "T04sanssr_pu:1170": " vā vartamānāyāṃ saṃkramitavyaṃ manyate /",
    "T04sanssr_pu:1171": " na paripṛcchanajātīyo bhavati /",
    "T04sanssr_pu:1172": " na kiṃkuśalābhiyukto bhavati /",
    "T04sanssr_pu:1173": " tasyāraṇyavāsena caikārāmaratitayā ca kleśā na samudācaranti /",
    "T04sanssr_pu:1174": " sa paryutthānaviṣkambhaṇamātreṇa tuṣṭiṃ vindati /",
    "T04sanssr_pu:1175": " na cānuśayasamudyātāya mārgaṃ bhāvayati /",
    "T04sanssr_pu:1176": " sa tatra nātmārthāya pratipanno bhavati na parārthāya /",
    "T04sanssr_pu:1177": " ayaṃ bhagavan bodhisatvasyāraṇyavāsapratisaṃyuktaḥ saptamo mārāṅkuśa iti // pe //",
    "T04sanssr_pu:1178": " punar aparaṃ bhagavan bodhisatvaḥ kalyāṇamitrapratirūpakāṇi pāpamitrāṇi sevate bhajate paryupāste /",
    "T04sanssr_pu:1179": " ye hy enaṃ saṃgrahavastubhyo vicchandya puṇyasaṃbhārāt saddharmaparigrahād vicchandya praviveke niyojayanti /",
    "T04sanssr_pu:1180": " alpārthāyālpakṛtyatāyāṃ niyojayanti /",
    "T04sanssr_pu:1181": " śrāvakapratyekabuddhapratisaṃyuktāś cāsmai kathā abhīkṣṇaṃ deśayanti //",
    "T04sanssr_pu:1182": " yasmiṃś ca samaye bodhisatvo vivekavāsena mahāyāne 'bhyudgacchet tasmin samaye taṃ bodhisatvaṃ vaiyāvṛtyapalibodhe niyojayanti vaiyāvṛtyaṃ bodhisatvenāvaśyaṃ karaṇīyaṃ //",
    "T04sanssr_pu:1183": " yasmiṃś ca samaye bodhisatvo vaiyāvṛtye saṃniyojayitavyas tasmin samaye viveke niyojayanti /",
    "T04sanssr_pu:1184": " evaṃ cainaṃ vadanti /",
    "T04sanssr_pu:1185": " ārabdhavīryasya bodhisatvasya bodhir na kusīdasya /",
    "T04sanssr_pu:1186": " sacet tvam aṣṭābhir navabhir vā kalpair annuttarāṃ samyaksaṃbodhiṃ nābhisaṃbhotsyase /",
    "T04sanssr_pu:1187": " na bhūyaḥ śakyasy annuttarāṃ samyaksaṃbodhim abhisaṃboddhum /",
    "T04sanssr_pu:1188": " tatra bhagavan /",
    "T04sanssr_pu:1189": " bodhisatvo 'tyārabdhena vīryeṇa sthānaṃ khalu punar etad vidyate yan nirvāṇaphalaṃ prāpnuyād /",
    "T04sanssr_pu:1190": " ayaṃ bhagavan /",
    "T04sanssr_pu:1191": " bodhisatvasya kalyāṇamitrapratirūpakeṇa daśamo mārāṅkuśaḥ //",
    "T04sanssr_pu:1192": " ye 'pi tato 'nye bodhisatvayānīyāḥ pudgalā mārāṅkuśāviddhāḥ pratyaveteṣu dharmeṣu caranti taiḥ sārddhaṃ ratiṃ vindati /",
    "T04sanssr_pu:1193": " tathā hi tadanuvarttakā bhavanti sa hīnasevī viśeṣam annadhigato hīnagatiṃ gacchati yad uta dhanvagatiṃ jaḍaiḍamūkagatiṃ yāvad ekādaśo mārāṅkuśa iti //",
    "T04sanssr_pu:1194": " yena caivaṃ saṃtatyārabdhavīryasya nirvedāt sarvathā bodhisatvabhāva eva bhavaty ata eva ratnameghe 'bhihitaṃ /",
    "T04sanssr_pu:1195": " iha bodhisatvaḥ sarveryāpatheṣu vīryam ārabhate /",
    "T04sanssr_pu:1196": " tathā cārabhate yathā na kāyakhedaṃ saṃjanayati /",
    "T04sanssr_pu:1197": " na cittakhed.am /",
    "T04sanssr_pu:1198": " idam ucyate bodhisatvasya sāṃtatyavīryam iti /",
    "T04sanssr_pu:1199": " kīdṛśaṃ tad vīryaṃ /",
    "T04sanssr_pu:1200": " yena khedo bhavati /",
    "T04sanssr_pu:1201": " yad idam alpabalasya gurukarmārambho 'tivelāyāṃ vāparipakvādhimukter vā duṣkarakarmārambhas tad yathā svamāṃsadānādiḥ /",
    "T04sanssr_pu:1202": " dattaś cānenātmabhāvaḥ /",
    "T04sanssr_pu:1203": " kintv akālaparibhogād vārayati /",
    "T04sanssr_pu:1204": " anyathā hi teṣām eva satvānāṃ bodhisatvakhedena bodhicittavījanāśān mahataḥ phalarāśer nāśaḥ syāt //",
    "T04sanssr_pu:1205": " ataś ca gaganagañjasūtre 'bhihitaṃ /",
    "T04sanssr_pu:1206": " akālapratikāṅkṣaṇatā mārakarmeti /",
    "T04sanssr_pu:1207": " nāpy akāla ity ātmabhāvatyāgacittam eva notpādyābhyāsānārambhād dhi na kadācid dadyāt /",
    "T04sanssr_pu:1208": " tasmād evaṃ smṛtim upāsthāpya bodhicittaparipācanavirodhibhyo mohāt svārthaghātibhyaḥ piśitāśanebhyaḥ karmakāribhyaś cātmabhāvo rakṣitavyaḥ",
    "T04sanssr_pu:1209": " bhaiṣajyavṛkṣasya sudarśanasya mūlādibhogyasya yathaiva vījaṃ /",
    "T04sanssr_pu:1210": " dattvāpi saṃrakṣyam akālabhogāt saṃbuddhabhaiṣajyataros tathaiva //",
    "T04sanssr_pu:1211": " ayaṃ samāsato mārakarmānnarthaḥ //",
    "T04sanssr_pu:1212": " asya visarjanaṃ ratnameghasūtre kathitaṃ /",
    "T04sanssr_pu:1213": " kathaṃ ca kulaputrātra bodhisatvo mārakarmaparihāropāyakuśalo bhavati /",
    "T04sanssr_pu:1214": " iha bodhisatvo 'kalyāṇamitraṃ sarveṇa sarvaṃ parivarjayati /",
    "T04sanssr_pu:1215": " apratirūpadeśavāsaṃ lokāyatamantrasevanabhāvanāṃ lābhasatkārapūjopasthānabahumānaṃ sarveṇa sarvaṃ parivarjayati /",
    "T04sanssr_pu:1216": " ye cānye upakleśā bodhipakṣyamārgāntarāyikās tān sarveṇa sarvaṃ parivarjayati /",
    "T04sanssr_pu:1217": " teṣāṃ ca pratipakṣaṃ bhajate //",
    "T04sanssr_pu:1218": " atraiva cākalyāṇamitralakṣaṇam uktaṃ /",
    "T04sanssr_pu:1219": " śīlavipannapudgalavivarjanatayā pāpamitraparivarjanā veditavyā /",
    "T04sanssr_pu:1220": " evaṃ dṛṣṭivipannācāravipannājīvavipannapudgalavivarjanatayā /",
    "T04sanssr_pu:1221": " saṅgaṇikārāmapudgalavivarjanatayā /",
    "T04sanssr_pu:1222": " kuśīdapudgalavivarjanatayā /",
    "T04sanssr_pu:1223": " saṃsārābhiratapudgalavivarjanatayā /",
    "T04sanssr_pu:1224": " bodhiparāṅmukhapudgalaparivarjanatayā /",
    "T04sanssr_pu:1225": " gṛhisaṃsargavivarjanatayā pāpamitraparivarjanā veditavyā /",
    "T04sanssr_pu:1226": " tena ca kulaputraitāni sthānāni parivarjayatā na teṣāṃ pudgalānām antike duṣṭacittam utpādayitavyaṃ na pratighacittaṃ nāvamanyanācittam utpādayitavyam",
    "T04sanssr_pu:1227": " evaṃ ca anena cittam upasthāpayitavyam /",
    "T04sanssr_pu:1228": " uktaṃ hi bhagavatā dhātuśaḥ satvāḥ kāmādidhātuṃ āsravanti jāyante saṃsyandante saṃsargāc ca vinaśyanti /",
    "T04sanssr_pu:1229": " tasmād ahaṃ saṃsargaṃ varjayiṣyāmīti //",
    "T04sanssr_pu:1230": " bodhicittasaṃpramoṣo 'py annarthaḥ tasya ca hetur ukto ratnakūṭe /",
    "T04sanssr_pu:1231": " caturbhiḥ kāśyapa dharmaiḥ samanvāgatasya bodhisatvasya bodhicittaṃ muhyati /",
    "T04sanssr_pu:1232": " katamaiś caturbhiḥ /",
    "T04sanssr_pu:1233": " ācāryagurudakṣiṇīyavisaṃvādanatayā pareṣām akaukṛtye kaukṛtyopasaṃharaṇatayā /",
    "T04sanssr_pu:1234": " mahāyānasaṃprasthitānāṃ ca satvānām avarṇāyaśo 'kīrtyalokaniścāraṇatayā māyāśāṭhyena ca param upacarati nādhyāyāśayeneti asya vivarjanam atroktaṃ",
    "T04sanssr_pu:1235": " caturbhiḥ kāśyapa dharmaiḥ samanvāgatasya bodhisatvasya sarvāsu jātiṣu jātamātrasya bodhicittam āmukhībhavati /",
    "T04sanssr_pu:1236": " na cāntarā muhyati yāvad bodhimaṇḍaniṣadanāt /",
    "T04sanssr_pu:1237": " katamaiś caturbhiḥ /",
    "T04sanssr_pu:1238": " yad uta jīvitahetor api saṃprajānan mṛṣāvādaṃ na prabhāṣate /",
    "T04sanssr_pu:1239": " antaśo hāsyaprekṣikayāpi /",
    "T04sanssr_pu:1240": " adhyāśayena ca sarvasatvānām antike tiṣṭhaty apagatamāyāśāṭhyatayā sarvabodhisatveṣu ca śāstṛsaṃjñām utpādayati /",
    "T04sanssr_pu:1241": " caturdiśaṃ ca teṣāṃ varṇaṃ niścārayati /",
    "T04sanssr_pu:1242": " yāṃś ca satvān paripācayati tān sarvān annuttarāyāṃ samyaksaṃbodhau samādāpayati /",
    "T04sanssr_pu:1243": " prādeśikayānāspṛhaṇatayā /",
    "T04sanssr_pu:1244": " ebhiḥ kāśyapa caturbhir iti //",
    "T04sanssr_pu:1245": " siṃhaparipṛcchāyām apy āha /",
    "T04sanssr_pu:1246": " na jātu dharmadānasya antarāyaṃ karoti yaḥ /",
    "T04sanssr_pu:1247": " tenāsau labhate kṣipraṃ lokanāthehi saṅgamam //",
    "T04sanssr_pu:1248": " tathā jātismarād dharmadānāj jānīṣvaivaṃ kumāraketi //",
    "T04sanssr_pu:1249": " tathātraiva /",
    "T04sanssr_pu:1250": " bodhicittaṃ na riñcati tena sarvāsu jātiṣu /",
    "T04sanssr_pu:1251": " svapnāntare 'pi taccittaṃ kiṃ punar yadi jāgrataḥ //",
    "T04sanssr_pu:1252": " āha / yeṣu viratisthāneṣu grāmeṣu nagareṣu vā /",
    "T04sanssr_pu:1253": " samādāyeti bodhāya tena cittaṃ na riñcati //",
    "T04sanssr_pu:1254": " āryamañjuśrībuddhakṣetraguṇavyūhālaṃkārasūtre 'py āha /",
    "T04sanssr_pu:1255": " caturbhir dharmaiḥ samanvāgato bodhisatvaḥ praṇidhānān na calati // pe //",
    "T04sanssr_pu:1256": " nihatamānaś ca bhavatīrṣyamātsaryaparivarjakaś ca bhavati parasaṃpadaṃ ca dṛṣṭvā āttamanā bhavatīti /",
    "T04sanssr_pu:1257": " idam eva pātrabodhicittasya sphuṭataram asaṃpramoṣakāraṇaṃ yat tatraiva ratnakūṭe 'bhihitam /",
    "T04sanssr_pu:1258": " sarveryāpatheṣu bodhicittaparikarmaṇatayā /",
    "T04sanssr_pu:1259": " bodhicittapūrvaṅgamatayā ceti //",
    "T04sanssr_pu:1260": " tathā hi candrapradīpasūtre pāṭhaḥ /",
    "T04sanssr_pu:1261": " ārocayāmi prativedayāmi vo yathā yathā bahulu vitarkayen naraḥ tathā tathā bhavati tannimnacittaḥ tehī vitarkehi tanniśritehīti //",
    "T04sanssr_pu:1262": " avasādo 'py annartha etadvarjanaṃ ca ratnameghe dṛṣṭaṃ /",
    "T04sanssr_pu:1263": " iha bodhisatvo naivaṃ cittam utpādayati /",
    "T04sanssr_pu:1264": " duṣprāpā bodhir manuṣyabhūtena satā /",
    "T04sanssr_pu:1265": " idaṃ ca me vīryaṃ parīttaṃ ca kusīdo 'haṃ bodhiś cādīptaśiraścailopamena bahūn kalpān /",
    "T04sanssr_pu:1266": " bahūni kalpaśatāni bahūni kalpasahasrāṇi samudānetavyā /",
    "T04sanssr_pu:1267": " tan nāham utsahae īdṛśaṃ bhāram udvoḍhuṃ //",
    "T04sanssr_pu:1268": " kiṃ tarhi bodhisatvenaivaṃ cittam utpādayitavyaṃ /",
    "T04sanssr_pu:1269": " ye 'pi te 'bhisaṃbuddhās tathāgatā arhantaḥ samyaksaṃbuddhā ye cābhisaṃbuddhyante ye vābhisaṃbhotsyante 'pīdṛśenaiva nayena īdṛśyā pratipadā",
    "T04sanssr_pu:1270": " īdṛśenaiva vīryeṇābhisaṃuddhā abhisaṃbudhyante 'bhisaṃbhotsyante ca /",
    "T04sanssr_pu:1271": " yāvan na te tathāgatabhūtā evābhisaṃbuddhāḥ /",
    "T04sanssr_pu:1272": " aham api tathā tathā ghaṭiṣye tathā tathā vyāyaṃsye sarvasatvasādhāraṇena vīryeṇa sarvasatvārambaṇena vīryeṇa yathāham annuttarāṃ samyaksaṃbodhim abhisaṃbhotsyae iti //",
    "T04sanssr_pu:1273": " punar aparo 'nnartho ratnakūṭe dṛṣṭaḥ /",
    "T04sanssr_pu:1274": " aparipāciteṣu satveṣu viśvāso bodhisatvasya skhalitaṃ abhājanībhūteṣu satveṣūdārabuddhadharmasaṃprakāśanāt bodhisatvasya skhalitaṃ //",
    "T04sanssr_pu:1275": " udārādhimuktikeṣu satveṣu hīnayānasaṃprakāśanād bodhisatvasya skhalitam iti /",
    "T04sanssr_pu:1276": " samyaksmṛtyupasthiteṣu śīlavatsu kalyāṇadharmeṣu prativimānanā duḥśīlapāpadharmasaṃgrahā bodhisatvasya skhalitam iti //",
    "T04sanssr_pu:1277": " annadhimuktir apy annarthaḥ /",
    "T04sanssr_pu:1278": " yathoktaṃ rāṣṭrapālasūtre /",
    "T04sanssr_pu:1279": " yasya adhimukti na vidyati buddhadharmagaṇe ca na tasya dhimuktiḥ /",
    "T04sanssr_pu:1280": " śikṣavrateṣu na tasya dhimuktiḥ pāpamates tirapāyamukhasya //",
    "T04sanssr_pu:1281": " sa itaś cyuto manujeṣu karmavaśād abudho hi vimūḍhaḥ /",
    "T04sanssr_pu:1282": " narakeṣv atha tiryagatīṣu pretagatīṣu ca vindati duṣkham //",
    "T04sanssr_pu:1283": " iti asya visarjanaṃ ratnakūṭe 'bhihitaṃ dṛṣṭaṃ /",
    "T04sanssr_pu:1284": " yeṣu cāsya gambhīreṣu buddhināvagāhate /",
    "T04sanssr_pu:1285": " tatra tathāgata eva sākṣīti kṛtvā na pratikṣipati /",
    "T04sanssr_pu:1286": " tathāgata eva janīte /",
    "T04sanssr_pu:1287": " nāhaṃ jāne /",
    "T04sanssr_pu:1288": " annantā buddhabodhir nānādhimuktikatayā tathāgatānāṃ satveṣu dharmadeśanā pravarttatae iti //",
    "T04sanssr_pu:1289": " vaiyāvṛtyavartamānenānnarthavivarjanakuśalena bhavitavyaṃ /",
    "T04sanssr_pu:1290": " bodhisatvaprātimokṣe hi sahadhārmike dharmaśravaṇe /",
    "T04sanssr_pu:1291": " tathāgatapūjāyāṃ ca vaiyāvṛtyam upadiṣṭaṃ tatra yā vṛttiḥ sā ratnarāśisūtrād āgatā /",
    "T04sanssr_pu:1292": " tatra vaiyāvṛtyakareṇa bhikṣuṇā sarvabhikṣusaṃghasya cittam abhirādhayitavyaṃ /",
    "T04sanssr_pu:1293": " tatra ye bhikṣava āraṇyakāḥ prāntaśayyāsanikās teṣāṃ /",
    "T04sanssr_pu:1294": " vaiyāvṛtyakareṇa bhikṣuṇā sarveṇa sarvaṃ na karmasamutthānaṃ dātavyaṃ /",
    "T04sanssr_pu:1295": " yadi punar āraṇyakasya bhikṣoḥ saṃghaparyāpannaṃ śaikṣakaṃ karma prāpnuyāt /",
    "T04sanssr_pu:1296": " etena vaiyāvṛtyakareṇa bhikṣuṇātmanaiva tat kartavyaṃ /",
    "T04sanssr_pu:1297": " anyataro vā bhikṣur adhyeṣyo na punaḥ sa āraṇyako bhikṣur utpīḍayitavyas tatra yo",
    "T04sanssr_pu:1298": " bhikṣuḥ piṇḍacāriko bhavati tasya tena vaiyāvṛtyakareṇa bhikṣuṇā praṇītabhojaneṣu",
    "T04sanssr_pu:1299": " saṃvibhāgaḥ kartavyaḥ /",
    "T04sanssr_pu:1300": " tatra kāśyapa yo bhikṣur yogācārī bhavati /",
    "T04sanssr_pu:1301": " tasya tena vaiyāvṛtyakareṇa bhikṣuṇānulomikāny upakaraṇāny upasaṃhartavyāni glānapratyayabhaiṣajyapariṣkārāś ca /",
    "T04sanssr_pu:1302": " yasmiṃś ca pradeśe sa yogācārī bhikṣuḥ prativasati tasmin pradeśe na uccaśabdaḥ kartavyaḥ /",
    "T04sanssr_pu:1303": " rakṣitavyo vaiyāvṛtyakareṇa bhikṣuṇā yogācārī bhikṣuḥ /",
    "T04sanssr_pu:1304": " śayyāsanopastambhanāsya kartavyā /",
    "T04sanssr_pu:1305": " praṇītāni ca saṃpriyāṇi yogācārabhūmyanukūlāni khādanīyabhojanīyāny upanāmayitavyāni // pe //",
    "T04sanssr_pu:1306": " ye bhikṣavo bāhuśrutye 'bhiyuktā bhavanti teṣām utsāho dātavyaḥ /",
    "T04sanssr_pu:1307": " yāvat te 'pi parirakṣitavyāḥ /",
    "T04sanssr_pu:1308": " ye dhārmakathikā bhikṣavo bhaviṣyanti /",
    "T04sanssr_pu:1309": " teṣāṃ pratīhāradharmatā kartavyā /",
    "T04sanssr_pu:1310": " yāvad dhārmaśravaṇikāś codyojayitavyāḥ parṣanmaṇḍalaṃ parisaṃsthāpayitavyaṃ /",
    "T04sanssr_pu:1311": " sāṃkathyamaṇḍalaṃ viśodhayitavyaṃ yāvat sādhukārabahulena cāsya bhavitavyaṃ // pe //",
    "T04sanssr_pu:1312": " na kvacid vastuni aiścaryasaṃjñotpādayitavyā /",
    "T04sanssr_pu:1313": " kiyat parīttam api kāryaṃ saṃghamatena kartavyaṃ /",
    "T04sanssr_pu:1314": " na svamatena yāvan na sāṃghikaś cāturdiśasāṃghikena saṃsṛṣṭaḥ kartavyaḥ /",
    "T04sanssr_pu:1315": " evaṃ viparyayād evaṃ staupikena sahānyonyasaṃsargapratiṣedhaḥ /",
    "T04sanssr_pu:1316": " yadi cāturdiśe saṃghe vaikalyaṃ bhavet sāṃghikaś ca lābha utsado bhavet tena vaiyāvṛtyakareṇa bhikṣuṇā bhikṣusaṃgham ekamānasaṃ kṛtvā /",
    "T04sanssr_pu:1317": " sāṃghikalābhāc cāturdiśasāṃghikakāryaṃ kartavyaṃ /",
    "T04sanssr_pu:1318": " evaṃ stūpe 'pi pralugne 'yam eva vidhir dāyakān dānapatīn vā samādāpya pratisaṃskartavya ity ājñā /",
    "T04sanssr_pu:1319": " yadi punaḥ kāśyapa kiyad bahur api staupiko lābho bhavet /",
    "T04sanssr_pu:1320": " sa vaiyākṛtyakareṇa na saṃghena cāturdiśasaṃghe upanāmayitavyaḥ /",
    "T04sanssr_pu:1321": " tat kasmād dhetoḥ /",
    "T04sanssr_pu:1322": " yā staupikā antaśa ekadaśāpi śrāddhaiḥ prasādabahulair niryātitā bhavati /",
    "T04sanssr_pu:1323": " sā sadevakasya lokasya caityaṃ /",
    "T04sanssr_pu:1324": " kaḥ punar vādo ratnaṃ vā ratnasaṃmataṃ vā yac ca stūpe cīvaraṃ niryātitaṃ bhavati /",
    "T04sanssr_pu:1325": " tat tatraiva tathāgatacaitye vātātapavṛṣṭibhiḥ parikṣayaṃ gacchatu /",
    "T04sanssr_pu:1326": " na punaḥ staupikaṃ cīvaraṃ hiraṇyamūlyena parivartayitavyaṃ /",
    "T04sanssr_pu:1327": " na hi staupikasya kaścid argho nāpi stūpasya kenacid vaikalyaṃ yo hi kaścit kāśyapa",
    "T04sanssr_pu:1328": " vaiyāvṛtyakaro bhikṣū ruṣṭacittaḥ śīlavatāṃ dakṣiṇīyānām [doubtful] aiśvaryād ājñaptiṃ",
    "T04sanssr_pu:1329": " dadāti sa tenākuśalena karmaṇā narakagāmī bhavatīti /",
    "T04sanssr_pu:1330": " yadi manuṣyalokam āgacchati dāso bhavati parakarmakaro lābhī ca bhavati khaṭacapeṭapracaṇḍaprahārāṇāṃ / pe /",
    "T04sanssr_pu:1331": " daṇḍakarmabhayatarjitaṃ bhikṣuṃ karoty akālapreṣaṇam akālajñaptiṃ dadāti /",
    "T04sanssr_pu:1332": " sa tenākuśalena karmaṇā bahuśaṅkur nāma pratyekanarakas tatrāsyopapattir bhavati /",
    "T04sanssr_pu:1333": " yāvat sahasraviddhaḥ kāyo bhavati /",
    "T04sanssr_pu:1334": " ādīptaḥ /",
    "T04sanssr_pu:1335": " pradīptaḥ saṃprajvalitaḥ / pe /",
    "T04sanssr_pu:1336": " yojanaśatavistārapramāṇā jihvā bhavati /",
    "T04sanssr_pu:1337": " tasya tatra jihvendriye bahūni śaṅkuśatasahasrāṇi ādīptāni ayomayāni nikhātāni bhavanti /",
    "T04sanssr_pu:1338": " yo hi kaścit kāśyapa vaiyavṛtyakaro bhikṣur āgatāgataṃ sāṃghikaṃ lābhaṃ sannidhiṃ karoti na kālānukālaṃ dadāti /",
    "T04sanssr_pu:1339": " udvaśyāpayitavyā viheṭhayitvā dadāti /",
    "T04sanssr_pu:1340": " keṣāñcin na dadāti /",
    "T04sanssr_pu:1341": " sa tenākuśalamūlena jaṅghā nāma gūthamṛtikāpretayonis tatrāsyopapattir bhavati /",
    "T04sanssr_pu:1342": " tatrāsyānye pretā bhojanaṃ gṛhītvāpadarśayanti /",
    "T04sanssr_pu:1343": " sa udvaśyamānas tadbhojanam animiṣābhyāṃ netrābhyāṃ paśyamānaḥ kṣutpipāsāparigato duṣkhāṃ /",
    "T04sanssr_pu:1344": " vedanāṃ vetti na ca varṣasahasreṇāpi tasya bhojanasya lābhī bhavati /",
    "T04sanssr_pu:1345": " yad api kadācit karhicid bhojanaṃ labdhaṃ bhavati tad uccāraṃ bhavati pūyaśoṇitaṃ veti //",
    "T04sanssr_pu:1346": " saṃgharakṣitāvadāne 'py annartha uktaḥ /",
    "T04sanssr_pu:1347": " yāṃs tvaṃ saṃgharakṣita satvān adrākṣīḥ kuḍyākārāṃs te bhikṣava āsan /",
    "T04sanssr_pu:1348": " taiḥ sāṃghikaṃ kuḍyaṃ śleṣmaṇā nāśitaṃ /",
    "T04sanssr_pu:1349": " tasya karmaṇo vipākena kuḍyākārāḥ saṃvṛttāḥ /",
    "T04sanssr_pu:1350": " yāṃs tvaṃ saṃgharakṣita satvān adrākṣīḥ stambhākārāṃs te bhikṣava āsan /",
    "T04sanssr_pu:1351": " taiḥ sāṃghikastaṃbhaḥ siṃhāṇakena nāśitaḥ /",
    "T04sanssr_pu:1352": " tena stambhākārāḥ saṃvṛttāḥ /",
    "T04sanssr_pu:1353": " yāṃs tvaṃ satvān adrākṣīr vṛkṣākārān patrākārān phalākārān te 'pi bhikṣava āsan /",
    "T04sanssr_pu:1354": " tair api sāṃghikāni vṛkṣapatrapus.paphalāni paudgalikaparibhogena paribhuktāni tena te vṛkṣapatrapuṣpaphalākārāḥ saṃvṛttāḥ /",
    "T04sanssr_pu:1355": " yāṃs tvaṃ satvān adrākṣī rajjvākārān saṃmārjanyākārāṃs te bhikṣava āsan /",
    "T04sanssr_pu:1356": " taiḥ sāṃghikā rajjusammārjanyaḥ paudgalikaparibhogena paribhuktās tena rajjvākārāḥ sammārjanyākārāś ca saṃvṛttāḥ /",
    "T04sanssr_pu:1357": " yaṃ tvaṃ satvam adrākṣīs taṭṭākāraṃ sa śrāmaṇeraka āsīt /",
    "T04sanssr_pu:1358": " sa taṭṭukaṃ nirmādayati /",
    "T04sanssr_pu:1359": " āgantukāś ca bhikṣavo 'bhyāgatāḥ /",
    "T04sanssr_pu:1360": " tair asau dṛṣṭaś ca pṛṣṭaś ca śrāmaṇeraka kim ayaṃ saṃghasya pānakaṃ bhaviṣyati /",
    "T04sanssr_pu:1361": " sa mātsaryopahatacittaḥ kathayati /",
    "T04sanssr_pu:1362": " kiṃ na paśyatha taṭṭukaṃ nirmāditaṃ pītaṃ pānakam iti /",
    "T04sanssr_pu:1363": " te vṛttā veleti nairāśyam āpannā hīnadīnavadanāḥ prakrāntāḥ /",
    "T04sanssr_pu:1364": " sa tasya karmaṇo vipākena taṭṭukākāraḥ saṃvṛttāḥ //",
    "T04sanssr_pu:1365": " yaṃ tvam satvam adrākṣīr udūkhalākāraṃ so 'pi bhikṣur āsīt /",
    "T04sanssr_pu:1366": " tasya pātrakarma pratyupasthitaṃ /",
    "T04sanssr_pu:1367": " tatra caikaḥ śrāmaṇerako 'rhan mudrāvāre niyuktaḥ /",
    "T04sanssr_pu:1368": " sa tenoktaḥ śrāmaṇeraka dadasva me khalistākaṃ kuṭṭayitveti /",
    "T04sanssr_pu:1369": " sa kathayati /",
    "T04sanssr_pu:1370": " sthavira tiṣṭha tāvan muhūrtaṃ vyagro 'smi paścāt kuṭṭayitvā dāsyāmīti /",
    "T04sanssr_pu:1371": " sa saṃjātāmarṣaḥ kathayati /",
    "T04sanssr_pu:1372": " śrāmaṇeraka yadi mama kalpate udūkhalaṃ spraṣṭuṃ tvām evāham udūkhale prakṣipya kuṭṭayeyaṃ /",
    "T04sanssr_pu:1373": " prāg eva khalistokam iti /",
    "T04sanssr_pu:1374": " sa śrāmaṇeraḥ saṃlakṣayati /",
    "T04sanssr_pu:1375": " tīvraparyavasthānaparyavasthito 'yaṃ /",
    "T04sanssr_pu:1376": " yady aham asmai prativacanaṃ dāsyāmi bhūyasyā mātrayā prakopam āpatsyatīti tūṣṇīm avasthitaḥ /",
    "T04sanssr_pu:1377": " yadāsya paryavasthānaṃ vigataṃ tadopasaṃkramya kathayati /",
    "T04sanssr_pu:1378": " sthavira jānīṣe tvaṃ ko 'ham iti /",
    "T04sanssr_pu:1379": " sa kathayati /",
    "T04sanssr_pu:1380": " jāne tvāṃ kāśyapasya samyaksaṃbuddhasya pravrajitaṃ śrāmaṇerakaṃ /",
    "T04sanssr_pu:1381": " aham api bhikṣuḥ sthaviraḥ /",
    "T04sanssr_pu:1382": " śrāmaṇerakaḥ kathayati /",
    "T04sanssr_pu:1383": " yady apy evaṃ tathāpi tu yan mayā pravrajitena karaṇīyaṃ tat kṛtaṃ /",
    "T04sanssr_pu:1384": " kiṃ kṛtaṃ kleśaprahāṇaṃ chinnasakalabandhano 'haṃ sarvabandhanavinirmuktaḥ /",
    "T04sanssr_pu:1385": " kharaṃ te vākkarma niścāritaṃ /",
    "T04sanssr_pu:1386": " atyayam atyayato deśaya /",
    "T04sanssr_pu:1387": " apy eva nāma etat karmaparikṣayaṃ tanutvaṃ paryādānaṃ gacched iti /",
    "T04sanssr_pu:1388": " tenātyayam atyayato na deśitaṃ tena karmaṇodūkhalākāraḥ saṃvṛttaḥ //",
    "T04sanssr_pu:1389": " yāṃs tvaṃ satvān adrākṣīḥ sthālyākārān /",
    "T04sanssr_pu:1390": " te kalpikārakā āsan bhikṣūṇām upasthāyakāḥ /",
    "T04sanssr_pu:1391": " te bhaiṣajyāni kvāthayanto bhikṣubhir apriyam uktāḥ taiś cittaṃ pradūṣya sthālyo bhinnāḥ tena sthālyākārāḥ saṃvṛttāḥ /",
    "T04sanssr_pu:1392": " yaṃ tvaṃ satvam adrākṣīr madhye chinnaṃ tantunā dhāryamāṇaṃ so 'pi bhikṣur āsīl lābhī grāhikaḥ tena mātsaryābhibhūtena lābhaḥ saṃparivartitaḥ",
    "T04sanssr_pu:1393": " yo vārṣikaḥ sa haimantikaḥ pariṇāmitaḥ /",
    "T04sanssr_pu:1394": " yas tu haimantikaḥ sa vārṣikaḥ pariṇāmitaḥ /",
    "T04sanssr_pu:1395": " tasya karmaṇo vipākena madhye chinnas tantunā dhāryamāṇo gacchati //",
    "T04sanssr_pu:1396": " śikṣāsamuccaye dharmabhāṇakādirakṣāparicchedas tṛtīyaḥ //",
    "T04sanssr_pu:1397": " [IV. (caturthaḥ paricchedaḥ)]",
    "T04sanssr_pu:1398": " apare 'pi mahanto 'nnarthāḥ sūtrānteṣūktāḥ /",
    "T04sanssr_pu:1399": " yathā tāvad ākāśagarbhasūtre /",
    "T04sanssr_pu:1400": " pañcemāḥ kulaputra kṣatriyasya mūrddhābhiṣiktasya mūlāpattayaḥ /",
    "T04sanssr_pu:1401": " yābhir mūlāpattibhiḥ kṣatriyo mūrddhābhiṣiktaḥ sarvāṇi pūrvāvaropitāni kuśalamūlāni jhāṣayati /",
    "T04sanssr_pu:1402": " vastupatitaḥ pārājikaḥ sarvadevamanuṣyamukhebhyo 'pāyagāmī bhavati /",
    "T04sanssr_pu:1403": " katamāḥ pañca /",
    "T04sanssr_pu:1404": " yaḥ kulaputra mūrddhābhiṣiktaṃ staupikaṃ vastv apaharati sāṃghikaṃ vā cāturdiśasāṃghikaṃ vā niryātitaṃ vā /",
    "T04sanssr_pu:1405": " svayaṃ vāpaharati hārayati vā /",
    "T04sanssr_pu:1406": " iyaṃ prathamā mūlāpattiḥ //",
    "T04sanssr_pu:1407": " yaḥ punar dharmaṃ pratikṣipati śrāvakaniryāṇabhāṣitaṃ vā pratyekabuddhaniryāṇabhāṣitaṃ vā mahāyānaniryāṇabhāṣitaṃ vā pratikṣipati pratiṣedhayatīyaṃ dvitīyā mūlāpattiḥ //",
    "T04sanssr_pu:1408": " yaḥ punar mām uddiśya śirastuṇḍamuṇḍakāṣāyavastraprāvṛtaḥ śikṣādhārī vā śikṣādhārī vā tasya duḥśīlasya vā śīlavato vā kāṣāyāṇi vastrāṇy apaharati apaharāyati /",
    "T04sanssr_pu:1409": " gṛhasthaṃ vā karoti kāye daṇḍaiḥ praharati cārake vā prakṣipati jīvitena vā viyojayatīyaṃ tṛtīyā mūlāpattiḥ //",
    "T04sanssr_pu:1410": " yaḥ punaḥ kṣatriyaḥ saṃcintya mātaraṃ jīvitād vyaparopayati pitaram arhantaṃ bhagavacchrāvakaṃ",
    "T04sanssr_pu:1411": " vā jīvitād vyaparopayati samagraṃ vā saṃghaṃ bhinatti tathāgatasyārhataḥ samyaksaṃbuddhasya",
    "T04sanssr_pu:1412": " saṃcintya duṣṭacitto rudhiram utpādayati //",
    "T04sanssr_pu:1413": " ebhiḥ pañcabhir ānantaryair karmabhir anyatarānyataraṃ karmotpādayatīyaṃ caturthī mūlāpattiḥ //",
    "T04sanssr_pu:1414": " yaḥ punaḥ kṣatriyo 'hetuvādī bhavati paralokopekṣakaḥ /",
    "T04sanssr_pu:1415": " daśākuśalān karmapathān samādāya vartate 'nyāṃś ca bahūn satvān daśasv akuśaleṣu karmapatheṣu samādāpayati vinayati niveśayati pratiṣṭhāpayatīyaṃ pañcamī mūlāpattiḥ // pe //",
    "T04sanssr_pu:1416": " yaḥ punar grāmabhedaṃ janapadabhedaṃ nagarabhedaṃ rāṣṭrabhedaṃ karotīyaṃ mūlāpattiḥ // pe //",
    "T04sanssr_pu:1417": " ādikarmiṇāṃ mahāyānasaṃprasthitānāṃ kulaputrāṇāṃ kuladuhitṝṇāṃ vāṣṭau mūlāpattayo /",
    "T04sanssr_pu:1418": " yābhir mūlāpattibhiḥ skhalitā ādikarmikā mahāyānasaṃprasthitāḥ sarvāṇi pūrvāvaropitāni kuśalamūlāni jhāṣayanti /",
    "T04sanssr_pu:1419": " vastupatitāḥ parājitā devamanuṣyamahāyānamukhād apāyagāmino bhavanti ciraṃ ca saṃsāre sīdanti kalyāṇamitravirahitāḥ /",
    "T04sanssr_pu:1420": " katamā aṣṭau /",
    "T04sanssr_pu:1421": " ye satvāḥ pūrvaduścaritahetunāsmin kliṣṭe pañcakaṣāye loke upapannās tae itvarakuśalamūlāḥ kalyāṇamitraṃ saṃniḥśrityedaṃ paramaṃ gambhīraṃ mahāyānaṃ śṛṇvanti /",
    "T04sanssr_pu:1422": " te ca parīttabuddhayo 'pi kulaputrā annuttarāyāṃ samyaksaṃbodhau cittam utpādayanti /",
    "T04sanssr_pu:1423": " teṣāṃ ādikarmikā ye ca bodhisatvā idaṃ paramagambhīraṃ śūnyatāpratisaṃyuktaṃ sūtrāntaṃ śṛṇvanti uddiśanti paṭhanti /",
    "T04sanssr_pu:1424": " te yathāśrutaṃ yathāparyavāptaṃ pareṣāṃ pūrvabuddhisadṛśānāṃ svarthaṃ suvyañjanaṃ vistareṇāgrataḥ smārayanti prakāśayanti /",
    "T04sanssr_pu:1425": " te hy akṛtaśamā bālāḥ pṛthagjanāḥ śṛṇvanta uttrasyanti saṃtrasyanti saṃtrāsam āpadyante /",
    "T04sanssr_pu:1426": " te saṃtrāsena vivarttayanty annuttarāyāḥ samyaksaṃbodheś cittaṃ śrāvakayāne cittaṃ praṇidadhati /",
    "T04sanssr_pu:1427": " eṣā ādikarmikabodhisatvasya mūlāpattiḥ prathamā //",
    "T04sanssr_pu:1428": " yayā mūlāpattyā sa kulaputraḥ sarvaṃ pūrvāvaropitaṃ kuśalamūlaṃ jhāṣayati /",
    "T04sanssr_pu:1429": " vastupatitaḥ parājitaḥ svargāpavargasukhāt /",
    "T04sanssr_pu:1430": " visaṃvāditaṃ cāsya bodhicittam apāyagāmi bhavati /",
    "T04sanssr_pu:1431": " tasmād bodhisatvena mahāsatvena parapudgalānām āśayānuśayaṃ prathamaṃ jñātvā yathāśayānāṃ satvānām anupūrveṇa dharmadeśanā kartavyā /",
    "T04sanssr_pu:1432": " tad yathā mahāsamudre 'nupūrveṇāvatārayati // pe //",
    "T04sanssr_pu:1433": " punar aparam ādikarmiko bodhisatvaḥ kasyacid eva vakṣyati //",
    "T04sanssr_pu:1434": " na tvaṃ śakyasi ṣaṭpāramitāsu caryāṃ cartuṃ /",
    "T04sanssr_pu:1435": " na tvaṃ śakyasy annuttarāṃ samyaksaṃbodhim abhisaṃboddhuṃ /",
    "T04sanssr_pu:1436": " śīghraṃ tvaṃ śrāvakayāne pratyekabuddhayāne vā cittam utpādaya /",
    "T04sanssr_pu:1437": " tena tvaṃ saṃsārān niryāsyasi /",
    "T04sanssr_pu:1438": " yāvad yathāpūrvoktam iyam ādikarmikasya bodhisatvasya dvidyā mūlāpattiḥ //",
    "T04sanssr_pu:1439": " punar aparam ādikarmiko bodhisatvaḥ kasyacid evaṃ vakṣyati /",
    "T04sanssr_pu:1440": " kiṃ bhoḥ prātimokṣavinayena /",
    "T04sanssr_pu:1441": " śīlena surakṣitena śīghraṃ tvam annuttarāyāṃ samyaksaṃbodhau cittam utpādayasva /",
    "T04sanssr_pu:1442": " mahāyānaṃ paṭha /",
    "T04sanssr_pu:1443": " yat te kiñcit kāyavāṅmanobhiḥ kleśapratyayād akuśalaṃ karma samudānītaṃ tena pāṭhena śuddhir bhavaty avipākaṃ /",
    "T04sanssr_pu:1444": " yāvad yathāpūrvoktam ayam ādikarmikasya bodhisatvasya tṛtīyā mūlāpattiḥ //",
    "T04sanssr_pu:1445": " punar aparaṃ kulaputra keṣāñcid ādikarmiko bodhisatva evaṃ vakṣyati /",
    "T04sanssr_pu:1446": " varjayata yūyaṃ kulaputrāḥ śrāvakayānakathāṃ /",
    "T04sanssr_pu:1447": " mā śṛṇuta mā paṭhata mā pareṣām upadiśata /",
    "T04sanssr_pu:1448": " gopayata śrāvakayānakathāṃ /",
    "T04sanssr_pu:1449": " na yūyaṃ tasmāt mahat phalaṃ prāpsyatha /",
    "T04sanssr_pu:1450": " na yūyaṃ tato nidānāc chaktāḥ kleśāntaṃ kartuṃ /",
    "T04sanssr_pu:1451": " śraddadhata mahāyānakathāṃ /",
    "T04sanssr_pu:1452": " śṛṇuta mahāyānaṃ paṭhata mahāyānaṃ pareṣāṃ copadiśata /",
    "T04sanssr_pu:1453": " tato yūyaṃ sarvadurgatyapāyapathān śamayiṣyatha /",
    "T04sanssr_pu:1454": " kṣipraṃ cānnuttarāṃ samyaksaṃbodhim abhisaṃbhotsyatha //",
    "T04sanssr_pu:1455": " yadi te tasya vacanakāriṇo bhavantīdṛśaṃ dṛṣṭigatam upagṛhṇīyuḥ /",
    "T04sanssr_pu:1456": " ubhayor api mūlāpatir bhavatīyam ādikarmikasya bodhisatvasya caturthī mūlāpattiḥ //",
    "T04sanssr_pu:1457": " punar aparam ādikarmikā bodhisatvā dvijihvikā bhavanti anyathā nidarśayanti /",
    "T04sanssr_pu:1458": " idaṃ ca mahāyānaṃ kīrtiśabdaślokārthaṃ lābhasatkārahetoḥ paṭhanti svādhyāyanti dhārayanti vācayanti deśayanti pareṣāṃ ca śrutamātram upadiśanti",
    "T04sanssr_pu:1459": " evaṃ ca vakṣyanti /",
    "T04sanssr_pu:1460": " vayaṃ mahāyānikā nānye /",
    "T04sanssr_pu:1461": " te pareṣām īrṣyāyanti lābhasatkārahetor yatas te labhante upabhogaparibhogān parebhyas tatpratyayāt te prakupyanti teṣāṃ cāvarṇaṃ niścārayanti kutsanti paṃsayanti vijugupsanti /",
    "T04sanssr_pu:1462": " ātmānaṃ cotkarṣayanti na tān /",
    "T04sanssr_pu:1463": " atas te īrṣyahetunā cottarimanuṣyadharmair ātmānaṃ vijñapayanti /",
    "T04sanssr_pu:1464": " tatas te tena vastunā patitāḥ parājitā mahāyānasukhād etāṃ mahāgurukām āpattim āpadyante yayāpāyagāmino bhavanti /",
    "T04sanssr_pu:1465": " yathā kaścit puruṣo ratnadvīpaṃ gacched gantuṃ nāvā samudram avatarate sa mahāsamudre svayam eva tāṃ nāvaṃ bhindyāt tatraiva maraṇaṃ nigacched",
    "T04sanssr_pu:1466": " evam eva ye ādikarmikā bodhisatvā mahāguṇasāgaram avatartukāmā īrṣyāhetos tad vadanti /",
    "T04sanssr_pu:1467": " tatpratyayāt te śraddhānāvaṃ bhittvā prajñājīvitena viyogaṃ prāpnuvanti /",
    "T04sanssr_pu:1468": " evaṃ te bālā ādikarmikā bodhisatvā īrṣyāhetor annṛtapratyayā mahāgurukām āpattim āpadyante /",
    "T04sanssr_pu:1469": " iyaṃ pañcamī mūlāpattir ādikarmikasya bodhisatvasya //",
    "T04sanssr_pu:1470": " punar aparaṃ kulaputra bhaviṣyanty annāgate 'dhvani gṛhasthapravrajitā ādikarmikā",
    "T04sanssr_pu:1471": " bodhisatvā ye te gambhīrāḥ śūnyatāpratisaṃyuktāḥ sūtrāntādhāraṇīkṣāntisamādhibhūmisvalaṃkṛtamahāvidvatpuruṣāṇāṃ",
    "T04sanssr_pu:1472": " kṛtaśramāṇāṃ bodhisatvānāṃ gocarās tān mahāyānasūtrāntān dhārayanti paṭhanti svādhyāyanti",
    "T04sanssr_pu:1473": " pareṣāṃ ca vistareṇa vācayitvā prakāśayanti /",
    "T04sanssr_pu:1474": " ahaṃ cemān dharmān svabuddhyā buddhvaivaṃ ca punar ahaṃ kāruṇyahetos tavopadiśāmi /",
    "T04sanssr_pu:1475": " tvayā vā punas tathā bhāvayitavyaṃ yathā tvam atra gambhīreṣu dharmeṣu pratyakṣo bhaviṣyasi /",
    "T04sanssr_pu:1476": " evaṃ te jñānadarśanaṃ bhaviṣyati yathā mama /",
    "T04sanssr_pu:1477": " etarhi na punar eva dadāti paṭhitamātreṇāham imān evaṃrūpān dharmān gambhīragambhīrān upadiśāmi na sākṣātkriyayā //",
    "T04sanssr_pu:1478": " labhasatkārahetor ātmānaṃ vikrīṇāti /",
    "T04sanssr_pu:1479": " tatpratyayāt sarvatryadhvagatānām arhatāṃ samyaksaṃbuddhānāṃ bodhisatvānām āryapudgalānāṃ ca purataḥ sāparādhiko bhavati /",
    "T04sanssr_pu:1480": " mahāgurukam āpattim āpadyate /",
    "T04sanssr_pu:1481": " visaṃvādayati devamanuṣyān mahāyānena /",
    "T04sanssr_pu:1482": " śrāvakayānam evāsya na bhavati /",
    "T04sanssr_pu:1483": " prāg eva mahāyānasyāvatāraviśeṣādhigamaḥ /",
    "T04sanssr_pu:1484": " prāg evānnuttarā samyaksaṃbodhiḥ //",
    "T04sanssr_pu:1485": " tad yathā kaścit puruṣo mahāṭavīṃ prasthitaḥ kṣuttarṣaprapīḍitaḥ sa tatra mahāphalavṛkṣe pratiṣṭhitaḥ /",
    "T04sanssr_pu:1486": " āhārārthaṃ sa udāraphalavṛkṣam apahāya gandhasaṃpannaṃ rasasaṃpannam annāsvādya viṣavṛkṣam abhiruhya viṣaphalāni bhuñjīta bhuktvā ca kālaṃ kuryāt",
    "T04sanssr_pu:1487": " tadupamāṃs tān pudgalān vadāmi /",
    "T04sanssr_pu:1488": " ye durlabhaṃ manuṣyalābhaṃ labdhvā kalyāṇamitraṃ sanniśritya mahāyānam avatartukāmā",
    "T04sanssr_pu:1489": " lābhasatkārayaśohetor ātmānam upadarśayanti parān paṃsayanti evaṃrūpāṃ mahāgurukām",
    "T04sanssr_pu:1490": " āpattim āpadyante yayā gurukayāpattyā sarvavijñānāṃ paramajugupsitā bhavanti /",
    "T04sanssr_pu:1491": " apāyagāminas tathārūpāś ca pudgalā na sevanīyāḥ sarvakṣatriyabrāhmaṇaviṭśūdrāṇāṃ /",
    "T04sanssr_pu:1492": " yaś ca tān sevate sa sātisāro bhavati sarvavijñānāṃ /",
    "T04sanssr_pu:1493": " iyaṃ kulaputra bodhisatvasya ṣaṣṭhī mūlāpattiḥ //",
    "T04sanssr_pu:1494": " punar aparaṃ kulaputra bhaviṣyanty annāgate 'dhvani kṣatriyāṇāṃ purohitacaṇḍālā amātyacaṇḍālā bhaṭacaṇḍālā mūrkhāḥ paṇḍitamānino mahādhanā mahābhogāḥ",
    "T04sanssr_pu:1495": " bahuvidheṣu dānamayapuṇyakriyāvastuṣu saṃdṛśyante te tyāgamadamattā mānamadadarpeṇa kṣatriyaṃ vibhedayanti /",
    "T04sanssr_pu:1496": " śramaṇān kṣatriyaiḥ /",
    "T04sanssr_pu:1497": " te kṣatriyān niśritya śramaṇān daṇḍāpayanti /",
    "T04sanssr_pu:1498": " arthaṃ daṇḍena muṣanti /",
    "T04sanssr_pu:1499": " tenopadraveṇa te bhikṣavaḥ paudgalikaṃ vā sāṃghikaṃ vā cāturdiśasāṃghikaṃ vā staupikaṃ vā śramaṇair apahṛtya teṣāṃ prāhṛtaṃ pradāpyante /",
    "T04sanssr_pu:1500": " te punaś caṇḍālāḥ kṣatriyasyopanāmayiṣyanti /",
    "T04sanssr_pu:1501": " te ubhayato 'pi mūlāpattim āpadyante /",
    "T04sanssr_pu:1502": " ye kṣatriyacaṇḍālāḥ śramaṇaiḥ sārddhaṃ praduṣyanti tathārūpaṃ ca te dharmaṃ prajñapayiṣyanti /",
    "T04sanssr_pu:1503": " adharmaṃ vā dharmam apahāya /",
    "T04sanssr_pu:1504": " sūtravinayaśikṣā annapekṣya kālopadeśamahāpradeśān apahāya /",
    "T04sanssr_pu:1505": " mahākaruṇānetrīprajñāpāramitaśikṣopāyakauśalyaśikṣāḥ yāś cāpareṣu sūtreṣu śikṣā upadiṣṭās tā apahāya /",
    "T04sanssr_pu:1506": " tathārūpāṃ dharmayuktiṃ bhikṣūṇāṃ viheṭhanārthapūrvakaṃ kriyākāraṃ prajñapayanti /",
    "T04sanssr_pu:1507": " yaiḥ kriyākārair bhikṣūṇāṃ viheṭhanā bhavati /",
    "T04sanssr_pu:1508": " rañcati śamathavipaśyanānuyogamanaḥkāraṃ /",
    "T04sanssr_pu:1509": " te 'vadhyāyanto vyāpādabahulā bhavanti /",
    "T04sanssr_pu:1510": " tena ca hetunā bhikṣūṇām apy upaśāntāḥ kleśā nopaśamyanti na tanūbhavanti /",
    "T04sanssr_pu:1511": " tatkāle punas te bhikṣava āśayavipannā bhavanti śīlavipannāś ca bhavanti /",
    "T04sanssr_pu:1512": " ācāravipannā bhavanti dṛṣṭivipannā bhavanti taddhetoḥ śaithilikā bhavanti /",
    "T04sanssr_pu:1513": " bāhulikā bhavanti /",
    "T04sanssr_pu:1514": " aśramaṇāḥ śramaṇapratijñāḥ /",
    "T04sanssr_pu:1515": " abrahmacāriṇo brahmacāripratijñāḥ śaṅkhasvarasamācārāḥ praṣṭavyadharmadeśakāḥ /",
    "T04sanssr_pu:1516": " te bhūyasyā mātrayā saparicārasya kṣatriyasya satkṛtā bhavanti mānitāḥ pūjitā bhavanti /",
    "T04sanssr_pu:1517": " te ca prahāṇābhiyuktānāṃ bhikṣūṇāṃ gṛhastheṣv avarṇaṃ niścārayanti /",
    "T04sanssr_pu:1518": " sa ca kṣatriyaḥ saparivāraḥ prahāṇābhiyuktānāṃ bhikṣūṇām antike praduṣyati avadhyāyati /",
    "T04sanssr_pu:1519": " yas tatra prahāṇikānāṃ bhikṣūṇām upabhogaparibhogas taṃ svādhyāyābhiratānāṃ bhikṣūṇāṃ niryātayanti /",
    "T04sanssr_pu:1520": " te ubhayato mūlāpattim āpadyante /",
    "T04sanssr_pu:1521": " tat kasya hetoḥ //",
    "T04sanssr_pu:1522": " dhyāyī bhikṣuḥ sukṣetraṃ /",
    "T04sanssr_pu:1523": " nādhyayanavaiyāvṛtyāśritā nādhyayanābhiyuktāḥ //",
    "T04sanssr_pu:1524": " saṃdhidhāraṇīkṣāntibhūmiṣu bhājanībhūtā dakṣiṇīyāḥ pātrabhūtāḥ /",
    "T04sanssr_pu:1525": " ālokakarālokasya mārgopadeśakāḥ /",
    "T04sanssr_pu:1526": " karmakṣetrakleśakṣetrān satvān uttārayanti /",
    "T04sanssr_pu:1527": " nirvāṇagamane ca mārge pratiṣṭhāpayanti /",
    "T04sanssr_pu:1528": " imāḥ kulaputrāṣṭau mūlāpattaya iti //",
    "T04sanssr_pu:1529": " āsāṃ niḥsaraṇam ihaiva sūtre 'bhihitaṃ /",
    "T04sanssr_pu:1530": " yadi te bodhisatvā ākāśagarbhasya bodhisatvasya nāma śrutvā darśanam asyākāṅkṣeran /",
    "T04sanssr_pu:1531": " apāyaprapatanabhayāt mūlāpattīr daśayitukāmā /",
    "T04sanssr_pu:1532": " yadi te ākāśagarbhaṃ bodhisatvaṃ namaḥkuryuḥ nāma cāsya parikīrttayeyus teṣāṃ sa",
    "T04sanssr_pu:1533": " kulaputro yathā bhāgyatayā svarūpeṇāgratas tiṣṭhati brāhmaṇarūpeṇa yāvad dārikārūpeṇa purataḥ sthāsyati /",
    "T04sanssr_pu:1534": " tasyādikarmikasya bodhisatvasya yathā samutthitās tā āpattīḥ pratideśayati /",
    "T04sanssr_pu:1535": " gambhīraṃ cāsyopāyakauśalyaṃ mahāyāne caryām upadarśayati /",
    "T04sanssr_pu:1536": " yāvad avaivarttikabhūmau ca pratiṣṭhāpayati // pe //",
    "T04sanssr_pu:1537": " yadi teṣāṃ saṃmukhaṃ darśanaṃ na dadāti /",
    "T04sanssr_pu:1538": " yas tam abhiyācati /",
    "T04sanssr_pu:1539": " tenādikarmikeṇa bodhisatvena sāparādhena paścime yāme utthāyāsanāt prāṅmukhena sthitvā dhūpaṃ dhūpayitavyaṃ /",
    "T04sanssr_pu:1540": " aruṇo devaputra āyācitavyaḥ /",
    "T04sanssr_pu:1541": " evaṃ ca vaktavyaṃ /",
    "T04sanssr_pu:1542": " aruṇa aruṇa mahākṛpa mahābhāga mahoditas tvaṃ jambudvīpe māṃ karuṇayāchādayasva /",
    "T04sanssr_pu:1543": " śīghram ākāśagarbhaṃ mahākāruṇikaṃ mama vacanena bodhaya /",
    "T04sanssr_pu:1544": " mama svapnāntare tam upāyam upadarśaya yenāham upāyenāpattiṃ pratideśayāmi /",
    "T04sanssr_pu:1545": " ārye mahāyāne upāyaprajñāṃ pratilapsyāmīti //",
    "T04sanssr_pu:1546": " tena tatkālaṃ śayyāyāṃ nidrāpayitavyaṃ sahodgate 'ruṇe iha jambudvīpe ākāśagarbhasya bodhisatvasyeha samāgamo bhavati svarūpeṇa ca /",
    "T04sanssr_pu:1547": " tasyādikarmikasya bodhisatvasya svapnāntare purataḥ sthitvā tāṃ mūlāpattiṃ deśayati mahāyānopāyena /",
    "T04sanssr_pu:1548": " tathārūpaṃ ca tasyopāyajñānaṃ saṃdarśayati /",
    "T04sanssr_pu:1549": " yenopāyakauśalyena sa ādikarmiko bodhisatvas tatraiva bodhicittāsaṃpramoṣaṃ nāma samādhiṃ pratilabhate sudṛḍhavyavasthitaś ca bhavati mahāyānae ity ādi //",
    "T04sanssr_pu:1550": " atha vā yo 'tra sūtre 'dhyeṣaṇamantraḥ pūrvam uktaḥ /",
    "T04sanssr_pu:1551": " tenāyaṃ vidhiḥ kāryaḥ /",
    "T04sanssr_pu:1552": " evaṃ syāt /",
    "T04sanssr_pu:1553": " araṇye upavane 'bhyavakāśe vāgaraṃ vā tagaraṃ vā kālānusāri vā dhūpayitavyaṃ /",
    "T04sanssr_pu:1554": " prāñjalinā ca bhūtvā samantato digvidikṣu ca pañcamaṇḍalakena vanditvā ime mantrapadāḥ pravartayitavyāḥ /",
    "T04sanssr_pu:1555": " tad yathā /",
    "T04sanssr_pu:1556": " sumṛśa [doubtful] /",
    "T04sanssr_pu:1557": " kāruṇika /",
    "T04sanssr_pu:1558": " caratu [doubtful] /",
    "T04sanssr_pu:1559": " vicara /",
    "T04sanssr_pu:1560": " sañcara /",
    "T04sanssr_pu:1561": " kāruṇika /",
    "T04sanssr_pu:1562": " murara /",
    "T04sanssr_pu:1563": " murara vegadhāri namucame bhujayata kāruṇika cintāmaṇi pūraya kāruṇika sarvāśāṃ me sthāpaya /",
    "T04sanssr_pu:1564": " ājñādhārī sphugu /",
    "T04sanssr_pu:1565": " rativiveka gu /",
    "T04sanssr_pu:1566": " dṛṣṭiviveka gu /",
    "T04sanssr_pu:1567": " pūraya kāruṇika pūrayantu mamāśāṃ /",
    "T04sanssr_pu:1568": " sarvathā cāśokagati svāhā //",
    "T04sanssr_pu:1569": " vidhiḥ pūrvavat /",
    "T04sanssr_pu:1570": " sarvavyādhiduḥkhasarvabhayasarvopakaraṇavighātapratighāte sarvābhīṣṭasiddhaye ca kāryaḥ //",
    "T04sanssr_pu:1571": " yadi kṣatriyādayo 'pi bodhisatvāḥ katham eṣām āpattiniyamo 'nyeṣāṃ cādhikyaṃ /",
    "T04sanssr_pu:1572": " atha tena sāmvarikāḥ /",
    "T04sanssr_pu:1573": " katham eṣām āpattivyavasthā /",
    "T04sanssr_pu:1574": " kathaṃ vā taddoṣāt sāmvarikā api gṛhyante /",
    "T04sanssr_pu:1575": " naiṣa doṣaḥ /",
    "T04sanssr_pu:1576": " yeṣāṃ yatra bahulaṃ saṃbhavaḥ te tatrākoṭitāḥ svanāmagrahaṇadarśanād bhayotpādanārthaṃ /",
    "T04sanssr_pu:1577": " paraḥparatas tu sarvaiḥ sarvā āpattayaḥ parihartavyāḥ //",
    "T04sanssr_pu:1578": " yena vā prakṛtimahāsāvadyatayāsamādāno 'py abhavyo bhavaty ucchinnakuśalamūlaś ca sutarāṃ tena sāmvarikā ity alam anayā cintayā //",
    "T04sanssr_pu:1579": " upāyakauśalyasūtre 'pi mūlāpattir uktā /",
    "T04sanssr_pu:1580": " kiṃ vāpi kulaputra bodhisatvaḥ prātimokṣaśikṣāyāṃ śikṣamāṇāḥ kalpaśatasahasram api mūlaphalabhakṣaḥ syāt /",
    "T04sanssr_pu:1581": " sarvasatvānāṃ ca sūktaduruktāni kṣamet /",
    "T04sanssr_pu:1582": " śrāvakapratyekabuddhabhūmipratisaṃyuktaiś ca manasikārair vihared iyaṃ bodhisatvasya gurukā mūlāpattiḥ /",
    "T04sanssr_pu:1583": " tad yathā kulaputra śrāvakayānīyo mūlāpattim āpannaḥ so 'bhavyas tair eva skandhaiḥ parinirvātum /",
    "T04sanssr_pu:1584": " evam eva kulaputro 'pratideśyaitām āpattim aniḥsṛjya tān śrāvakapratyekabuddhamanasikārān abhavyo buddhabhūmau parinirvātum iti //",
    "T04sanssr_pu:1585": " āsāṃ ca mūlāpattīnāṃ sukhagrahaṇadhāraṇārtham ekīyamatānāṃ ca saṃgrahakārikā ucyante //",
    "T04sanssr_pu:1586": " ratnatrayasvaharaṇād āpatpārājikā matā /",
    "T04sanssr_pu:1587": " saddharmasya pratikṣepād dūtīyā muninoditā //",
    "T04sanssr_pu:1588": " duḥśīlasyāpi vā bhikṣoḥ kāṣāyastainyatāḍanāt /",
    "T04sanssr_pu:1589": " cārake vā vinikṣepād apapravrājanena ca //",
    "T04sanssr_pu:1590": " pañcānantaryakaraṇān mithyādṛṣṭigraheṇa vā /",
    "T04sanssr_pu:1591": " grāmādibhedanād vāpi mūlāpattir jinoditā //",
    "T04sanssr_pu:1592": " śūnyatāyāś ca kathanāt satveṣu kṛtabuddhiṣu /",
    "T04sanssr_pu:1593": " buddhatvaprasthitānāṃ vā saṃbodher vinivarttanāt //",
    "T04sanssr_pu:1594": " prātimokṣaṃ parityājya mahāyāne niyojanāt /",
    "T04sanssr_pu:1595": " śiṣyayānaṃ na rāgādiprahāṇāyeti vā grahāt //",
    "T04sanssr_pu:1596": " pareṣāṃ grahaṇād vāpi punaḥ svaguṇakāśanāt /",
    "T04sanssr_pu:1597": " parapaṃsanato lābhasatkāraślokahetunā //",
    "T04sanssr_pu:1598": " gambhīrakṣāntiko 'smīti mithyaiva kathanāt punaḥ /",
    "T04sanssr_pu:1599": " daṇḍāpayed vā śramaṇān dadyād vā śaraṇatrayāt //",
    "T04sanssr_pu:1600": " gṛhṇīyād dīyamānaṃ vā śamathe tyājanāt punaḥ /",
    "T04sanssr_pu:1601": " pratisaṃlīnabhogaṃ ca svādhyāyiṣu nivedanāt //",
    "T04sanssr_pu:1602": " mūlā āpattayo hy etā mahānarakahetavaḥ /",
    "T04sanssr_pu:1603": " āryasyākāśagarbhasya svapne deśyāḥ puraḥsthitaiḥ //",
    "T04sanssr_pu:1604": " bodhicittaparityāgād yācakāyāpradānataḥ /",
    "T04sanssr_pu:1605": " tīvramātsaryalobhābhyāṃ krodhād vā satvatāḍanāt //",
    "T04sanssr_pu:1606": " prasādyamāno yatnena satveṣu na titikṣate /",
    "T04sanssr_pu:1607": " ślokāt parānuvṛttyā vā saddharmābhāsavarṇanād / iti //",
    "T04sanssr_pu:1608": " āryakṣitigarbhasūtre 'py uktaṃ /",
    "T04sanssr_pu:1609": " yo mahābrahman mamoddiśya pravrajito duḥśīlapāpasamācāro bhikṣur anubhūtaḥ kaśambakajāto 'śramaṇaḥ śramaṇapratijñaḥ abrahmacārī brahmacāripratijñaḥ",
    "T04sanssr_pu:1610": " dhvastaḥ patitaḥ parājito vividhaiḥ kleśaiḥ /",
    "T04sanssr_pu:1611": " atha ca punaḥ sa duḥśīlapāpasamācāro bhikṣur adyāpi sarvadevānāṃ yāvat sarvamanuṣyāṇāṃ yāvat puṇyanidhīnāṃ darśayitā bhavati kalyāṇamitraṃ /",
    "T04sanssr_pu:1612": " kiṃ cāpi sa apātrībhūtaḥ tena ca punaḥ śirastuṇḍamuṇḍena kāṣāyavastraprāvaraṇeryāpathena",
    "T04sanssr_pu:1613": " darśanahetunāpi bahūnāṃ satvānāṃ vividhakuśalamūlopastambhanakaraḥ sugatimārgadarśako bhavati /",
    "T04sanssr_pu:1614": " tasmād yo mamoddiśya pravrajitaḥ śīlavān duḥśīlo vā tasya nānujānāmi cakravarttir",
    "T04sanssr_pu:1615": " ājñām api yan mamoddiśya pravrajitasya sahadharmeṇāpi kāye daṇḍaprahāraṃ vā dātuṃ",
    "T04sanssr_pu:1616": " cārake vā prakṣeptuṃ /",
    "T04sanssr_pu:1617": " aṅgam aṅgaṃ vikarttanaṃ vā kartuṃ jīvitād vā vyaparopaṇaṃ kartuṃ /",
    "T04sanssr_pu:1618": " kiṃ punar adharmeṇa //",
    "T04sanssr_pu:1619": " kiṃ cāpi mṛtaḥ kathyate 'smin dharmavinaye /",
    "T04sanssr_pu:1620": " atha ca punaḥ sa pudgalo gorocanakastūrikāsadṛśa iti /",
    "T04sanssr_pu:1621": " atraivāha /",
    "T04sanssr_pu:1622": " ye mamoddiśya pravrajitān yānabhūtān pātrabhūtān vā viheṭhayiṣyanti te sarveṣāṃ tryadhvagatānāṃ buddhānām atīva sāparādhā bhavanti /",
    "T04sanssr_pu:1623": " samucchinnakuśalamūlā dagdhasantānā avīciparāyaṇā bhavantīti /",
    "T04sanssr_pu:1624": " atraivāha /",
    "T04sanssr_pu:1625": " sarvabuddhair adhiṣṭhito 'yaṃ mokṣadhvajo yad uta raktakāṣāyavastram iti /",
    "T04sanssr_pu:1626": " asminn eva coktaṃ /",
    "T04sanssr_pu:1627": " tena khalu punaḥ samayena bahūni śrāvakaniyutaśatasahasrāṇi bahūni ca bodhisatvaniyutaśatasahasrāṇi bhagavato 'ntike evaṃrūpaṃ pūrvakṛtaṃ karmāvaraṇaṃ pratideśayanti /",
    "T04sanssr_pu:1628": " vayam api bhadanta bhagavan bahūnāṃ pūrvakāṇāṃ tathāgatānāṃ pravacane pātrabhūtān",
    "T04sanssr_pu:1629": " pātrabhūtāṃś ca buddhānāṃ bhagavatāṃ śrāvakayānīyān pudgalāñ jugupsitavantaḥ paṃsitavanto",
    "T04sanssr_pu:1630": " roṣitavanto 'varṇāyaśaḥkathāś ca niścāritavantaḥ /",
    "T04sanssr_pu:1631": " tena vayaṃ karmāvaraṇena triṣv apāyeṣu vividhāṃ tīvrāṃ pracaṇḍāṃ duḥkhāṃ vedanāṃ pratyanubhūtavantaḥ //",
    "T04sanssr_pu:1632": " peyālaṃ //",
    "T04sanssr_pu:1633": " vayaṃ tatkarmāvaraṇaśeṣam etarhi bhagavato 'ntike pratideśayiṣyāmaḥ /",
    "T04sanssr_pu:1634": " kecid vadanti /",
    "T04sanssr_pu:1635": " vayaṃ bhagavataḥ śrāvakān vacanais tarjitavantaḥ paribhāṣitavantaḥ /",
    "T04sanssr_pu:1636": " kecid vadanti /",
    "T04sanssr_pu:1637": " vayaṃ bhagavataḥ śrāvakān apātrabhūtān patrābhūtāṃś ca praharitavantaḥ /",
    "T04sanssr_pu:1638": " kecid vadanti /",
    "T04sanssr_pu:1639": " vayaṃ cīvarān hṛtavantaḥ /",
    "T04sanssr_pu:1640": " kecid vadanti /",
    "T04sanssr_pu:1641": " vayaṃ bhagavataḥ śrāvakāṇām upabhogaparibhogān ācchinnavantaḥ /",
    "T04sanssr_pu:1642": " kecid vadanti /",
    "T04sanssr_pu:1643": " vayaṃ bhagavantam uddiśya pravrajitān gṛhasthān kāritavantaḥ tata asthānaṃ sāditāḥ /",
    "T04sanssr_pu:1644": " kecid vadanti /",
    "T04sanssr_pu:1645": " asmābhir bhagavan buddhānāṃ bhagavatāṃ śrāvakā apatrabhūtāḥ pātrabhūtāś ca sāparādhikāś",
    "T04sanssr_pu:1646": " cārake prakṣiptās tena vayaṃ karmāvaraṇena bahūn kalpāṃs tṛṣv apāyeṣu vividhāṃ tīvrāṃ",
    "T04sanssr_pu:1647": " pracaṇḍāṃ duṣkhāṃ vedanāṃ pratyanubhūtavantaḥ // pe //",
    "T04sanssr_pu:1648": " tad vayam etarhi karmāvaraṇaśeṣāṃ bhagavato 'ntike pratideśayāmaḥ /",
    "T04sanssr_pu:1649": " āyatyāṃ saṃvaram āpadyema /",
    "T04sanssr_pu:1650": " pratigahṇātu bhagavān asmākam anukampām upādāya /",
    "T04sanssr_pu:1651": " uddharatu bhagavān asmān annantapāpebhya iti vistaraḥ //",
    "T04sanssr_pu:1652": " pravrajyāntarāyasūtre 'py annartha uktaḥ /",
    "T04sanssr_pu:1653": " caturbhir mahānāman dharmaiḥ samanvāgato gṛhī akṣaṇaprāpto bhavati /",
    "T04sanssr_pu:1654": " jātyandhaś ca jaḍaś cājihvakaś ca caṇḍālaś ca jātu sukhito bhavaty abhyākhyānabahulaś ca ṣaṇḍakaś ca paṇḍakaś ca nityadāsaś ca /",
    "T04sanssr_pu:1655": " strī ca bhavati śvā ca śūkaraś ca gardabhaś coṣṭraś ca āśīviṣaś ca bhavati tatra tatra jātau //",
    "T04sanssr_pu:1656": " katamaiś caturbhiḥ /",
    "T04sanssr_pu:1657": " iha mahānāman gṛhī pūrvajinakrṭādhikārāṇāṃ satvānāṃ naiṣkramyacittasya pravrajyācittasyāryamārgacittasyāntarāyaṃ karoti /",
    "T04sanssr_pu:1658": " anena prathamena //",
    "T04sanssr_pu:1659": " punar aparaṃ gṛhī dhanalaulyena putralaulyena karmavipākam aśraddadhat putrasya vā duhitur vā bhāryāyā vā jñātisaṃghasyaiśvaryasthāne vartamāne pravrajyāntarāyaṃ karoti /",
    "T04sanssr_pu:1660": " anena dvitīyeneti //",
    "T04sanssr_pu:1661": " anyadvayaṃ /",
    "T04sanssr_pu:1662": " saddharmapratikṣepaḥ śramaṇabrāhmaṇeṣu ca pratighaḥ //",
    "T04sanssr_pu:1663": " daśa cākuśalāḥ karmapathāḥ annarthāḥ /",
    "T04sanssr_pu:1664": " saddharmasmṛtyupasthānād vipākakaṭukā draṣṭavyāḥ /",
    "T04sanssr_pu:1665": " tataḥ kiñcinmātraṃ sūtraṃ sūcyate /",
    "T04sanssr_pu:1666": " prāṇātipātavipākalavas tāvad /",
    "T04sanssr_pu:1667": " yathāha /",
    "T04sanssr_pu:1668": " tad yathāgniśikhācarā nāma pakṣiṇo ye 'gniśikṣāmadhyagatā na dahyante saṃhṛṣṭatarāś ca nārakeyāṇāṃ kapālaṃ bhittvā rudhiraṃ pibanti /",
    "T04sanssr_pu:1669": " kapālāntaracarā nāma pakṣiṇo ye mastakaṃ bhittvā jvalitamastakaluṅgān pibanti /",
    "T04sanssr_pu:1670": " jihvāmiṣabhujo nāma pakṣiṇo ye jihvāṃ vidāryābhito 'bhitaḥ prabhakṣayanti /",
    "T04sanssr_pu:1671": " sāpi jihvā bhuktā punar api saṃjāyate padmadalakomalatarā /",
    "T04sanssr_pu:1672": " evam arthānurūpasaṃjñā dantotpāṭakā nāma kaṇṭhanāḍyapakarṣakā nāma /",
    "T04sanssr_pu:1673": " klomakāśinaḥ /",
    "T04sanssr_pu:1674": " āmāśayādāḥ /",
    "T04sanssr_pu:1675": " plīhasaṃvartakā /",
    "T04sanssr_pu:1676": " antravivarakhādinaḥ /",
    "T04sanssr_pu:1677": " pṛṣṭhavaṃśacarā nāma /",
    "T04sanssr_pu:1678": " marmaguhyakā nāma pakṣiṇo ye sarvāṇi marmavivarāṇi bhittvā marmāṇi kṛntayitvā vivarāṇi praviśya majjāmaṇḍaṃ pibanti krandamānānāṃ /",
    "T04sanssr_pu:1679": " sūcīchidrā nāma pakṣiṇo ye sūcīsadṛśatuṇḍā raktaṃ pibanti /",
    "T04sanssr_pu:1680": " evam asthivivarāśinaḥ ṣaṭtvagbhakṣiṇaḥ /",
    "T04sanssr_pu:1681": " nakhanikṛntakā medodāḥ snāyuviśeṣakāḥ /",
    "T04sanssr_pu:1682": " keśoṇḍukā nāma pakṣiṇo ye keśamūlāny utpāṭayanti //",
    "T04sanssr_pu:1683": " sa evam avīcipradeśas trīṇi yojanaśatasahasrāṇi pakṣibhairavapakṣo nāma /",
    "T04sanssr_pu:1684": " tatra tair anyair nārakeyaiḥ sahānnekāni varṣaśatasahasrāṇi bhakṣyate saṃbhavati ca /",
    "T04sanssr_pu:1685": " sa kathañcid api tasmān muktaḥ sarvasmād duṣkhajālaparivṛtaḥ /",
    "T04sanssr_pu:1686": " śvabhraprapāto nāma dvitīyaḥ pradeśas tatra gacchati /",
    "T04sanssr_pu:1687": " trāṇānveṣī śaraṇānveṣī paritrāṇānveṣī samantata ekādaśabhir arciskandhair āvṛto niḥsahāyaḥ",
    "T04sanssr_pu:1688": " karmapāśabandhanabaddhaḥ samantataḥ śatrubhir āvṛtaḥ kāntāram anuprapannaḥ sarvasmān",
    "T04sanssr_pu:1689": " narakapuñjād adhikataraṃ vyasanam abhiprapannas taṃ śvabhraprapātaṃ nāma pradeśam anudhāvati /",
    "T04sanssr_pu:1690": " patite 'tīva pādaḥ pravilīyate /",
    "T04sanssr_pu:1691": " utkṣiptaḥ punar api saṃbhavati /",
    "T04sanssr_pu:1692": " sukumārataraḥ ślakṣṇataraḥ kharābhis tīvrābhir vedanābhir abhibhūtaḥ /",
    "T04sanssr_pu:1693": " tasyaivaṃ bhayaviklavavadanasya karacaraṇasarvāṅgapratyaṅgapravilīyamānasya sa pradeśaḥ śvabhraprapāto nāma prādurbhavati /",
    "T04sanssr_pu:1694": " sa tasmin deśe nipatati patitaḥ śvabhre prapatati trīṇi yojanasahasrāṇi /",
    "T04sanssr_pu:1695": " punar api karmakṛtena vāyunotkṣipyate /",
    "T04sanssr_pu:1696": " sa prapatamānaḥ kaṃkavāyasagrdhrolūkair bhakṣyate /",
    "T04sanssr_pu:1697": " yāvat tasyaivam utkṣipyamānasya ca prapatataś cānnekāni varṣaśatasahasrāṇi gacchanti /",
    "T04sanssr_pu:1698": " kathañcid api tasmān muktaḥ paribhrāmitaś cakrāṅkaṃ vivaraṃ nāma pradeśam anudhāvati /",
    "T04sanssr_pu:1699": " tasmiṃś ca pradeśe sahasrārāṇi cakrāṇi prādurbhavanti vajranābhīni tīkṣṇajvālāni śīghrabhramāṇi tasya sahagamanād eva tāni cakrāṇi śarīraṃ prāpya bhramanti / pe //",
    "T04sanssr_pu:1700": " pratyekaṃ sarvāṅgāni pramathnanto dahanti pādatale cāsya śaṅkubhir bhidyete /",
    "T04sanssr_pu:1701": " evaṃ makkoṭakaparvate /",
    "T04sanssr_pu:1702": " mākkoṭakaiḥ prāṇijātibhiḥ sāntarvahiḥparamāṇuśaḥ prabhakṣyate /",
    "T04sanssr_pu:1703": " bhukto bhuktaḥ punar api saṃjāyate sukumārataraḥ /",
    "T04sanssr_pu:1704": " sukumāratayā bhūyo 'py ādhikatarāṃ vedanām anubhavati /",
    "T04sanssr_pu:1705": " bhuktabhuktasya prabhūtataram evāsya tvaṅmāṃsaṃ prādurbhavati /",
    "T04sanssr_pu:1706": " tasya prāṇātipātakṛtopacitasya tatphalaṃ bhavati //",
    "T04sanssr_pu:1707": " adattādānavipākam āha /",
    "T04sanssr_pu:1708": " sa eṣa duṣkṛtakarmāntacārī ālātacakranirmāṇagandharvanagaramṛgatṛṣṇikāsadṛśaṃ mahad arthajātaṃ paśyati ratnavastradhanadhānyanikarabhūtaṃ /",
    "T04sanssr_pu:1709": " tasyaivaṃ lobhābhibhūtasya karmaṇā mohitasyaivaṃ bhavati /",
    "T04sanssr_pu:1710": " mamedam iti /",
    "T04sanssr_pu:1711": " sa evaṃ mohitaḥ pāpakārī prajvalitāṅgārakarṣūr laṅghayitvā taddraviṇam anudhāvati /",
    "T04sanssr_pu:1712": " sa karmakṛtair yamapuruṣair gṛhyate śastrajālamadhyagataḥ sarvāṅgapratyaṅgaśaḥ pāṭyate viśasyate dahyate 'sthyavaśeṣaḥ kriyate /",
    "T04sanssr_pu:1713": " na cāsyānnādikālapravṛttaḥ sa lobhas tām apy avasthāṃ gatasya parihīyatae iti //",
    "T04sanssr_pu:1714": " kāmamithyācāram adhikṛtyāha /",
    "T04sanssr_pu:1715": " eṣa sa pāpakartā tasmāc chastrasaṅkaṭān muktaḥ kathamapy aṅgārakarṣūr laṅghayitvā karmaṇā bhrāmitaḥ pradeśam anyaṃ prapadyate /",
    "T04sanssr_pu:1716": " vitathadarśanaṃ nāma tatra karmakṛtāṃ striyaṃ paśyati yā tena pūrvaṃ naṣṭasmṛtinā dṛṣṭā /",
    "T04sanssr_pu:1717": " dṛṣṭvā cānnādikālābhyasto rāgāgnir utpadyate /",
    "T04sanssr_pu:1718": " sa tena dhāvati yena tā striyaḥ /",
    "T04sanssr_pu:1719": " tāś cāyomayyo nāryaḥ karmakṛtāḥ /",
    "T04sanssr_pu:1720": " tābhir asau gṛhyate /",
    "T04sanssr_pu:1721": " gṛhītvā cauṣṭhāt prabhṛti tathā bhujyate yathāsya sarṣapaphalamātrapramāṇam api nāvaśiṣṭaṃ /",
    "T04sanssr_pu:1722": " tasmiñ śarīre bhavati /",
    "T04sanssr_pu:1723": " punar api saṃbhavati /",
    "T04sanssr_pu:1724": " punar api bhujyate /",
    "T04sanssr_pu:1725": " sa kaṭukāṃ kharāṃ vedanām anubhavaṃs tasmād rāgāgner na nivartate /",
    "T04sanssr_pu:1726": " yena tā striyas tena bhūyaḥ saḥ saṃdhāvati /",
    "T04sanssr_pu:1727": " na cāsya tatpīḍā tathā bādhate yathā rāgāgniḥ /",
    "T04sanssr_pu:1728": " atha tā striyo bhūyo vajramayāyomayaprajvalitagātrās taṃ manuṣyam ādāya jvālāmālākulasarvaśarīrās taṃ nārakeyaṃ siktāmuṣṭivad bhindanti /",
    "T04sanssr_pu:1729": " punar api saṃbhavatīti pūrvavat // pe //",
    "T04sanssr_pu:1730": " striyo mūlam apāyasya dhananāśasya sarvathā /",
    "T04sanssr_pu:1731": " strīvidheyā narā ye tu kutas teṣāṃ bhavet sukham // pe //",
    "T04sanssr_pu:1732": " yāvat / strī vināśo vināśānām iha loke paratra ca /",
    "T04sanssr_pu:1733": " tasmāt striyo vivarjyāḥ syur yadīcchet sukham ātmana iti //",
    "T04sanssr_pu:1734": " mṛṣāvādam adhikatyāha /",
    "T04sanssr_pu:1735": " sa tair yamapuruṣair gṛhyate gṛhītvā ca tanmukhaṃ vidārayanti tasmāj jihvām apakarṣayanti /",
    "T04sanssr_pu:1736": " sā ca jihvā karmavaśāt pañcayojanaśatapramāṇā bhavati /",
    "T04sanssr_pu:1737": " tasya mṛṣāvādasya balena tasyāś ca sahanirgamanakāle te yamapuruṣā bhūmāv ānāhayanti pradīptāyomayyāṃ /",
    "T04sanssr_pu:1738": " karmakṛtaṃ ca halasahasraṃ prādurbhavati pradīptāgrasaṃyuktaṃ balavadbhir balīvardais tad asyāntargataṃ jihvāyāṃ vahati /",
    "T04sanssr_pu:1739": " tatra pūyarudhirakṛmiśrāviṇyo nadyaḥ pravahanti // pe //",
    "T04sanssr_pu:1740": " sā ca jihvā tathā sukumārā yathā devānām akṣi //",
    "T04sanssr_pu:1741": " yāvat sa vedanātas tanati krandati vikrośati na cāsya tadduḥkhaṃ kaścid apanayatīti vistaraḥ /",
    "T04sanssr_pu:1742": " tasyaivaṃ pracaṇḍām vedanām anubhavato 'nnekāni varṣaśatasahasrāṇi sā ca jihvā kṛṣyate /",
    "T04sanssr_pu:1743": " sā kathañcit tasya nārakasya mukhe praviśati /",
    "T04sanssr_pu:1744": " sa bhayavihvalavadano yena vā tena vā niḥpalāyate 'ṅgārakarṣūṣu dahyamāno nimajjan /",
    "T04sanssr_pu:1745": " tasyaivaṃ duḥkhārttasyāśaraṇasyāparāyaṇasya punar api yamapuruṣāḥ prādurbhavanti mudgarāsipāṇayaḥ /",
    "T04sanssr_pu:1746": " te taṃ puruṣaṃ mastakāt prabhṛti yāvat pādau cūrṇayantīty ādi //",
    "T04sanssr_pu:1747": " paiśunyavipākas tu yathaiva mṛṣāvādasya trīṇi yojanaśatāni jihveti viśeṣas tu /",
    "T04sanssr_pu:1748": " tāṃ yamapuruṣā nistriṃśān ādāya pradīptadhārān jihvāṃ nikṛntanti /",
    "T04sanssr_pu:1749": " jambukaiś cānysamin pradeśe bhakṣyate /",
    "T04sanssr_pu:1750": " paramakaṭukāṃ vedanāṃ prativedayate sa krandati vikrośaty avyaktākṣaraṃ jihvāvirahita ity ādi //",
    "T04sanssr_pu:1751": " pāruṣyavipākam āha /",
    "T04sanssr_pu:1752": " te tāṃ jihvām āsyaṃ vidārya gṛhṇanti /",
    "T04sanssr_pu:1753": " gṛhītvā niśitadhāraiḥ śastraiś chittvā tasya bhūya eva khādanīyārthena mukhe prakṣipanti /",
    "T04sanssr_pu:1754": " sa ca jighansārditaḥ kṣutkṣāmavadanaḥ svarudhiralālāparisrutāṃ tām eva svajihvāṃ bhakṣayati /",
    "T04sanssr_pu:1755": " sā ca jihvā chinnā punar api saṃjāyate karmavaśāt /",
    "T04sanssr_pu:1756": " atha sa bhūmau vedanārttaḥ parivartate viceṣṭate krandate /",
    "T04sanssr_pu:1757": " tasyaivaṃ vedanārttasya parivṛttanayanatārakasya duṣkhārttasya dīnasyāsahāyasyaikākinaḥ svakṛtam upabhuñjānasya yamapuruṣā anuśāsanīgāthāṃ bhāṣante",
    "T04sanssr_pu:1758": " jihvādhanor vinirmuktas tīkṣṇo vāg viśikhas tvayā /",
    "T04sanssr_pu:1759": " pāruṣyam iti yad dṛṣṭaṃ tasyaitat phalam āgatam //",
    "T04sanssr_pu:1760": " iti vistaraḥ //",
    "T04sanssr_pu:1761": " saṃbhinnapralāpavipākam āha //",
    "T04sanssr_pu:1762": " tasya tat prajvalitaṃ tāmradravalohitaṃ jihvāṃ dahati /",
    "T04sanssr_pu:1763": " jihvāṃ dagdhvā kaṇṭhaṃ dahati /",
    "T04sanssr_pu:1764": " kaṇṭhaṃ dagdhvā hṛdayaṃ dahati hṛdayaṃ dagdhvāntrāṇi dahati /",
    "T04sanssr_pu:1765": " tāny api dagdhvā pakvāśayaṃ dahati /",
    "T04sanssr_pu:1766": " pakvāśayam api dagdhvādhobhāgena nirgacchati //",
    "T04sanssr_pu:1767": " yamapuruṣā gāthām āhuḥ /",
    "T04sanssr_pu:1768": " pūrvottarābaddhapadaṃ nirarthakam asaṃgatam /",
    "T04sanssr_pu:1769": " abaddhaṃ yat tvayā proktaṃ tasyaitat phalam āgataṃ //",
    "T04sanssr_pu:1770": " yā na [doubtful] satyavatī nityaṃ na cādhyayanatatparā /",
    "T04sanssr_pu:1771": " na sā jihvā budhair dṛṣṭā kevalaṃ māṃsakhaṇḍikā /",
    "T04sanssr_pu:1772": " iti vistaraḥ //",
    "T04sanssr_pu:1773": " abhidhyāvipākam āha /",
    "T04sanssr_pu:1774": " atha paśyati riktaṃ tuccham asārakaṃ karmakṛtaṃ bahudraviṇaṃ paraparigṛhītaṃ tasya karmacoditavyāmohitasyaivaṃ bhavati /",
    "T04sanssr_pu:1775": " mamedaṃ syād iti /",
    "T04sanssr_pu:1776": " tataḥ sa nārakas tenaiva dhāvati yena tad dravyaṃ /",
    "T04sanssr_pu:1777": " tasyābhidhyākhyamānasasyākuśalasyāsevitabhāvitabahulīkṛtasya tatphalaṃ yad asau narake viparītaṃ paśyati /",
    "T04sanssr_pu:1778": " tasyaivaṃ paśyato 'bhidhyābahulasya haste śastraṃ prādurbhavati sa tena dhāvati /",
    "T04sanssr_pu:1779": " teṣām apy anyeṣāṃ nārakāṇāṃ haste śastrāṇi prādurbhavanti /",
    "T04sanssr_pu:1780": " sa taiḥ saha śastreṇa yudhyate yāvat tathā kartyate yathā sarṣapaphalamātram api na bhavati māṃsam asya śarīre tathāsthikaṅkālāvaśeṣaḥ kriyate // pe //",
    "T04sanssr_pu:1781": " pareṣāṃ sampa ... mama syād iti cintitaṃ /",
    "T04sanssr_pu:1782": " tasyābhidhyāsamutthasya viṣasya phalam āgatam iti //",
    "T04sanssr_pu:1783": " vyāpādaphalam āha /",
    "T04sanssr_pu:1784": " karmamayāḥ siṃhavyāghrasarpāḥ krodhābhibhūtāḥ puratas tiṣṭhante /",
    "T04sanssr_pu:1785": " etebhyo bhayabhīto yena vā tena vā niḥpalāyate /",
    "T04sanssr_pu:1786": " sa kathaṃ śaknoti palāyitum aśubhasya karmaṇaḥ /",
    "T04sanssr_pu:1787": " sa tair gṛhyate /",
    "T04sanssr_pu:1788": " gṛhītvā ca pūrvaṃ tāvan mastakād bhujyate yāvat pārśvataḥ sarpair viṣadaṃṣṭraiḥ saṃdaśya saṃdaśya bhakṣyate /",
    "T04sanssr_pu:1789": " vyāghrair api pṛṣṭhato bhakṣyate /",
    "T04sanssr_pu:1790": " pādāv api vahninā dāhyete sa yamapuruṣair dūrād iṣubhir vidhyatae iti vistaraḥ //",
    "T04sanssr_pu:1791": " mithyādṛṣṭiphalaṃ punar aparimitaṃ /",
    "T04sanssr_pu:1792": " pāṭhas tu saṃkṣipyate /",
    "T04sanssr_pu:1793": " śastravarṣatomaravajravarṣāśanipāṣāṇavarṣe hanyate /",
    "T04sanssr_pu:1794": " ekādaśabhir arcciskandhaiḥ kṣutpipāsāgninā ca sukhanirgatena nirantaraṃ dahyatae iti //",
    "T04sanssr_pu:1795": " kāmamūlāś ca sarvānarthā iti tebhya evodvejitavyaṃ /",
    "T04sanssr_pu:1796": " yathātraivāha /",
    "T04sanssr_pu:1797": " asty agnikuṇḍo nāma narakaḥ /",
    "T04sanssr_pu:1798": " tatra katareṇa karmaṇā satvā upapadyante /",
    "T04sanssr_pu:1799": " yena aśramaṇena śramaṇapratijñena mātṛgrāmasya nṛttagītasyābharaṇānāṃ vā śabdaṃ śrutvāyoniśena manaḥkāreṇākṣiptabuddhinā tac chrutvā hasitalaḍitakrīḍitāny aśucim uktaṃ // pe //",
    "T04sanssr_pu:1800": " tatra te nārakā ayovarṣeṇa sarvāṅgapratyaṅgaśaś cūrṇyante 'ṅgāravarṣeṇa ca pacyante dahyantae ity ādi /",
    "T04sanssr_pu:1801": " evaṃ paurāṇakāmāsvādanasmaraṇāt padumo nāma narakaḥ paṭhyate svapnāntabhūtasmaraṇāc ca /",
    "T04sanssr_pu:1802": " tatra te nārakāḥ kumbhiṣu pacyante /",
    "T04sanssr_pu:1803": " te droṇiṣv ayomayair muṣalair hanyantae iti vistaraḥ //",
    "T04sanssr_pu:1804": " evam apsarasaḥ prārthanayā brahmacaryapariṇāmanān mahāpadumo nāma naraka uktaḥ /",
    "T04sanssr_pu:1805": " tatra kṣāranadītaraṅginī nāma pravahati /",
    "T04sanssr_pu:1806": " tasyāṃ nadyāṃ yāny asthīni te pāṣāṇāḥ /",
    "T04sanssr_pu:1807": " yac chevālaṃ te keśāḥ /",
    "T04sanssr_pu:1808": " yaḥ paṅkas tan māṃsaṃ /",
    "T04sanssr_pu:1809": " yā āpaḥ tat kathitaṃ tāmraṃ /",
    "T04sanssr_pu:1810": " ye matsyās te nārakā ity ādi //",
    "T04sanssr_pu:1811": " evaṃ puruṣasya puruṣeṇa saha maithunavipratipatteḥ aprameyā akāraṇā viśeṣāḥ paṭhyante /",
    "T04sanssr_pu:1812": " evaṃ śiśubhiḥ saha vipratipatteḥ kṣāranadyām uhyamānān dārakān paśyati /",
    "T04sanssr_pu:1813": " te taṃ vilapanti /",
    "T04sanssr_pu:1814": " sa tāṃ nadīm avagāhate /",
    "T04sanssr_pu:1815": " teṣu bālakeṣu tīvrasnehapratibandhaśokaduṣkhavegāt /",
    "T04sanssr_pu:1816": " evaṃ govaḍavājaiḍakādiṣu prakṛtisāvadyaḥ kāmamithyācāraḥ kharataravipākaḥ paṭhyate /",
    "T04sanssr_pu:1817": " tāsām eva govaḍavādīnāṃ taptāyomayīnāṃ akuśalanirmitānāṃ yonimārgeṇa sa tiryakkāmasevī praviśati /",
    "T04sanssr_pu:1818": " sa tāsām udare pradīptāṅgāranikaraparipūrṇe svidyate pacyate bahūni varṣaśatasahasrāṇīti vistareṇa draṣṭavyaṃ //",
    "T04sanssr_pu:1819": " evam anyanāśitāsv api bhikṣuṇīṣu vipratipannānāṃ mahānarakapātanāḥ paṭhyante /",
    "T04sanssr_pu:1820": " evaṃ svastrīṣv apy ayonimārgeṇa gacchataḥ /",
    "T04sanssr_pu:1821": " evaṃ prasahyānītāsv api parastrīṣu labdhāsu ca kanyāsu /",
    "T04sanssr_pu:1822": " evam upavāsasthāsu evaṃ gurūṇāṃ patnīṣu jñātiśabdamānitāsu ca vipratipatteḥ tīvrāś cāparimāṇāś ca mahānarakapātanāḥ paṭhyante //",
    "T04sanssr_pu:1823": " saptamaithunasaṃyuktasūtre 'py āha /",
    "T04sanssr_pu:1824": " iha brāhmaṇa ekatyo brahmacāriṇam ātmānaṃ pratijāṇīte /",
    "T04sanssr_pu:1825": " sa nehaiva mātṛgrāmeṇa sārddhaṃ dvayaṃ samāpadyate 'pi tu mātṛgrāmaṃ cakṣuṣā rūpaṃ nidhyāyan paśyati /",
    "T04sanssr_pu:1826": " sa tadā svādayati adhyavasyati adhyavasāya tiṣṭhati /",
    "T04sanssr_pu:1827": " ayam ucyate brāhmaṇa brahmacārī saṃyukto maithunena dharmeṇa na visaṃyuktaḥ /",
    "T04sanssr_pu:1828": " apariśuddhaṃ brahmacaryaṃ carati //",
    "T04sanssr_pu:1829": " evaṃ mātṛgrāmeṇa sārddhaṃ saṃkrīḍataḥ saṃkilikilāyamānasya āsvādayataḥ apariśuddhaṃ brahmacaryam uktaṃ /",
    "T04sanssr_pu:1830": " evaṃ mātṛgrāmāpasthānam āsvādayataḥ /",
    "T04sanssr_pu:1831": " evaṃ tiraḥkuḍyagatasya tiroduṣyagatasya vā mātṛgrāmasya nṛttagītādiśabdam āsvādayato maithunasaṃyogam ity uktam /",
    "T04sanssr_pu:1832": " evaṃ pañcakāmaguṇasamarpitaṃ param avalokyāsvādayataḥ //",
    "T04sanssr_pu:1833": " evaṃ devādisthāneṣu brahmacaryapariṇāmanāt saṃyukto maithunena dharmeṇa na visaṃyukta iti //",
    "T04sanssr_pu:1834": " yataś caite kāmā evaṃ smaraṇaprārthanāviṣayam api gatā evam annarthakarās tenaiva kāmāpavādakasūtre 'bhihitam /",
    "T04sanssr_pu:1835": " nivāraya bhikṣo cittaṃ kāmebhyaḥ /",
    "T04sanssr_pu:1836": " sabhayaś caiṣa mārgaḥ sapratibhayaḥ sakaṇṭakaḥ sagahanaḥ unmārgaḥ kumārgo vedanāpathaḥ /",
    "T04sanssr_pu:1837": " asatpuruṣasaṃsevitaḥ /",
    "T04sanssr_pu:1838": " naiṣa mārgaḥ satpuruṣasaṃsevitaḥ /",
    "T04sanssr_pu:1839": " na tvam evaṃ cintayasi /",
    "T04sanssr_pu:1840": " kasmāt alpāsvādāḥ kāmā uktā bhagavatā /",
    "T04sanssr_pu:1841": " bahuduṣkhabahūpadravā bahūpāyāsā /",
    "T04sanssr_pu:1842": " ādīnavo 'tra bhūyān /",
    "T04sanssr_pu:1843": " rogo bhikṣavaḥ kāmā gaṇḍaḥ śalyamadyamadyamūlam āmiṣavaḍisaṃ mṛtyur anityāḥ kāmās tucchāḥ mṛṣāmoṣadharmiṇaḥ svapnopamāḥ kāmāḥ /",
    "T04sanssr_pu:1844": " kim apy ete bālollāpanāḥ // pe //",
    "T04sanssr_pu:1845": " yathā mṛgāṇāṃ bandhanāya kūṭaṃ dvijānāṃ bandhanāya jālaṃ /",
    "T04sanssr_pu:1846": " matsyānāṃ bandhanāya kupinaṃ /",
    "T04sanssr_pu:1847": " markaṭānāṃ bandhanāya lepaḥ pataṅgānāṃ bandhanāyāgniskandhaḥ /",
    "T04sanssr_pu:1848": " evaṃ kāmāḥ // pe //",
    "T04sanssr_pu:1849": " kāmaparyeṣaṇāṃ carato dīrgharātraṃ siṃhānāṃ mukhe parivartitasyānto na prajñāyate /",
    "T04sanssr_pu:1850": " yāvad goghātakānāṃ gavāsanānāṃ mukhe parivartitasyānto na prajñāyate /",
    "T04sanssr_pu:1851": " yāvan maṇḍūkānāṃ satāṃ sarpāṇāṃ mukhe parivartitasyānto na prajñāyate /",
    "T04sanssr_pu:1852": " dīrgharātraṃ kāmān pratisevamānānāṃ corā iti kṛtvā gṛhītānāṃ śiraśchinnānām anto na prajñāyate /",
    "T04sanssr_pu:1853": " pāradārikāḥ pāripanthikā grāmaghātakā janapadaghātakā yāvad granthimocakā iti kṛtvā gṛhītānāṃ śiraśchinnānām anto na prajñāyate /",
    "T04sanssr_pu:1854": " duṣkhaṃ tīvraṃ kharaṃ kaṭukam anubhūtaṃ rudhiraṃ prasyanditaṃ pragharitaṃ yac caturṣu mahāsamudreṣūdakāt prabhūtataraṃ // pe //",
    "T04sanssr_pu:1855": " kāyo hy ayaṃ bahvādīnavaḥ /",
    "T04sanssr_pu:1856": " asthisaṃghātaḥ snāyusaṃbaddho māṃsenānuliptaḥ carmaṇā paryavanaddhaḥ chavyā praticchannaḥ chidravicchidraḥ kṛmisaṃghaniṣevitaḥ satvānām annarthakaḥ kleśakarmaṇāṃ vastu //",
    "T04sanssr_pu:1857": " asmin kāye vividhā ābādhā utpadyante /",
    "T04sanssr_pu:1858": " tad yathā cakṣūrogaḥ śrotrarogo yāvad arśāṃsi piṭako bhagandaraḥ // pe //",
    "T04sanssr_pu:1859": " kāyikāḥ santāpāḥ kāyikaṃ duṣkhaṃ /",
    "T04sanssr_pu:1860": " kāyasya jīrṇatā bhagnatā kubjatā /",
    "T04sanssr_pu:1861": " khālityaṃ pālityaṃ valipracuratā /",
    "T04sanssr_pu:1862": " indriyāṇāṃ pāripākaḥ paribhedaḥ saṃskārāṇāṃ purāṇībhāvo jarjarībhāvaḥ /",
    "T04sanssr_pu:1863": " yāvan nārhasy evam udgharantaṃ pragharantaṃ jugupsanīyaṃ kāyaṃ pratiṣevituṃ // pe //",
    "T04sanssr_pu:1864": " kā tava bhikṣo kāmāśāntiḥ /",
    "T04sanssr_pu:1865": " kaś ca tvāṃ pralobhayati /",
    "T04sanssr_pu:1866": " kathaṃ ca tvaṃ prāhito mūrchito 'dhyavasito 'dhyavasānam āpannaḥ /",
    "T04sanssr_pu:1867": " yadāhaṃ parinirvṛto bhavāmi /",
    "T04sanssr_pu:1868": " saddharmaś cāntarhito bhavati /",
    "T04sanssr_pu:1869": " tvaṃ ca kāmān pratisevya vinipātagato bhaviṣyasi /",
    "T04sanssr_pu:1870": " kadā jarāmaraṇād ātmānaṃ parimocayiṣyasi //",
    "T04sanssr_pu:1871": " alaṃ bhikṣo nivāraya cittaṃ kāmebhyaḥ /",
    "T04sanssr_pu:1872": " akālaḥ kāmaparyeṣaṇāyāḥ /",
    "T04sanssr_pu:1873": " kālo 'yaṃ dharmaparyeṣaṇāyā iti //",
    "T04sanssr_pu:1874": " ugradattaparipṛcchāyām apy āha /",
    "T04sanssr_pu:1875": " tena kāmamithyācārāt prativiratena bhavitavyaṃ svadārasaṃtuṣṭena paradārānabhilāṣiṇāraktanetraprekṣiṇā nirviṇṇamanasā /",
    "T04sanssr_pu:1876": " ekāntaduṣkhāḥ kāmā /",
    "T04sanssr_pu:1877": " ity abhīkṣṇaṃ manasikāraprayuktena /",
    "T04sanssr_pu:1878": " yadāpy asya svadāreṣu kāmavitarka utpadyeta /",
    "T04sanssr_pu:1879": " tadāpi tena svadāreṣv aśubhānudarśinā uttrastamanasā /",
    "T04sanssr_pu:1880": " kleśavaśatayā kāmāḥ pratisevitavyāḥ /",
    "T04sanssr_pu:1881": " na tv adhyavasānavinibaddhena nityam anityānātmāśucisaṃjñinā /",
    "T04sanssr_pu:1882": " evaṃ cānena smṛtir upasthāpyā /",
    "T04sanssr_pu:1883": " tathāhaṃ kariṣyāmi yathā saṃkalpair api kāmān na paribhokṣye /",
    "T04sanssr_pu:1884": " kaḥ punar vādo dvīndriyasamāpattyā vānaṅgavijñaptyā veti //",
    "T04sanssr_pu:1885": " punar atraivāha /",
    "T04sanssr_pu:1886": " bodhisatvena svabhāryāyā antike tisraḥ saṃjñā utpādayitavyāḥ /",
    "T04sanssr_pu:1887": " katamās tisraḥ /",
    "T04sanssr_pu:1888": " ratikrīḍāsahāyikaiṣā naiṣā paralokasahāyikā /",
    "T04sanssr_pu:1889": " annapānasahāyikaiṣā naiṣā karmavipākānubhavanasahāyikā /",
    "T04sanssr_pu:1890": " sukhasahāyikaiṣā naiṣā duṣkhasahāyikā //",
    "T04sanssr_pu:1891": " yāvad aparās tisraḥ /",
    "T04sanssr_pu:1892": " śīlāntarāyasaṃjñā dhyānāntarāyasaṃjñā prajñāntarāyasaṃjñā //",
    "T04sanssr_pu:1893": " aparās tisraḥ /",
    "T04sanssr_pu:1894": " corasaṃjñā badhakasaṃjñā narakapālasaṃjñā iti //",
    "T04sanssr_pu:1895": " candrottarādārikāparipṛcchāyām apy uktaṃ /",
    "T04sanssr_pu:1896": " atha candrottarādārikā samanantaraṃ pradhāvantaṃ taṃ mahāntaṃ janakāyaṃ dṛṣṭvā tasyāṃ",
    "T04sanssr_pu:1897": " velāyāṃ vihāyasāntarīkṣe tālamātram abhyudgamya sthitvā ca taṃ mahāntaṃ janakāyaṃ",
    "T04sanssr_pu:1898": " gāthābhir adhyabhāṣata //",
    "T04sanssr_pu:1899": " kāyaṃ mamekṣadhvam imaṃ manojñaṃ suvarṇavarṇaṃ jvalanaprakāśam /",
    "T04sanssr_pu:1900": " na raktacittasya hi mānuṣasya prajñāyate śobhanakaṃ śarīram //",
    "T04sanssr_pu:1901": " ye etv agnikarṣūpamasaṃpradīptān tyajanti kāmān viṣayeṣv agṛddhāḥ /",
    "T04sanssr_pu:1902": " ṣaḍindriyaiḥ saṃvarasaṃvṛtāś ca ye brahmacaryaṃ ca caranti śubham //",
    "T04sanssr_pu:1903": " dṛṣṭvā ca dārān hi parasya ye vai kurvanti mātābhaginīti saṃjñāṃ /",
    "T04sanssr_pu:1904": " prāsādikās te hi sudarśanīyā bhavanti nityaṃ paramaṃ manojñāḥ //",
    "T04sanssr_pu:1905": " sphuṭām imāṃ vettha purīṃ samantād yo romakūpān mama cātigandhaḥ /",
    "T04sanssr_pu:1906": " na rāgacittena mayārjito 'yam phalaṃ tu dānasya damasya cedam //",
    "T04sanssr_pu:1907": " na me samutpadyati rāgacittaṃ mā vītarāgāsu janīṣva rāgaṃ /",
    "T04sanssr_pu:1908": " sākṣī mamāyaṃ purato munīndraḥ satyaṃ yathā vedmi na jātu mithyā //",
    "T04sanssr_pu:1909": " yūyaṃ ca pūrvaṃ pitaro mamāsa /",
    "T04sanssr_pu:1910": " ahaṃ ca yuṣmākam abhūj janitrī /",
    "T04sanssr_pu:1911": " bhrātā svasā cāpi pitā babhūva ko rāgacittaṃ janayej jananyāṃ //",
    "T04sanssr_pu:1912": " praghātitāḥ prāk ca mamātha sarve /",
    "T04sanssr_pu:1913": " ahaṃ viśastā ca purā bhavadbhiḥ /",
    "T04sanssr_pu:1914": " sarve amitrā vadhakāḥ parasya /",
    "T04sanssr_pu:1915": " kathaṃ tu vā jāyati rāgacittam //",
    "T04sanssr_pu:1916": " na rūpavanto hi bhavanti rāgāt /",
    "T04sanssr_pu:1917": " na raktacittāḥ sugatiṃ vrajanti /",
    "T04sanssr_pu:1918": " na nirvṛtiṃ yānti ca raktacittā rāgo hi tasmāt parivarjanīyaḥ //",
    "T04sanssr_pu:1919": " kāmasya hetor nirayaṃ patanti /",
    "T04sanssr_pu:1920": " pretās tiraśco 'tha bhavanti rāgāt /",
    "T04sanssr_pu:1921": " kumbhāṇḍayakṣā asurāḥ piśācā bhavanti ye rāgaparīttacittāḥ //",
    "T04sanssr_pu:1922": " kāṇāś ca khañjāś ca vijihvakāś ca /",
    "T04sanssr_pu:1923": " virūpakāś caiva bhavanti rāgāt /",
    "T04sanssr_pu:1924": " bhavanti nānāvidhadoṣabhājāś caranti ye kāmacarīṃ jaghanyām //",
    "T04sanssr_pu:1925": " yac cakravartitvam avāpnuvanti /",
    "T04sanssr_pu:1926": " bhavanti śakrās tridaśeśvarāś ca /",
    "T04sanssr_pu:1927": " brahmāṇa īśā [doubtful] vaśavarttinaś ca tad brahmacaryaṃ vipulaṃ caritvā //",
    "T04sanssr_pu:1928": " jātyandhabhāvā vadhirā visaṃjñā /",
    "T04sanssr_pu:1929": " śvaśūkaroṣṭrāḥ kharavānarāś ca /",
    "T04sanssr_pu:1930": " hastyaśvagovyāghrapataṅgamakṣāḥ bhavanti nityaṃ khalu kāmalolāḥ //",
    "T04sanssr_pu:1931": " kṣitīśvarāś caiva bhavanty udagrāḥ suśreṣṭhino vai gṛhapatyamātyāḥ /",
    "T04sanssr_pu:1932": " sukhasaumanasyena ca yānti vṛddhiṃ ye brahmacaryaṃ vipulaṃ caranti //",
    "T04sanssr_pu:1933": " kabhallitāpān atha dhūmagārān bandhāṃs tathā tāḍanatarjjanāṃś ca /",
    "T04sanssr_pu:1934": " chedaṃ śiraḥ karṇakarākṣināsāḥ /",
    "T04sanssr_pu:1935": " pādasya cārcchanti hi kāmadāsā / iti //",
    "T04sanssr_pu:1936": " udayanavatsarājaparipṛcchāyāṃ ca vivarṇitāḥ kāmāḥ //",
    "T04sanssr_pu:1937": " dṛṣṭvā vraṇaṃ dhāvati makṣikā yathā /",
    "T04sanssr_pu:1938": " dṛṣṭvāśuciṃ dhāvati gardabho yathā /",
    "T04sanssr_pu:1939": " śvānaś ca śūnā iva māṃsakāraṇāt /",
    "T04sanssr_pu:1940": " tathaiva dhāvanty abudhāḥ striye ratāḥ //",
    "T04sanssr_pu:1941": " avidyāpidhitā bālās tamaḥskandhane āvṛtāḥ /",
    "T04sanssr_pu:1942": " strīṣu saktās tathā mūḍhā amedhya iva vāyasāḥ //",
    "T04sanssr_pu:1943": " mārasya gocaro hy eṣa prasthitā yena durgatiḥ /",
    "T04sanssr_pu:1944": " āsvādasaṃjñino gṛddhā mīṭasthāne yathā krimiḥ //",
    "T04sanssr_pu:1945": " kīṭakumbho yathā citro yatra yatraiva dṛśyate /",
    "T04sanssr_pu:1946": " pūrṇo mūtrapurīṣeṇa dṛtir vā vātapūritā //",
    "T04sanssr_pu:1947": " siṅghāṇakakaphālālāḥ [doubtful] śleṣmaṇi klinnamastakāḥ /",
    "T04sanssr_pu:1948": " daurgandhyaṃ sravate kāyād bālānāṃ tad yathā madhu //",
    "T04sanssr_pu:1949": " asthipūrṇaṃ mukhadvāraṃ māṃsacarmādibhiś citaṃ /",
    "T04sanssr_pu:1950": " gaṇḍabhūto hy ayaṃ kāyaḥ kutsito hy āmagandhikaḥ //",
    "T04sanssr_pu:1951": " nānāprāṇibhiḥ saṃpūrṇo mukhagaṇḍo yathā bhavet /",
    "T04sanssr_pu:1952": " evam eva hy ayaṃ kāyo viṣṭhādyaśucibhājanam //",
    "T04sanssr_pu:1953": " antyāntrākulaṃ hy udaraṃ sayakṛtphupphuṣākulam /",
    "T04sanssr_pu:1954": " vṛkkau vilohitaṃ pittaṃ mastaluṅgāsthimajjakam //",
    "T04sanssr_pu:1955": " aśītiṃ krimikulasahasrāṇi yāni tiṣṭhanti antare /",
    "T04sanssr_pu:1956": " aha bālā na paśyanti mohajālena āvṛtāḥ //",
    "T04sanssr_pu:1957": " navavraṇamukhaiḥ prasravanty aśuciṃ pūtigandhikam /",
    "T04sanssr_pu:1958": " bālā nimittaṃ gṛhṇanti vacane darśane 'pi ca //",
    "T04sanssr_pu:1959": " uktāḥ paścān na jānanti yo deśaḥ sarvakutsitaḥ /",
    "T04sanssr_pu:1960": " uccāragocarā bālāḥ kheṭasiṅghāṇabhojinaḥ //",
    "T04sanssr_pu:1961": " jugupsanīye rajyante vraṇaṃ dṛṣṭveva makṣikāḥ /",
    "T04sanssr_pu:1962": " kakṣāsv āgharate svedo gandho vāyati kutsitaḥ //",
    "T04sanssr_pu:1963": " kurvanti duṣkṛtaṃ karma yena gacchanti durgatim /",
    "T04sanssr_pu:1964": " hīnān kāmān niṣevanto hīnān dharmān niṣevya ca //",
    "T04sanssr_pu:1965": " gatvā avīciṃ duṣprajñāḥ duṣkhāṃ vindanti vedanāṃ /",
    "T04sanssr_pu:1966": " uccāra iva durgandhāḥ striyo buddhaiḥ prakīrtitāḥ //",
    "T04sanssr_pu:1967": " tasmād dhīnasya hīnābhiḥ strībhir bhavati saṅgatiḥ /",
    "T04sanssr_pu:1968": " uccārabhastrāṃ yo gṛhyabālāvāsaṃ nigacchati //",
    "T04sanssr_pu:1969": " yādṛśaṃ kurute karma tādṛśaṃ labhate phalam //",
    "T04sanssr_pu:1970": " tathātraivāha /",
    "T04sanssr_pu:1971": " tad evaṃrūpair duṣkhaparyeṣitair bhogaiḥ svajīvikārtham upasaṃhṛtair na prabhavanti",
    "T04sanssr_pu:1972": " śramaṇabrāhmaṇebhyo dānaṃ dātuṃ kṛpaṇavanīpakayācakebhyo 'vaśīkṛtāḥ strībhiḥ strīnirjitāḥ",
    "T04sanssr_pu:1973": " strīnigṛhītāḥ strīdāsāḥ /",
    "T04sanssr_pu:1974": " tenaiva strīpremṇā tasyā eva poṣaṇāya na śaknuvanti dānaṃ dātuṃ śīlaṃ ca samādātuṃ /",
    "T04sanssr_pu:1975": " sa tatra raktaḥ samānaḥ strīparibhāṣitāni sahate tarjanāvalokananirbhartsanām api sahate /",
    "T04sanssr_pu:1976": " sa mātṛgrāmeṇa tarjitaḥ puruṣaḥ saṃsīdati viṣīdati sukhaṃ cāsyā avalokayati /",
    "T04sanssr_pu:1977": " kāmahetoḥ kāmanidānaṃ ca vaśagatā bhavati /",
    "T04sanssr_pu:1978": " ayaṃ mahārāja kāmalolupasya puruṣasyoccārasukhaparamasyāśucau ratasyāsaṃprajanyācāriṇo doṣaḥ // pe //",
    "T04sanssr_pu:1979": " śrutvedṛśaṃ tu saṃvegaṃ na teṣāṃ bhavati nirvṛtiḥ /",
    "T04sanssr_pu:1980": " bhūyaḥ kurvanti saṃsargaṃ strībhiḥ sārddhaṃ pramoditāḥ //",
    "T04sanssr_pu:1981": " duṣkhakāmān niṣevante bhāṣante ca jugupsitāḥ //",
    "T04sanssr_pu:1982": " dharmaṃ śrutvārthasaṃmūḍhāḥ bhāṣante ca subhāṣitaṃ /",
    "T04sanssr_pu:1983": " strīgataṃ cāsya tac cittaṃ viḍālasyeva mūṣike //",
    "T04sanssr_pu:1984": " muhūrtaṃ bhavati saṃvegaḥ śrutvātha jinabhāṣitaṃ /",
    "T04sanssr_pu:1985": " punaḥ kupyati rāgo 'sya viṣahālāhalaṃ yathā //",
    "T04sanssr_pu:1986": " sūkarasyeva uttrāso muhūrtam anuvarttate /",
    "T04sanssr_pu:1987": " dṛṣṭvā vai atha uccāraṃ gṛddhatāṃ janayaty asau //",
    "T04sanssr_pu:1988": " evaṃ sukhārthino bālāḥ prahāya jinaśāsanaṃ /",
    "T04sanssr_pu:1989": " hīnān kāmān niṣevante yena gacchanti durgatiṃ //",
    "T04sanssr_pu:1990": " raktāḥ pramattāḥ kāmeṣu kṛtvā karma supāpakam /",
    "T04sanssr_pu:1991": " śīlavattāṃ visaṃvādya paścād gacchanti durgatim //",
    "T04sanssr_pu:1992": " yasyedṛśaṃ dharmanayaṃ viditvā /",
    "T04sanssr_pu:1993": " strīṣu prasādaḥ puruṣasya no bhavet /",
    "T04sanssr_pu:1994": " viśodhitaḥ svargapatho 'sya nityam /",
    "T04sanssr_pu:1995": " na durlabhā tasya varāgrabodhiḥ //",
    "T04sanssr_pu:1996": " labdhvā kṣaṇaṃ hi sa prajño dharmaṃ śrutvā ca īdṛśam /",
    "T04sanssr_pu:1997": " sarvān kāmān vivarjyeha pravrajyāṃ niṣkramed budha / iti //",
    "T04sanssr_pu:1998": " praśāntaviniścayaprātihāryasūtre 'py aparo 'nnartha uktaḥ //",
    "T04sanssr_pu:1999": " yaḥ kaścin mañjuśrīḥ kulaputro vā kuladuhitā vā jāmbūdvīpakān sarvasatvāñ jīvitād vyaparopya sarvasvaṃ haret /",
    "T04sanssr_pu:2000": " yo vānyo mañjuśrīḥ kulaputro vā kuladuhitā bodhisatvasyaikakuśalacittasyāntarāyaṃ",
    "T04sanssr_pu:2001": " kuryād antaśas tiryagyonigatasyāpy ekālopadānasahagatasya kuśalamūlasyāntarāyaṃ kuryād",
    "T04sanssr_pu:2002": " ayaṃ tato 'saṃkhyeyataraṃ pāpaṃ prasavati /",
    "T04sanssr_pu:2003": " tat kasya hetoḥ /",
    "T04sanssr_pu:2004": " buddhotpādasaṃjanakānāṃ sakuśalamūlānām antarāyaḥ sthito bhavati /",
    "T04sanssr_pu:2005": " yaḥ kaścin mañjuśrīḥ parakuleṣu bodhisatvasyerṣyāmātsaryaṃ kuryāt tasya tasmin samaye tato nidānaṃ [doubtful] trīṇi bhayāni pratikāṅkṣitavyāni",
    "T04sanssr_pu:2006": " katamāni trīṇi /",
    "T04sanssr_pu:2007": " narakopapattibhayaṃ jātyandhabhayaṃ pratyantajanmopapattibhayaṃ ceti //",
    "T04sanssr_pu:2008": " punar āha //",
    "T04sanssr_pu:2009": " yas tasya kuryāt puruṣo 'priyaṃ vā bhūtaṃ hy abhūtaṃ ca vaded avarṇaṃ /",
    "T04sanssr_pu:2010": " paruṣaṃ vadet kruddhamanāpi yas taṃ kṣobhaṃ ca kuryāt punar asya yo 'pi //",
    "T04sanssr_pu:2011": " ātmabhāvena mahatā narakeṣu sa durmatiḥ /",
    "T04sanssr_pu:2012": " utpadyate vipannātmā duṣkhāṃ sa vetti vedanāṃ //",
    "T04sanssr_pu:2013": " yojanānāṃ śataṃ pañca jāyate 'sya samucchrayaḥ /",
    "T04sanssr_pu:2014": " koṭīparivṛtaḥ śaśvad bhakṣyate ca śunā bhṛśam //",
    "T04sanssr_pu:2015": " pañcamūrddhasahasrāṇi bhavanty asyāpavādinaḥ /",
    "T04sanssr_pu:2016": " jihvānāṃ ca śatāḥ pañca bhavanty ekaikamūrddhani //",
    "T04sanssr_pu:2017": " ekaikasyāṃ ca jihvāyāṃ śatāḥ pañca jvalanmukhāḥ /",
    "T04sanssr_pu:2018": " lāṅgalānāṃ ca vahanty asya vācaṃ bhāṣitva pāpikām //",
    "T04sanssr_pu:2019": " pratāpane ca pacyante tīvraduṣkhānalākule /",
    "T04sanssr_pu:2020": " utpīḍāṃ bodhisatvānāṃ ye kurvanti asaṅgatāḥ //",
    "T04sanssr_pu:2021": " tiryagyoniḥ sanarakā na teṣāṃ bhoti durlabhā /",
    "T04sanssr_pu:2022": " kalpakoṭisahasrāṇi śatāni niyutāni ca //",
    "T04sanssr_pu:2023": " tataḥ cyutā ghoraviṣā bhonti sarpāḥ sudāruṇāḥ /",
    "T04sanssr_pu:2024": " kṣutpipāsābhibhūtāś ca kurvate karma dāruṇam //",
    "T04sanssr_pu:2025": " labdhvāpi bhojanapānaṃ tṛptiṃ naivādhigacchati /",
    "T04sanssr_pu:2026": " tataś cyuto manuṣyeṣu sa ... yady upapadyate //",
    "T04sanssr_pu:2027": " jātyandho bhoti durmedhā duṣṭacetā asaṃvṛtaḥ /",
    "T04sanssr_pu:2028": " āryānārādhikāṃ [doubtful] vācam uktvā durbhāṣitaṃ naraḥ //",
    "T04sanssr_pu:2029": " manuṣyebhyaś cyutaś cāpi punar gacchati durgatim /",
    "T04sanssr_pu:2030": " kalpakoṭisahasreṣu jātabuddhaṃ na paśyati //",
    "T04sanssr_pu:2031": " punar atraivāha /",
    "T04sanssr_pu:2032": " yāvanti mañjuśrīr bodhisatvo bodhisatvasyāntike pratighacittāny utpādayaty avamanyanācittāni vā /",
    "T04sanssr_pu:2033": " tāvataḥ kalpān sannāhaḥ sannaddhavyo vastavyaṃ mayā mahānarakeṣv iti /",
    "T04sanssr_pu:2034": " na mañjuśrīr bodhisatvo 'nyena karmaṇā śakyo vinipātayitum anyatra bodhisatvāpavādād eva /",
    "T04sanssr_pu:2035": " tad yathā mañjuśrīr vajramaṇiratnaṃ nānyena kāṣṭhena loṣṭhena vā śakyaṃ bhettum anyatra vajrād /",
    "T04sanssr_pu:2036": " evam eva mañjuśrīr bodhisatvo 'nyena karmaṇā na śakyo vinipātayitum anyatra bodhisatvāpavādād eveti // //",
    "T04sanssr_pu:2037": " āryaśraddhābalādhānāvatāramudrāsūtre 'py āha //",
    "T04sanssr_pu:2038": " yaḥ kaścin mañjuśrīḥ kulaputro vā kuladuhitā vā daśasu dikṣu sarvalokadhātuṣu sarvasatvāndhakāreṣu bandhane kruddhaḥ praveśayet /",
    "T04sanssr_pu:2039": " yaś cānyaḥ kulaputro vā kuladuhitā vā bodhisatve kruddhaḥ parāṅmukhaṃ tiṣṭhet /",
    "T04sanssr_pu:2040": " nainaṃ durātmānaṃ paśyāmīty ayaṃ tato 'saṃkhyeyataraṃ pāpaṃ pravasati //",
    "T04sanssr_pu:2041": " atraivoktaṃ /",
    "T04sanssr_pu:2042": " yaḥ kaścin mañjuśrīḥ sarvajāmbūdvīpakānāṃ satvānāṃ sarvasvaṃ hared yaś cānyo yādṛśaṃ tādṛśaṃ bodhisatvaṃ garhed tato 'saṃkhyeyataraṃ pāpaṃ prasavati",
    "T04sanssr_pu:2043": " atraivoktaṃ /",
    "T04sanssr_pu:2044": " yaḥ kaścin mañjuśrīḥ kulaputro vā kuladuhitā vā gaṅgānadīvālikāsamān stūpān vinipātayed daheta vā /",
    "T04sanssr_pu:2045": " yaś cānyaḥ kulaputro vā kuladuhitā vā mahāyānādhimuktasya bodhisatvasya vyāpādakhilakrodhacittam utpādya krośayet paribhāṣayed ayaṃ tato 'saṃkhyeyataraṃ pāpaṃ prasavati /",
    "T04sanssr_pu:2046": " tat kasmād dhetoḥ /",
    "T04sanssr_pu:2047": " bodhisatvaniryātā hi buddhā bhagavanto buddhaniryātāś ca stūpāḥ sarvasukhopadhānāni ca sarvadevanikāyāś ca /",
    "T04sanssr_pu:2048": " bodhisatvam asatkṛtya sarvabuddhā asatkṛtā bhavanti /",
    "T04sanssr_pu:2049": " bodhisatvaṃ satkṛtya sarvabuddhāḥ satkṛtā bhavanti /",
    "T04sanssr_pu:2050": " sarvabuddhān annuttarayā pūjayā pūjayitukāmena bodhisatvāḥ pūjayitavyāḥ //",
    "T04sanssr_pu:2051": " etat pūjāvipākaś ca praśāntaviniścayaprātihāryasūtre 'bhihitaḥ //",
    "T04sanssr_pu:2052": " yas tv eṣāṃ kurute rakṣāṃ dhārmikīṃ dharmavādināṃ /",
    "T04sanssr_pu:2053": " hitvā sudurgatīḥ sarvāḥ śakro bhavati devarāṭ //",
    "T04sanssr_pu:2054": " brahmāpi yāmas tuṣito vaśavarttī punaḥ punaḥ /",
    "T04sanssr_pu:2055": " manuṣyeṣūpapannaś ca cakravarttī sa jāyate //",
    "T04sanssr_pu:2056": " śreṣṭhī gṛhapatiś cāpi bhavaty āḍhyo mahādhanaḥ /",
    "T04sanssr_pu:2057": " prajñāsmṛtibhyāṃ saṃyuktaḥ sukhito nirupadrava / iti //",
    "T04sanssr_pu:2058": " atha katamaṃ bodhisatvam adhikṛtyeyaṃ kārāpakāracintā /",
    "T04sanssr_pu:2059": " pṛthagjanam eva //",
    "T04sanssr_pu:2060": " yathoktaṃ śraddhābalādhānāvatāramudrāsūtre /",
    "T04sanssr_pu:2061": " yaḥ kaścin mañjuśrīḥ kulaputro vā kuladuhitā vā sarvalokadhāturajaupamānāṃ satvānāṃ",
    "T04sanssr_pu:2062": " divase divase divyaṃ śatarasam āhāraṃ dadyād divyāni ca vastrāṇy evaṃ dadaṅ gaṅgānadīvālikāsamān",
    "T04sanssr_pu:2063": " kalpasamudrān dānaṃ dadyāt /",
    "T04sanssr_pu:2064": " yaś cānyaḥ kulaputro vā kuladuhitā vā ekasyopāsakasyānnanyaśāstur daśakuśalakarmapathasamanvāgatasyaikadivasam",
    "T04sanssr_pu:2065": " ekam āhāraṃ dadyād buddhasyāyaṃ bhagavataḥ śikṣāyāṃ śikṣita iti samāropaṃ kṛtvā /",
    "T04sanssr_pu:2066": " ayaṃ tato 'saṃkhyeyataraṃ puṇyaṃ prasavati //",
    "T04sanssr_pu:2067": " yaḥ kaścin mañjuśrīḥ kulaputro vā kuladuhitā vā sarvalokadhāturajaupamānāṃ daśakuśalakarmapathasamanvāgatānāṃ",
    "T04sanssr_pu:2068": " upāsakānāṃ divase divase divyaṃ śatarasam āhāraṃ dadyād divyāni ca vastrāṇy evaṃ",
    "T04sanssr_pu:2069": " dadaṅ gaṅgānadīvālikāsamān kalpān dadyāt /",
    "T04sanssr_pu:2070": " yaś cānyaḥ kulaputro vā kuladuhitā vā ekasya bhikṣor ekadivasam āhāraṃ dadyād /",
    "T04sanssr_pu:2071": " ayaṃ tato 'saṃkhyeyataraṃ puṇyaṃ prasavatīti //",
    "T04sanssr_pu:2072": " niyatāniyatāvatāramudrāsūtre 'py āha /",
    "T04sanssr_pu:2073": " sacen mañjuśrīr daśasu dikṣu sarvalokadhātuṣu sarvasatvā utpāṭitākṣā bhaveyuḥ parikalpam upādāya /",
    "T04sanssr_pu:2074": " atha kaścid eva kulaputro vā kuladuhitā vā teṣāṃ sarvasatvānāṃ maitracittas tāny akṣīṇi janayet parikalpam upādāya /",
    "T04sanssr_pu:2075": " yo vānyo mañjuśrīḥ kulaputro vā kuladuhitā vā mahāyānādhimuktaṃ bodhisatvaṃ prasannacittaḥ paśyed /",
    "T04sanssr_pu:2076": " ayaṃ tato 'saṃkhyeyataraṃ puṇyaṃ prasavati //",
    "T04sanssr_pu:2077": " yaḥ kaścin mañjuśrīḥ kulaputro vā kuladuhitā vā daśasu dikṣu sarvasatvān bandhanāgārapraviviṣṭān bandhanāgārān mocayitvā cakravartisukhe sthāpayed brahmatvasukhe vā /",
    "T04sanssr_pu:2078": " yo vānyo mañjuśrīḥ kulaputro vā kuladuhitā vā mahāyānādhimuktasya prasannacitto darśanābhilāṣī bhaved varṇaṃ cāsyodāhared /",
    "T04sanssr_pu:2079": " ayaṃ tato 'saṃkhyeyataraṃ puṇyaṃ prasavatīti //",
    "T04sanssr_pu:2080": " tathā kṣitigarbhasūtre 'py āha /",
    "T04sanssr_pu:2081": " yaḥ punar bhadanta bhagavan kṣatriyakalyāṇo vāmātyakalyāṇo vā bhaṭṭakalyāṇo vā śramaṇakalyāṇo vā brāhmaṇakalyāṇo vā paraṃ rakṣaty ātmānaṃ rakṣati paralokaṃ rakṣati /",
    "T04sanssr_pu:2082": " bhagavacchāsane pātrabhūtam apātrabhūtaṃ vā yāvan muṇḍaṃ kāṣāyakhaṇḍaprāvṛtaṃ parirakṣati śroṣyati pūjayiṣyati śrāvakakathāṃ evaṃ pratyekabuddhakathāṃ śroṣyati pūjayiṣyati /",
    "T04sanssr_pu:2083": " mahāyānakathāṃ ca mahāyānasaṃprasthitān pudgalān śīlavato guṇāḍhyān yuktamuktapratibhānān",
    "T04sanssr_pu:2084": " taiḥ sārddhaṃ ramati krīḍati paripṛcchati paripraśnayati teṣāṃ śrotavyaṃ kartavyaṃ manyate // pe //",
    "T04sanssr_pu:2085": " kiyantaṃ bhagavan pāpaṃ kṣapayiṣyati //",
    "T04sanssr_pu:2086": " bhagavān āha //",
    "T04sanssr_pu:2087": " tad yathāpi nāma kulaputra kaścit puruṣa utpadyate /",
    "T04sanssr_pu:2088": " yaḥ sarvaṃ jambūdvīpaṃ saptaratnaparipūrṇaṃ kṛtvā tiṣṭhatāṃ buddhānāṃ bhagavatāṃ",
    "T04sanssr_pu:2089": " dānaṃ dadyāt tathaiva madhyāhnasamaye tathaiva sāyāhnasamaye dānaṃ dadyād anena paryāyeṇa",
    "T04sanssr_pu:2090": " varṣaśatasahasram evaṃrūpaṃ dānaṃ dadyāt /",
    "T04sanssr_pu:2091": " tat kiṃ manyase kulaputrāpi nu sa puruṣo bahu puṇyaṃ prasavet //",
    "T04sanssr_pu:2092": " āha //",
    "T04sanssr_pu:2093": " bahu bhadanta bhagavan sa puruṣaḥ puṇyaskandhaṃ prasaved aprameyam asaṃkhyeyaṃ /",
    "T04sanssr_pu:2094": " na tasya puṇyaskandhasya kenacic chakyaṃ pramāṇam udgrahītuṃ anyatra tathāgatena //",
    "T04sanssr_pu:2095": " bhagavān āha //",
    "T04sanssr_pu:2096": " yas tu kulaputra kṣatriyakalyāṇo vā yāvad yathā pūrvoktaṃ / pe /",
    "T04sanssr_pu:2097": " sa bahutaraṃ puṇyaṃ prasavati /",
    "T04sanssr_pu:2098": " yāvad vipulataram apramāṇataram asaṃkhyeyataraṃ puṇyaskandhaṃ prasavati /",
    "T04sanssr_pu:2099": " yo mama paścimāyāṃ pañcaśatyāṃ vartamānāyāṃ saddharmanetrī rakṣati sa rakṣaty ātmānaṃ /",
    "T04sanssr_pu:2100": " rakṣati parāṃś ca rakṣati paralokaṃ rakṣati mama śāsanaṃ śrāvakān pātrabhūtān apātrabhūtān vā yāvan muṇḍān kāṣāyavastraprāvṛtān api rakṣati",
    "T04sanssr_pu:2101": " na viheṭhayati /",
    "T04sanssr_pu:2102": " yāvat svakaṃ rāṣṭraṃ pararāṣṭraṃ ca vardhayati /",
    "T04sanssr_pu:2103": " apāyān kṣapayati /",
    "T04sanssr_pu:2104": " surālayaṃ ca prāpayati ciraṃ cāyuḥ pālayati /",
    "T04sanssr_pu:2105": " svakleśāṃś ca parakleśāṃś ca jhāṣayati /",
    "T04sanssr_pu:2106": " saṃbodhimārgaṃ ṣaṭpāramitāś copastambhayati /",
    "T04sanssr_pu:2107": " sarvāpāyāñ jahāti /",
    "T04sanssr_pu:2108": " na ciraṃ saṃsāre saṃsarati /",
    "T04sanssr_pu:2109": " nityaṃ kalyāṇamitrair buddhaiś ca bhagavadbhir bodhisatvaiś ca mahāsatvaiś ca sārddhaṃ samavadhānagato bhavati /",
    "T04sanssr_pu:2110": " satataṃ kalyāṇamitrāvirahito na cireṇa yathābhiprāyeṣu buddhakṣetreṣv annuttarāṃ samyaksaṃbodhim abhisaṃbhotsyate //",
    "T04sanssr_pu:2111": " atha tāvad eva sarvadevendrāḥ saparivārā /",
    "T04sanssr_pu:2112": " yāvat piśācendrāḥ saparivārā utthāyāsanād yena bhagavān tenāñjaliṃ praṇamyaivam āhuḥ /",
    "T04sanssr_pu:2113": " ye te bhadanta bhagavan etarhy annāgate 'dhvani yāvat paścimāyāṃ pañcaśatyāṃ kṣatriyakalyāṇā bhavanti yāvad gahapatikalyāṇāḥ / pe /",
    "T04sanssr_pu:2114": " evaṃ saddharmarakṣakā evaṃ triratnavaṃśajvālayitāraḥ / pe /",
    "T04sanssr_pu:2115": " vayam api sarve saparivārās taṃ kṣatriyakalyāṇaṃ yāvad gahapatikalyāṇaṃ daśabhir ākārai rakṣiṣyāmaḥ paripālayiṣyāmo vardhayiṣyāmaḥ //",
    "T04sanssr_pu:2116": " katamair daśabhiḥ /",
    "T04sanssr_pu:2117": " āyuś cāsya vardhayiṣyāmaḥ āyurantarāyaṃ ca dharmeṇa nivārayiṣyāmaḥ /",
    "T04sanssr_pu:2118": " ārogyaṃ ca parivāraṃ ca dhanaskandhaṃ ca upabhogaparibhogaṃ caiśvaryaṃ ca yaśaḥ kalyāṇamitrāṇi prajñāsampadaṃ ca vardhāpayiṣyāmaḥ /",
    "T04sanssr_pu:2119": " ebhir daśabhir iti vistaraḥ //",
    "T04sanssr_pu:2120": " evam abhūmipraviṣṭeṣv evāyaṃ vipākavistaro draṣṭavyaḥ //",
    "T04sanssr_pu:2121": " avalokanāsūtre 'pi /",
    "T04sanssr_pu:2122": " saṃbodhau cittam utpādya hitārthaṃ sarvaprāṇināṃ /",
    "T04sanssr_pu:2123": " yaḥ stūpaṃ lokanāthasya karotīha pradakṣiṇaṃ //",
    "T04sanssr_pu:2124": " ity ādy anuśaṃsavistaram uktvāha /",
    "T04sanssr_pu:2125": " yas tv eṣāṃ buddhaputrāṇāṃ naraḥ kurvīta apriyaṃ /",
    "T04sanssr_pu:2126": " devān manuṣyān varjitvā narakaṃ tasya gocaraṃ //",
    "T04sanssr_pu:2127": " iti vistaraḥ pūrvavat //",
    "T04sanssr_pu:2128": " na cātra viśeṣahetuḥ kaścid upadarśayituṃ śakyatae ity alaṃ vikalpena //",
    "T04sanssr_pu:2129": " karmāvaraṇaviśuddhisūtre 'py āvaraṇaśabdenānnartha uktaḥ /",
    "T04sanssr_pu:2130": " āvaraṇaṃ mañjuśrīr ucyate rāga āvaraṇaṃ dveṣa āvaraṇaṃ moha āvaraṇaṃ dānam āvaraṇaṃ śīlakṣāntivīryadhyānaprajñā āvaraṇaṃ / pe /",
    "T04sanssr_pu:2131": " tat kasya hetoḥ bālapṛthagjanā mañjuśrīr dānaṃ dadānā matsariṇām antike 'prasādaṃ kurvanti /",
    "T04sanssr_pu:2132": " te tenāprasādena pratighacittam utpādayanti /",
    "T04sanssr_pu:2133": " pratighakhiladoṣeṇa mahānarakeṣūpapadyante /",
    "T04sanssr_pu:2134": " śīlaṃ rakṣanto duḥśīlān kutsayanti paribhāṣanti /",
    "T04sanssr_pu:2135": " te teṣām avarṇaṃ ca bhāṣanti /",
    "T04sanssr_pu:2136": " te teṣāṃ doṣaṃ śrutvā bahujanasyāprasādaṃ kurvanti /",
    "T04sanssr_pu:2137": " te tenāprasādena durgatigāmino bhavanti /",
    "T04sanssr_pu:2138": " te kṣāntiṃ bhāvayantaḥ kṣāntimadenātmānam utkarṣayanti pramādyanti /",
    "T04sanssr_pu:2139": " vayaṃ kṣāntivādinaḥ /",
    "T04sanssr_pu:2140": " ime punar anye vyāpannacittāḥ /",
    "T04sanssr_pu:2141": " teṣāṃ kṣāntimadanamattānāṃ pramādamūlakāni duḥkhāny utpadyante /",
    "T04sanssr_pu:2142": " te vīryam ārabhamāṇā ātmānam utkarṣayanti parān paṃsayanti /",
    "T04sanssr_pu:2143": " kusīdā ime bhikṣavo viharanty annabhiyuktāḥ śraddhādeyaṃ paribhuñjānāḥ /",
    "T04sanssr_pu:2144": " naite 'rhanti pānīyasthālakam api /",
    "T04sanssr_pu:2145": " te tena vīryārambheṇātmānam utkarṣayanti paraṃ ca paṃsayanti /",
    "T04sanssr_pu:2146": " tān ahaṃ bālān iti vadāmi /",
    "T04sanssr_pu:2147": " te dhyānaṃ samāpadyamānās tatra dhyānasamāpattau spṛhām utpādayanti /",
    "T04sanssr_pu:2148": " teṣām evaṃ bhavati /",
    "T04sanssr_pu:2149": " vayaṃ samādhivihāriṇa /",
    "T04sanssr_pu:2150": " ime 'nye bhikṣavo vikṣiptacittā viharanti /",
    "T04sanssr_pu:2151": " kutas te buddhā bhaviṣyantīti vistaraḥ //",
    "T04sanssr_pu:2152": " sarvadharmāpravṛttinirdeśe 'py āha /",
    "T04sanssr_pu:2153": " bodhisatva āpattyā codayati /",
    "T04sanssr_pu:2154": " dūrībhavati bodhiḥ /",
    "T04sanssr_pu:2155": " karmāvaraṇaṃ ca parigṛhṇāti /",
    "T04sanssr_pu:2156": " īryayā codayati /",
    "T04sanssr_pu:2157": " dūrībhavati bodhiḥ /",
    "T04sanssr_pu:2158": " īryāpathena codayati dūrībhavati bodhiḥ /",
    "T04sanssr_pu:2159": " saced bodhisatvasyāntike hīnasaṃjñām utpādayati ātmani codārasaṃjñāṃ kṣiṇoty ātmānaṃ karmāvaraṇaṃ ca gṛhṇāti /",
    "T04sanssr_pu:2160": " iha bodhisatvena bodhisatvam avavadatānuśāsatā vā śāstṛsaṃjñām upasthāpyāvavaditavyo 'nuśāsitavyaḥ /",
    "T04sanssr_pu:2161": " bodhisatvena bodhisatvasyāntike na paribhavacittam utpādayitavyaṃ /",
    "T04sanssr_pu:2162": " saced asyāparityaktā bodhiḥ /",
    "T04sanssr_pu:2163": " na devaputra bodhisatvaḥ kvacid eva kuśalamūlāni samucchinatti /",
    "T04sanssr_pu:2164": " yathādvitīyabodhisatvam āgamyeti /",
    "T04sanssr_pu:2165": " annutpāditabodhicitte 'pi tāvad bodhir bhavye satve 'vamanyanā pratiṣiddhā /",
    "T04sanssr_pu:2166": " kiṃ punar uditabodhicitte //",
    "T04sanssr_pu:2167": " yathoktaṃ śūraṅgamasamādhisūtre /",
    "T04sanssr_pu:2168": " tatra dṛḍhamate katamad annutpāditabodhicittavyākaraṇaṃ //",
    "T04sanssr_pu:2169": " iha dṛḍhamate sa pudgalaḥ pāñcagatike saṃsāre upapanno bhavati /",
    "T04sanssr_pu:2170": " yadi vā nirayeṣu yadi vā tiryagyonau yadi vā yamaloke yadi vā deveṣu yadi vā manuṣyeṣu /",
    "T04sanssr_pu:2171": " sa ca pudgalas tīkṣṇendriyo bhavati /",
    "T04sanssr_pu:2172": " udārādhimuktikaḥ /",
    "T04sanssr_pu:2173": " tam enaṃ tathāgataḥ prajānāti /",
    "T04sanssr_pu:2174": " ayaṃ puruṣapudgalo yāvad iyadbhiḥ kalpakoṭīniyutaśatasahasrair annuttarāyāṃ samyaksaṃbodhau cittam utpādayiṣyati // pe //",
    "T04sanssr_pu:2175": " iyadbhiś ca asaṃkhyeyakalpaśatasahasrair bodhim abhisaṃbhotsyate // pe //",
    "T04sanssr_pu:2176": " idaṃ dṛḍhamate ucyate /",
    "T04sanssr_pu:2177": " bodhisatvasyānnutpāditabodhicittavyākaraṇaṃ /",
    "T04sanssr_pu:2178": " atha khalv āyuṣmān mahākāśyapo bhagavantam etad avocat /",
    "T04sanssr_pu:2179": " adyāgreṇāsmābhir bhagavan sarvasatvānām antike śāstṛsaṃjñotpādayitavyā /",
    "T04sanssr_pu:2180": " tat kasya hetoḥ /",
    "T04sanssr_pu:2181": " na hy asmākam etaj jñānaṃ pravarttate /",
    "T04sanssr_pu:2182": " katamasya bodhisatvasya bodhiparipācakānīndriyāṇi saṃvidyante /",
    "T04sanssr_pu:2183": " katamasya na saṃvidyante /",
    "T04sanssr_pu:2184": " tato vayaṃ bhagavann ajānānās tathārūpeṣu hīnasaṃjñām utpādayema /",
    "T04sanssr_pu:2185": " tena vayaṃ kṣaṇyema //",
    "T04sanssr_pu:2186": " bhagavān āha /",
    "T04sanssr_pu:2187": " sādhu sādhu kāśyapa subhāṣitā te iyaṃ vāk /",
    "T04sanssr_pu:2188": " idaṃ ca mayā kāśyapārthavaśaṃ sampaśyamānena yuṣmākam evaṃ dharmo deśito /",
    "T04sanssr_pu:2189": " mā bhikṣavaḥ pudgalena pudgalaṃ pravicetavyaṃ /",
    "T04sanssr_pu:2190": " yac chīghraṃ kṣaṇyati hi bhikṣavaḥ pudgalaḥ pudgalaṃ pravicinvan /",
    "T04sanssr_pu:2191": " ahaṃ vā pudgalaṃ pramiṇuyāṃ yo vā syān mādṛśaḥ /",
    "T04sanssr_pu:2192": " etena kāśyapa nirdeśena bodhisatvena vā śrāvakeṇa vā sarvasatvānām antike śāstṛsaṃjñotpādayitavyā /",
    "T04sanssr_pu:2193": " mātra kaścid bodhisatvayānikaḥ pudgalo bhavet tena tatrātmā rakṣitavya iti /",
    "T04sanssr_pu:2194": " yasya tu niyatam eva bodhiprāpticihnam asti tatra sutarām avamanyanā rakṣitavyā //",
    "T04sanssr_pu:2195": " yathoktam āryasaddharmapuṇḍarīkasūtre /",
    "T04sanssr_pu:2196": " iṣṭāmayān mṛttikasaṃcitān vā prītāś ca kurvanti jinasya stūpān /",
    "T04sanssr_pu:2197": " uddiśya vā pāṃśukarāśayo 'pi aṭavīṣu durgeṣu ca kārayanti //",
    "T04sanssr_pu:2198": " siktāmayā vā puna kūṭa kṛtvā ye kecid uddiśya jināna stūpān /",
    "T04sanssr_pu:2199": " kumārakāḥ krīḍiṣu tatra tatra /",
    "T04sanssr_pu:2200": " te sarvi bodhāya abhūṣi lābhinaḥ //",
    "T04sanssr_pu:2201": " yāvat //",
    "T04sanssr_pu:2202": " ye citrabhittīṣu karonti vigrahaṃ /",
    "T04sanssr_pu:2203": " paripūrṇagātrāṃś chatapuṇyalakṣaṇān //",
    "T04sanssr_pu:2204": " likhet svayaṃ cāpi likhāpayed vā /",
    "T04sanssr_pu:2205": " te sarvi bodhāya abhūṣi lābhinaḥ //",
    "T04sanssr_pu:2206": " ye cāpi kecit tarhi śikṣamāṇāḥ /",
    "T04sanssr_pu:2207": " krīḍāratiṃ cāpi vinodayantaḥ //",
    "T04sanssr_pu:2208": " nakhena kāṣṭhena kṛtāsi vigrahān /",
    "T04sanssr_pu:2209": " bhittīṣu puruṣātha kumārakā vā //",
    "T04sanssr_pu:2210": " sarve ca te bodhi abhūṣi lābhinaḥ // pe //",
    "T04sanssr_pu:2211": " vādāpitā jhallariyo 'pi ye hī /",
    "T04sanssr_pu:2212": " jalamaṇḍakā vāpy atha maṇḍakā vā /",
    "T04sanssr_pu:2213": " sugatānam uddiśyatha pūjanārthaṃ gītaṃ ca gītaṃ madhuraṃ manojñaṃ /",
    "T04sanssr_pu:2214": " sarve ca te buddha abhūṣi loke //",
    "T04sanssr_pu:2215": " kṛtvā ca yāṃ bahuvidhadhātupūjāṃ /",
    "T04sanssr_pu:2216": " kim alpakampī sugatāna dhātuṣu /",
    "T04sanssr_pu:2217": " ekaṃ pi vādāyiya vādyabhāṇḍam /",
    "T04sanssr_pu:2218": " puṣpeṇa caikena hi pūjayitvā /",
    "T04sanssr_pu:2219": " anupūrva drakṣyanti hi buddhakoṭyaḥ /",
    "T04sanssr_pu:2220": " yaiś cāñjalis tatra kṛtāpi stūpe /",
    "T04sanssr_pu:2221": " paripūrṇa ekātalaśaktikā vā /",
    "T04sanssr_pu:2222": " onāmitaṃ śīrṣa bhaven muhūrttaṃ /",
    "T04sanssr_pu:2223": " onāmitaṃ kāya tathaikavāraṃ /",
    "T04sanssr_pu:2224": " namo 'stu buddhāya kṛtaikavāraṃ /",
    "T04sanssr_pu:2225": " ye hī tadā dhātudhāreṣu teṣu /",
    "T04sanssr_pu:2226": " vikṣiptacittair api yathaikavāraṃ /",
    "T04sanssr_pu:2227": " te sarvi prāptā imam agrabodhim /",
    "T04sanssr_pu:2228": " sugatāna teṣāṃ tada tasmi kāle /",
    "T04sanssr_pu:2229": " parinirvṛtānām atha tiṣṭhatāṃ vā /",
    "T04sanssr_pu:2230": " ye dharmanāmāpi śṛṇūṣu satvās /",
    "T04sanssr_pu:2231": " te sarvi bodhāya abhūṣi lābhina / iti //",
    "T04sanssr_pu:2232": " mahākaruṇāsūtre 'py uktaṃ //",
    "T04sanssr_pu:2233": " tad yathā vāḍiśikena mahaty udakasarasi matsyākarṣaṇārthaṃ sāmiṣaṃ vaḍiśaṃ prakṣiptaṃ bhavet samanantaraprakṣiptaṃ ca matsyena nigīrṇaṃ bhavet",
    "T04sanssr_pu:2234": " kiṃ cāpi sa matsya udakasarasi bhramaty atha ca punar vaddha eva sa vaktavyo dṛḍhena sūtreṇa sthalagatadaṇḍasunibaddhena /",
    "T04sanssr_pu:2235": " yat sa vāḍiśika āgatya tena sūtralāghavena jānāti /",
    "T04sanssr_pu:2236": " gṛhīto matsya iti /",
    "T04sanssr_pu:2237": " tam enaṃ sūtrād gṛhītvā sthalagataṃ karoti yathākāmakaraṇāya paribhogāya /",
    "T04sanssr_pu:2238": " evam eva ye satvā buddheṣu bhagavatsu cittaṃ prasādya kuśalamūlam avaropayanti /",
    "T04sanssr_pu:2239": " antaśa ekacittaprasādam api /",
    "T04sanssr_pu:2240": " kiṃ cāpi te satvā duṣkṛtena karmāvaraṇenākṣaṇeṣūpapannā bhavanty atha ca buddhā bhagavantas",
    "T04sanssr_pu:2241": " tān satvān bauddhena jñānena saṃgrahavastusūtreṇa gṛhītvā saṃsārodakasarasa uddhṛtya",
    "T04sanssr_pu:2242": " nirvāṇasthale sthāpayantīti //",
    "T04sanssr_pu:2243": " tasmād eṣu śāstṛsaṃjñā kāryā /",
    "T04sanssr_pu:2244": " vandamānāś ca manasā vanditavyāḥ /",
    "T04sanssr_pu:2245": " bhavati hi navako 'pi bodhicittabalād vandyo /",
    "T04sanssr_pu:2246": " yathā meghena dramiḍena mahābodhisatvenāpi satā navaka āryasudhanaḥ sarvaśarīreṇa praṇipatya vanditaḥ /",
    "T04sanssr_pu:2247": " niyatārthaṃ cedaṃ /",
    "T04sanssr_pu:2248": " yathādhyāśayasaṃcodanādiṣu sarvabodhisatvayānikapudgalanamaḥkāro 'nujñātavyaḥ /",
    "T04sanssr_pu:2249": " sarvaśabdenātmano 'pi grahaṇāt /",
    "T04sanssr_pu:2250": " katham ekatra vandya vandakatvaṃ na virudhyate /",
    "T04sanssr_pu:2251": " paraḥparaṃ vandyatvenaivālambanāt /",
    "T04sanssr_pu:2252": " ata evānnāsvādanād apuṇyabhāvaḥ /",
    "T04sanssr_pu:2253": " kiṃ ca buddhānām apy evam iṣyate /",
    "T04sanssr_pu:2254": " mā bhūd annavasthā /",
    "T04sanssr_pu:2255": " ekasya cānyūnateti //",
    "T04sanssr_pu:2256": " āryasarvadharmavaipulyasaṃgrahasūtre 'py annartha uktaḥ /",
    "T04sanssr_pu:2257": " sūkṣmaṃ hi mañjuśrīḥ saddharmapratikṣepakarmāvāraṇaṃ /",
    "T04sanssr_pu:2258": " yo hi kaścin mañjuśrīs tathāgatabhāṣitadharme kasmiṃścic chobhanasaṃjñāṃ karoti /",
    "T04sanssr_pu:2259": " kvacid aśobhanasaṃjñāṃ sa saddharmaṃ pratikṣipati /",
    "T04sanssr_pu:2260": " tena saddharmaṃ pratikṣipatā tathāgato 'bhyākhyāto bhavati /",
    "T04sanssr_pu:2261": " dharmaḥ pratikṣipto bhavati /",
    "T04sanssr_pu:2262": " saṃgho 'pavādito bhavati /",
    "T04sanssr_pu:2263": " ya evaṃ vadatīdaṃ yuktam idam ayuktam iti sa saddharmaṃ pratikṣipati /",
    "T04sanssr_pu:2264": " na mayā pṛthak kaścid dharmaḥ śrāvakayānasaṃprayuktaḥ pratyekabuddhayānasaṃprayukto mahāyānasaṃprayukto deśitaḥ /",
    "T04sanssr_pu:2265": " tat te mohapuruṣā imaṃ mama dharmaṃ nānākariṣyanti /",
    "T04sanssr_pu:2266": " idaṃ śrāvakāṇāṃ deśitam idaṃ pratyekabuddhānām idaṃ bodhisatvānām iti /",
    "T04sanssr_pu:2267": " sa nānātvasaṃjñayā saddharmaṃ pratikṣipati /",
    "T04sanssr_pu:2268": " iyaṃ bodhisatvasya śikṣā /",
    "T04sanssr_pu:2269": " iyaṃ bodhisatvasyāśikṣeti saddharmaṃ pratikṣipati /",
    "T04sanssr_pu:2270": " dharmabhāṇakasyāsti pratibhānaṃ nāsti pratibhānam iti saddharmaṃ pratikṣipati /",
    "T04sanssr_pu:2271": " dharmaṃ dharmatayā kathayati saddharmaṃ pratikṣipati /",
    "T04sanssr_pu:2272": " apagate buddhotpāde nāsti dhāraṇīpratilambha iti dharmaṃ pratikṣipati /",
    "T04sanssr_pu:2273": " nāsti dharmabhāṇakasya dhāraṇīpratilambha iti dharmaṃ pratikṣipati /",
    "T04sanssr_pu:2274": " dharmabhāṇakasya caryāṃ dūṣayati dharmaṃ pratikṣipati /",
    "T04sanssr_pu:2275": " dharmabhāṇako na pratipattisaṃpanna iti dharmaṃ pratikṣipati /",
    "T04sanssr_pu:2276": " pramādenainaṃ codayati saddharmaṃ pratikṣipati /",
    "T04sanssr_pu:2277": " īryāpathena codayati saddharmaṃ pratikṣipati /",
    "T04sanssr_pu:2278": " akṣaracaryayā śīlavipattyā codayati dharmaṃ pratikṣipati /",
    "T04sanssr_pu:2279": " pratibhānena saṃpādayatīti dharmaṃ pratikṣipati /",
    "T04sanssr_pu:2280": " āloko 'sya dharmāṇāṃ na suvidita iti dharmaṃ pratikṣipati /",
    "T04sanssr_pu:2281": " mantreṇa mantram abudhyamānaḥ prativadatīti dharmaṃ pratikṣipati /",
    "T04sanssr_pu:2282": " akṣarasaṃjñyā tathāgataśāsanaṃ nāvagāhata iti dharmaṃ pratikṣipati /",
    "T04sanssr_pu:2283": " sūtreṇa sūtraṃ virodhayatīti dharmaṃ pratikṣipati /",
    "T04sanssr_pu:2284": " gāthayā gāthāṃ virodhayatīti dharmaṃ pratikṣipati /",
    "T04sanssr_pu:2285": " akṣarasaṃjñayā kañcid adhimuktaṃ karoti kañcin na karotīti dharmaṃ pratikṣipati /",
    "T04sanssr_pu:2286": " dharmabhaṇakasyārthāny akathām abhināmayatīti dharmaṃ pratikṣipati /",
    "T04sanssr_pu:2287": " vicakṣuḥ karmāsya karoti dharmaṃ pratikṣipati /",
    "T04sanssr_pu:2288": " saṃlāpayan vadatīti dharmaṃ pratikṣipati /",
    "T04sanssr_pu:2289": " ihāsyāsti caryā ihāsya nāsti caryeti dharmaṃ pratikṣipati /",
    "T04sanssr_pu:2290": " idaṃ sūktam idam asūktam iti dharmaṃ pratikṣipati /",
    "T04sanssr_pu:2291": " anena nāsti caryeti dharmaṃ pratikṣipati /",
    "T04sanssr_pu:2292": " anena buddhavacanasamaya ukto nānena buddhavacanasamaya ukta iti dharmaṃ pratikṣipati iti hi mañjuśrīr yāvat kiñcid vilopayati tāvad dharmaṃ pratikṣipati /",
    "T04sanssr_pu:2293": " dharmabhāṇakasyedaṃ rūpam iti cintayati vadati bhikṣur vā bhikṣuṇī vā upāsako vā upāsikā vā /",
    "T04sanssr_pu:2294": " sarvaḥ sa saddharmaṃ pratikṣipatīty ādi //",
    "T04sanssr_pu:2295": " atraiva coktaṃ /",
    "T04sanssr_pu:2296": " yasya kasyacit kulaputra tathāgatasya parinirvṛtasya dharmaḥ pratibhāti yathādhimuktānāṃ satvānāṃ deśayituṃ /",
    "T04sanssr_pu:2297": " tasyāṃ ca parṣadi yady ekasatvasyāpi ekaromaharṣo bhaved ekāśrupāto vā sarvaḥ sa tathāgatānubhāvena /",
    "T04sanssr_pu:2298": " tatra mohapuruṣā abodhisatvā bodhisatvapratijñā bodhisatvadūṣakā dharmastainyakuhakā evaṃ vakṣyanti dharmopadeśakebhyaḥ /",
    "T04sanssr_pu:2299": " kim ete /",
    "T04sanssr_pu:2300": " na budhyantae iti // pe //",
    "T04sanssr_pu:2301": " ye bodhisatveṣv avamanyanāṃ kurvanti /",
    "T04sanssr_pu:2302": " nāhaṃ teṣāṃ paryantakṛtaṃ nirayaṃ saṃvadāmi /",
    "T04sanssr_pu:2303": " tat kasya hetoḥ /",
    "T04sanssr_pu:2304": " yo bodhisatvo dharmabhāṇakam apavādati buddhaṃ sa vigarhati dharmaṃ sa pratikṣipati saṃghaṃ sa jugupsati /",
    "T04sanssr_pu:2305": " buddhe so 'gauravo yo dharmabhāṇake 'gauravaḥ /",
    "T04sanssr_pu:2306": " buddhaṃ sa na draṣṭukāmo yo dharmabhāṇakam adraṣṭukāmaḥ /",
    "T04sanssr_pu:2307": " buddhasya so 'varṇaṃ bhāṣate yo dharmabhāṇakasyāvarṇaṃ bhāṣate /",
    "T04sanssr_pu:2308": " buddhas tena parityakto bhavati yaḥ prathamacittotpādike 'pi bodhisatve pratighacittaṃ karotīti // pe //",
    "T04sanssr_pu:2309": " yo 'py ayaṃ maitreya ṣaṭpāramitāsamudāgamo bodhisatvānāṃ saṃbodhāya taṃ te mohapuruṣā evaṃ vakṣyanti /",
    "T04sanssr_pu:2310": " prajñāpāramitāyām eva bodhisatvena śikṣitavyaṃ /",
    "T04sanssr_pu:2311": " kiṃ śeṣābhiḥ pāramitābhiḥ /",
    "T04sanssr_pu:2312": " te 'nyāṃ pāramitāṃ dūṣayitavyāṃ manyante /",
    "T04sanssr_pu:2313": " tat kiṃ manyase 'jita duṣprajñaḥ sa kāśirājābhūd yena kapotārthaṃ śyenāya svamāṃsāni dattāni /",
    "T04sanssr_pu:2314": " maitreya āha /",
    "T04sanssr_pu:2315": " no hīdaṃ bhagavan /",
    "T04sanssr_pu:2316": " bhagavān āha /",
    "T04sanssr_pu:2317": " yāni mayā maitreya bodhisatvacaryāṃ caratā ṣaṭpāramitāpratisaṃyuktāni kuśalamūlāny upacitāni apakṛtaṃ nu taiḥ kuśalamūlaiḥ //",
    "T04sanssr_pu:2318": " maitreya āha /",
    "T04sanssr_pu:2319": " no hīdaṃ bhagavan //",
    "T04sanssr_pu:2320": " bhagavān āha /",
    "T04sanssr_pu:2321": " tvaṃ tāvad ajita ṣaṣṭiṃ kalpān dānapāramitāyāṃ ṣaṣṭiṃ kalpān śīlapāramitāyāṃ ṣaṣṭiṃ",
    "T04sanssr_pu:2322": " kalpān kṣāntipāramitāyāṃ ṣaṣṭiṃ kalpān vīryapāramitāyāṃ ṣaṣṭiṃ kalpān dhyānapāramitāyāṃ",
    "T04sanssr_pu:2323": " ṣaṣṭiṃ kalpān prajñāpāramitāyāṃ samudāgataḥ /",
    "T04sanssr_pu:2324": " tat te mohapuruṣā evaṃ vakṣyanti /",
    "T04sanssr_pu:2325": " ekanayenaiva bodhir yad uta śūnyatānayeneti /",
    "T04sanssr_pu:2326": " te caryāsu pariśuddhā bhaviṣyantīty ādi //",
    "T04sanssr_pu:2327": " iti śikṣāsamuccaye caturthaḥ paricchedaḥ //",
    "T04sanssr_pu:2328": " [V. anarthavivarjana]",
    "T04sanssr_pu:2329": " śīlapāramitāyām annarthavarjanaṃ pañcamaḥ paricchedaḥ //",
    "T04sanssr_pu:2330": " uktaḥ saṃkṣepato 'nnarthaḥ /",
    "T04sanssr_pu:2331": " tasya vivarjanaṃ yathādhyaśayasaṃcodanasūtre /",
    "T04sanssr_pu:2332": " evaṃvidhānarthaśravaṇabhayabhīrukaiḥ ādikarmikabodhisatvaiḥ samādānāni yathā gṛhītāni tathā kāryaṃ /",
    "T04sanssr_pu:2333": " evaṃ hi tair uktaṃ /",
    "T04sanssr_pu:2334": " ete vayaṃ bhagavann adyāgreṇa tathāgatasya purataḥ /",
    "T04sanssr_pu:2335": " evaṃ samādānaṃ kurmaḥ /",
    "T04sanssr_pu:2336": " saced vayaṃ bhagavann adyāgreṇa bodhisatvayānikaṃ pudgalaṃ gṛhiṇaṃ vā pravrajitaṃ",
    "T04sanssr_pu:2337": " vāpattyā codayiṣyāmo bhūtena vābhūtena vā visaṃvādito 'smābhis tathāgato 'rhan samyaksaṃbuddho bhavet /",
    "T04sanssr_pu:2338": " saced vayaṃ bhagavann adyāgreṇa bodhisatvayānikaṃ pudgalam avamanyemāvarṇaṃ cāsya bhāṣema visaṃvādito 'smābhis tathāgato bhaved arhan samyaksaṃbuddhaḥ",
    "T04sanssr_pu:2339": " saced vayaṃ bhagavann adyāgreṇa bodhisatvayānikaṃ pudgalaṃ gṛhiṇaṃ vā pravrajitaṃ",
    "T04sanssr_pu:2340": " vā pañcabhiḥ kāmaguṇaiḥ krīḍantaṃ paricārayantaṃ daṣṭvāprasādaṃ kuryāma vilekhaṃ",
    "T04sanssr_pu:2341": " vā cittasyotpādayemāgauravaṃ votpādayema na ca tatra śāstṛsaṃjñām utpādayema /",
    "T04sanssr_pu:2342": " visaṃvādito 'smābhis tathāgato bhavet /",
    "T04sanssr_pu:2343": " saced vayaṃ bhagavann adyāgreṇa mitrakulabhikṣād akulanidānaṃ bodhisatvayānikānāṃ pudgalānāṃ kāyapīḍāṃ cittapīḍāṃ vā kuryāma visaṃvādito 'smābhis tathāgato bhavet /",
    "T04sanssr_pu:2344": " saced vayaṃ bhagavann adyāgreṇa bodhisatvayānikaṃ pudgalaṃ dṛṣṭvā ekenāpy amanojñavacanenābhāṣema visaṃvādito 'smābhis tathāgato bhavet /",
    "T04sanssr_pu:2345": " saced vayaṃ bhagavann adyāgreṇa triḥkṛtvo rātreḥ triḥkṛtvo divasya bodhisatvayānikaṃ pudgalaṃ na namasyema visaṃvādito 'smābhis tathāgato bhavet",
    "T04sanssr_pu:2346": " saced vayaṃ bhagavann adyāgreṇāsya vratasamādānasya kṛtaśo rājyapratilambhaṃ vā dhanapratilambhaṃ vā kāyajīvitaṃ vā na parityajema visaṃvādito 'smābhis tathāgato bhavet /",
    "T04sanssr_pu:2347": " saced vayaṃ bhagavann adyāgreṇa śrāvakayānikaṃ vā pratyekabuddhayānikaṃ vā pudgalam avamanyema /",
    "T04sanssr_pu:2348": " vayaṃ viśiṣṭatarā naite iti visaṃvādito 'smābhis tathāgato bhavet /",
    "T04sanssr_pu:2349": " saced vayaṃ bhagavan nīcacittāś caṇḍālasadṛśacittā na viharema visaṃvādito 'smābhis tathāgato bhavet /",
    "T04sanssr_pu:2350": " saced vayaṃ bhagavann adyāgreṇātmānam utkarṣayema paraṃ vā paṃsayema visaṃvādito 'smābhis tathāgato bhavet /",
    "T04sanssr_pu:2351": " saced vayaṃ bhagavann adyāgreṇa vyāpādavigrahabhayād yojanaṃ vā yojanaśataṃ vā na palāyema īritāḥ samānā visaṃvādito 'smābhis tathāgato bhavet",
    "T04sanssr_pu:2352": " saced vayaṃ bhagavann adyāgreṇa śīlavantam ātmānaṃ pratijānīma bahuśrutaṃ vā dhutaguṇinaṃ vānyatarānyatareṇa vā guṇenātmānam udbhāvayema visaṃvādito 'smābhis tathāgato bhavet /",
    "T04sanssr_pu:2353": " saced vayaṃ bhagavann adyāgreṇa praticchannakalyāṇā vivṛtapāpā na viharema visaṃvādito 'smābhis tathāgato bhaved arhan samyaksaṃbuddhaḥ // pe",
    "T04sanssr_pu:2354": " tatra bhagavān maitreyaṃ bodhisatvaṃ mahāsatvam āmantrayate sma /",
    "T04sanssr_pu:2355": " karmāvaraṇaṃ maitreya kṣapayitukāmena kulaputreṇa vā kuladuhitrā vā evaṃ samādānaṃ kartavyaṃ yathā ebhiḥ kulaputraiḥ kṛtam iti //",
    "T04sanssr_pu:2356": " sarvadharmāpravṛttinirdeśe 'py āha //",
    "T04sanssr_pu:2357": " tṛṣkṛtva rātriṃ divasaṃ tathaiva /",
    "T04sanssr_pu:2358": " sa bodhisatvān praṇameta mūrdhnā /",
    "T04sanssr_pu:2359": " teṣāṃ na kiñcit skhalitaṃ gaveṣet /",
    "T04sanssr_pu:2360": " careta caryāṃ hi sadā yatheṣṭam //",
    "T04sanssr_pu:2361": " paśyed yadā kāmaguṇai ramantaṃ /",
    "T04sanssr_pu:2362": " na tasya kiñcit skhalitaṃ gaveṣet /",
    "T04sanssr_pu:2363": " guṇair annantāṃ vara bodhicaryāṃ /",
    "T04sanssr_pu:2364": " eṣo 'pi kālena hitāṃ spṛśeta //",
    "T04sanssr_pu:2365": " yuktyānupūrvyā kriyayānupūrvyā /",
    "T04sanssr_pu:2366": " bhavej jino naiva hi ekavācā /",
    "T04sanssr_pu:2367": " bahukalpakoṭyo niyutāni caiṣa /",
    "T04sanssr_pu:2368": " sannāhasaṃprasthitanāny abhāvī //",
    "T04sanssr_pu:2369": " atraivāha / ye kulaputraivaṃrūpeṇa karmāvaraṇenānnarthikāḥ /",
    "T04sanssr_pu:2370": " tair na dvitīyasya bodhisatvasya sarvacaryāsu vipratipattavyaṃ /",
    "T04sanssr_pu:2371": " sarvāḥ kriyās tasya vimoktavyāḥ /",
    "T04sanssr_pu:2372": " evaṃ cittam utpādayitavyaṃ /",
    "T04sanssr_pu:2373": " nāhaṃ paracittaṃ jāne durvijñeyā satvacaryā /",
    "T04sanssr_pu:2374": " idaṃ ca khalu kulaputrārthavaśaṃ saṃpaśyaṃs tathāgata evaṃ dharmaṃ deśayati /",
    "T04sanssr_pu:2375": " na pudgalena pudgalaḥ pramātavyaḥ //",
    "T04sanssr_pu:2376": " ahaṃ vā pudgalaṃ pramiṇuyāṃ yo vā syān mādṛśaḥ //",
    "T04sanssr_pu:2377": " yaḥ kulaputrātmānaṃ rakṣitukāmas tena na kasyacic caryā vivecayitavyā /",
    "T04sanssr_pu:2378": " na pareṣāṃ vikuṭṭanā kartavyā /",
    "T04sanssr_pu:2379": " ayam īdṛśo 'yam īdṛśa iti /",
    "T04sanssr_pu:2380": " buddhadharmābhiyuktena bhavitavyaṃ rātriṃ divaṃ dharmapaliguddhamānaseneti //",
    "T04sanssr_pu:2381": " tathā kṣitigarbhasūtre 'pi kathitaṃ /",
    "T04sanssr_pu:2382": " atha tāvad eva bahūni śatasahasrāṇi vidvāṃsaḥ satvā utthāyāsanād yena bhagavāṃs tenāñjaliṃ praṇamyaivam āhuḥ /",
    "T04sanssr_pu:2383": " vayaṃ bhadanta bhagavataḥ purata evaṃ praṇidhānaṃ kurmaḥ yāvac ciraṃ vayaṃ bhadanta bhagavan saṃsāre saṃsarema tāvan mātra pratilabdhakṣāntikāmā rājasthānaṃ pratilabhema /",
    "T04sanssr_pu:2384": " māmātyasthānaṃ /",
    "T04sanssr_pu:2385": " mā nagarajyeṣṭhasthānaṃ /",
    "T04sanssr_pu:2386": " mā grāmajyeṣṭhasthānaṃ /",
    "T04sanssr_pu:2387": " mā nigamajyeṣṭhasthānaṃ /",
    "T04sanssr_pu:2388": " mā purohitajyeṣṭhasthānaṃ mā bhaṭṭajyeṣṭhasthānaṃ /",
    "T04sanssr_pu:2389": " yāvan mā sārthavāhajyeṣṭhasthānaṃ /",
    "T04sanssr_pu:2390": " mopādhyāyajyeṣṭhasthānaṃ /",
    "T04sanssr_pu:2391": " mā śramaṇajyeṣṭhasthānaṃ /",
    "T04sanssr_pu:2392": " mā gṛhapatijyeṣṭhasthānaṃ /",
    "T04sanssr_pu:2393": " mā kuṭumbijyeṣṭhasthānaṃ yāvat sarvaśo vayaṃ mā satvānām adhipatisthānaṃ pratilabhema yāvan na kṣāntipratilabdhāḥ syāma /",
    "T04sanssr_pu:2394": " yato nidānaṃ vayam evaṃrūpam atigāḍhaṃ karma buddhānāṃ śāsanam ākṣipema /",
    "T04sanssr_pu:2395": " iti vistaraḥ //",
    "T04sanssr_pu:2396": " candrapradīpasūtre 'py annarthavivarjanam uktam /",
    "T04sanssr_pu:2397": " nāsti pāpam akartavyaṃ kumārā teṣu bheṣyati /",
    "T04sanssr_pu:2398": " mā tehi saṃstavaṃ sārddhaṃ kuryāḥ tvaṃ kāli paścime //",
    "T04sanssr_pu:2399": " ālape saṃlapeyyāsi kuryāsī teṣv agauravaṃ /",
    "T04sanssr_pu:2400": " ānālīnaḥ satkareyyāsy agrabodhayi kāraṇāt //",
    "T04sanssr_pu:2401": " varṣāgraṃ paripṛcchitvā yas te vṛddhataro bhavet /",
    "T04sanssr_pu:2402": " kuryāsi gauravaṃ tatra śirasā pādavandanaiḥ //",
    "T04sanssr_pu:2403": " na teṣāṃ skhalitaṃ paśyed bodhimaṇḍaṃ vipaśyatāṃ /",
    "T04sanssr_pu:2404": " pratighātaṃ na janayet maitracittaḥ sadā bhavet //",
    "T04sanssr_pu:2405": " yady eṣāṃ skhalitaṃ paśyed doṣāṃs teṣāṃ na kīrtayet /",
    "T04sanssr_pu:2406": " yādṛśaṃ kāhiti karma tādṛśaṃ lapsyate phalaṃ //",
    "T04sanssr_pu:2407": " smitena mukhacandreṇa vṛddheṣu navakeṣu ca /",
    "T04sanssr_pu:2408": " pūrvābhāṣī bhaven nityaṃ hatamānaś ca sarvataḥ //",
    "T04sanssr_pu:2409": " cīvaraiḥ piṇḍapātaiś ca kuryāt teṣām anugrahaṃ /",
    "T04sanssr_pu:2410": " evaṃ cittaṃ pradadhyās tvaṃ sarve bheṣyanti nāyakā / iti //",
    "T04sanssr_pu:2411": " yasya ca bodhicittotpādike gauravaṃ prasādaś ca notpadyete /",
    "T04sanssr_pu:2412": " tena svadurgatiprapātabhayarakṣārthaṃ dṛṣṭādṛṣṭaprāmodyānubhavanārthaṃ svacittakaluṣaprasādanārthaṃ",
    "T04sanssr_pu:2413": " cittakalyatācittakarmaṇyatāpratilābhārthaṃ ca yathāryagaṇḍavyūhe bodhicittotpādikaguṇā",
    "T04sanssr_pu:2414": " bhagavadāryamaitreyeṇācāryasudhanam adhikṛtyodbhāvitās tathā bhāvayitavyāḥ //",
    "T04sanssr_pu:2415": " eṣa dṛṣṭva jaravyādhipīḍitān prāṇino duṣkhaśatair upadrutān /",
    "T04sanssr_pu:2416": " janmamṛtyubhayaśokatāpitān teṣa arthi carate krpāśayaḥ //",
    "T04sanssr_pu:2417": " duṣkhayantraparipīḍitaṃ jagat dṛṣṭva pañcagaticakramaṇḍale /",
    "T04sanssr_pu:2418": " jñānavajramayam eṣa te dṛḍhaṃ duṣkhayantragaticakrabhedanaṃ //",
    "T04sanssr_pu:2419": " rāgadoṣatṛṇakhāṇukaṇṭakaṃ dṛṣṭisaṃgabahukakṣasaṃkulam /",
    "T04sanssr_pu:2420": " satvakṣetrapariśodhanārthikaḥ prajñalāṅgaladṛḍhaṃ gaveṣate //",
    "T04sanssr_pu:2421": " mohavidyagahanāśayaṃ jagat prajñacakṣuhatanaṣṭadaiśikaṃ /",
    "T04sanssr_pu:2422": " tasya kṣema diśadaiśikaḥ prabhuḥ sārthavāha jagato bhaviṣyati //",
    "T04sanssr_pu:2423": " kṣāntidharmatrivimokṣavāhano jñānakhaḍgaripukleśadharṣakaḥ /",
    "T04sanssr_pu:2424": " śūrasūta abhayasya dāyako daiśako hi jagato bhaviṣyati //",
    "T04sanssr_pu:2425": " dharmanāva samudānayaty ayaṃ jñānasāgarapathe suśikṣitaḥ /",
    "T04sanssr_pu:2426": " śāntiratnavaradvīpanāyakaḥ karṇadhāra tribhavārṇave ayam //",
    "T04sanssr_pu:2427": " jñānaraśmipraṇidhānamaṇḍalaḥ sarvasatvabhavanāvabhāsakaḥ /",
    "T04sanssr_pu:2428": " dharmadhātugagane samudgato buddhasūrya samudeśyate ayam //",
    "T04sanssr_pu:2429": " maitricandanasamādhiśītalaḥ sarvasatvasamacittasuprabhaḥ /",
    "T04sanssr_pu:2430": " śukladharmaparipūrṇamaṇḍalo buddhacandra samudeśyate ayam //",
    "T04sanssr_pu:2431": " āśaye dṛḍhatale pratiṣṭhito bodhicarya anupūrva udgataḥ /",
    "T04sanssr_pu:2432": " sarvadharmaratanākaro hy ayaṃ jñānasāravaro bhaviṣyati //",
    "T04sanssr_pu:2433": " bodhicittabhujagendrasaṃbhavo dharmadhātugagane samudgataḥ /",
    "T04sanssr_pu:2434": " dharmameghayugapatpravarṣaṇaḥ sarvaśuklaphalaśasyavardhanaḥ //",
    "T04sanssr_pu:2435": " śuddhi vartti trimalattamo 'py ahaṃ maitrisnehasmṛtibhājanaṃ dṛḍham /",
    "T04sanssr_pu:2436": " bodhicittavimalāgnisuprabham dharmadīpa samujjvālayiṣyati //",
    "T04sanssr_pu:2437": " bodhicittakalalaḥ kṛpārbudo maitrapeśir acalāśayo ghanaḥ /",
    "T04sanssr_pu:2438": " bodhi aṅgam anupūrvasaṃbhavo buddhagarbha ayu saṃpravardhate //",
    "T04sanssr_pu:2439": " puṇyagarbham abhivarddhayiṣyati prajñagarbham abhiśodhayiṣyati /",
    "T04sanssr_pu:2440": " jñānagarbha samudeśyate ayaṃ yādṛśaḥ praṇidhigarbhasaṃbhavaḥ //",
    "T04sanssr_pu:2441": " īdṛśāḥ karuṇamaitradharmitāḥ satvamocana matī hitāśayāṃ /",
    "T04sanssr_pu:2442": " durlabhā jagi ḥdevamānuṣe yādṛśo 'yu viśuddhamānasaḥ //",
    "T04sanssr_pu:2443": " īdṛśāśayasumūlasaṃsthito īdṛśo dṛḍhaprayogavarddhitaḥ /",
    "T04sanssr_pu:2444": " īdṛśas tribhavachādanaprabho jñānavṛkṣaphaladaḥ sudurlabhaḥ //",
    "T04sanssr_pu:2445": " eṣa sarvaguṇasaṃbhavārthikaḥ sarvadharmaparipṛcchanārthikaḥ /",
    "T04sanssr_pu:2446": " sarvasaṃśayavidāraṇārthikaḥ sarvamitra bhajate atandritaḥ //",
    "T04sanssr_pu:2447": " eṣa mārakalikleśasūdano eṣa dṛṣṭimalakleśaśodhanaḥ /",
    "T04sanssr_pu:2448": " eṣa sarvajagamokṣaṇodyato eṣa te sada viśeṣa paṇḍitaḥ //",
    "T04sanssr_pu:2449": " eṣa durgati viśodhayiṣyati svargamārgam upadarśayiṣyati /",
    "T04sanssr_pu:2450": " mokṣamārgam upaneṣyate jagad yādṛśe guṇapathe pratiṣṭhitaḥ //",
    "T04sanssr_pu:2451": " eṣa sarvataduṣkhamocako /",
    "T04sanssr_pu:2452": " eṣa sarvagatisaukhyadāyakaḥ /",
    "T04sanssr_pu:2453": " eṣa sarvabhayapāśachedako /",
    "T04sanssr_pu:2454": " bheṣyate bhagavatīnisūdana / iti //",
    "T04sanssr_pu:2455": " evam anayā bhāvanayānnarthavivarjanaṃ sukaraṃ bhavati /",
    "T04sanssr_pu:2456": " tathādhyāśayasañcodanasūtre 'py annarthavivarjanam uktaṃ /",
    "T04sanssr_pu:2457": " caturbhir maitreya dharmaiḥ samanvāgato bodhisatvayānikaḥ pudgalaḥ paścimāyāṃ pañcaśatyāṃ saddharmavipralope vartamāne 'kṣato 'nnupahataḥ svastinā parimokṣyate //",
    "T04sanssr_pu:2458": " katamaiś caturbhiḥ /",
    "T04sanssr_pu:2459": " ātmaskhalitapratyavekṣaṇatayā /",
    "T04sanssr_pu:2460": " pareṣāṃ bodhisatvayānikānāṃ pudgalānām āpattyacodanatayā /",
    "T04sanssr_pu:2461": " mitrakulabhikṣād akulānavalokanatayā /",
    "T04sanssr_pu:2462": " amanaskavacanaprativiramaṇatayā /",
    "T04sanssr_pu:2463": " ebhir maitreya caturbhir iti pūrvavat //",
    "T04sanssr_pu:2464": " aparaiś caturbhiḥ /",
    "T04sanssr_pu:2465": " katamaiḥ /",
    "T04sanssr_pu:2466": " alpaśrutasatvaparivarjanatayā /",
    "T04sanssr_pu:2467": " parṣadannupādānatayā /",
    "T04sanssr_pu:2468": " prāntaśayyāsananiṣevaṇatayā ca /",
    "T04sanssr_pu:2469": " ātmadamaśamathayogam anuyuktatayā ca /",
    "T04sanssr_pu:2470": " ebhiś caturbhir iti vistaraḥ //",
    "T04sanssr_pu:2471": " punar atraivāha /",
    "T04sanssr_pu:2472": " ādikarmikeṇa maitreya bodhisatvena prajñābalādhānaprāptena lābhasatkāraparivarjitena lābhasatkāradoṣadarśinā bhavitavyaṃ // pe //",
    "T04sanssr_pu:2473": " saṃgaṇikārāmaparivarjitena saṃgaṇikārāmadoṣadarśinā bhavitavyaṃ /",
    "T04sanssr_pu:2474": " bhāṣyārāmaparivarjitena bhāṣyārāmadoṣadarśinā bhavitavyaṃ /",
    "T04sanssr_pu:2475": " nidrārāmavarjitena nidrārāmadoṣadarśinā bhavitavyaṃ /",
    "T04sanssr_pu:2476": " karmārāmavarjitena karmārāmadoṣadarśinā bhavitavyaṃ /",
    "T04sanssr_pu:2477": " prapañcārāmavarjitena prapañcārāmadoṣadarśinā bhavitavyaṃ // pe //",
    "T04sanssr_pu:2478": " iha maitreya bodhisatvena mahāsatvena rāgasaṃjanano lābhasatkāraḥ pratyavekṣitavyaḥ /",
    "T04sanssr_pu:2479": " smṛtividhvaṃsanakaro lābhasatkāraḥ pratyavekṣitavyaḥ /",
    "T04sanssr_pu:2480": " lābhālābhatayā unnāmāvanāmakaro lābhasatkāraḥ pratyavekṣitavyaḥ /",
    "T04sanssr_pu:2481": " mohotpādano lābhasatkāraḥ pratyavekṣitavyaḥ /",
    "T04sanssr_pu:2482": " kulamātsaryādhyavasāno lābhasatkāraḥ pratyavekṣitavyaḥ /",
    "T04sanssr_pu:2483": " ātmārthaniṣpādanatayā śāṭhyotpādano lābhasatkāraḥ pratyavekṣitavyaḥ /",
    "T04sanssr_pu:2484": " caturāryavaṃśaparivarjanatayā āhrīkyānapatrāpyasaṃjanano lābhasatkāraḥ pratyavekṣitavyaḥ /",
    "T04sanssr_pu:2485": " evaṃ sarvabuddhānanujñāno lābhasatkāraḥ pratyavekṣitavyaḥ /",
    "T04sanssr_pu:2486": " mānamadotpādano lābhasatkāraḥ pratyavekṣitavyaḥ /",
    "T04sanssr_pu:2487": " gurūṇām avamānano lābhasatkāraḥ /",
    "T04sanssr_pu:2488": " mārapakṣo lābhasatkāraḥ /",
    "T04sanssr_pu:2489": " ekāntapramādamūlaḥ kuśalamūlāpaharaṇo lābhasatkāraḥ /",
    "T04sanssr_pu:2490": " vidyuccakrāśanisadṛśo lābhasatkāraḥ /",
    "T04sanssr_pu:2491": " bahupaligodhapaliguddho mitrakulabhikṣād akulāvalokano daurmanasyasaṃjananaḥ /",
    "T04sanssr_pu:2492": " buddhivibhrāmaṇo lābhasatkāraḥ priyavastupariṇāmanatayā śokabhājano lābhasatkāraḥ /",
    "T04sanssr_pu:2493": " catuḥsmṛtyupasthānasaṃmoṣaṇaḥ śukladharmadurbalīkaraṇaḥ catuḥsamyakprahāṇaparihāṇakaraṇo lābhasatkāraḥ /",
    "T04sanssr_pu:2494": " ṛddhyabhijñāparihāṇakaraṇaḥ /",
    "T04sanssr_pu:2495": " pūrvaṃ satkārapaścād asatkārakaraṇaḥ /",
    "T04sanssr_pu:2496": " amitrasatkaraṇamitraprahāṇo lābhasatkāraḥ /",
    "T04sanssr_pu:2497": " parābhisaṃdhānatayā gaṇikāsadṛśaḥ /",
    "T04sanssr_pu:2498": " dhyanāpramāṇaparivarjanaḥ /",
    "T04sanssr_pu:2499": " narakatiryagyoniyamalokaprapātano lābhasatkāraḥ /",
    "T04sanssr_pu:2500": " devadattodrakasamācāro lābhasatkāraḥ pratyavekṣitavyaḥ //",
    "T04sanssr_pu:2501": " ime evaṃrūpā maitreya lābhasatkāre ādīnavā ye bodhisatvena pratyavekṣitavyāḥ /",
    "T04sanssr_pu:2502": " pratyavekṣya cālpecchatāyāṃ rantavyaṃ na paritaptavyaṃ /",
    "T04sanssr_pu:2503": " tat kasya hetoḥ /",
    "T04sanssr_pu:2504": " alpecchasya hi maitreya imae evaṃrūpā doṣā na bhavanti na cāsyāntarāyā bhavanti buddhadharmāṇāṃ /",
    "T04sanssr_pu:2505": " anirviṇṇaś ca bhavati gṛhipravrajitebhyaḥ /",
    "T04sanssr_pu:2506": " anurakṣaṇīyaś ca bhavati devamanuṣyāṇāṃ pariśuddhāśayasthitaḥ /",
    "T04sanssr_pu:2507": " asaṃtrastaś ca bhavati sarvadurgatinipātebhyaḥ /",
    "T04sanssr_pu:2508": " annabhibhūtaś ca bhavati tarjanāvigataḥ /",
    "T04sanssr_pu:2509": " asaṃhāryaś ca bhavati māraviṣayavimuktaḥ /",
    "T04sanssr_pu:2510": " adharṣaṇīyaś ca bhavati sarvavyasanaiḥ /",
    "T04sanssr_pu:2511": " abhilaṣaṇīyaś ca bhavati devamanuṣyāṇāṃ dhyānābhyāsāvasthitaḥ [doubtful] /",
    "T04sanssr_pu:2512": " spaṣṭaś ca bhavati māyāśāṭhyaprahīṇo 'pramattaś ca bhavati pañcakāmaguṇadoṣadarśī yathāvādī tathākārī bhavaty āryavaṃśe sthitaḥ /",
    "T04sanssr_pu:2513": " abhilaṣitaś ca bhavati vidvadbhiḥ sabrahmacāribhiḥ /",
    "T04sanssr_pu:2514": " imāṃ maitreya evaṃrūpām anuśaṃsāṃ viditvā paṇḍitena bodhisatvenādhyāśayenālpecchatāyāṃ rantavyaṃ /",
    "T04sanssr_pu:2515": " alpecchatā āsevitavyā sarvalābhasatkaraprahāṇāyeti //",
    "T04sanssr_pu:2516": " saṃgaṇikām adhikṛtyāha /",
    "T04sanssr_pu:2517": " vijahya rāgaṃ vijahya doṣaṃ na tiṣṭhate saṃgaṇikāsu yogī /",
    "T04sanssr_pu:2518": " bhavaty asau tatpravaṇas tannimnaḥ /",
    "T04sanssr_pu:2519": " etena doṣeṇa ratiṃ na kuryāt /",
    "T04sanssr_pu:2520": " auddhatya hāsyaṃ ca tathā vitarkā /",
    "T04sanssr_pu:2521": " bhavanty amī saṃgaṇikāsu sarve //",
    "T04sanssr_pu:2522": " saṃkīrṇacārī hi bhavaty asaṃvṛtaḥ /",
    "T04sanssr_pu:2523": " karoti yaḥ saṃgaṇikām asārām //",
    "T04sanssr_pu:2524": " lokasya mantreṣu ramanti bālā /",
    "T04sanssr_pu:2525": " hīyanti cehāgrakathāsu bālāḥ /",
    "T04sanssr_pu:2526": " pradoṣa vardhenti vitarka utsadā /",
    "T04sanssr_pu:2527": " etena doṣeṇa na tatra rājate //",
    "T04sanssr_pu:2528": " na vardhate cāpi śrutena bhikṣuḥ /",
    "T04sanssr_pu:2529": " ayuktamantreṣu ratiṃ janitvā /",
    "T04sanssr_pu:2530": " tasmāt parityajya ayuktamantrān /",
    "T04sanssr_pu:2531": " dharme ratiṃ vindatha nityakālam //",
    "T04sanssr_pu:2532": " sahasraśo 'ṣṭhāni mayā svakāni /",
    "T04sanssr_pu:2533": " tyaktāni bodhiṃ pratikāṅkṣa tarhi /",
    "T04sanssr_pu:2534": " na cāsmi tṛptaḥ śṛṇumāna dharmaṃ /",
    "T04sanssr_pu:2535": " te khedam eṣyanti śṛṇonta dharmam //",
    "T04sanssr_pu:2536": " sarveṇa sarvaṃ parivarjanīyā /",
    "T04sanssr_pu:2537": " ayuktamantrāś ca aśiṣṭamantrāḥ /",
    "T04sanssr_pu:2538": " dharme vare tatra ratiṃ janetha /",
    "T04sanssr_pu:2539": " yo durlabhaḥ kalpaśatair annekaiḥ //",
    "T04sanssr_pu:2540": " vane vasantena guṇārthikena /",
    "T04sanssr_pu:2541": " parasya doṣā na hi vīkṣitavyāḥ /",
    "T04sanssr_pu:2542": " ahaṃ viśiṣṭo 'ham eva śreṣṭho /",
    "T04sanssr_pu:2543": " na eva cittaṃ samupādanīyam //",
    "T04sanssr_pu:2544": " mado 'yaṃ sarvapramādamūlo /",
    "T04sanssr_pu:2545": " na hīnabhikṣū avamanyitavyāḥ /",
    "T04sanssr_pu:2546": " anupūrva eṣo iha śāsanasya /",
    "T04sanssr_pu:2547": " naikena janmena labhate bodhim //",
    "T04sanssr_pu:2548": " atreva bhāṣyārāmam adhikṛtyāha /",
    "T04sanssr_pu:2549": " agauravo bhoti śrutena matto /",
    "T04sanssr_pu:2550": " vivādamantreṣu niviṣṭa bhoti /",
    "T04sanssr_pu:2551": " muṣitaśrutiś cāpi asaṃprajanyo /",
    "T04sanssr_pu:2552": " bhāṣye ramantasya ime hi doṣāḥ //",
    "T04sanssr_pu:2553": " adhyātmacintātta [doubtful] sudūra bhotī /",
    "T04sanssr_pu:2554": " cittaṃ na kāyaś ca prasanna bhoti /",
    "T04sanssr_pu:2555": " unnāmanāmāni bahūni gacchatī /",
    "T04sanssr_pu:2556": " bhāṣye ramantasya ime hi doṣāḥ //",
    "T04sanssr_pu:2557": " saddharmacittāt tu praṇaṣṭu bālāḥ /",
    "T04sanssr_pu:2558": " sukarkaśo bhoti asnigdhacittaḥ /",
    "T04sanssr_pu:2559": " vipaśyanāyāḥ śamathāc ca dūre /",
    "T04sanssr_pu:2560": " bhāṣye ramantasya ime hi doṣāḥ //",
    "T04sanssr_pu:2561": " agauravo bhoti sadā gurūṇāṃ /",
    "T04sanssr_pu:2562": " paligodhamantreṣu ratiṃ janitvā /",
    "T04sanssr_pu:2563": " asārasthāyī parihīṇaprajño /",
    "T04sanssr_pu:2564": " bhāṣye ramantasya ime hi doṣāḥ //",
    "T04sanssr_pu:2565": " amānito devaguṇaiḥ sa bhoti /",
    "T04sanssr_pu:2566": " nāpy asya tasmin spṛha saṃjananti /",
    "T04sanssr_pu:2567": " pratisaṃvidāto bhavatī vihīno /",
    "T04sanssr_pu:2568": " bhāṣye ramantasya ime hi doṣāḥ //",
    "T04sanssr_pu:2569": " paribhāṣyate cāpi sa paṇḍitebhiḥ /",
    "T04sanssr_pu:2570": " ye kacid astī pṛthakāyasākṣī [doubtful] /",
    "T04sanssr_pu:2571": " nirarthakaṃ jīvitu tasya bhotī /",
    "T04sanssr_pu:2572": " bhāṣye ramantasya ime hi doṣāḥ //",
    "T04sanssr_pu:2573": " sa śocate kālu karotu bālaḥ /",
    "T04sanssr_pu:2574": " pratipatti hīno 'smi kim adya kuryāṃ /",
    "T04sanssr_pu:2575": " suduṣkhito bhoti alabdhagādho /",
    "T04sanssr_pu:2576": " bhāṣye ramantasya ime hi doṣāḥ //",
    "T04sanssr_pu:2577": " calācalo bhoti tṛṇaṃ yatheritaṃ /",
    "T04sanssr_pu:2578": " vicikitsate evam asau na saṃśayaḥ /",
    "T04sanssr_pu:2579": " na tasya jātū dṛḍha buddhi bhotī /",
    "T04sanssr_pu:2580": " bhāṣye ramantasya ime hi doṣāḥ //",
    "T04sanssr_pu:2581": " naṭā yathā tiṣṭhati raṅgamadhye /",
    "T04sanssr_pu:2582": " anyāna śūrāṇa guṇān prabhāṣate /",
    "T04sanssr_pu:2583": " svayaṃ ca bhotī pratipattihīno /",
    "T04sanssr_pu:2584": " bhāṣye ramantasya ime hi doṣāḥ //",
    "T04sanssr_pu:2585": " śaṭhaś ca so bhoti laghunirāśaḥ /",
    "T04sanssr_pu:2586": " punaḥ punaś cārabhate vivādam /",
    "T04sanssr_pu:2587": " so dūrato āryadharmasya bhotī /",
    "T04sanssr_pu:2588": " bhāṣye ramantasya ime hi doṣāḥ //",
    "T04sanssr_pu:2589": " saṃhṛṣyate satkrṭa alpasthāmaḥ /",
    "T04sanssr_pu:2590": " prakampate viprakṛto 'jānī /",
    "T04sanssr_pu:2591": " kapir yathā cañcalacitta bhotī /",
    "T04sanssr_pu:2592": " bhāṣye ramantasya ime hi doṣāḥ // pe //",
    "T04sanssr_pu:2593": " ramitva bhāṣyasmi ciraṃ pi kālaṃ /",
    "T04sanssr_pu:2594": " na vindate prītim ihātmasaukhyaṃ /",
    "T04sanssr_pu:2595": " varaṃ hi ekasya padasya cintanā /",
    "T04sanssr_pu:2596": " prītiṃ pade yatra labhed annantam //",
    "T04sanssr_pu:2597": " nekṣutvace sāram ihāsti kiñcin /",
    "T04sanssr_pu:2598": " madhye 'sti tatsāra supremaṇīyaḥ /",
    "T04sanssr_pu:2599": " bhuktvā tvacaṃ neha punaḥ saśakyaṃ /",
    "T04sanssr_pu:2600": " labdhuṃ nareṇekṣurasaṃ pradhānam //",
    "T04sanssr_pu:2601": " yathā tvacaṃ tadvad avaihi bhāṣyaṃ /",
    "T04sanssr_pu:2602": " yathā rasas tadvad ihārthacintā [doubtful] /",
    "T04sanssr_pu:2603": " tasmād dhi bhāṣye tu ratiṃ vihāya /",
    "T04sanssr_pu:2604": " cintetha arthaṃ sada apramattāḥ //",
    "T04sanssr_pu:2605": " nidrārāmam adhikṛtyāha /",
    "T04sanssr_pu:2606": " mahac ca so vardhati mohajālaṃ /",
    "T04sanssr_pu:2607": " vicikitsako bhoti sa dṛṣṭiprāptaḥ //",
    "T04sanssr_pu:2608": " dṛṣṭīkṛtāny asya bahūni bhontī /",
    "T04sanssr_pu:2609": " yasmāna middhe 'bhiratiṃ prayāti //",
    "T04sanssr_pu:2610": " prajñā ca teṣāṃ bhavatī sudurbalā /",
    "T04sanssr_pu:2611": " parihīyate buddhi na tasya bhoti /",
    "T04sanssr_pu:2612": " jñānāc ca so hīyati nityakālaṃ /",
    "T04sanssr_pu:2613": " yasmāna middhe 'bhiratiṃ prayāti //",
    "T04sanssr_pu:2614": " kusīda ajño 'laso 'prajño 'manuṣya avatāra labhenti tasya /",
    "T04sanssr_pu:2615": " viheṭhayante ca vane vasantaṃ yasmāna middhe 'bhiratiṃ prayāti //",
    "T04sanssr_pu:2616": " kuśalena cittena sadā annarthiko /",
    "T04sanssr_pu:2617": " dharme ca chando na hi bhoti tasya /",
    "T04sanssr_pu:2618": " adharmakāyaś ca sa bhoti bhūyo yasmāna middhe 'bhiratiṃ prayāti //",
    "T04sanssr_pu:2619": " saddharmachandena vihīnamūḍhaḥ parihoyate sarvaguṇehi bālaḥ /",
    "T04sanssr_pu:2620": " śuklaṃ ca ghāteti tamo 'dhigacchatī /",
    "T04sanssr_pu:2621": " yasmāna middhe 'bhiratiṃ prayāti //",
    "T04sanssr_pu:2622": " aviśārado bhoti pralīnacittaḥ /",
    "T04sanssr_pu:2623": " prāmodya tasyo bhavatī na nityaṃ /",
    "T04sanssr_pu:2624": " nidrayāpagrastaḥ śithilāṅga bhotī /",
    "T04sanssr_pu:2625": " yasmāna middhe 'bhiratiṃ prayāti //",
    "T04sanssr_pu:2626": " ātmā tu jñātvā ca kusīdaprāptaḥ īrṣyāyate vīryabalair upetān /",
    "T04sanssr_pu:2627": " vīryānvitānāṃ ca avarṇa bhāṣate yasmāna middhe 'bhiratiṃ prayāti // pe //",
    "T04sanssr_pu:2628": " yat sarvaduṣkhasya tamasya nāśanaṃ /",
    "T04sanssr_pu:2629": " apāyaparivarjanatayā mūlaṃ /",
    "T04sanssr_pu:2630": " sarvehi buddhair hi sadā praśastaṃ /",
    "T04sanssr_pu:2631": " taṃ vīryam āryaṃ satataṃ bhajasva //",
    "T04sanssr_pu:2632": " karmārāmam adhikṛtyāha //",
    "T04sanssr_pu:2633": " sudurvaco bhoti gurūbhi coditaḥ /",
    "T04sanssr_pu:2634": " pradakṣiṇaṃ gṛhṇati nānuśāsanaṃ /",
    "T04sanssr_pu:2635": " vipannaśīlaś ca sa bhoti kṣipraṃ /",
    "T04sanssr_pu:2636": " doṣā amī karmarate bhavanti //",
    "T04sanssr_pu:2637": " utkaṇṭhito bhoti sa nityakālaṃ /",
    "T04sanssr_pu:2638": " gṛhasthakarmāṇi sadā vicintayan /",
    "T04sanssr_pu:2639": " dhyānaprahāṇaiś ca na tasya kṛtyaṃ /",
    "T04sanssr_pu:2640": " doṣā amī karmarate bhavati //",
    "T04sanssr_pu:2641": " tīvraś ca saṃjāyati tasya rāgo /",
    "T04sanssr_pu:2642": " rasāraseṣu grasitaḥ sa mūrcchitaḥ /",
    "T04sanssr_pu:2643": " na tuṣyate 'sāv itaretareṇa /",
    "T04sanssr_pu:2644": " doṣā amī karmarate bhavanti //",
    "T04sanssr_pu:2645": " mahatyā ca bhotī pariṣāya tuṣṭho /",
    "T04sanssr_pu:2646": " sa duṣkhito bhoti tayā vihīnaḥ /",
    "T04sanssr_pu:2647": " saṃkīrṇa bhotī sayatheha gardabho /",
    "T04sanssr_pu:2648": " doṣā amī karmarate bhavanti // pe //",
    "T04sanssr_pu:2649": " divā ca rātrau ca annanyacitto /",
    "T04sanssr_pu:2650": " bhakte ca coḍe ca bhavaty abhīkṣṇaṃ /",
    "T04sanssr_pu:2651": " svannarthiko bhoti guṇaiḥ sa sarvadā /",
    "T04sanssr_pu:2652": " doṣā amī karmarate bhavanti //",
    "T04sanssr_pu:2653": " kṛtyāny asau pṛcchati laukikāni /",
    "T04sanssr_pu:2654": " ayuktamantraiś ca ratiṃ prayāti /",
    "T04sanssr_pu:2655": " yuktaiś ca mantraiḥ sa na vindate ratiṃ /",
    "T04sanssr_pu:2656": " doṣā amī karmarate bhavanti // pe //",
    "T04sanssr_pu:2657": " atha khalu maitreyo bodhisatvo mahāsatvo bhagavantam etad avocat /",
    "T04sanssr_pu:2658": " suparīttaprajñās te bhagavan bodhisatvā bhaviṣyanti vihīnaprajñā ye 'gradharmān varjayitvā hīnāni karmāṇy ārapsyante //",
    "T04sanssr_pu:2659": " evam ukte bhagavān maitreyaṃ bodhisatvaṃ mahāsatvam etad avocat /",
    "T04sanssr_pu:2660": " evam etan maitreya /",
    "T04sanssr_pu:2661": " evam etad yathā vadasi suparīttaprajñās te bodhisatvā bhaviṣyanti ye 'gradharmān parivarjayitvā hīnāni karmāṇy ārapsyante /",
    "T04sanssr_pu:2662": " api tv ārocayāmi te maitreya prativedayāmi te /",
    "T04sanssr_pu:2663": " na te bodhisatvās tathāgataśāsane pravrajitā yeṣāṃ nāsti yogo nāsti dhyānaṃ nāsti prahāṇaṃ nāsty adhyayanaṃ nāsti bāhuśrutyaparyeṣṭiḥ /",
    "T04sanssr_pu:2664": " api tu maitreya dhyānaprahāṇaprabhāvitaṃ tathāgataśāsanaṃ jñānasaṃskṛtaṃ jñānasamāhitaṃ abhiyogaprabhāvitaṃ /",
    "T04sanssr_pu:2665": " na gṛhikarmāntavaiyāpṛtyaprabhāvitaṃ /",
    "T04sanssr_pu:2666": " ayuktayogānām etat karma saṃsārābhiratānāṃ yad uta vaiyāpṛtyaṃ laukikakṛtyapaligodhaḥ /",
    "T04sanssr_pu:2667": " na tatra bodhisatvena spṛhotpādayitavyā /",
    "T04sanssr_pu:2668": " sacen maitreya vaiyāpṛtyābhirato bodhisatvaḥ saptaratnamayaiḥ stūpair imaṃ trisāhasramahāsāhasraṃ lokadhātuṃ pūrayet /",
    "T04sanssr_pu:2669": " nāhaṃ tenārādhito bhaveyaṃ na mānito nāpi satkṛtaḥ //",
    "T04sanssr_pu:2670": " pe / tatra jambūdvīpaḥ pūritaḥ syād vaiyāpṛtyakarair bodhisatvaiḥ /",
    "T04sanssr_pu:2671": " sarvais tair ekasyoddeśasvādhyāyābhiyuktasya bodhisatvasyopasthānaparicaryā karaṇīyā /",
    "T04sanssr_pu:2672": " jambūdvīpapramāṇaiś coddeśasvādhyāyābhiyuktair bodhisatvair ekasya pratisaṃlayanābhiyuktasya bodhisatvasyopasthānaparicaryā kartavyā // pe //",
    "T04sanssr_pu:2673": " tat kasya hetoḥ /",
    "T04sanssr_pu:2674": " duṣkaram etat karma yad uta prajñākarma /",
    "T04sanssr_pu:2675": " uttaraṃ niruttaraṃ sarvatrailokyaprativiśiṣṭam abhyudgataṃ tasmāt tarhi maitreya bodhisatvena yogārthikena vīryam ārabdhukāmena prajñāyām abhiyoktavyam iti //",
    "T04sanssr_pu:2676": " prapañcārāmam adhikṛtyāha /",
    "T04sanssr_pu:2677": " aṣṭākṣaṇā tasya na bhonti dūre /",
    "T04sanssr_pu:2678": " kṣaṇasaṃpadā tasya na bhoti śreṣṭhā /",
    "T04sanssr_pu:2679": " ete annarthā sya bhavanti nityaṃ /",
    "T04sanssr_pu:2680": " doṣā amī tasya prapañcacāriṇaḥ // pe //",
    "T04sanssr_pu:2681": " doṣān imān samyag avetya paṇḍitaḥ sarvān prapañcān parivarjīta /",
    "T04sanssr_pu:2682": " sulabhā annarthā hi prapañcacāriṇaḥ /",
    "T04sanssr_pu:2683": " tasmāt prapañcena na saṃvaseta //",
    "T04sanssr_pu:2684": " yāyāc chataṃ yojanakaṃ paraṃ varaṃ /",
    "T04sanssr_pu:2685": " yatra prapañco stiya vigraho vā /",
    "T04sanssr_pu:2686": " na tatra vāsaṃ na niketu kuryān muhūrttamātraṃ stiya yatra kleśaḥ //",
    "T04sanssr_pu:2687": " nārthārthikāḥ pravrajitā guṇārthikā /",
    "T04sanssr_pu:2688": " mā vigraha kurvatha dustacittāḥ /",
    "T04sanssr_pu:2689": " na vo 'sti kṣetraṃ na kṛṣir vaṇijyā /",
    "T04sanssr_pu:2690": " syur yasya arthāya prapañca ete //",
    "T04sanssr_pu:2691": " na putra dhītā na ca vo 'sti bhāryā /",
    "T04sanssr_pu:2692": " na cāsya mitraṃ na ca bandhuvargaḥ /",
    "T04sanssr_pu:2693": " dāsyo na dāsā na ca īśvaratvaṃ /",
    "T04sanssr_pu:2694": " mā vigrahaṃ kurvatha pravrajitvā //",
    "T04sanssr_pu:2695": " kāṣāyavastrāṇi gṛhītva śraddhayā /",
    "T04sanssr_pu:2696": " śāntapraśāntair hi niṣevitāni /",
    "T04sanssr_pu:2697": " śāntapraśāntā upaśānta bhotha /",
    "T04sanssr_pu:2698": " prapañca varjitva janetha kṣāntim //",
    "T04sanssr_pu:2699": " āśīviṣān rakṣatha raudracittān /",
    "T04sanssr_pu:2700": " narakāś ca tiryag viṣayo yamasya /",
    "T04sanssr_pu:2701": " prapañcacārasya na bhonti dūre /",
    "T04sanssr_pu:2702": " tasmād dhi kṣāntau janayeta vīryam // pe //",
    "T04sanssr_pu:2703": " imena yogena labheta śuddhiṃ /",
    "T04sanssr_pu:2704": " kṣapayitva karmāvaraṇaṃ aśeṣaṃ /",
    "T04sanssr_pu:2705": " dharṣeti māraṃ sacalaṃ savāhanaṃ yo dhīru tasyaiva janeti kṣāntim / iti //",
    "T04sanssr_pu:2706": " saṃkṣepatas tatrānnarthavivarjanam uktaṃ /",
    "T04sanssr_pu:2707": " tasmāt tarhi maitreya bodhisatvayānikena kulaputreṇa vā kuladuhitrā vā paścimāyāṃ",
    "T04sanssr_pu:2708": " pañcaśatyāṃ saddharmapralope vartamāne 'kṣatanānupahatena svastinā parimoktukāmena",
    "T04sanssr_pu:2709": " sarvakarmāvaraṇāni kṣapayitukāmenāsaṃsargābhiratena bhavitavyam araṇyavanaprāntavāsinānnabhiyuktasatvaparivarjitenātmaskhalitagaveṣiṇā",
    "T04sanssr_pu:2710": " paraskhalitāgaveṣiṇā tuṣṇībhāvābhiratena prajñāpāramitāvihārābhirateneti //",
    "T04sanssr_pu:2711": " āryaratnameghe 'py annarthavarjanam uktaṃ /",
    "T04sanssr_pu:2712": " tāvat piṇḍāya carati yāvad asya kāryasya prāptir bhavati /",
    "T04sanssr_pu:2713": " anyatra yeṣu sthāneṣu caṇḍā vā kukkurās taruṇavatsā vā gāvaḥ prakṛtiduḥśīlā vā tiryagyonigatā /",
    "T04sanssr_pu:2714": " viheṭhanābhiprāyā vā strīpuruṣadārakadārikā jugupsitāni vā sthānāni /",
    "T04sanssr_pu:2715": " tāni sarveṇa sarvaṃ varjayatīti //",
    "T04sanssr_pu:2716": " anenaitad darśitaṃ bhavati yad dṛṣṭe 'pi bādhākara evaṃvidhe /",
    "T04sanssr_pu:2717": " tad avarjayata āpattir bhavatīti //",
    "T04sanssr_pu:2718": " atha yad evamādy annarthavarjanam uktaṃ kenaital labhyate sarvaniṣphalasyandavarjanāt /",
    "T04sanssr_pu:2719": " phalam atra parārthaṃ /",
    "T04sanssr_pu:2720": " tadarthaṃ yaḥ syando na saṃvartate /",
    "T04sanssr_pu:2721": " sa niṣphalatvād varjayitavyaḥ //",
    "T04sanssr_pu:2722": " yathā candrapradīpasūtre kāyasaṃvaramadhye paṭhyate /",
    "T04sanssr_pu:2723": " na hastalolupo bhavati na pādalolupaḥ hastapādasaṃyata iti //",
    "T04sanssr_pu:2724": " tathā daśadharmakasūtre 'pi deśitaṃ hastavikṣepaḥ pādavikṣepo 'dhāvanaṃ paridhāvanaṃ laṅghanaṃ plavanam idam ucyate kāyadauṣṭhulyam iti //",
    "T04sanssr_pu:2725": " āryadharmasaṃgītisūtre tu yathā bodhisatvānāṃ parārthād anyat karma na kalpate /",
    "T04sanssr_pu:2726": " tathā spaṣṭam eva paridīpitaṃ yat kiñcid bhagavan bodhisatvānāṃ kāyakarma yat kiñcid",
    "T04sanssr_pu:2727": " vākkarma yat kiñcin manaḥkarma tat sarvaṃ satvāvekṣitaṃ pravartate mahākaruṇādhipateyaṃ",
    "T04sanssr_pu:2728": " satvahitādhiṣṭhānanimittaṃ sarvasatvahitasukhādhyāśayapravṛttaṃ /",
    "T04sanssr_pu:2729": " sa evaṃ hitāśayaḥ evaṃ saṃjñībhavati /",
    "T04sanssr_pu:2730": " sa mayā pratipattiḥ pratipattavyayā sarvasatvānāṃ hitāvahā sukhāvahā ca // pe //",
    "T04sanssr_pu:2731": " āyataneṣu śūnyagrāmavat pratyavekṣaṇā pratipattiḥ /",
    "T04sanssr_pu:2732": " na cāyatanaparityāgaṃ spṛhayatīti //",
    "T04sanssr_pu:2733": " āryagaganagañjasūtre 'py uktaṃ /",
    "T04sanssr_pu:2734": " tad yathāpi nāma chidrān mārutaḥ praviśati /",
    "T04sanssr_pu:2735": " evam eva yato yata eva cittasya chidraṃ bhavati tatas tata eva māro 'vatāraṃ labhate /",
    "T04sanssr_pu:2736": " tasmāt sadāchidracittena bodhisatvena bhavitavyaṃ /",
    "T04sanssr_pu:2737": " tatreyam achidracittatā yad idaṃ sarvākārajñatāyāḥ śūnyatāyāḥ paripūrir iti //",
    "T04sanssr_pu:2738": " kā punar iyaṃ sarvākāravaropetā śūnyatā /",
    "T04sanssr_pu:2739": " yeyaṃ bodhisatvacaryāyā aparityāgenābhyasyamānā /",
    "T04sanssr_pu:2740": " abhyastā vā /",
    "T04sanssr_pu:2741": " sarvabhāvaśūnyatā /",
    "T04sanssr_pu:2742": " eṣā ca ratnacūḍasūtre vistareṇākhyātā //",
    "T04sanssr_pu:2743": " tathākṣayamatisūtre 'pi darśitaṃ /",
    "T04sanssr_pu:2744": " pāpakānām akuśalānāṃ dharmāṇāṃ prahāṇāya chandaṃ janayatīty atra prastāve yāni cānyāni punaḥ kānicid anyāny api cittavikṣepakarāṇi yāni samādhiskandhasya vipakṣāya saṃvartante /",
    "T04sanssr_pu:2745": " ayam ucyate samādhivipakṣaḥ /",
    "T04sanssr_pu:2746": " yāvad ime ucyante pāpakā akuśalā dharmā iti //",
    "T04sanssr_pu:2747": " śikṣāsamuccaye śīlapāramitāyām annarthavivarjanaṃ pañcamaḥ paricchedaḥ //",
    "T04sanssr_pu:2748": " [VI. ātmabhāvarakṣā]",
    "T04sanssr_pu:2749": " ātmabhāvarakṣā ṣaṣṭhaḥ paricchedaḥ /",
    "T04sanssr_pu:2750": " uktaṃ niṣphalasyandavarjanaṃ /",
    "T04sanssr_pu:2751": " katham etat sidhyed ity āha /",
    "T04sanssr_pu:2752": " etat sidhyet sadā smṛtyeti //",
    "T04sanssr_pu:2753": " dvādaśemāḥ smṛtayo niṣphalasyandavarjanayā saṃvartante /",
    "T04sanssr_pu:2754": " yad uta /",
    "T04sanssr_pu:2755": " tathāgatājñānatikramānupālanavipākagauravasmṛtiḥ /",
    "T04sanssr_pu:2756": " sarvakāyasya niścalasvabhāvatāpratiṣṭhitatānusmṛtiḥ /",
    "T04sanssr_pu:2757": " sati satvārthe yad aṅgam annupayogi tad dṛḍhatarasmṛtyapekṣāniścalamādhyachandaparāpattīkṛtaṃ sarvadhīraceṣṭāsmṛtiḥ /",
    "T04sanssr_pu:2758": " na cāsya bhayotsavādisaṃbandhasaṃbhrame 'ṅgamuktasmṛtiḥ /",
    "T04sanssr_pu:2759": " īryāpathacatuṣkākṣepanirūpaṇasmṛtiḥ /",
    "T04sanssr_pu:2760": " antarāntarā ceryāpathavikopārakṣaṇārtham īryāpathasaṃpadavalokanasmṛtiḥ /",
    "T04sanssr_pu:2761": " bhāṣaṇakāle cātiprasādauddhatyasaṃrambhapakṣapātādivaśād atimātrāprāsādikahastapādaśiromukhavikāraniyamanasmṛtiḥ /",
    "T04sanssr_pu:2762": " yaḥ śrotā vaktavyaḥ sa yāvanmātreṇa dhvaninārthaṃ jānāti /",
    "T04sanssr_pu:2763": " tadannatirekeṇa svareṇa bhāṣaṇasmṛtir anyatra parāśaṅkādoṣasaṃbhavāt /",
    "T04sanssr_pu:2764": " aśikṣitajanasamāgamasaṅkaṭe svacittataccittaprasādanāditātparyasmṛtiḥ /",
    "T04sanssr_pu:2765": " cittamattadvipasya śamathastambhe nityabaddhasmṛtiḥ /",
    "T04sanssr_pu:2766": " muhur muhuś ca cittāvasthāpratyavekṣaṇāsmṛtiḥ /",
    "T04sanssr_pu:2767": " mahājanasaṃpātaṃ prāyo 'nyakāryatyāgenāpi yathoktasmṛtirakṣātātparyasmṛtir iti //",
    "T04sanssr_pu:2768": " evam etābhiḥ smṛtibhir niṣphalasyandanavarjanaṃ sidhyati /",
    "T04sanssr_pu:2769": " sā ca smṛtis tīvrādarād bhavet /",
    "T04sanssr_pu:2770": " tatrādaraḥ kāryeṣu sarvabhāvenābhimukhyam /",
    "T04sanssr_pu:2771": " avajñāpratipakṣaḥ /",
    "T04sanssr_pu:2772": " ayaṃ cādaraḥ śamathamāhātmyaṃ jñātvā tātparyeṇa jāyate /",
    "T04sanssr_pu:2773": " kas tāvad ayaṃ śamo nāma /",
    "T04sanssr_pu:2774": " ya āryākṣayamatisūtre śamatha uktaḥ //",
    "T04sanssr_pu:2775": " tatra katamā śamathākṣayatā /",
    "T04sanssr_pu:2776": " yā cittasya śāntir upaśāntir avikṣepakendriyasaṃyamaḥ /",
    "T04sanssr_pu:2777": " annuddhatatā /",
    "T04sanssr_pu:2778": " annunnahanatā acapalatā acañcalatā saumyatā guptatā karmaṇyatā ājāneyatā ekāgratā",
    "T04sanssr_pu:2779": " ekārāmatā saṃgaṇikāvarjanatā vivekaratiḥ kāyavivekaś cittāvibhramo 'raṇyamukhamanasikāratālpecchatā /",
    "T04sanssr_pu:2780": " yāvad īryāpathaguptiḥ kālajñatā samayajñatā mātrajñatā muktijñatā /",
    "T04sanssr_pu:2781": " subharatā supoṣatetyādi //",
    "T04sanssr_pu:2782": " kiṃ punar asya śamasya māhātmyaṃ yathābhūtajñānajananaśaktiḥ /",
    "T04sanssr_pu:2783": " yasmāt samāhito yathābhūtaṃ prajānātīty avadan muniḥ //",
    "T04sanssr_pu:2784": " yathoktaṃ dharmasaṃgītau /",
    "T04sanssr_pu:2785": " samāhitamanaso yathābhūtadarśanaṃ bhavati /",
    "T04sanssr_pu:2786": " yathābhūtadarśino bodhisatvasya satveṣu mahākaruṇā pravartate /",
    "T04sanssr_pu:2787": " evaṃ cāsya bhavati /",
    "T04sanssr_pu:2788": " idaṃ mayā samādhimukhaṃ sarvadharmayathābhūtadarśanaṃ ca sarvasatvānāṃ niṣpādayitavyaṃ /",
    "T04sanssr_pu:2789": " sa tayā mahākaruṇayā saṃcodyamāno 'dhiśīlam adhicittam adhiprajñaṃ ca śikṣāṃ paripūryāṃ caturāṃ samyaksaṃbodhim abhisaṃbudhyate /",
    "T04sanssr_pu:2790": " tasmān mayā śīlasusthitanāprakampenāśithilena bhavitavyam iti /",
    "T04sanssr_pu:2791": " idaṃ śamathamāhātmyam ātmanaḥ pareṣāṃ cānnantāpāyādiduḥkhasamatikramānantalaukikalokottarasukhasaṃpatprakarṣapāraprāptyātmakam avagamya tadabhilāṣeṇātāpo bhāvayitavyaḥ /",
    "T04sanssr_pu:2792": " ādīptagṛhāntagateneva śītalajalābhilāṣiṇā /",
    "T04sanssr_pu:2793": " tena tīvra ādaro bhavati śikṣāsu /",
    "T04sanssr_pu:2794": " tenāpi smṛtir upatiṣṭhati /",
    "T04sanssr_pu:2795": " upasthitasmṛtir niṣphalaṃ varjayati /",
    "T04sanssr_pu:2796": " yaś ca niṣphalaṃ varjayati tasyānnarthā na saṃbhavanti /",
    "T04sanssr_pu:2797": " tasmād ātmabhāvaṃ rakṣitukāmena smṛtimūlam anviṣya nityam upasthitasmṛtinā bhavitavyaṃ //",
    "T04sanssr_pu:2798": " ata evograparipṛcchāyāṃ gṛhiṇaṃ bodhisatvam adhikṛtyoktaṃ /",
    "T04sanssr_pu:2799": " surāmaireyamadyapramādasthānāt prativiratena bhavitavyam amattenānnunmattenācapalenācañcalenāsaṃbhrāntenāmukhareṇānnunnaḍenānnuddhatenopasthitismṛtisaṃprajanyeneti",
    "T04sanssr_pu:2800": " atraiva ca pravrajitabodhisatvam adhikṛtyoktaṃ smṛtisaṃprajanyasyāvikṣepa iti //",
    "T04sanssr_pu:2801": " tatra smṛtiḥ āryaratnacūḍasūtre 'bhihitā /",
    "T04sanssr_pu:2802": " yayā smṛtyā sarvakleśānāṃ prādurbhāvo na bhavati /",
    "T04sanssr_pu:2803": " yayā smṛtyā sarvamārakarmaṇām avatāraṃ na dadāti /",
    "T04sanssr_pu:2804": " yayā smṛtyā utpathe vā kumārge vā na patati /",
    "T04sanssr_pu:2805": " yayā smṛtyā dauvārikabhūtayā sarveṣām akuśalānāṃ cittacaitasikānāṃ dharmāṇām avakāśaṃ dadātīyam ucyate samyaksmṛtir iti //",
    "T04sanssr_pu:2806": " saṃprajanyaṃ tu prajñāpāramitāyām uktaṃ /",
    "T04sanssr_pu:2807": " caraṃś carāmīti prajāṃsti /",
    "T04sanssr_pu:2808": " sthitaḥ sthito 'smīti prajānāti /",
    "T04sanssr_pu:2809": " śayanaḥ śayita iti prajānāti /",
    "T04sanssr_pu:2810": " niṣaṇṇo niṣaṇṇo 'smīti prajānāti /",
    "T04sanssr_pu:2811": " yathā yathā cāsyaḥ [doubtful] kāyaḥ sthito bhavati tathā tathaiva prajānāti // pe//",
    "T04sanssr_pu:2812": " so 'tikrāman vā pratikrāman vā saṃprajānaṃś cārī bhavati /",
    "T04sanssr_pu:2813": " ālokite vilokite saṃmiñjite prasārite saṃghāṭīpaṭṭapātracīvaradhāraṇe /",
    "T04sanssr_pu:2814": " aśite pīte khādite nidrāklamaprativinodane āgate gate sthite niṣaṇṇe supte jāgarite bhāṣite tuṣṇībhāve pratisaṃlayane saṃprajānaṃś cārī bhavatīti",
    "T04sanssr_pu:2815": " śīlaṃ hi samādhisaṃvartanīyaṃ //",
    "T04sanssr_pu:2816": " yathoktaṃ candrapradīpasūtre /",
    "T04sanssr_pu:2817": " kṣipraṃ samādhiṃ labhate niraṅgaṇaṃ /",
    "T04sanssr_pu:2818": " viśuddhaśīle 'sminn ānuśaṃsa iti //",
    "T04sanssr_pu:2819": " ato 'vagamyate ye kecit samādhihetavaḥ prayogās te śīlāntargatā iti /",
    "T04sanssr_pu:2820": " tasmāt samādhyarthinā smṛtisaṃprajanyaśīlena bhavitavyaṃ /",
    "T04sanssr_pu:2821": " tathā śīlārthināpi samādhau yatnaḥ kāryaḥ tatraiva sūtre vacanāt /",
    "T04sanssr_pu:2822": " dhyānānuśaṃseṣu hi paṭhyate /",
    "T04sanssr_pu:2823": " nāsau bhoti annācāro ācāro supratiṣṭhitaḥ /",
    "T04sanssr_pu:2824": " gocare carate yogī vivarjeti agocaraṃ //",
    "T04sanssr_pu:2825": " niṣparidāhavihārī gupta indriyasaṃvṛta / iti //",
    "T04sanssr_pu:2826": " etābhyāṃ ca śīlasamādhibhyām anyonyasaṃvardhanakarābhyāṃ cittakarmapariniṣpattiḥ etāvatī ceyaṃ bodhisatvaśikṣā yad uta cittaparikarma /",
    "T04sanssr_pu:2827": " etanmūlatvāt sarvasatvārthānāṃ //",
    "T04sanssr_pu:2828": " uktaṃ hy āryaratnameghe /",
    "T04sanssr_pu:2829": " cittapūrvaṅgamāś ca sarvadharmāḥ /",
    "T04sanssr_pu:2830": " citte parijñāte sarvadharmāḥ parijñātā bhavanti /",
    "T04sanssr_pu:2831": " api tu cittena nīyate lokaḥ cittaṃ cittaṃ na paśyati /",
    "T04sanssr_pu:2832": " cittena cīyate karma śubhaṃ vā yadi vāśubham //",
    "T04sanssr_pu:2833": " cittaṃ bhramate 'lātavat /",
    "T04sanssr_pu:2834": " cittaṃ bhramate turaṅgavat /",
    "T04sanssr_pu:2835": " cittaṃ dahate devāgnivat /",
    "T04sanssr_pu:2836": " cittaṃ harate mahāmbuvat //",
    "T04sanssr_pu:2837": " sa evaṃ vyupaparīkṣamāṇaś citte sūpasthitasmṛtir viharati na cittasya vaśaṃ gacchati /",
    "T04sanssr_pu:2838": " ap tu cittam evāsya vaśaṃ gacchati /",
    "T04sanssr_pu:2839": " cittenāsya vaśībhūtena sarvadharmā vaśībhavantīti //",
    "T04sanssr_pu:2840": " tathāryadharmasaṅgītisūtre 'py uktaṃ /",
    "T04sanssr_pu:2841": " mativikramo bodhisatva āha /",
    "T04sanssr_pu:2842": " yo 'yaṃ dharmo dharma ity ucyate nāyaṃ dharmo deśastho na pradeśastho 'nyatra svacittādhīno",
    "T04sanssr_pu:2843": " dharmaḥ tasmān mayā svacittaṃ svārādhitaṃ svadhiṣṭhitaṃ susamārabdhaṃ sunigṛhītaṃ kartavyaṃ /",
    "T04sanssr_pu:2844": " tat kasya hetoḥ /",
    "T04sanssr_pu:2845": " yatra cittaṃ tatra guṇadoṣāḥ /",
    "T04sanssr_pu:2846": " nāsti niścittatāyāṃ guṇadoṣaḥ /",
    "T04sanssr_pu:2847": " tatra bodhisatvo doṣebhyaś cittaṃ nivārya guṇeṣu pravartayati //",
    "T04sanssr_pu:2848": " tad ucyate / cittādhīno dharmo dharmādhīnā bodhir iti //",
    "T04sanssr_pu:2849": " ayaṃ bhagavan dharmaṃ samādānaḥ sukhābhisaṃbodhāya saṃvartatae iti //",
    "T04sanssr_pu:2850": " āryagaṇḍavyūhasūtre 'pi varṇitaṃ /",
    "T04sanssr_pu:2851": " svacittādhiṣṭhānaṃ sarvabodhisatvacaryā svacittādhiṣṭhānaṃ sarvasatvaparipākavinayaḥ // pe //",
    "T04sanssr_pu:2852": " tasya mama kulaputraivaṃ bhavati /",
    "T04sanssr_pu:2853": " svacittam evopastambhayitavyaṃ sarvakuśalamūlaiḥ /",
    "T04sanssr_pu:2854": " svacittam evābhiṣyandayitavyaṃ dharmameghaiḥ /",
    "T04sanssr_pu:2855": " svacittam eva pariśodhayitavyam āvaraṇāya dharmebhyaḥ /",
    "T04sanssr_pu:2856": " svacittam eva dṛḍhīkartavyaṃ vīryeṇety ādi //",
    "T04sanssr_pu:2857": " tathātraiva māyādevyadarśanākulībhūte āryasudhane ratnanetrāyā nagaradevatāyās taddarśanārtham iyam anuśāsanī /",
    "T04sanssr_pu:2858": " cittanagaraparipālanakuśalena te kulaputra bhavitavyaṃ sarvasaṃsāraviṣayaratyasaṃvasanatayā /",
    "T04sanssr_pu:2859": " cittanagarālaṃkāraprayuktena te kulaputra bhavitavyaṃ daśatathāgatabalādhyālambanatayā /",
    "T04sanssr_pu:2860": " cittanagarapariśodhanaprayuktena te kulaputra bhavitavyam īrṣyāmātsaryaśāṭhyāpanayanatayā /",
    "T04sanssr_pu:2861": " cittanagaravivardhanābhiyuktena te kulaputra bhavitavyaṃ sarvajñatāsaṃbhāramahāvīryavegavivardhanatayā /",
    "T04sanssr_pu:2862": " cittanagaraduryodhanadurāsadatābhinirhāraprayuktena te kulaputra bhavitavyaṃ sarvakleśamārakāyikapāpamitramāracakrānavamardanatayā /",
    "T04sanssr_pu:2863": " cittanagarapravistaraṇaprayuktena te kulaputra bhavitavyaṃ mahāmaitrīsarvajagatsphuraṇatayā /",
    "T04sanssr_pu:2864": " cittanagarapraticchādanaprayuktena te kulaputra bhavitavyaṃ vipuladharmacchatrasarvākuśaladharmapratipakṣābhinirharaṇatayā /",
    "T04sanssr_pu:2865": " cittanagaravivaraṇaprayuktena te kulaputra bhavitavyaṃ ādhyātmikabāhyavastu sarvajagatsaṃprāpaṇatayā /",
    "T04sanssr_pu:2866": " cittanagaradṛḍhasthāmābhinirharaprayuktena te kulaputra bhavitavyaṃ sarvākuśaladharmasvasantatyavasanatayā /",
    "T04sanssr_pu:2867": " yāvad evaṃ cittanagaraviśuddhyabhiyuktena kulaputra bodhisatvena śakyaṃ sarvakuśalamūlasamārjanam anuprāptuṃ /",
    "T04sanssr_pu:2868": " tat kasya hetoḥ /",
    "T04sanssr_pu:2869": " tathā hi tasya bodhisatvasyaivaṃ cittanagarapariśuddhaysa sarvāvaraṇāni purato na saṃtiṣṭhante /",
    "T04sanssr_pu:2870": " buddhadarśanāvaraṇaṃ vā dharmaśravaṇāvaraṇaṃ vety ādi /",
    "T04sanssr_pu:2871": " tasmād vyavasthitam evaṃ /",
    "T04sanssr_pu:2872": " cittaparikarmaiva bodhisatvaśikṣeti /",
    "T04sanssr_pu:2873": " tac cācapalacetasaḥ //",
    "T04sanssr_pu:2874": " śamāc ca na calec cittaṃ bāhyaceṣṭānivartanāt //",
    "T04sanssr_pu:2875": " asaṃprajanyaparatantrasya muṣitasmṛteś ca cittaṃ calati samīhitād ālambanād anyatra nīyamānatvāt /",
    "T04sanssr_pu:2876": " yadā tu smṛtisaṃprajanyena bāhyāś ceṣṭā nivartitā bhavanti tadā tadvaśatvād ekasminn ālambane nibaddhaṃ yāvad iṣyate tāvat tiṣṭhati /",
    "T04sanssr_pu:2877": " tataś ca pūrvavad anuśaṃsavistaraḥ /",
    "T04sanssr_pu:2878": " adyatve 'pi ca satvārthakṣamo bhavaty eva prasādakaratvāt / kathaṃ //",
    "T04sanssr_pu:2879": " sarvatrācapalamandamitasnigdhābhibhāṣaṇāt /",
    "T04sanssr_pu:2880": " āvarjayej janaṃ bhavyam ādeyaś cāpi jāyate //",
    "T04sanssr_pu:2881": " etad eva ca bodhisatvasya kṛtyam yad uta satvāvarjanaṃ /",
    "T04sanssr_pu:2882": " yathāryadharmasaṃgītisūtre /",
    "T04sanssr_pu:2883": " āryapriyadarśena bodhisatvena paridīpitaṃ /",
    "T04sanssr_pu:2884": " tathā tathā bhagavan bodhisatvena pratipattavyaṃ yat sahadarśanenaiva satvāḥ prasīdeyuḥ /",
    "T04sanssr_pu:2885": " tat kasmād dhetoḥ /",
    "T04sanssr_pu:2886": " na bhagavan bodhisatvasyānyat karaṇīyam asty anyatra satvāvarjanāt /",
    "T04sanssr_pu:2887": " satvaparipāka eveyaṃ bhagavan bodhisatvasya dharmasaṃgītir iti //",
    "T04sanssr_pu:2888": " evaṃ punar akriyamāṇe ko doṣa ity āha /",
    "T04sanssr_pu:2889": " annādeyaṃ tu taṃ lokaḥ paribhūya jināṅkuraṃ /",
    "T04sanssr_pu:2890": " bhasmachanno yathā vahniḥ pacyeta narakādiṣu //",
    "T04sanssr_pu:2891": " yathā prāg upadarśitaṃ //",
    "T04sanssr_pu:2892": " yena cāsya paribhava evam annartho ratnameghe jinenoktas tena saṃkṣepasaṃvaraḥ /",
    "T04sanssr_pu:2893": " yenāprasādaḥ satvānāṃ tad yatnena vivarjayed iti //",
    "T04sanssr_pu:2894": " yathāha / katame ca te bodhisatvasamudācārāḥ /",
    "T04sanssr_pu:2895": " yāvad iha bodhisatvo nāsthāne viharati nākāle /",
    "T04sanssr_pu:2896": " nākālabhāṇī bhavati nākālajño bhavati nādeśajño bhavati /",
    "T04sanssr_pu:2897": " yato nidānam asyāntike satvā aprasādaṃ prativedayeyuḥ /",
    "T04sanssr_pu:2898": " sa sarvasatvānurakṣayā /",
    "T04sanssr_pu:2899": " ātmanaś ca bodhisaṃbhāraparipūraṇārthaṃ saṃpanneryāpatho bhavati mṛdubhāṇī mandabhāṇī /",
    "T04sanssr_pu:2900": " asaṃsargabahulaḥ /",
    "T04sanssr_pu:2901": " pravivekābhimukhaḥ /",
    "T04sanssr_pu:2902": " suprasannamukha iti //",
    "T04sanssr_pu:2903": " ata eva dharmasaṃgītisūtre deśitaṃ /",
    "T04sanssr_pu:2904": " yaḥ satvān rakṣati sa śīlaṃ rakṣatīti /",
    "T04sanssr_pu:2905": " anayā kanīyena mātṛgrāmeṇa saha raho'vasthādiṣu lokarakṣā ca kṛtā syāt /",
    "T04sanssr_pu:2906": " evaṃ bhogyeṣu jalasthaleṣu mūtrapurīṣaśleṣmapūyādīnāṃ kutsitānāṃ rahasy arahasi cotsargaṃ na kuryād devamanuṣyacittarakṣārthaṃ //",
    "T04sanssr_pu:2907": " saddharmasmṛtyupasthāne ca raha utsiṣṭaṃ kṛtvānnutsiṣṭāhāreṣv adadataḥ pretagatiḥ paṭhyate //",
    "T04sanssr_pu:2908": " tathā bodhisatvaprātimokṣe 'py aprasādaparihāra uktaḥ /",
    "T04sanssr_pu:2909": " na purato dantakāṣṭhaṃ khāditavyaṃ na purataḥ kheṭe nikṣiptavya iti /",
    "T04sanssr_pu:2910": " eṣa ca gauravalajjāvidhiḥ sarvadraṣṭavyo na brahmacāriṣv eva /",
    "T04sanssr_pu:2911": " atra tu sūtre brahmacāryadhikāraḥ teṣu gurutarāpattibhayasaṃdarśanārthaṃ //",
    "T04sanssr_pu:2912": " yathātraivāha /",
    "T04sanssr_pu:2913": " noccairbhāṣiṇā bhavitavyam iti //",
    "T04sanssr_pu:2914": " na cāyaṃ vidhiḥ prādeśikaḥ /",
    "T04sanssr_pu:2915": " tathā brahmaparipṛcchāyām apy uktaṃ na ca vadhasadṛśena bodhisatvena bhavitavyam iti /",
    "T04sanssr_pu:2916": " tathā prātimokṣād api lokāprasādakaram anveṣya varjanīyaṃ /",
    "T04sanssr_pu:2917": " tan na tāvad //",
    "T04sanssr_pu:2918": " mukhapūraṃ na bhuñjīta saśabdaṃ prasṛtānanaḥ /",
    "T04sanssr_pu:2919": " pralambapādaṃ nāsīta na bāhuṃ mardayet samam //",
    "T04sanssr_pu:2920": " evaṃ svayam apy utprekṣya dṛṣṭvā śrutvā ca lokāprasādaṃ rakṣeta /",
    "T04sanssr_pu:2921": " aprasādakaravacanavarjanaṃ tu na sukaram iti smaraṇabodhanārtham upadarśyate /",
    "T04sanssr_pu:2922": " āryasāgaramatisūtre deśitaṃ /",
    "T04sanssr_pu:2923": " nāvalīnavacano bhavati /",
    "T04sanssr_pu:2924": " na vyavakīrṇavacanaḥ /",
    "T04sanssr_pu:2925": " nāvasyandanavacanaḥ /",
    "T04sanssr_pu:2926": " nojjvālanavacanaḥ /",
    "T04sanssr_pu:2927": " na rāgānunītavacanaḥ /",
    "T04sanssr_pu:2928": " na prākṛtavacanaḥ /",
    "T04sanssr_pu:2929": " nāsaṃrakṣitavacanaḥ /",
    "T04sanssr_pu:2930": " na vyāpādasaṃdhukṣaṇavacanaḥ /",
    "T04sanssr_pu:2931": " na cañcalavacanaḥ /",
    "T04sanssr_pu:2932": " na capalavacanaḥ /",
    "T04sanssr_pu:2933": " na raṭaraṅgavacanaḥ /",
    "T04sanssr_pu:2934": " na mukhasākṣyavaropaṇavacano bhavatīti //",
    "T04sanssr_pu:2935": " āryatathāgataguhyasūtre 'py āha /",
    "T04sanssr_pu:2936": " na khalu punaḥ kulaputra bodhisatvasya vāg raktā vā duṣṭā vā mūḍhā vā kliṣṭā vā /",
    "T04sanssr_pu:2937": " kṣuṇṇavyākaraṇā vā svapakṣotkarṣaṇavacanā vā /",
    "T04sanssr_pu:2938": " parapakṣanigrahavacanā vā /",
    "T04sanssr_pu:2939": " ātmavarṇānunayavacanā vā /",
    "T04sanssr_pu:2940": " paravarṇapratighavacanā vā /",
    "T04sanssr_pu:2941": " pratijñottāraṇavacanā vā /",
    "T04sanssr_pu:2942": " ābhimānikavyākaraṇavacanā veti //",
    "T04sanssr_pu:2943": " āryadaśabhūmakasūtre 'py uktaṃ /",
    "T04sanssr_pu:2944": " yeyaṃ vāgamanojñā svasantānaparasantānavināśanī tathārūpāṃ vācaṃ prahāya /",
    "T04sanssr_pu:2945": " yeyaṃ vāk snigdhā mṛdvī manojñā madhurā priyakaraṇī manāpakaraṇī [doubtful] hitakaraṇī",
    "T04sanssr_pu:2946": " karṇasukhā hṛdayaṃgamā premaṇī varṇaviṣpaṣṭā vijñeyā śravaṇīyā aniśritā bahujanakāntā",
    "T04sanssr_pu:2947": " bahujanapriyā bahujanamanāpā [doubtful] vijñapraśastā sarvasatvahitasukhāvahā manotplāvakarī",
    "T04sanssr_pu:2948": " manaḥprahlādanakarī svaparasantānapramodanakarī rāgadveṣamohasarvakleśāpraśāmanī",
    "T04sanssr_pu:2949": " tathārūpāṃ vācaṃ niścārayati /",
    "T04sanssr_pu:2950": " yāvad itihāsapūrvakam api vacanaṃ parihārya pariharatīti //",
    "T04sanssr_pu:2951": " āryagaganagañjasūtre tūktaṃ /",
    "T04sanssr_pu:2952": " guruvacanānavamardanatayā /",
    "T04sanssr_pu:2953": " paravacanānācchindanatayā cādeyagrāhyavacano bhavatīti //",
    "T04sanssr_pu:2954": " dharmasaṃgītisūtre 'py uktaṃ /",
    "T04sanssr_pu:2955": " gaganagañjo bodhisatva āha /",
    "T04sanssr_pu:2956": " na bodhisatvenaiṣā vāg bhāṣitavyā yayāparo vyāpadyeta /",
    "T04sanssr_pu:2957": " na sā vāg bhāṣitavyā yayāparaṃ tāpayet /",
    "T04sanssr_pu:2958": " na bodhisatvena sā vāg bhāṣitavyā yat paro jānīyāt /",
    "T04sanssr_pu:2959": " na sā vāg bhāṣitavyā yayārthā nirarthā /",
    "T04sanssr_pu:2960": " na bodhisatvena sā vāg bhāṣitavyā yayā na vidyām utpādayet /",
    "T04sanssr_pu:2961": " na sā vāg bhāṣitavyā yā satvānāṃ na hṛdayaṃgamā na paurī na karṇasukhā na sā vāg bhāṣitavyeti //",
    "T04sanssr_pu:2962": " saṃkṣepatas tu parāprasādarakṣā āryasāgaramatisūtre deśitā /",
    "T04sanssr_pu:2963": " apara eka dharmo mahāyānasaṃgrahāya saṃvartate svaskhalitapratyavekṣaṇatayā sarvasatvānurakṣeti //",
    "T04sanssr_pu:2964": " eṣā rakṣātmabhāvasya /",
    "T04sanssr_pu:2965": " yathāparair na nāśyeta /",
    "T04sanssr_pu:2966": " yathā na parān na nāśayet /",
    "T04sanssr_pu:2967": " asya tu granthavistarasyāyaṃ piṇḍārtho bodhisatvena manasā nityaṃ dhārayitavyaḥ //",
    "T04sanssr_pu:2968": " suniścalaṃ suprasannaṃ dhīraṃ sādaragauravaṃ /",
    "T04sanssr_pu:2969": " salajjaṃ sabhayaṃ śāntaṃ parārādhanatatparam //",
    "T04sanssr_pu:2970": " ātmasatvavaśaṃ nityam annavadyeṣu vastuṣu /",
    "T04sanssr_pu:2971": " nirmāṇam iva nirmānaṃ dhārayāmy eṣa mānasam / iti //",
    "T04sanssr_pu:2972": " kim etāvatī ātmabhāvarakṣā /",
    "T04sanssr_pu:2973": " na hi /",
    "T04sanssr_pu:2974": " kiṃ tarhi bhaiṣajyavasanādibhiḥ saha /",
    "T04sanssr_pu:2975": " tatra dvividhaṃ bhaiṣajyaṃ /",
    "T04sanssr_pu:2976": " satatabhaiṣajyaṃ glānapratyayabhaiṣajyaṃ ca /",
    "T04sanssr_pu:2977": " tatra satatabhaiṣajyam adhikṛtyāryaratnameghe 'bhihitaṃ /",
    "T04sanssr_pu:2978": " tasmāt piṇḍapātrād ekaṃ pratyaṃśaṃ sabrahmacāriṇāṃ sthāpayati /",
    "T04sanssr_pu:2979": " dvitīyaṃ duṣkhitānāṃ tṛtīyaṃ vinipatitānāṃ caturtham ātmanā paribhuṅkte /",
    "T04sanssr_pu:2980": " paribhuñjāno na raktaḥ paribhuṅkte asakto 'gṛddho 'nnadhyavasitaḥ /",
    "T04sanssr_pu:2981": " anyatra yāvad eva kāyasya sthitaye /",
    "T04sanssr_pu:2982": " yāpanāyai /",
    "T04sanssr_pu:2983": " tathā paribhuṅkte yathā nātisaṃlikhito bhavati /",
    "T04sanssr_pu:2984": " nātigurukāyaḥ /",
    "T04sanssr_pu:2985": " tat kasya hetoḥ /",
    "T04sanssr_pu:2986": " atisaṃlikhito hi kuśalapakṣaparāṅmukho bhavati /",
    "T04sanssr_pu:2987": " atigurukāyo middhāvaṣṭabdho bhavati /",
    "T04sanssr_pu:2988": " tena taṃ piṇḍapātaṃ paribhujya kuśalapakṣābhimukhena bhavitavyam ity ādi //",
    "T04sanssr_pu:2989": " āryaratnarāśāv apy uktaṃ /",
    "T04sanssr_pu:2990": " tena grāmaṃ vā nagaraṃ vā nigamaṃ vā piṇḍāya caratā dharmasaṃnāhaṃ saṃnahya piṇḍāya cartavyaṃ /",
    "T04sanssr_pu:2991": " tatra katamo dharmasaṃnāhaḥ /",
    "T04sanssr_pu:2992": " amanāpāni [doubtful] rūpāṇi dṛṣṭvā na pratihantavyaṃ /",
    "T04sanssr_pu:2993": " manāpāni [doubtful] dṛṣṭvā nānunetavyaṃ /",
    "T04sanssr_pu:2994": " evaṃ manāpāmanāpeṣu [doubtful] śabdagandharasaspraṣṭavyeṣu vijñapteṣu nānunetavyaṃ na pratihantavyaṃ /",
    "T04sanssr_pu:2995": " indriyasusaṃvṛtenānnutkṣiptacakṣuṣā yugamātraprekṣiṇā /",
    "T04sanssr_pu:2996": " dāntājāneyacittena pūrvadharmamanasikāram annutsṛjatā nāmiṣaprakṣiptayā santatyā piṇḍāya cartavyaṃ sāvadānacāriṇā ca bhavitavyaṃ /",
    "T04sanssr_pu:2997": " yataś ca piṇḍapāto labhyate tatrānunayo na kartavyaḥ yataś ca na labhyate tatra pratighāto notpādayitavyaḥ /",
    "T04sanssr_pu:2998": " daśakulapraveśe na caikādaśāt kulād bhikṣā na labhyate /",
    "T04sanssr_pu:2999": " tathāpi na paritaptavyaṃ evaṃ ca cittam utpādayitavyam /",
    "T04sanssr_pu:3000": " evaṃ bahukṛtyā hy ete śramaṇabrāhmaṇagṛhapatayo na tair avaśyaṃ mama dātavyaṃ /",
    "T04sanssr_pu:3001": " idaṃ tāvad āścaryaṃ yan mām ete samanvāharanti /",
    "T04sanssr_pu:3002": " kaḥ punar vādo yad bhikṣāṃ dāsyanti /",
    "T04sanssr_pu:3003": " tenaivam aparitapatā piṇḍāya cartavyaṃ //",
    "T04sanssr_pu:3004": " ye cāsya satvāś cakṣuṣu ābhāsam āgacchanti strīpuruṣadārakadārikāḥ /",
    "T04sanssr_pu:3005": " antaśas tiryagyonigatās tatra maitrīkaruṇācittam utpādayitavyaṃ /",
    "T04sanssr_pu:3006": " tathāhaṃ kariṣyāmi yathā ye me satvāś cakṣuṣā ābhāsam āgacchanti piṇḍapātaṃ vā dāsyanti tān sugatigāminaḥ kariṣyāmi /",
    "T04sanssr_pu:3007": " tādṛśaṃ yogam āpatsye /",
    "T04sanssr_pu:3008": " tena lūhaṃ vā praṇītaṃ vā piṇḍapāta saṃgṛhya samantāc caturdiśaṃ vyavalokayitavyaṃ /",
    "T04sanssr_pu:3009": " ka iha grāmanagaranigame daridraḥ satvaḥ /",
    "T04sanssr_pu:3010": " yasyāsmāt piṇḍapātāt saṃvibhāgaṃ kariṣyāmi /",
    "T04sanssr_pu:3011": " yadi daridraṃ satvaṃ paśyati tena tatpiṇḍapātāt saṃvibhāgaḥ kartavyaḥ /",
    "T04sanssr_pu:3012": " atha na kañcit satvaṃ daridraṃ paśyati /",
    "T04sanssr_pu:3013": " tenaivaṃ cittam utpādayitavyaṃ /",
    "T04sanssr_pu:3014": " santy annābhāsagatāḥ satvā ye mama cakṣuṣu ābhāsaṃ nāgacchanti /",
    "T04sanssr_pu:3015": " teṣām itaḥ piṇḍapātād agraṃ pratyaṃśaṃ niryātayāmi /",
    "T04sanssr_pu:3016": " dattādānāḥ paribhuñjatāṃ /",
    "T04sanssr_pu:3017": " tena tat piṇḍapātaṃ gṛhītvā tad araṇyāyatanam abhiruhya dhautapāṇinā śobhanasamācāreṇa",
    "T04sanssr_pu:3018": " śramaṇacāritrakalpasamatvāgatenādhiṣṭhānādhiṣṭhitena paryaṅkaṃ baddhvā sapiṇḍapātaḥ",
    "T04sanssr_pu:3019": " paribhoktavyaḥ // pe //",
    "T04sanssr_pu:3020": " paribhuñjatā caivaṃ manasikāra utpādayitavyaḥ /",
    "T04sanssr_pu:3021": " santy asmin kāye 'śītiḥ krimikulasahasrāṇi /",
    "T04sanssr_pu:3022": " tāny anenaivaujasā sukhaṃ phāsuṃ viharantu /",
    "T04sanssr_pu:3023": " idānīṃ caiṣām āmiṣeṇa saṃgrahaṃ kariṣyāmi /",
    "T04sanssr_pu:3024": " bodhiprāptaś ca punar dharmeṇa saṃgrahaṃ kariṣyāmi /",
    "T04sanssr_pu:3025": " yadi punar asya lūhaṃ piṇḍapātaṃ bhavati tenaivaṃ cittam utpādayitavyaṃ /",
    "T04sanssr_pu:3026": " lūhāhāratayā me laghuḥ kāyo bhaviṣyati prahāṇakṣama uccāraprasrāvaniṣyandanaś ca me parītto bhaviṣyati /",
    "T04sanssr_pu:3027": " śraddhādeyaṃ ca parīttaṃ bhaviṣyati /",
    "T04sanssr_pu:3028": " kāyalaghutā cittalaghutā ca me bhaviṣyati /",
    "T04sanssr_pu:3029": " alpamlānamiddhaś ca me bhaviṣyati /",
    "T04sanssr_pu:3030": " yadā punar asya prabhūtaḥ piṇḍapāto bhavati tatrāpi mātrābhojinā bhavitavyaṃ utsarjanadharmiṇā ca /",
    "T04sanssr_pu:3031": " tataḥ piṇḍapātād anyatarāyāṃ śilāyām avatīryaivaṃ cittam utpādayitavyaṃ /",
    "T04sanssr_pu:3032": " ye kecin mṛgapakṣisaṃgā āmiṣabhojanenārthikās te dattādānāḥ paribhuñjatām iti //",
    "T04sanssr_pu:3033": " punar āha / tena sarveṇa rasasaṃjñā notpādayitavyā // pe //",
    "T04sanssr_pu:3034": " caṇḍālakumārasadṛśena mayā bhavitavyaṃ /",
    "T04sanssr_pu:3035": " cittakāyacaukṣeṇa /",
    "T04sanssr_pu:3036": " na bhojanacaukṣeṇa /",
    "T04sanssr_pu:3037": " tat kasmād dhetoḥ /",
    "T04sanssr_pu:3038": " kiyatpraṇītam api bhojanaṃ bhuktaṃ /",
    "T04sanssr_pu:3039": " sarvaṃ tat pūtiniṣyandaparyavasānaṃ durgandhaparyavasānaṃ pratikūlaparyavasānaṃ /",
    "T04sanssr_pu:3040": " tasmān mayā na praṇītabhojanākāṅkṣiṇā bhavitavyaṃ /",
    "T04sanssr_pu:3041": " tena naivaṃ cittam utpādayitavyaṃ /",
    "T04sanssr_pu:3042": " puruṣo me piṇḍapātaṃ dadti na strīḥ /",
    "T04sanssr_pu:3043": " strī me piṇḍapātaṃ dadāti na puruṣaḥ /",
    "T04sanssr_pu:3044": " dārako me piṇḍapātaṃ dadāti na dārikā /",
    "T04sanssr_pu:3045": " dārikā me piṇḍapātaṃ dadāti na dārakaḥ /",
    "T04sanssr_pu:3046": " praṇītaṃ labhe 'haṃ na lūhaṃ /",
    "T04sanssr_pu:3047": " satkṛtya labhe 'haṃ nāsatkṛtya /",
    "T04sanssr_pu:3048": " capalaṃ labhe 'haṃ na kṛcchreṇa praviṣṭamātraṃ ca māṃ samanvāhareyuḥ /",
    "T04sanssr_pu:3049": " na me kaścid vikṣepo bhavet /",
    "T04sanssr_pu:3050": " sunihitāṃl labhe 'haṃ praṇītān nānārasāṃl labhe 'ham /",
    "T04sanssr_pu:3051": " na hīnadaridrabhojanaṃ labhe 'haṃ pratyudgaccheyur māṃ strīpuruṣadārakadārikāḥ /",
    "T04sanssr_pu:3052": " ime te sarve 'kuśalā manasikārā notpādayitavyaḥ // pe //",
    "T04sanssr_pu:3053": " prāyeṇa hi satvā rasagṛddhā bhojanahetoḥ pāpāni karmāṇi kṛtvā narakeṣūpapadyante /",
    "T04sanssr_pu:3054": " ye ye punaḥ saṃtuṣṭā agṛddhā alulopā rasapratiprasrabdhā jihvendriyasaṃtuṣṭāḥ kiyallūhenāpi bhojanena jñāpayanti /",
    "T04sanssr_pu:3055": " teṣāṃ cyutānāṃ kālagatānāṃ svargopapattir bhavati /",
    "T04sanssr_pu:3056": " sugatigamanaṃ bhavati devamanuṣyeṣu /",
    "T04sanssr_pu:3057": " te devopapannāḥ sudhāṃ paribhuñjate /",
    "T04sanssr_pu:3058": " evaṃ kāśyapa piṇḍacārikeṇa bhikṣuṇā rasatṛṣṇāṃ vinivartayitvā nidhyaptacittena suparipakvān kulmāṣān paribhuñjatā na paritaptavyam /",
    "T04sanssr_pu:3059": " tat kasmād dhetoḥ /",
    "T04sanssr_pu:3060": " kāyasaṃdhāraṇārthaṃ mārgasaṃdhāraṇārthaṃ mayā bhojanaṃ paribhoktavyaṃ // pe //",
    "T04sanssr_pu:3061": " yadi punaḥ kāśyapa piṇḍacāriko bhikṣur meghākulavṛṣṭikālasamaye vartamāne na śaknuyāt piṇḍāyāvatartuṃ /",
    "T04sanssr_pu:3062": " tena maitryāhārasaṃnaddhena dharmacintāmanasikārapratiṣṭhitena dvirātraṃ trirātraṃ vā bhaktacchadacchinnena evaṃ saṃjñotpādayitavyā /",
    "T04sanssr_pu:3063": " santi yāmalaukikāḥ pretā duṣkarakarmakāriṇo ye varṣaśatena kheṭapiṇḍam apy āhāraṃ na pratilabhante /",
    "T04sanssr_pu:3064": " tan mayā dharmayoniśaś cintāpratiṣṭhitena kāyadaurbalyaṃ vā cittadaurbalyaṃ vā notpādayitavyaṃ /",
    "T04sanssr_pu:3065": " adhivāsayiṣyāmi kṣutpipāsāṃ /",
    "T04sanssr_pu:3066": " na punar āryamārgabhāvanāyāṃ vīryaṃ sraṃsayiṣyāmi // pe //",
    "T04sanssr_pu:3067": " yatra kule piṇḍapātaṃ śuciṃ kārayet tatra kule āsane niṣadya dhārmī kathā kartavyā /",
    "T04sanssr_pu:3068": " yāvan na sa piṇḍapātaḥ śucīkrṭo bhavet tena piṇḍapātaṃ gṛhītvā utthāyāsanāt prakramitavyaṃ /",
    "T04sanssr_pu:3069": " piṇḍacārikeṇa kāśyapa bhikṣuṇā nāvabhāsakareṇa bhavitavyaṃ na lapanā na kuhanā kartavyā //",
    "T04sanssr_pu:3070": " tatra katamo 'vabhāsaḥ /",
    "T04sanssr_pu:3071": " yat pareṣām evaṃ vācaṃ bhāṣate /",
    "T04sanssr_pu:3072": " lūho me piṇḍapāto rukṣo me piṇḍapāta āsīn na ca me yāvadarthaṃ bhuktaṃ /",
    "T04sanssr_pu:3073": " bahujanasādhāraṇaś ca me piṇḍapātaḥ kṛtaḥ /",
    "T04sanssr_pu:3074": " alpaṃ me bhuktaṃ jighatsito 'smīti /",
    "T04sanssr_pu:3075": " yat kiñcid evaṃrūpam avabhāsanimittaṃ /",
    "T04sanssr_pu:3076": " iyam ucyate cittakuhanā /",
    "T04sanssr_pu:3077": " sarvam etat piṇḍacārikeṇa bhikṣuṇā na kartavyaṃ /",
    "T04sanssr_pu:3078": " upekṣakabhūtena /",
    "T04sanssr_pu:3079": " yat pātre patitaṃ lūhaṃ vā praṇītaṃ vā śubhaṃ vāśubhaṃ vā tat paribhoktavyam aparitapyamānenāśayaśuddhena dharmanidhyaptibahulena /",
    "T04sanssr_pu:3080": " kāyajāpanārtham āryamārgasyopastambhārthaṃ sa piṇḍapātaḥ paribhoktavya iti //",
    "T04sanssr_pu:3081": " tathāryograparipṛcchāyām apy uktaṃ /",
    "T04sanssr_pu:3082": " yasyāś cāntike piṇḍapātaṃ paribhujya na śaknoty ātmanaḥ parasya cārthaṃ paripūrayitum anujānāmy ahaṃ tasya piṇḍacārikasya bodhisatvasya nimantraṇam iti //",
    "T04sanssr_pu:3083": " evaṃ tāvat satatabhaiṣajyenātmabhāvarakṣā kāryā /",
    "T04sanssr_pu:3084": " tatrāpi na matsyamāṃsena laṅkāvatārasūtre pratiṣiddhatvāt //",
    "T04sanssr_pu:3085": " tathā hy uktaṃ /",
    "T04sanssr_pu:3086": " māṃsaṃ sarvam abhakṣyaṃ kṛpātmāno bodhisatvasyeti vadāmi // pe //",
    "T04sanssr_pu:3087": " svājanyād vyabhicārāc ca śukraśoṇitasaṃbhavāt /",
    "T04sanssr_pu:3088": " udvejanīyaṃ bhūtānāṃ yogī māṃsaṃ vivarjayet //",
    "T04sanssr_pu:3089": " māṃsāni ca palāṇḍūṃś ca madyāni vividhāni ca /",
    "T04sanssr_pu:3090": " gṛñjanaṃ laśunaṃ caiva yogī nityaṃ vivarjayet //",
    "T04sanssr_pu:3091": " mrakṣaṇaṃ varjayet tailaṃ śalyaviddheṣu na svapet /",
    "T04sanssr_pu:3092": " chidrāchidreṣu satvānāṃ yac ca sthānaṃ mahābhayam // pe //",
    "T04sanssr_pu:3093": " lābhārthaṃ hanyate prāṇī māṃsārthaṃ dīyate dhanaṃ /",
    "T04sanssr_pu:3094": " ubhau tau pāpakarmāṇau pacyete rauravādiṣu //",
    "T04sanssr_pu:3095": " yāvat //",
    "T04sanssr_pu:3096": " yo 'tikramya muner vākyaṃ māṃsaṃ bhakṣeta durmatiḥ /",
    "T04sanssr_pu:3097": " lokadvayavināśārthaṃ dīkṣitaḥ śākyaśāsane //",
    "T04sanssr_pu:3098": " te yānti paramaṃ ghoraṃ narakaṃ pāpakaṝiṇaḥ /",
    "T04sanssr_pu:3099": " rauravādiṣu raudreṣu pacyante māṃsakhādakāḥ //",
    "T04sanssr_pu:3100": " trikoṭikṣuddhaṃ māṃsaṃ vai akalpitam ayācitaṃ /",
    "T04sanssr_pu:3101": " acoditaṃ ca naivāsti tasmān māṃsaṃ na bhakṣyayet //",
    "T04sanssr_pu:3102": " māṃsaṃ na bhakṣyayed yogī mayā buddhaiś ca garhitaṃ /",
    "T04sanssr_pu:3103": " anyonyabhakṣaṇāḥ satvāḥ kravyādakulasaṃbhavāḥ //",
    "T04sanssr_pu:3104": " yāvat //",
    "T04sanssr_pu:3105": " durgandhaḥ kutsanīyaś ca utmattaś cāpi jāyate /",
    "T04sanssr_pu:3106": " caṇḍālapukkasakule ḍombeṣu ca punaḥ punaḥ //",
    "T04sanssr_pu:3107": " ḍākinījātiyonau ca māṃsāde jāyate kule /",
    "T04sanssr_pu:3108": " ṛkṣamārjarayonau ca jāyate 'sau narādhamaḥ //",
    "T04sanssr_pu:3109": " hastikakṣye mahāmeghe nirvāṇāṅgulimālike /",
    "T04sanssr_pu:3110": " laṅkāvatārasūtre ca mayā māṃsaṃ vigarhitaṃ //",
    "T04sanssr_pu:3111": " buddhaiś ca bodhisatvaiś ca śrāvakaiś ca vigarhitaṃ /",
    "T04sanssr_pu:3112": " khādate yadi nirlajja unmatto jāyate sadā //",
    "T04sanssr_pu:3113": " brāhmaṇeṣu ca jāyante atha vā yogināṃ kule /",
    "T04sanssr_pu:3114": " prajñāvān dhanavāṃś caiva māṃsādyānāṃ vivarjanāt //",
    "T04sanssr_pu:3115": " dṛṣṭaśrutaviśaṅkābhiḥ sarvaṃ māṃsaṃ vivarjayet /",
    "T04sanssr_pu:3116": " tārkikā nāvabudhyante kravyādakulasaṃbhavāḥ //",
    "T04sanssr_pu:3117": " yathaiṣa rāgo mokṣasya antarāyakaro bhavet /",
    "T04sanssr_pu:3118": " tathaiva māṃsamadyādi antarāyakaraṃ bhavet //",
    "T04sanssr_pu:3119": " vakṣanty annāgate kāle māṃsādā mohavādinaḥ /",
    "T04sanssr_pu:3120": " kalpikaṃ niravadyaṃ ca māṃsaṃ buddhānuvarṇitaṃ //",
    "T04sanssr_pu:3121": " bheṣajyam iva āhāraṃ putramāṃsopamaṃ punaḥ /",
    "T04sanssr_pu:3122": " mātrayā pratikūlaṃ ca yogī piṇḍaṃ samācaret //",
    "T04sanssr_pu:3123": " maitrīvihāriṇā nityaṃ sarvathā garhitaṃ mayā /",
    "T04sanssr_pu:3124": " siṃhavyāghramṛgādyaiś ca saha ekatra saṃbhavet //",
    "T04sanssr_pu:3125": " tasmān na bhakṣayen māṃsam udvejajanakaṃ nṛṇāṃ /",
    "T04sanssr_pu:3126": " mokṣadharmaniruddhatvād āryāṇām eṣa vai dhvajaḥ //",
    "T04sanssr_pu:3127": " yat tu jñānavatīparivarte māṃsabhakṣaṇaṃ paṭhyate tan mahārthasādhakatvān nirdoṣam //",
    "T04sanssr_pu:3128": " evaṃ hi tathoktaṃ /",
    "T04sanssr_pu:3129": " eṣo 'kariṣyad yadi bhikṣu kālaṃ /",
    "T04sanssr_pu:3130": " samādhiśabdo 'pi hi jambudvīpe /",
    "T04sanssr_pu:3131": " niruddhu satvāna sadābhaviṣyad /",
    "T04sanssr_pu:3132": " cikitsite asmi samādhi labdhaḥ //",
    "T04sanssr_pu:3133": " na ca mahākaruṇābhiyuktam /",
    "T04sanssr_pu:3134": " tena asmin na maitrī śaṅkāpi nāstīty adoṣaḥ //",
    "T04sanssr_pu:3135": " yady apy āryaratnameghe 'bhihitaṃ /",
    "T04sanssr_pu:3136": " śmāśānikena nirāmiṣeṇa bhavitavyam iti //",
    "T04sanssr_pu:3137": " tad anyatraivaṃ jātīyasatvārthasaṃdarśanārthaṃ /",
    "T04sanssr_pu:3138": " vinaye 'pi yad anujñātaṃ tat tu trikoṭipariśuddhabhakṣaṇe na prahāṇāntarāya iti /",
    "T04sanssr_pu:3139": " tat parityāgena śuddhadṛṣṭīnām abhimānanirāsārthaṃ /",
    "T04sanssr_pu:3140": " tad vṛddhatayā ca bhavyānāṃ śāsanānavatāraparihārārthaṃ //",
    "T04sanssr_pu:3141": " tathā hy uktaṃ laṅkāvatārasūtre /",
    "T04sanssr_pu:3142": " tatra tatra deśanā pāṭhe śikṣāpadānām ānupūrvīṃ bandhan niśreṇīpadavinyāsayogena /",
    "T04sanssr_pu:3143": " trikoṭiṃ baddhvā /",
    "T04sanssr_pu:3144": " tatra uddiṣya krṭāni pratiṣiddhāni tato 'ntaśaḥ prakṛtimṛtāny api pratiṣiddhānīti //",
    "T04sanssr_pu:3145": " uktaṃ satatabhaiṣajyaṃ /",
    "T04sanssr_pu:3146": " glānapratyayabhaiṣajyaṃ tat sevyam eva //",
    "T04sanssr_pu:3147": " śrāvakavinaye 'pi tāvad ātmārthaṃ brahmacaryavāsārthaṃ pātracīvaram api vikrīya /",
    "T04sanssr_pu:3148": " kāyasaṃdhāraṇam uktaṃ /",
    "T04sanssr_pu:3149": " kiṃ punar aparimitajanaparitrāṇahetor bodhisatvaśarīrasya durlabhā cedṛśī kṣaṇapratilābhotsavasampad /",
    "T04sanssr_pu:3150": " iti tatpradarśanārthaṃ ca bhagavatā tatra svayaṃ bhaiṣajyopayogaḥ pradarśitaḥ //",
    "T04sanssr_pu:3151": " uktaṃ cāryaratnameghasūtre /",
    "T04sanssr_pu:3152": " tair yadā pracāritaṃ bhavati tadā satyāṃ velāyām asatyāṃ vā teṣām imāny evaṃrūpāṇi kāyopastambhanāny upakaraṇāni na labhyante 'bhyavahartuṃ",
    "T04sanssr_pu:3153": " yad uta sarpir vā tailaṃ vā mūlaraso vā gaṇḍaraso vā phalaraso vā /",
    "T04sanssr_pu:3154": " na cānyān abhyavaharato dṛṣṭvā pratighacittam utpādayati /",
    "T04sanssr_pu:3155": " yadi punaḥ khalu paścādbhaktiko bodhisatvo vā glāno bhavati /",
    "T04sanssr_pu:3156": " yathārūpeṇāsya glānyena jīvitāntarāyo bhavati kuśalapakṣāntarāyo vā tena niṣkaukṛtyena bhūtvā nirvicikitsakena bhaiṣajyacittam upasthāpya pratinisevyānīti",
    "T04sanssr_pu:3157": " vasanopabhogaprayojanam ugraparipṛcchāsūtre 'bhihitaṃ /",
    "T04sanssr_pu:3158": " hrīrapatrāpyakāpair niḥ... [doubtful] pracchādanārthaṃ tu śramaṇaliṅgasaṃdarśanārtham imāni ca kāṣāyāṇi devamānuṣāsurasya lokasya caityam iti",
    "T04sanssr_pu:3159": " caityārthaṃ samyagdhāritavyāni /",
    "T04sanssr_pu:3160": " nirvṛtivirāgaraktāni [doubtful] etāni /",
    "T04sanssr_pu:3161": " na rāgaraktāni /",
    "T04sanssr_pu:3162": " upaśamānukūlāny etāni /",
    "T04sanssr_pu:3163": " na saṃkleśasaṃdhukṣaṇānukūlāni /",
    "T04sanssr_pu:3164": " ebhiś ca kāṣāyair vivṛtapāpā bhaviṣyāmaḥ /",
    "T04sanssr_pu:3165": " sukṛtakarmakāriṇo na cīvaramaṇḍanānuyogam anuyuktāḥ /",
    "T04sanssr_pu:3166": " etāni ca kāṣāyāṇy āryamārgasaṃbhārānukūlānīti kṛtvā tathā kariṣyāmo yathā naikakṣaṇam api sakaṣāyāḥ kāye kāṣāyāṇi dhārayiṣyāma iti //",
    "T04sanssr_pu:3167": " atra ca kāraṇaṃ ratnarāśisūtre 'bhihitaṃ /",
    "T04sanssr_pu:3168": " ye punas te kāśyapa vaidaryā asaṃyatā itaḥ śramaṇaguṇadharmād uddhurāḥ kāye kāṣāyāṇi vastrāṇi dhārayanti /",
    "T04sanssr_pu:3169": " na caiteṣu gauravam utpādayanti /",
    "T04sanssr_pu:3170": " tatra kāśyapa śramaṇavarṇapratirūpakaṃ nāma pratyekanarakaṃ /",
    "T04sanssr_pu:3171": " tatra kāśyapa pratyekanarake śramaṇarūpapratirūpeṇa tāḥ kāraṇāḥ kāryante ādīptacailā ādīptaśīrṣā ādīptapātrā ādīptāsanā ādīptaśayanāḥ /",
    "T04sanssr_pu:3172": " yaḥ kaścit tatra teṣām upabhogaparibhogaḥ sa sarva ādīptaḥ saṃprajvalita ekajvālībhūtaḥ /",
    "T04sanssr_pu:3173": " tatra taiḥ śramaṇavarṇarūpeṇa duṣkhāṃ vedanām anubhavantīti //",
    "T04sanssr_pu:3174": " āryaratnameghe 'py uktaṃ /",
    "T04sanssr_pu:3175": " yadi bhaved abhyavakāśiko bodhisatvo glānakāyo 'pratibalakāyas tena vihārakṣitenaivaṃ cittam utpādayitavyaṃ /",
    "T04sanssr_pu:3176": " kleśapratipakṣārthaṃ tathāgatena dhutaguṇāḥ prajñaptāḥ /",
    "T04sanssr_pu:3177": " tathāhaṃ kariṣyāmi yathā vihārasya eva kleśānāṃ prahāṇāya ghaṭiṣyāmi /",
    "T04sanssr_pu:3178": " tatra ca vihāre na gṛddhim utpādayāmi nādhyavasānaṃ /",
    "T04sanssr_pu:3179": " evaṃ cāsya bhavati /",
    "T04sanssr_pu:3180": " kartavyo dānapatīnām anugraho nāsmābhir ātmambharibhir bhavitavyam iti //",
    "T04sanssr_pu:3181": " punar atraivāha /",
    "T04sanssr_pu:3182": " te śayyāṃ kalpayanto dakṣiṇena pārśvena śayyāṃ kalpayanti /",
    "T04sanssr_pu:3183": " pādasyopari pādam ādhāya cīvaraiḥ asaṃvṛtakāyāḥ smṛtāḥ /",
    "T04sanssr_pu:3184": " saṃprajānānā utthānasaṃjñina ālokasaṃjñinaḥ śayyāṃ kalpayanti /",
    "T04sanssr_pu:3185": " na ca nidrāsukham āsvādayanti /",
    "T04sanssr_pu:3186": " na pārśvasukham anytra yāvad evaiṣāṃ mahābhūtānāṃ sthitaye jāpanāyai /",
    "T04sanssr_pu:3187": " ity anayā diśā sarvaparibhogāḥ satvārtham adhiṣṭhātavyāḥ /",
    "T04sanssr_pu:3188": " ātmatṛṣṇopabhogāt tu kliṣṭāpattiḥ prajāyate //",
    "T04sanssr_pu:3189": " yathoktaṃ candrapradīpasūtre /",
    "T04sanssr_pu:3190": " te bhojanaṃ svādurasaṃ praṇītaṃ /",
    "T04sanssr_pu:3191": " labdhvā ca bhuñjanti ayuktayogāḥ /",
    "T04sanssr_pu:3192": " teṣāṃ sa āhāru badhāya bhotī /",
    "T04sanssr_pu:3193": " yatha hastipotāna viṣā adhautā //",
    "T04sanssr_pu:3194": " iti //",
    "T04sanssr_pu:3195": " āryaratnarāśisūtre 'pi bhagavatā śraddhādeyaparibhoge parikīrtite /",
    "T04sanssr_pu:3196": " atha tasyām eva parṣadi yogācārāṇāṃ bhikṣūṇāṃ dve śate imaṃ dharmaparyāyaṃ śrutvā prarudite /",
    "T04sanssr_pu:3197": " evaṃ ca vācam abhāṣanta /",
    "T04sanssr_pu:3198": " kālaṃ vayaṃ bhagavan kariṣyāmo /",
    "T04sanssr_pu:3199": " na punar aprāptaphalā ekapiṇḍapātam api śraddhādeyasya paribhokṣyāmaḥ //",
    "T04sanssr_pu:3200": " bhagavān āha /",
    "T04sanssr_pu:3201": " sādhu sādhu kulaputrā evaṃrūpair lajjābhiḥ kaukṛtyasaṃpannaiḥ paralokāvadyabhayadarśibhir idaṃ pravacanaṃ śobhate //",
    "T04sanssr_pu:3202": " api tu //",
    "T04sanssr_pu:3203": " dvayor ahaṃ kāśyapa śraddhādeyam anujānāmi /",
    "T04sanssr_pu:3204": " katamayor dvayoḥ /",
    "T04sanssr_pu:3205": " yuktasya muktasya ca /",
    "T04sanssr_pu:3206": " yadi bhikṣavo bhikṣur yukto yogācāro mama śikṣāyāṃ pratipannaḥ sarvasaṃskāreṣv anityadarśī /",
    "T04sanssr_pu:3207": " sarvasaṃskāraduḥkhaviditaḥ sarvadharmeṣv annātmādhimuktiḥ śāntanirvāṇābhikāṅkṣī sumerumātrair ālopaiḥ śraddhādeyaṃ bhuñjīta /",
    "T04sanssr_pu:3208": " atyantapariśuddhaiva tasya sā dakṣiṇā bhavati /",
    "T04sanssr_pu:3209": " yeṣāṃ ca dāyakānāṃ dānapatīnāṃ sakāśāc chraddhādeyaṃ paribhuktaṃ tatas teṣāṃ dāyakadānapatīnāṃ maharddhikaḥ puṇyavipāko bhavati /",
    "T04sanssr_pu:3210": " mahādyutikaḥ /",
    "T04sanssr_pu:3211": " tat kasmād dhetoḥ /",
    "T04sanssr_pu:3212": " agram idam aupadhikānāṃ puṇyakriyāvastūnāṃ yeyaṃ maitracittasamāpattiḥ /",
    "T04sanssr_pu:3213": " tatra kāśyapa yo bhikṣur dāyakasya dānapater antikāc cīvarapiṇḍapātaṃ paribhujyāpramāṇaṃ",
    "T04sanssr_pu:3214": " cetaḥsamādhiṃ samāpadyate 'pramāṇas tasya dāyakasya dānapateḥ puṇyakriyāvipākaḥ pratikāṅkṣitavyaḥ /",
    "T04sanssr_pu:3215": " syāt kāśyapa trisāhasramahāsāhasrāyāṃ lokadhātau mahāsamudrāṇāṃ kṣayo na tv eva tasya puṇyaniṣyandanasya kaścit kṣaya iti //",
    "T04sanssr_pu:3216": " tad evaṃ piṇḍapātagamanaārambhe bhojanārambhe vā triṣu sthāneṣu smṛtir upasthāpyā dāyakānugrahe /",
    "T04sanssr_pu:3217": " kāyakrimisaṃgrahe /",
    "T04sanssr_pu:3218": " sarvasatvārthasādhake ca saddharmaparigrahe //",
    "T04sanssr_pu:3219": " tathāgatājñāsaṃpādane tu sarvakāryeṣu smṛtiḥ kāryā /",
    "T04sanssr_pu:3220": " ādiśabdān mantrair api rakṣā kāryā //",
    "T04sanssr_pu:3221": " tatrāpi tāvad imāṃ trisamayarājoktāṃ vidyāṃ maṇḍalasamayārtham uccārayet /",
    "T04sanssr_pu:3222": " namaḥ sarvabuddhabodhisatvānāṃ oṃ viraji mahācakraviraji /",
    "T04sanssr_pu:3223": " sata sārata trapi vidhamani /",
    "T04sanssr_pu:3224": " sabhajani /",
    "T04sanssr_pu:3225": " saṃbhajani /",
    "T04sanssr_pu:3226": " taramati /",
    "T04sanssr_pu:3227": " siddha agre tvaṃ svāhā //",
    "T04sanssr_pu:3228": " anena sarvamaṇḍalapraviṣṭo bhavati //",
    "T04sanssr_pu:3229": " athavā tathāgatahṛdayam aṣṭasahastraṃ japet salaukikalokottaramaṇḍalapraviṣṭo bhavati /",
    "T04sanssr_pu:3230": " katamac ca tat //",
    "T04sanssr_pu:3231": " namas traiyabdhikānāṃ tathāgatānāṃ /",
    "T04sanssr_pu:3232": " sarvatrāpratihatāvāptidharmatābalināṃ /",
    "T04sanssr_pu:3233": " āṃ asamasama samantato 'nnantanāvāptiśāsani /",
    "T04sanssr_pu:3234": " hara smara smaraṇa vigatarāgabuddhadharmate /",
    "T04sanssr_pu:3235": " sara samabalā /",
    "T04sanssr_pu:3236": " hasa /",
    "T04sanssr_pu:3237": " traya /",
    "T04sanssr_pu:3238": " gagana mahācalarakṣaṇa /",
    "T04sanssr_pu:3239": " jvala jvalana sāgare svāhā //",
    "T04sanssr_pu:3240": " ayaṃ sarvatathāgatānām ātmabhāvaḥ /",
    "T04sanssr_pu:3241": " atrānnuttaraṃ gauravaṃ bhāvayitavyaṃ /",
    "T04sanssr_pu:3242": " anenādikarmikā api satveṣv anantaṃ buddhakṛtyaṃ kurvanti /",
    "T04sanssr_pu:3243": " ayam eva paramāṃ rakṣāṃ mārādibhyaḥ sarvaduṣṭebhyaḥ karoti /",
    "T04sanssr_pu:3244": " hastatāḍena bhasmanā sarṣapair udakena dṛṣṭyā manasā vā sīmābandhaṃ karoti //",
    "T04sanssr_pu:3245": " vyādhiṣu bhaiṣajyam udakaṃ cābhimantryopayojyaṃ //",
    "T04sanssr_pu:3246": " vanakusumāni vā caitye pratimāyāṃ saddharmapustake vā samāhito nivedayet //",
    "T04sanssr_pu:3247": " pakṣaprayogān mahā vyādhibhir abhimucyate /",
    "T04sanssr_pu:3248": " buddhabodhisatvālambanena sarvasatvārthābhilāṣiṇā ca cittena bhadracarividhipūrvakaṃ ca japtavyaḥ /",
    "T04sanssr_pu:3249": " ayaṃ vidhir asya kalpasyāvasāne draṣṭavyaḥ /",
    "T04sanssr_pu:3250": " trisamayajāpinaś cāmnāyato na doṣaḥ /",
    "T04sanssr_pu:3251": " utsiṣṭasyāpy aśucer na doṣaḥ /",
    "T04sanssr_pu:3252": " mudrākārā na bhakṣaṇīyā na laṅghanīyā /",
    "T04sanssr_pu:3253": " na mañcārohaḥ kartavyaḥ /",
    "T04sanssr_pu:3254": " na madyaṃ pātavyaṃ /",
    "T04sanssr_pu:3255": " adhimukticaryā śikṣāpadeṣv acalasya nirvicikitsasya duḥśīlapūrvasyāpi sidhyati /",
    "T04sanssr_pu:3256": " paṇḍitasyāpaṇḍitasya vā niyataṃ sidhyati //",
    "T04sanssr_pu:3257": " tathā cātraivoktaṃ /",
    "T04sanssr_pu:3258": " bodhicittaṃ dṛḍhaṃ yasya niḥsaṃgā ca matir bhavet /",
    "T04sanssr_pu:3259": " vicikitsā naiva kartavyā tasyedaṃ sidhyati dhruvam / iti //",
    "T04sanssr_pu:3260": " bodhicittadṛḍhatā cātra pṛthagjanacalacittatāyā niyamārtham uktā na tu bhūmipraviṣṭam adhikṛtya //",
    "T04sanssr_pu:3261": " yasmād atroktaṃ /",
    "T04sanssr_pu:3262": " pratyuddhāratām avabhāsatāṃ ca pratilabdhukāmena /",
    "T04sanssr_pu:3263": " mahāndhakārād ālokaṃ praveṣṭukāmena /",
    "T04sanssr_pu:3264": " yad bhūyasā vinipatitena sādhyaṃ /",
    "T04sanssr_pu:3265": " tathā kuto mamālpapuṇyasya siddhir iti nīcacittapratiṣedhaḥ /",
    "T04sanssr_pu:3266": " na cātikrāntadurgater utsāhormibahulasyopacitāprameyapuṇyaskandhasya bhūmipraviṣṭasyāyaṃ pūrvokto doṣaḥ saṃbhavati /",
    "T04sanssr_pu:3267": " atra ca mantrāṇām ajñānān nādhikākṣarapāṭhe doṣo 'sti /",
    "T04sanssr_pu:3268": " nāpi nyūnatādoṣaḥ /",
    "T04sanssr_pu:3269": " nāpi vidhibhraṃsadoṣaḥ /",
    "T04sanssr_pu:3270": " kiṃtu śraddhāvegaṃ bodhicittavegaṃ sarvotsargavegaṃ ca pramāṇīkṛtyāvicārataḥ pravartitavyam avaśyaṃ buddhabodhisatvam ihaiva yatheṣṭasiddhiś ca bhavati //",
    "T04sanssr_pu:3271": " athavānena sarvavajradharamantreṇa rakṣāṃ kuryāt /",
    "T04sanssr_pu:3272": " namas traiyabdhikānāṃ tathāgatānāṃ sarvavajradharāṇāṃ caṇḍāla /",
    "T04sanssr_pu:3273": " cala /",
    "T04sanssr_pu:3274": " vajra /",
    "T04sanssr_pu:3275": " śāntana /",
    "T04sanssr_pu:3276": " phalana /",
    "T04sanssr_pu:3277": " cara /",
    "T04sanssr_pu:3278": " māraṇa /",
    "T04sanssr_pu:3279": " vajraḍālaphaṭa /",
    "T04sanssr_pu:3280": " lalitaśikhara samantavajriṇi /",
    "T04sanssr_pu:3281": " jvala /",
    "T04sanssr_pu:3282": " namo 'stu te agrograśāsānānāṃ raṇa haṃ phula sphāṭa vajrottame svāhā //",
    "T04sanssr_pu:3283": " anena paṭhitamātreṇa sarvavighnavināyakā nopasaṃkrāmanti /",
    "T04sanssr_pu:3284": " devanāgādayo na prasahante /",
    "T04sanssr_pu:3285": " bhojanapānaśayanāsanavasanapūjopakaraṇāni cābhimantritena jalena dṛṣṭyā manasā vā rakṣeta /",
    "T04sanssr_pu:3286": " acalahṛdayena vā sarvam etat kuryāt //",
    "T04sanssr_pu:3287": " idaṃ ca tat //",
    "T04sanssr_pu:3288": " namaḥ samantavajrāṇāṃ trāṭa /",
    "T04sanssr_pu:3289": " amogha caṇḍamahāroṣaṇa sphāṭaya hūṃ /",
    "T04sanssr_pu:3290": " bhrāmaya hūṃ /",
    "T04sanssr_pu:3291": " trāṭa hūṃ /",
    "T04sanssr_pu:3292": " māṃ /",
    "T04sanssr_pu:3293": " oṃ balaṃ dade tejomālini svāhā //",
    "T04sanssr_pu:3294": " anena prathamaṃ piṇḍam aṣṭābhimantritaṃ bhuñjīta bhaiṣajyarājatāṃ buddhabodhisatvānām anusmṛtya //",
    "T04sanssr_pu:3295": " viṣapratīkāras tu //",
    "T04sanssr_pu:3296": " tad yathā / ilimitte /",
    "T04sanssr_pu:3297": " tilimitte /",
    "T04sanssr_pu:3298": " ilitilimitte /",
    "T04sanssr_pu:3299": " dumbe /",
    "T04sanssr_pu:3300": " duḥse /",
    "T04sanssr_pu:3301": " duḥsālīye /",
    "T04sanssr_pu:3302": " dumbālīye /",
    "T04sanssr_pu:3303": " takke /",
    "T04sanssr_pu:3304": " tarkkaraṇe /",
    "T04sanssr_pu:3305": " marmme /",
    "T04sanssr_pu:3306": " marmaraṇe /",
    "T04sanssr_pu:3307": " kaśmīre /",
    "T04sanssr_pu:3308": " kaśmīramukte /",
    "T04sanssr_pu:3309": " aghane /",
    "T04sanssr_pu:3310": " aghanaghane /",
    "T04sanssr_pu:3311": " ilimilīye /",
    "T04sanssr_pu:3312": " akhāpye /",
    "T04sanssr_pu:3313": " apāpye śvete /",
    "T04sanssr_pu:3314": " śvetatuṇḍe /",
    "T04sanssr_pu:3315": " anānurakṣe svāhā //",
    "T04sanssr_pu:3316": " ya imāṃ vidyāṃ sakṛc chṛṇoti sa sapta varṣāṇy ahinā na daśyate /",
    "T04sanssr_pu:3317": " na cāsya kāye viṣaṃ krāmati /",
    "T04sanssr_pu:3318": " yaś cainaṃ ahir daśati saptadhāsya sphuṭen mūrddhā arjakasyeva mañjarī //",
    "T04sanssr_pu:3319": " ya imāṃ vidyāṃ dhārayati sa yāvajjīvam ahinā na daśyate /",
    "T04sanssr_pu:3320": " na cāsya kāye viṣaṃ krāmati /",
    "T04sanssr_pu:3321": " imāni ca mantrapadāni sarpasya purato na vaktavyāni yatkāraṇaṃ sarpo mriyate //",
    "T04sanssr_pu:3322": " tad yathā / illā /",
    "T04sanssr_pu:3323": " cillā /",
    "T04sanssr_pu:3324": " cakko /",
    "T04sanssr_pu:3325": " bakko /",
    "T04sanssr_pu:3326": " koḍā koḍeti /",
    "T04sanssr_pu:3327": " nikuruḍā nikuruḍeti /",
    "T04sanssr_pu:3328": " poḍā poḍeti /",
    "T04sanssr_pu:3329": " moḍā /",
    "T04sanssr_pu:3330": " moḍeti /",
    "T04sanssr_pu:3331": " puruḍā puruḍeti /",
    "T04sanssr_pu:3332": " phaṭa rahe /",
    "T04sanssr_pu:3333": " phuṭṭaṇḍa rahe /",
    "T04sanssr_pu:3334": " nāga rahe /",
    "T04sanssr_pu:3335": " nāgaṭṭaṇḍarahe /",
    "T04sanssr_pu:3336": " sarpa rahe /",
    "T04sanssr_pu:3337": " sarpaṭṭaṇḍarahe /",
    "T04sanssr_pu:3338": " acche /",
    "T04sanssr_pu:3339": " chala viṣaśāte /",
    "T04sanssr_pu:3340": " śītavattāle /",
    "T04sanssr_pu:3341": " halale /",
    "T04sanssr_pu:3342": " halale /",
    "T04sanssr_pu:3343": " taṇḍi /",
    "T04sanssr_pu:3344": " taḍa /",
    "T04sanssr_pu:3345": " tāḍi /",
    "T04sanssr_pu:3346": " mala /",
    "T04sanssr_pu:3347": " sphuṭa /",
    "T04sanssr_pu:3348": " phuṭu / svāhā //",
    "T04sanssr_pu:3349": " iti hi bhikṣavo jāṅgulyāṃ vidyāyāṃ udāhṛtāyāṃ sarvabhūtasamāgate sarvaṃ tathāvitathānanyathābhūtaṃ satyam aviparītam aviparyastaṃ /",
    "T04sanssr_pu:3350": " idaṃ viṣam aviṣaṃ bhavatu /",
    "T04sanssr_pu:3351": " dātāraṃ gacchatu /",
    "T04sanssr_pu:3352": " daṃṣṭrāraṃ gacchatu /",
    "T04sanssr_pu:3353": " agniṃ gacchatu /",
    "T04sanssr_pu:3354": " jalaṃ gacchatu /",
    "T04sanssr_pu:3355": " sthalaṃ gacchatu /",
    "T04sanssr_pu:3356": " stambhaṃ gacchatu /",
    "T04sanssr_pu:3357": " kuḍyaṃ gacchatu /",
    "T04sanssr_pu:3358": " bhūmiṃ saṃkrāmatu /",
    "T04sanssr_pu:3359": " śāntiṃ gacchatu svāhā //",
    "T04sanssr_pu:3360": " corādipratīkāre mārīcīṃ japet //",
    "T04sanssr_pu:3361": " tad yathā / parākramasi /",
    "T04sanssr_pu:3362": " udayam asi /",
    "T04sanssr_pu:3363": " vairam asi arkam asi /",
    "T04sanssr_pu:3364": " markam asi /",
    "T04sanssr_pu:3365": " vanam asi /",
    "T04sanssr_pu:3366": " antarddhānam asi /",
    "T04sanssr_pu:3367": " pathe me rakṣa /",
    "T04sanssr_pu:3368": " utpathe me rakṣa /",
    "T04sanssr_pu:3369": " janato me rakṣa /",
    "T04sanssr_pu:3370": " caurato me rakṣa /",
    "T04sanssr_pu:3371": " rājato me rakṣa /",
    "T04sanssr_pu:3372": " siṃhato me rakṣa /",
    "T04sanssr_pu:3373": " vyāghrato me rakṣa /",
    "T04sanssr_pu:3374": " nāgato me rakṣa /",
    "T04sanssr_pu:3375": " sarpato me rakṣa /",
    "T04sanssr_pu:3376": " sarvato me rakṣa /",
    "T04sanssr_pu:3377": " rakṣa māṃ sarvasatvāṃś ca sarvabhayebhyaḥ sarvopāye sopasargebhyaḥ svāhā //",
    "T04sanssr_pu:3378": " uṃvaḍili sarvaduṣṭānāṃ granthiṃ vandāmi svāhā //",
    "T04sanssr_pu:3379": " namo ratnatrayāya /",
    "T04sanssr_pu:3380": " namo mārīcyai devatāyai /",
    "T04sanssr_pu:3381": " mārīcyā devatāyā hṛdayam āvartayiṣyāmi //",
    "T04sanssr_pu:3382": " ta yathā / battāli /",
    "T04sanssr_pu:3383": " badāli /",
    "T04sanssr_pu:3384": " badāli /",
    "T04sanssr_pu:3385": " barāli /",
    "T04sanssr_pu:3386": " varāhamukhi /",
    "T04sanssr_pu:3387": " sarvaduṣṭānāṃ nivāraya /",
    "T04sanssr_pu:3388": " bandha mukhaṃ svāhā //",
    "T04sanssr_pu:3389": " imām api vidyām annantajātismarahetuṃ mahāprabhāvāṃ saptapañcāśadakṣarāṃ vidyādharapiṭakopanibaddhāṃ sarvabhayarakṣārthaṃ prayuñjīta //",
    "T04sanssr_pu:3390": " tad yathā / aṭṭe /",
    "T04sanssr_pu:3391": " baṭṭe /",
    "T04sanssr_pu:3392": " naṭṭe /",
    "T04sanssr_pu:3393": " kunaṭṭe /",
    "T04sanssr_pu:3394": " ṭake /",
    "T04sanssr_pu:3395": " ṭhake /",
    "T04sanssr_pu:3396": " ṭharake /",
    "T04sanssr_pu:3397": " urumati /",
    "T04sanssr_pu:3398": " rurumati /",
    "T04sanssr_pu:3399": " turu /",
    "T04sanssr_pu:3400": " hili mili /",
    "T04sanssr_pu:3401": " sarvajñodupadagga [doubtful] /",
    "T04sanssr_pu:3402": " namo sabbasammasaṃbuddhāṇaṃ sijjhantu me mantapadāḥ svāhā //",
    "T04sanssr_pu:3403": " eṣā rakṣātmabhāvasya bhaiṣajyavasanādibhiḥ /",
    "T04sanssr_pu:3404": " satvārthasmṛtipūrvakam eva vaktavyā //",
    "T04sanssr_pu:3405": " ātmatṛṣṇopabhogāt tu kliṣṭāpattiḥ prajāyate //",
    "T04sanssr_pu:3406": " sarvaṃ hi bodhisatvenotsṛṣṭaṃ sarvasatvebhyaḥ //",
    "T04sanssr_pu:3407": " tatra yadi vismṛtya paradravyam ātmabharaṇatṛṣṇayā paribhuṅkte kliṣṭāpattim āpadyate /",
    "T04sanssr_pu:3408": " atha vitṛṣṇo 'nyāsakto vā satvakāryam anusmṛtya bhuṅkte na kliṣṭām āpattim āpadyate /",
    "T04sanssr_pu:3409": " paradravyasaṃjñī svārthena bhuṅkte steyāpattim āpadyate /",
    "T04sanssr_pu:3410": " pūrārgheṇa prātimokṣe pārājiko bhavati /",
    "T04sanssr_pu:3411": " satvasvāmikais tu bhogaiḥ satvasvāmika evātmabhāvaḥ saṃrakṣata ity adoṣaḥ /",
    "T04sanssr_pu:3412": " na hi dāsasya nityaṃ svāmikarmavyāpṛtasya svadravyam asti yena varteta //",
    "T04sanssr_pu:3413": " uktaṃ ca dharmasaṅgītisūtre /",
    "T04sanssr_pu:3414": " dāsopamena bodhisatvena bhavitavyaṃ sarvasatvakiṅkaraṇīyaprāpaṇatayeti //",
    "T04sanssr_pu:3415": " na caikāntasvāmyarthaparasya dāsasya vyādhyādiviklavamateḥ svāminam annanujñāpyāpi bhuñjānasya kaścid doṣaḥ /",
    "T04sanssr_pu:3416": " nāpy evaṃ kurvāṇasya bodhisatvasyāntike kasyacid viditavṛttāntasyāpy aprasādo yujyate mātsaryatyāgacittāparijñānāt //",
    "T04sanssr_pu:3417": " na cātra nyāye kaścit saṃdeho yuktaḥ /",
    "T04sanssr_pu:3418": " sarvotsargo hi pūrvam eva bhagavatkaṇṭhoktyā pratipāditaḥ /",
    "T04sanssr_pu:3419": " tathā cātmabhāvarakṣā satvārtham evoktā /",
    "T04sanssr_pu:3420": " tasya spaṣṭāvabodhārtham ayaṃ nyāyo 'bhiyukto na tu svārthāpekṣayeti //",
    "T04sanssr_pu:3421": " iti śikṣāsamuccaye ātmabhāvarakṣā ṣaṣṭhaḥ paricchedaḥ //",
    "T04sanssr_pu:3422": " [VII. bhogapuṇyarakṣā]",
    "T04sanssr_pu:3423": " bhogapuṇyarakṣā saptamaḥ paricchedaḥ evaṃ tāvad ātmabhāvarakṣā veditavyā /",
    "T04sanssr_pu:3424": " bhogarakṣā tu vaktavyā /",
    "T04sanssr_pu:3425": " tatra sukṛtārambhiṇā bhāvyaṃ mātrajñena ca sarvata iti śikṣāpadād asya bhogarakṣā na duṣkarā //",
    "T04sanssr_pu:3426": " ugraparipṛcchāyāṃ hi śikṣāpadam uktaṃ /",
    "T04sanssr_pu:3427": " susamīkṣitakarmakāritā sukṛtakarmakāritā ca /",
    "T04sanssr_pu:3428": " tena bhogānāṃ durnyāsā pretyavekṣā /",
    "T04sanssr_pu:3429": " avajñāpratiṣedhaḥ siddho bhavati /",
    "T04sanssr_pu:3430": " śamathaprastāvena ca mātrajñatā yuktijñatā coktā //",
    "T04sanssr_pu:3431": " tenedaṃ siddhaṃ bhavati /",
    "T04sanssr_pu:3432": " yad idaṃ /",
    "T04sanssr_pu:3433": " alpādhamabhogenāpi kāryasiddhau satyāṃ svayam anyair vā bahūttamabhoganāśanopekṣā na kāryeti //",
    "T04sanssr_pu:3434": " ata evograparipṛcchāyām uktaṃ /",
    "T04sanssr_pu:3435": " putrabhāryādāsīdāsakarmakarapauruṣeyāṇāṃ samyakparibhogeneti /",
    "T04sanssr_pu:3436": " tathā svaparabodhipakṣaśrutādyantarāyakarau tyāgātyāgau na kāryau /",
    "T04sanssr_pu:3437": " adhikasatvārthaśaktes tulyaśakter vā bodhisatvasyādhikatulyakuśalāntarāyakarau tyāgātyāgau na kāryāv iti siddhaṃ bhavatīti //",
    "T04sanssr_pu:3438": " idaṃ ca saṃdhāya bodhisatvaprātimokṣe 'bhihitaṃ /",
    "T04sanssr_pu:3439": " yas tu khalu punaḥ śāriputrābhiniṣkrāntagṛhāvāso bodhisatvo bodhyaṅgair abhiyuktas tena kathaṃ dānaṃ dātavyaṃ /",
    "T04sanssr_pu:3440": " kataraṃ dānaṃ dātavyaṃ /",
    "T04sanssr_pu:3441": " kiyadrūpaṃ dānaṃ dātavyaṃ // pe //",
    "T04sanssr_pu:3442": " dharmadāyakena bhavitavyaṃ dharmadānapatinā /",
    "T04sanssr_pu:3443": " yaś ca śāriputra gṛhī bodhisatvo gaṅgānadīvālikāsamāni buddhakṣetrāṇi saptaratnapratipūrṇāni kṛtvā tathāgatebhyo 'rhadbhyaḥ samyaksaṃbuddhebhyo dānaṃ dadyād /",
    "T04sanssr_pu:3444": " yaś ca śāriputra pravrajyāparyāpanno bodhisatva ekāṃ catuṣpadikāṃ gāthāṃ prakāśayed ayam eva tato bahutaraṃ puṇyaṃ prasavati /",
    "T04sanssr_pu:3445": " na śāriputra tathāgatena pravrajitasyāmiṣadānam anujñātaṃ // pe //",
    "T04sanssr_pu:3446": " yasya khalu punaḥ śāriputra pātrāgataḥ pātraparyāpanno lābho bhaved dhārmiko dharmalabdhaḥ /",
    "T04sanssr_pu:3447": " tena sādhāraṇabhojinā bhavitavyaṃ sārddhaṃ sabrahmacāribhiḥ /",
    "T04sanssr_pu:3448": " sacet punaḥ kaścid evāgatya pātraṃ vā cīvaraṃ vā yāceta /",
    "T04sanssr_pu:3449": " tasyātiriktaṃ bhaved buddhānujñātāt tricīvarād /",
    "T04sanssr_pu:3450": " yathā parityaktaṃ dātavyaṃ /",
    "T04sanssr_pu:3451": " sacet punas tasyonaṃ cīvaraṃ bhaved yan niśritya brahmacaryavāsaḥ /",
    "T04sanssr_pu:3452": " tan na parityaktavyaṃ /",
    "T04sanssr_pu:3453": " tat kasya hetoḥ /",
    "T04sanssr_pu:3454": " avisarjanīyaṃ tricīvaram uktaṃ tathāgatena /",
    "T04sanssr_pu:3455": " sacet punaḥ śāriputra bodhisatvaḥ tricīvaraṃ parityajya yācanakaguruko bhaven na tenālpecchatā āsevitā bhavet /",
    "T04sanssr_pu:3456": " yas tu khalu punaḥ śāriputrābhiniṣkrāntagṛhāvāso bodhisatvas tena dharma āsevitavyaḥ /",
    "T04sanssr_pu:3457": " tan na tenābhiyuktena bhavitavyam iti //",
    "T04sanssr_pu:3458": " anyathā hy ekasaṃgrahārthaṃ mahataḥ satvarāśes tasya ca satvasya bodhisatvāśayaparikarmāntarāyān mahato 'rthasya hāniḥ kṛtā syād /",
    "T04sanssr_pu:3459": " ata evodārakuśalapakṣavivarjanatāpakṣāla ity ucyate /",
    "T04sanssr_pu:3460": " evaṃ tāvat tyāgapratiṣedhaḥ /",
    "T04sanssr_pu:3461": " atyāgapratiṣedho 'pi //",
    "T04sanssr_pu:3462": " yathāryasāgaramatisūtre mahāyānāntarāyeṣu bahulābhatā paṭhyate /",
    "T04sanssr_pu:3463": " yo 'yaṃ vidhir ātmany uktaḥ so 'nyasminn api bodhisatve pratipādya iti kuto gamyate /",
    "T04sanssr_pu:3464": " āryograparipṛcchāyāṃ deśitatvāt /",
    "T04sanssr_pu:3465": " parakṛtyakāritaḥ svakāryaparityāga iti //",
    "T04sanssr_pu:3466": " tathāryavimalakīrtinirdeśe 'py uktaṃ /",
    "T04sanssr_pu:3467": " saṃsārabhayabhītena kiṃ pratisartavyam /",
    "T04sanssr_pu:3468": " āha /",
    "T04sanssr_pu:3469": " saṃsārabhayabhītena mañjuśrīr bodhisatvena buddhamāhātmyaṃ pratisartavyaṃ /",
    "T04sanssr_pu:3470": " āha /",
    "T04sanssr_pu:3471": " buddhamāhātmyasthātukāmena kutra sthātavyaṃ /",
    "T04sanssr_pu:3472": " āha /",
    "T04sanssr_pu:3473": " buddhamāhātmye sthātukāmena sarvasatvasamatāyāṃ sthātavyaṃ /",
    "T04sanssr_pu:3474": " āha /",
    "T04sanssr_pu:3475": " sarvasatvasamatāyāṃ sthātukāmena kutra sthātavyaṃ /",
    "T04sanssr_pu:3476": " āha /",
    "T04sanssr_pu:3477": " sarvasatvasamatāyāṃ sthātukāmena sarvasatvapramokṣāya sthātavyam iti //",
    "T04sanssr_pu:3478": " tathā ca dharmasaṅgītau sārthavāho bodhisatva āha /",
    "T04sanssr_pu:3479": " yo bhagavan bodhisatvaḥ sarvasatvānāṃ prathamataraṃ bodhim icchati nātmanaḥ /",
    "T04sanssr_pu:3480": " yāvad iyaṃ bhagavan dharmasaṅgītir iti //",
    "T04sanssr_pu:3481": " utsargād eva cāsya svārthābhāvaḥ siddhaḥ /",
    "T04sanssr_pu:3482": " kiṃ tu satvārthahānibhayād ayogye satve subharaṃ nāropayati /",
    "T04sanssr_pu:3483": " yatra tu satvārthahāniṃ na paśyati tatra svayaṃ kṛtam anyena vā jagad dhitam ācaritam iti ko viśeṣo /",
    "T04sanssr_pu:3484": " yad ayam aparabodhisatvakuśalasiddhaye na svakuśalam utsṛjati /",
    "T04sanssr_pu:3485": " atha svadurgatiduṣkhad bibheti /",
    "T04sanssr_pu:3486": " dvitīyasyāpi tad eva duṣkhaṃ /",
    "T04sanssr_pu:3487": " atha tadduṣkhena me bādhā nāstīty upekṣate /",
    "T04sanssr_pu:3488": " yathoktaiḥ sūtraiḥ sāpattiko bhavati //",
    "T04sanssr_pu:3489": " yathā ca ratnakūṭasūtre /",
    "T04sanssr_pu:3490": " catvāra ime kāśyapa bodhisatvapratirūpakā ity ārabhyoktaṃ /",
    "T04sanssr_pu:3491": " ātmasukhārthiko bhavati na sarvasatvaduṣkhāpanayanārthika iti //",
    "T04sanssr_pu:3492": " tasmād ugraparipṛcchāvidhinā pūrvavad ātmā garhaṇīyaḥ eṣā tu bodhisatvaśikṣā yathāryanirārambheṇa dharmasaṅgītisūtre nirdiṣṭā /",
    "T04sanssr_pu:3493": " kathaṃ kulaputrāḥ pratipattisthīta veditavyāḥ /",
    "T04sanssr_pu:3494": " āha /",
    "T04sanssr_pu:3495": " yadā satveṣu na vipratipadyante /",
    "T04sanssr_pu:3496": " āha /",
    "T04sanssr_pu:3497": " kathaṃ satveṣu na vipratipadyante /",
    "T04sanssr_pu:3498": " āha /",
    "T04sanssr_pu:3499": " yan maitrīṃ ca mahākaruṇāṃ ca na tyajanti /",
    "T04sanssr_pu:3500": " subhūtir āha /",
    "T04sanssr_pu:3501": " katamā bodhisatvānāṃ mahāmaitrī /",
    "T04sanssr_pu:3502": " āha /",
    "T04sanssr_pu:3503": " yat kāyajīvitaṃ ca sarvakuśalamūlaṃ ca sarvasatvānāṃ niryātayanti na ca pratikāraṃ kāṅkṣanti /",
    "T04sanssr_pu:3504": " āha /",
    "T04sanssr_pu:3505": " katamā bodhisatvānāṃ mahākaruṇā /",
    "T04sanssr_pu:3506": " yat pūrvataraṃ satvānāṃ bodhim icchanti nātmana iti //",
    "T04sanssr_pu:3507": " atraiva cāha /",
    "T04sanssr_pu:3508": " mahākaruṇāmūlāḥ sarvabodhisatvaśikṣā iti /",
    "T04sanssr_pu:3509": " avaśyaṃ ca bhagavatedaṃ na nivāraṇīyaṃ /",
    "T04sanssr_pu:3510": " anyatarabodhisatvārthe nārthitvād avaśyaṃ tūpadiśatīti niścīyate /",
    "T04sanssr_pu:3511": " yena dātur mahādakṣiṇīye mahārthadānān mahāpuṇyasāgaravistaro dṛśyate /",
    "T04sanssr_pu:3512": " anyathā tu kevalam eva vighātino maraṇaṃ syāt //",
    "T04sanssr_pu:3513": " yat tu praśāntaviniścayaprātihāryasūtre deśitam /",
    "T04sanssr_pu:3514": " ya eṣa te mahārāja varṣaśatasahasreṇa parivyayo 'tra praviṣṭaḥ sa sarvaḥ piṇḍīkṛtyaikasya bhikṣor yātrā bhaved evaṃ pratyekaṃ sarvabhikṣūṇāṃ",
    "T04sanssr_pu:3515": " yaś coddeśasvādhyāyābhiyukto bodhisatvaḥ sagauravo dharmakamaḥ śraddhādeyam āhāraṃ parigṛhyaivaṃ cittam utpādayet /",
    "T04sanssr_pu:3516": " anenāhaṃ dharmaparyeṣṭim āpatsyae iti /",
    "T04sanssr_pu:3517": " asya kuśalasyaiṣa deyadharmaparityāgaḥ śatatamīm api kalāṃ nopaitīti //",
    "T04sanssr_pu:3518": " tad gṛhasukhapaliśuddham adhikṛtyoktaṃ /",
    "T04sanssr_pu:3519": " na tu pūrvoktavidhinā kaścid doṣaḥ //",
    "T04sanssr_pu:3520": " ukto samāsatā bhogarakṣā /",
    "T04sanssr_pu:3521": " puṇyarakṣā vācyā /",
    "T04sanssr_pu:3522": " tatra svārthavipākavaitṛṣṇyāc chubhaṃ saṃrakṣitaṃ bhavet //",
    "T04sanssr_pu:3523": " yathoktaṃ nārāyaṇaparipṛcchāyāṃ /",
    "T04sanssr_pu:3524": " sa nātmahetoḥ śīlaṃ rakṣati /",
    "T04sanssr_pu:3525": " na svargahetoḥ /",
    "T04sanssr_pu:3526": " na śakratvahetoḥ /",
    "T04sanssr_pu:3527": " na bhogahetoḥ /",
    "T04sanssr_pu:3528": " naiśvaryahetoḥ /",
    "T04sanssr_pu:3529": " na rūpahetor na varṇahetor na yaśohetoḥ / pe //",
    "T04sanssr_pu:3530": " na nirayabhayabhitaḥ śīlaṃ rakṣati / pe //",
    "T04sanssr_pu:3531": " evaṃ na tiryagyonibhayabhītaḥ śīlaṃ rakṣati /",
    "T04sanssr_pu:3532": " anyatra buddhanetrīpratiṣṭhāpanāya śīlaṃ rakṣati /",
    "T04sanssr_pu:3533": " yāvat sarvasatvahitasukhayogakṣemārthikaḥ śīlaṃ rakṣati //",
    "T04sanssr_pu:3534": " sa evaṃrūpeṇa śīlaskandhena samanvāgato bodhisatvo daśabhir dharmair na hīyate /",
    "T04sanssr_pu:3535": " katamair daśabhiḥ /",
    "T04sanssr_pu:3536": " yad uta na cakravartirājyāt parihīyate /",
    "T04sanssr_pu:3537": " tatra ca bhavaty apramatto bodhipratikāṅkṣī buddhadarśanam abhikāṅkṣate /",
    "T04sanssr_pu:3538": " evaṃ brahmatvād buddhadarśanābhedyapratilambhād dharmaśravaṇān na parihīyate /",
    "T04sanssr_pu:3539": " yāvad yathāśrutapratipattisaṃpādanāya bodhisatvasaṃvarasamādānān na parihīyate /",
    "T04sanssr_pu:3540": " annāchedyapratibhānāt sarvakuśaladharmaprārthanadhyānān na parihīyate //",
    "T04sanssr_pu:3541": " evaṃ śīlaskandhapratiṣṭhito bodhisatvo mahāsatvaḥ sadā namaḥkṛto bhavati devaiḥ /",
    "T04sanssr_pu:3542": " sadā praśaṃsito bhavati nāgaiḥ /",
    "T04sanssr_pu:3543": " sadā namaḥkṛto bhavati yakṣaiḥ /",
    "T04sanssr_pu:3544": " sadā pūjito bhavati gandharvaiḥ sadāpacāyitaś ca bhavati nāgendrāsurendraiḥ /",
    "T04sanssr_pu:3545": " sadā sumānitaś ca bhavati brāhmaṇakṣatriyaśreṣṭhigṛhapatibhiḥ /",
    "T04sanssr_pu:3546": " sadābhigamanīyaś ca bhavati paṇḍitaiḥ /",
    "T04sanssr_pu:3547": " sadā samanvāhṛtaś ca bhavati buddhaiḥ /",
    "T04sanssr_pu:3548": " śāstṛsaṃmataś ca bhavati sadevakasya lokasyānukampakaś ca bhavati sarvasatvānāṃ // pe //",
    "T04sanssr_pu:3549": " catasro gatīr na gacchati /",
    "T04sanssr_pu:3550": " katamāś catasro /",
    "T04sanssr_pu:3551": " yad utākṣaṇagatiṃ na gacchaty anyatra satvaparipākāt /",
    "T04sanssr_pu:3552": " buddhaśūnyabuddhakṣetraṃ na gacchati /",
    "T04sanssr_pu:3553": " mithyādṛṣṭikulopapattiṃ na gacchati /",
    "T04sanssr_pu:3554": " sarvadurgatigatiṃ na gacchati //",
    "T04sanssr_pu:3555": " evaṃ pūrvotsṛṣṭasyāpi puṇyasya kleśavaśāt punar upādīyamānasya rakṣā kāryā /",
    "T04sanssr_pu:3556": " puṇyadānād api yat puṇyaṃ tato 'pi na vipākaḥ prārthanīyo 'nyatra parārthāt /",
    "T04sanssr_pu:3557": " kiṃ ca puṇyaṃ rakṣitukāmaḥ /",
    "T04sanssr_pu:3558": " paścāt tāpaṃ na kurvīta //",
    "T04sanssr_pu:3559": " yathoktam ugraparipṛcchāyāṃ /",
    "T04sanssr_pu:3560": " dattvā ca na vipratisāracittam utpādayitavyam iti //",
    "T04sanssr_pu:3561": " pṛṣṭhadaurbalyād daurbalyaṃ /",
    "T04sanssr_pu:3562": " vipratisārāt pāpavat puṇyasyāpi kṣayaḥ syād ity abhiprāyaḥ /",
    "T04sanssr_pu:3563": " na ca kṛtvā prakāśayed /",
    "T04sanssr_pu:3564": " annekaparyāyeṇa hi bhagavatā prachannakalyāṇatā /",
    "T04sanssr_pu:3565": " vivṛtapāpatā varṇitā /",
    "T04sanssr_pu:3566": " tatra vivṛtasay kṣayo gamyate /",
    "T04sanssr_pu:3567": " pāpasya daurmanasyenaiva puṇyasya saumanasyenāpattiḥ satvārthaṃ nirāmiṣacittasya prakāśayataḥ //",
    "T04sanssr_pu:3568": " yathā ratnameghe vaidyadṛṣṭāntena ātmotkarṣo nirdoṣa uktaḥ /",
    "T04sanssr_pu:3569": " punaḥ puṇyarakṣā kāmo lābhasatkārabhītaḥ syād unnatiṃ varjayet sadā /",
    "T04sanssr_pu:3570": " bodhisatvo prasannaḥ syād dharme vimatim utsṛjet //",
    "T04sanssr_pu:3571": " idaṃ ca ratnakūṭe 'bhihitaṃ /",
    "T04sanssr_pu:3572": " caturbhiḥ kāśyapa dharmaiḥ samanvāgatasya bodhisatvasyotpannotpannāḥ kuśalā dharmāḥ parihīyante /",
    "T04sanssr_pu:3573": " yaiḥ caturbhir muktāḥ na vardhante kuśaladharmaiḥ /",
    "T04sanssr_pu:3574": " katamaiś caturbhiḥ /",
    "T04sanssr_pu:3575": " yad utābhimānikasya lokāyatamantraparyeṣṭyā /",
    "T04sanssr_pu:3576": " lābhasatkārādhyavasitasya kulapratyavalokanena /",
    "T04sanssr_pu:3577": " bodhisatvavidveṣābhyākhyānena /",
    "T04sanssr_pu:3578": " aśrutānām anirdiṣṭānāṃ ca sūtrāntānāṃ pratikṣepeṇeti //",
    "T04sanssr_pu:3579": " āryasarvāstivādānāṃ ca paṭhyate /",
    "T04sanssr_pu:3580": " paśyadhvaṃ bhikṣava etaṃ bhikṣuṃ keśanakhastūpe sarvāṅgena praṇipatya cittam abhiprasādayantam /",
    "T04sanssr_pu:3581": " evaṃ bhadanta /",
    "T04sanssr_pu:3582": " anena bhikṣavo bhikṣuṇā yāvatī bhūmir ākrāntādharaśītiyojanasahasrāṇi yāvat kāñcanacakraṃ /",
    "T04sanssr_pu:3583": " atrāntare yāvantyā vālikās tāvanty anena bhikṣuṇā cakravartirājyasahasrāṇi paribhoktavyāni /",
    "T04sanssr_pu:3584": " yāvad athāyuṣmān upālir yena bhagavān tenāñjaliṃ praṇamya bhagavantam idam avocat /",
    "T04sanssr_pu:3585": " yad uktaṃ bhagavatāsya bhikṣor evaṃ mahānti kuśalamūlāni /",
    "T04sanssr_pu:3586": " kutremāni bhagavan kuśalamūlāni tanutvaṃ parikṣayaṃ paryādānaṃ gacchanti /",
    "T04sanssr_pu:3587": " nāham upāle evaṃ kṣatiṃ copahatiṃ ca samanupaśyāmi /",
    "T04sanssr_pu:3588": " yathā sabrahmacārī sabrahmacāriṇo 'ntike duṣṭacittam utpādayati /",
    "T04sanssr_pu:3589": " atropāle imāni mahānti kuśalamūlāni tanutvaṃ parikṣayaṃ paryādānaṃ gacchanti /",
    "T04sanssr_pu:3590": " tasmāt tarhy upāle evaṃ śikṣitavyaṃ yad dagdhasthūṇāyām api cittaṃ na pradūṣayiṣyāmaḥ /",
    "T04sanssr_pu:3591": " prāg eva savijñānake kāya iti //",
    "T04sanssr_pu:3592": " āryamañjuśrīvikrīḍitasūtre 'py āha /",
    "T04sanssr_pu:3593": " pratighaḥ pratigha iti kalpaśatopacitaṃ kuśalamūlaṃ pratihanti tenocyate pratigha iti //",
    "T04sanssr_pu:3594": " āryagaṇḍavyūhasūtre ca samantasatvaparitrāṇy ojasaḥ striyā rātridevatayā pūrvāvadānaṃ kathayantyābhihitaṃ /",
    "T04sanssr_pu:3595": " te tenānyonyāvamanyanāsamuditenākuśalamūlenāyuḥpramāṇād api parihīyante sma /",
    "T04sanssr_pu:3596": " varṇād api balād api parihīyante smeti /",
    "T04sanssr_pu:3597": " atra ca na kadācid unnatiḥ kāryeti pradarśanārthaṃ sadety ucyate //",
    "T04sanssr_pu:3598": " lābhasatkāras tu kadācid abhyupagamyate 'pi /",
    "T04sanssr_pu:3599": " yathoktaṃ āryaratnameghe /",
    "T04sanssr_pu:3600": " iha kulaputra bodhisatvaḥ sumerumātram api ratnarāśiṃ labhamānaḥ pratigṛhṇāti /",
    "T04sanssr_pu:3601": " pratyavaram api vastu pratilabhamānaḥ /",
    "T04sanssr_pu:3602": " tat kasya hetoḥ /",
    "T04sanssr_pu:3603": " tasyaivaṃ bhavati /",
    "T04sanssr_pu:3604": " ete satvā matsariṇo lubdhā lobhābhibhūtāḥ /",
    "T04sanssr_pu:3605": " taddhetoḥ tatpratyayaṃ tannidānaṃ mahāvāriskandhāvaṣṭabdā iva saṃsārasāgare unmajjanimajjanaṃ kurvanti /",
    "T04sanssr_pu:3606": " tad eṣāṃ bhaviṣyati dīrgharātram arthāya hitāya sukhāya /",
    "T04sanssr_pu:3607": " sarvaṃ pratigṛhya na svīkaroti /",
    "T04sanssr_pu:3608": " na lobhacittam utpādayati /",
    "T04sanssr_pu:3609": " anyatra sarvasatvasādhāraṇāṃ buddhadharmasaṃgheṣu kārāṃ karoti /",
    "T04sanssr_pu:3610": " yathā duṣkhitānāṃ ca sarvasatvānām upajīvyaṃ karoti /",
    "T04sanssr_pu:3611": " taṃ ca dānapatiṃ samuttejayati saṃpraharṣayatīti //",
    "T04sanssr_pu:3612": " tathātraivoktaṃ /",
    "T04sanssr_pu:3613": " tena ca dānena nonnato bhavatīti //",
    "T04sanssr_pu:3614": " punar atraivāha /",
    "T04sanssr_pu:3615": " yadi punar asya taddhetos tatpratyayaṃ tannidānaṃ kīrtiśabdaśloko bhavati tatra nonnāmajāto bhavati na mānajāto na madajātaḥ /",
    "T04sanssr_pu:3616": " evaṃ cāsya bhavati /",
    "T04sanssr_pu:3617": " na cireṇa kālena yasya cāyaṃ kīrtiślokaśabdaḥ samutthito yaiś ca samutthāpito yaś ca kīrtiśabdaślokas trayam apy etat sarveṇa sarvaṃ na bhaviṣyati",
    "T04sanssr_pu:3618": " tatra kaḥ paṇḍitajātīyo 'nityeṣu na ca sthiteṣu dharmeṣv adhruveṣv annāśvāsikeṣv anunayacittam utpādayed unnato bhaven mānadarpito vā /",
    "T04sanssr_pu:3619": " evaṃ hi bodhisatvo lābhasatkārakīrtiśabdaślokeṣu sūpasthitasmṛtir viharatīti //",
    "T04sanssr_pu:3620": " punar āha / caṇḍālakumāropamāś ca loke viharanti nīcanīcena manasā /",
    "T04sanssr_pu:3621": " mānamadadarpādhigatāś ca bhavanti paiśunyasaṃjñāyāḥ satatasamitaṃ pratyupasthitatvād iti //",
    "T04sanssr_pu:3622": " punar apy uktaṃ /",
    "T04sanssr_pu:3623": " iha kulaputrābhiniṣkrāntagṛhavāsaḥ pravrajito bodhisatvo mṛtakasadṛśo 'haṃ mitrāmātyajñātisālohitānām iti nihatamāno bhavati /",
    "T04sanssr_pu:3624": " vairūpyaṃ me 'bhyudgataṃ vivarṇāni ca me vāsāṃsi prāvṛtāny anyaś ca me ākalpaḥ saṃvṛtta iti nihatamāno bhavati /",
    "T04sanssr_pu:3625": " muṇḍaḥ pātrapāṇiḥ kulāt kulam upasaṃkramāmi bhikṣāhetor bhikṣānidānam iti nihatamāno bhavati /",
    "T04sanssr_pu:3626": " nīcanīcena cittena caṇḍālakumārasadṛśena piṇḍāya carāmīti nihatamāno bhavati /",
    "T04sanssr_pu:3627": " paiṇḍiliko 'smi saṃvṛtaḥ /",
    "T04sanssr_pu:3628": " parapratibaddhā ca me jīviketi nihatamāno bhavati /",
    "T04sanssr_pu:3629": " avadhūtam avajñātaṃ pratigṛhṇāmīti nihatamāno bhavati /",
    "T04sanssr_pu:3630": " ārādhanīyā me ācāryagurudakṣiṇīyā iti nihatamāno bhavati /",
    "T04sanssr_pu:3631": " saṃtoṣaṇīyā me sabrahmacāriṇo /",
    "T04sanssr_pu:3632": " yad uta tena tenācāragocarasamudācāreṇeti nihatamāno bhavati /",
    "T04sanssr_pu:3633": " apratilabdhānubaddhadharmān pratipatsyae iti nihatamāno bhavati /",
    "T04sanssr_pu:3634": " kruddhānāṃ vyāpannacittānāṃ satvānāṃ madhye kṣāntibahulo vihariṣyāmīti nihatamāno bhavatīti //",
    "T04sanssr_pu:3635": " āryasāgaramatisūtre 'py uktaṃ /",
    "T04sanssr_pu:3636": " satkāyapariśuddhaś ca bhavati /",
    "T04sanssr_pu:3637": " lakṣaṇasamalaṃkṛtagātramṛdutaruṇahastapādaḥ svavibhaktapuṇyaniṣyandagātro 'hīnendriyaḥ sarvāṅgapratyaṅgaparipūrṇaḥ /",
    "T04sanssr_pu:3638": " na ca rūpamadamatto bhavati /",
    "T04sanssr_pu:3639": " na kāyamaṇḍanayogānuyuktaḥ /",
    "T04sanssr_pu:3640": " sa kiyad dhīnānām api satvānāṃ rūpavikalānām apy avanamati praṇamati dharmagrāhyatām upādāyeti //",
    "T04sanssr_pu:3641": " punar atraivoktaṃ /",
    "T04sanssr_pu:3642": " syād yathāpi nāma bhagavan yadā mahāsāgaraḥ pratisaṃtiṣṭhate tadā nimne pṛthivīpradeśe saṃtiṣṭhate /",
    "T04sanssr_pu:3643": " tasya nimnatvād alpakṛcchreṇa sarvanadyaś ca sarvapraśravaṇāni ca prapatanti /",
    "T04sanssr_pu:3644": " evam eva bhagavan nirmānasya gurudakṣiṇīyagauravasya bodhisatvasyālpakṛcchreṇa tāni gambhīrāṇi dharmasukhāni śrotendriyasyābhāsam āgacchanti",
    "T04sanssr_pu:3645": " smṛtau cāvatiṣṭhante /",
    "T04sanssr_pu:3646": " tasmāt tarhi bhagavan yo bodhisatvo mānonnato bhavati mānastabdhaḥ na ca gurudakṣiṇīyebhyo 'vanamati na praṇamati veditavyaṃ bhagavan mārāṅkuśāviddho vatāyaṃ bodhisatva iti //",
    "T04sanssr_pu:3647": " āryalokottaraparivarte coktaṃ /",
    "T04sanssr_pu:3648": " daśemāni bho jinaputra bodhisatvānāṃ mārakarmāṇi /",
    "T04sanssr_pu:3649": " katamāni daśa /",
    "T04sanssr_pu:3650": " yad idaṃ gurudakṣiṇīyācāryamātāpitṛśramaṇabrāhmaṇasamyaggatasamyakpratipanneṣv agauravatā mārakarma /",
    "T04sanssr_pu:3651": " dharmabhāṇakānāṃ viśiṣṭadharmādhigatānām udāradharmadeśakānāṃ mahāyānasamārūḍhānāṃ nirvāṇapathavidhijñānāṃ dhāraṇīsūtrāntarājapratilabdhānāṃ nāvanamati /",
    "T04sanssr_pu:3652": " garvitastabdhaś ca bhavati /",
    "T04sanssr_pu:3653": " dharmabhāṇake na gauravam utpādayati /",
    "T04sanssr_pu:3654": " na śuśrūṣāṃ na citrīkāraṃ karoti /",
    "T04sanssr_pu:3655": " mārakarma dharmaśravaṇasāṃkathye ca niṣaṇṇae udāradharmavege samutpanne dharmabhāṇakasya sādhukāraṃ na prayacchati mā kaścid asmin praśaṃsatīti mārakarma //",
    "T04sanssr_pu:3656": " abhimānaṃ cotpādyātmānaṃ pratigṛhṇāti /",
    "T04sanssr_pu:3657": " parāṃś ca na gṛhṇāti /",
    "T04sanssr_pu:3658": " ātmajñatāṃ ca nāvatarati /",
    "T04sanssr_pu:3659": " cittanidhyaptiṃ notpādayati / mārakarma //",
    "T04sanssr_pu:3660": " adhimānaṃ cotpādyājānann abudhyamāno varṇārhāṇāṃ pudgalānāṃ varṇaṃ praticchādayati /",
    "T04sanssr_pu:3661": " avarṇaṃ bhāṣate /",
    "T04sanssr_pu:3662": " na ca parasya guṇavarṇenāttamanā bhavati / mārakarma //",
    "T04sanssr_pu:3663": " jānāti ca / ayaṃ dharmo 'yaṃ vinayo bhūtam idaṃ buddhavacanam iti /",
    "T04sanssr_pu:3664": " pudgalavidveṣeṇa dharmavidveṣaṃ karoti /",
    "T04sanssr_pu:3665": " saddharmaṃ pratikṣipati /",
    "T04sanssr_pu:3666": " anyāṃś ca vigrāhayati / mārakarma //",
    "T04sanssr_pu:3667": " uccamānasaṃ prārthayate parihāradharmaṃ na mārgayati /",
    "T04sanssr_pu:3668": " paropasthānaṃ so 'bhiyāti /",
    "T04sanssr_pu:3669": " abhinandati /",
    "T04sanssr_pu:3670": " vṛddhasthavirāṇāṃ ciracaritabrahmacaryāṇāṃ na pratyupatiṣṭhate na ca pratyudgacchati / mārakarma //",
    "T04sanssr_pu:3671": " bhṛkuṭīmukhaḥ khalu punar bhavati /",
    "T04sanssr_pu:3672": " na smitamukhaḥ /",
    "T04sanssr_pu:3673": " na khila madhuravacanaḥ /",
    "T04sanssr_pu:3674": " sadā kaṭhinacittaś chidrānveṣī //",
    "T04sanssr_pu:3675": " avatāraprekṣī / mārakarma //",
    "T04sanssr_pu:3676": " abhimānaṃ ca patitvā paṇḍitān nopasaṃkrāmati /",
    "T04sanssr_pu:3677": " na sevate /",
    "T04sanssr_pu:3678": " na bhajate /",
    "T04sanssr_pu:3679": " na paryupāste /",
    "T04sanssr_pu:3680": " na paripraśnayati /",
    "T04sanssr_pu:3681": " na paripṛcchati /",
    "T04sanssr_pu:3682": " kiṃ kuśalaṃ kim akuśalaṃ kiṃ karaṇīyaṃ kiṃ kṛtaṃ dīrgharātram arthāya hitāya sukhāya bhavati /",
    "T04sanssr_pu:3683": " kiṃ vākṛtaṃ dīrgharātram annarthāyāhitāyāsukhāya bhavatīti /",
    "T04sanssr_pu:3684": " sajaḍaḥ sajaḍataro bhavati /",
    "T04sanssr_pu:3685": " mohavyūho mānagrāhī /",
    "T04sanssr_pu:3686": " aniḥsaraṇadarśī / mārakarma //",
    "T04sanssr_pu:3687": " saa mānābhibhūto buddhotpādaṃ virāgayati /",
    "T04sanssr_pu:3688": " pūrvakuśalamūlaṃ kṣapayati /",
    "T04sanssr_pu:3689": " navaṃ notthāpayati /",
    "T04sanssr_pu:3690": " anirdeśaṃ nirdiśati /",
    "T04sanssr_pu:3691": " vigraham ārabhate vivādabahulaś ca bhavati /",
    "T04sanssr_pu:3692": " sa evaṃ dharmavihārī sthānam etad vidyate yasmin mithyā mahāprapātaṃ patet /",
    "T04sanssr_pu:3693": " atha ca punar bodhicittabalādhīnād aiśvaryaṃ pratilabhate /",
    "T04sanssr_pu:3694": " sa kalpaśatasahasreṣu buddhotpādaṃ nāsādayati /",
    "T04sanssr_pu:3695": " kutaḥ punar dharmaśravaṇam /",
    "T04sanssr_pu:3696": " idaṃ daśamaṃ mārakarma //",
    "T04sanssr_pu:3697": " imāni bho jinaputra daśa mārakarmāṇi /",
    "T04sanssr_pu:3698": " yāni parivarjya bodhisatvā daśa jñānakarmāṇi pratilabhante /",
    "T04sanssr_pu:3699": " atraiva ca jñānakarmasu pacyate /",
    "T04sanssr_pu:3700": " nirmānatā sarvasatveṣv iti //",
    "T04sanssr_pu:3701": " āryarāṣṭrapālasūtre 'py uktaṃ /",
    "T04sanssr_pu:3702": " apāyabhūmiṃ /",
    "T04sanssr_pu:3703": " gatim akṣaṇeṣu /",
    "T04sanssr_pu:3704": " daridratāṃ /",
    "T04sanssr_pu:3705": " nīcakulopapattim /",
    "T04sanssr_pu:3706": " jātyandhyadaurbalyam athālpasthāmatāṃ /",
    "T04sanssr_pu:3707": " gṛhṇanti te mānavaśena mūḍhāḥ //",
    "T04sanssr_pu:3708": " iti //",
    "T04sanssr_pu:3709": " dharmasaṃgītisūtre 'py uktaṃ /",
    "T04sanssr_pu:3710": " satvakṣetraṃ bodhisatvasya buddhakṣetraṃ yataś ca buddhakṣetrād buddhadharmāṇāṃ lābhāgamo bhavati /",
    "T04sanssr_pu:3711": " nārhāmi tasmin vipratipattum /",
    "T04sanssr_pu:3712": " evaṃ cāsya bhavati /",
    "T04sanssr_pu:3713": " sarvaṃ sucaritaṃ duścaritaṃ ca satvān niśritya pravartate /",
    "T04sanssr_pu:3714": " duścaritāśramāc cāpāyāḥ pravartante /",
    "T04sanssr_pu:3715": " sucaritāśrayād devamanuṣyā iti //",
    "T04sanssr_pu:3716": " ata eva ratnolkādhāraṇyām apy uktaṃ /",
    "T04sanssr_pu:3717": " iha bho jinaputrāḥ prathamacittotpādiko bodhisatvaḥ ādita eva sarvasatvānām antike daśaprakāraṃ cittam utpādayati /",
    "T04sanssr_pu:3718": " katamad daśaprakāraṃ /",
    "T04sanssr_pu:3719": " tad yathā /",
    "T04sanssr_pu:3720": " hitacittatāṃ sukhacittatāṃ dāyācittatāṃ snigdhacittatāṃ priyacittatāṃ anugrahacittatāṃ ārakṣācittatāṃ samacittatāṃ ācāryacittatāṃ śāstṛcittatāṃ",
    "T04sanssr_pu:3721": " idaṃ daśaprakāraṃ cittam utpādayatīti //",
    "T04sanssr_pu:3722": " śraddhābalādhānāvatāramudrāsūtre 'py uktaṃ /",
    "T04sanssr_pu:3723": " sarvasatvānāṃ śiṣyatvābhyupagame sthito 'smi /",
    "T04sanssr_pu:3724": " parāṃś ca sarvasatvaśiṣyatvābhyupagame pratiṣṭhāpayiṣyāmīty āśvāsaṃ pratilabhate //",
    "T04sanssr_pu:3725": " peyālaṃ //",
    "T04sanssr_pu:3726": " sarvasatveṣv avanamapraṇamanatāyāṃ pratiṣṭhito 'smīti pūrvavat //",
    "T04sanssr_pu:3727": " tatrāvanamanapraṇamanatāyāṃ sarvasatveṣu nirmānatā //",
    "T04sanssr_pu:3728": " tathāryavimalakīrtinirdeśe /",
    "T04sanssr_pu:3729": " pariśuddhabuddhakṣetropapattaye sarvasatveṣu śāstṛpremoktaṃ /",
    "T04sanssr_pu:3730": " lokaprasādānurakṣārthaṃ tv āsanapādaprakhyālanakarma kurvatāpi cetasā strīṣu vākṣaṇaprāpteṣu vā vinipatiteṣu bodhisatvena premagauravābhyāsaḥ kāryaḥ //",
    "T04sanssr_pu:3731": " uktaṃ hi gaṇḍavyūhe tasya samanantaraniṣaṇṇasya tasmin mahāsiṃhāsane sarvaḥ sa janakāyo 'bhimukhaḥ prāñjalisthito 'bhūt /",
    "T04sanssr_pu:3732": " tam eva rājānaṃ namasyamānaḥ // pe //",
    "T04sanssr_pu:3733": " sa khalu sarvadharmanirnādacchatramaṇḍalanirghoṣo rājā teṣāṃ yācanakānāṃ saha darśanenāttamanaskataro",
    "T04sanssr_pu:3734": " rājñānena ca trisāhasracakravartirājyapratilābhenāsīmāprāptakalpaparyavasānena /",
    "T04sanssr_pu:3735": " yāvat śuddhāvāsadevaśāntivimokṣamukhavihāreṇāparyantakalpāvasānena /",
    "T04sanssr_pu:3736": " tad yathā kulaputra puruṣasyaikāntatṛṣṇācaritasya mātāpitṛbhrātṛbhaginīmitrāmātyajñātisālohitaputraduhitṛbhāryācirakālaviyuktasyāṭavīkāntāravipraṇaṣṭasya taddarśanakāmasya /",
    "T04sanssr_pu:3737": " teṣāṃ samavadhānena mahatī prītir adhyavasānam utpatet taddarśanāvitṛptatayā /",
    "T04sanssr_pu:3738": " evam eva kulaputra rājñaḥ sarvadharmanirnādacchatramaṇḍalanirghoṣasya teṣāṃ yācanakānāṃ saha darśanena mahāprītivegāḥ saṃjātāḥ /",
    "T04sanssr_pu:3739": " cittatuṣṭisukham avakrāntaṃ mahāṃś cittodagratāvegaḥ prādurbhūto yāvat teṣu sarvayācanakeṣu",
    "T04sanssr_pu:3740": " ekaputrakasaṃjñā mātāpitṛsaṃjñā dakṣiṇīyasaṃjñā kalyāṇamitrasaṃjñā varṇasaṃjñā durlabhasaṃjñā",
    "T04sanssr_pu:3741": " duṣkarakārakasaṃjñā bahukarasaṃjñā paramopakārisaṃjñā bodhimārgopastambhasaṃjñā ācāryaśāstṛsaṃjñotpadyeteti //",
    "T04sanssr_pu:3742": " evam anyagatabhāve satvānām agratogamanopasthānādiprasaṅge sarvotsargaṃ smaret /",
    "T04sanssr_pu:3743": " eṣām evāyam ātmīyaḥ kāyaḥ /",
    "T04sanssr_pu:3744": " yatheṣṭam atra vartantām /",
    "T04sanssr_pu:3745": " pṛthivīśodhanopalepanādiṣv iva svasukhārtham iti /",
    "T04sanssr_pu:3746": " athavā svāmyaprasādabhīteneva tatprasādārthineva tadājñāsaṃpādanā manasi kartavyā /",
    "T04sanssr_pu:3747": " bhagavato 'py upasthānaṃ kurvato 'nyagatyabhāvāt /",
    "T04sanssr_pu:3748": " bhikṣuṇā glānenāṅgīkṛtaṃ //",
    "T04sanssr_pu:3749": " yathoktaṃ bhikṣuprakīrṇake /",
    "T04sanssr_pu:3750": " bhagavān āha /",
    "T04sanssr_pu:3751": " mā bhāya bhikṣu mā bhāya bhikṣu /",
    "T04sanssr_pu:3752": " ahaṃ te bhikṣūpasthāsyaṃ /",
    "T04sanssr_pu:3753": " āhara bhikṣu cīvarāṇi yāvat te dhopāmi /",
    "T04sanssr_pu:3754": " evam ukte āyuṣmān ānando bhagavantam etad avocat /",
    "T04sanssr_pu:3755": " mā bhagavān etasya glānasyāśucimraks.itāni cīvarāṇi dhovatu /",
    "T04sanssr_pu:3756": " ahaṃ bhagavan dhoviṣyaṃ /",
    "T04sanssr_pu:3757": " bhagavān āha /",
    "T04sanssr_pu:3758": " tena hy ānanda tvam etasya bhikṣusya cīvarāṇi dhova /",
    "T04sanssr_pu:3759": " tathāgato udakam āsiñciṣyati /",
    "T04sanssr_pu:3760": " atha khalv āyuṣmān ānando tasya glānasya bhikṣusya cīvarāṇi dhovati /",
    "T04sanssr_pu:3761": " bhagavān udakam āsiñcati // pe //",
    "T04sanssr_pu:3762": " atha khalv āyuṣmān ānandas taṃ glānaṃ bhikṣuṃ sādhu ca suṣṭhu cānuparigṛhya bahirdhā haritvā snāpayet /",
    "T04sanssr_pu:3763": " bhagavān udakam āsiñcatīti /",
    "T04sanssr_pu:3764": " āha ca/",
    "T04sanssr_pu:3765": " yān ārādhya mahat tvaṃ virādhya kaṣṭāṃ vipattim āpnoti /",
    "T04sanssr_pu:3766": " prāṇaparityāgair api teṣāṃ nanu toṣaṇaṃ nyāyyaṃ //",
    "T04sanssr_pu:3767": " ete te vai satvāḥ prasādya yān siddham āgatā bahavaḥ /",
    "T04sanssr_pu:3768": " siddhikṣetraṃ nānyat satvebhyo vidyate jagati //",
    "T04sanssr_pu:3769": " ete cintāmaṇayo bhadraghaṭā dhenavaś ca kāmadughāḥ /",
    "T04sanssr_pu:3770": " guruvac ca devateva ca tasmād ārādhanīyās te //",
    "T04sanssr_pu:3771": " kiṃ ca niśchadmabandhūnām aprameyopakāriṇām /",
    "T04sanssr_pu:3772": " satvārādhanam utsṛjya niṣkṛtiḥ kā parā bhavet //",
    "T04sanssr_pu:3773": " śirasā dhārayām āsa purā nātho yathepsitam /",
    "T04sanssr_pu:3774": " jaṭāsvadhyuṣitān satvān bhūtvā yatnena niścalaḥ //",
    "T04sanssr_pu:3775": " bhindanti dehaṃ praviśanty avīcīm yeṣāṃ kṛte tatra kṛte kṛtaṃ syāt //",
    "T04sanssr_pu:3776": " mahāpakāriṣv api tena sarvaṃ kalyāṇam evācaraṇīyam eṣu //",
    "T04sanssr_pu:3777": " svayaṃ mama svāmina eva tāvad yad artham ātmany api nirvyapekṣāḥ /",
    "T04sanssr_pu:3778": " ahaṃ kathaṃ svāmiṣu teṣu teṣu karomi mānaṃ na tu dāsabhāvam //",
    "T04sanssr_pu:3779": " yeṣāṃ sukhe yānti mudaṃ munīndrāḥ yeṣāṃ vyathāyāṃ praviśanti manyum /",
    "T04sanssr_pu:3780": " tattoṣaṇāt sarvamunīndratuṣṭis tatrāpakāre 'pakṛtaṃ munīnāṃ //",
    "T04sanssr_pu:3781": " ādīptakāyasya yathā samantān /",
    "T04sanssr_pu:3782": " na sarvakāmair api saumanasyam /",
    "T04sanssr_pu:3783": " satvavyathāyām api tadvad eva na prītyupāyo 'sti mahākṛpāṇām //",
    "T04sanssr_pu:3784": " tasmān mayā yajjanaduṣkhanena /",
    "T04sanssr_pu:3785": " duṣkhaṃ kṛtaṃ sarvamahādayānāṃ /",
    "T04sanssr_pu:3786": " tad adya pāpaṃ pratideśayāmi yatkheditās te munayaḥ kṣamantām //",
    "T04sanssr_pu:3787": " ārādhanāyādya tathāgatānāṃ sarvātmanā dāsyam upaimi loke /",
    "T04sanssr_pu:3788": " kurvantu me mūrdhni padaṃ janaughāḥ nighnantu vā tuṣyatu lokanāthāḥ //",
    "T04sanssr_pu:3789": " ātmīkṛtaṃ sarvam idaṃ jagat taiḥ kṛpātmabhir naiva hi saṃśayo 'tra /",
    "T04sanssr_pu:3790": " dṛśyantae ete nanu satvarūpās /",
    "T04sanssr_pu:3791": " tae eva nāthāḥ kim annādaro 'tra //",
    "T04sanssr_pu:3792": " tathāgatārādhanam etad eva svārthasya saṃsādhanam etad eva /",
    "T04sanssr_pu:3793": " lokasya duṣkhāpaham etad eva tasmān mamāstu vratam etad eva //",
    "T04sanssr_pu:3794": " yathaiko rājapuruṣaḥ pramathnāti mahājanaṃ /",
    "T04sanssr_pu:3795": " vikaroti na śaknoti dīrghadarśī mahājanaḥ //",
    "T04sanssr_pu:3796": " yasmān naiva sa ekākī tasya rājabalaṃ balaṃ /",
    "T04sanssr_pu:3797": " tathā na durbalaṃ kaṃcid aparāddhaṃ vimānayet //",
    "T04sanssr_pu:3798": " yasmān narakapālāś ca kṛpāvantaś ca tadbalaṃ /",
    "T04sanssr_pu:3799": " tasmād ārādhayet satvān bhṛtyaś caṇḍanṛpaṃ yathā //",
    "T04sanssr_pu:3800": " kupitaḥ kiṃ nṛpaḥ kuryād yena syān narakavyathā /",
    "T04sanssr_pu:3801": " yatsatvadaurmanasyena kṛtena hy anubhūyate //",
    "T04sanssr_pu:3802": " tuṣṭaḥ kiṃ nṛpatir dadyād yad buddhatvasamaṃ bhavet /",
    "T04sanssr_pu:3803": " yat satvasaumanasyena kṛtena hy anubhūyate //",
    "T04sanssr_pu:3804": " āstāṃ bhaviṣyadbuddhatvaṃ satvārādhanasaṃbhavaṃ /",
    "T04sanssr_pu:3805": " ihaiva saubhāgyayaśaḥ sausthityaṃ kiṃ na paśyasi //",
    "T04sanssr_pu:3806": " prāsādikatvam ārogyam prāmodyaṃ cirajīvitaṃ /",
    "T04sanssr_pu:3807": " cakravartisukhaṃ sphītaṃ kṣamī prāpnoti saṃsaran //",
    "T04sanssr_pu:3808": " maitrāśayaś ca yat pūjyaḥ satvamāhātmyam eva tat /",
    "T04sanssr_pu:3809": " buddhaprasādād yat puṇyaṃ buddhamāhātmyam eva tat //",
    "T04sanssr_pu:3810": " ata eva hi candrapradīpasūtre maitrībhāvaphalam udbhāvitam /",
    "T04sanssr_pu:3811": " yāvanti pūjāṃ bahuvidha aprameyāḥ /",
    "T04sanssr_pu:3812": " kṣetraṃ śateṣu niyuta ca bimbareṣū /",
    "T04sanssr_pu:3813": " tāṃ pūja kṛtvā atuliyanāyakānāṃ /",
    "T04sanssr_pu:3814": " saṃkhyākalāpī [doubtful] na bhavati maitracitte //",
    "T04sanssr_pu:3815": " tasmād evaṃvidheṣu mahādakṣiṇīyeṣūnnatiṃ varjayet sadā /",
    "T04sanssr_pu:3816": " eṣā connatir ayoniśomanaḥkārāt saṃbhavatīti //",
    "T04sanssr_pu:3817": " tasyānnavatāre yatnaḥ kāryaḥ /",
    "T04sanssr_pu:3818": " yathoktaṃ ratnameghe /",
    "T04sanssr_pu:3819": " kathaṃ ca kulaputra bodhisatvo 'yoniśomanaḥkārāpagato bhavati /",
    "T04sanssr_pu:3820": " iha bodhisatva ekākī rahogataḥ pravivekasthito naivaṃ cittam utpādayati /",
    "T04sanssr_pu:3821": " ahaṃ asaṃkīrṇavihārī /",
    "T04sanssr_pu:3822": " ahaṃ pravivekasthitaḥ /",
    "T04sanssr_pu:3823": " ahaṃ pratipannas tāthāgate dharmavinaye /",
    "T04sanssr_pu:3824": " ye tv anye śramaṇā vā brāhmaṇā vā sarve te saṃkīrṇavihāriṇaḥ /",
    "T04sanssr_pu:3825": " saṃsargabahulā uddhurās tāthāgatād dharmavinayāt //",
    "T04sanssr_pu:3826": " evaṃ hi bodhisatvo 'yoniśomanaḥkārāpagato bhavati //",
    "T04sanssr_pu:3827": " punar atraivoktam /",
    "T04sanssr_pu:3828": " iha bodhisatvo vīryam ārabhamāṇo na tan mahad vīryam āsvādayati /",
    "T04sanssr_pu:3829": " na ca tena vīryeṇātmānam utkarṣayati /",
    "T04sanssr_pu:3830": " na parān paṃsayati /",
    "T04sanssr_pu:3831": " tasyaivaṃ bhavati /",
    "T04sanssr_pu:3832": " ko hi nāma saprajñajātīyaḥ svakarmābhiyuktaḥ parāṃś codayet //",
    "T04sanssr_pu:3833": " evaṃ hi bodhisatvo 'nnunnatavīryo bhavati //",
    "T04sanssr_pu:3834": " eṣa tu puṇyarakṣāyāḥ saṃkṣepo yad bodhipariṇāmanā //",
    "T04sanssr_pu:3835": " tathā hy uktam āryākṣayamatisūtre /",
    "T04sanssr_pu:3836": " na hi bodhipariṇāmitasya kuśalamūlasyāntarā kaścit parikṣayo yāvad bodhimaṇḍaniṣadanāt /",
    "T04sanssr_pu:3837": " tad yathāpi nāma bhadanta śāradvatīputra mahāsamudrapatitasyodakabindor nāntarāsti kṣayo yāvan na kalpaparyavasāna / iti //",
    "T04sanssr_pu:3838": " iti śikṣāsamuccaye bhogapuṇyarakṣā saptamaḥ paricchedaḥ //",
    "T04sanssr_pu:3839": " [VIII. pāpaśodhana]",
    "T04sanssr_pu:3840": " pāpaśodhanaṃ aṣṭamaḥ paricchedaḥ /",
    "T04sanssr_pu:3841": " uktā trayāṇām apy ātmabhāvādīnāṃ rakṣā /",
    "T04sanssr_pu:3842": " śuddhir adhunā vaktavyā /",
    "T04sanssr_pu:3843": " kim artham /",
    "T04sanssr_pu:3844": " śodhitasyātmabhāvasya bhogaḥ pathyo bhaviṣyati /",
    "T04sanssr_pu:3845": " samyaksiddhasya bhaktasya niṣkaṇasyeva dehinām //",
    "T04sanssr_pu:3846": " yathoktam āryatathāgataguhyasūtre /",
    "T04sanssr_pu:3847": " yāni ca tāni mahānagareṣu mahāśmaśānāni bhavanty annekaprāṇiśatasahasrākīrṇāni /",
    "T04sanssr_pu:3848": " tatrāpi sa bodhisatvo mahāsatvo mahāntam ātmabhāvaṃ mṛtaṃ kālagatam upadarśayati /",
    "T04sanssr_pu:3849": " tatra te tiryagyonigatāḥ satvā yāvad arthaṃ māṃsaṃ paribhujyāyuḥparyante mṛtāḥ kālagatāḥ sugatau svargaloke deveṣūpapadyante /",
    "T04sanssr_pu:3850": " sa caiva teṣāṃ hetur bhavati yāvat parinirvāṇāya /",
    "T04sanssr_pu:3851": " yad idaṃ /",
    "T04sanssr_pu:3852": " tasyaiva bodhisatvasya pūrvapraṇidhānapariśuddhyā /",
    "T04sanssr_pu:3853": " yena dīrgharātram evaṃ praṇidhānaṃ kṛtaṃ /",
    "T04sanssr_pu:3854": " ye me mṛtasya kālagatasya māṃsaṃ paribhuñjīran /",
    "T04sanssr_pu:3855": " sa eva teṣāṃ hetur bhavet svargotpattaye yāvat parinirvāṇāya tasya śīlavataḥ /",
    "T04sanssr_pu:3856": " ṛdhyati cetanā /",
    "T04sanssr_pu:3857": " ṛdhyati prārthanā /",
    "T04sanssr_pu:3858": " ṛdhyati praṇidhānam iti //",
    "T04sanssr_pu:3859": " punar atraivoktaṃ /",
    "T04sanssr_pu:3860": " sa dharmakāyaprabhāvito darśanenāpi satvānām arthaṃ karoti /",
    "T04sanssr_pu:3861": " śravaṇenāpi sparśanenāpi satvānām arthaṃ karoti /",
    "T04sanssr_pu:3862": " tad yathāpi nāma śāntamate jīvakena vaidyarājena sarvabhaiṣajyāni samudānīya bhaiṣajyatarusaṃhātam",
    "T04sanssr_pu:3863": " ayaṃ dārikārūpaṃ kṛtaṃ prāsādikaṃ darśanīyaṃ sukṛtaṃ suniṣṭhitaṃ suparikarmakṛtaṃ /",
    "T04sanssr_pu:3864": " sāgacchati gacchati tiṣṭhati niṣīdati śayyāṃ ca kalpayati /",
    "T04sanssr_pu:3865": " tatra ye āgacchanty āturā mahātmāno rājāno vā rājamātrā vā śreṣṭhigṛhapatyamātyakoṭṭarājāno vā /",
    "T04sanssr_pu:3866": " tān sa jīvako vaidyarājas tayā bhaiṣajyadārikayā sārddhaṃ saṃyojayati /",
    "T04sanssr_pu:3867": " teṣāṃ samanantarasaṃyogam āpannānāṃ sarvavyādhayaḥ prasrabhyante 'rāgāś ca bhavanti sukhino nirvikārāḥ /",
    "T04sanssr_pu:3868": " paśya śāntamate jīvakasya vaidyarājasya laukikavyādhicikitsājñānaṃ yady anyeṣāṃ vaidyānāṃ saṃvidyate /",
    "T04sanssr_pu:3869": " evam eva śāntamate tasya dharmakāyaprabhāvitasya bodhisatvasya yāvantaḥ satvāḥ strīpuruṣadārakadārikā rāgadoṣamohasaṃtaptāḥ kāyaṃ spṛśanti /",
    "T04sanssr_pu:3870": " teṣāṃ saṃspṛṣṭamātrāṇāṃ sarvakleśāḥ prasrabhyante vigatasaṃtāpaṃ ca kāyaṃ saṃjānanti //",
    "T04sanssr_pu:3871": " yad idaṃ tasyaiva bodhisatvasya pūrvapraṇidhānasupariśuddhatvāt /",
    "T04sanssr_pu:3872": " etadartham ātmabhāvaḥ śodhyaḥ //",
    "T04sanssr_pu:3873": " kiṃ ca aśodhane doṣam āha /",
    "T04sanssr_pu:3874": " tṛṇachannaṃ yathā śasyaṃ rogaiḥ sīdati naidhate /",
    "T04sanssr_pu:3875": " buddhāṅkuras tathā vṛddhiṃ kleśachanno na gacchati //",
    "T04sanssr_pu:3876": " pratipakṣanirāsena vṛddhyarthaṃ cety abhiprāyaḥ //",
    "T04sanssr_pu:3877": " ātmabhāvasya kā śuddhiḥ /",
    "T04sanssr_pu:3878": " pāpakleśaviśodhanaṃ /",
    "T04sanssr_pu:3879": " saṃbuddhoktyarthasāreṇa /",
    "T04sanssr_pu:3880": " yatnābhāve tv apāyagaḥ //",
    "T04sanssr_pu:3881": " tatra pāpaśodhanaṃ caturdharmakasūtre deśitaṃ /",
    "T04sanssr_pu:3882": " caturbhir maitreya dharmaiḥ samanvāgato bodhisatvo mahāsatvaḥ kṛtopacitaṃ pāpam abhibhavati /",
    "T04sanssr_pu:3883": " katamaiś caturbhiḥ /",
    "T04sanssr_pu:3884": " yad uta /",
    "T04sanssr_pu:3885": " vidūṣaṇāsamudācāreṇa pratipakṣasamudācāreṇa /",
    "T04sanssr_pu:3886": " pratyāpattibalena /",
    "T04sanssr_pu:3887": " āśrayabalena ca //",
    "T04sanssr_pu:3888": " tatra vidūṣaṇāsamudācāro 'kuśalaṃ karmādhyacārati tatra tatraiva ca vipratisārabahulī bhavati //",
    "T04sanssr_pu:3889": " tatra pratipakṣasamudācāraḥ kṛtvāpy akuśalaṃ karma kuśale karmaṇy atyarthābhiyogaṃ gataḥ //",
    "T04sanssr_pu:3890": " pratyāpattibalaṃ saṃvarasamādānād akaraṇasaṃvaralābhaḥ //",
    "T04sanssr_pu:3891": " tatrāśrayabalaṃ buddhadharmasaṃghaśaraṇagamanam annutsṛṣṭabodhicittatā ca /",
    "T04sanssr_pu:3892": " subalavatsaṃniśrayeṇa na śakyate pāpenābhibhavituṃ /",
    "T04sanssr_pu:3893": " ebhir maitreya caturbhir dharmaiḥ samanvāgato bodhisatvo mahāsatvaḥ kṛtopacitaṃ pāpam abhibhavatīti //",
    "T04sanssr_pu:3894": " tatra kathaṃ vidūṣaṇāsamudācāro bhāvayitavyaḥ /",
    "T04sanssr_pu:3895": " yathā suvarṇaprabhāsottamasūtre 'bhihitaṃ //",
    "T04sanssr_pu:3896": " samanvāharantu māṃ buddhāḥ kṛpākāruṇyacetasaḥ /",
    "T04sanssr_pu:3897": " ye ca daśadiśi loke tiṣṭhanti dvipadottamāḥ //",
    "T04sanssr_pu:3898": " yac ca me pāpakaṃ karma kṛtaṃ pūrvaṃ sudāruṇaṃ /",
    "T04sanssr_pu:3899": " tat sarvaṃ deśayiṣyāmi sthito daśabalāgrataḥ //",
    "T04sanssr_pu:3900": " mātāpitṝn ajānatā buddhānām aprajānatā /",
    "T04sanssr_pu:3901": " kuśalaṃ cāprajānatā yat tu pāpaṃ kṛtaṃ mayā //",
    "T04sanssr_pu:3902": " aiśvaryamadamattena kulabhogamadena ca /",
    "T04sanssr_pu:3903": " tāruṇyamadamattena yat tu pāpaṃ kṛtaṃ mayā //",
    "T04sanssr_pu:3904": " duścintitaṃ duruktaṃ ca duṣkṛtenāpi karmaṇā /",
    "T04sanssr_pu:3905": " annādīnavadarśinā yat tu pāpaṃ kṛtaṃ mayā //",
    "T04sanssr_pu:3906": " bālabuddhipracāreṇa ajñānāvṛtacetasā /",
    "T04sanssr_pu:3907": " pāpamitravaśāc caiva kleśavyākulacetasā //",
    "T04sanssr_pu:3908": " krīḍārativaśāc caiva śokarogavaśena vā /",
    "T04sanssr_pu:3909": " atṛptadhanadoṣeṇa yat tu pāpaṃ kṛtaṃ mayā //",
    "T04sanssr_pu:3910": " annāryajanasaṃsargair īrṣyāmātsaryahetunā /",
    "T04sanssr_pu:3911": " śāṭhyadāridryadoṣeṇa yat tu pāpaṃ kṛtaṃ mayā //",
    "T04sanssr_pu:3912": " vyasanāgamakāle 'smin kāmānāṃ bhayahetunā /",
    "T04sanssr_pu:3913": " annaiśvaryagatenāpi yat tu pāpaṃ kṛtaṃ mayā //",
    "T04sanssr_pu:3914": " calacittavaśenaiva kāmakrodhavaśena vā /",
    "T04sanssr_pu:3915": " kṣutpipāsārditenāpi yat tu pāpaṃ kṛtaṃ mayā //",
    "T04sanssr_pu:3916": " pānārthaṃ bhojanārthaṃ ca vastrārthaṃ strīṣu hetunā /",
    "T04sanssr_pu:3917": " vicitraiḥ kleśasaṃtāpair yat tu pāpaṃ kṛtaṃ mayā //",
    "T04sanssr_pu:3918": " kāyavāṅmanasāṃ pāpaṃ tridhā duścaritaṃ cittaṃ /",
    "T04sanssr_pu:3919": " yat kṛtam īdṛśai rūpais tat sarvaṃ deśayāmy aham //",
    "T04sanssr_pu:3920": " yat tu buddheṣu dharmeṣu śrāvakeṣu tathaiva ca /",
    "T04sanssr_pu:3921": " agauravaṃ kṛtaṃ syād dhi tat sarvaṃ deśayāmy aham //",
    "T04sanssr_pu:3922": " yat tu pratyekabuddheṣu bodhisatveṣu vā punaḥ /",
    "T04sanssr_pu:3923": " agauravaṃ kṛtaṃ syād dhi tat srvaṃ deśayāmy aham //",
    "T04sanssr_pu:3924": " saddharmabhāṇakeṣv eva anyeṣu guṇavatsu vā /",
    "T04sanssr_pu:3925": " agauravaṃ kṛtaṃ syād dhi tat sarvaṃ deśayāmy aham //",
    "T04sanssr_pu:3926": " saddharmaḥ pratikṣiptaḥ syād ajñānaṃ tena me sadā /",
    "T04sanssr_pu:3927": " mātāpitṛṣv agauravaṃ tat sarvaṃ deśayāmy aham //",
    "T04sanssr_pu:3928": " mūrkhatvena bālatvena mānadarpāvṛtena ca /",
    "T04sanssr_pu:3929": " rāgadveṣeṇa mohena tat sarvaṃ deśayāmy aham //",
    "T04sanssr_pu:3930": " vyavalokayantu māṃ buddhāḥ samanvāhṛtacetasaḥ /",
    "T04sanssr_pu:3931": " atyayaṃ pratigṛhṇantu kāruṇyārpitacetasaḥ //",
    "T04sanssr_pu:3932": " yat tu pāpaṃ kṛtaṃ pūrvaṃ mayā kalpaśateṣu ca /",
    "T04sanssr_pu:3933": " tasyārthaṃ śokacitto 'haṃ krpaṇīyo bhayārditaḥ //",
    "T04sanssr_pu:3934": " bhavāmi pāpakarmāṇāṃ satataṃ dīnamānasaḥ /",
    "T04sanssr_pu:3935": " yatra yatra cariṣyāmi na cāsti me balaṃ kvacit //",
    "T04sanssr_pu:3936": " sarve kāruṇikā buddhāḥ sarve bhayaharā jage /",
    "T04sanssr_pu:3937": " atyayaṃ pratigṛhṇantu mocayantu ca māṃ bhayāt //",
    "T04sanssr_pu:3938": " kleśakarmaphalaṃ mahyaṃ pravāhayantu tathāgatāḥ /",
    "T04sanssr_pu:3939": " snāpayantu ca māṃ buddhāḥ kāruṇyasaritodakaiḥ //",
    "T04sanssr_pu:3940": " sarvaṃ pāpaṃ deśayāmi yat tu pūrvaṃ kṛtaṃ mayā /",
    "T04sanssr_pu:3941": " yac ca etarhi me pāpaṃ tat sarvaṃ deśayāmy aham //",
    "T04sanssr_pu:3942": " āyatyāṃ saṃvaram āpadye sarvaduṣkṛtakarmaṇām /",
    "T04sanssr_pu:3943": " na chādayāmi tat pāpaṃ yad bhaven mama duṣkṛtam //",
    "T04sanssr_pu:3944": " trividhaṃ kāyikaṃ karma vacasā ca caturvidham /",
    "T04sanssr_pu:3945": " manasā triprakāreṇa tat sarvaṃ deśayāmy aham //",
    "T04sanssr_pu:3946": " kāyakṛtaṃ vācakṛtaṃ manasā ca vicintitaṃ /",
    "T04sanssr_pu:3947": " kṛtaṃ daśavidhaṃ karma tat sarvaṃ deśayāmy aham //",
    "T04sanssr_pu:3948": " yac ca me pāpakaṃ karma anniṣṭaphaladāyakaṃ /",
    "T04sanssr_pu:3949": " tat sarvaṃ deśayiṣyāmi buddhānāṃ purataḥ sthitaḥ //",
    "T04sanssr_pu:3950": " bhavagatisaṃkaṭe bālabuddhinā pāpaṃ yan me kṛtaṃ sudāruṇam /",
    "T04sanssr_pu:3951": " daśabalam agrataḥ sthitaḥ tat sarvaṃ pāpaṃ pratideśayāmi /",
    "T04sanssr_pu:3952": " deśayāmi ca tat pāpaṃ yan mayā saṃcitaṃ janmasaṃkaṭe vividhaiḥ kāyapracārasaṃkaṭair bhavasaṃkaṭalokasaṃkaṭe cāpalacalacittasaṃkaṭe mūrkhabālakṛtakleśasaṃkaṭe",
    "T04sanssr_pu:3953": " pāpamitrāgamasaṃkaṭe ca /",
    "T04sanssr_pu:3954": " bhayasaṃkaṭarāgasaṃkaṭe doṣamohatamasaṃkaṭair api kṣaṇasaṃkaṭe kālasaṃkaṭe puṇyopārjanasaṃkaṭair api /",
    "T04sanssr_pu:3955": " jinasaṃkaṭasaṃmukhasthitaḥ /",
    "T04sanssr_pu:3956": " tat sarvapāpaṃ pratideśayāmi //",
    "T04sanssr_pu:3957": " viśeṣatas tu bodhisatvāpattīnāṃ gurvīṇāṃ laghvīnāṃ deśanāryopāliparipṛcchāyām uktā /",
    "T04sanssr_pu:3958": " kā punar gurvī mūlāpattiḥ //",
    "T04sanssr_pu:3959": " sāmānyatas tu tatroktaṃ /",
    "T04sanssr_pu:3960": " saced upāle mahāyānasaṃprasthito bodhisatvo mahāsatvo gaṅgānadīvālikopamā rāgapratisaṃyuktā āpattīr āpadyeta /",
    "T04sanssr_pu:3961": " yāṃ caikato dveṣasaṃprayuktām āpattim āpadyeta bodhisatvayānaṃ pramāṇīkṛtya // pe //",
    "T04sanssr_pu:3962": " iyaṃ tābhyo gurutarā āpattir yeyaṃ dveṣasaṃyuktā /",
    "T04sanssr_pu:3963": " tat kasya hetoḥ /",
    "T04sanssr_pu:3964": " yo 'yaṃ dveṣa upāle satvaparityāgāya saṃvartate /",
    "T04sanssr_pu:3965": " rāgaḥ satvasaṃgrahāya saṃvartate /",
    "T04sanssr_pu:3966": " tatropāle yaḥ kleśaḥ satvasaṃgrahāya saṃvartate /",
    "T04sanssr_pu:3967": " na tatra bodhisatvasya chalaṃ na bhayaṃ // pe //",
    "T04sanssr_pu:3968": " tasmāt tarhi tvām upāle yāḥ kāścana rāgapratisaṃyuktā āpattayaḥ sarvas tā annāpattaya iti vadāmi /",
    "T04sanssr_pu:3969": " ko 'trābhiprāyaḥ /",
    "T04sanssr_pu:3970": " satvasaṃgrahasyaiva pūrvam eva viśeṣitatvād /",
    "T04sanssr_pu:3971": " adhyāśayakṛpāvato hy ayam upadeśaḥ //",
    "T04sanssr_pu:3972": " yasmād annantaram āha /",
    "T04sanssr_pu:3973": " tatropāle ye 'nnupāyakuśalā bodhisatvās te rāgapratisaṃyuktābhya āpattibhyo bibhyati /",
    "T04sanssr_pu:3974": " ye punar upāyakuśalā bodhisatvās te dveṣasaṃprayuktābhya āpattibhyo bibhyati na rāgapratisaṃyuktābhya iti //",
    "T04sanssr_pu:3975": " ke punar upāyakuśalāḥ /",
    "T04sanssr_pu:3976": " ye prajñākṛpābhyāṃ satvatyāgān nivāryante /",
    "T04sanssr_pu:3977": " ubhayathā hi satvatyāgo bhavati /",
    "T04sanssr_pu:3978": " kevalaprajñayā duṣkhaśūnyatāvabodhāt /",
    "T04sanssr_pu:3979": " kevalayā ca kṛpayā kleśabalād acireṇa kṛpāhāniḥ //",
    "T04sanssr_pu:3980": " yad uktam upāyakauśalyasūtre /",
    "T04sanssr_pu:3981": " tad yathā kulaputra maṃtravidyādharaḥ puruṣo rājñā pañcapāśakena bandhanena baddhaḥ syāt /",
    "T04sanssr_pu:3982": " sa yadā kāṅkṣeta prakramaṇāya tadaikamantravidyābalena sarvabandhanāni chittvā prakramet /",
    "T04sanssr_pu:3983": " evam eva kulaputropāyakuśalo bodhisatvaḥ pañcabhiḥ kāmaguṇai ratiṃ vindati taiś cākīrṇo viharati /",
    "T04sanssr_pu:3984": " yadā ca punar ākāṅkṣate tadā prajñābalādhīnena ekena ca sarvajñatācittena sarvakāmaguṇān prabhujya cyuto brahmalokae upapadyatae iti //",
    "T04sanssr_pu:3985": " dveṣe 'pi kiṃ naivam iṣyate /",
    "T04sanssr_pu:3986": " prakṛtimahāsāvadyatvāt /",
    "T04sanssr_pu:3987": " kṛpāvaikalye copāyasyaivāsaṃbhavāt //",
    "T04sanssr_pu:3988": " parārthasiddhiṃ vā svārthād gurutarām adhimucyamānaḥ kopaparavattayāpi param anuśāsyānutāpapūrvakam āyatyāṃ saṃvaram utpadyate /",
    "T04sanssr_pu:3989": " ahitanivārake krodhe ko doṣaḥ /",
    "T04sanssr_pu:3990": " avakāśadānena tadvāsanādoṣāt kṛpāhānidoṣaḥ /",
    "T04sanssr_pu:3991": " tacchedena mūlacchedadoṣa iti paścād darśayiṣyāmaḥ /",
    "T04sanssr_pu:3992": " yady api tasya satvasya taddhitaṃ tathāpi bodhisatvakṛpāhānyā mahataḥ satvārthānubandhasya hāniḥ syāt //",
    "T04sanssr_pu:3993": " āryasatyake parivartte 'pi putradṛṣṭāntaḥ karuṇādhiṣṭhita eva veditavyaḥ /",
    "T04sanssr_pu:3994": " yaś ca tatrāpi kṛpāpratiṣedhaḥ sa lokārthapāṇḍityena lokāvarjanārthaṃ /",
    "T04sanssr_pu:3995": " nivāryamāṇaś ca yadi hitakāme bodhisatve pratighaṃ labheta sa bodhisatvaḥ syād ubhayor annarthaḥ //",
    "T04sanssr_pu:3996": " rāge 'pi tarhi doṣaḥ paṭhyate /",
    "T04sanssr_pu:3997": " kāmānuṣevaṇi bhoti andha manujo /",
    "T04sanssr_pu:3998": " mātāpitṛghātayī /",
    "T04sanssr_pu:3999": " kāmān sevatu śīlavantu vadhayī /",
    "T04sanssr_pu:4000": " tasmād vivarjet sadā iti //",
    "T04sanssr_pu:4001": " svasaukhyasaṃgena ca paraduṣkhopekṣā dṛṣṭā //",
    "T04sanssr_pu:4002": " satyaṃ dṛṣṭā /",
    "T04sanssr_pu:4003": " yena paraduṣkhaṃ svaduṣkhatayā nābhyastaṃ /",
    "T04sanssr_pu:4004": " yena tv abhyastaṃ /",
    "T04sanssr_pu:4005": " tasyobhayadoṣāsaṃbhavaḥ //",
    "T04sanssr_pu:4006": " yathoktaṃ candrapradīpasūtre /",
    "T04sanssr_pu:4007": " tad yathāpi nāmānanda kaścid eva puruṣo 'dhastāt pādatalam ādāya yāvan murddhany ādīpto bhavet /",
    "T04sanssr_pu:4008": " saṃprajvalita ekajvalībhutas taṃ kaścid eva puruṣa upasaṃkramya evaṃ vaded /",
    "T04sanssr_pu:4009": " ehi tvāṃ bhoḥ puruṣa nirvāpitenātmabhāvena pañcabhiḥ kāmaguṇaiḥ samarpitaḥ samanvaṅgībhūtaḥ krīḍasva ramasva paricārayasveti /",
    "T04sanssr_pu:4010": " tat kiṃ manyase ānanda /",
    "T04sanssr_pu:4011": " api tu sa puruṣo 'nirvāpitenātmabhāvena pañcabhiḥ kāmaguṇaiḥ krīḍeta ramet paricaret //",
    "T04sanssr_pu:4012": " ānanda āha //",
    "T04sanssr_pu:4013": " no hīdaṃ bhagavan // g",
    "T04sanssr_pu:4014": " bhagavān āha /",
    "T04sanssr_pu:4015": " krīḍetānanda sa puruṣo ramet paricaret parikalpam upādāyāparinirvāpitenātmabhāvena pañcabhiḥ kāmaguṇaiḥ samarpitaḥ samanvaṅgībhūto /",
    "T04sanssr_pu:4016": " na tv evaṃ tathāgatasya pūrvaṃ bodhisatvacaryāṃ caramāṇasya satvān tribhir apāyair duṣkhitān dṛṣṭvā daridrān abhūt saumanasyaṃ vā cittaprasādo veti vistaraḥ //",
    "T04sanssr_pu:4017": " loke 'pi putre śūlam āropyamāṇe /",
    "T04sanssr_pu:4018": " paśyator mātāpitror na svasaukhyasaṃgo dṛṣṭaḥ svānurūpakṛpāvaśāt /",
    "T04sanssr_pu:4019": " pracchannas tarhi sasvāmikāsu nisvāmikāsu bāhuladharmadhvajarakṣitāsu kāmamithyācāro na syāt /",
    "T04sanssr_pu:4020": " sati satvārthe satvānupaghāte cānubandhaṃ nirūpyādoṣaḥ //",
    "T04sanssr_pu:4021": " samyagbrahmacāriṇīṣu kṛtārthatvād dūrāt parihāraḥ /",
    "T04sanssr_pu:4022": " pūjyā ca mātṛbhaginyādivat /",
    "T04sanssr_pu:4023": " evaṃ tarhi bhikṣor apy evam āpannaṃ /",
    "T04sanssr_pu:4024": " na tasyāpareṇa brahmacaryaprakāreṇa satvārthasādhanāt //",
    "T04sanssr_pu:4025": " tathā hy uktam āryākṣayamatisūtre /",
    "T04sanssr_pu:4026": " kālākāle punar anenopekṣā karaṇīyeti //",
    "T04sanssr_pu:4027": " atha tato 'py adhikaṃ satvārthaṃ paśyet /",
    "T04sanssr_pu:4028": " śikṣāṃ nikṣipet //",
    "T04sanssr_pu:4029": " upāyakauśalyasūtre jyotirmāṇavakaṃ dvācatvāriṃśadvarṣasahasrabrahmacāriṇam adhikṛtya saptame pade sthitasya kāruṇyam utpadyeta /",
    "T04sanssr_pu:4030": " kiṃ cāpy aham idaṃ vrataṃ khaṇḍayitvā nirayaparāyaṇaḥ syāṃ /",
    "T04sanssr_pu:4031": " tathāpy utsahe 'haṃ nairayikaṃ duṣkhaṃ prativedayitum atha ceyaṃ strī sukhitā bhavatu /",
    "T04sanssr_pu:4032": " mā kālaṃ karotu /",
    "T04sanssr_pu:4033": " iti hi kulaputra jyotirmāṇavakaḥ paścānmukho nivartya tāṃ striyaṃ dakṣiṇena pāṇinā gṛhītvaivam āha /",
    "T04sanssr_pu:4034": " uttiṣṭha bhagini yathākāmakaraṇīyas te bhavāmīti // pe //",
    "T04sanssr_pu:4035": " so 'haṃ kulaputra mahākāruṇyacittotpādenetvareṇa kāmopasaṃhitena daśakalpasahasrāṇi paścānmukham akārṣam /",
    "T04sanssr_pu:4036": " paśya kulaputra yad anyeṣāṃ nirayasaṃvartanīyaṃ karma /",
    "T04sanssr_pu:4037": " tad upāyakuśalasya bodhisatvasya brahmalokopapattisaṃvartanīyam iti //",
    "T04sanssr_pu:4038": " punar atraivāha /",
    "T04sanssr_pu:4039": " yadi bodhisatva ekasya satvasya kuśalamūlaṃ saṃjanayet tathārūpāṃ cāpattim āpadyeta yathārūpayāpattyāpannayā kalpaśatasahasraṃ niraye pacyeta",
    "T04sanssr_pu:4040": " utsoḍhavyam eva bhagavan bodhisatvenāpattim āpattuṃ tac ca nairayikaṃ duṣkhaṃ /",
    "T04sanssr_pu:4041": " na tv eva tasyaikasay satvasya kuśalaṃ parityaktum iti //",
    "T04sanssr_pu:4042": " punar atraivāha /",
    "T04sanssr_pu:4043": " iha kulaputropāyakuśalo bodhisatvo yadā kadācit kasmiṃścit pāpamitravaśenāpattim āpadyeta /",
    "T04sanssr_pu:4044": " sa itaḥ pratisaṃśikṣate /",
    "T04sanssr_pu:4045": " na mayaibhiḥ skandhaiḥ parinirvāpayitavyaṃ /",
    "T04sanssr_pu:4046": " mayā punar evaṃ saṃnāhaḥ saṃnaddhavyaḥ /",
    "T04sanssr_pu:4047": " aparāntakoṭiḥ saṃsaritavyā satvānāṃ paripācanahetor iti /",
    "T04sanssr_pu:4048": " na mayā cittadāhaḥ karaṇīyo /",
    "T04sanssr_pu:4049": " yathā yathā saṃsariṣyāmi tathā tathā satvān paripācayiṣyāmi /",
    "T04sanssr_pu:4050": " api tv etāṃ cāpattiṃ yathādharmaṃ pratikariṣyāmi /",
    "T04sanssr_pu:4051": " āyatyāṃ saṃvaram āpatsye /",
    "T04sanssr_pu:4052": " sacet kulaputra pravrajito bodhisatvaḥ parikalpam ādāya sarvāś catasro mūlāpattīr atikramed anena copāyakauśalyena vinodayed /",
    "T04sanssr_pu:4053": " annāpattiṃ bodhisatvasya vadāmīti //",
    "T04sanssr_pu:4054": " sphuṭaṃ cāryaratnameghe ānantaryacikīrṣupuruṣamāraṇānujñānāt //",
    "T04sanssr_pu:4055": " śrāvakavinaye 'pi mūlāpattisthānae eva kāruṇyān mṛgādimokṣaṇe 'nnāpattir uktaiva //",
    "T04sanssr_pu:4056": " ayaṃ ca rāge guṇo yad bodhisatve rāgam utpādya sugatir labhyate /",
    "T04sanssr_pu:4057": " na tu krodhena //",
    "T04sanssr_pu:4058": " yathoktam upāyakauśalyasūtre /",
    "T04sanssr_pu:4059": " priyaṃkare bodhisatve raktā ... dhavyottarāṃ dārikām adhikṛtya /",
    "T04sanssr_pu:4060": " priyaṃkarasya praṇidheḥ punaḥ punar yā istri prekṣeta sarāgacittā /",
    "T04sanssr_pu:4061": " sā istribhāvaṃ parivarjayitvā puruṣo bhavet yādṛg udārasatvaḥ //",
    "T04sanssr_pu:4062": " paśyasva ānanda guṇāsya īdṛśāḥ /",
    "T04sanssr_pu:4063": " yenānyasatvā nirayam vrajanti /",
    "T04sanssr_pu:4064": " tenaiva śūreṣu janitva rāgaṃ gacchanti svargaṃ puruṣatvam eva ca // pe //",
    "T04sanssr_pu:4065": " bhaiṣajyarājeṣu mahāyaśeṣu /",
    "T04sanssr_pu:4066": " ko bodhisatveṣu janayeta dveṣam /",
    "T04sanssr_pu:4067": " yesāṃ kileśo 'pi sukhasya dāyakaḥ /",
    "T04sanssr_pu:4068": " kiṃ vā punar yaḥ tān satkareyā / iti //",
    "T04sanssr_pu:4069": " evam anyasmin satvārthopāye sati rāgajāpattir annāpattir uktā //",
    "T04sanssr_pu:4070": " upāyakauśalyasūtre ca gaṇikāvat kṛtārtho bodhisatvo nirapekṣas taṃ satvaṃ tyajatīti vistareṇoktam //",
    "T04sanssr_pu:4071": " alabdhabhūmeś ca ṣaṭpāramitāsu caritavata iyaṃ cintā /",
    "T04sanssr_pu:4072": " netarasyety āstāṃ prāsaṅgikam //",
    "T04sanssr_pu:4073": " tasmād dveṣasyāvakāśo na deya /",
    "T04sanssr_pu:4074": " uktaṃ hy upāliparipṛcchāyāṃ /",
    "T04sanssr_pu:4075": " bodhisatvānāṃ śāriputra dve mahāsāvadye āpattī /",
    "T04sanssr_pu:4076": " katame dve /",
    "T04sanssr_pu:4077": " dveṣasahagatā mohasahagatā ceti /",
    "T04sanssr_pu:4078": " tatra śāriputra prathamā āpattir daśavarge ṛjukena deśayitavyā /",
    "T04sanssr_pu:4079": " hastāpattiḥ pañca varge gurvī deśayitavyā /",
    "T04sanssr_pu:4080": " striyā hastagrahaṇaṃ cakṣurdarśanaṃ /",
    "T04sanssr_pu:4081": " duṣṭacittāpattir ekapudgalasya dvayor vā śāriputra tāṃ gurvīṃ daśayet /",
    "T04sanssr_pu:4082": " pañcānantaryasamanvāgatāpattir bodhisatvena stryāpattir dārikāpattir hastāpattiḥ",
    "T04sanssr_pu:4083": " stūpāpattiḥ saṃghāpattis tathānyāś cāpattayo bodhisatvena na pañcatriṃśatāṃ buddhānāṃ",
    "T04sanssr_pu:4084": " bhagavatām antike rātriṃdivaṃ ekākinā gurvyo deśayitavyāḥ //",
    "T04sanssr_pu:4085": " tatreyaṃ deśanā /",
    "T04sanssr_pu:4086": " aham evaṃnāmā buddhaṃ śaraṇaṃ gacchāmi /",
    "T04sanssr_pu:4087": " dharmaṃ śaraṇaṃ gacchāmi /",
    "T04sanssr_pu:4088": " saṃghaṃ śaraṇaṃ gacchāmi //",
    "T04sanssr_pu:4089": " namaḥ śākyamunaye tathāgatāyārhate samyaksaṃbuddhāya /",
    "T04sanssr_pu:4090": " namo vajrapramardine /",
    "T04sanssr_pu:4091": " namo ratnārciṣe /",
    "T04sanssr_pu:4092": " namo nāgeśvararājāya /",
    "T04sanssr_pu:4093": " namo vīrasenāya /",
    "T04sanssr_pu:4094": " namo vīranandine /",
    "T04sanssr_pu:4095": " namo ratnaśriye /",
    "T04sanssr_pu:4096": " namo ratnacandraprabhāya /",
    "T04sanssr_pu:4097": " namo 'moghadarśine /",
    "T04sanssr_pu:4098": " namo ratnacandrāya /",
    "T04sanssr_pu:4099": " namo nirmalāya /",
    "T04sanssr_pu:4100": " namo vimalāya /",
    "T04sanssr_pu:4101": " namaḥ śūradattāya /",
    "T04sanssr_pu:4102": " namo brahmaṇe /",
    "T04sanssr_pu:4103": " namo brahmadattāya /",
    "T04sanssr_pu:4104": " namo varuṇāya /",
    "T04sanssr_pu:4105": " namo varuṇadevāya /",
    "T04sanssr_pu:4106": " namo bhadraśriye /",
    "T04sanssr_pu:4107": " namaś chandanaśriye /",
    "T04sanssr_pu:4108": " namo 'nnantaujase /",
    "T04sanssr_pu:4109": " namaḥ prabhāsaśriye /",
    "T04sanssr_pu:4110": " namo 'śokaśriye /",
    "T04sanssr_pu:4111": " namo nārāyaṇāya /",
    "T04sanssr_pu:4112": " namaḥ kusumaśriye /",
    "T04sanssr_pu:4113": " namo brahmajyotirvikrīḍitābhijñāya tathāgatāya /",
    "T04sanssr_pu:4114": " namo dhanaśriye /",
    "T04sanssr_pu:4115": " namaḥ smṛtiśriye /",
    "T04sanssr_pu:4116": " namaḥ suparikīrtitanāmadheyaśriye /",
    "T04sanssr_pu:4117": " nama indraketudhvajarājāya /",
    "T04sanssr_pu:4118": " namaḥ suvikrāntaśriye /",
    "T04sanssr_pu:4119": " namo vicitrasaṃkramāya /",
    "T04sanssr_pu:4120": " namo vikrāntagāmine /",
    "T04sanssr_pu:4121": " namaḥ samantāvabhāsavyūhaśriye /",
    "T04sanssr_pu:4122": " namo ratnapadmavikrāmiṇe /",
    "T04sanssr_pu:4123": " namo ratnapadmasupratiṣṭhitaśailendrarājāya tathāgatāyārhate samyaksaṃbuddhāya //",
    "T04sanssr_pu:4124": " evaṃpramukhā yāvantaḥ sarvalokadhātuṣu tathāgatārhantaḥ samyaksaṃbuddhās tiṣṭhanti dhriyante yāpayanti /",
    "T04sanssr_pu:4125": " te māṃ samanvāharantu buddhā bhagavanto yan mayāsyāṃ jātau anyāsu vā jātiṣv annavarāgre",
    "T04sanssr_pu:4126": " jātisaṃsāre saṃsaratā [doubtful] pāpakaṃ karma kṛtaṃ syāt kāritaṃ vā kriyamāṇaṃ vānumoditaṃ bhavet /",
    "T04sanssr_pu:4127": " staupikaṃ vā sāṅghikaṃ vā dravyam apahṛtaṃ syāt hāritaṃ vā hriyamāṇaṃ vānumoditaṃ bhavet /",
    "T04sanssr_pu:4128": " pañcānantaryāṇi kṛtāni syuḥ kāritāni vā kriyamāṇāni vānumoditāni bhaveyuḥ /",
    "T04sanssr_pu:4129": " daśākuśalān karmapathān samādāya vartitaṃ syāt pare vā samādāpitāḥ syur vartamānā",
    "T04sanssr_pu:4130": " vānumoditā bhaveyur yena karmāvaraṇenāvṛto 'haṃ nirayaṃ vā gaccheyaṃ tiryagyoniṃ",
    "T04sanssr_pu:4131": " vā yamaviṣayaṃ vā gaccheyaṃ pratyantajanapadeṣu mleccheṣu vā pratyājāyeyaṃ dīrghāyuṣkeṣu",
    "T04sanssr_pu:4132": " deveṣūpapadyeyam indriyavikalatāṃ vādhigaccheyaṃ mithyādṛṣṭiṃ vopagṛhṇīyāṃ buddhotpādaṃ vā virāgayeyaṃ /",
    "T04sanssr_pu:4133": " tat sarvaṃ karmāvaraṇaṃ teṣāṃ buddhānāṃ bhagavatāṃ jñānabhūtānāṃ cakṣurbhūtānāṃ sākṣibhūtānāṃ",
    "T04sanssr_pu:4134": " pramāṇabhūtānāṃ jānatāṃ paśyatām agrataḥ pratideśayāmi āviṣkaromi na praticchādayāmy",
    "T04sanssr_pu:4135": " āyatyāṃ saṃvaram āpadye /",
    "T04sanssr_pu:4136": " samanvāharantu māṃ te buddhā bhagavanto yan mayāsyāṃ jātāv anyāsu vā jātiṣv annavarāgre",
    "T04sanssr_pu:4137": " vā jātisaṃsāre saṃsaratā dānaṃ dattaṃ bhaved antaśas tiryagyonigatāyāpy ālopaḥ śīlaṃ",
    "T04sanssr_pu:4138": " vā rakṣitaṃ bhaved yac ca me brahmacaryavāsakuśalamūlaṃ yac ca me satvaparipākakuśalamūlaṃ",
    "T04sanssr_pu:4139": " yac ca me bodhicittakuśalamūlaṃ yac ca me 'nnuttarajñānakuśalamūlaṃ tat sarvam aikadhyaṃ",
    "T04sanssr_pu:4140": " piṇḍayitvā tulayitvābhisaṃkṣipyānnutt arāyāṃ samyaksaṃbodhau uttarottarayā pariṇāmanayā",
    "T04sanssr_pu:4141": " yathā pariṇāmitam atītair buddhair bhagavadbhir yathā pariṇāmayiṣyanty annāgatā buddhā",
    "T04sanssr_pu:4142": " bhagavanto yathā pariṇamanty etarhi daśasu dikṣu pratyutpannā buddhā bhagavantaḥ /",
    "T04sanssr_pu:4143": " tathāham api pariṇāmayāmi /",
    "T04sanssr_pu:4144": " sarvaṃ puṇyam anumodayāmi /",
    "T04sanssr_pu:4145": " sarvān buddhān adhyeṣayāmi /",
    "T04sanssr_pu:4146": " bhavatu me jñānam annuttaram /",
    "T04sanssr_pu:4147": " ye cābhyatītās tathāpi ca ye annāgatā ye cāpi tiṣṭhanti narottamā jināḥ /",
    "T04sanssr_pu:4148": " annantavarṇān guṇasāgaropamān upaimi sarvān śaraṇaṃ kṛtāñjaliḥ /",
    "T04sanssr_pu:4149": " ye bodhisatvāḥ karuṇabalair upetā vicarati loke satvahitāya śūrāḥ trāyantu te māṃ sadapāpakāriṇaṃ [doubtful] /",
    "T04sanssr_pu:4150": " śaraṇaṃ yāmi tān buddhabodhisatvān //",
    "T04sanssr_pu:4151": " iti hi śāriputra bodhisatvenemān pañcatriṃśato buddhān pramukhān kṛtvā sarvatathāgatānugatair manasikāraiḥ pāpaśuddhiḥ kāryā /",
    "T04sanssr_pu:4152": " tasyaivaṃ sarvapāpaviśuddhasya tatra ca buddhā bhagavanto mukhāny upadarśayanti satvavimokṣārtham eva /",
    "T04sanssr_pu:4153": " nānāvyañjanākāram upadarśayanti vibhrāntabālapṛthagjanānāṃ paripācanāhetoḥ // pe //",
    "T04sanssr_pu:4154": " na śakyaṃ sarvaśrāvakapratyekabuddhanikāyair āpattikaukṛtyasthānaṃ viśodhayituṃ yad",
    "T04sanssr_pu:4155": " bodhisatvas teṣāṃ buddhānāṃ bhagavatāṃ nāmadheyadhāraṇaparikīrtanena rātriṃdivaṃ",
    "T04sanssr_pu:4156": " triskandhakadharmaparyāyapravartanenāpattikaukṛtyān niḥsarati samādhiṃ ca pratilabhate //",
    "T04sanssr_pu:4157": " ukto vidūṣaṇāsamudācāraḥ /",
    "T04sanssr_pu:4158": " pratipakṣasamudācāra ucyate /",
    "T04sanssr_pu:4159": " tatra gambhīrasūtrāntaparicayāt pāpakṣayo bhavati //",
    "T04sanssr_pu:4160": " yathā vajracchedikāyām uktaṃ /",
    "T04sanssr_pu:4161": " ye te subhūte kulaputrā vā kuladuhitaro vā imān evaṃrūpān sūtrāntān udgrahīṣyanti yāvat paryavāpsyanti /",
    "T04sanssr_pu:4162": " te paribhūtā bhaviṣyanti suparibhūtāḥ /",
    "T04sanssr_pu:4163": " tat kasya hetoḥ /",
    "T04sanssr_pu:4164": " yāni teṣāṃ satvānāṃ paurvajanmikāni karmāṇi kṛtāny apāyasaṃvartanīyāni /",
    "T04sanssr_pu:4165": " tāni tayā paribhūtatayā dṛṣṭae eva dharme kṣapayiṣyanti buddhabodhiṃ ca prāpsyantīti //",
    "T04sanssr_pu:4166": " śūnyatādhimuktyāpi pāpaśuddhir bhavati tathāgatakoṣasūtre vacanāt /",
    "T04sanssr_pu:4167": " yaḥ kāśyapa pitā ca syāt pratyekabuddhaś ca taṃ jīvitād vyaparopayed idam agraṃ prāṇātipātānāṃ /",
    "T04sanssr_pu:4168": " idam agram adattādānānāṃ yad uta triratnadravyāpaharaṇatā /",
    "T04sanssr_pu:4169": " idam agraṃ kāmamithyācārāṇāṃ yad uta mātā syād arhantī ca /",
    "T04sanssr_pu:4170": " idam agraṃ mṛṣāvādānāṃ yad uta tathāgatasyābhyākhyānaṃ /",
    "T04sanssr_pu:4171": " idam agraṃ paiśunyānāṃ yad utāryasaṃghasyāvarṇaḥ /",
    "T04sanssr_pu:4172": " idam agraṃ pāruṣyāṇāṃ yad utāryāṇām avasphaṇḍanaṃ /",
    "T04sanssr_pu:4173": " idam agraṃ saṃbhinnapralāpānāṃ yad uta dharmakāmānāṃ vikṣepaḥ /",
    "T04sanssr_pu:4174": " idam agraṃ vyāpādānāṃ yad utānantaryaparikarṣaṇam /",
    "T04sanssr_pu:4175": " idam agram abhidhyānāṃ yad uta samyaggatānāṃ lābhaharaṇacittatā /",
    "T04sanssr_pu:4176": " idam agraṃ mithyādṛṣṭīnāṃ yad uta gahanatādṛṣṭiḥ /",
    "T04sanssr_pu:4177": " ime kāśyapa daśākuśalāḥ karmapathā mahāsāvadyāḥ /",
    "T04sanssr_pu:4178": " sacet kāśyapa ekasatva ebhir evaṃ mahāsāvadyair daśabhir akuśalaiḥ karmapathaiḥ samanvāgato bhavet /",
    "T04sanssr_pu:4179": " sa ca tathāgatasya hetupratyayasaṃyuktāṃ dharmadeśanām avataren /",
    "T04sanssr_pu:4180": " nātra kaścid ātmā vā satvo vā jīvo vā pudgalo vā yaḥ karoti pratisaṃvedayate iti",
    "T04sanssr_pu:4181": " hy akṛtām annabhisaṃskārāṃ māyādharmatām asaṃkleśadharmatāṃ prakṛtiprabhāsvaratāṃ",
    "T04sanssr_pu:4182": " sarvadharmāṇām avataraty ādiśuddhān sarvadharmān abhiśraddadhāty adhimucyate /",
    "T04sanssr_pu:4183": " nāhaṃ tasya satvasyāpāyagamanaṃ vadāmīti //",
    "T04sanssr_pu:4184": " karmāvaraṇaviśuddhisūtre 'py uktaṃ /",
    "T04sanssr_pu:4185": " punar aparaṃ mañjuśrīr yo bodhisatva āpattim annāpattiṃ paśyati /",
    "T04sanssr_pu:4186": " avinayaṃ vinayaṃ paśyati /",
    "T04sanssr_pu:4187": " saṃkleśaṃ vyavadānaṃ paśyati /",
    "T04sanssr_pu:4188": " saṃsāradhātuṃ nirvāṇadhātuṃ paśyati /",
    "T04sanssr_pu:4189": " sa karmāvaraṇaviśuddhiṃ pratilabhatae iti //",
    "T04sanssr_pu:4190": " trisamayarāje 'pi pāpapratipakṣasamudācāra uktaḥ //",
    "T04sanssr_pu:4191": " akṣiṇī nimīlya buddhabodhisatvālambanacittaḥ śatākṣaram aṣṭasahasraṃ japet /",
    "T04sanssr_pu:4192": " nimīlitākṣa eva buddhabodhisatvān paśyati vigatapāpo bhavati /",
    "T04sanssr_pu:4193": " athavā caityaṃ pradakṣiṇīkurvann aṣṭasahasraṃ japec caityapratimāyāḥ saddharmapustakānāṃ caikatamaṃ puraḥkṛtyāyam eva vidhir iti //",
    "T04sanssr_pu:4194": " cundādhāraṇīṃ vā tāvaj japed yāvat pāpakṣayanimittāni paśyati svapne /",
    "T04sanssr_pu:4195": " tad yathā krandanādichardanadadhikṣīrādibhojanāt tu vigatapāpo bhavati /",
    "T04sanssr_pu:4196": " vamanād vā candrasūryadarśanād ākāśagamanāj jvalitānalamahiṣakṛṣṇapuruṣaparājayād",
    "T04sanssr_pu:4197": " bhikṣubhikṣuṇīsaṃghadarśanāt kṣīravṛkṣagajavṛṣagirisiṃhāsanaprāsādanāvarohaṇād dharmaśravaṇāc",
    "T04sanssr_pu:4198": " ca pāpakṣayaḥ saṃlakṣayitavyaḥ //",
    "T04sanssr_pu:4199": " tathāgatabimbaparivarte 'pi pratipakṣasamudācāra uktaḥ /",
    "T04sanssr_pu:4200": " tad yathā puruṣo mīḍhāvaliptaḥ sudhautusnānaṃ kṛtvā gandhair vilipyate /",
    "T04sanssr_pu:4201": " tasya tad daurgandhyaṃ vāntaṃ vigataṃ syād evaṃ pañcānantaryakāriṇas tat pāpaṃ vigacchati /",
    "T04sanssr_pu:4202": " yo 'pi daśākuśalakarmapathasamanvāgatas tathāgate śraddhāṃ pratilabhya tathāgatabimbaṃ kārayet tasyāpi tat pāpaṃ na prajñāyate viśeṣato bodhicittasamanvāgatasya",
    "T04sanssr_pu:4203": " viśeṣato 'bhiniṣkrāntagṛhāvāsasya śīlavata iti //",
    "T04sanssr_pu:4204": " puṣpakūṭadhāraṇyām apy uktaṃ /",
    "T04sanssr_pu:4205": " yaś ca khalu punaḥ siṃhavikrīḍitatathāgataṃ saṃmukhaṃ varṣaṃ vā varṣasahasraṃ vā varṣaśatasahasraṃ vā sarvasukhopadhānair upatiṣṭhed /",
    "T04sanssr_pu:4206": " yaś ca parinirvṛtasya tathāgatasya caitye bodhicittasaṃgṛhīta ekapuṣpam āropayet",
    "T04sanssr_pu:4207": " tathāgatapūjāyai janāñjaliṃ copanāmayej jalena vā siñcayed iṣikāpadaṃ vā dadyān nirmālyaṃ",
    "T04sanssr_pu:4208": " cāpanayed upalepanapradānaṃ vā puṣpapradānaṃ vā dīpapradānaṃ vā kuryād āttamanāḥ",
    "T04sanssr_pu:4209": " ekakramavyatihāraṃ vātikramya vācaṃ bhāṣate /",
    "T04sanssr_pu:4210": " namas tasmai buddhāya bhagavata itimātre 'tra siṃhavikrīḍitakāṅkṣā vā vimatir vā",
    "T04sanssr_pu:4211": " vicikitsā vā yad asau kalpaṃ vā kalpaśataṃ vā kalpasahasraṃ vā durgativinipātaṃ gacchen",
    "T04sanssr_pu:4212": " nedaṃ sthānaṃ vidyatae iti //",
    "T04sanssr_pu:4213": " bhaiṣajyaguruvaidūryaprabharājasūtre 'py uktaṃ /",
    "T04sanssr_pu:4214": " ye pañca śikṣāpadāni dhārayanti /",
    "T04sanssr_pu:4215": " ye daśa śikṣāpadāni dhārayanti /",
    "T04sanssr_pu:4216": " ye ca bodhisatvasaṃvaraṃ caturthaṃ śataṃ śikṣāpadānāṃ dhārayanti /",
    "T04sanssr_pu:4217": " ye punar abhiniṣkrāntagṛhāvāsā bhikṣavaḥ pañcāśādhike dve śikṣāpadaśate dhārayanti /",
    "T04sanssr_pu:4218": " yāś ca bhikṣuṇyaḥ pañcaśikṣāpadaśatāni dhārayanti /",
    "T04sanssr_pu:4219": " ye ca yathāparigṛhītāc chikṣāsaṃvarād anyatarāc chikṣāpadād bhraṣṭā bhavanti /",
    "T04sanssr_pu:4220": " sacet te durgatibhayabhītās tasya bhagavato bhaiṣajyaguruvaiḍūryaprabharājasya tathāgatasya nāmadheyaṃ dhārayeyur yathāvibhavataś ca pūjāṃ kuryuḥ",
    "T04sanssr_pu:4221": " na bhūyas teṣām apāyagatiḥ pratikāṅkṣitavyā //",
    "T04sanssr_pu:4222": " atha bhagavān āyuṣmantam ānandam āmantrayate sma /",
    "T04sanssr_pu:4223": " śraddadhāsi tvam ānanda /",
    "T04sanssr_pu:4224": " pattīyasi /",
    "T04sanssr_pu:4225": " yad ahaṃ tasya bhagavato bhaiṣajyaguruvaiḍūryaprabharājasya tathāgatasya guṇān varṇayāmi /",
    "T04sanssr_pu:4226": " atha te kāṅkṣā vā vimatir vā vicikitsā vātra gambhīre buddhagocare //",
    "T04sanssr_pu:4227": " athāyuṣmān ānando bhagavantam etad avocat /",
    "T04sanssr_pu:4228": " na me bhadanta bhagavan kāṅkṣā vā vimatir vā vicikitsā vā tathāgatabhāṣiteṣu sūtrānteṣu /",
    "T04sanssr_pu:4229": " tat kasya hetoḥ /",
    "T04sanssr_pu:4230": " nāsti tathāgatānām apariśuddhakāyavāṅmanaḥsamudācāratā /",
    "T04sanssr_pu:4231": " imau bhagavan candrasūryāv evaṃ maharddhikāv evaṃ mahānubhāvau pṛthivyāṃ patetāṃ /",
    "T04sanssr_pu:4232": " sumeruḥ parvatarājā sthānāc calet /",
    "T04sanssr_pu:4233": " na tu buddhānāṃ vacanam anyathā bhavet //",
    "T04sanssr_pu:4234": " kiṃtu bhadanta bhagavan santi satvāḥ śraddhendriyavikalā ye buddhagocaraṃ śrutvā na śraddadhati /",
    "T04sanssr_pu:4235": " teṣām evaṃ bhavati /",
    "T04sanssr_pu:4236": " katham idaṃ nāmadheyaṃ smaraṇamātreṇa tasya tathāgatasya ettakā guṇānuśaṃsā bhavati /",
    "T04sanssr_pu:4237": " te na śraddadhati /",
    "T04sanssr_pu:4238": " na pattīyanti /",
    "T04sanssr_pu:4239": " pratikṣipanti /",
    "T04sanssr_pu:4240": " teṣāṃ dīrgharātram annarthāyāhitāyāsukhāya vinipātāya bhaviṣyati //",
    "T04sanssr_pu:4241": " bhagavān āha /",
    "T04sanssr_pu:4242": " asthānam ānandānnavakāśo yeṣāṃ tasya nāmadheyaṃ nipatet karṇe teṣāṃ durgatyapāyagamanaṃ bhaved iti /",
    "T04sanssr_pu:4243": " duḥśraddhānīyaś cānanda buddhānāṃ buddhagocaraḥ /",
    "T04sanssr_pu:4244": " yac ca tvam ānanda śraddadhāsi pattīyasi /",
    "T04sanssr_pu:4245": " tathāgatasyaiṣo 'nubhāvo draṣṭavyaḥ /",
    "T04sanssr_pu:4246": " abhūmiś cātra śrāvakapratyekabuddhānāṃ sthāpayitvā ekajātipratibaddhān bodhisatvān mahāsatvān iti //",
    "T04sanssr_pu:4247": " atraiva coktaṃ /",
    "T04sanssr_pu:4248": " ye cānye śrāddhāḥ kulaputrā vā kuladuhitaro vāṣṭāṅgasamanvāgatam upavāsam upavasanti /",
    "T04sanssr_pu:4249": " ekavārṣikaṃ vā traivārṣikaṃ vā śikṣāpadaṃ dhārayanti /",
    "T04sanssr_pu:4250": " yeṣām evam abhiprāyaḥ evaṃ praṇidhānaṃ /",
    "T04sanssr_pu:4251": " anena vayaṃ kuśalamūlena paścimāyāṃ diśāyāṃ sukhāvatyāṃ lokadhātau upapadyema yatrāmitābhas tathāgataḥ /",
    "T04sanssr_pu:4252": " yaiḥ śrutaṃ bhaviṣyati tasya bhagavato bhaiṣajyaguruvaiḍūryaprabhavarājasya tathāgatasya nāmadheyaṃ /",
    "T04sanssr_pu:4253": " teṣāṃ maraṇakālasamaye 'ṣṭau bodhisatvā ṛddhyāgatya mārgam upadarśayanti /",
    "T04sanssr_pu:4254": " te tatra nānāraṅgeṣu padmeṣūpapādukāḥ prādurbhavanti /",
    "T04sanssr_pu:4255": " kecit punar devalokae upapadyante /",
    "T04sanssr_pu:4256": " teṣāṃ tatropapannānāṃ tat pūrvakaṃ kuśalamūlaṃ na kṣīyate /",
    "T04sanssr_pu:4257": " durgativinipātabhayaṃ ca na bhaviṣyati /",
    "T04sanssr_pu:4258": " te tataś cyutā iha manuṣyaloke rājāno bhavanti /",
    "T04sanssr_pu:4259": " caturdvīpeśvarāś cakravartinaḥ /",
    "T04sanssr_pu:4260": " annekāni satvakoṭīniyutaśatasahasrāṇi daśa kuśaleṣu karmapatheṣu pratiṣṭhāpayanti /",
    "T04sanssr_pu:4261": " apare punaḥ kṣatriyamahāśālakuleṣūpapadyante /",
    "T04sanssr_pu:4262": " brāhmaṇamahāśālakuleṣūpapadyante /",
    "T04sanssr_pu:4263": " gṛhapatimahāśālakuleṣu prabhūtadhanadhānyakoṣakoṣṭhāgārakuleṣūpapadyante /",
    "T04sanssr_pu:4264": " te rūpasaṃpannā bhavanti /",
    "T04sanssr_pu:4265": " parivārasampannā bhavanti //",
    "T04sanssr_pu:4266": " tatraivoktaṃ /",
    "T04sanssr_pu:4267": " yena ca punar mātṛgrāmeṇa tasya bhagavato bhaiṣajyaguruvaiḍūryaprabharājasya tathāgatasya nāmadheyaṃ śrutaṃ bhaviṣyati /",
    "T04sanssr_pu:4268": " udgṛhītaṃ vā /",
    "T04sanssr_pu:4269": " sa tasya paścimo mātṛgrāmabhāvaḥ pratikāṅkṣitavya iti //",
    "T04sanssr_pu:4270": " mañjuśrībuddhakṣetraguṇavyūhālaṃkārasūtre 'py uktaṃ /",
    "T04sanssr_pu:4271": " jñānottaraprabhāketuṃ praṇidhānamatiṃ tathā /",
    "T04sanssr_pu:4272": " śāntendriyaṃ mañjughoṣaṃ bhaktitaḥ praṇamāmy aham //",
    "T04sanssr_pu:4273": " ya eṣāṃ bodhisatvānāṃ nāmadheyaṃ tu dhārayet /",
    "T04sanssr_pu:4274": " etasya mātṛgrāmasya strībhāvo na bhaviṣyati //",
    "T04sanssr_pu:4275": " uktaḥ saṃkṣepāt pratipakṣasamudācāraḥ //",
    "T04sanssr_pu:4276": " pratyāpattibalam adhunocyate //",
    "T04sanssr_pu:4277": " yathoktam āryakṣitigarbhasūtre /",
    "T04sanssr_pu:4278": " prāṇātipātāt prativirato bhavati bodhisatvo mahāsatvaḥ sarvasatvānām abhayaṃdadaḥ /",
    "T04sanssr_pu:4279": " annuttrāso 'nnupāyāso 'lomaharṣaḥ sa tena kuśalamūlena karmavipākena /",
    "T04sanssr_pu:4280": " yat pūrvāntakoṭipañcagaticakrāruḍhena saṃsāranadyudyātena prāṇātipātahetunā kāyavāṅmanasā karmāvaraṇaṃ kleśāvaraṇaṃ dharmāvaraṇaṃ kṛtaṃ vā syāt kāritaṃ vānumoditaṃ syāt /",
    "T04sanssr_pu:4281": " tat sarvaṃ tena prāṇātipātavairamaṇacakreṇa sarvānarthaṃ mardayati /",
    "T04sanssr_pu:4282": " yāvad aśeṣam avipākaṃ kurute /",
    "T04sanssr_pu:4283": " sanikāyasabhāge devamanuṣyāṇāṃ priyo bhavati nirātaṅko dīrghāyuṣka iti //",
    "T04sanssr_pu:4284": " yāvat punar aparaṃ kulaputra yo bodhisatvo yāvajjīvam adattādānāt prativirato bhavati sa sarvasatvānām abhayam dadāti anyatrāsayatnenāsaṃkṣobheṇa svalābhena saṃtuṣṭo viharati /",
    "T04sanssr_pu:4285": " adhārmikabhogānabhilāṣī sa tena kuśalamūlena yāvad adattādānahetukaṃ karmāvaraṇaṃ mardayati pramardayati yāvad aśeṣam avipākaṃ kurutae iti // pe //",
    "T04sanssr_pu:4286": " evaṃ daśāpi kuśalāḥ karmapathāḥ svavipakṣākuśalaghātakās tatra paṭhyante //",
    "T04sanssr_pu:4287": " tathā candrapradīpasūtre 'pi vyāpādaviratyā sarvapāpakṣayaḥ śrūyate /",
    "T04sanssr_pu:4288": " yathāha /",
    "T04sanssr_pu:4289": " sahiṣyāmy atra bālānām abhūtāṃ paribhāṣaṇāṃ /",
    "T04sanssr_pu:4290": " ākrośanaṃ tarjanāṃ ca adhivāsiṣya nāyakaḥ //",
    "T04sanssr_pu:4291": " kṣapayiṣye pāpakaṃ karma yan mayā purime kṛtam /",
    "T04sanssr_pu:4292": " anyeṣu bodhisatveṣu vyāpādo janito mayeti //",
    "T04sanssr_pu:4293": " uktaṃ pratyāpattibalam //",
    "T04sanssr_pu:4294": " āśrayabalaṃ tu vaktavyam //",
    "T04sanssr_pu:4295": " atra sūkarikāvadānam udāhāryam /",
    "T04sanssr_pu:4296": " ye buddhaṃ śaraṇaṃ yānti na te gacchanti durgatiṃ /",
    "T04sanssr_pu:4297": " prahāya mānuṣān kāyān divyān kāyāṃl labhanti te //",
    "T04sanssr_pu:4298": " ity evaṃ dharmaṃ saṃghaṃ cādhikṛtya pāpakṣayaḥ //",
    "T04sanssr_pu:4299": " āryamaitreyavimokṣe tu bodhicittena pāpaviśuddhir uktā /",
    "T04sanssr_pu:4300": " kalpoddāhāgnibhūtaṃ sarvaduṣkṛtanirdahanatayā /",
    "T04sanssr_pu:4301": " pātālabhūtaṃ sarvākuśaladharmaparyādānakaraṇatayā // pe //",
    "T04sanssr_pu:4302": " tad yathā kulaputra hāṭakaprabhāsaṃ nāma rasajātaṃ /",
    "T04sanssr_pu:4303": " tasyaikaṃ palaṃ lohapalasahasraṃ suvarṇīkaroti /",
    "T04sanssr_pu:4304": " na ca tatra tat palaṃ śakyate tena lohapalasahasreṇa paryādātuṃ /",
    "T04sanssr_pu:4305": " na lohīkartuṃ /",
    "T04sanssr_pu:4306": " evam evaikaḥ sarvajñatācittotpādarasadhātuḥ kuśalamūlapariṇāmanājñānasaṃgṛhītaḥ sarvakarmakleśāvaraṇalohāni paryādāya sarvadharmān sarvajñatāvarṇān karoti /",
    "T04sanssr_pu:4307": " na ca sarvajñatācittotpādarasadhātuḥ śakyaḥ sarvakarmakleśalohaiḥ saṃkleśayituṃ paryādātuṃ vā /",
    "T04sanssr_pu:4308": " tad yathā kulaputraikaḥ pradīpo yādṛśe gṛhe vā layane vā praveśyate sa saha praveśito varṣasahasrasaṃcitam api tamondhakāraṃ vidhamayati /",
    "T04sanssr_pu:4309": " avabhāsaṃ ca karoti /",
    "T04sanssr_pu:4310": " evam evaikaḥ sarvajñatācittotpādapradīpo yādṛśe satvāśaye gahane 'vidyātamondhakārānugate",
    "T04sanssr_pu:4311": " praveśyate sa saha praveśito 'nnabhilāpyakalpaśatasahasrasaṃcitam api karmakleśāvaraṇatamondhakāraṃ vidhamati /",
    "T04sanssr_pu:4312": " jñānālokaṃ ca karoti //",
    "T04sanssr_pu:4313": " tad yathā kulaputra cintāmaṇirājamukuṭānāṃ mahānāgarājñāṃ nāsti paropakramabhayaṃ /",
    "T04sanssr_pu:4314": " evam eva bodhicittamahākaruṇācintāmaṇirājamukuṭāvabaddhānāṃ bodhisatvānāṃ nāsti durgatyapāyaparopakramabhayam iti //",
    "T04sanssr_pu:4315": " āryopāliparipṛcchāyām apy uktaṃ /",
    "T04sanssr_pu:4316": " ihopāle mahāyānaṃ saṃprasthito bodhisatvaḥ sacet pūrvāhṇakālasamaye āpattim āpadyeta /",
    "T04sanssr_pu:4317": " madhyāhnakālasamaye sarvajñatācittenāvirahito vihared aparyanta eva bodhisatvasya śīlaskandhaḥ /",
    "T04sanssr_pu:4318": " sacen madhyāhnakālasamaye āpattim āpadyate sāyāhnakālasamaye sarvajñatācittenāvirahito bhaved aparyanta eva bodhisatvasya śīlaskandhaḥ /",
    "T04sanssr_pu:4319": " evaṃ yāme yāme vidhir uktaḥ /",
    "T04sanssr_pu:4320": " evaṃ hy upāle saparihārā śikṣā mahāyānasaṃprasthitānāṃ bodhisatvānāṃ /",
    "T04sanssr_pu:4321": " tatra bodhisatvena nātikaukṛtyaparyutthānam utpādyaṃ nātivipratisāriṇā bhavitavyaṃ /",
    "T04sanssr_pu:4322": " sacet punaḥ śrāvakayānīyaḥ pudgalaḥ punaḥ punar āpattim āpadyeta /",
    "T04sanssr_pu:4323": " naṣṭaḥ śrāvakasya pudgalasya śīlaskandho veditavyaḥ / iti //",
    "T04sanssr_pu:4324": " iti śikṣāsamuccaye pāpaśodhanam aṣṭamaḥ paricchedaḥ //",
    "T04sanssr_pu:4325": " [IX. kṣāntipāramitā]",
    "T04sanssr_pu:4326": " kṣāntipāramitā navamaḥ paricchedaḥ //",
    "T04sanssr_pu:4327": " tad evam aviratapravṛttāṃ bahusukhāṃ dauḥślyotpattiṃ rakṣann evaṃ ca karmāvaraṇavibandham apanayan kleśaviśodhane prayateta //",
    "T04sanssr_pu:4328": " tatrādau tāvat kṣameta /",
    "T04sanssr_pu:4329": " akṣamasya hi śrutādau vīryaṃ pratihanyate 'khedasahatvāt /",
    "T04sanssr_pu:4330": " aśrutavāṃś ca na samādhyupāyaṃ jānāti /",
    "T04sanssr_pu:4331": " nāpi kleśaśodhanopāyam /",
    "T04sanssr_pu:4332": " tasmād akhinnaḥ śrutam eṣeta /",
    "T04sanssr_pu:4333": " jñānato 'pi saṃkīrṇacāriṇaḥ samādhānaṃ duṣkaram iti /",
    "T04sanssr_pu:4334": " saṃśrayeta vanaṃ tataḥ /",
    "T04sanssr_pu:4335": " tatrāpi vikṣepapraśamanānabhiyuktasya cittaṃ na samādhīyatae iti /",
    "T04sanssr_pu:4336": " samādhānāya yujyeta /",
    "T04sanssr_pu:4337": " samāhitasya ca na kiñcit phalam anyatra kleśaśodhanād iti /",
    "T04sanssr_pu:4338": " bhāvayed aśubhādikaṃ //",
    "T04sanssr_pu:4339": " ity etāni tāvat kleśaśuddher uddeśapadāni //",
    "T04sanssr_pu:4340": " idānīṃ nirdeśa ucyate /",
    "T04sanssr_pu:4341": " tatra kṣāntis trividhā dharmasaṃgītisūtre 'bhihitā /",
    "T04sanssr_pu:4342": " duṣkhādhivāsanakṣāntiḥ /",
    "T04sanssr_pu:4343": " dharmanidhyānakṣāntiḥ /",
    "T04sanssr_pu:4344": " parāpakāramarṣaṇakṣāntiś ceti /",
    "T04sanssr_pu:4345": " tatra duṣkhādhivāsanakṣāntivipakṣo 'nniṣṭāgamaprāptaduṣkhabhīrutā /",
    "T04sanssr_pu:4346": " iṣṭavighātaprāptaś ca sukhābhiṣvaṅgas tābhyāṃ daurmanasyaṃ /",
    "T04sanssr_pu:4347": " tato dveṣo līnatā ca //",
    "T04sanssr_pu:4348": " ata evāha candrapradīpasūtre /",
    "T04sanssr_pu:4349": " sukhe 'nnabhiṣvaṅgaḥ /",
    "T04sanssr_pu:4350": " duṣkhe 'vaimukhyam iti //",
    "T04sanssr_pu:4351": " ratnameghasūtre 'py uktaṃ /",
    "T04sanssr_pu:4352": " yae ime ādhyātmikāḥ śokaparidevaduṣkhadaurmanasyopāyāsās tān kṣamate 'dhivāsayatīti //",
    "T04sanssr_pu:4353": " āryogradattaparipṛcchāyām apy uktaṃ /",
    "T04sanssr_pu:4354": " punar aparaṃ gṛhapate gṛhiṇā bodhisatvenānunayapratighāpagatena bhavitavyam aṣṭalokadharmānanuliptena /",
    "T04sanssr_pu:4355": " tena bhogalābhena vā bhāryāputralābhena vā dhanadhānyavittalābhena vā nonnamitavyaṃ na praharṣitavyaṃ /",
    "T04sanssr_pu:4356": " sarvavipattiṣu cānena nāvanamitavyaṃ /",
    "T04sanssr_pu:4357": " na durmanasā bhavitavyaṃ evaṃ cānena pratyavekṣitavyaṃ /",
    "T04sanssr_pu:4358": " māyākṛtaṃ sarvasaṃskṛtaṃ viṭhapanapratyupasthānalakṣaṇaṃ /",
    "T04sanssr_pu:4359": " karmavipākanirvṛttā hy ete /",
    "T04sanssr_pu:4360": " yad idaṃ mātāpitṛputrabhāryādāsīdāsakarmakarapauruṣeyamitrāmātyajñātisālohitā /",
    "T04sanssr_pu:4361": " naite mama svakāḥ /",
    "T04sanssr_pu:4362": " nāham eteṣām iti //",
    "T04sanssr_pu:4363": " api ca / yady asty eva pratīkāro daurmanasyena tatra kim /",
    "T04sanssr_pu:4364": " pratīkāre 'pi muhyeta durmanāḥ krodhamūrcchitaḥ //",
    "T04sanssr_pu:4365": " līnatvād vā hatotsāho gṛhyate parayāpadā /",
    "T04sanssr_pu:4366": " taccintayā mudhā yānti hrasvam āyur muhur muhuḥ //",
    "T04sanssr_pu:4367": " tenābhyāsāt tyajed etaṃ nirarthakam annarthavat //",
    "T04sanssr_pu:4368": " kathaṃ ca daurmanasyatyāgo 'bhyasyate /",
    "T04sanssr_pu:4369": " laghusukumāracittotsargāt //",
    "T04sanssr_pu:4370": " yathoktam ugradattaparipṛcchāyāṃ /",
    "T04sanssr_pu:4371": " apagatatūlapicūpamatācittasyeti //",
    "T04sanssr_pu:4372": " āryagaṇḍavyūhe 'py uktaṃ /",
    "T04sanssr_pu:4373": " duryodhanaṃ cittaṃ te dārike utpādayitavyaṃ sarvakleśanirghātāya /",
    "T04sanssr_pu:4374": " aparājitacittaṃ sarvābhiniveśavinirbhedāya /",
    "T04sanssr_pu:4375": " akṣobhyacittaṃ viṣamāśayatvasāgarāvartaprayāteṣv iti //",
    "T04sanssr_pu:4376": " na cābhyāsasya duṣkaraṃ nāma kiñcid asti /",
    "T04sanssr_pu:4377": " tathā hi mūḍhatarāṇām api tāvad bhārahārakakaivartakarṣakādīnāṃ duṣkhābhyāsāt kṣudrataraphale 'pi vastuni saṃrūḍhakiṇāṅkitaṃ cittam avasādena na paribhūyate /",
    "T04sanssr_pu:4378": " kiṃ punaḥ sarvasaṃsārasukhasarvabodhisatvasukhānuttarapadasamadhigamaphale karmaṇi /",
    "T04sanssr_pu:4379": " tathā prākṛtā api kiñcid apakāriṣv ātmaduṣkṛtenaiva hateṣu svayaṃ mṛtyuṣu prahartuṃ gāḍhaprahāravedanā api saṃgrāmayanty eva /",
    "T04sanssr_pu:4380": " ki.ṃ punar drāghiṣṭhakālāpakāriṣu duṣkhopāttakuśaladhanalavastainyeṣu narakeṣu nāvadhyaghātakeṣu",
    "T04sanssr_pu:4381": " bhavacārakapālakeṣu niḥsaraṇadvāradiṅnāśakeṣv ānukūlye 'pi dṛḍhataravādhākareṣv annapakṛtavairiṣv",
    "T04sanssr_pu:4382": " annavadhikalpābaddhadṛḍhavaireṣu kleśaśatruṣu prahartum utsāho duṣkhasahanaṃ vā na bhavet /",
    "T04sanssr_pu:4383": " viśeṣatas tribhuvanavijayayā baddhaparikarasya māraśavarapratigṛhītajagadbandimokṣāya saṃgrāmayataḥ /",
    "T04sanssr_pu:4384": " tatrātmaduṣkhābhyāsapūrvakaṃ kaṣṭaṃ kaṣṭatarābhyāsaḥ sidhyati /",
    "T04sanssr_pu:4385": " yathā cābhyāsavaśāt satvānāṃ duṣkhasukhasa/",
    "T04sanssr_pu:4386": " mjñā /",
    "T04sanssr_pu:4387": " tathā sarvaduṣkhotpādeṣu sukhasaṃjñā pratyupasthānābhyāsāt sukhasaṃjñaiva pratyupatiṣṭhate /",
    "T04sanssr_pu:4388": " etan niṣyandaphalaṃ ca sarvadharmasukhākrāntaṃ nāma samādhiṃ pratilabhate //",
    "T04sanssr_pu:4389": " uktaṃ hi pitāputrasamāgame /",
    "T04sanssr_pu:4390": " asti bhagavan sarvadharmasukhakrānto nāma samādhiḥ /",
    "T04sanssr_pu:4391": " yasya samādheḥ pratilambhād bodhisatvaḥ sarvārambaṇavastuṣu sukhām eva vedanāṃ vedayate /",
    "T04sanssr_pu:4392": " nāduṣkhāsukhāṃ /",
    "T04sanssr_pu:4393": " tasya nairayikām api kāraṇāṃ kāryamāṇasya sukhasaṃjñaiva pratyupasthitā bhavati /",
    "T04sanssr_pu:4394": " mānuṣīm api kāraṇāṃ kāryamāṇasya hasteṣv api chidyamāneṣu pādeṣv api karṇeṣv api nāsāsv api sukhasaṃjñaiva pratyupasthitā bhavati /",
    "T04sanssr_pu:4395": " vetrair api tāḍyamānasyārddhavetrair api kaśābhir api tāḍyamānasya sukhasaṃjñaiva pravartate bandhanāgāreṣv api praks.iptasya // pe //",
    "T04sanssr_pu:4396": " tailapācikaṃ vā kriyamāṇasya /",
    "T04sanssr_pu:4397": " ikṣukuṭṭitavad vā kuṭṭhyamānasya /",
    "T04sanssr_pu:4398": " naḍacippitikaṃ vā cipyamānasya tailapradyotikaṃ vādīpyamānasya sarpiḥpradyotikaṃ vā dadhipradyotikaṃ vādīpyamānasya sukhasaṃjñaiva pratyupasthitā bhavati /",
    "T04sanssr_pu:4399": " ulkāmukhaṃ vā hriyamāṇasya siṃhamukhaṃ vā hriyamāṇasya śuṣkavarttikāṃ vā vartyamānasya // pe //",
    "T04sanssr_pu:4400": " kārṣāpaṇacchedikaṃ vā chidyamānasya piṣṭapācanikaṃ vā pācyamānasya hastibhir vā mardyamānasya sukhasaṃjñaiva pravartate /",
    "T04sanssr_pu:4401": " akṣiṇyutpāṭhyamāne jīvaśūlikam api kriyamāṇasya sarvaśo vāghātaṃ nirṇīya śirasi vā prapātyamāne sukhasaṃjñaiva pravartate /",
    "T04sanssr_pu:4402": " na duṣkhasaṃjñā /",
    "T04sanssr_pu:4403": " nāduṣkhāsukhasaṃjñā //",
    "T04sanssr_pu:4404": " tat kasya hetoḥ /",
    "T04sanssr_pu:4405": " tathā hi bodhisatvasya mahāsatvasya dīrgharātraṃ caryāṃ carata etat praṇidhānam abhūt /",
    "T04sanssr_pu:4406": " ye māṃ bhojayeran /",
    "T04sanssr_pu:4407": " te upaśamaśamasukhasya lābhino bhaveyuḥ /",
    "T04sanssr_pu:4408": " ye māṃ pālayeyuḥ satkuryur gurukuryur mānayeyuḥ pūjayeyuḥ sarve te upaśamasukhasya lābhino bhaveyuḥ /",
    "T04sanssr_pu:4409": " ye 'pi mām ākrośeyur visparśeyus tāḍayeyuḥ śastreṇāchindyur yāvat sarvaśo jīvitād vyaparopayeyuḥ sarve te saṃbodhisukhasya lābhino bhaveyuḥ",
    "T04sanssr_pu:4410": " annuttarāṃ samyaksaṃbodhim abhisaṃbudhyerann iti //",
    "T04sanssr_pu:4411": " sa ebhir manaḥkāraiḥ samanvāgata etena karmaṇā /",
    "T04sanssr_pu:4412": " ebhiḥ praṇidhibhiḥ samanvāgataḥ sarvasatvānugatāṃ sukhasaṃjñām āsevate nisevate bhāvayati bahulīkaroti /",
    "T04sanssr_pu:4413": " sa tasya karmaṇo vipākena sarvadharmasukhākrāntaṃ nāma samādhiṃ pratilabhate /",
    "T04sanssr_pu:4414": " yasmin samaye bodhisatvena sarvadharmasukhākrānto nāma samādhiḥ pratilabdho bhavati tasmin samaye akṣobhyo bhavaty asaṃhāryaḥ sarvamārakarmabhir iti vistaraḥ //",
    "T04sanssr_pu:4415": " ayaṃ hi prayogaḥ sarvaparityāgapūraṇaḥ /",
    "T04sanssr_pu:4416": " sarvacaryāduṣkaracaryāsādhanaḥ sarvakṣāntidṛḍhīkaraṇaḥ sarvavīryāsaṃsādanaḥ /",
    "T04sanssr_pu:4417": " sarvadhyānaprajñāṅgasaṃbhāraḥ /",
    "T04sanssr_pu:4418": " tasmān nityamuditaḥ syāt //",
    "T04sanssr_pu:4419": " yathāha candrapradīpasūtre /",
    "T04sanssr_pu:4420": " sagauravaḥ prītamanāḥ sadā bhavet /",
    "T04sanssr_pu:4421": " saumyāya dṛṣṭīya sadā sthito bhaved / iti //",
    "T04sanssr_pu:4422": " uktaṃ cākṣayamatisūtre /",
    "T04sanssr_pu:4423": " tatra katamā muditā /",
    "T04sanssr_pu:4424": " yāvad dharmānusmaraṇāt prītiḥ prasādaḥ prāmodyaṃ cittasyānnavalīnatānnavamṛdyatāparitarṣaṇā /",
    "T04sanssr_pu:4425": " sarvakāmaratīnām apakarṣaṇā sarvadharmaratīnāṃ pratiṣṭhānaṃ /",
    "T04sanssr_pu:4426": " cittasya prāmodyaṃ kāyasyaudbilyaṃ buddheḥ saṃpraharṣaṇaṃ manasa utplavaḥ /",
    "T04sanssr_pu:4427": " tathāgatakāyābhinandanaratir lakṣaṇānuvyañjanavibhūṣaṇaparyeṣṭikauśalyaṃ /",
    "T04sanssr_pu:4428": " kuśaladharmaśravaṇāparikhedatā /",
    "T04sanssr_pu:4429": " tatvadharmapratiśaraṇapratipattiprītiprasādapramodyaṃ muditasya dharmotplavaḥ /",
    "T04sanssr_pu:4430": " satataṃ satveṣv apratihatabuddhitā /",
    "T04sanssr_pu:4431": " tīvracchandatā /",
    "T04sanssr_pu:4432": " buddhadharmaparyeṣṭiṣu tasya ca dharmacchandasyānnutsṛjanatā /",
    "T04sanssr_pu:4433": " udāreṣu buddhadharmeṣv adhimuktiḥ /",
    "T04sanssr_pu:4434": " vimuktiḥ prādeśikayānāpakṛṣṭacittotpādaḥ /",
    "T04sanssr_pu:4435": " mātsaryāsaṃkucitaś cittotpādaḥ /",
    "T04sanssr_pu:4436": " yācitasya dātukāmatā /",
    "T04sanssr_pu:4437": " dadato dattvā ca trimaṇḍalapariśodhitaṃ dānaprāmodyaṃ /",
    "T04sanssr_pu:4438": " śīlavatsu sadā prasādaḥ /",
    "T04sanssr_pu:4439": " duḥśīleṣv anugrahaprītiḥ /",
    "T04sanssr_pu:4440": " svaśīlapariśuddhyā sarvadurgandham atikramāśvāsanaṃ /",
    "T04sanssr_pu:4441": " tathāgataśīlapariṇāmanatā /",
    "T04sanssr_pu:4442": " dṛḍhābhedyatā /",
    "T04sanssr_pu:4443": " paraduruktadurāgateṣu vacanapatheṣv apratihatacittatā /",
    "T04sanssr_pu:4444": " kṣāntisauratyaṃ /",
    "T04sanssr_pu:4445": " nirmānatā /",
    "T04sanssr_pu:4446": " guruṣu gauravāvanāmaś citrīkāraḥ /",
    "T04sanssr_pu:4447": " sadā smitamukhatā bhṛkuṭivigatatā /",
    "T04sanssr_pu:4448": " pūrvābhilāpitākuhanatānneṣyaiṣikatā śuddhāśayatā cittākarkaśatākuṭilatā /",
    "T04sanssr_pu:4449": " sarvatrānuśaṃsadarśitā ātmaskhalitapratyavekṣitā /",
    "T04sanssr_pu:4450": " āpattiṣv acodanatā saṃrañjanīyadharmeṣv anuvartanatā /",
    "T04sanssr_pu:4451": " śāstṛprema bodhisatveṣu /",
    "T04sanssr_pu:4452": " ātmaprema dharmeṣu /",
    "T04sanssr_pu:4453": " jīvitaprema tathāgateṣu /",
    "T04sanssr_pu:4454": " mātāpitṛprema guruṣu /",
    "T04sanssr_pu:4455": " putraprema satveṣu /",
    "T04sanssr_pu:4456": " buddhaprema ācāryopādhyāyeṣu /",
    "T04sanssr_pu:4457": " uttamāṅgaśiraḥprema pratipattiṣu /",
    "T04sanssr_pu:4458": " hastapādaprema pāramitāsu /",
    "T04sanssr_pu:4459": " sarvaratnaprema dharmabhāṇakeṣu /",
    "T04sanssr_pu:4460": " sarvaratikrīḍāpremānuśāsanīṣu /",
    "T04sanssr_pu:4461": " ārogyaprema saṃtuṣṭau /",
    "T04sanssr_pu:4462": " bhaiṣajyaprema dharmaparyeṣṭiṣu /",
    "T04sanssr_pu:4463": " vaidyaprema codakasmārakeṣu /",
    "T04sanssr_pu:4464": " iti hi yā sarvendriyeṣv annavalīnendriyatā iyam ucyate muditety ādi //",
    "T04sanssr_pu:4465": " atra ca śikṣitān bodhisatvān idaṃ vacanam alaṃkaroti yad uktam āryamahāmeghe /",
    "T04sanssr_pu:4466": " nirayagaticittanityasamādhānaśīlāś ca nirayagatipriyāś ca nirayagatipattanavaṇijaś ca bhavanti /",
    "T04sanssr_pu:4467": " nirayalolāś ca bhavanti nirayalobhamatsariṇaś ca nirayāgnicittapraguṇṇāḥ bhavantīti //",
    "T04sanssr_pu:4468": " uktā duṣkhādhivāsanā kṣāntiḥ //",
    "T04sanssr_pu:4469": " āryasāgaramatisūtre tu trividhāpi kṣāntir uktā /",
    "T04sanssr_pu:4470": " iha sāgaramate bodhisatvo mahāsatvaḥ sarvajñatācittotpādaratne /",
    "T04sanssr_pu:4471": " annāryair duḥśīlaiḥ satvair mārair mārakāyikābhir vā devatābhir mārādhiṣṭhitair vā māradūtair vā viheṭhyamānaḥ samīryamāṇaḥ kṣobhyamānas tarjyamānas tāḍyamāno na bhidyate tato /",
    "T04sanssr_pu:4472": " adhyāśayacittotpādo na bhidyate sarvasatvapramokṣamahākaruṇāvīryārambhāt /",
    "T04sanssr_pu:4473": " na bhidyate triratnavaṃśānupacchedaparākramāt /",
    "T04sanssr_pu:4474": " na bhidyate sarvadharmasamudānayanakuśalaprayogāt /",
    "T04sanssr_pu:4475": " na bhidyate lakṣaṇānuvyañjanapariniṣpattigatāt puṇyasaṃbhāropacayāt /",
    "T04sanssr_pu:4476": " na bhidyate buddhakṣetrapariśuddhyabhinirhārāhṛtād autsukyāt /",
    "T04sanssr_pu:4477": " na bhidyate sarvadharmāparigrahābhiyuktāt kāyajīvitotsargāt /",
    "T04sanssr_pu:4478": " na bhidyate sarvasatvaparipācanābhiyuktād ātmasaukhyānadhyavasānāt /",
    "T04sanssr_pu:4479": " sa evam adhyāśayasaṃpanna eva samānaḥ sarvasatvānām antikād uccaghanāṃ sahate /",
    "T04sanssr_pu:4480": " unmananāṃ kutsanāṃ sahate sarvasatvānām ākrośaparibhāṣāṃ duruktadurāgatān vacanapathān sahate /",
    "T04sanssr_pu:4481": " sarvasatvapīḍāṃ sahate /",
    "T04sanssr_pu:4482": " sarvasatvabhārāṃś ca sahate uttārayati vā na ca khidyate /",
    "T04sanssr_pu:4483": " na ca līyate /",
    "T04sanssr_pu:4484": " na saṃlīyate /",
    "T04sanssr_pu:4485": " na viṣīdati /",
    "T04sanssr_pu:4486": " balam upadarśayati /",
    "T04sanssr_pu:4487": " sthāma saṃjanayati /",
    "T04sanssr_pu:4488": " vīryam ārabhate /",
    "T04sanssr_pu:4489": " parākramaṃ parākramate /",
    "T04sanssr_pu:4490": " utsāhaṃ janayati /",
    "T04sanssr_pu:4491": " unmūḍhacittaṃ nigṛhṇāti /",
    "T04sanssr_pu:4492": " sa ākruṣṭo na pratyākrośati /",
    "T04sanssr_pu:4493": " tāḍito na pratitāḍayati /",
    "T04sanssr_pu:4494": " roṣito na pratiroṣayati /",
    "T04sanssr_pu:4495": " kruddhāya na pratikrudhyati /",
    "T04sanssr_pu:4496": " evaṃ cittagaṇanāsaṃnāhaṃ saṃnahyati /",
    "T04sanssr_pu:4497": " ... sacet punar ete satvā yāvanto daśasu dikṣu prabhāvyamānāḥ prabhāvyante te sarve 'siśaktitomarapāliyogena māṃ pṛṣṭhataḥ pṛṣṭhato 'nubadhnīyuḥ",
    "T04sanssr_pu:4498": " yatraiṣa pṛthivīpradeśe sthito vā niṣaṇṇo vā caṅkramyamāṇo vā śayāno vā bodhicittam",
    "T04sanssr_pu:4499": " utpādayiṣyati dānacittaṃ vā yāvat prajñācittaṃ vā śrutakuśalamūlacittaṃ votpādayiṣyati",
    "T04sanssr_pu:4500": " tatrāsya pṛthivīpradeśe śatadhābadarīpattrapramāṇaṃ kāyaṃ chetsyāmo vikariṣyāmo vidhvaṃsayiṣyāmas /",
    "T04sanssr_pu:4501": " te cet sarvasatvā mām ākrośayeyuḥ paribhāṣeran kutsayeyuḥ paṃsayeyur asatyābhir vāgbhiḥ",
    "T04sanssr_pu:4502": " paruṣābhir vāgbhiḥ samuccareyur adhiṣṭhitā annarthakarmāṇaḥ śatadhābadarīpattrapramāṇaṃ",
    "T04sanssr_pu:4503": " mama kāyaṃ chindhyur bhindyur vikareyur vidhvaṃsayeyuḥ /",
    "T04sanssr_pu:4504": " evaṃ mayā na kasyacit satvasyāntike kṣobhacittam utpādayitavyaṃ /",
    "T04sanssr_pu:4505": " tat kasya hetoḥ /",
    "T04sanssr_pu:4506": " pūrvā koṭiḥ saṃsārasyāpramāṇīkṛtā yatra me 'yam ātmabhāvo narakagatasyāpi tiryagyonigatasyāpi",
    "T04sanssr_pu:4507": " yamalokagatasyāpi manuṣyagatasyāpi kāmāhārapaliguddhasya dharmān aśrutavato viṣamājīvagocarasya",
    "T04sanssr_pu:4508": " nirarthakajīvinaḥ aṅgapratyaṅgasya śatadhā chinno bhinno nikṛtto vividhābhiś ca kāraṇābhiḥ",
    "T04sanssr_pu:4509": " kārito na ca mayā tato nidānam ātmārthaṃ kṛto na parārthaḥ /",
    "T04sanssr_pu:4510": " sacet punar punar mamaite sarvasatvā aparāntakoṭiṃ chindyur bhindyur vikireyur vidhvaṃsayeyus tathāpi mayāparityaktaiva sarvajñatā /",
    "T04sanssr_pu:4511": " aparityaktā eva sarvasatvāḥ /",
    "T04sanssr_pu:4512": " aparityaktaḥ kuśalo charmachandaḥ /",
    "T04sanssr_pu:4513": " tat kasya hetoḥ /",
    "T04sanssr_pu:4514": " sarvā hy eṣā kāyapīḍā kāyavivartanā /",
    "T04sanssr_pu:4515": " nairayikasya duṣkhasya śatatamīm api kalāṃ nopaiti yāvad upaniṣadam api na kṣamate /",
    "T04sanssr_pu:4516": " narakāvāsam apy aham utsahe /",
    "T04sanssr_pu:4517": " na punar mayā buddhadharmāḥ parityaktavyā na sarvasatvārambaṇā mahākaruṇā // pe //",
    "T04sanssr_pu:4518": " yan nidānaṃ punar vyāpāda utpadyeta /",
    "T04sanssr_pu:4519": " taṃ vayaṃ dharmaṃ prahāsyāmaḥ /",
    "T04sanssr_pu:4520": " katamaś ca sa dharmo /",
    "T04sanssr_pu:4521": " yad uta kāyaprema kāyaniketaḥ kāyādhyavasānaṃ /",
    "T04sanssr_pu:4522": " utsṛṣṭaś ca kāya utsṛṣṭo vyāpādaḥ /",
    "T04sanssr_pu:4523": " evaṃ dharmagaṇanāviṣṭaḥ sāgaramate bodhisatvaḥ sarvasatvapīḍāṃ sahate // pe //",
    "T04sanssr_pu:4524": " yaḥ kāyasyotsargaḥ kāyaparityāgaḥ kāyānavekṣā /",
    "T04sanssr_pu:4525": " iyam asya dānapāramitā //",
    "T04sanssr_pu:4526": " yat kāye chidyamāne sarvasatvān maitryā spharati /",
    "T04sanssr_pu:4527": " vedanābhiś ca na saṃhriyate /",
    "T04sanssr_pu:4528": " iyam asya śīlapāramitā //",
    "T04sanssr_pu:4529": " yat kāye chidyamāne ya evāsya kāyaṃ chindati teṣām eva pramokṣārthaṃ kṣamate /",
    "T04sanssr_pu:4530": " na ca cittena kṣaṇyate kṣāntibalaṃ copadarśayatīyam asya kṣāntipāramitā //",
    "T04sanssr_pu:4531": " yena vīryeṇa taṃ sarvajñatāchandaṃ notsṛjati cittabalādhīnaṃ ca pratigṛhṇāti /",
    "T04sanssr_pu:4532": " saṃsāram eva cānubadhnāti /",
    "T04sanssr_pu:4533": " kuśalamūlārambham eva cārabhate /",
    "T04sanssr_pu:4534": " iyam asya vīryapāramitā //",
    "T04sanssr_pu:4535": " yat kāye vikīryamāṇe tat sarvajñatācittotpādaratnaṃ kartuṃ na saṃmuhyati bodhim evāpekṣate śāntapraśāntam eva pratyavekṣate /",
    "T04sanssr_pu:4536": " iyam asya dhyānapāramitā //",
    "T04sanssr_pu:4537": " yat kāye chidyamāne kāyasya tṛṇakāṣṭhakuḍyavatpratibhāsopamatāṃ pratyavekṣate māyādharmatāṃ ca kāyasyāvatarati /",
    "T04sanssr_pu:4538": " bhūtānityatāṃ ca bhūtaduṣkhatāṃ ca bhūtānātmatāṃ ca bhūtaśāntatāṃ ca kāyasyopanidhyāyati /",
    "T04sanssr_pu:4539": " iyam asya prajñāpāramiteti vistaraḥ // pe //",
    "T04sanssr_pu:4540": " punar aparam asyaivaṃ bhavati /",
    "T04sanssr_pu:4541": " eṣa satvaḥ kusīdaḥ śukladharmarahitaḥ /",
    "T04sanssr_pu:4542": " sa mām ākrośayati paribhāṣate /",
    "T04sanssr_pu:4543": " hanta vayam ārabdhavīryā bhaviṣyāmaḥ /",
    "T04sanssr_pu:4544": " atṛptāḥ kuśalamūlaparyeṣaṇābhiyuktā /",
    "T04sanssr_pu:4545": " eṣa eva tāvan mayā satvaḥ pūrvataraṃ bodhimaṇḍe niṣādayitavyaḥ /",
    "T04sanssr_pu:4546": " paścān mayānnuttarā samyaksaṃbodhir abhisaṃboddhavyeti // pe //",
    "T04sanssr_pu:4547": " īdṛśānām asmābhiḥ satvānām adāntānām aguptānām annupaśāntānām arthāya saṃnāhāḥ saṃnaddhavyāḥ // pe //",
    "T04sanssr_pu:4548": " hanta vayaṃ dharmatāṃ pratisariṣyāmaḥ /",
    "T04sanssr_pu:4549": " ko 'trākrośati vā ākruśyate vā /",
    "T04sanssr_pu:4550": " sa parigaveṣamāṇo na taṃ dharmam upalabhate /",
    "T04sanssr_pu:4551": " ya ākrośati vā ākruśyate vā /",
    "T04sanssr_pu:4552": " sa ātmaparānupalabdhopalambhadṛṣṭivigataḥ kṣamatae iti //",
    "T04sanssr_pu:4553": " bhagavatyām apy uktaṃ /",
    "T04sanssr_pu:4554": " evaṃ cittam utpādayati /",
    "T04sanssr_pu:4555": " yena mayā sarvasatvānāṃ vivāda utsārayitavyaḥ /",
    "T04sanssr_pu:4556": " so 'haṃ svayam eva vivadāmi /",
    "T04sanssr_pu:4557": " lābhā me durlabdhā yo 'haṃ jalpite pratijalpāmi /",
    "T04sanssr_pu:4558": " yena mayā sarvasatvānāṃ saṃkramabhūtena bhavitavyaṃ so 'haṃ parasya tvam ity api vācaṃ bhāṣe /",
    "T04sanssr_pu:4559": " paruṣaṃ vā prativāco dadāmi /",
    "T04sanssr_pu:4560": " idaṃ mayā naiva vaktavyaṃ jaḍasamena /",
    "T04sanssr_pu:4561": " eḍakamūkasamena mayā kalahavivādeṣu bhavitavyaṃ /",
    "T04sanssr_pu:4562": " parato duruktān durāgatān durbhāṣitān bhāṣyamāṇān vacanapathān śṛṇvatā cittaṃ nāghātayitavyaṃ /",
    "T04sanssr_pu:4563": " pareṣām antike na mamaitat sādhu na pratirūpaṃ yo 'haṃ parasya doṣāntaraṃ saṃjanayeyam /",
    "T04sanssr_pu:4564": " etan na mama pratirūpaṃ yad ahaṃ pareṣāṃ doṣāntaram api saṃśrotavyaṃ manye /",
    "T04sanssr_pu:4565": " tat kasya hetoḥ /",
    "T04sanssr_pu:4566": " na mayāśayo vikopayitavyo yena mayā sarvasatvāḥ sarvasukhopadhānena sukhayitavyāḥ parinirvāpayitavyāś cānnuttarāṃ samyaksaṃbodhim abhisaṃbudhya tatra nāmāhaṃ vyāpadye /",
    "T04sanssr_pu:4567": " na ca mayā pareṣāṃ svaparāddhānām api vyāpattavyaṃ /",
    "T04sanssr_pu:4568": " sa nāmāhaṃ mohaṃ kṣobhaṃ gacchāmi /",
    "T04sanssr_pu:4569": " idaṃ tu mayā karaṇīyaṃ /",
    "T04sanssr_pu:4570": " dṛḍhaparākramatayā parākrāntavyaṃ /",
    "T04sanssr_pu:4571": " na mayā jīvitāntarāye 'pi kriyamāṇe kṣobhaḥ karaṇīyaḥ /",
    "T04sanssr_pu:4572": " na mayā bhṛkuṭī mukhe [doubtful] utpādayitavyeti //",
    "T04sanssr_pu:4573": " bodhisatvaprātimokṣe 'py uktam /",
    "T04sanssr_pu:4574": " ye kruddhāḥ satvās tān āśvāsayati kṣamāpayati /",
    "T04sanssr_pu:4575": " anulomayati dharmeṇa toṣayatīti //",
    "T04sanssr_pu:4576": " iti śikṣāsamuccaye kṣāntipāramitā paricchedo navamaḥ //",
    "T04sanssr_pu:4577": " [X. vīryapāramitā]",
    "T04sanssr_pu:4578": " vīryapāramitā daśamaḥ paricchedaḥ //",
    "T04sanssr_pu:4579": " evaṃ kṣāntipratisthitaḥ śrute vīryam ārabheta /",
    "T04sanssr_pu:4580": " anyathā śrutam evāsya vināśāya saṃpadyate //",
    "T04sanssr_pu:4581": " yathoktaṃ candrapradīpasūtre /",
    "T04sanssr_pu:4582": " kiyadbahū dharmaparyāyuṇeyā [doubtful] śīlaṃ na rakṣeta śrute namanta /",
    "T04sanssr_pu:4583": " na bāhuśrutyena sa śakyu trāyituṃ duḥśīlayena vrajamāna durgatim //",
    "T04sanssr_pu:4584": " śrutānuśaṃsās tu nārāyaṇaparipṛcchāyām uktāḥ /",
    "T04sanssr_pu:4585": " tathā hi kulaputrāḥ śrutavataḥ prajñāgamo bhavati /",
    "T04sanssr_pu:4586": " prajñāvataḥ kleśapraśamo bhavati /",
    "T04sanssr_pu:4587": " niḥkleśasya māro 'vatāraṃ na labhate //",
    "T04sanssr_pu:4588": " atra ca maharṣer uttarasya jātakaṃ vistareṇa kṛtvāha /",
    "T04sanssr_pu:4589": " dharmakāmānāṃ hi /",
    "T04sanssr_pu:4590": " vimalatejaḥ /",
    "T04sanssr_pu:4591": " bodhisatvānāṃ mahāsatvānāṃ sagauravāṇāṃ sapratīśānāṃ anyalokadhātusthitā api buddhā bhagavanto mukham upadarśayanti dharmaṃ cānuśrāvayanti /",
    "T04sanssr_pu:4592": " dharmakāmānāṃ /",
    "T04sanssr_pu:4593": " vimalatejaḥ /",
    "T04sanssr_pu:4594": " bodhisatvānāṃ mahāsatvānāṃ parvatakandaravṛkṣamadhyeṣu dharmanidhānāni nikṣiptāni /",
    "T04sanssr_pu:4595": " dharmamukhāny annantāni pustakagatāni karatalagatāni bhavanti /",
    "T04sanssr_pu:4596": " dharmakāmānāṃ vimalatejaḥ bodhisatvānāṃ pūrvabuddhadarśinyo devatā buddhapratibhānam upasaṃharanti // pe //",
    "T04sanssr_pu:4597": " parikṣīṇāyuṣkāṇāṃ buddhā bhagavanto devatāś cāyurbalaṃ copasaṃharanti /",
    "T04sanssr_pu:4598": " buddhādhiṣṭhānena devatādhiṣṭhānena ca kāṅkṣāmāṇā varṣasahasram avatiṣṭhante // pe //",
    "T04sanssr_pu:4599": " yāvat kalpaṃ vā kalpāvaśeṣaṃ vā yāvad vā ākāṅkṣanti dharmagauravajātānāṃ bodhisatvānāṃ buddhā bhagavanto jarām apy apanayanti /",
    "T04sanssr_pu:4600": " vyādhīn apanayanti /",
    "T04sanssr_pu:4601": " smṛtim upasaṃharati /",
    "T04sanssr_pu:4602": " gatiṃ matiṃ pratibhānaṃ copasaṃharanti // pe //",
    "T04sanssr_pu:4603": " dṛṣṭikṛtāni vinodayanti /",
    "T04sanssr_pu:4604": " samyagdṛṣṭiṃ copasaṃharanti /",
    "T04sanssr_pu:4605": " dharmagauraveṇa /",
    "T04sanssr_pu:4606": " vimalatejaḥ /",
    "T04sanssr_pu:4607": " bodhisatvānāṃ mahāsatvānāṃ sarvopakramabhayāni na bhavanti /",
    "T04sanssr_pu:4608": " tasmāt tarhi vimalatejaḥ śrutasaṃbhārakauśalyābhiyuktena bodhisatvena bhavitavyam iti //",
    "T04sanssr_pu:4609": " kim ākāraṃ śrutaṃ bodhisatvavinaye praśastaṃ /",
    "T04sanssr_pu:4610": " yathā āryākṣayamatisūtre 'bhihitaṃ /",
    "T04sanssr_pu:4611": " aśītyākārapraveśaṃ śrutaṃ /",
    "T04sanssr_pu:4612": " tad yathā /",
    "T04sanssr_pu:4613": " chandākāram āśayākāram adhyāśayākāraṃ prayogākāraṃ nirmāṇākāram apramāṇākāraṃ kalyāṇamitrākāraṃ",
    "T04sanssr_pu:4614": " gauravākāraṃ pradakṣiṇākāraṃ suvacanākāraṃ paryupāsanākāram avahitaśrotrākāraṃ manaḥkārākāram",
    "T04sanssr_pu:4615": " avikṣepākāram avasthānākāraṃ ratnasaṃjñākāraṃ bhaiṣajyasaṃjñākāraṃ sarvavyādhiśamanākāraṃ",
    "T04sanssr_pu:4616": " smṛtibhajanākāraṃ gatibodhanākāraṃ matirocanākāraṃ buddhipraveśāk āram atṛptabuddhadharmaśravaṇākāraṃ",
    "T04sanssr_pu:4617": " tyāgavṛṃhaṇākāraṃ dāntājāneyākāraṃ bahuśrutasevanākāraṃ satyakṛtyaprītyanubhavanākāraṃ",
    "T04sanssr_pu:4618": " kāyaudbilyākāraṃ cittaprahlādanākāram aparikhedaśravaṇākāraṃ dharmaśravaṇākāraṃ pratipattiśravaṇākāraṃ",
    "T04sanssr_pu:4619": " paradeśanāśravaṇākāraṃ aśrutaśravaṇākāraṃ abhijñāśravaṇākāram anyayānāspṛhaṇāśravaṇākāraṃ",
    "T04sanssr_pu:4620": " prajñāpāramitāśravaṇākāraṃ bodhisatvapiṭakaśravaṇākāraṃ saṃgrahavastuśravaṇākāram",
    "T04sanssr_pu:4621": " upāyakauśalyaśravaṇākāraṃ brahmavihāraśravaṇākāraṃ smṛtisaṃprajanyaśravaṇākāraṃ gauravākāraṃ",
    "T04sanssr_pu:4622": " utpādakauśalyaśravaṇākāram annutpādakauśalyaśravaṇākāram aśubhākāraṃ maitryāḥ śravaṇākāraṃ",
    "T04sanssr_pu:4623": " pratītyasamutpādākāraṃ anityākāraṃ duṣkhākāram annātmākāraṃ śāntākāraṃ śūnyatānimittāpraṇihitākāraṃ",
    "T04sanssr_pu:4624": " annabhisaṃs kārākāraṃ kuśalābhisaṃskārākāraṃ satvādhiṣṭhānākāraṃ avipraṇāśākāraṃ",
    "T04sanssr_pu:4625": " svādhīnākāraṃ svacittārakṣaṇākāraṃ vīryasyāśraṃsanākāraṃ dharmanidhyaptyākāraṃ kleśavipakṣākāraṃ",
    "T04sanssr_pu:4626": " svapakṣaparikarṣaṇākāraṃ parapakṣakleśanigrahākāraṃ saptadhanasamavaśaraṇākāraṃ sarvadāridryopachedākāraṃ",
    "T04sanssr_pu:4627": " sarvavidvatpraśastākāraṃ paṇḍitābhinandanākāraṃ āryasaṃmatākāraṃ annāryaprasādanākāraṃ",
    "T04sanssr_pu:4628": " satyadarśanākāraṃ skandhadoṣavivarjanākāraṃ saṃskṛtadoṣaparitulanākāram arthapratiśaraṇākāraṃ",
    "T04sanssr_pu:4629": " dharmapratiśaraṇākāraṃ sarvapāpākaraṇākāraṃ ātmaparahitākāraṃ sukṛtakarmānanutapyanākāraṃ",
    "T04sanssr_pu:4630": " viśeṣagamanākāraṃ sarvabuddhadharmapratilābhākāram iti //",
    "T04sanssr_pu:4631": " punar atraivāha /",
    "T04sanssr_pu:4632": " yaś ca dharmasaṃbhārayogaḥ sa evāsya jñānasaṃbhāro bhavati /",
    "T04sanssr_pu:4633": " tatra katamo dharmasaṃbhārayogo yeyam alpārthatālpakṛtyatālpabhāṣatālpapariṣkāratā pūrvarātrāpararātraṃ jāgarikāyogam anuyuktasya śrutārthaparitulanatā",
    "T04sanssr_pu:4634": " bhūyo bhūyaḥ paryeṣaṇatā /",
    "T04sanssr_pu:4635": " cittasyānnāvilatā /",
    "T04sanssr_pu:4636": " nīvaraṇānāṃ viṣkambhanatā /",
    "T04sanssr_pu:4637": " āpattiṣu niḥśaraṇajñānaṃ /",
    "T04sanssr_pu:4638": " akaukṛtyatā /",
    "T04sanssr_pu:4639": " aparyutthānatā /",
    "T04sanssr_pu:4640": " pratipattisāratā /",
    "T04sanssr_pu:4641": " dharmanimnatā dharmapravaṇatā dharmaprāgbhāratā /",
    "T04sanssr_pu:4642": " parākramasaṃpannatā ādīptaśiraścailopamatā jñānaparyeṣṭyā /",
    "T04sanssr_pu:4643": " tanmayavihāritā /",
    "T04sanssr_pu:4644": " aśithilaśīlatānikṣiptadhuratā viśeṣagāmitā saṃgaṇikāvivarjanam ekārāmatāraṇyābhimukhamanaḥkāratā",
    "T04sanssr_pu:4645": " āryavaṃśasantuṣṭiḥ dhutaguṇeṣv acalanatā dharmārāmaratiratatā laukikamantrāsmaraṇatā",
    "T04sanssr_pu:4646": " lokottaradharmaparyeṣṭitā smṛtyapramoṣatā /",
    "T04sanssr_pu:4647": " arthagatyanugamatā /",
    "T04sanssr_pu:4648": " matyā mārgānulomatā /",
    "T04sanssr_pu:4649": " dhṛtyā saṃvarapratyayair jñānānugamaḥ /",
    "T04sanssr_pu:4650": " hrīrapatrāpyālaṃkāratā /",
    "T04sanssr_pu:4651": " jñānānugamanasāratā /",
    "T04sanssr_pu:4652": " ajñānavidhamanatā /",
    "T04sanssr_pu:4653": " avidyāmohatamastimirapaṭalaparyavanaddhasya prajñācakṣurviśuddhiḥ /",
    "T04sanssr_pu:4654": " suviśuddhabuddhitā /",
    "T04sanssr_pu:4655": " buddhivistīrṇatā /",
    "T04sanssr_pu:4656": " asaṃkucitabuddhitā prabhinnabuddhitā /",
    "T04sanssr_pu:4657": " pratyakṣabuddhitā /",
    "T04sanssr_pu:4658": " aparādhīnaguṇatā /",
    "T04sanssr_pu:4659": " svaguṇair amanyanatā /",
    "T04sanssr_pu:4660": " paraguṇaparikīrtanatā /",
    "T04sanssr_pu:4661": " sukṛtakarmakāritā /",
    "T04sanssr_pu:4662": " karmavipākānuddhuratā /",
    "T04sanssr_pu:4663": " karmapariśuddhijñānam iti //",
    "T04sanssr_pu:4664": " kiṃ śrotavyaṃ /",
    "T04sanssr_pu:4665": " uktaṃ bhagavatā jñānavaipulyasūtre /",
    "T04sanssr_pu:4666": " sārthakāni śāstrāṇi śikṣitavyāni /",
    "T04sanssr_pu:4667": " apārthakāni parivarjayitavyāni /",
    "T04sanssr_pu:4668": " tad yathā /",
    "T04sanssr_pu:4669": " lokāyataśāstrāṇi daṇḍanītiśāstrāṇi kārkhedaśāstrāṇi vādavidyāśāstrāṇi kumārakrīḍāśāstrāṇi jambhakavidyāśāstrāṇi // pe //",
    "T04sanssr_pu:4670": " yāny api tad anyāni kānicin mokṣapratikūlāni śāstrāṇi saṃmohāya saṃvartante tāni sarvāṇi bodhisatvayānasaṃprasthitena parivarjayitavyānīti //",
    "T04sanssr_pu:4671": " evaṃ śrutavatā cittaṃ śodhayitum araṇyam āśrayaṇīyaṃ /",
    "T04sanssr_pu:4672": " kathaṃ punar āśayasaṃpannasyāpy ugradattaparipṛcchāyāṃ gṛham anujñātaṃ /",
    "T04sanssr_pu:4673": " yatnavato 'py asāmarthyāt /",
    "T04sanssr_pu:4674": " paradārādiṣv api tarhi nāpattiḥ syāt /",
    "T04sanssr_pu:4675": " na teṣām asāmarthye 'pi prakṛtiduṣṭatvād gṛhāvāsasya ca prajñaptisāvadyatvād iti //",
    "T04sanssr_pu:4676": " iti śikṣāsamuccaye vīryapāramitā paricchedo daśamaḥ //",
    "T04sanssr_pu:4677": " [XI. araṇyasaṃvarṇanaḥ]",
    "T04sanssr_pu:4678": " araṇyasaṃvarṇanaṃ nāmaikādaśaḥ paricchedaḥ //",
    "T04sanssr_pu:4679": " tad evam ugradattaparipṛcchāvidhinā gṛhadoṣān bhāvayitvā śrutavatā cittaṃ śodhayitum araṇyam āśrayaṇīyam iti sthitaṃ //",
    "T04sanssr_pu:4680": " tathā coktaṃ candrapradīpasūtre /",
    "T04sanssr_pu:4681": " na jātu kāmān pratiṣevamāṇaḥ putreṣu dāreṣu janitva tṛṣṇāṃ /",
    "T04sanssr_pu:4682": " gṛhaṃ ca sevitva jugupsanīyam annuttarāṃ prāpsyati so 'grabodhim //",
    "T04sanssr_pu:4683": " ye kāma varjenti yathāgnikarṣūṃ putreṣu dāreṣu janitva tṛṣṇāṃ /",
    "T04sanssr_pu:4684": " uttasta gehād abhiniṣkramanti na durlabhā teṣv iyam agrabodhiḥ //",
    "T04sanssr_pu:4685": " na kaści buddhaḥ purimeṇa āsīd annāgato bheṣyati yo 'vatiṣṭhate /",
    "T04sanssr_pu:4686": " yehi sthitair eva agāramadhye prāptā iyaṃ uttama agrabodhiḥ //",
    "T04sanssr_pu:4687": " prahāya rājyaṃ yatha kheṭapiṇḍaṃ vased araṇyeṣu vivekakāmaḥ /",
    "T04sanssr_pu:4688": " kleśān prahāya vinihatya mānaṃ budhyanti bodhiṃ virajām asaṃskṛtām // pe //",
    "T04sanssr_pu:4689": " annehi pānehi ca cīvarehi puṣpehi gandhehi vilepanehi /",
    "T04sanssr_pu:4690": " nopasthitā bhonti narottamā jinā yatha pravrajitvā caramāṇadharmān //",
    "T04sanssr_pu:4691": " yaś caiva bodhiṃ pratikāṅkṣamāṇaḥ satvārtha nirviṇṇa kusaṃskṛtātaḥ /",
    "T04sanssr_pu:4692": " araṇyābhimukha sapta padāni gacched ayaṃ tataḥ puṇyaviśiṣṭa bhoti //",
    "T04sanssr_pu:4693": " yadi punar visabhāgasatvānunayāt pariṣatkāmatayā vā lābhādikāmatayā vā vivekapraveśe vilambeta /",
    "T04sanssr_pu:4694": " tadartham atraivoktaṃ /",
    "T04sanssr_pu:4695": " na vijña bālehi karonti vigrahaṃ satkṛtya bālān parivarjayanti /",
    "T04sanssr_pu:4696": " mamāntike ceti praduṣṭacittā na bāladharmehi karonti saṃstavam //",
    "T04sanssr_pu:4697": " na vijña bālāna karoti sevanāṃ viditva bālāna svabhāvasaṃtatim /",
    "T04sanssr_pu:4698": " kiyacciraṃ bālasusevitā pi puno 'pi te bhonti amitrasannibhāḥ //",
    "T04sanssr_pu:4699": " na vijña bāleṣv iha viśvasanti vijñāya bālāna svabhāvasaṃtatim /",
    "T04sanssr_pu:4700": " svabhāvabhinnā prakṛtīya bālāḥ kuto 'sti mitraṃ hi pṛthagjanānāṃ //",
    "T04sanssr_pu:4701": " sahadhārmikeno vacanena uktāḥ krodhaṃ ca doṣaṃ ca apratyayaṃ ca /",
    "T04sanssr_pu:4702": " prāviṣkaronti imi bāladharmā imam artha vijñāya na viśvasanti //",
    "T04sanssr_pu:4703": " bālā hi bālehi samaṃ samenti yathā amedhyena amedhya sārddham /",
    "T04sanssr_pu:4704": " vijñaḥ punar vijñajanena sārddhaṃ samenti sarpir yatha sarpimaṇḍe //",
    "T04sanssr_pu:4705": " tathā ca punar atraivam āha /",
    "T04sanssr_pu:4706": " sūsukhitāḥ sada te naraloke yeṣu priyāpriya nāsti kahiṃcit /",
    "T04sanssr_pu:4707": " ye ca na kandarake 'bhiramante śrāmaṇakaṃ susukhaṃ anubhonti //",
    "T04sanssr_pu:4708": " yeṣu mamāpi tu nāsti kahiṃcit /",
    "T04sanssr_pu:4709": " yeṣu parigrahu sarvaśu nāsti /",
    "T04sanssr_pu:4710": " khaḍgasamā vicaranti mu lokaṃ gagane pavana yatheva vrajanti //",
    "T04sanssr_pu:4711": " syuḥ sukhitā vata te naraloke yeṣu na sajjati mānasa loke /",
    "T04sanssr_pu:4712": " vāyusamaṃ sada teṣv iha cittaṃ no ca priyāpriya vidyati saṃgo //",
    "T04sanssr_pu:4713": " apriya ye dukhitehi nivāso ye 'pi priyā dukhitehi viyogo /",
    "T04sanssr_pu:4714": " anta ubhe api tehi jahitvā te sukhitā naraye rata dharme //",
    "T04sanssr_pu:4715": " punar atraivoktam /",
    "T04sanssr_pu:4716": " bhavati satatam alpakṛtyayogī pṛthu guṇa doṣata sarvi varjayitvā /",
    "T04sanssr_pu:4717": " na vivadati kadāci yuktayogī imi guṇa tasya bhavanty araṇyavāse //",
    "T04sanssr_pu:4718": " sada bhavati niviṇṇa saṃskṛte 'sau na bhavati tasya pṛhā kahiṃci loke /",
    "T04sanssr_pu:4719": " na ca bhavati vivṛddhir āsravāṇāṃ vanavasato 'sya bhavanti ānuśaṃsāḥ //",
    "T04sanssr_pu:4720": " adhikaraṇa na tasya jātu bhotī sada upaśāntarato vivekacārī /",
    "T04sanssr_pu:4721": " vacaci manasi kāya saṃvṛtasyo bahuguṇa tasya bhavanty araṇyavāse //",
    "T04sanssr_pu:4722": " bhavati anukūla tasya mokṣo laghu pratividhyati so 'dhimukti śāntām /",
    "T04sanssr_pu:4723": " vanicari dhimukti sevate 'sya imi guṇa bhonty araṇyavāsi sarve //",
    "T04sanssr_pu:4724": " punar āha / vanaṣaṇḍa sevatha vivikta sadā vijahitva grāmanagareṣu ratim /",
    "T04sanssr_pu:4725": " advitīyakhaḍgasama bhotha sadā na cireṇa lapsyatha samādhivaram / iti //",
    "T04sanssr_pu:4726": " āryarāṣṭrapālasūtre 'py āha /",
    "T04sanssr_pu:4727": " tyaktvā geham annantadoṣagahanaṃ cintānapekṣāḥ sadā /",
    "T04sanssr_pu:4728": " te 'raṇye ratim āpnuvanti guṇinaḥ śāntendriyāḥ sūratāḥ //",
    "T04sanssr_pu:4729": " na strīsaṃbhava naiva cāpi puruṣais teṣāṃ kvacid vidyate /",
    "T04sanssr_pu:4730": " ekākī viharanti khaḍgasadṛśāḥ śuddhāśayā nirmalāḥ //",
    "T04sanssr_pu:4731": " lābhair nāpi ca teṣu harṣa svamano līyanty alābhair na ca /",
    "T04sanssr_pu:4732": " alpecchā itaretarair abhiratā māyākuhāvarjitāḥ / ti //",
    "T04sanssr_pu:4733": " ugradattaparipṛcchāyām apy āha /",
    "T04sanssr_pu:4734": " satvasaṃsargo me na kartavyo na hi mayaikasatvasya kuśalamūlāni saṃjanayitavyānīty ādi //",
    "T04sanssr_pu:4735": " yadi punaḥ śrutavān imāṃ kṣaṇasaṃpadam āsādya lābhādau saktaḥ cittaṃ na śodhayet sa evaikaḥ /",
    "T04sanssr_pu:4736": " sadevake loke vañcitaḥ syād //",
    "T04sanssr_pu:4737": " uktaṃ hy āryaratnakūṭe /",
    "T04sanssr_pu:4738": " tad yathā kāśyapa kaścid eva puruṣo mahatā udakārṇavenohyamāna udakatṛṣṇayā kālaṃ kuryād /",
    "T04sanssr_pu:4739": " evam eva kāśyapa ihaike śramaṇabrāhmaṇā bahūn dharmān udgṛhya paryavāpya na rāgatṛṣṇāṃ vinodayanti /",
    "T04sanssr_pu:4740": " na dveṣatṛṣṇāṃ /",
    "T04sanssr_pu:4741": " na mohatṛṣṇāṃ vinodayanti /",
    "T04sanssr_pu:4742": " te mahatā dharmārṇavenohyamānāḥ kleśatṛṣṇayā kālagatā /",
    "T04sanssr_pu:4743": " durgativinipātagāmino bhavantīti //",
    "T04sanssr_pu:4744": " tasmād avaśyam araṇyam āśrayet //",
    "T04sanssr_pu:4745": " tādṛśāni ca sthānāni āśrayet /",
    "T04sanssr_pu:4746": " yeṣu ca sthāneṣu nātidūre piṇḍapātagocaro bhavati nātisaṃnikṛṣṭe /",
    "T04sanssr_pu:4747": " yeṣu pānīyāni bhavanty acchāni śucīni nirmalāny alpāyāsāni mukhaparibhogāni yāni",
    "T04sanssr_pu:4748": " ca sthānāni vṛkṣasaṃpannāni bhavanti puṣpasaṃpannāni phalasaṃpannāni pattrasaṃpannāny",
    "T04sanssr_pu:4749": " apagataduṣṭaśvāpadāni guhāsaṃpannāni prāgbhārasaṃpannāni sukhaparisarpyakāṇi śāntāny",
    "T04sanssr_pu:4750": " advitīyāni tādṛśāni sthānāny āśrayet /",
    "T04sanssr_pu:4751": " sa teṣu sthāneṣv āśrito yad anena pūrvapaṭhitaṃ bhavati tat tribhī rātrais trirdivasasya",
    "T04sanssr_pu:4752": " svādhyāyati nātyuccena svareṇa nātinīcena noddhatair indriyair na bahirgatena cittena",
    "T04sanssr_pu:4753": " prasādam upajīvan grantham upadhārayan nimittāny udgṛhṇan middham apakrāman /",
    "T04sanssr_pu:4754": " saced āraṇyakasya bhikṣo rājā vopasaṃkrāmati rājamātro vānye vā brāhmaṇakṣatriyanaigamajānapadāḥ /",
    "T04sanssr_pu:4755": " tena teṣām ādareṇa svāgatakriyā kartavyā /",
    "T04sanssr_pu:4756": " evaṃ cānena vaktavyaṃ /",
    "T04sanssr_pu:4757": " niṣīda mahārāja yathā prajñaptae āsane /",
    "T04sanssr_pu:4758": " saced upaviśati dvābhyām apy upaveṣṭavyaṃ /",
    "T04sanssr_pu:4759": " sacen nopaviśati ubhābhyām api nopaveṣṭavyaṃ /",
    "T04sanssr_pu:4760": " sacec cañcalendriyo bhavati utkarṣayitavyaṃ /",
    "T04sanssr_pu:4761": " tasya te mahārāja lābhāḥ sulabdhā yasya te bhūpradeśe śīlavanto guṇavanto bahuśrutāḥ śramaṇabrāhmaṇāḥ prativasanti /",
    "T04sanssr_pu:4762": " annupadrutāś caurabhaṭādibhiḥ //",
    "T04sanssr_pu:4763": " sacet sthiro bhavati vinītaḥ praśāntendriyaḥ bhavyaś ca bhavati dharmadeśanāyāḥ tato 'sya vicitrā dharmadeśanā upasaṃhartavyā /",
    "T04sanssr_pu:4764": " saced vicitrāṃ na priyāyate /",
    "T04sanssr_pu:4765": " saṃvegānukūlā dharmadeśanā upasaṃhartavyā /",
    "T04sanssr_pu:4766": " sacet saṃvegānukūlāṃ na priyāyate udārodārāṇi tathāgatamāhātmyāni upadeṣṭavyāni /",
    "T04sanssr_pu:4767": " brāhmaṇakṣatriyanaigamajānapadānām apy upasaṃkrāmatāṃ yathānurūpāḥ kriyā upasaṃhartavyā /",
    "T04sanssr_pu:4768": " sa evaṃ bahuśrutaḥ san pratibalo bhavati dhārmaśravaṇikānāṃ cittam ārādhayituṃ /",
    "T04sanssr_pu:4769": " te ca satvās tasyāntike prītiṃ ca prasādaṃ ca prāmodyaṃ ca pratilabhantae iti //",
    "T04sanssr_pu:4770": " ugradattaparipṛcchāyām apy āha /",
    "T04sanssr_pu:4771": " punar aparaṃ gṛhapate pravrajitena bodhisatvenāraṇye prativasatā evam upaparīkṣitavyaṃ /",
    "T04sanssr_pu:4772": " kim artham aham araṇye prativasāmi /",
    "T04sanssr_pu:4773": " na kevalam araṇyavāsena śramaṇo bhavati /",
    "T04sanssr_pu:4774": " bahavo 'py atrādāntā avinītā ayuktā annabhiyuktāḥ prativasanti /",
    "T04sanssr_pu:4775": " tad yathā /",
    "T04sanssr_pu:4776": " mṛgavānarapakṣisaṃghacauracaṇḍālāḥ prativasanti /",
    "T04sanssr_pu:4777": " na ca te śramaṇaguṇasamanvāgatā bhavanti /",
    "T04sanssr_pu:4778": " api tu khalu punar ahaṃ yasyārthāyāraṇye prativasāmi sa mayārthaḥ paripūrayitavyo yad uta śrāmaṇyārthaḥ // pe //",
    "T04sanssr_pu:4779": " punar aparaṃ gṛhapate pravrajitena bodhisatvenāraṇye viharatā evam upaparīkṣitavyaṃ /",
    "T04sanssr_pu:4780": " kim artham aham araṇym āgataḥ /",
    "T04sanssr_pu:4781": " tenaivaṃ mīmāṃsayitavyaṃ /",
    "T04sanssr_pu:4782": " bhayabhīto 'smy aham araṇyam āgataḥ /",
    "T04sanssr_pu:4783": " kuto bhayabhītaḥ /",
    "T04sanssr_pu:4784": " saṃgaṇikābhayabhītaḥ /",
    "T04sanssr_pu:4785": " saṃsargabhayabhīto rāgadveṣamohabhayabhīto mānamadamrakṣaparidāhabhayabhīto lobherṣyāmātsaryabhayabhītaḥ rūpaśabdagandharasasparṣṭavyabhayabhītaḥ",
    "T04sanssr_pu:4786": " so 'haṃkāramamakārabhayabhītaḥ /",
    "T04sanssr_pu:4787": " auddhatyavicikitsābhayabhītaḥ /",
    "T04sanssr_pu:4788": " skandhamārabhayabhītaḥ /",
    "T04sanssr_pu:4789": " kleśamārabhayabhīto /",
    "T04sanssr_pu:4790": " mṛtyumārabhayabhīto /",
    "T04sanssr_pu:4791": " devaputramārabhayabhītaḥ /",
    "T04sanssr_pu:4792": " anitye nitya iti viparyāsabhayabhīto 'nnātmany ātmeti viparyāsabhayabhīto 'śucau śucir iti viparyāsabhayabhīto /",
    "T04sanssr_pu:4793": " duṣkhe sukham iti viparyāsabhayabhītaḥ /",
    "T04sanssr_pu:4794": " cittamanovijñānabhayabhīto /",
    "T04sanssr_pu:4795": " nivaraṇāvaraṇaparyutthānabhayabhītaḥ /",
    "T04sanssr_pu:4796": " satkāyadṛṣṭibhayabhītaḥ pāpamitrabhayabhīto /",
    "T04sanssr_pu:4797": " lābhasatkārabhayabhīto 'kālamantrabhayabhīto 'dṛṣṭe dṛṣṭam iti bhayabhīto 'śrute",
    "T04sanssr_pu:4798": " śrutam iti bhayabhīto 'mate matam iti bhayabhīto 'vijñāte vijñātam iti bhayabhīto",
    "T04sanssr_pu:4799": " 'śramaṇe śramaṇamadabhayabhīto 'nyonyavidveṣaṇabhayabhītaḥ kāmadhāturūpadhātvarūpyadhātubhayabhītaḥ",
    "T04sanssr_pu:4800": " sarvabhavagatyupapattibhayabhīto nirayatiryagyonipitṛviṣayabhayabhītaḥ saṃkṣepeṇa",
    "T04sanssr_pu:4801": " sarvebhyo 'kuśalebhyo manasikārebhyo bhayabhī ta ebhyo hy aham evaṃrūpebhyo bhayabhairavebhyo",
    "T04sanssr_pu:4802": " bhīto 'raṇyāvāsam upagataḥ // pe //",
    "T04sanssr_pu:4803": " punar aparaṃ gṛhapate pravrajitena bodhisatvenāraṇyavāsasthitena bhītena vā trastena vā evaṃ śikṣitavyaṃ /",
    "T04sanssr_pu:4804": " yāni kānicid bhayāny utpadyante sarvāṇi tāny ātmagrāhata utpadyante // pe //",
    "T04sanssr_pu:4805": " sacet punar aham araṇye prativasan nātmagrāhaṃ parityajeyaṃ nātmābhiniveśaṃ nātmaparigrahaṃ",
    "T04sanssr_pu:4806": " nātmanidānaṃ nātmatṛṣṇāṃ nātmasaṃjñāṃ nātmavādopādānaṃ nātmadṛṣṭiṃ nātmādhiṣṭhānaṃ",
    "T04sanssr_pu:4807": " nātmaparikalpanāṃ nātmarakṣāṃ parityajeyaṃ /",
    "T04sanssr_pu:4808": " nirarthako me 'raṇyavāsaḥ syād /",
    "T04sanssr_pu:4809": " api tu khalu punar gṛhapate nāsty ātmasaṃjñino 'raṇyavāso /",
    "T04sanssr_pu:4810": " nāsti parasaṃjñinaḥ // pe //",
    "T04sanssr_pu:4811": " araṇyavāso nāma gṛhapate ucyate sarvadharmeṣv asaṃbhavavāsaḥ sarvadharmeṣv asaṃgavāsaḥ // pe //",
    "T04sanssr_pu:4812": " tad yathā gṛhapate 'raṇye tṛṇagulmauṣadhivanaḥpatayaḥ prativasanto na bibhyati nottrasyanti na saṃtrasyanti na saṃtrāsam āpadyante /",
    "T04sanssr_pu:4813": " evam eva gṛhapate pravrajitena bodhisatvenāraṇye viharatā tṛṇagulmauṣadhivanaḥpatikāṣṭhakuḍyavad ātmapratibhāsavat saṃjñā kāye utpādayitavyā",
    "T04sanssr_pu:4814": " māyāsamatā cittasyotpādayitavyā /",
    "T04sanssr_pu:4815": " ko 'tra bibheti /",
    "T04sanssr_pu:4816": " ko 'sminn uttrasyati /",
    "T04sanssr_pu:4817": " tena bhayabhītena vā trastena vā evaṃ yoniśaḥ kāya upaparīkṣitavyaḥ /",
    "T04sanssr_pu:4818": " nāsty atra kāye ātmā vā satvo vā jīvo vā poṣo vā pudgalo vā manujo vā mānavo vā /",
    "T04sanssr_pu:4819": " abhūtaparikalpa eṣa yad uta bhayaṃ nāma /",
    "T04sanssr_pu:4820": " sa mayābhūtaparikalpo na parikalpayitavyaḥ /",
    "T04sanssr_pu:4821": " tena yathāraṇye tṛṇagulmauṣadhivanaḥpatayaḥ prativasanti amamā aparigrahāḥ /",
    "T04sanssr_pu:4822": " evam evāmamenāparigraheṇāraṇyam eva sarvadharmā iti jñātvā upasampadya vihartavyaṃ /",
    "T04sanssr_pu:4823": " tat kasya hetoḥ /",
    "T04sanssr_pu:4824": " raṇachedo 'raṇyavāso 'mamo 'parigrahaḥ // pe //",
    "T04sanssr_pu:4825": " punar aparaṃ gṛhapate pravrajitena bodhisatvena buddhānujñāto 'raṇyavāsa iti jñātvāraṇye vastavyaṃ /",
    "T04sanssr_pu:4826": " atra hi śukladharmaparipūrir bhavati /",
    "T04sanssr_pu:4827": " upastabdhakuśalamūlaḥ paścādgrāmanagaranigamarāṣṭrarājadhānīṣv avatīrya dharmaṃ deśayiṣyāmi // pe //",
    "T04sanssr_pu:4828": " sacet punar gṛhapate pravrajito bodhisatva uddeśasvādhyāyārthaṃ gaṇam avatarati /",
    "T04sanssr_pu:4829": " tena tatra sagauraveṇa bhavitavyaṃ sapratīsenācāryopādhyāyeṣu sthaviramadhyanavakeṣu",
    "T04sanssr_pu:4830": " bhikṣuṣu pradakṣiṇabhavitavyam annalasena svayaṃkāriṇāparopatāpinā na ca tenopasthānagurukeṇa bhavitavyaṃ /",
    "T04sanssr_pu:4831": " evaṃ cānenopaparīkṣitavyaṃ /",
    "T04sanssr_pu:4832": " tathāgato 'py arhan samyaksaṃbuddhaḥ sadevasya lokasya samārakasya sabrahmakasya saśramaṇabrāhmaṇikāyāḥ prajāyāḥ pūjito dakṣiṇīyaḥ sarvasatvānāṃ",
    "T04sanssr_pu:4833": " so 'pi tāvan na kasyacit sakāśād upasthānaṃ svīkaroti /",
    "T04sanssr_pu:4834": " kiṃ punar asmābhir aśikṣitaiḥ śikṣitukāmaiḥ /",
    "T04sanssr_pu:4835": " api tu vayam eva sarvasatvānām upasthāyakā bhaviṣyāmaḥ /",
    "T04sanssr_pu:4836": " vayam eva pareṣām upasthānaparicaryāṃ kariṣyāmo na ca punaḥ kasyacit sakāśād upasthānaparicaryāṃ svīkariṣyāmaḥ /",
    "T04sanssr_pu:4837": " tat kasya hetoḥ /",
    "T04sanssr_pu:4838": " upasthānagurukasya hi gṛhapate bhikṣor guṇadharmānugraho naśyati /",
    "T04sanssr_pu:4839": " yeṣāṃ ca saṃgrahaṃ karoti teṣām evaṃ bhavati /",
    "T04sanssr_pu:4840": " upasthānahetor eṣo 'smākaṃ saṃgrahaṃ karoti //",
    "T04sanssr_pu:4841": " punar atraivāha /",
    "T04sanssr_pu:4842": " sacet punar gṛhapate āraṇyako bodhisatvo dharmaśravaṇārthika ācāryopādhyāyadarśanārthiko",
    "T04sanssr_pu:4843": " vā glānaparipṛcchako vā grāmāntikaṃ śayanāsanam āgacchet tena sāyam āgamanāya prakramaṇāya",
    "T04sanssr_pu:4844": " ca cittam utpādayitavyaṃ /",
    "T04sanssr_pu:4845": " sacet punar asya parapratibaddha uddeśaḥ svādhyāyo vā tena vihāre prativasatāraṇyapravaṇacittena bhavitavyaṃ /",
    "T04sanssr_pu:4846": " eṣa eva tasyāraṇyavāso yat sarvavastuṣv araṇyasaṃjñā dharmaparyeṣṭyā cātṛpteti //",
    "T04sanssr_pu:4847": " āryaratnarāśisūtre 'py uktaṃ /",
    "T04sanssr_pu:4848": " yadi punar asya tatrāraṇyāyatane viharato 'prāptaphalapṛthagjanasya vyāḍamṛgā āgaccheyuḥ /",
    "T04sanssr_pu:4849": " tena tatra na bhayaṃ na trāsa utpādayitavyaḥ /",
    "T04sanssr_pu:4850": " evaṃ ca cittam utpādayitavyaṃ /",
    "T04sanssr_pu:4851": " pūrvam evāham utsṛṣṭakāyajīvito 'raṇyavāsam upagato /",
    "T04sanssr_pu:4852": " na mayātra bhetavyaṃ /",
    "T04sanssr_pu:4853": " nottrasitavyaṃ /",
    "T04sanssr_pu:4854": " api tu maitrīm utpādayitvā doṣaṃ vivarjayiṣyāmi bhayam apanayiṣyāmi /",
    "T04sanssr_pu:4855": " yady evam api kṛtvā te vyāḍamṛgā māṃ jīvitād vyaparopya bhuñjīran /",
    "T04sanssr_pu:4856": " tena mayaivaṃ cittam utpādayitavyaṃ /",
    "T04sanssr_pu:4857": " lābhā me sulabdhā yasya me 'sārāt kāyāt sāram ādattaṃ bhaviṣyati /",
    "T04sanssr_pu:4858": " na punar ime vyāḍamṛgāḥ śakyā mayāmiṣeṇa toṣayituṃ mama māṃsaṃ bhakṣayitvā sukhasparśaṃ vihariṣyanti // pe //",
    "T04sanssr_pu:4859": " yadi punas tatrāraṇyāyatane viharato 'manuṣyā upasaṃkramiṣyanti suvarṇā vā durvarṇā vā /",
    "T04sanssr_pu:4860": " tena na tatrānunetavyaṃ na pratihantavyaṃ /",
    "T04sanssr_pu:4861": " yadi pūrvabuddhadarśinyo devatā āraṇyakaṃ bhikṣum upasaṃkramya praśnaṃ paripṛccheyuḥ /",
    "T04sanssr_pu:4862": " tatra tenāraṇyakena bhikṣuṇā yathāśakti yathābalaṃ yathādharmādhigamāya tāsāṃ devatānāṃ dharmo deśayitavyaḥ /",
    "T04sanssr_pu:4863": " yadi punas tāvaṅ gambhīrān praśnān paripṛccheyur yān sa āraṇyako bhikṣur na śaknuyād visarjayituṃ /",
    "T04sanssr_pu:4864": " tena nirmānena bhūtvā vāg bhāṣitavyāśikṣito na paribhavitavyaḥ /",
    "T04sanssr_pu:4865": " yuñjiṣyāmi ghaṭiṣye buddhaśāsane /",
    "T04sanssr_pu:4866": " bhaviṣyati sa kālaḥ sa samayo yadādhigatān dharmān śrutvā sarvakathāṃ visarjayiṣyāmi /",
    "T04sanssr_pu:4867": " api tu pratibhātu te /",
    "T04sanssr_pu:4868": " vayaṃ dhārmaśravaṇikā iti // pe //",
    "T04sanssr_pu:4869": " tena tatrāraṇyāyatane prativasatā tṛṇagulmauṣadhivanaḥpatīnāṃ nimittaṃ grahītavyaṃ /",
    "T04sanssr_pu:4870": " katham ete bhavanti /",
    "T04sanssr_pu:4871": " yathaiṣāṃ bhāvanām asvāmikānām amamānām aparigrahāṇām evaṃ niśceṣṭānāṃ nirvyāpārāṇāṃ bhavaty utpādo bhaṅgaś ca /",
    "T04sanssr_pu:4872": " na caiṣāṃ kaścid utpādayitā /",
    "T04sanssr_pu:4873": " na nirodhayitā /",
    "T04sanssr_pu:4874": " evam evāyaṃ kāyas tṛṇakāṣṭhakuḍyapratibhāsopamo 'svāmiko 'mamo 'parigraho niśceṣṭo nirvyāpāro hetupratyayayuktyā utpadyate /",
    "T04sanssr_pu:4875": " hetupratyayavaikalyān nirudhyate /",
    "T04sanssr_pu:4876": " na punar atra kaścid dharmaḥ paramārthata utpadyate vā nirudhyate veti //",
    "T04sanssr_pu:4877": " punaś coktaṃ /",
    "T04sanssr_pu:4878": " tena tatrāraṇyāyatane viharatā evaṃ cittam utpādayitavyaṃ /",
    "T04sanssr_pu:4879": " yady apy aham araṇyam āgata eko 'dvitīyo /",
    "T04sanssr_pu:4880": " na me kaścit sahāyo yo māṃ sukṛtaṃ duṣkṛtaṃ vā codayet /",
    "T04sanssr_pu:4881": " api tu khalu punaḥ santīme devanāgayakṣā buddhāś ca bhagavanto ye mama cittāśayaṃ jānanti /",
    "T04sanssr_pu:4882": " te mama sākṣiṇaḥ /",
    "T04sanssr_pu:4883": " so 'ham ihāraṇyāyatane prativasann akuśalacittasya vaśaṃ gacchāmi /",
    "T04sanssr_pu:4884": " yadi punar aham iyaddūram āgata eko 'dvitīyo 'saṃstabdho 'mamo 'parigrahaḥ kāmavitarkaṃ vā vitarkayeyaṃ /",
    "T04sanssr_pu:4885": " vyāpaādaṃ vihinsāvitarkaṃ vā vitarkayeyam anyaṃ vākuśalavitarkaṃ vitarkayeyaṃ /",
    "T04sanssr_pu:4886": " nirviśeṣo bhaveyaṃ saṃsargasaṃgaṇikābhir etaiḥ satvaiḥ /",
    "T04sanssr_pu:4887": " te ca me devanāgayakṣā visaṃvāditāḥ buddhāś ca bhagavanto 'nnabhirāddhā bhaviṣyantīti //",
    "T04sanssr_pu:4888": " iti śikṣāsamuccaye araṇyasaṃvarṇano nāmaikādaśaḥ paricchedaḥ //",
    "T04sanssr_pu:4889": " [XII. cittaparikarma]",
    "T04sanssr_pu:4890": " cittaparikarma dvādaśaḥ paricchedaḥ //",
    "T04sanssr_pu:4891": " tad evam araṇye vasan samādhānāya yujyate //",
    "T04sanssr_pu:4892": " uktaṃ hi bhagavatyāṃ /",
    "T04sanssr_pu:4893": " sa teṣām eva satvānām arthāya dhyānapāramitāyāṃ carann avikṣiptacitto bhavati /",
    "T04sanssr_pu:4894": " tat kasya hetoḥ /",
    "T04sanssr_pu:4895": " tathā hy asyaivaṃ bhavati /",
    "T04sanssr_pu:4896": " laukikī dhyānopapattir api tāvad vikṣiptacittasya durlabhā /",
    "T04sanssr_pu:4897": " kaḥ punar vādo 'nnuttarā samyaksaṃbodhiḥ /",
    "T04sanssr_pu:4898": " tasmān mayāvikṣiptacittena bhavitavyam /",
    "T04sanssr_pu:4899": " yāvann annuttarāṃ samyaksaṃbodhim abhisaṃbuddheyam iti //",
    "T04sanssr_pu:4900": " punar asyām uktaṃ /",
    "T04sanssr_pu:4901": " punar aparaṃ subhūte bodhisatvo mahāsatvaḥ prathamacittotpādam upādāya dhyānapāramitāyāṃ caran sarvākārajñatāpratisaṃyuktair manasikārair dhyānaṃ samāpadyate /",
    "T04sanssr_pu:4902": " sa cakṣuṣā rūpāṇi dṛṣṭvā na nimittagrāhī bhavati nānuvyañjanagrāhī /",
    "T04sanssr_pu:4903": " yato 'dhikaraṇam asya cakṣurindriyeṇāsaṃvarasaṃvṛtasya viharato 'bhidhyādaurmanasye anye vā pāpakā akuśalā dharmāś cittam anuprāpnuyuḥ /",
    "T04sanssr_pu:4904": " teṣāṃ saṃvarāya pratipadyate /",
    "T04sanssr_pu:4905": " rakṣati cakṣurindriyam /",
    "T04sanssr_pu:4906": " evaṃ śrotreṇa śabdān śrutvā /",
    "T04sanssr_pu:4907": " ghrāṇena gandhān ghrātvā /",
    "T04sanssr_pu:4908": " jihvayā rasān āsvādya /",
    "T04sanssr_pu:4909": " kāyena spraṣṭavyāni spṛṣṭvā /",
    "T04sanssr_pu:4910": " manasā dharmān vijñāya na nimittagrāhī bhavati /",
    "T04sanssr_pu:4911": " nānuvyañjanagrāhī /",
    "T04sanssr_pu:4912": " yato 'dhikaraṇam asya mana indriyeṇāsaṃvarasaṃvṛtasya pāpakāś cittam anuprāpnuyuḥ /",
    "T04sanssr_pu:4913": " teṣāṃ saṃvarāya pratipadyate /",
    "T04sanssr_pu:4914": " rakṣati mana indriyaṃ /",
    "T04sanssr_pu:4915": " sa gacchann api tiṣṭhann api niṣaṇṇo 'pi śayāno 'pi bhāṣamāṇo 'pi samāhitāvasthām asamāhitāvasthāṃ na vijahāti /",
    "T04sanssr_pu:4916": " sa bhavaty ahastalolaḥ /",
    "T04sanssr_pu:4917": " apādalolo 'mukhalolo 'prakīrṇavāk /",
    "T04sanssr_pu:4918": " avikṣiptendriyo 'nnuddhato 'nnunnato 'capalo 'nnalaso 'saṃbhrāntakāyo 'saṃbhrāntacittaḥ /",
    "T04sanssr_pu:4919": " śāntakāyaḥ śāntavāk śāntacittaḥ /",
    "T04sanssr_pu:4920": " rahasy arahasi vā kalpiteryāpathaḥ saṃtuṣṭaḥ // pe //",
    "T04sanssr_pu:4921": " subharaḥ supoṣaḥ /",
    "T04sanssr_pu:4922": " sūpāsyaḥ kalyāṇācāragocaraḥ /",
    "T04sanssr_pu:4923": " saṃgaṇikayāpi vivekagocaraḥ /",
    "T04sanssr_pu:4924": " lābhe 'lābhe ca samo nirvikāraḥ /",
    "T04sanssr_pu:4925": " annunnato 'nnavanataḥ /",
    "T04sanssr_pu:4926": " evaṃ sukhe duṣkhe /",
    "T04sanssr_pu:4927": " stutau nindāyāṃ /",
    "T04sanssr_pu:4928": " yaśasy ayaśasi /",
    "T04sanssr_pu:4929": " jīvite maraṇe ca samo nirvikāro 'nnunnato 'nnavanataḥ /",
    "T04sanssr_pu:4930": " evaṃ śatrau mitre ca /",
    "T04sanssr_pu:4931": " manāpavartini ... /",
    "T04sanssr_pu:4932": " āryeṣv annāryeṣu /",
    "T04sanssr_pu:4933": " śabdeṣu saṃkīrṇeṣv asaṃkīrṇeṣu /",
    "T04sanssr_pu:4934": " priyāpriyeṣu ca rūpeṣu samo nirvikāraḥ /",
    "T04sanssr_pu:4935": " annunnato 'nnavanataḥ /",
    "T04sanssr_pu:4936": " anurodhavirodhāpagataḥ /",
    "T04sanssr_pu:4937": " tat kasya hetoḥ /",
    "T04sanssr_pu:4938": " tathā hi sa svalakṣaṇaśūnyān asaṃbhūtān aniṣpannān annabhinirvṛttān sarvadharmān paśyatīti vistaraḥ //",
    "T04sanssr_pu:4939": " tatra līne manasi muditā bhāvanayottejanaṃ kuryāt /",
    "T04sanssr_pu:4940": " uddhate tv anityatāmanasikāraiḥ praśamaḥ //",
    "T04sanssr_pu:4941": " ubhayapratipakṣārthaṃ cāryarāṣṭrapāloktāṃ gāthāṃ smaret /",
    "T04sanssr_pu:4942": " bahu kalpakoṭībhi kadāci buddho utpadyate lokahito maharṣi /",
    "T04sanssr_pu:4943": " labdho 'dhunā sa pravaraḥ kṣaṇo 'dya tyajati pramādaṃ yadi moktukāma / iti //",
    "T04sanssr_pu:4944": " tathā / mayopamaṃ vitatham etat svapnopamaṃ ca saṃskṛtam avekṣya na cirād bhaviṣyati viyogaḥ sarvapriyaiḥ /",
    "T04sanssr_pu:4945": " na nityam iha kaścit /",
    "T04sanssr_pu:4946": " udyujya yathā ghaṭata nityaṃ pāramitāsu bhūmiṣu baleṣu /",
    "T04sanssr_pu:4947": " mā jātu sraṃsaya vīryaṃ yāvan na budhyathā pravarabodhim / iti //",
    "T04sanssr_pu:4948": " āryalalitavistare 'py uktaṃ /",
    "T04sanssr_pu:4949": " jvalitaṃ tribhuvaṃ jaravyādhidukhair maraṇāgnipradīptam anātham idam /",
    "T04sanssr_pu:4950": " bhavaniḥśaraṇe sada mūḍha jagad bhramati bhramaro yathā kumbhagataḥ //",
    "T04sanssr_pu:4951": " adhruvaṃ tribhuvaṃ śaradabhranibhaṃ naṭaraṅgasamā jagi janmacyutiḥ /",
    "T04sanssr_pu:4952": " girinadyasamaṃ laghuśīghrajavaṃ vrajatāyu jage yatha vidyu nabhe //",
    "T04sanssr_pu:4953": " bhuvi devapure tryapāyapathe bhavatṛṣṇāvidyavaśā janatā /",
    "T04sanssr_pu:4954": " parivarttiṣu pañcagatiṣv abudhā yatha kumbhakarasya hi cakra bhramī //",
    "T04sanssr_pu:4955": " priyarūpavaraiḥ sada snigdharutaiḥ śubhagandharasair varasparśasukhaiḥ /",
    "T04sanssr_pu:4956": " pariṣiktam idaṃ kalipāśa jagat mṛgalubdhakapāśi yathaiva kapi //",
    "T04sanssr_pu:4957": " sabhayāḥ saraṇāḥ sada vairakarāḥ bahuśokopadrava kāmaguṇāḥ /",
    "T04sanssr_pu:4958": " asidhārasamā viṣapattranibhāḥ jahitāryajanair yatha mīḍhaghaṭaḥ //",
    "T04sanssr_pu:4959": " smṛtimoṣakarās tamasīkaraṇā bhayahetukarā dukhamūla sadā /",
    "T04sanssr_pu:4960": " bhavatṛṣṇalatāya vivṛddhikarāḥ sabhayāḥ saraṇā sada kāmaguṇāḥ //",
    "T04sanssr_pu:4961": " yatha agnikhadāḥ jvalitāḥ sabhayāḥ tatha kāma ime viditāryajanaiḥ /",
    "T04sanssr_pu:4962": " mahapaṅkasamā aśiśūlasamā madhudigdha iva kṣuradhārasamā //",
    "T04sanssr_pu:4963": " yatha sarpaśiro yatha mīḍhaghaṭaḥ tatha kāma ime viditā viduṣām /",
    "T04sanssr_pu:4964": " tatha śūlasāmā dvijapeśisamā yatha śvānakaraṃ kiśavaira tathodakacandranibhā imi kāmaguṇāḥ pratibimba ivā girighoṣa yathā /",
    "T04sanssr_pu:4965": " pratibhāsasamā naṭaraṅganibhā tatha svapnasamā viditāryajanaiḥ //",
    "T04sanssr_pu:4966": " kṣaṇikāvasikā imi kāmaguṇāḥ tatha māyamarīcisamā alikodakabudbudaphenasamā vitathāḥ parikalpasamutthita buddha budhaiḥ //",
    "T04sanssr_pu:4967": " prathame vayase vararūpadharaḥ priya iṣṭamato iya bālacārī /",
    "T04sanssr_pu:4968": " jaravyādhidukhair hatatejavapuṃ vijahanti mṛgā iva śuṣkanadīm //",
    "T04sanssr_pu:4969": " dhanadhānyavaro bahudravyabalī priya iṣṭamato iya bālacārī /",
    "T04sanssr_pu:4970": " parihīṇadhanaṃ puna kṛcchragataṃ vijahanti narā iva śūnyaṭavīm //",
    "T04sanssr_pu:4971": " yatha puṣpadrumo saphalo va drumo narudānarataḥ tatha prītikaraḥ /",
    "T04sanssr_pu:4972": " dhanahīnu jarārditu yācanako bhavate tada apriyagṛdhrasamaḥ //",
    "T04sanssr_pu:4973": " prabhudravyabalī vararūpadharaḥ priyasaṅgamanendriyaprītikaraḥ /",
    "T04sanssr_pu:4974": " jarāvyādhidukhārditu kṣīṇadhano bhavate tada apriyamṛtyusamaḥ //",
    "T04sanssr_pu:4975": " jarayā jaritaḥ samatītavayo druma vidyuhato va yathā bhavati /",
    "T04sanssr_pu:4976": " jarajīrṇa agāra yathā sabhayo jaraniḥśaraṇaṃ laghu brūhi mune //",
    "T04sanssr_pu:4977": " jara śoṣayate naranārigaṇaṃ yatha mālulatā ghana śālavanam /",
    "T04sanssr_pu:4978": " jara vīryaparākramavegaharī jara paṅkanimagna yathā puruṣo //",
    "T04sanssr_pu:4979": " jara rūpa surūpavirūpakarī jara tejaharī balasthāmaharī /",
    "T04sanssr_pu:4980": " sada saukhyaharī paribhāvakarī jara mṛtyukarī jara ojaharī //",
    "T04sanssr_pu:4981": " bahurogaśatair ghanavyādhidukhaiḥ upasṛṣṭu jagaj jvalaneva mṛgāḥ /",
    "T04sanssr_pu:4982": " jara vyādhigataṃ prasamīkṣya jagat dukhaniḥśaraṇaṃ laghu deśaya hī //",
    "T04sanssr_pu:4983": " śiśirehi yathā himadhātu mahaṃ tṛṇagulmavanauṣadhi ojaharo /",
    "T04sanssr_pu:4984": " tatha ojaharo 'yu vyādhi jage parihīyati indriyarūpabalam //",
    "T04sanssr_pu:4985": " dhanadhānyamahārthakṣayāntakaraḥ paribhāvakaraḥ sad vyādhi jage /",
    "T04sanssr_pu:4986": " pratighātakaraḥ priyadveṣakaraḥ paridāhakaro yatha sūryu nabhe //",
    "T04sanssr_pu:4987": " maraṇaṃ cyavanaṃ cyuti kālakriyā priyadravyajanena viyogu sadā /",
    "T04sanssr_pu:4988": " apunāgamanaṃ ca asaṃgamanaṃ drumapattraphalā nadiśrotu yathā //",
    "T04sanssr_pu:4989": " maraṇaṃ vaśitān avaśīkurute maraṇaṃ harate nadi dāru yathā /",
    "T04sanssr_pu:4990": " asahāyanaro vrajate 'dvitīyaḥ svakakarmaphalānugato vivaśaḥ //",
    "T04sanssr_pu:4991": " maraṇaṃ grasate bahu prāṇiśatān makaro va jalākari bhūtagaṇān /",
    "T04sanssr_pu:4992": " garuḍo uragaṃ mṛgarāja gaja jvalano va tṛṇauṣadhibhūtagaṇam / iti //",
    "T04sanssr_pu:4993": " rājāvavādakasūtre 'py āha /",
    "T04sanssr_pu:4994": " tad yathā mahārāja catasṛbhyo digbhyaś catvāraḥ parvatā āgaccheyur dṛḍhāḥ /",
    "T04sanssr_pu:4995": " sāravanto 'khaṇḍā acchidrā asuṣirāḥ susaṃvṛtā ekaghanā nabhaḥ spṛśantaḥ pṛthivīṃ",
    "T04sanssr_pu:4996": " collikhantaḥ sarvatṛṇakāṣṭhaśākhāparṇapalāśādi sarvasatvaprāṇibhūtāni nirmathnantas",
    "T04sanssr_pu:4997": " tebhyo na sukaraṃ javena vā palāyituṃ balena vā dravyamantrauṣadhibhir vā nivartayitum /",
    "T04sanssr_pu:4998": " evam eva mahārāja catvārīmāni mahābhayāny āgacchanti yeṣāṃ na sukaraṃ javena vā palāyituṃ balena dravyamantrauṣadhair vā nivartanaṃ kartum /",
    "T04sanssr_pu:4999": " katamāni catvāri /",
    "T04sanssr_pu:5000": " jarā vyādhir maraṇaṃ vipattiś ca //",
    "T04sanssr_pu:5001": " jarā mahārāja āgacchati yauvanaṃ pramathamānā /",
    "T04sanssr_pu:5002": " vyādhir mahārāja āgacchaty ārogyaṃ pramathamānaḥ /",
    "T04sanssr_pu:5003": " maraṇam āgacchati jīvitaṃ pramathamānaṃ /",
    "T04sanssr_pu:5004": " vipattir mahārājāgacchati sarvāḥ saṃpattīḥ pramathamānā /",
    "T04sanssr_pu:5005": " tat kasya hetoḥ /",
    "T04sanssr_pu:5006": " tad yathā mahārāja siṃho mṛgarājo rūpasaṃpanno javasaṃpannaḥ sujātanakhadaṃṣṭrākarālo mṛgagaṇam anupraviśya mṛgaṃ gṛhītvā yathākāmakaraṇīyaṃ karoti /",
    "T04sanssr_pu:5007": " sa ca mṛgo 'tibalaṃ vyāḍamukham āsādya vivaśo bhavati /",
    "T04sanssr_pu:5008": " evam eva mahārāja viddhasya mṛtyuśalyenāpagatamadasyāparāyaṇasya marmasu chidyamāneṣu",
    "T04sanssr_pu:5009": " mucyamāneṣu sandhiṣu māṃsaśoṇite pariśuṣyamāṇe paritaptatṛṣitavihvalavadanasya karacaraṇavikṣepābhiyuktasyākarmaṇyasyāsamarthasya",
    "T04sanssr_pu:5010": " lālāsiṅghāṇakapūyamūtrapurīṣopaliptasya īṣajjīvitāvaśeṣasya karmabhavāt punar bhavam",
    "T04sanssr_pu:5011": " ālambānasya yamapuruṣabhayabhītasya kālarātrivaśagatasya caramāśvāsapraśvāseṣūparudhyamāneṣu",
    "T04sanssr_pu:5012": " e kākino 'dvitīyasyāsahāyasyemaṃ lokaṃ jahataḥ paralokam ākrāmato mahāpathaṃ vrajato",
    "T04sanssr_pu:5013": " mahākāntāraṃ praviśato mahāgahanaṃ samavagāhamānasya mahāndhakāraṃ pratipadyamānasya",
    "T04sanssr_pu:5014": " mahārṇavenorjyamānasya karmavāyunāhriyamāṇasyānimittīkṛtāṃ diśaṃ gacchato nānyat",
    "T04sanssr_pu:5015": " trāṇaṃ nānyac charaṇaṃ nānyat parāyaṇam ṛte dharmāt /",
    "T04sanssr_pu:5016": " dharmo hi mahārāja tasmin samaye trāṇaṃ layanaṃ śaraṇaṃ parāyaṇaṃ bhavati /",
    "T04sanssr_pu:5017": " tad yathā śītārttasyāgnipratāpaḥ /",
    "T04sanssr_pu:5018": " agnim apagatasyānirvāpaṇaṃ /",
    "T04sanssr_pu:5019": " uṣṇārttasya śaityaṃ /",
    "T04sanssr_pu:5020": " adhvānaṃ pratipannasya śītalaṃ chāyopavanaṃ /",
    "T04sanssr_pu:5021": " pipāsitasya śītalajalaṃ /",
    "T04sanssr_pu:5022": " bubhukṣitasya vā praṇītam annaṃ /",
    "T04sanssr_pu:5023": " vyādhitasya vaidyauṣadhiparicārakāḥ /",
    "T04sanssr_pu:5024": " bhayabhītasya balavantaḥ sahāyāḥ /",
    "T04sanssr_pu:5025": " sādhavaḥ pratiśaraṇā bhavanti /",
    "T04sanssr_pu:5026": " evam eva mahārāja viddhasya mṛtyuśalyenāpagatamadasyātrāṇasyāśaraṇasyāparāyaṇasya nānyat trāṇaṃ nānyat parāyaṇam anyatra dharmāt /",
    "T04sanssr_pu:5027": " tasmāt tarhi te mahārājānityatānudarśinā bhavitavyaṃ kṣayavyayānudarśinā bhavitavyaṃ maraṇabhayabhītena /",
    "T04sanssr_pu:5028": " dharmeṇaiva te mahārāja rājyaṃ kārayitavyaṃ nādharmeṇa /",
    "T04sanssr_pu:5029": " tat kasya hetoḥ /",
    "T04sanssr_pu:5030": " asyāpi te mahārājātmabhāvasyaivaṃ suciram api parirakṣitasya suciram api śucinā praṇītena khādanīyabhojanīyāsvādanīyena saṃtarpitasya saṃpravāritasya",
    "T04sanssr_pu:5031": " kṣutapipāsāparigatasya kālakriyā bhaviṣyati /",
    "T04sanssr_pu:5032": " evaṃ kāśikauśeyadūkūlapattrorṇākṣaumādibhir vastraviśeṣair ācchāditasya caramaśayanāvasthitasya vividhasvedāmbuklinnamalinavasanāvṛtasya kālakriyā bhaviṣyati /",
    "T04sanssr_pu:5033": " evam api te mahārāja snānānulepanavāsadhūpapuṣpasurabhigandhasyātmabhāvasya na cireṇa durgandhatā bhaviṣyati /",
    "T04sanssr_pu:5034": " evaṃ stryāgāramadhyagatasyāpi te strīgaṇaparivṛtasya nānāvādyagītatūryanādyair upagīyamānasya",
    "T04sanssr_pu:5035": " sumanasaḥ krīḍato ramamāṇasya paricārayato maraṇabhayabhītasyātīva duṣkhadaurmanasyābhyāṃ",
    "T04sanssr_pu:5036": " kālakriyā bhaviṣyati /",
    "T04sanssr_pu:5037": " evam api te mahārāja gṛheṣūpalepanopalipteṣu susthāpitārgaleṣu supihitavātāyaneṣu",
    "T04sanssr_pu:5038": " bahugandhadhūpapuṣpatailavartiprajvāliteṣv āsaktapaṭṭadāmakalāpeṣu muktakusumāvakīrṇeṣu",
    "T04sanssr_pu:5039": " gandhaghaṭikānirdhūpiteṣu anyastapādapīṭhapaṭikāstaraṇagoṇikāstaraṇakācalindikaprāvaraṇasāntarochadapaṭikobhayakṛtopadhāneṣu",
    "T04sanssr_pu:5040": " paryaṅkeṣu śayitvā /",
    "T04sanssr_pu:5041": " punaś ca śṛgālakākagṛdhramṛtakaḍevaramāṃsāsthikeśarudhiravaśākule paramabībhatse śmaśāne gataceṣṭasyātmabhāvaḥ pṛthivyām avaśaḥ śeṣyate /",
    "T04sanssr_pu:5042": " evam api te mahārāja gajaskandhāśvapṛṣṭharathābhirūḍhasya śaṅkhapaṭaheṣv āhanyamāneṣu",
    "T04sanssr_pu:5043": " chatreṇa dhāryamāṇena bālavyajanena vījayamānasyānnekahastyaśvarathapadātibhir anuyātasyāñjaliśatasahasrair namaḥkriyamāṇasya /",
    "T04sanssr_pu:5044": " nirgamanam anubhūya na cirān niśceṣṭasya mṛtaśayanābhirūḍhasya caturbhiḥ puruṣair",
    "T04sanssr_pu:5045": " utkṣiptasya dakṣiṇena nagaradvāreṇa nirṇītasya mātāpitṛbhrātṛbhaginībhāryāputraduhitṛvayasyadāsīdāsakarmakarapauruṣeyaiḥ",
    "T04sanssr_pu:5046": " śokagatahṛdayair vikṣiptakeśair utkṣiptabhujaiḥ sorastāḍaṃ paramakaruṇaṃ /",
    "T04sanssr_pu:5047": " hā putra hā nātha hā tāta hā svāminn ity ākrandamānaiḥ paurajānapadaiḥ saparibhāvadṛśyamānasya",
    "T04sanssr_pu:5048": " śmaśānaṃ nītasya punaḥ kākagṛdhraśvaśṛgālādibhir bhakṣitasya tāny asthīny agninā",
    "T04sanssr_pu:5049": " vā dagdhāni pṛthivyāṃ vā nikhānitāni adbhir vā klinnāni vātātāpavarṣair vā cūrṇīkṛtāni",
    "T04sanssr_pu:5050": " digvidikṣu prakṣiptāni tatraiva pūtabhavam āyāsyanti /",
    "T04sanssr_pu:5051": " evam anityāḥ sarvasaṃskārā evam adhruvā iti vistaraḥ //",
    "T04sanssr_pu:5052": " tatra kleśāḥ prādhānyena rāgadveṣamohā yasyaiṣām ekatarasya tāvat pratipakṣam ādau bhāvayet tannidānaṃ ca varjayet //",
    "T04sanssr_pu:5053": " tatrāryaratnameghe tāvad āha /",
    "T04sanssr_pu:5054": " sa rāgasya pratipakṣaṃ bhajate /",
    "T04sanssr_pu:5055": " rāgotpattipratyayāṃś ca varjayati /",
    "T04sanssr_pu:5056": " katamaś ca sa rāgasya pratipakṣaḥ /",
    "T04sanssr_pu:5057": " katame ca te rāgotpattipratyayāḥ /",
    "T04sanssr_pu:5058": " aśubhābhāvanārāgasya pratipakṣaḥ /",
    "T04sanssr_pu:5059": " janapadakalyāṇīrāgotpattipratyayaḥ /",
    "T04sanssr_pu:5060": " katamā ca sāśubhābhāvanā /",
    "T04sanssr_pu:5061": " yad uta santy asmin kāye keśā romāṇi nakhā dantā rajo malaṃ tvak māṃsāsthi snāyuḥ śirā vṛkkā hṛdayaṃ plīhakaḥ klomakaḥ /",
    "T04sanssr_pu:5062": " antrāṇy antraguṇa āmāśayaḥ pakvāśayaḥ /",
    "T04sanssr_pu:5063": " audaryakaṃ yakṛt purīṣam aśru svedaḥ kheṭaḥ siṅghāṇakaṃ vasā lasikā majjā medaḥ pittaṃ śleśmā pūyaṃ śoṇitaṃ mastakaṃ mastakaluṅgaṃ prasrāvaḥ",
    "T04sanssr_pu:5064": " eṣu ca vastuṣu bodhisatva upaparīkṣaṇajātīyo bhavati /",
    "T04sanssr_pu:5065": " tasyaivam upaparīkṣamāṇasyaivaṃ bhavati /",
    "T04sanssr_pu:5066": " yo 'pi tāvat syād bālo mūḍhaḥ abhavyo 'kuśalaḥ so 'pi tāvad etāni vastūni jñātvā rāgacittaṃ notpādayet /",
    "T04sanssr_pu:5067": " prāg eva saprajñajātīyaḥ /",
    "T04sanssr_pu:5068": " evaṃ hi bodhisatvo 'śubhābhāvanābahulo bhavatīti //",
    "T04sanssr_pu:5069": " bhagavatyām apy uktaṃ /",
    "T04sanssr_pu:5070": " punar aparaṃ subhūte bodhisatvo mahāsatvaḥ prajñāpāramitāyāṃ carann imam evaṃ kāyaṃ yathābhūtaṃ prajānāti /",
    "T04sanssr_pu:5071": " tad yathāpi nāma subhūte goghātako vā goghātakāntevāsī vā gāṃ hatvā tīkṣṇena śastreṇa catvāri phalakāni kṛtvā pratyavekṣate sthito 'thavā niṣaṇṇaḥ",
    "T04sanssr_pu:5072": " evam eva subhūte bodhisatvaḥ prajñāpāramitāyāṃ carann imam eva kāyaṃ dhātuśo yathābhūtaṃ prajānāti /",
    "T04sanssr_pu:5073": " asty asmin kāye pṛthivīdhātur abdhātur api tejodhātur api vāyudhātur apīti / pe //",
    "T04sanssr_pu:5074": " punar apy āha /",
    "T04sanssr_pu:5075": " tad yathāpi subhūte karṣakasya mūtoḍī pūrṇā nānādhānyānāṃ śālīnāṃ vrīhīṇāṃ tilānāṃ taṇḍulānāṃ mudrānāṃ māṣāṇāṃ yavānāṃ godhūmānāṃ maśūrāṇāṃ sarṣapāṇāṃ /",
    "T04sanssr_pu:5076": " tān etān cakṣuṣmān puruṣaḥ pratyavekṣamāṇaḥ /",
    "T04sanssr_pu:5077": " evaṃjātīyād ayaṃ śālir ayaṃ vrīhir amī tilā amī taṇḍulā amī mudrā amī māṣā yavā amī godhūmā amī maśūrā amī sarṣapā iti //",
    "T04sanssr_pu:5078": " evam eva bodhisatvo mahāsatvaḥ prajñāpāramitāyāṃ carann imam eva kāyam ūrddhvaṃ pādatalād",
    "T04sanssr_pu:5079": " adhaḥ keśamastakanakharomatvak romaparyantaṃ pūrṇaṃ nānāprakārasyāśucer yathābhūtaṃ pratyavekṣate /",
    "T04sanssr_pu:5080": " santy asmin kāye keśā romāṇi nakhā yāvan mastakaṃ mastakaluṅgam akṣigūthaṃ karṇagūtham iti // pe //",
    "T04sanssr_pu:5081": " punar aparaṃ subhūte bodhisatvaḥ śmaśānagataḥ paśyati nānārūpāṇi mṛtaśarīrāṇi śmaśāne",
    "T04sanssr_pu:5082": " 'paviddhāni śavaśayane ujjhitāni ekāhamṛtāni vā dvyahamṛtāni vā tryahamṛtāni vā caturahamṛtāni",
    "T04sanssr_pu:5083": " vā pañcāhamṛtāni vā vyādhmātakāni vinīlakāni vipūyakāni vipaṭhyakāni /",
    "T04sanssr_pu:5084": " sa imam eva kāyaṃ tatropasaṃharati /",
    "T04sanssr_pu:5085": " ayam api kāya evaṃdharmā evaṃsvabhāvaḥ /",
    "T04sanssr_pu:5086": " etāṃ dharmatām avyativṛttae iti //",
    "T04sanssr_pu:5087": " evaṃ hi subhūte bodhisatvo mahāsatvaḥ prajñāpāramitāyāṃ caran bahirdhā kāye kāyānudarśī viharati // pe //",
    "T04sanssr_pu:5088": " punar aparaṃ yadā mṛtaśarīrāṇi śmaśāne utsṛṣṭāni paśyati /",
    "T04sanssr_pu:5089": " ṣaḍrātramṛtāni kākair vā khādyamānāni kurarair vā gṛdhrair vā śvabhir vā śṛgālair vā tato 'nyair vā nānāvidhaiḥ prāṇakajātaiḥ khādyamānāni sa imam eva kāyaṃ tatropasaṃharati /",
    "T04sanssr_pu:5090": " ayam api kāya evaṃdharmā evaṃsvabhāvaḥ /",
    "T04sanssr_pu:5091": " etāṃ dharmatāṃ na vyativṛttae iti //",
    "T04sanssr_pu:5092": " punar aparaṃ yadā mṛtaśarīrāṇi paśyati śmaśāne utsṛṣṭāni vikhāditāny aśucīni durgandhāni /",
    "T04sanssr_pu:5093": " sa imam eva kāyaṃ tatropasaṃharatīti pūrvavat // pe //",
    "T04sanssr_pu:5094": " punar aparaṃ yadā paśyati mṛtaśarīrāṇi śivapathikāyām asthisaṃkalikāṃ māṃsaśoṇitamrakṣitāṃ snāyuvinibaddhāṃ /",
    "T04sanssr_pu:5095": " sa tatremam eva kāyam iti pūrvavat //",
    "T04sanssr_pu:5096": " punar aparaṃ yadā mṛtaśarīrāṇi paśyati śivapathikāyām asthisaṃkalībhūtāni apagatamāṃsaśoṇitasnāyubandhanāni /",
    "T04sanssr_pu:5097": " sa imam eva kāyam iti pūrvavat //",
    "T04sanssr_pu:5098": " punar aparaṃ yadā paśyati śivapathikāyām asthīni digvidikṣu kṣiptāni /",
    "T04sanssr_pu:5099": " yad utānyena pādāsthīni /",
    "T04sanssr_pu:5100": " anyena jaṅghāsthīni /",
    "T04sanssr_pu:5101": " anyena corvasthīni /",
    "T04sanssr_pu:5102": " anyena śroṇikaṭāhakaṃ /",
    "T04sanssr_pu:5103": " anyena pṛṣṭhavaṃśam anyena pārśvakāsthīni /",
    "T04sanssr_pu:5104": " anyena grīvāsthīni /",
    "T04sanssr_pu:5105": " anyena bāhvasthīni /",
    "T04sanssr_pu:5106": " sa imam eva kāyam upasaṃharatīti pūrvavat // pe //",
    "T04sanssr_pu:5107": " punar aparaṃ yadā paśyati śivapathikāyām asthīny annekavārṣikāṇi vātānupariśoṣitāni śaṅkhasannibhāni /",
    "T04sanssr_pu:5108": " imam eva kāyaṃ tatropasaṃharatīti pūrvavat /",
    "T04sanssr_pu:5109": " ayam api kāya evaṃdharmā evaṃsvabhāva etāṃ dharmatāṃ na vyativṛttae iti //",
    "T04sanssr_pu:5110": " punar aparaṃ subhūte bodhisatvo mahāsatvaḥ prajñāpāramitāyāṃ caran yadā paśyati śivapathikāyām",
    "T04sanssr_pu:5111": " asthīny annekavārṣikāṇi tirobhūtāni nīlāni kapotavarṇāni pūtīni cūrṇakajātāni pṛthivyāṃ",
    "T04sanssr_pu:5112": " pāṃsunā asamasamībhūtāni sa imam eva kāyaṃ tatropasaṃharati ayam api kāya evaṃdharmā evaṃsvabhāvaḥ /",
    "T04sanssr_pu:5113": " etāṃ dharmatāṃ na vyativṛttae iti //",
    "T04sanssr_pu:5114": " eṣa tāvat samāsato rāgasya samudācārapratipakṣaḥ /",
    "T04sanssr_pu:5115": " dveṣasya maitrī pratipakṣaḥ /",
    "T04sanssr_pu:5116": " apriyasatvādarśanaṃ ca /",
    "T04sanssr_pu:5117": " tena vā saha bhojanādyekārthatayāprītyutpādanaṃ tatra parasukhasyāśaṃsā prārthanā tṛṣṇābhinandanaṃ maitrī /",
    "T04sanssr_pu:5118": " kāmarāgapratyupakārahetubhyām akliṣṭaḥ sneha ity arthaḥ //",
    "T04sanssr_pu:5119": " sā trividhāryākṣayamatisūtre 'bhihitā /",
    "T04sanssr_pu:5120": " satvārambaṇā maitrī prathamacittotpādikānāṃ bodhisatvānāṃ /",
    "T04sanssr_pu:5121": " dharmārambaṇā caryāpratipannānāṃ bodhisatvānāṃ /",
    "T04sanssr_pu:5122": " annārambaṇā maitrī annutpattikadharmakṣāntipratilabdhānāṃ bodhisatvānām iti //",
    "T04sanssr_pu:5123": " punar buddhārambaṇā bodhisatvārambaṇā śrāvakapratyekabuddhārambaṇā satvārambaṇā ca /",
    "T04sanssr_pu:5124": " tatra satvārambaṇāyāḥ pūrvaṃ priye satve hitasukhopasaṃhārān na dhyānam abhyasya /",
    "T04sanssr_pu:5125": " tatsame maitrīm upasaṃharet /",
    "T04sanssr_pu:5126": " tataḥ pariciteṣu /",
    "T04sanssr_pu:5127": " tata udāsīneṣu /",
    "T04sanssr_pu:5128": " tataḥ samīpavāsiṣu /",
    "T04sanssr_pu:5129": " tataḥ svagrāmavāsiṣu /",
    "T04sanssr_pu:5130": " evaṃ paragrāme ca /",
    "T04sanssr_pu:5131": " evaṃ yāvad ekāṃ diśam adhimucya spharitvopasaṃpadya viharati /",
    "T04sanssr_pu:5132": " evaṃ daśasu dikṣu /",
    "T04sanssr_pu:5133": " buddhādyārambaṇāyās tv ayaṃ prayāso nāsti //",
    "T04sanssr_pu:5134": " sā ca vajradhvajapariṇāmanāyām uktā /",
    "T04sanssr_pu:5135": " sa bodhisatvacaryāyāṃ caran yāvanti kānicid dṛśyante rūpāṇi manojñāni vā pratikūlāni vā /",
    "T04sanssr_pu:5136": " evaṃ śabdā gandhā rasā spraṣṭavyā dharmā manojñā vā pratikūlā vā /",
    "T04sanssr_pu:5137": " annavadyā viśuddhāḥ kalyāṇodāraprabhāsvarā vā yena saumanasyaṃ jāyate /",
    "T04sanssr_pu:5138": " sukham avakrāmati /",
    "T04sanssr_pu:5139": " prasādo jāyate /",
    "T04sanssr_pu:5140": " prītiḥ saṃbhavati /",
    "T04sanssr_pu:5141": " prāmodyaṃ saṃtiṣṭhate /",
    "T04sanssr_pu:5142": " harṣaḥ prādurbhavati /",
    "T04sanssr_pu:5143": " daurmanasyaṃ nivartate /",
    "T04sanssr_pu:5144": " cittakalyatā prādurbhavati /",
    "T04sanssr_pu:5145": " cittaṃ karmaṇyaṃ bhavati /",
    "T04sanssr_pu:5146": " āśayo mṛdubhavati /",
    "T04sanssr_pu:5147": " indriyāṇi prahlādaṃ gacchanti /",
    "T04sanssr_pu:5148": " satatasukhaṃ saṃvedayamāna evaṃ pariṇāmayati /",
    "T04sanssr_pu:5149": " sarvabuddhānām etayā pariṇāmanayā bhūyasyā mātrayā te buddhā bhagavanto 'cintyena",
    "T04sanssr_pu:5150": " buddhavihārasukhena samanvāgatā bhavantv atulyena buddhasamādhisukhena susaṃgṛhītā",
    "T04sanssr_pu:5151": " bhavantv annantasukhena bhūyasyā mātrayopastabdhā bhavantu /",
    "T04sanssr_pu:5152": " apramāṇena buddhavimokṣasukhena samanvāgatā bhavantu /",
    "T04sanssr_pu:5153": " aprameyeṇa buddhaprātihāryasukhena susaṃgṛhītā bhavantu /",
    "T04sanssr_pu:5154": " acintyena buddhāsaṃgavihārasukhena suparigṛhītā bhavantu /",
    "T04sanssr_pu:5155": " durāsadena buddhavṛṣabhitasukhenābhichannā bhavantu /",
    "T04sanssr_pu:5156": " aprameyeṇa buddhabalasukhenātyantasukhitā bhavantu /",
    "T04sanssr_pu:5157": " sarvaveditaśāntenānnutpattisukhenādhikārasukhā bhavantu /",
    "T04sanssr_pu:5158": " asaṃgavihārasatatasamāhitena tathāgatasukhenādvayasamudācāreṇāvikopitasukhā bhavantu //",
    "T04sanssr_pu:5159": " evaṃ bodhisatvas tatkuśalamūlaṃ tathāgateṣu pariṇamayya bodhisatveṣu pariṇamayati /",
    "T04sanssr_pu:5160": " yad idam aparipūrṇānām abhiprāyāṇāṃ paripūrṇāya pariṇamayati /",
    "T04sanssr_pu:5161": " apariśuddhānāṃ sarvajñatādhyāśayānāṃ pariśuddhaye /",
    "T04sanssr_pu:5162": " apariniṣpannānāṃ sarvapāramitānāṃ pariniṣpattaye /",
    "T04sanssr_pu:5163": " vajropamasya bodhicittotpādasyādhiṣṭhānāya /",
    "T04sanssr_pu:5164": " anivartyasya sarvajñatāsaṃnāhasyāpratiprasrabdhaye /",
    "T04sanssr_pu:5165": " bodhisatvānāṃ kuśalamūlānāṃ mārgaṇatāyai /",
    "T04sanssr_pu:5166": " sarvajagatsamatāsthitasya mahāpraṇidhānasya paripūraye /",
    "T04sanssr_pu:5167": " sarvabodhisatvavihārāṇām adhigamāya /",
    "T04sanssr_pu:5168": " sarvabodhisatvendriyāṇāṃ tīkṣṇābhijñatāyai /",
    "T04sanssr_pu:5169": " sarvabodhisatvakuśalamūlānāṃ sarvajñatāsparśanatāyai //",
    "T04sanssr_pu:5170": " sa evaṃ tatkuśalamūlaṃ bodhisatvānām arthāya pariṇamayya buddhaśāsanāvacareṣu sarvaśrāvakapratyekabuddheṣu tatkuśalamūlam evaṃ pariṇāmayati",
    "T04sanssr_pu:5171": " te kecit satvā ekācchaṭāsaṃhātamātram api buddhaśabdaṃ sṛṇvati /",
    "T04sanssr_pu:5172": " dharmaśabdaṃ vāryasaṃghaparyupāsanaṃ vā kurvanti teṣāṃ tatkuśalamūlam annuttarāyai samyaksaṃbodhaye pariṇāmayati buddhānusmṛtiparipūryai pariṇāmayati",
    "T04sanssr_pu:5173": " dharmānusmṛtiprayogatāyai pariṇāmayati /",
    "T04sanssr_pu:5174": " āryasaṃghagauravāya pariṇāmayati /",
    "T04sanssr_pu:5175": " acirahitabuddhadarśanatāyai pariṇāmayati /",
    "T04sanssr_pu:5176": " cittapariśuddhaye pariṇāmayati /",
    "T04sanssr_pu:5177": " buddhadharmaprativedhāya pariṇāmayati /",
    "T04sanssr_pu:5178": " aprameyaguṇapratipattaye pariṇāmayati /",
    "T04sanssr_pu:5179": " sarvābhijñākuśalapariśuddhaye pariṇāmayati /",
    "T04sanssr_pu:5180": " dharmavimativinivartanāya pariṇāmayati /",
    "T04sanssr_pu:5181": " yathā buddhaśāsanāvacareṣu pariṇāmayati /",
    "T04sanssr_pu:5182": " śrāvakapratyekabuddheṣu ca tathā bodhisatvaḥ sarvasatveṣu tatkuśalamūlaṃ pariṇāmayati //",
    "T04sanssr_pu:5183": " yad idaṃ nairayikamārgavinivartanāya pariṇāmayati /",
    "T04sanssr_pu:5184": " tiryagyonivyavacchedāya pariṇāmayati /",
    "T04sanssr_pu:5185": " yamalokopacchedasukhāya pariṇāmayati /",
    "T04sanssr_pu:5186": " niravaśeṣasarvāpāyagatyupapattivyavacchedāya pariṇāmayati //",
    "T04sanssr_pu:5187": " teṣāṃ ca sarvasatvānām annuttarabodhichandavivardhanatāyai pariṇāmayati /",
    "T04sanssr_pu:5188": " adhyāśayasarvajñatācittalābhāya pariṇāmayati /",
    "T04sanssr_pu:5189": " sarvabuddhadharmāpratikṣepāya pariṇāmayati /",
    "T04sanssr_pu:5190": " atyantasukhasarvajñatābhūmisaṃvartanāya pariṇāmayati /",
    "T04sanssr_pu:5191": " atyantasarvasatvaviśuddhaye pariṇāmayati /",
    "T04sanssr_pu:5192": " sarvasatvānām annantajñānādhigamāya pariṇāmayati / pe //",
    "T04sanssr_pu:5193": " tasya yat kiñcic cīvarapiṇḍapātaśayanāsanaglānapratyayabhaiṣajyagamanāgamanaśarīropasthānaniṣadyādiniṣevaṇāyatanānāṃ",
    "T04sanssr_pu:5194": " pravartanakarma īryāpathādhiṣṭhānam īryāpathasyāvikopanaṃ kāyakarma vākkarma manaḥkarma",
    "T04sanssr_pu:5195": " sacuritaṃ ṣaṇṇām indriyāṇāṃ saṃvaraḥ svaśarīrāchādanamardanasnānakarma /",
    "T04sanssr_pu:5196": " aśitapītakhāditaṃ saṃmiñjitaprasāritāvalokitavilokitasuptajāgaritasvaśarīragatopasthānaṃ",
    "T04sanssr_pu:5197": " sarvam etad bodhisatvasya sarvajñatālambanaprayuktasya na kiñcid apariṇāmitaṃ sarvajñatāyāṃ",
    "T04sanssr_pu:5198": " sarvasatvahitasukhacittasya // pe //",
    "T04sanssr_pu:5199": " sarvajagatparitrāṇamanaso nityodyuktakuśalamūlasya madapramādavyativṛttasya // pe //",
    "T04sanssr_pu:5200": " sarvakleśaparāṅmukhasya sarvabodhisatvānuśikṣaṇacetasaḥ sarvajñatāmārgāpratihatasya jñānabhūminiṣevaṇasya paṇḍitasaṃvāsābhiratasya / pe //",
    "T04sanssr_pu:5201": " madhukara iva kuśalamūlasaṃbharaṇasya sarvajagaduccalitasantānasyānnabhiniviṣṭasarvasaṃskārasya / pe //",
    "T04sanssr_pu:5202": " antaśaḥ śvasv api tad anyeṣv api tiryagyonigateṣv ekaudanonmiñjitam ekālopaṃ vā parityajati /",
    "T04sanssr_pu:5203": " sugatāv upapattiṣu tat sarvaṃ teṣām eva hitāya teṣām eva parimocanāya pariṇāmayati /",
    "T04sanssr_pu:5204": " tasyās tiryagyones tasmād duṣkhārṇavāt tasmād duṣkhopādānāt tasmād duṣkhaskandhāt tasmād duṣkhāvedanāyāḥ /",
    "T04sanssr_pu:5205": " tasmād duṣkhopacayāt tasmād duṣkhābhisaṃskārāt tasmād duṣkhanidānāt tato duṣkhamūlāt",
    "T04sanssr_pu:5206": " tasmād duṣkhāyatanāt teṣāṃ satvānāṃ vinivartanāya pariṇāmayati tadārambaṇena ca sarvasatvārambaṇīkaroti manasikaroti /",
    "T04sanssr_pu:5207": " tatra kuśalamūle pūrvaṅgamīkaroti /",
    "T04sanssr_pu:5208": " yad idaṃ sarvajñatāyāṃ pariṇāmayati /",
    "T04sanssr_pu:5209": " bodhicittotpādena pratigṛhṇāti /",
    "T04sanssr_pu:5210": " tatra kuśalamūlam upanayati /",
    "T04sanssr_pu:5211": " saṃsārakāntārād vinivartayati /",
    "T04sanssr_pu:5212": " annāvaraṇena buddhasukhenābhimukhīkaroti /",
    "T04sanssr_pu:5213": " saṃsārasāgarād unmajjayati /",
    "T04sanssr_pu:5214": " buddhadharmaprayuktāya maitryā spharatīty ādi //",
    "T04sanssr_pu:5215": " imāś ca suvarṇabhāsoktā maitrīkaruṇāgarbhā gāthāḥ sarvā ādarataḥ samanvāhṛtya bhāvayitavyā antaśo vacasāpi //",
    "T04sanssr_pu:5216": " suvarṇabhāsottamadundubhena śāmyantu duṣkhās trisahasraloke /",
    "T04sanssr_pu:5217": " apāyaduṣkhā yamalokaduṣkhā dāridryaduṣkhāś ca iha triloke //",
    "T04sanssr_pu:5218": " anena co dundubhighoṣanādinā śāmyantu sarvavyasanāni loke /",
    "T04sanssr_pu:5219": " bhavantu satvā hy abhayāhatā tathā yathābhayāḥ śāntabhayāḥ munīndrāḥ //",
    "T04sanssr_pu:5220": " yathaiva sarvāryaguṇopapannāḥ saṃsārasarvajñamahāsamudrāḥ /",
    "T04sanssr_pu:5221": " tathaiva bhontū guṇasāgarāḥ prajāḥ samādhibodhyaṅgaguṇair upetāḥ //",
    "T04sanssr_pu:5222": " anena co dundubhighoṣanādinā bhavantu brahmasvara sarvasatvāḥ /",
    "T04sanssr_pu:5223": " spṛśantu buddhatvavarāgrabodhiṃ pravartayantū śubhadharmacakram //",
    "T04sanssr_pu:5224": " tiṣṭhantu kalpāni acintiyāni deśentu dharmaṃ jagato hitāya /",
    "T04sanssr_pu:5225": " hanantu kleśān vidhamantu duṣkhān samentu rāgaṃ tatha doṣa moham //",
    "T04sanssr_pu:5226": " ye satva tiṣṭhanti apāyabhūmau ādīptasaṃprajvalitāsthigātrāḥ /",
    "T04sanssr_pu:5227": " śṛṇvantu te dundubhisaṃpravāditaṃ namo 'stu buddhāya bhaṇantu vācam //",
    "T04sanssr_pu:5228": " jātismarāḥ satvā bhavantu sarve jātīśataṃ jātisahasrakoṭyaḥ /",
    "T04sanssr_pu:5229": " anusmarantū satataṃ munīndrān śṛṇvantu teṣāṃ vacanaṃ hy udāraṃ //",
    "T04sanssr_pu:5230": " anena co dundubhighoṣanādinā labhantu buddhehi samāgamaṃ sadā /",
    "T04sanssr_pu:5231": " vivarjayantū khalu pāpakarma carantu kuśalāni śubhakriyāṇi //",
    "T04sanssr_pu:5232": " sarvatra kṣetreṣu ca sarvaprāṇināṃ sarve ca duṣkhāḥ praśamantu loke /",
    "T04sanssr_pu:5233": " ye satva vikalendriya aṅgahīnāḥ te sarvi sakalendriya bhontu sāṃpratam //",
    "T04sanssr_pu:5234": " ye vyādhitā durbalakṣīṇagātrā nistrāṇabhūtāḥ śayitā diśāsu /",
    "T04sanssr_pu:5235": " te sarvi mucyantu ca vyādhito laghu labhantu cārogya balendriyāṇi //",
    "T04sanssr_pu:5236": " ye rājacaurabhaṭa tarjita vadhyaprāptā nānāvidhair bhayaśatair vyasanopapannāḥ /",
    "T04sanssr_pu:5237": " te sarvi satva vyasanāgataduṣkhitā hi mucyantu tair bhayaśataiḥ paramaiḥ sughoraiḥ //",
    "T04sanssr_pu:5238": " ye tāḍitā bandhanabaddhapīḍitā vividheṣu vyasaneṣu ca saṃsthitāhi /",
    "T04sanssr_pu:5239": " anneka āyāsasahasra ākulā vicitrabhayadāruṇaśokaprāptāḥ //",
    "T04sanssr_pu:5240": " te sarvi mucyantv iha bandhanebhyaḥ saṃtāḍitā mucyiṣu tāḍanebhyaḥ /",
    "T04sanssr_pu:5241": " vadhyāś ca saṃyujyiṣu jīvitena vyasanāgatā nirbhaya bhontu sarve //",
    "T04sanssr_pu:5242": " ye satva kṣuttarṣapipāsapīḍitā labhantu te bhojanapānacitram /",
    "T04sanssr_pu:5243": " andhāś ca paśyantu vicitrarūpāṃ badhirāś ca śṛṇvantu manojñaghoṣān //",
    "T04sanssr_pu:5244": " nagnāś ca vastrāṇi labhantu citrāṃ daridrasatvāś ca nidhiṃ labhantu /",
    "T04sanssr_pu:5245": " prabhūtadhanadhānyavicitraratnaiḥ sarve ca satvāḥ sukhino bhavantu //",
    "T04sanssr_pu:5246": " mā kasyacid bhāvatu duṣkhavedanāḥ saukhyānvitāḥ satva bhavantu sarve /",
    "T04sanssr_pu:5247": " abhirūpaprāsādikasaumyarūpā anneka sukha saṃcita nitya bhontu //",
    "T04sanssr_pu:5248": " manasānnapānāḥ susamṛddhapuṇyāḥ saha cittamātreṇa bhavantu teṣāṃ /",
    "T04sanssr_pu:5249": " vīṇā mṛdaṅgāḥ paṇavāḥ sughoṣakāḥ utsā sarāḥ puṣkariṇī taḍāgāḥ //",
    "T04sanssr_pu:5250": " suvarṇapadmotpalapadminīś ca saha cittamātreṇa bhavantu teṣām /",
    "T04sanssr_pu:5251": " gandhaṃ ca mālyaṃ ca vilepanaṃ ca vāsaś ca cūrṇaṃ kusumaṃ vicitram //",
    "T04sanssr_pu:5252": " triṣkālavṛkṣebhi pravarṣayantu gṛhṇantu te satva bhavantu hṛṣṭāḥ /",
    "T04sanssr_pu:5253": " kurvantu pūjāṃ daśasū diśāsu acintiyāṃ sarvatathāgatānām //",
    "T04sanssr_pu:5254": " sa bodhisatvān atha śrāvakāṇāṃ dharmasya bodhi pratisṛṣṭi tasya /",
    "T04sanssr_pu:5255": " nīcāṃ gatiṃ satva vivarjayantu bhavantu aṣṭākṣaṇavītivṛttāḥ //",
    "T04sanssr_pu:5256": " āsādayantū jinarājam uttamaṃ labhantu buddhehi samāgamaṃ sadā /",
    "T04sanssr_pu:5257": " sarvā striyo nitya narā bhavantu śūrāś ca vīrā vidupaṇḍitāś ca //",
    "T04sanssr_pu:5258": " te sarvi bodhāya carantu nityaṃ carantu te pāramitāsu ṣaṭsu /",
    "T04sanssr_pu:5259": " paśyantu buddhān daśasū diśāsu ratnadrumendreṣu sukhopaviṣṭān /",
    "T04sanssr_pu:5260": " vaiḍūryaratnāsanasaṃniṣaṇṇān dharmāṃś ca śṛṇvantu prakāśyamānān / iti //",
    "T04sanssr_pu:5261": " eṣā saṃkṣepato maitrī //",
    "T04sanssr_pu:5262": " dveṣasamudācārapratipakṣaḥ //",
    "T04sanssr_pu:5263": " mohānuśayasya pratītyasamutpādadarśanaṃ pratipakṣaḥ //",
    "T04sanssr_pu:5264": " tatra pratītyasamutpādaḥ śālistambasūtre 'bhihitaḥ /",
    "T04sanssr_pu:5265": " tatrādhyātmikasya pratītyasamutpādasya hetūpanibandhaḥ katamaḥ /",
    "T04sanssr_pu:5266": " yad idam avidyāpratyayāḥ saṃskārā yāvaj jātipratyayaṃ jarāmaraṇam iti /",
    "T04sanssr_pu:5267": " avidyā cen nābhaviṣyan naiva saṃskārāḥ prājñāsyanta /",
    "T04sanssr_pu:5268": " evaṃ yāvad yadi jātir nābhaviṣyan na jarāmaraṇaṃ prājñāsyata /",
    "T04sanssr_pu:5269": " atha satyām avidyāyāṃ saṃskārāṇām abhinirvṛttir bhavati /",
    "T04sanssr_pu:5270": " evaṃ yāvaj jātyāṃ satyāṃ jarāmaraṇasyābhinirvṛttir bhavati /",
    "T04sanssr_pu:5271": " tatrāvidyāyā naivaṃ bhavati /",
    "T04sanssr_pu:5272": " ahaṃ saṃskārān abhinirvartayāmīti /",
    "T04sanssr_pu:5273": " saṃskārāṇām apy evaṃ na bhavati /",
    "T04sanssr_pu:5274": " vayam avidyayābhinirvṛttā iti /",
    "T04sanssr_pu:5275": " evaṃ yāvaj jātyā naivaṃ bhavati /",
    "T04sanssr_pu:5276": " ahaṃ jarāmaraṇam abhinirvartayāmīti /",
    "T04sanssr_pu:5277": " jarāmaraṇasyāpi naivaṃ bhavati /",
    "T04sanssr_pu:5278": " ahaṃ jātyā nirvṛtta iti /",
    "T04sanssr_pu:5279": " atha ca satyām avidyāyāṃ saṃskārāṇām abhinirvṛttir bhavati prādurbhāvaḥ /",
    "T04sanssr_pu:5280": " evaṃ yāvaj jātyāṃ satyāṃ jarāmaraṇasyābhinirvṛttir bhavati prādurbhāvaḥ //",
    "T04sanssr_pu:5281": " evam ādhyātmikasya pratītyasamutpādasya hetūpanibandho draṣṭavyaḥ //",
    "T04sanssr_pu:5282": " katham ādhyātmikasya pratītyasamutpādasya pratyayopanibandho draṣṭavya iti /",
    "T04sanssr_pu:5283": " ṣaṇṇāṃ dhātūnāṃ samavāyāt /",
    "T04sanssr_pu:5284": " katam eṣāṃ ṣaṇṇāṃ dhātūnāṃ samavāyāt /",
    "T04sanssr_pu:5285": " yad idaṃ pṛthivyaptejovāyvākāśavijñānadhātūnāṃ samavāyād ādhyātmikasya pratītyasamutpādasya pratyayopanibandho draṣṭavyaḥ //",
    "T04sanssr_pu:5286": " tatrādhyātmikasya pratītyasamutpādasya pṛthivīdhātuḥ katama iti /",
    "T04sanssr_pu:5287": " yo 'yaṃ kāyasya saṃśleṣataḥ kaṭhinabhāvam abhinirvartayaty ayam ucyate pṛthivīdhātuḥ /",
    "T04sanssr_pu:5288": " yaḥ kāyasyānuparigrahaṃ kṛtyaṃ karoti ayam ucyate 'bdhātuḥ /",
    "T04sanssr_pu:5289": " yaḥ kāyasyāśitapītabhakṣitaṃ paripācayati ayam ucyate tejodhātuḥ /",
    "T04sanssr_pu:5290": " yaḥ kāyasyāśvāsapraśvāsakṛtyaṃ karoty ayam ucyate vāyudhātuḥ /",
    "T04sanssr_pu:5291": " yaḥ kāyasyāntaḥsauṣiryabhāvam abhinirvartayaty ayam ucyate ākāśadhātuḥ /",
    "T04sanssr_pu:5292": " yo nāmarūpam abhinirvartayati naḍakalāpayogena pañcavijñānakāyasaṃprayuktaṃ sāsravaṃ ca manovijñānam ayam ucyate vijñānadhātuḥ //",
    "T04sanssr_pu:5293": " asatsu pratyayeṣu kāyasyotpattir na bhavati /",
    "T04sanssr_pu:5294": " yadādhyātmikaḥ pṛthivīdhātur avikalo bhavaty evam aptejovāyvākāśavijñānadhātavaś cāvikalā bhavanti /",
    "T04sanssr_pu:5295": " tataḥ sarveṣāṃ samavāyāt kāyasyotpattir bhavati //",
    "T04sanssr_pu:5296": " tatra pṛthivīdhātor naivaṃ bhavati /",
    "T04sanssr_pu:5297": " ahaṃ kāyasya kaṭhinabhāvam abhinirvartayāmīti /",
    "T04sanssr_pu:5298": " abdhātor naivaṃ bhavati /",
    "T04sanssr_pu:5299": " ahaṃ kāyasyānuparigrahakṛtyaṃ karomīti /",
    "T04sanssr_pu:5300": " tejodhātor naivaṃ bhavati /",
    "T04sanssr_pu:5301": " ahaṃ kāyasyāśitapītakhāditaṃ paripācayāmīti /",
    "T04sanssr_pu:5302": " vāyudhātor naivaṃ bhavati /",
    "T04sanssr_pu:5303": " ahaṃ kāyasyāśvāsapraśvāsakṛtyaṃ karomīti /",
    "T04sanssr_pu:5304": " ākāśadhātor naivaṃ bhavati /",
    "T04sanssr_pu:5305": " ahaṃ kāyasyāntaḥ saurṣiryaṃ karomīti /",
    "T04sanssr_pu:5306": " vijñānadhātor naivaṃ bhavati /",
    "T04sanssr_pu:5307": " aham ebhiḥ pratyayair janita iti /",
    "T04sanssr_pu:5308": " atha ca satsv eṣu pratyayeṣu kāyasyotpattir bhavati /",
    "T04sanssr_pu:5309": " tatra pṛthivīdhātur nātmā na satvo na jīvo na jantur na manujo na mānavo na strī na pumān na napuṃsakaṃ /",
    "T04sanssr_pu:5310": " na cāhaṃ /",
    "T04sanssr_pu:5311": " na mama /",
    "T04sanssr_pu:5312": " na ca apy anyasya kasyacit /",
    "T04sanssr_pu:5313": " evam abdhātus tejodhātur vāyudhātur ākāśadhātur vijñānadhātur na satvo na jīvo na",
    "T04sanssr_pu:5314": " jantur na manujo na mānavo na strī na pumān na napuṃsakaṃ na cāhaṃ na mama na cāpy anyasya kasyacit //",
    "T04sanssr_pu:5315": " tatrāvidyā katamā /",
    "T04sanssr_pu:5316": " yā eṣv eva ṣaṭsu dhātuṣv ekasaṃjñā piṇḍasaṃjñā nityasaṃjñā dhruvasaṃjñā śāśvatasaṃjñā sukhasaṃjñā ātmasaṃjñā satvajīvamanujamānavasaṃjñā /",
    "T04sanssr_pu:5317": " ahaṃkāramamakārasaṃjñā /",
    "T04sanssr_pu:5318": " evamādi vividham ajñānam iyam ucyate 'vidyeti /",
    "T04sanssr_pu:5319": " evam avidyāyāṃ satyāṃ viṣayeṣu rāgadveṣamohāḥ pravartante /",
    "T04sanssr_pu:5320": " tatra ye rāgadveṣamohā viṣayeṣv amī ucyante saṃskārā iti /",
    "T04sanssr_pu:5321": " vastuprativijñaptir vijñānaṃ /",
    "T04sanssr_pu:5322": " vijñānasahajāś catvāro 'rūpiṇa upādānaskandhās tan nāmarūpaṃ /",
    "T04sanssr_pu:5323": " catvāri ca mahābhūtāni copādāya upādāya r ūpam aikadhyam abhisaṃkṣipya tan nāmarūpaṃ /",
    "T04sanssr_pu:5324": " nāmarūpasaṃniśritānīndriyāṇi ṣaḍāyatanaṃ /",
    "T04sanssr_pu:5325": " trayāṇāṃ dharmāṇāṃ saṃnipātaḥ sparśaḥ /",
    "T04sanssr_pu:5326": " sparśānubhavanā vedanā /",
    "T04sanssr_pu:5327": " vedanādhyavasānaṃ tṛṣṇā /",
    "T04sanssr_pu:5328": " tṛṣṇā vaipulyam upādānaṃ /",
    "T04sanssr_pu:5329": " upādānanirjātaṃ punarbhavajanakaṃ karma /",
    "T04sanssr_pu:5330": " bhavaḥ /",
    "T04sanssr_pu:5331": " taddhetukaskandhaprādurbhāvo jātiḥ /",
    "T04sanssr_pu:5332": " skandhaparipāko jarā vināśo maraṇaṃ /",
    "T04sanssr_pu:5333": " mriyamāṇasya mūḍhasya svābhiṣvaṅgasyāntardāhaḥ śokaḥ /",
    "T04sanssr_pu:5334": " lālapyanaṃ paridevaḥ /",
    "T04sanssr_pu:5335": " pañcavijñānakāyasaṃprayuktam aśātānubhavanaṃ duṣkhaṃ /",
    "T04sanssr_pu:5336": " manasikārasaṃprayuktaṃ mānasaṃ duṣkhaṃ daurmanasyam /",
    "T04sanssr_pu:5337": " ye cānyae evamādaya upakleśās tae upāyāsāḥ // pe //",
    "T04sanssr_pu:5338": " punar aparaṃ tatve 'pratipattiḥ mithyā pratipattiḥ ajñānam avidyā /",
    "T04sanssr_pu:5339": " evam avidyāyāṃ satyāṃ trividhāḥ saṃskārāḥ abhinirvartante /",
    "T04sanssr_pu:5340": " puṇyopagā apuṇyopagā āniñjyopagāś cemae ucyante 'vidyāpratyayāḥ saṃskārā iti /",
    "T04sanssr_pu:5341": " puṇyopagānāṃ saṃskārāṇāṃ puṇyopagam eva vijñānaṃ bhavati /",
    "T04sanssr_pu:5342": " apuṇyopagānāṃ saṃskārāṇām apuṇyopagam eva vijñānaṃ bhavati /",
    "T04sanssr_pu:5343": " āniñjyopagānāṃ saṃskārāṇām āniñjyopagam eva vijñānaṃ bhavati /",
    "T04sanssr_pu:5344": " idam ucyate saṃskārapratyayaṃ vijñānam iti /",
    "T04sanssr_pu:5345": " evaṃ nāmarūpaṃ /",
    "T04sanssr_pu:5346": " nāmarūpavivṛddhyā ṣaḍbhir āyatanadvāraiḥ kṛtyakriyāḥ pravartante /",
    "T04sanssr_pu:5347": " tan nāmarūpapratyayaṃ ṣaḍāyatanam ity ucyate /",
    "T04sanssr_pu:5348": " ṣaḍbhya āyatanebhyaḥ ṣaṭ sparśakāyāḥ pravartante 'yaṃ ṣaḍāyatanapratyayaḥ sparśa ity ucyate /",
    "T04sanssr_pu:5349": " yajjātīyaḥ sparśo bhavati tajjātīyā vedanā pravartate /",
    "T04sanssr_pu:5350": " iyaṃ sparśapratyayā vedanety ucyate /",
    "T04sanssr_pu:5351": " yas tāṃ vedayati viśeṣeṇāsvādayati /",
    "T04sanssr_pu:5352": " abhinandaty adhyavasyaty atyadhitiṣṭhati /",
    "T04sanssr_pu:5353": " sā vedanāpratyayā tṛṣṇety ucyate /",
    "T04sanssr_pu:5354": " āsvādanābhinandanādhyavasānaṃ /",
    "T04sanssr_pu:5355": " mā me priyarūpaśātarūpair viyogo bhavatv iti /",
    "T04sanssr_pu:5356": " aparityāgo bhūyo bhūyaś ca prārthanā /",
    "T04sanssr_pu:5357": " idaṃ tṛṣṇāpratyayam upādānam ity ucyate /",
    "T04sanssr_pu:5358": " evaṃ prārthayamānaḥ punarbhavajanakaṃ karma samutthāpayati kāyena vācā manasā /",
    "T04sanssr_pu:5359": " ayam upādānapratyayo bhava ity ucyate /",
    "T04sanssr_pu:5360": " yā karmanirjātānāṃ skandhānām abhinirvṛttiḥ sā bhavapratyayā jātir ity ucyate /",
    "T04sanssr_pu:5361": " yo jātyabhinirvṛttānāṃ skandhānām upacayaparipākād vināśo bhavati /",
    "T04sanssr_pu:5362": " tad idaṃ jātipratyayaṃ jarāmaraṇam ucyate // pe //",
    "T04sanssr_pu:5363": " evam ayaṃ dvādaśāṅgaḥ pratītyasamutpādo 'nyonyahetuko 'nyonyapratyayato /",
    "T04sanssr_pu:5364": " naivānityo na nityo /",
    "T04sanssr_pu:5365": " na saṃskṛto nāsaṃskṛto /",
    "T04sanssr_pu:5366": " na vedayitā /",
    "T04sanssr_pu:5367": " na kṣayadharmo na nirodhadharmo /",
    "T04sanssr_pu:5368": " na virāgadharmo /",
    "T04sanssr_pu:5369": " annādikārapravṛtto 'nnudbhinno 'nupravartate nadīsrotavat //",
    "T04sanssr_pu:5370": " atha cemāny asya dvādaśāṅgasya pratītyasamutpādasya catvāri aṅgāni saṃghātakriyāyai hetutvena pravartante /",
    "T04sanssr_pu:5371": " katamāni catvāri /",
    "T04sanssr_pu:5372": " yad uta /",
    "T04sanssr_pu:5373": " avidyā tṛṣṇā karma vijñānaṃ ca /",
    "T04sanssr_pu:5374": " tatra vijñānaṃ bījasvabhāvatvena hetuḥ /",
    "T04sanssr_pu:5375": " karma kṣetrasvabhāvatvena hetuḥ /",
    "T04sanssr_pu:5376": " avidyā tṛṣṇā ca kleśasvabhāvatvena hetuḥ /",
    "T04sanssr_pu:5377": " karmakleśā vijñānabījaṃ saṃjanayanti /",
    "T04sanssr_pu:5378": " tatra karma vijñānabījasya kṣetrakāryaṃ karoti /",
    "T04sanssr_pu:5379": " tṛṣṇā vijñānabījaṃ snehayati /",
    "T04sanssr_pu:5380": " avidyā vijñānabījam avakirati /",
    "T04sanssr_pu:5381": " asatāṃ yeṣāṃ pratyayānāṃ bījasyābhinirvṛttir na bhavati //",
    "T04sanssr_pu:5382": " tatra karmaṇo naivaṃ bhavati /",
    "T04sanssr_pu:5383": " ahaṃ vijñānabījasya kṣetrakāryaṃ karomīti /",
    "T04sanssr_pu:5384": " tṛṣṇāyā api naivaṃ bhavati /",
    "T04sanssr_pu:5385": " ahaṃ vijñānabījaṃ snehayāmīti /",
    "T04sanssr_pu:5386": " avidyāyā api naivaṃ bhavati /",
    "T04sanssr_pu:5387": " ahaṃ vijñānabījam avakirāmīti /",
    "T04sanssr_pu:5388": " vijñānabījasyāpi naivaṃ bhavaty aham ebhiḥ pratyayair janita iti /",
    "T04sanssr_pu:5389": " api tu vijñānabīje karmakṣetrapratiṣṭhite tṛṣṇāsnehābhiṣyandite 'vidyāvakīrṇe tatra tatrotpattyāyatanasandhau mātuḥ kukṣau virohati /",
    "T04sanssr_pu:5390": " nāmarūpāṅkurasyābhinirvṛttir bhavati /",
    "T04sanssr_pu:5391": " sa ca nāmarūpāṅkuro na svayaṃkṛto na parakṛto nobhayakṛto neśvarādinirmito na kālapariṇāmito na caikakāraṇādhīno nāpy ahetusamutpannaḥ /",
    "T04sanssr_pu:5392": " atha ca mātāpitṛsaṃyogād ṛtusamavāyād anyeṣāṃ ca pratyayānāṃ samavāyād āsvādānupraviddhaṃ vijñānabījaṃ mātuḥ kukṣau nāmarūpāṅkurabījam abhinirvartayati",
    "T04sanssr_pu:5393": " asvāmikeṣu dharmeṣv amameṣv aparigraheṣv apratyarthikeṣv ākāśasameṣu māyālakṣaṇasvabhāveṣu hetupratyayānām avaikalyāt //",
    "T04sanssr_pu:5394": " tad yathā pañcabhiḥ kāraṇaiś cakṣurvijñānam utpadyate /",
    "T04sanssr_pu:5395": " katamaiḥ pañcabhiḥ //",
    "T04sanssr_pu:5396": " cakṣuś ca pratītya rūpaṃ cālokaṃ cākāśaṃ tajjaṃ ca manasikāraṃ ca pratītyotpadyate cakṣurvijñānaṃ //",
    "T04sanssr_pu:5397": " tatra cakṣurvijñānasya cakṣurāśrayakṛtyaṃ karoti /",
    "T04sanssr_pu:5398": " rūpam ārambaṇakṛtyaṃ karoti /",
    "T04sanssr_pu:5399": " āloko 'vabhāsakṛtyaṃ karoti /",
    "T04sanssr_pu:5400": " ākāśam annāvaraṇakṛtyaṃ karoti /",
    "T04sanssr_pu:5401": " tajjamanasikāraḥ samanvāhārakṛtyaṃ karoti /",
    "T04sanssr_pu:5402": " asatsv eṣu pratyayeṣu cakṣurvijñānaṃ notpadyate //",
    "T04sanssr_pu:5403": " yadā cakṣur ādhyātmikam āyatanam avikalaṃ bhavati /",
    "T04sanssr_pu:5404": " evaṃ rūpālokākāśatajjamanasikārāś cāvikalā bhavanti /",
    "T04sanssr_pu:5405": " tataḥ sarvasamavāyāc cakṣurvijñānasyotpattir bhavati //",
    "T04sanssr_pu:5406": " tatra cakṣuṣo naivaṃ bhavati /",
    "T04sanssr_pu:5407": " ahaṃ cakṣurvijñānasyāśrayakṛtyaṃ karomīti /",
    "T04sanssr_pu:5408": " rūpasyāpi naivaṃ bhavati /",
    "T04sanssr_pu:5409": " ahaṃ cakṣurvijñānasyārambaṇakṛtyaṃ karomīti /",
    "T04sanssr_pu:5410": " ālokasyāpi naivaṃ bhavati /",
    "T04sanssr_pu:5411": " aham avabhāsakṛtyaṃ karomīti /",
    "T04sanssr_pu:5412": " ākāśasyāpi naivaṃ bhavati /",
    "T04sanssr_pu:5413": " ahaṃ cakṣurvijñānasyānnāvaraṇakṛtyaṃ karomīti /",
    "T04sanssr_pu:5414": " tajjamanasikārasyāpi na evaṃ bhavati /",
    "T04sanssr_pu:5415": " ahaṃ cakṣurvijñānasya samanvāhārakṛtyaṃ karomīti /",
    "T04sanssr_pu:5416": " cakṣurvijñānasyāpi naivaṃ bhavati /",
    "T04sanssr_pu:5417": " aham ebhiḥ pratyayair janita iti /",
    "T04sanssr_pu:5418": " atha ca punaḥ satsv eṣu pratyayeṣu cakṣurvijñānasyotpattir bhavati prādurbhāvaḥ /",
    "T04sanssr_pu:5419": " evaṃ śeṣāṇām indriyāṇāṃ yathāyogaṃ kartavyaṃ //",
    "T04sanssr_pu:5420": " tatra na kaścid dharmo 'smāl lokāt paraṃ lokaṃ saṃkrāmati /",
    "T04sanssr_pu:5421": " asti ca karmaphalaprativijñaptiḥ /",
    "T04sanssr_pu:5422": " hetupratyayānām avaikalyāt /",
    "T04sanssr_pu:5423": " yathāgnir upādānavaikalyān na jvalati /",
    "T04sanssr_pu:5424": " evam eva karmakleśajanitaṃ vijñānabījaṃ tatra tatrotpattyāyatanapratisandhau mātuḥ kukṣau nāmarūpāṅkuram abhinirvartayati /",
    "T04sanssr_pu:5425": " asvāmikeṣu dharmeṣv amameṣv aparigraheṣv apratyarthikeṣv ākāśasameṣu māyālakṣaṇasvabhāveṣu hetupratyayānām avaikalyāt //",
    "T04sanssr_pu:5426": " tan nādhyātmikaḥ pratītyasamutpādaḥ pañcabhiḥ kāraṇair draṣṭavyaḥ //",
    "T04sanssr_pu:5427": " katamaiḥ pañcabhiḥ /",
    "T04sanssr_pu:5428": " na śāśvatato nocchedato na saṃkrāntitaḥ /",
    "T04sanssr_pu:5429": " parīttahetuno vipulaphalābhinirvṛttitas tatsadṛśānuprabandhataś ceti //",
    "T04sanssr_pu:5430": " kathaṃ na śāśvatataḥ /",
    "T04sanssr_pu:5431": " yasmād anye māraṇāntikāḥ skandhā anyae aupapattyaṃśikāḥ /",
    "T04sanssr_pu:5432": " na tu yae eva māraṇāntikāḥ skandhās tae evaupapattyaṃśikāḥ skandhā /",
    "T04sanssr_pu:5433": " api tu māraṇāntikāś ca skandhā nirudhyamānā aupapattyaṃśikāḥ skandhāś ca prādurbhavanti /",
    "T04sanssr_pu:5434": " ato na śāśvatataḥ //",
    "T04sanssr_pu:5435": " kathaṃ nocchedataḥ /",
    "T04sanssr_pu:5436": " na ca niruddheṣu skandheṣu aupapattyaṃśikāḥ skandhāḥ prādurbhavanti nāpy aniruddheṣu /",
    "T04sanssr_pu:5437": " api tu māraṇāntikāś ca skandhā nirudhyante aupapattyaṃśikāś ca prādurbhavanti /",
    "T04sanssr_pu:5438": " tulādaṇḍonnāmāvanāmavat /",
    "T04sanssr_pu:5439": " ato nocchedataḥ //",
    "T04sanssr_pu:5440": " kathaṃ na saṃtrāntitaḥ /",
    "T04sanssr_pu:5441": " visadṛśāt satvanikāyād dhi sabhāgāḥ skandhā jātyantare 'bhinirvartante /",
    "T04sanssr_pu:5442": " ato na saṃkrāntitaḥ //",
    "T04sanssr_pu:5443": " kathaṃ parīttahetuto vipulaphalābhinirvṛttitaḥ parīttaṃ karma kriyate /",
    "T04sanssr_pu:5444": " vipulaḥ phalavipāko 'nubhūyate /",
    "T04sanssr_pu:5445": " ataḥ parīttahetuto vipulaphalābhinivṛttiḥ //",
    "T04sanssr_pu:5446": " kathaṃ tatsādṛśānuprabandhataḥ /",
    "T04sanssr_pu:5447": " yathā vedanīyaṃ karma kriyate /",
    "T04sanssr_pu:5448": " tathā vedanīyo vipāko 'nubhūyate /",
    "T04sanssr_pu:5449": " atas tatsadṛśānuprabandhataś ceti //",
    "T04sanssr_pu:5450": " yaḥ kaścid bhadanta śāriputremaṃ pratītyasamutpādaṃ bhagavatā samyakpraṇītam evaṃ",
    "T04sanssr_pu:5451": " yathābhūtaṃ samyakprajñayā satatasamitam ajīvaṃ nirjīvaṃ yathāvad aviparītam ajātam",
    "T04sanssr_pu:5452": " abhūtam akṛtam asaṃskṛtam apratigham annāvaraṇaṃ śivam abhayam ahāryam avyayam avyupaśamam",
    "T04sanssr_pu:5453": " asvabhāvaṃ paśyati /",
    "T04sanssr_pu:5454": " asatyatas tucchata ṛktato 'sārato 'ghato 'nityato duṣkhataḥ śūnyato 'nnātmanaś ca samanupaśyati /",
    "T04sanssr_pu:5455": " sa na pūrvāntaṃ pratisarati /",
    "T04sanssr_pu:5456": " kim aham abhūvam atīte 'dhvany āho svin nābhūvam atīte 'dhvani /",
    "T04sanssr_pu:5457": " ko nv aham abhūvam atīte 'dhvani //",
    "T04sanssr_pu:5458": " aparāntaṃ vā punar na pratisarati /",
    "T04sanssr_pu:5459": " kiṃ nu bhaviṣyāmy annāgate 'dhvany āho svin na bhaviṣyāmy annāgate 'dhvani /",
    "T04sanssr_pu:5460": " ko nu bhaviṣyāmīti /",
    "T04sanssr_pu:5461": " pratyutpannaṃ vā punar na pratisarati /",
    "T04sanssr_pu:5462": " kiṃ svid idaṃ kathaṃ svid idaṃ /",
    "T04sanssr_pu:5463": " ke santaḥ ke bhaviṣyāma iti //",
    "T04sanssr_pu:5464": " āryadaśabhūmake 'py uktaṃ /",
    "T04sanssr_pu:5465": " tatrāvidyātṛṣṇopādānaṃ ca kleśavartmano 'vyavacchedaḥ /",
    "T04sanssr_pu:5466": " saṃskārā bhavaś ca karmavartmano 'vyavacchedaḥ /",
    "T04sanssr_pu:5467": " pariśeṣaṃ duṣkhavartmano 'vyavacchedaḥ /",
    "T04sanssr_pu:5468": " api tu khalu punar yad ucyate 'vidyāpratyayāḥ saṃskārā iti /",
    "T04sanssr_pu:5469": " eṣā pūrvāntiky apekṣā //",
    "T04sanssr_pu:5470": " vijñānaṃ yāvad vedaneti /",
    "T04sanssr_pu:5471": " eṣā pratyutpannāpekṣā /",
    "T04sanssr_pu:5472": " tṛṣṇā yāvad bhava iti /",
    "T04sanssr_pu:5473": " eṣāparāntiky apekṣāta ūrddhvam asy pravṛttir iti // pe //",
    "T04sanssr_pu:5474": " tasyaivaṃ bhavati /",
    "T04sanssr_pu:5475": " saṃyogāt saṃskṛtaṃ pravartate /",
    "T04sanssr_pu:5476": " visaṃyogān na pravartate /",
    "T04sanssr_pu:5477": " sāmagryāḥ saṃskṛtaṃ pravartate /",
    "T04sanssr_pu:5478": " visāmagryā na pravartate /",
    "T04sanssr_pu:5479": " hanta vayam evaṃ bahudoṣaduṣṭaṃ saṃskṛtaṃ viditvāsya saṃyogasyāsyāś ca sāmagryā vyavacchedaṃ kariṣyāmo /",
    "T04sanssr_pu:5480": " na cātyantopaśamaṃ sarvasaṃskārāṇām adhigamiṣyāmaḥ satvaparipācanatāyai / iti //",
    "T04sanssr_pu:5481": " idaṃ saṃkṣepān mohaśodhanaṃ //",
    "T04sanssr_pu:5482": " iti śikṣāsamuccaye cittaparikarma paricchedo dvādaśamaḥ //",
    "T04sanssr_pu:5483": " [XIII. smṛtyupasthānapariccheda]",
    "T04sanssr_pu:5484": " smṛtyupasthānaparicchedaḥ trayodaśaḥ /",
    "T04sanssr_pu:5485": " evaṃ karmaṇyacittaḥ smṛtyupasthānāny avataret //",
    "T04sanssr_pu:5486": " tatrāśubhaprastāvena kāyasmṛtyupasthānam uktam //",
    "T04sanssr_pu:5487": " tad eva ca bhedaleśena dharmasaṃgītisūtre 'bhihitaṃ /",
    "T04sanssr_pu:5488": " punar aparaṃ kulaputra bodhisatva evaṃ kāye smṛtim upasthāpayati /",
    "T04sanssr_pu:5489": " ayaṃ kāyaḥ pādapādāṅgulijaṅghorutrikodaranābhipṛṣṭhavaṃśahṛdayapārśvapārśvakāhastakalācībāhvaṃśagrīvāhanulalāṭaśiraḥkapālamātrasamūhaḥ",
    "T04sanssr_pu:5490": " karmabhavakārakopacito nānākleśasaṃkalpavikalpaśatasahasrāṇām āvāsabhūto /",
    "T04sanssr_pu:5491": " bahūni cātra dravyāṇi samavahitāni /",
    "T04sanssr_pu:5492": " yad uta /",
    "T04sanssr_pu:5493": " keśaromanakhadantāsthicarmapiśitavapāsnāyumedovaśālasīkāyakṛnmūtrapurīṣāmāśayarudhirakheṭapittapūyasiṅghāṇakamastakaluṅgāni /",
    "T04sanssr_pu:5494": " evam bahudravyasamūhaḥ /",
    "T04sanssr_pu:5495": " tat ko 'tra kāyaḥ /",
    "T04sanssr_pu:5496": " tasya pratyavekṣamāṇasyaivaṃ bhavati /",
    "T04sanssr_pu:5497": " ākāśasamo 'yaṃ kāyaḥ /",
    "T04sanssr_pu:5498": " sa ākāśavat kāye smṛtim upasthāpayati /",
    "T04sanssr_pu:5499": " sarvam etad ākāśam iti paśyati /",
    "T04sanssr_pu:5500": " tasya kāyaparijñānahetor na bhūyaḥ kvacit smṛtiḥ prasarati /",
    "T04sanssr_pu:5501": " na visarati /",
    "T04sanssr_pu:5502": " na pratisaratīti //",
    "T04sanssr_pu:5503": " punar uktaṃ /",
    "T04sanssr_pu:5504": " ayaṃ kāyo na pūrvāntād āgato /",
    "T04sanssr_pu:5505": " na parānte saṃkrānto na pūrvāntāparāntāvasthito 'nyatrāsadviparyāsasaṃbhūtaḥ kārakavedakarahito nādyantamadhye pratiṣṭhitamūlaḥ /",
    "T04sanssr_pu:5506": " asvāmikaḥ /",
    "T04sanssr_pu:5507": " amamaḥ /",
    "T04sanssr_pu:5508": " aparigrahaḥ /",
    "T04sanssr_pu:5509": " āgantukair vyavahārair vyavahriyate kāya iti deha iti bhoga iti āśraya iti śarīram iti kuṇapa iti āyatanam iti /",
    "T04sanssr_pu:5510": " asārako 'yaṃ kāyo mātāpitṛśoṇitaśukrasaṃbhūto 'śucipūtidurgandhasvabhāvo rāgadveṣamohabhayaviṣādataskarākulo nityaṃ śatanapatanabhedanavikiraṇavidhvansanadharmā",
    "T04sanssr_pu:5511": " nānāvyādhiśatasahasranīta iti //",
    "T04sanssr_pu:5512": " āryaratnacūḍe 'py āha /",
    "T04sanssr_pu:5513": " anityo vatāyaṃ kāyo 'cirasthitiko maraṇaparyavasāna iti jñātvā na kāyahetor viṣamayā jīvati /",
    "T04sanssr_pu:5514": " sāraṃ caivādatte /",
    "T04sanssr_pu:5515": " sa trīṇi sārāṇy ādatte /",
    "T04sanssr_pu:5516": " katamāni trīṇi /",
    "T04sanssr_pu:5517": " kāyasāraṃ bhogasāraṃ jīvitasāraṃ ca /",
    "T04sanssr_pu:5518": " so 'nityaḥ kāya iti sarvasatvānāṃ dāsatvaśiṣyatvam abhyupagamya kiṅkaraṇīyatāyai utsuko bhavati /",
    "T04sanssr_pu:5519": " anityaḥ kāya iti sarvakāya doṣavaṅkaśāṭhyakuhanāṃ na karoti /",
    "T04sanssr_pu:5520": " anityaḥ kāya iti jīvitenāśvāsaprāpto jīvitahetor api pāpaṃ karma na karoti /",
    "T04sanssr_pu:5521": " anityaḥ kāya iti bhogeṣu tṛṣṇādhyavasānaṃ na karoti /",
    "T04sanssr_pu:5522": " sarvasvaparityāgīva bhavatīti //",
    "T04sanssr_pu:5523": " punar aparaṃ kulaputra bodhisatvaḥ kāye kāyānudarśanasmṛtyupasthānaṃ bhāvayan sarvasatvakāyāṃs tatra svakāyae upanibadhnāti /",
    "T04sanssr_pu:5524": " evaṃ cāsya bhavati /",
    "T04sanssr_pu:5525": " sarvasatvakāyā mayā buddhakāyapratiṣṭhānapratiṣṭhitāḥ kartavyāḥ /",
    "T04sanssr_pu:5526": " yathā ca tathāgatakāye nāśravas tathā svakāyadharmatāṃ pratyavekṣate /",
    "T04sanssr_pu:5527": " so nāśravadharmatākuśalaḥ sarvasatvakāyān api tallakṣaṇān eva prajānātīty ādi //",
    "T04sanssr_pu:5528": " vīradattaparipṛcchāyām apy uktam /",
    "T04sanssr_pu:5529": " yad utāyaṃ kāyo 'nupūrvasamudāgato 'nupūrvavināśo paramāṇusaṃcayaḥ śuṣira unnāmāvanāmau navavraṇamukharomakūpasrāvī valmīkavadāsīviṣanivāsaḥ [doubtful] /",
    "T04sanssr_pu:5530": " ajātaśatruḥ /",
    "T04sanssr_pu:5531": " markaṭavan mitradrohī /",
    "T04sanssr_pu:5532": " kumitravad visaṃvādanātmakaḥ /",
    "T04sanssr_pu:5533": " phenapiṇḍavat prakṛtidurbalaḥ /",
    "T04sanssr_pu:5534": " udakabudbudavad utpannabhagnavilīnaḥ /",
    "T04sanssr_pu:5535": " marīcivad vipralambhātmakaḥ /",
    "T04sanssr_pu:5536": " kadalīvan nibhujyamānāsārakaḥ /",
    "T04sanssr_pu:5537": " māyāvad vañcanātmakaḥ /",
    "T04sanssr_pu:5538": " rājavad ājñābahulaḥ /",
    "T04sanssr_pu:5539": " śatruvad avatāraprekṣī /",
    "T04sanssr_pu:5540": " coravad aviśvasanīyaḥ /",
    "T04sanssr_pu:5541": " vadhyaghātakavad annanuvītaḥ /",
    "T04sanssr_pu:5542": " amitravad ahitaiṣī /",
    "T04sanssr_pu:5543": " vadhakavat prajñājīvitāntarāyakaraḥ /",
    "T04sanssr_pu:5544": " śūnyagrāmavad ātmavirahitaḥ /",
    "T04sanssr_pu:5545": " kulālabhāṇḍavad bhedanaparyantaḥ /",
    "T04sanssr_pu:5546": " mūtoḍīvan nānāśuciparipūrṇaḥ /",
    "T04sanssr_pu:5547": " medakasthālīvad aśucisrāvī // pe //",
    "T04sanssr_pu:5548": " vraṇavad ghaṭṭanāsahiṣṇuḥ /",
    "T04sanssr_pu:5549": " śalyavat tudanātmakaḥ /",
    "T04sanssr_pu:5550": " jīrṇagṛhavat pratisaṃskāradhāryaḥ /",
    "T04sanssr_pu:5551": " jīrṇayānapātravat pratisaṃskāravāhyaḥ /",
    "T04sanssr_pu:5552": " āmakumbhavad yatnānupālyaḥ // pe //",
    "T04sanssr_pu:5553": " nadītaṭavṛkṣavac calācalaḥ /",
    "T04sanssr_pu:5554": " mahānadīsrotovan maraṇasamudraparyavasānaḥ /",
    "T04sanssr_pu:5555": " āgantukāgāravat sarvaduṣkhanivāsaḥ /",
    "T04sanssr_pu:5556": " anāthaśālāvad aparigṛhītaḥ /",
    "T04sanssr_pu:5557": " cārakapālavad utkocasādhyaḥ // pe //",
    "T04sanssr_pu:5558": " bāladārakavat satataparipālyaḥ //",
    "T04sanssr_pu:5559": " punar āha / evaṃvidhaṃ kāyam acaukṣarāśiṃ /",
    "T04sanssr_pu:5560": " rūpābhimānī bahu manyate yaḥ /",
    "T04sanssr_pu:5561": " prajñāyamānaḥ sa hi bālabuddhiḥ viṣṭhāghaṭaṃ yāti vahan vicetāḥ //",
    "T04sanssr_pu:5562": " pūyaprakāraṃ vahate 'sya nāsā /",
    "T04sanssr_pu:5563": " vaktraṃ kugandhaṃ vahate sadā ca /",
    "T04sanssr_pu:5564": " cikkās tathākṣṇoḥ krimivac ca jantoḥ /",
    "T04sanssr_pu:5565": " kas tatra rāgo bahumānatā vā //",
    "T04sanssr_pu:5566": " aṅgāram ādāya yathā hi bālo /",
    "T04sanssr_pu:5567": " ghṛṣyed ayaṃ yāsyati śuklabhāvam /",
    "T04sanssr_pu:5568": " yāti kṣayaṃ naiva tu śuklabhāvaṃ bālasya buddhir vitathābhimānā //",
    "T04sanssr_pu:5569": " evaṃ hi yaḥ caukṣamatir manuṣyaḥ caukṣaṃ kariṣye 'ham idaṃ śarīram /",
    "T04sanssr_pu:5570": " sūdvartitaṃ tīrthaśatābhiṣiktaṃ yāti kṣayaṃ mṛtyuvaśād acaukṣam //",
    "T04sanssr_pu:5571": " tathā prabhaṅguraḥ /",
    "T04sanssr_pu:5572": " prasravan bodhisatvena kāyaḥ pratyavekṣitavyo nava vraṇamukhair yāvat /",
    "T04sanssr_pu:5573": " āvāso bodhisatvena kāyaḥ pratyavekṣitavyaḥ /",
    "T04sanssr_pu:5574": " aśītikrimikulasahasrāṇām // pe //",
    "T04sanssr_pu:5575": " parabhojano bodhisatvena kāyaḥ pratyavekṣitavyaḥ /",
    "T04sanssr_pu:5576": " vṛkaśṛgālaśvapiśitāśināṃ /",
    "T04sanssr_pu:5577": " yantropamo bodhisatvena kāyaḥ pratyavekṣitavyaḥ /",
    "T04sanssr_pu:5578": " asthisnāyuyantrasaṃghātavinibaddhaḥ /",
    "T04sanssr_pu:5579": " asvādhīno bodhisatvena kāyaḥ pratyavekṣitavyaḥ annapānasaṃbhūta iti vistaraḥ //",
    "T04sanssr_pu:5580": " tatraiva jñeyaṃ /",
    "T04sanssr_pu:5581": " vedanā smṛtyupasthānaṃ tu yathā tāvad āryaratnacūḍasūtre /",
    "T04sanssr_pu:5582": " iha kulaputra bodhisatvo vedanāsu vedanānupaśyanāsmṛtyupasthānaṃ bhāvayan veditasukhāśriteṣu satveṣu mahākaruṇāṃ pratilabhate /",
    "T04sanssr_pu:5583": " evaṃ ca pratisaṃśikṣate /",
    "T04sanssr_pu:5584": " tat sukhaṃ yatra veditaṃ nāsti sa sarvasatvaveditaprahāṇāya vedanāsu vedanāsmṛtyupasthānaṃ bhāvayati /",
    "T04sanssr_pu:5585": " veditanirodhāya ca satvānāṃ saṃnāhaṃ saṃnahyati /",
    "T04sanssr_pu:5586": " ātmanā ca veditanirodhaṃ nārpayati /",
    "T04sanssr_pu:5587": " sa yāṃ kāṃcid vedanāṃ vedayate tāṃ sarvāṃ mahākaruṇāparigṛhītāṃ vedayate /",
    "T04sanssr_pu:5588": " sa yadā sukhāṃ vedanāṃ vedayate tadā rāgacariteṣu satveṣu mahākaruṇāṃ pratilabhate ātmanaś ca rāgānuśayaṃ pratijahāti /",
    "T04sanssr_pu:5589": " yadā duṣkhāṃ vedanāṃ vedayate tadā dveṣacariteṣu satveṣu mahākaruṇāṃ pratilabhate ātmanaś ca doṣānuśayaṃ prajahāti /",
    "T04sanssr_pu:5590": " yadāduṣkhāsukhāṃ vedanāṃ mohacariteṣu satyeṣu mahākaruṇāṃ pratilabhate /",
    "T04sanssr_pu:5591": " ātmanaś ca mohānuśayaṃ prajahāti /",
    "T04sanssr_pu:5592": " sa sukhāyāṃ vedanāyāṃ nānunīyate /",
    "T04sanssr_pu:5593": " anunayasamudghātaṃ cārjayati /",
    "T04sanssr_pu:5594": " duṣkhāyāṃ vedanāyāṃ na pratihanyate pratighasamudghātaṃ cārjayati /",
    "T04sanssr_pu:5595": " aduṣkhāsukhāyāṃ vedanāyāṃ nāvidyāgato bhavati /",
    "T04sanssr_pu:5596": " avidyāsamudghātaṃ cārjayati /",
    "T04sanssr_pu:5597": " sa yāṃ kāñcid vedanāṃ vetti sarvāṃ tām anityaveditāṃ vetti /",
    "T04sanssr_pu:5598": " sarvāṃ tāṃ duṣkhaveditāṃ vetti /",
    "T04sanssr_pu:5599": " annātmaveditāṃ vetti /",
    "T04sanssr_pu:5600": " sa sukhāyāṃ vedanāyām anityavedito bhavati /",
    "T04sanssr_pu:5601": " duṣkhāyāṃ vedanāyāṃ śalyavedito bhavati /",
    "T04sanssr_pu:5602": " aduṣkhāsukhāyāṃ vedanāyāṃ śāntivedito bhavati /",
    "T04sanssr_pu:5603": " iti hi yat sukhaṃ tad anityaṃ yad duṣkhaṃ sukham eva tat /",
    "T04sanssr_pu:5604": " yad aduṣkhāsukhaṃ tad annātmakam ity ādi //",
    "T04sanssr_pu:5605": " āryākṣayamatisūtre 'py uktaṃ /",
    "T04sanssr_pu:5606": " duṣkhayā vedanayā spṛṣṭaḥ sarvapāpākṣaṇopapanneṣu satveṣu mahākaruṇām utpādayati // pe //",
    "T04sanssr_pu:5607": " api tu khalu punar abhiniveśo vedanā parigraho vedanopādānaṃ vedanopalambho vedanā viparyāso vedanā vikalpo vedanety ādi //",
    "T04sanssr_pu:5608": " dharmasaṃgītisūtre 'py uktaṃ //",
    "T04sanssr_pu:5609": " vedanānubhavaḥ proktaḥ /",
    "T04sanssr_pu:5610": " kenāsāv anubhūyate /",
    "T04sanssr_pu:5611": " vedako vedanād anyaḥ pṛthagbhūto na vidyate //",
    "T04sanssr_pu:5612": " evaṃ smṛtir upastheyā vedanāyāṃ vicakṣaṇaiḥ /",
    "T04sanssr_pu:5613": " yathā bodhis tathā hy eṣā śāntā śuddhā prabhāsvarā //",
    "T04sanssr_pu:5614": " etat samāsato vedanāsmṛtyupasthānam //",
    "T04sanssr_pu:5615": " cittasmṛtyupasthānaṃ tu yathāryaratnakūṭe /",
    "T04sanssr_pu:5616": " sa evaṃ cittaṃ parigaveṣate /",
    "T04sanssr_pu:5617": " katarat tu cittaṃ /",
    "T04sanssr_pu:5618": " rajyati vā duṣyati vā muhyati vā /",
    "T04sanssr_pu:5619": " kim atītam annāgataṃ pratyutpannaṃ veti /",
    "T04sanssr_pu:5620": " tatra yad atītaṃ tat kṣīṇaṃ /",
    "T04sanssr_pu:5621": " yad annāgataṃ tad asaṃprāptaṃ /",
    "T04sanssr_pu:5622": " pratyutpannasya sthitir nāsti /",
    "T04sanssr_pu:5623": " cittaṃ hi kāśyapa nādhyātmaṃ na bahirdhā nobhayam antareṇopalabhyate /",
    "T04sanssr_pu:5624": " cittaṃ hi kāśyapārūpam anidarśanam apratigham avijñaptikam apratiṣṭham aniketaṃ /",
    "T04sanssr_pu:5625": " cittaṃ hi kāśyapa sarvabuddhair na dṛṣṭaṃ /",
    "T04sanssr_pu:5626": " na paśyanti na drakṣyanti yat sarvabuddhair na dṛṣṭaṃ /",
    "T04sanssr_pu:5627": " na paśyanti na drakṣyanti /",
    "T04sanssr_pu:5628": " kīdṛśas tasya pracāro draṣṭavyaḥ /",
    "T04sanssr_pu:5629": " anyatra vitathapatitayā saṃjñayā dharmāḥ pravartante /",
    "T04sanssr_pu:5630": " cittaṃ hi kāśyapa māyāsadṛśam abhūtaparikalpanayā vividhām upapattiṃ parigṛhṇāti // pe //",
    "T04sanssr_pu:5631": " cittaṃ hi kāśyapa nadīsrotaḥsadṛśam annavasthitam utpannabhagnavilīnaṃ /",
    "T04sanssr_pu:5632": " cittaṃ hi kāśyapa dīpārcciḥsadṛśaṃ hetupratyayatayā pravartate /",
    "T04sanssr_pu:5633": " cittaṃ hi kāśyapa vidyutsadṛśaṃ kṣaṇabhaṅgānavasthitam /",
    "T04sanssr_pu:5634": " cittaṃ hi kāśyapākāśasadṛśam āgantukaiḥ kleśair upakliśyate / pe //",
    "T04sanssr_pu:5635": " cittaṃ hi kāśyapa pāpamitrasadṛśaṃ sarvaduṣkhasaṃjananatayā / pe /",
    "T04sanssr_pu:5636": " cittaṃ hi kāśyapa matsyabaḍiśasadṛśaṃ duṣkhe sukhasaṃjñayā /",
    "T04sanssr_pu:5637": " tathā nīlamakṣikāsadṛśam aśucau śucisaṃjñayā /",
    "T04sanssr_pu:5638": " cittaṃ hi kāśyapa pratyarthikasadṛśaṃ vividhakāraṇākaraṇatayā /",
    "T04sanssr_pu:5639": " cittaṃ hi ojohārayakṣasadṛśaṃ sadā vivaragaveṣaṇatayā /",
    "T04sanssr_pu:5640": " evaṃ corasadṛśaṃ sarvakuśalamūlamuṣaṇatayā /",
    "T04sanssr_pu:5641": " cittaṃ hi kāśyapa rūpārāmaṃ pataṅganetrasadṛśaṃ /",
    "T04sanssr_pu:5642": " cittaṃ hi kāśyapa śabdārāmaṃ saṃgrāmabherīsadṛśaṃ /",
    "T04sanssr_pu:5643": " cittaṃ hi kāśyapa gandhārāmaṃ varāha ivāśucimadhye /",
    "T04sanssr_pu:5644": " cittaṃ hi kāśyapa rasārāmaṃ rathāvaśeṣabhoktṛceṭīsadṛśaṃ /",
    "T04sanssr_pu:5645": " cittaṃ hi kāśyapa sparśārāmaṃ makṣikeva tailapātre /",
    "T04sanssr_pu:5646": " cittaṃ hi kāśyapa parigaveṣyamāṇaṃ na labhyate /",
    "T04sanssr_pu:5647": " yan na labhyate tan nopalabhyate /",
    "T04sanssr_pu:5648": " yan nopalabhyate tan naivātītaṃ nānnāgataṃ na pratyutpannaṃ /",
    "T04sanssr_pu:5649": " yan naivātītaṃ nānnāgataṃ na pratyutpannaṃ tat tryadhvasamatikrāntaṃ /",
    "T04sanssr_pu:5650": " yat tryadhvasamatikrāntaṃ tan nevāsti na nāstīty ādi //",
    "T04sanssr_pu:5651": " āryaratnacūḍasūtre 'py āha /",
    "T04sanssr_pu:5652": " sa cittaṃ parigaveṣamāṇo nādhyātmaṃ cittaṃ samanupaśyati /",
    "T04sanssr_pu:5653": " na bahirdhā cittaṃ samanupaśyati /",
    "T04sanssr_pu:5654": " na skandheṣu cittaṃ samanupaśyati /",
    "T04sanssr_pu:5655": " na dhātuṣu cittaṃ samanupaśyati /",
    "T04sanssr_pu:5656": " nāyataneṣu cittaṃ samanupaśyati /",
    "T04sanssr_pu:5657": " sa cittam asamanupaśyaṃś cittadhārāṃ paryeṣate /",
    "T04sanssr_pu:5658": " kutaḥ cittasyotpattir iti /",
    "T04sanssr_pu:5659": " tasyaivaṃ bhavati ālambane sati cittam utpadyate /",
    "T04sanssr_pu:5660": " tat kim anyad ālambanam /",
    "T04sanssr_pu:5661": " atha yad evālambanaṃ tad eva cittaṃ /",
    "T04sanssr_pu:5662": " yadi tāvad anyad ālambanam anyac cittaṃ /",
    "T04sanssr_pu:5663": " tad dvicittatā bhaviṣyati /",
    "T04sanssr_pu:5664": " atha yad evālambanaṃ tad eva cittaṃ /",
    "T04sanssr_pu:5665": " tat kathaṃ cittaṃ cittaṃ samanupaśyati /",
    "T04sanssr_pu:5666": " na hi cittaṃ cittaṃ samanupaśyati /",
    "T04sanssr_pu:5667": " tad yathā na tayaivāsidhārayā saivāsidhārā śakyate chettum /",
    "T04sanssr_pu:5668": " na tenaivāṅgulyagreṇa tad evāṅgulyagraṃ spraṣṭuṃ śakyate /",
    "T04sanssr_pu:5669": " naiva cittena tad eva cittaṃ śakyate draṣṭum // pe //",
    "T04sanssr_pu:5670": " punar aparaṃ kulaputra yad upadrutapradrutānavasthitapracārasya vānaramārutasadṛśasya / pe /",
    "T04sanssr_pu:5671": " dūraṃgamacāriṇo 'śarīrasya laghuparivartino viṣayalolasya ṣaḍāyatanagocarasyāparāparasaṃprayuktasya",
    "T04sanssr_pu:5672": " cittasyāvasthānām ekāgratāśaraṇam aviśaraṇaṃ śamathaikāgratāvikṣepa ity ucyate cittasya smṛtir iti //",
    "T04sanssr_pu:5673": " āryākṣayamatisūtre 'py uktaṃ /",
    "T04sanssr_pu:5674": " viṭhapanāyāṃ mayā yogaḥ karaṇīyaḥ /",
    "T04sanssr_pu:5675": " iyaṃ ca cittadharmatā na vihātavyā /",
    "T04sanssr_pu:5676": " tatra katamā cittadharmatā /",
    "T04sanssr_pu:5677": " katamā viṭhapanā /",
    "T04sanssr_pu:5678": " māyopamaṃ cittam iyam ucyate cittadharmatā /",
    "T04sanssr_pu:5679": " yat punaḥ sarvasvaṃ parityajya sarvabuddhakṣetrapariśuddhaye pariṇāmayatītīyam ucyate viṭhapanety ādi //",
    "T04sanssr_pu:5680": " dharmasmṛtyupasthānaṃ tu //",
    "T04sanssr_pu:5681": " yathā tāvad atrāha /",
    "T04sanssr_pu:5682": " dharme dharmānudarśī viharan bodhisatvo na kañcid dharmaṃ samanupaśyati /",
    "T04sanssr_pu:5683": " yato na buddhadharmā yato na bodhiḥ /",
    "T04sanssr_pu:5684": " yato na mārgo yato na niḥsaraṇaṃ /",
    "T04sanssr_pu:5685": " sa sarvadharmāniḥsaraṇam iti viditvānnāvaraṇaṃ nāma mahākaruṇāsamādhiṃ samāpadyate /",
    "T04sanssr_pu:5686": " sa sarvadharmeṣu sarvakleśeṣu ca kṛtrimasaṃjñāṃ pratilabhate /",
    "T04sanssr_pu:5687": " niḥkleśā ete dharmā /",
    "T04sanssr_pu:5688": " naite sakleśāḥ /",
    "T04sanssr_pu:5689": " tat kasya hetoḥ /",
    "T04sanssr_pu:5690": " tathā hy ete nītārthe samavasaranti /",
    "T04sanssr_pu:5691": " nāsti kleśānāṃ saṃcayo /",
    "T04sanssr_pu:5692": " na rāśībhāvaḥ /",
    "T04sanssr_pu:5693": " na rāgabhāvo na dveṣabhāvo na mohabhāva /",
    "T04sanssr_pu:5694": " eṣām eva kleśānām avabodhād bodhiḥ /",
    "T04sanssr_pu:5695": " yat svabhāvāś ca kleśās tat svabhāvā bodhir ity evaṃ smṛtim upasthāpayatīti //",
    "T04sanssr_pu:5696": " āryaratnacūḍe 'py uktam /",
    "T04sanssr_pu:5697": " iha kulaputra bodhisatvasya dharme dharmānupaśyanā smṛtyupasthānena viharata evaṃ bhavati /",
    "T04sanssr_pu:5698": " dharmā evotpadyamānā utpadyante /",
    "T04sanssr_pu:5699": " dharmā eva nirudhymānā nirudhyante //",
    "T04sanssr_pu:5700": " na punar atra kaścid ātmabhāve satvo vā jīvo vā jantur vā poṣo vā puruṣo vā pudgalo vā manujo vā yo jāyate vā jīryate vā cyavate votpadyate vā /",
    "T04sanssr_pu:5701": " eṣā dharmāṇāṃ dharmatā /",
    "T04sanssr_pu:5702": " yadi samudānīyante /",
    "T04sanssr_pu:5703": " samudāgacchanti /",
    "T04sanssr_pu:5704": " atha na samudānīyante na samudāgacchanti /",
    "T04sanssr_pu:5705": " yādṛśāḥ samudānīyante tādṛśāḥ samudāgacchanti kuśalā vākuśalā vā aniñjyā vā /",
    "T04sanssr_pu:5706": " nāsti dharmāṇāṃ samudānetā /",
    "T04sanssr_pu:5707": " na cāhetukānāṃ dharmāṇāṃ kācid utpattir ity ādi //",
    "T04sanssr_pu:5708": " tatraivāha /",
    "T04sanssr_pu:5709": " sa kiyadgambhīrān api dharmān pratyavekṣamāṇas tāṃ sarvajñatābodhicittānusmṛtiṃ na vijahāti //",
    "T04sanssr_pu:5710": " āryalalitavistarasūtre 'py uktam /",
    "T04sanssr_pu:5711": " saṃskāra anitya adhruvā āmakumbhopamabhedanātmakāḥ /",
    "T04sanssr_pu:5712": " parakelikayācitopamāḥ pāṃśunagaropamatā ca kālikā //",
    "T04sanssr_pu:5713": " saṃskāra pralopa dharmime varṣakāli calitaṃ vilepanaṃ /",
    "T04sanssr_pu:5714": " nadikūla iva savālukaṃ pratyayādhīna svabhāvadurbalāḥ //",
    "T04sanssr_pu:5715": " saṃskāra pradīpa arcivat kṣiprotpatti nirodhadharmakāḥ /",
    "T04sanssr_pu:5716": " annavasthitamārutopamāḥ phenapiṇḍāvad asāradurbalāḥ //",
    "T04sanssr_pu:5717": " saṃskāra nirīha śūnyakāḥ kadalīskandhasamā nirīkṣataḥ /",
    "T04sanssr_pu:5718": " māyopama cittamohanā bālollāpanariktamuṣṭivat //",
    "T04sanssr_pu:5719": " hetūbhi ca pratyayebhi vā sarva saṃskāragataṃ pravartate /",
    "T04sanssr_pu:5720": " anyonyapratītyahetutaḥ tad idaṃ bālajano na budhyate //",
    "T04sanssr_pu:5721": " yathā muñja pratītya balbajaṃ rajju vyāyāmabalena vartitā /",
    "T04sanssr_pu:5722": " ghaṭiyantra sacakra vartate teṣv ekaikaśu nāsti vartanā //",
    "T04sanssr_pu:5723": " tatha sarvabhavāṅgavartanī anyonyopacayena niḥśritā /",
    "T04sanssr_pu:5724": " ekaikaśu teṣu vartanī pūrvāparāntato nopalabhyate //",
    "T04sanssr_pu:5725": " bījasya sato yathāṅkuro na ca yo bīja sa caiva aṅkuro /",
    "T04sanssr_pu:5726": " na ca anya tato na caiva tat /",
    "T04sanssr_pu:5727": " evam annuccheda aśāśvata dharmatā //",
    "T04sanssr_pu:5728": " saṃskāra avidyapratyayāḥ te ca saṃskāra na santi tatvataḥ /",
    "T04sanssr_pu:5729": " saṃskāra avidya caiva hi śūnya ete prakṛtī nirīhakāḥ //",
    "T04sanssr_pu:5730": " mudrāt pratimudra dṛśyate mudrasaṃkrānti na copalabhyate /",
    "T04sanssr_pu:5731": " na ca tatra na caiva sānyato evaṃ saṃskārannucchedaśāśvatāḥ //",
    "T04sanssr_pu:5732": " cakṣuś ca pratītya rūpataḥ cakṣu vijñānam ihopajāyate /",
    "T04sanssr_pu:5733": " na ca cakṣuṣi rūpaniśritaṃ rūpasaṃkrānti na caiva cakṣuṣi //",
    "T04sanssr_pu:5734": " nairātmyaśubhāś ca dharmime te punar ātmeti śubhāś ca kalpitāḥ /",
    "T04sanssr_pu:5735": " viparītam asadvikalpitaṃ cakṣuvijñāna tato upajāyate //",
    "T04sanssr_pu:5736": " vijñāna nirodhasaṃbhavaṃ vijña utpādavyayaṃ vipaśyati /",
    "T04sanssr_pu:5737": " akahiñci gatam annāgataṃ śūnya māyopama yogi paśyati //",
    "T04sanssr_pu:5738": " araṇiṃ yatha cottarāraṇiṃ hastavyāyāmatrayebhi saṃgatiṃ /",
    "T04sanssr_pu:5739": " iti pratyayato 'gni jāyate jātu kṛtukāryu laghū nirudhyate //",
    "T04sanssr_pu:5740": " atha paṇḍitu kaści mārgate kuta yam āgatu kutra yāti vā /",
    "T04sanssr_pu:5741": " vidiśo diśi sarva mārgato na gatir nāpy agatiś ca labhyate //",
    "T04sanssr_pu:5742": " skandhāyatanāni dhātavaḥ tṛṣṇa avidyā iti karmapratyayāḥ /",
    "T04sanssr_pu:5743": " sāmagri tu satvasūcanā sā ca paramārthatu nopalabhyate //",
    "T04sanssr_pu:5744": " kaṇṭhauṣṭha pratītya tālukaṃ jihva parivartir avarti akṣarā /",
    "T04sanssr_pu:5745": " na ca kaṇṭhagatā na tālukaiḥ akṣaraikaika tu nopalabhyate //",
    "T04sanssr_pu:5746": " sāmagripratītyaś ca sā vācam anubudhivaśena niścarī /",
    "T04sanssr_pu:5747": " manavāca adṛśyarūpiṇī bāhyato 'bhyantari nopalabhyate //",
    "T04sanssr_pu:5748": " utpādavyayaṃ vipaśyato vācarutaghoṣasvarasya paṇḍitāḥ /",
    "T04sanssr_pu:5749": " kṣaṇikāṃ vaśikāṃ tad īdṛśīṃ sarvavācaḥ pratiśrutakopamāḥ //",
    "T04sanssr_pu:5750": " yatha tantri pratītya dāru ca hastavyāyāmatrayebhi saṃgatim /",
    "T04sanssr_pu:5751": " tuṇavīṇasughoṣakādibhiḥ śabdo niścarate tadudbhavaḥ //",
    "T04sanssr_pu:5752": " atha paṇḍitu kaści mārgate kuto 'yam āgatu kutra yāti vā /",
    "T04sanssr_pu:5753": " vidiśo diśa sarvamārgataḥ śabdam annāgamanaṃ na labhyate //",
    "T04sanssr_pu:5754": " tatha hetubhi pratyayebhi ca sarvasaṃskāragataṃ pravartate /",
    "T04sanssr_pu:5755": " yogī puna bhūtadarśanāt śūnya saṃskāra nirīha paśyati //",
    "T04sanssr_pu:5756": " skandhāyatanāni dhātavaḥ śūnyādhyātmika śūnyabāhyakāḥ /",
    "T04sanssr_pu:5757": " satvātmaviviktanālayāḥ dharmākāśasvabhāvalakṣaṇāḥ //",
    "T04sanssr_pu:5758": " lokanāthavyākaraṇe 'py uktam //",
    "T04sanssr_pu:5759": " śūnyā anāmakā dharmāḥ nāma kiṃ paripṛcchasi /",
    "T04sanssr_pu:5760": " śūnyatā na kvacid devā na nāgā nāpi rākṣasāḥ //",
    "T04sanssr_pu:5761": " manuṣyā vāmanuṣyā vā sarve tu eṣa vidyate /",
    "T04sanssr_pu:5762": " nāmnā hi nāmatā śūnyā nāmni nāma na vidyate //",
    "T04sanssr_pu:5763": " anāmakāḥ sarve dharmāḥ nāmnā tu paridīpitāḥ //",
    "T04sanssr_pu:5764": " yo hi svabhāvo nāmno vai na sa dṛṣṭo na ca śrutaḥ /",
    "T04sanssr_pu:5765": " na cotpanno niruddho vā kasya nāmeha pṛcchasi //",
    "T04sanssr_pu:5766": " vyavahārakṛtaṃ nāma prajñaptir nāmadarśitā /",
    "T04sanssr_pu:5767": " ratnacitro hy ayaṃ nāmnā ratnottamapara iti //",
    "T04sanssr_pu:5768": " iti śikṣāsamuccaye smṛtyupasthānaparicchedas trayodaśaḥ //",
    "T04sanssr_pu:5769": " [XIV. ātmabhāvapariśuddhi]",
    "T04sanssr_pu:5770": " ātmabhāvapariśuddhiḥ paricchedaś caturdaśaḥ //",
    "T04sanssr_pu:5771": " uktāni smṛtyupasthānāni /",
    "T04sanssr_pu:5772": " evaṃ yogyacitto daśasu dikṣu śeṣasya jagato duṣkhasāgaroddharaṇābhisaṃbodhyupāyo vyomaparyantatraikālyasarvadharmavaśavartitvāyaiva tu punaḥ sarvadharmaśūnyatām avataret /",
    "T04sanssr_pu:5773": " evaṃ hi pudgalaśūnyatā siddhā bhavati /",
    "T04sanssr_pu:5774": " tataś ca chinnamūlatvāt kleśā na samudācaranti //",
    "T04sanssr_pu:5775": " yathoktam āryatathāgataguhyasūtre /",
    "T04sanssr_pu:5776": " tad yathāpi nāma śāntamate vṛkṣasya mūlachinnasya sarvaśākhā patrapalāśāḥ śuṣyanti /",
    "T04sanssr_pu:5777": " evam eva śāntamate satkāyadṛṣṭyupaśamāt sarvakleśā upaśāmyantīti //",
    "T04sanssr_pu:5778": " śūnyatābhāvanānuśaṃsās tv aparyantāḥ //",
    "T04sanssr_pu:5779": " yathā tāvac candrapradīpasūtre /",
    "T04sanssr_pu:5780": " so 'sau śikṣa na jātu traśatī sugatānāṃ /",
    "T04sanssr_pu:5781": " so 'sau śūru na jātu istriṇāṃ vaśam etī /",
    "T04sanssr_pu:5782": " so 'sau sāsani prīti vindate sugatānāṃ /",
    "T04sanssr_pu:5783": " yo 'sau dharmasvabhāva jānatī supraśāntaṃ //",
    "T04sanssr_pu:5784": " so 'sau neha cireṇa bheṣyate dvipadendraḥ /",
    "T04sanssr_pu:5785": " so 'sau vaidyabhiṣak bheṣyate sukhadātā /",
    "T04sanssr_pu:5786": " so 'sau uddhari śalya sarvaśo dukhitānāṃ /",
    "T04sanssr_pu:5787": " yo 'sau dharmasvabhāva jānatī supraśāntaṃ //",
    "T04sanssr_pu:5788": " so 'sau kṣāntibalena udgato naracandraḥ /",
    "T04sanssr_pu:5789": " so 'sau loṣṭakadaṇḍa tāḍito na ca kupyī /",
    "T04sanssr_pu:5790": " so 'sau chidyati aṅgam aṅgaśo na ca kṣubhyo /",
    "T04sanssr_pu:5791": " yo 'sau dharmasvabhāva jānatī supraśāntaṃ //",
    "T04sanssr_pu:5792": " nāsau durgatiṣū patiṣyatī anuvyañjana /",
    "T04sanssr_pu:5793": " nityaṃ lakṣaṇadhāri bheṣyatī abhirūpaḥ /",
    "T04sanssr_pu:5794": " pañcyo tasya abhijña bhāvitā ima nityaṃ /",
    "T04sanssr_pu:5795": " purataḥ so sugatāna sthāsyatī sa ca śūra / ity ādi //",
    "T04sanssr_pu:5796": " bhagavatyām apy uktaṃ /",
    "T04sanssr_pu:5797": " punar aparaṃ śāriputra bodhisatvena mahāsatvena buddhakāyaṃ niṣpādayitukāmena dvātriṃśanmahāpuruṣalakṣaṇāny",
    "T04sanssr_pu:5798": " aśītiṃ cānuvyañjanāni pratilabdhukāmena sarvatra jātau jātismaratāṃ bodhicittāvipraṇāśatāṃ",
    "T04sanssr_pu:5799": " bodhisatvacaryāsaṃpramoṣatāṃ pratilabdhukāmena sarvapāpamitrapāpasahāyān vivarjayitukāmena",
    "T04sanssr_pu:5800": " sarvabuddhabodhisatvakalyāṇamitrāṇy ārāgayitukāmena sarvamāramārakāyikadevatānirjetukāmena",
    "T04sanssr_pu:5801": " sarvāvaraṇī yāni śodhayitukāmena sarvadharmānāvaraṇatāṃ pratilabdhukāmena prajñāpāramitāyāṃ śikṣitavyaṃ /",
    "T04sanssr_pu:5802": " punar aparaṃ śāriputra bodhisatvena mahāsatvena ye daśasu dikṣu buddhā bhagavantas tiṣṭhanti te me varṇaṃ bhāṣerann iti prajñāpāramitāyāṃ śikṣitavyaṃ",
    "T04sanssr_pu:5803": " punar aparaṃ śāriputra bodhisatvena mahāsatvenaikacittotpādena pūrvasyāṃ diśi gaṅgānadīvālukopamān lokadhātūn samatikramitukāmena / pe /",
    "T04sanssr_pu:5804": " evaṃ sarvadikṣu prajñāpāramitāyāṃ śikṣitavyam ity ādy iti [doubtful] vistaraḥ //",
    "T04sanssr_pu:5805": " tatra yathā nirātmānaś ca sarvadharmāḥ /",
    "T04sanssr_pu:5806": " karmaphalasaṃbandhāvirodhaś ca niḥsvabhāvatā ca yathādṛṣṭasarvadharmāvirodhaś ca /",
    "T04sanssr_pu:5807": " tathā pitṛputrasamāgame darśitam /",
    "T04sanssr_pu:5808": " ṣaḍdhātur ayaṃ mahārāja puruṣaḥ ṣaṭsparśāyatanaḥ /",
    "T04sanssr_pu:5809": " aṣṭādaśamanopavicāraḥ /",
    "T04sanssr_pu:5810": " ṣaḍdhātur ayaṃ mahārāja puruṣa iti /",
    "T04sanssr_pu:5811": " na khalu punar etad yuktaṃ /",
    "T04sanssr_pu:5812": " kiṃ vaitad pratītyoktaṃ ṣaḍ ime mahārāja dhātavaḥ /",
    "T04sanssr_pu:5813": " katame ṣaṭ /",
    "T04sanssr_pu:5814": " tad yathā pṛthivīdhātur abdhātus tejodhātur vāyudhātur ākāśadhātur vijñānadhātuś ca /",
    "T04sanssr_pu:5815": " ime mahārāja ṣaḍ dhātavaḥ //",
    "T04sanssr_pu:5816": " yāvat ṣaḍ imāni mahārāja sparśāyatanāni /",
    "T04sanssr_pu:5817": " katamāni ṣaṭ /",
    "T04sanssr_pu:5818": " cakṣuḥ sparśāyatanaṃ rūpāṇāṃ darśanāya /",
    "T04sanssr_pu:5819": " śrotraṃ sparśāyatanaṃ śabdānāṃ śravaṇāya /",
    "T04sanssr_pu:5820": " ghrāṇaṃ sparśāyatanaṃ gandhārāmāghrāṇāya /",
    "T04sanssr_pu:5821": " jihvā sparśāyatanaṃ rasānām āsvādanāya /",
    "T04sanssr_pu:5822": " kāyasparśāyatanaṃ spraṣṭavyānāṃ sparśanāya /",
    "T04sanssr_pu:5823": " manaḥsparśāyatanaṃ dharmāṇāṃ vijñānāya /",
    "T04sanssr_pu:5824": " imāni ca mahārāja ṣaṭ sparśāyatanāni // pe //",
    "T04sanssr_pu:5825": " aṣṭādaśeme mahārāja manopavicārāḥ /",
    "T04sanssr_pu:5826": " katame 'ṣṭādaśa /",
    "T04sanssr_pu:5827": " iha puruṣaś cakṣuṣā rūpāṇi dṛṣṭvā /",
    "T04sanssr_pu:5828": " saumanasyadaurmanasyopekṣāsthānīyāny upavicarati /",
    "T04sanssr_pu:5829": " evaṃ śrotrādiṣu vācyaṃ /",
    "T04sanssr_pu:5830": " tena pratyekam indriyaṣaṭkena saumanasyāditrayāṇāṃ bhedād aṣṭādaśa manopavicārā bhavanti / pe /",
    "T04sanssr_pu:5831": " katamaś ca mahārājādhyātmikaḥ pṛthivīdhātuḥ /",
    "T04sanssr_pu:5832": " yat kiñcid asmin kāye 'dhyātmaṃ kakkhaṭatvaṃ kharagatam upāttaṃ /",
    "T04sanssr_pu:5833": " tat punaḥ katamat /",
    "T04sanssr_pu:5834": " tad yathā /",
    "T04sanssr_pu:5835": " keśā romāṇi nakhā dantā ity ādi /",
    "T04sanssr_pu:5836": " ayam ucyata ādhyātmikaḥ pṛthivīdhātuḥ //",
    "T04sanssr_pu:5837": " katamaś ca mahārāja bāhyaḥ pṛthivīdhātuḥ /",
    "T04sanssr_pu:5838": " yat kiñcid bāhyaṃ kakkhaṭvaṃ kharagatam anupāttam ayam ucyate bāhyaḥ pṛthivīdhātuḥ /",
    "T04sanssr_pu:5839": " tatra mahārājādhyātmikaḥ pṛthivīdhātur utpadyamāno na kutaścid āgacchati nirudhyamāno na kvacit saṃnicayaṃ gacchati /",
    "T04sanssr_pu:5840": " bhavati mahārāja sa samayo yat strī adhyātmam ahaṃ strīti kalpayati /",
    "T04sanssr_pu:5841": " sādhyātmam ahaṃ strīti kalpayitvā bahirdhā puruṣaṃ puruṣa iti kalpayati /",
    "T04sanssr_pu:5842": " sā bahirdhā puruṣaṃ puruṣa iti kalpayitvā saṃraktā satī bahirdhā puruṣeṇa sārdhaṃ saṃyogam ākāṅkṣate /",
    "T04sanssr_pu:5843": " puruṣo 'dhyātmaṃ puruṣo 'smīti kalpayatīti pūrvavat /",
    "T04sanssr_pu:5844": " tayoḥ saṃyogākāṅkṣayā saṃyogo bhavati /",
    "T04sanssr_pu:5845": " saṃyogapratyayāt kalalaṃ jāyate /",
    "T04sanssr_pu:5846": " tatra mahārāja yaś ca saṃkalpo yaś ca saṃkalpayitā /",
    "T04sanssr_pu:5847": " ubhayam etan na saṃvidyate /",
    "T04sanssr_pu:5848": " striyāṃ strī na saṃvidyate /",
    "T04sanssr_pu:5849": " puruṣe puruṣo na saṃvidyate /",
    "T04sanssr_pu:5850": " iti hy asann asadbhūtaḥ saṃkalpo jātaḥ /",
    "T04sanssr_pu:5851": " so 'pi saṃkalpāsvabhāvena na saṃvidyate /",
    "T04sanssr_pu:5852": " yathā saṃkalpas tathā saṃyogo 'pi kalalam api svabhāvena na saṃvidyate /",
    "T04sanssr_pu:5853": " yaś ca svabhāvato na saṃvidyate tat kathaṃ kakkhaṭatvaṃ janayiṣyati /",
    "T04sanssr_pu:5854": " iti hi mahārāja saṃkalpaṃ jñātvā kakkhaṭatvaṃ veditavyaṃ yathā kakkhaṭatvam utpadyamānaṃ na kutaścid āgacchati /",
    "T04sanssr_pu:5855": " nirudhyamānaṃ na kvacit saṃnicayaṃ gacchatīti /",
    "T04sanssr_pu:5856": " bhavati mahārāja samayo yad ayaṃ kāyaḥ śmaśānaparyavasāno bhavati /",
    "T04sanssr_pu:5857": " tasya tat kakkhaṭatvaṃ saṃklidyamānaṃ nirudhyamānaṃ na pūrvāṃ diśaṃ gacchati /",
    "T04sanssr_pu:5858": " na dakṣiṇāṃ /",
    "T04sanssr_pu:5859": " na paścimāṃ /",
    "T04sanssr_pu:5860": " nottarāṃ /",
    "T04sanssr_pu:5861": " nordhvaṃ /",
    "T04sanssr_pu:5862": " nādho /",
    "T04sanssr_pu:5863": " na tu vidiśaṃ gacchati /",
    "T04sanssr_pu:5864": " evaṃ mahārājādhyātmikaḥ pṛthivīdhātur draṣṭavyaḥ /",
    "T04sanssr_pu:5865": " bhavati mahārāja sa samayo yadākāśībhūte lokasaṃniveśe brāhmaṃ vimānaṃ saṃtiṣṭhate mahāratnamayaṃ /",
    "T04sanssr_pu:5866": " tan mahārāja kakkhaṭatvam utpadyamānaṃ na kutaścid āgacchati /",
    "T04sanssr_pu:5867": " cakravāḍamahācakravāḍāḥ saṃtiṣṭhante dṛḍhāḥ sārā ekaghanā vajramayās teṣām api kakkhaṭatvam utpadyamānaṃ na kutaścid āgacchati /",
    "T04sanssr_pu:5868": " sumeravaḥ parvatarājāno yugaṃdharā nimiṃdharā īśādharā yāvat kālaparvatāḥ saṃtiṣṭhante /",
    "T04sanssr_pu:5869": " sarvaś ca trisāhasramahāsāhasro lokadhātuḥ saṃtiṣṭhate /",
    "T04sanssr_pu:5870": " caturaśītir yojanasahasrāṇy udvedhena /",
    "T04sanssr_pu:5871": " madhye cāṣṭaṣaṣṭiṃ yojanaśatasahasraṃ mahāpṛthivī saṃtiṣṭhate /",
    "T04sanssr_pu:5872": " tad api mahārāja kakkhaṭatvaṃ samudāgacchat kutaścid āgacchati /",
    "T04sanssr_pu:5873": " bhavati mahārāja sa samayo yadāyaṃ lokaḥ saṃvartate /",
    "T04sanssr_pu:5874": " tadeyaṃ mahāpṛthivī agninā vā dahyate 'dbhir vā klidyate vāyunā vā vikīryate /",
    "T04sanssr_pu:5875": " tasyā agninā dahyamānāyā maṣir api na prajāyate tad yathāpi nāma sarpiṣo vā tailasya",
    "T04sanssr_pu:5876": " vāgninā dahyamānasya na maṣir na chāyikā prajñāyate evam evāsyās trisāhasramahāsāhasrāyā",
    "T04sanssr_pu:5877": " lokadhātor agninā dahyamānāyā naiva maṣir na chāyikāvaśiṣṭā prajñāyate /",
    "T04sanssr_pu:5878": " evam adbhir lavaṇavilayavad vāyunā vairambhavātābhihataśakuntavat pṛthivyāṃ na kiñcid avaśiṣṭaṃ prajñāyatae iti paṭhyate /",
    "T04sanssr_pu:5879": " tatra mahārāja pṛthivīdhātor utpādo 'pi śūnyaḥ vyayo 'pi śūnya utpanno 'pi pṛthivīdhātuḥ svabhāvaśūnya /",
    "T04sanssr_pu:5880": " iti hi mahārāja pṛthivīdhātuḥ pṛthivīdhātutvena nopalabhyate 'nyatra vyavahārāt /",
    "T04sanssr_pu:5881": " so 'pi vyavahāro na strī na puruṣaḥ /",
    "T04sanssr_pu:5882": " evam evaitan mahārāja yathābhūtaṃ samyakprajñayā draṣṭavyaṃ /",
    "T04sanssr_pu:5883": " tatra katamo 'bdhātuḥ /",
    "T04sanssr_pu:5884": " yad idam asmin kāye 'dhyātmaṃ pratyātmam āpaḥ /",
    "T04sanssr_pu:5885": " abgataṃ /",
    "T04sanssr_pu:5886": " aptvaṃ snehaḥ /",
    "T04sanssr_pu:5887": " snehagataṃ snehatvaṃ dravatvam upagatam upāttaṃ //",
    "T04sanssr_pu:5888": " tat punaḥ katamat /",
    "T04sanssr_pu:5889": " tad yathā /",
    "T04sanssr_pu:5890": " aśru svedaḥ kheṭaḥ siṅghāṇakaṃ vaśā lasikā majjā medaḥ pittaṃ śleṣmā pūyaḥ śoṇitaṃ kṣīraṃ prasrāva ity ādir ayam ucyante ādhyātmiko 'bdhātuḥ / pe //",
    "T04sanssr_pu:5891": " bhavati mahārāja sa samayo yat priyaṃ dṛṣṭvāśru pravartate /",
    "T04sanssr_pu:5892": " duṣkhena cābhyāhatasya dharmasaṃvegena vāśru pravartate /",
    "T04sanssr_pu:5893": " vātena vākṣi prasyandate /",
    "T04sanssr_pu:5894": " yāvat sa mahārājābdhātur na kutaścid āgacchati /",
    "T04sanssr_pu:5895": " bhavati mahārāja sa samayo yadādhyātmiko 'bdhātuḥ pariśuṣyati /",
    "T04sanssr_pu:5896": " sa pariśuṣyan nirudhyamāno na kvacid gacchati / pe /",
    "T04sanssr_pu:5897": " vivartamāne khalu punar loke samantād dvātriṃśat paṭalā abhraghanāḥ saṃtiṣṭhante saṃsthāya sarvāvantaḥ /",
    "T04sanssr_pu:5898": " trisāhasramahāsāhasraṃ lokadhātuṃ chādayanti /",
    "T04sanssr_pu:5899": " yataḥ pañcāntarakalpān īṣādhāro devo varṣati /",
    "T04sanssr_pu:5900": " evaṃ pañca gajaprameho devo varṣati /",
    "T04sanssr_pu:5901": " pañcācchinnadhāraḥ /",
    "T04sanssr_pu:5902": " pañca sthūlabindukaḥ /",
    "T04sanssr_pu:5903": " tata iyaṃ mahāpṛthivī yāvad brahmalokād udakena sphuṭā bhavati /",
    "T04sanssr_pu:5904": " sa mahārāja tāvan mahān abdhātur utpadyamāno na kutaścid āgacchati /",
    "T04sanssr_pu:5905": " bhavati mahārāja sa samayo yad ayaṃ lokaḥ saṃvartate /",
    "T04sanssr_pu:5906": " saṃvartamāne khalu punar loke dvitīyasya sūryasya prādurbhāvo bhavati /",
    "T04sanssr_pu:5907": " dvitīyasya sūryasa loke prādurbhāvād utsāḥ sarāṃsi kunadyaś ca śuṣyanti /",
    "T04sanssr_pu:5908": " evaṃ tṛtīyasya mahotsā mahānadyaḥ /",
    "T04sanssr_pu:5909": " caturthasyānnavataptaṃ mahāsaraḥ sarveṇa sarvam ucchuṣyati /",
    "T04sanssr_pu:5910": " caturthasya sūryasya prādurbhāvān mahāsamudrasya yojanikam apy udakaṃ parikṣayaṃ paryādānaṃ gacchati /",
    "T04sanssr_pu:5911": " dviyojanikam api tricatuḥpañcadaśaviṃśatitriṃśaccatvāriṃśatpañcāśadyojanikam api yāvac catvāriṃśadyojanasahasram udakam avaśiṣṭaṃ bhavati /",
    "T04sanssr_pu:5912": " yāvad dvitālamātraṃ /",
    "T04sanssr_pu:5913": " yāvat kaṇṭhamātraṃ /",
    "T04sanssr_pu:5914": " yāvad goṣpadamātram udakam avaśiṣṭaṃ bhavati /",
    "T04sanssr_pu:5915": " bhavati mahārāja sa samayo yan mahāsamudre pṛthitapṛthitāny avaśiṣṭāni bhavanti / pe //",
    "T04sanssr_pu:5916": " bhavati mahārāja sa samayo yan mahāsamudre 'ṅgulisnehamātram apy udakaṃ nāvaśiṣṭaṃ bhavati /",
    "T04sanssr_pu:5917": " sa mahārāja tāvān abdhātur nirudhyamāno na kvacid gacchati / pe /",
    "T04sanssr_pu:5918": " tasya khalu punar mahārājābdhātor utpādo 'pi śūnyaḥ /",
    "T04sanssr_pu:5919": " vyayo 'pi śūnyaḥ tiṣṭhann api so 'bdhātuḥ svabhāvaśūnya iti hi mahārājābdhātur abdhātutvenopalabhyate 'nyatra vyavahāramātrāt /",
    "T04sanssr_pu:5920": " so 'pi vyavahāro na strī na puruṣaḥ pūrvavat //",
    "T04sanssr_pu:5921": " ādhyātmikas tejodhātuḥ katamaḥ //",
    "T04sanssr_pu:5922": " yat kiñcid asmin kāye tejas tejogatam ūṣmagatam upagatam upāttaṃ /",
    "T04sanssr_pu:5923": " tat punaḥ katamat /",
    "T04sanssr_pu:5924": " yenāyaṃ kāya ātapyate saṃtapyate /",
    "T04sanssr_pu:5925": " yena vāsyāsitapītakhāditāni samyaksukhena paripākaṃ gacchati /",
    "T04sanssr_pu:5926": " yasya cotsadatvāj jvarito jvarita iti saṃkhyāṃ gacchati // pe //",
    "T04sanssr_pu:5927": " bāhyas tejodhātuḥ katamaḥ /",
    "T04sanssr_pu:5928": " yad bāhyaṃ tejas tejogatam ūṣmagatam upagatam upāttaṃ /",
    "T04sanssr_pu:5929": " tat punaḥ katamat /",
    "T04sanssr_pu:5930": " yan manuṣyā araṇīsahagatebhyo garbhalasahagatebhyo vā gomayacūrṇena vā kārpāsapicunāvāsam",
    "T04sanssr_pu:5931": " anveṣante yad utpannaṃ grāmam api dahati grāmapradeśam api dahati yāvad dvīpaṃ vā",
    "T04sanssr_pu:5932": " kakṣaṃ tṛṇānāṃ vā dāvaṃ vā kāṣṭhaṃ vā yāvad dahan paraitīty ādi /",
    "T04sanssr_pu:5933": " tatra mahārājādhyātmikas tejodhātur utpadyate na kutaścid āgacchati nirudhyamāno na kvacit saṃnicayaṃ gacchati /",
    "T04sanssr_pu:5934": " iti hy abhūtvā bhavati bhūtvā ca prativigacchati svabhāvarahitatvāt //",
    "T04sanssr_pu:5935": " evaṃ yat kiñcid asmin kāye vāyur vāyugataṃ laghutvaṃ samudīraṇatvaṃ /",
    "T04sanssr_pu:5936": " tat punaḥ katamat /",
    "T04sanssr_pu:5937": " tad yathā ūrdhvagamā vāyavo 'dhogamāḥ pārśvāśrayāḥ pṛṣṭhāśrayāḥ kukṣigamāḥ śastrakāḥ kṣurakāḥ sūcakāḥ pippalakā vātāṣṭhīlā vātagulmā āśvāsapraśvāsā aṅgānusāriṇo vāyava ity ādi /",
    "T04sanssr_pu:5938": " santi bahirdhā pūrve vāyavo dakṣiṇāḥ paścimā uttarā vāyavaḥ sarajasaḥ arajasaḥ parīttā mahadgatā vāyava iti /",
    "T04sanssr_pu:5939": " bhavati mahārāja sa samayo yan mahāvāyuskandhaḥ samudāgataḥ /",
    "T04sanssr_pu:5940": " vṛkṣāgrān api pātayati /",
    "T04sanssr_pu:5941": " kuḍyān api parvatāgrān api pātayati /",
    "T04sanssr_pu:5942": " pātayitvā nirupādāno vigacchati /",
    "T04sanssr_pu:5943": " yaṃ satvāś cīvarakarṇikena vā vidhamanakena vātānuvṛttena vā paryeṣyante /",
    "T04sanssr_pu:5944": " yāvad ayam ucyate bāhyo vāyudhātuḥ /",
    "T04sanssr_pu:5945": " tasyāpy utpattiḥ pūrvavat //",
    "T04sanssr_pu:5946": " ādhyātmika ākāśadhātuḥ katamaḥ /",
    "T04sanssr_pu:5947": " yat kiñcid asmin kāye 'dhyātmaṃ pratyātmam upagatam upāttam ākāśagatam ihābhyantarasaṃkhyābhūtaṃ /",
    "T04sanssr_pu:5948": " asphuṭam aspharaṇīyaṃ tvaṅmānsaśoṇitena /",
    "T04sanssr_pu:5949": " tat punaḥ katamat /",
    "T04sanssr_pu:5950": " yad asmin kāye cakṣuḥ suṣiram iti vā yāvan mukhaṃ vā mukhadvāraṃ vā kaṇṭhaṃ vā kaṇṭhanāḍyā vā yena cābhyavaharati yatra cāvatiṣṭhate /",
    "T04sanssr_pu:5951": " yena cāsyāśitapītakhāditāsvāditam adhastāt pragharati /",
    "T04sanssr_pu:5952": " ayam ucyatae ādhyātmika ākāśadhātuḥ /",
    "T04sanssr_pu:5953": " evaṃ bāhye 'pi yad asphuṭam aspharaṇīyaṃ rūpagatenāpaliguddhaṃ suṣirabhāvaś chidraṃ /",
    "T04sanssr_pu:5954": " ayam ucyate bāhyaḥ ākāśadhātuḥ //",
    "T04sanssr_pu:5955": " bhavati mahārāja sa samayo yat karmapratyayād āyatanāni prādurbhavanti tāny ākāśadhātuṃ paricārayanti /",
    "T04sanssr_pu:5956": " tatra saṃkhyā bhavaty ādhyātmika ākāśadhātur iti /",
    "T04sanssr_pu:5957": " sa na kutaścid āgacchati /",
    "T04sanssr_pu:5958": " bhavati samayo yad rūpaṃ bibharti sarvam ākāśībhavati /",
    "T04sanssr_pu:5959": " tat kasya hetoḥ /",
    "T04sanssr_pu:5960": " akṣayo hy ākāśadhātuḥ sthiro 'calaḥ /",
    "T04sanssr_pu:5961": " tad yathā mahārājāsaṃskṛto nirvāṇadhātuḥ /",
    "T04sanssr_pu:5962": " evam evākāśadhātuḥ sarvatrānugato draṣṭavyaḥ /",
    "T04sanssr_pu:5963": " tad yathāpi nāma mahārāja puruṣa utthale deśe udapānaṃ vā kuṭakaṃ vā kūpaṃ vā puṣkariṇīṃ vā khānayet /",
    "T04sanssr_pu:5964": " tat kiṃ manyase mahārāja yat tatrākāśaḥ kutas tad āgatam iti /",
    "T04sanssr_pu:5965": " āha /",
    "T04sanssr_pu:5966": " na kutaścid bhagavan /",
    "T04sanssr_pu:5967": " bhagavān āha /",
    "T04sanssr_pu:5968": " tad yathāpi nāma mahārāja sa puruṣaḥ punar eva tad udapānaṃ vā yāvat puṣkariṇīṃ vā pūrayet /",
    "T04sanssr_pu:5969": " tat kiṃ manyase mahārāja yat tad ākāśaṃ kvacid gatam iti /",
    "T04sanssr_pu:5970": " āha /",
    "T04sanssr_pu:5971": " na kvacid gataṃ bhagavan /",
    "T04sanssr_pu:5972": " tat kasya hetoḥ /",
    "T04sanssr_pu:5973": " na hy ākāśadhātur gamane vā āgamane vā pratyupasthitaḥ /",
    "T04sanssr_pu:5974": " na strībhāvena na puruṣabhāvena pratyupasthitaḥ /",
    "T04sanssr_pu:5975": " bhagavān āha /",
    "T04sanssr_pu:5976": " iti hi mahārāja bāhyākāśadhātur acalaḥ /",
    "T04sanssr_pu:5977": " avikāraḥ /",
    "T04sanssr_pu:5978": " tat kasya hetoḥ /",
    "T04sanssr_pu:5979": " śūnyo hy ākāśadhātur ākāśadhātutvena /",
    "T04sanssr_pu:5980": " virahita ākāśadhātur ākāśadhātutvena /",
    "T04sanssr_pu:5981": " na puruṣabhāvena na strībhāvena pratyupasthitaḥ /",
    "T04sanssr_pu:5982": " evam eva yathābhūtaṃ samyakprajñayā draṣṭavyaṃ //",
    "T04sanssr_pu:5983": " tatra katamo vijñānadhātur yā cakṣurindriyādhipateyā /",
    "T04sanssr_pu:5984": " rūpārambaṇaprativijñaptiḥ /",
    "T04sanssr_pu:5985": " yāvad iti hi mahārāja yā kācid varṇasaṃsthānaprativijñaptir ayam ucyate cakṣurvijñānadhātuḥ / pe /",
    "T04sanssr_pu:5986": " iti hi yā ṣaḍindriyādhipateyā ṣaḍviṣayārambaṇā viṣayavijñaptir ayam ucyate vijñānadhātuḥ /",
    "T04sanssr_pu:5987": " sa khalu punar ayaṃ mahārāja vijñānadhātur nendriyaniśrito na viṣayebhya āgato na madhye 'ntarasthāyī sa nādhyātma bahirdhā nobhayam antareṇa",
    "T04sanssr_pu:5988": " sa khalu punar ayaṃ mahārāja vijñānadhātur vastu prativijñapya niruddhaḥ /",
    "T04sanssr_pu:5989": " sa utpadyamāno na kutaścid āgacchati nirudhyamāno na kvacid gacchati /",
    "T04sanssr_pu:5990": " tasya khalu punar vijñānadhātor utpādo 'pi śūnyaḥ /",
    "T04sanssr_pu:5991": " vyayo 'pi śūnyaḥ /",
    "T04sanssr_pu:5992": " utpanno 'pi vijñānadhātuḥ svabhāvaśūnyaḥ /",
    "T04sanssr_pu:5993": " iti mahārāja vijñānadhātur vijñānadhātutvena śūnyo nopalabhyate 'nyatra vyavahārāt /",
    "T04sanssr_pu:5994": " so 'pi vyavahāro na strī na puruṣaḥ /",
    "T04sanssr_pu:5995": " evam etad yathābhūtaṃ samyakprajñayā draṣṭavyaṃ //",
    "T04sanssr_pu:5996": " tatra mahārāja katamac cakṣurāyatanaṃ /",
    "T04sanssr_pu:5997": " yac caturṇāṃ mahābhūtānāṃ prasādaḥ /",
    "T04sanssr_pu:5998": " tad yathā pṛthivīdhātor abdhātos tejodhātor vāyudhātor yāvat /",
    "T04sanssr_pu:5999": " tatra pṛthivīdhātuprasādaś cakṣurāyatanaṃ nābdhātuprasādo na tejodhātuprasādo na vāyudhātuprasādaś cakṣurāyatanaṃ /",
    "T04sanssr_pu:6000": " tat kasya hetoḥ /",
    "T04sanssr_pu:6001": " na hi pṛthivīdhātuprasādaḥ kasyacid dharmāyatanaṃ vā āyatanapratilambhena vā pratyupasthitaḥ /",
    "T04sanssr_pu:6002": " evaṃ yāvan na vāyudhātuprasādaḥ kasyacid dharmasyāyatanaṃ vā āyatanapratilambhena vā pratyupasthitaḥ /",
    "T04sanssr_pu:6003": " tat kasya hetoḥ /",
    "T04sanssr_pu:6004": " niśceṣṭā hy ete dharmā niṣṭhāpārā nirvāṇasamā /",
    "T04sanssr_pu:6005": " iti hi mahārāja ekaikato dharmān mṛgyamāṇān cakṣurāyatanaṃ nopalabhate 'nyatra vyavahārāt /",
    "T04sanssr_pu:6006": " tat kasya hetoḥ /",
    "T04sanssr_pu:6007": " śūnyo hi pṛthivīdhātuprasādaḥ pṛthivīdhātuprasādena /",
    "T04sanssr_pu:6008": " yāvac chūnyo vāyudhātuprasādo vāyudhātuprasādena /",
    "T04sanssr_pu:6009": " ye ca dharmāḥ svabhāvena śūnyāḥ kas teṣāṃ prasādo vā kṣobho vā /",
    "T04sanssr_pu:6010": " yeṣāṃ na prasādo na kṣobha upalabhyate /",
    "T04sanssr_pu:6011": " kathaṃ te rūpaṃ drakṣyanti /",
    "T04sanssr_pu:6012": " iti hy atyantatayā cakṣurāyatanaṃ śūnyaṃ cakṣurāyatanasvabhāvena tat pūrvāntato nopalabhyate //",
    "T04sanssr_pu:6013": " aparāntato 'pi nopalabhyate /",
    "T04sanssr_pu:6014": " annāgamanatāṃ gamanatāṃ copādāya sthānam apy asya nopalabhyate svabhāvavirahitatvāt /",
    "T04sanssr_pu:6015": " yac ca svabhāvena na saṃvidyate /",
    "T04sanssr_pu:6016": " na tat strī na puruṣaḥ /",
    "T04sanssr_pu:6017": " tena kā manyanā /",
    "T04sanssr_pu:6018": " manyanā ca nāma mahārāja māragocaraḥ /",
    "T04sanssr_pu:6019": " amanyanā buddhagocaraḥ /",
    "T04sanssr_pu:6020": " tat kasya hetoḥ /",
    "T04sanssr_pu:6021": " manyanāpagatā hi sarvadharmāḥ / pe /",
    "T04sanssr_pu:6022": " tatra mahārāja katamac chrotrāyatanaṃ /",
    "T04sanssr_pu:6023": " yac caturṇāṃ mahābhūtānāṃ prasādo /",
    "T04sanssr_pu:6024": " yāvad iti hi mahārāja sarvadharmā vimokṣābhimukhā dharmadhātuniyatā ākāśadhātuparyavasānā aprāptikā avyavahārā annabhilāpyā annabhilapanīyāḥ",
    "T04sanssr_pu:6025": " yatra mahārāja indriyāṇi pratihanyante te viṣayā ity ucyante /",
    "T04sanssr_pu:6026": " cakṣur hi rūpe pratihanyate tasmād rūpāṇi cakṣurviṣayā ity ucyante /",
    "T04sanssr_pu:6027": " evaṃ śrotraṃ śabdeṣv ity ādi /",
    "T04sanssr_pu:6028": " tatra cakṣū rūpe pratihanyata iti nipātaḥ /",
    "T04sanssr_pu:6029": " pratihanyanā teṣāṃ nirdiṣṭā /",
    "T04sanssr_pu:6030": " tathā hi cakṣū rūpeṣu trividhaṃ nipatatīti /",
    "T04sanssr_pu:6031": " anukūleṣu śubhasaṃjñayā /",
    "T04sanssr_pu:6032": " pratikūleṣu pratighasaṃjñayā /",
    "T04sanssr_pu:6033": " naivānukūleṣu na pratikūleṣūpekṣayā /",
    "T04sanssr_pu:6034": " evaṃ mano dharmeṣv ity ādi /",
    "T04sanssr_pu:6035": " tae ime viṣayā manogocarā ity ucyante /",
    "T04sanssr_pu:6036": " atra hi manaś carati /",
    "T04sanssr_pu:6037": " upavicarati /",
    "T04sanssr_pu:6038": " tasmān manogocarā ity ucyante /",
    "T04sanssr_pu:6039": " yad etan mahārāja mano 'pratikūleṣu rūpeṣv anunītaṃ carati /",
    "T04sanssr_pu:6040": " tenāsya rāga utpadyate /",
    "T04sanssr_pu:6041": " pratikūleṣu rūpeṣu pratihataṃ carati tenāsya dveṣa utpadyate /",
    "T04sanssr_pu:6042": " naivānukūleṣu na pratikūleṣu saṃmūḍhaṃ carati /",
    "T04sanssr_pu:6043": " tenāsya moha utpadyate /",
    "T04sanssr_pu:6044": " evaṃ śabdādiṣv api trividham ārambaṇam anubhavati pūrvavat //",
    "T04sanssr_pu:6045": " tatra mahārāja māyopamānīndriyāṇi /",
    "T04sanssr_pu:6046": " svapnopamā viṣayāḥ /",
    "T04sanssr_pu:6047": " tad yathāpi nāma mahārāja puruṣaḥ suptaḥ svapnāntare janapadakalyāṇyā striyā sārdhaṃ paricaret /",
    "T04sanssr_pu:6048": " sa śayitavibuddho janapadakalyāṇīṃ striyam anusmaret /",
    "T04sanssr_pu:6049": " tat kiṃ manyase mahārāja saṃvidyate svapnāntare janapadakalyāṇī strī /",
    "T04sanssr_pu:6050": " āha /",
    "T04sanssr_pu:6051": " no hīdaṃ bhagavan /",
    "T04sanssr_pu:6052": " bhagavān āha /",
    "T04sanssr_pu:6053": " tat kiṃ manyase mahārājāpi nu sa puruṣaḥ paṇḍitajātīyo bhavet /",
    "T04sanssr_pu:6054": " yaḥ svapnāntare janapadakalyāṇīṃ striyam anusmaret /",
    "T04sanssr_pu:6055": " tayā vā sārdhaṃ krīḍitam abhiniveśet /",
    "T04sanssr_pu:6056": " āha /",
    "T04sanssr_pu:6057": " no hīdaṃ bhagavan /",
    "T04sanssr_pu:6058": " tat kasya hetoḥ /",
    "T04sanssr_pu:6059": " atyantatayā hi bhagavan svapnāntare janapadakalyāṇī na saṃvidyate nopalabhyate /",
    "T04sanssr_pu:6060": " kutaḥ punar anayā sārdhaṃ paricaraṇā /",
    "T04sanssr_pu:6061": " anyatra yāvad eva sa puruṣo vighātasya klamathasya bhāgī syāt /",
    "T04sanssr_pu:6062": " yas tām abhiniviśet //",
    "T04sanssr_pu:6063": " bhagavān āha /",
    "T04sanssr_pu:6064": " evam eva mahārāja bālo 'śrutavān pṛthagjanaś cakṣuṣā rūpāṇi dṛṣṭvā saumanasyasthānīyāny abhiniviśet /",
    "T04sanssr_pu:6065": " so 'bhiniviṣṭaḥ sann anunīyate 'nunītaḥ saṃrajyate /",
    "T04sanssr_pu:6066": " saṃrakto rāgajaṃ karmābhisaṃskaroti /",
    "T04sanssr_pu:6067": " trividhaṃ kāyena caturvidhaṃ vācā trividhaṃ manasā /",
    "T04sanssr_pu:6068": " tac ca karmābhisaṃskṛtam ādita eva kṣīṇaṃ niruddhaṃ vigataṃ vipariṇataṃ na pūrvāṃ diśaṃ niśritya tiṣṭhati /",
    "T04sanssr_pu:6069": " na dakṣiṇāṃ na paścimāṃ nottarāṃ nordhvaṃ nādho nānuvidiśaṃ /",
    "T04sanssr_pu:6070": " neha na tiryak /",
    "T04sanssr_pu:6071": " na ubhayam antarā /",
    "T04sanssr_pu:6072": " tat punaḥ kālāntareṇa maraṇakālasamaye pratyupasthite /",
    "T04sanssr_pu:6073": " jīvitendriyanirodhe āyuṣaḥ parikṣayāt tatsabhāgasya karmaṇaḥ kṣīṇatvāc caramavijñānasya nirudhyamānasya manasa ārambaṇībhavati /",
    "T04sanssr_pu:6074": " tad yathāpi nāma śayitavibuddhasya janapadakalyāṇīti manasa ārambaṇaṃ bhavati /",
    "T04sanssr_pu:6075": " iti hi mahārāja caramavijñānenādhipatinā tena ca karmaṇā ārambaṇenaupapattyaṃśikadvayapratyayaṃ prathamavijñānam utpadyate /",
    "T04sanssr_pu:6076": " yadi vā narakeṣu yadi vā tiryagyonau yadi vā yamaloke yadi vā āsure kāye yadi vā manuṣyeṣu yadi vā deveṣu /",
    "T04sanssr_pu:6077": " tasya ca prathamavijñānasya aupapattyaṃśikasya samanantaraniruddhasyānnantarasabhāgā cittasaṃtatiḥ pravartate /",
    "T04sanssr_pu:6078": " yatra vipākasya pratisaṃvedanā prajñāyate /",
    "T04sanssr_pu:6079": " tatra yaś caramavijñānasya nirodhas tatra cyutir iti saṃkhyāṃ gacchati /",
    "T04sanssr_pu:6080": " yaḥ prathamavijñānasya prādurbhāvas tatropapattiḥ /",
    "T04sanssr_pu:6081": " iti hi mahārāja na kaścid dharmo 'smāl lokāt paraṃ lokaṃ gacchati /",
    "T04sanssr_pu:6082": " cyutyupapattī ca prajāyete /",
    "T04sanssr_pu:6083": " tatra mahārāja caramavijñānam utpadyamānaṃ na kutaścid āgacchati //",
    "T04sanssr_pu:6084": " nirudhyamānaṃ na kvacid gacchati /",
    "T04sanssr_pu:6085": " karmāpy utpadyamānaṃ na kutaścid āgacchati /",
    "T04sanssr_pu:6086": " nirudhyamānaṃ na kvacid gacchati /",
    "T04sanssr_pu:6087": " prathamavijñānam apy utpadyamānaṃ na kutaścid āgacchati /",
    "T04sanssr_pu:6088": " nirudhyamānaṃ ca na kvacid gacchati /",
    "T04sanssr_pu:6089": " tat kasya hetoḥ /",
    "T04sanssr_pu:6090": " svabhāvavirahitatvāt /",
    "T04sanssr_pu:6091": " caramavijñānaṃ caramavijñānena śūnyaṃ /",
    "T04sanssr_pu:6092": " karma karmaṇā śūnyaṃ /",
    "T04sanssr_pu:6093": " prathamavijñānaṃ prathamavijñānena śūnyaṃ /",
    "T04sanssr_pu:6094": " cyutiś cyutyā śūnyā /",
    "T04sanssr_pu:6095": " upapattir upapattyā śūnyā /",
    "T04sanssr_pu:6096": " karmaṇāṃ cābandhyatā prajāyate vipākasya ca pratisaṃvedanā na cātra kaścit kartā na bhoktānyatra nāmasaṃketāt /",
    "T04sanssr_pu:6097": " tad yathāpi nāma mahārāja puruṣaḥ suptaḥ svapnāntare śatruṇā sārdhaṃ saṃgrāmayet /",
    "T04sanssr_pu:6098": " sa śayitavibuddhaḥ /",
    "T04sanssr_pu:6099": " tam evānusmaret /",
    "T04sanssr_pu:6100": " tat kiṃ manyase mahārāja saṃvidyate svapnāntare śatruḥ /",
    "T04sanssr_pu:6101": " śatruṇā vā sārdhaṃ saṃgrāma iti /",
    "T04sanssr_pu:6102": " āha /",
    "T04sanssr_pu:6103": " no hīdaṃ bhagavan /",
    "T04sanssr_pu:6104": " bhagavān āha /",
    "T04sanssr_pu:6105": " tat kiṃ manyase mahārājāpi nu sa puruṣaḥ paṇḍitajātīyo bhavet /",
    "T04sanssr_pu:6106": " yo 'sau svapnāntare śatrum abhiniviśet /",
    "T04sanssr_pu:6107": " śatruṇā vā sārdhaṃ saṃgrāmaṃ /",
    "T04sanssr_pu:6108": " āha /",
    "T04sanssr_pu:6109": " no hīdaṃ bhagavan /",
    "T04sanssr_pu:6110": " tat kasya hetoḥ /",
    "T04sanssr_pu:6111": " atyantatayā hi bhagavan svapne śatrur na saṃvidyate kutaḥ punas tena sārdhaṃ saṃgrāmaḥ /",
    "T04sanssr_pu:6112": " anyatra yāvad eva sa puruṣo vighātasya klamathasya ca bhāgī syāt yas tam abhiniviśet /",
    "T04sanssr_pu:6113": " bhagavān āha /",
    "T04sanssr_pu:6114": " evam eva mahārāja bālo 'śrutavān pṛthagjanaś cakṣuṣā rūpāṇi dṛṣṭvā daurmanasyāsthānīyāny abhiniviśate 'bhiniviṣṭaḥ san pratihanyate /",
    "T04sanssr_pu:6115": " pratihataḥ saṃtuṣyati /",
    "T04sanssr_pu:6116": " duṣṭo doṣajaṃ karmābhisaṃskarotīti pūrvavat /",
    "T04sanssr_pu:6117": " tad yathāpi nāma mahārāja puruṣah suptaḥ svapnāntare piśācena paripātyamāno bhītaḥ saṃoham āpadyate /",
    "T04sanssr_pu:6118": " sa śayitavibuddhas taṃ piśācaṃ taṃ ca saṃmoham anusmaret /",
    "T04sanssr_pu:6119": " tat kiṃ manyase mahārāja saṃvidyante svapne piśācaḥ saṃmoho vā /",
    "T04sanssr_pu:6120": " yāvad evam eva mahārāja bālo 'śrutavān pṛthagjanaś cakṣuṣā rūpāṇi dṛṣṭvā upekṣāsthānīyāny abhiniviśate 'bhiniviṣṭaḥ san muhyati mūḍho mohajaṃ karmābhisaṃskarotīti pūrvavat /",
    "T04sanssr_pu:6121": " tad yathāpi nāma mahārāja puruṣaḥ suptaḥ svapnāntare janapadakalyāṇyā gāyantyā madhuraṃ gītasvaraṃ madhuraṃ ca tantrīsvaraṃ ca śṛṇuyāt /",
    "T04sanssr_pu:6122": " sā tena gītavāditena paricārayet /",
    "T04sanssr_pu:6123": " sa śayitavibuddhas tad eva gītavāditam anusmaret /",
    "T04sanssr_pu:6124": " tat kiṃ manyase mahārājāpi nu sa puruṣaḥ paṇḍitajātīyaḥ svapnāntare janapadakalyāṇyā gītavāditam abhiniviśet /",
    "T04sanssr_pu:6125": " āha /",
    "T04sanssr_pu:6126": " no hīdaṃ bhagavan /",
    "T04sanssr_pu:6127": " bhagavān āha /",
    "T04sanssr_pu:6128": " tat kasya hetoḥ /",
    "T04sanssr_pu:6129": " atyantatayā hi bhagavan svapnāntare janapadakalyāṇī strī na saṃvidyate nopalabhyate /",
    "T04sanssr_pu:6130": " kutaḥ punar asyā gītavāditaṃ /",
    "T04sanssr_pu:6131": " anyatra yāvad eva sa puruṣo vighātasya klamathasya ca bhāgī syāt /",
    "T04sanssr_pu:6132": " yas tad abhiniviśet /",
    "T04sanssr_pu:6133": " bhagavān āha /",
    "T04sanssr_pu:6134": " evam eva mahārāja bālo 'śrutavān pṛthagjanaḥ śrotreṇa śabdān śrutvā saumanasyasthānīyāny abhiniviśate /",
    "T04sanssr_pu:6135": " iti pūrvavat /",
    "T04sanssr_pu:6136": " evaṃ gandhādiṣu tridhā tridhā veditavyam // pe //",
    "T04sanssr_pu:6137": " atra mahārāja mānasaṃ niveśayitavyaṃ /",
    "T04sanssr_pu:6138": " kim ity ahaṃ sadevakasya lokasya cakṣur bhaveyaṃ /",
    "T04sanssr_pu:6139": " ulkā pradīpa ālokabhūtaḥ /",
    "T04sanssr_pu:6140": " kūlaṃ naus tīrthaṃ /",
    "T04sanssr_pu:6141": " nāyakaḥ pariṇāyakaḥ daiśikaḥ sārthavāhaḥ /",
    "T04sanssr_pu:6142": " puro javeyaṃ /",
    "T04sanssr_pu:6143": " mukto mocayeyam āśvasta āśvāsayeyaṃ parinirvṛttaḥ parinirvāpayeyam iti /",
    "T04sanssr_pu:6144": " pūrvā hi koṭir mahārāja na prajñāyate aiśvaryādhipatyānām anubhūya mānānāṃ /",
    "T04sanssr_pu:6145": " iti hi mahārāja māyopamānīndriyāṇy atṛptāny atarṣaṇīyāni /",
    "T04sanssr_pu:6146": " svapnopamā viṣayā atarṣakā atṛptikarāḥ //",
    "T04sanssr_pu:6147": " atrānnantayaśaścakravartinaḥ kathā svargāc ca patite tasmin sarājakaiḥ pauraiḥ parivṛta evaṃ paṭhyate /",
    "T04sanssr_pu:6148": " tad yathāpi nāma mahārāja sarpirmaṇḍo vā navanītamaṇḍo vā taptāyāṃ vālukāyām upanikṣipto 'vasīdati /",
    "T04sanssr_pu:6149": " na saṃtiṣṭhate /",
    "T04sanssr_pu:6150": " evam eva mahārājānnantayaśā avasīdati na saṃtiṣṭhate /",
    "T04sanssr_pu:6151": " atha rājā priyaṃkaro rājānam annantayaśasaṃ tathāvasīdantaṃ /",
    "T04sanssr_pu:6152": " upasaṃkramyaitad avocat /",
    "T04sanssr_pu:6153": " kiṃ vayaṃ mahārāja lokasya vyākuryāmaḥ /",
    "T04sanssr_pu:6154": " kiṃ rājño 'nnantayaśasaḥ subhāṣitam iti /",
    "T04sanssr_pu:6155": " sa āha /",
    "T04sanssr_pu:6156": " vaktavyaṃ /",
    "T04sanssr_pu:6157": " mahārājānantayaśāś caturdvīpeṣu rājyaiśvaryaṃ kārayitvābandhyamanorathatām anubhūya",
    "T04sanssr_pu:6158": " sarvadrumākālaphalatāṃ sarvopadravaprasrabdhisarvasatvābandhyamanorathatāṃ gandhodakavarṣaṃ",
    "T04sanssr_pu:6159": " hiraṇyavarṣaṃ suvarṇavarṣaṃ sarvopakaraṇavarṣaṃ cānubhūya caturo mahādvīpān adhyāvasitvā",
    "T04sanssr_pu:6160": " śakrasyārdhāsanam ākramyātīcchayā na mukto 'tṛpta eva kāmaiḥ kālagata iti /",
    "T04sanssr_pu:6161": " evaṃ tvaṃ mahārāja vyākuryā ity evam uktvā ca rājānnantayaśāḥ kālam akārṣīt / pe //",
    "T04sanssr_pu:6162": " tasmāt tarhi te mahārāja marīcikāyām udakasvabhāvo nābhūn na bhaviṣyati na caitarhi vidyate /",
    "T04sanssr_pu:6163": " evam eva mahārāja rūpavedanāsaṃjñā saṃskāravijñanāṃ svabhāvo nābhūn na bhaviṣyati na caitarhi vidyatae ity ādi //",
    "T04sanssr_pu:6164": " punar apy uktaṃ /",
    "T04sanssr_pu:6165": " etāvac caitat jñeyam /",
    "T04sanssr_pu:6166": " yad uta saṃvṛtiḥ paramārthaś ca /",
    "T04sanssr_pu:6167": " tac ca bhagavatā śūnyataḥ sudṛṣṭaṃ suviditaṃ susākṣātkṛtaṃ /",
    "T04sanssr_pu:6168": " tena sa sarvajña ity ucyate /",
    "T04sanssr_pu:6169": " tatra saṃvṛtir lokapracāratas tathāgatena dṛṣṭā /",
    "T04sanssr_pu:6170": " yaḥ punaḥ paramārthaḥ so 'nnabhilāpyaḥ /",
    "T04sanssr_pu:6171": " annājñeyo 'vijñeyo 'deśito 'prakāśito yāvad akriyo yāvan na lābho nālābho na sukhaṃ na duṣkhaṃ na yaśo nāyaśaḥ /",
    "T04sanssr_pu:6172": " na rūpaṃ nārūpam ity ādi //",
    "T04sanssr_pu:6173": " tatra jinena jagasya kṛtena saṃvṛti deśita lokahitāya /",
    "T04sanssr_pu:6174": " yena jagat sugatasya sakāśe saṃjanayīha prasādasukhārthe //",
    "T04sanssr_pu:6175": " saṃvṛti prajñamayī narasiṃhaḥ ṣaḍgatayo bhaṇi satvagaṇānāṃ /",
    "T04sanssr_pu:6176": " narakatiraś ca tathaiva ca pretān āsurakāya narāṃś ca marūṃś ca //",
    "T04sanssr_pu:6177": " nīcakulāṃs tatha uccakulāṃś ca āḍhyakulāṃś ca daridrakulāṃś cety ādi //",
    "T04sanssr_pu:6178": " punaś coktaṃ /",
    "T04sanssr_pu:6179": " katama eṣa dharmo yo bhagavatā vyākṛto 'nnuttarāyāṃ samyaksaṃbodhau /",
    "T04sanssr_pu:6180": " kiṃ rūpam uta vedanā āho śvit saṃjñā utāho saṃskārā atha vijñānaṃ bhagavatā vyākṛtam annuttarāyāṃ samyaksaṃbodhāv iti /",
    "T04sanssr_pu:6181": " teṣām etad abhūt /",
    "T04sanssr_pu:6182": " na rūpaṃ yāvan na vijñānaṃ bhagavatā vyākṛtam annuttarāyāṃ samyaksaṃbodhau /",
    "T04sanssr_pu:6183": " tat kasya hetoḥ /",
    "T04sanssr_pu:6184": " annutpādo hi rūpam annutpādo bodhiḥ /",
    "T04sanssr_pu:6185": " tat katham annutpādo 'nnutpādam abhisaṃbudhyate /",
    "T04sanssr_pu:6186": " evaṃ yāvad vijñānam // pe //",
    "T04sanssr_pu:6187": " tad evam annupalabhyamāneṣu sarvadharmeṣu katamo 'tra buddhaḥ /",
    "T04sanssr_pu:6188": " katamā bodhiḥ /",
    "T04sanssr_pu:6189": " katamo bodhisatvaḥ /",
    "T04sanssr_pu:6190": " katamad vyākaraṇam /",
    "T04sanssr_pu:6191": " śūnyaṃ hi rūpaṃ rūpeṇa yāvad vijñānaṃ // pe //",
    "T04sanssr_pu:6192": " yāvad eva vyavahāramātram etat /",
    "T04sanssr_pu:6193": " nāmadheymātraṃ saṃketamātraṃ saṃvṛtimātraṃ prajñaptimātraṃ /",
    "T04sanssr_pu:6194": " nālam atra paṇḍitair abhiniveśa utpādayitavya iti //",
    "T04sanssr_pu:6195": " tathātraivāhuḥ /",
    "T04sanssr_pu:6196": " nirmāṇaratayo devā yathā vayaṃ bhagavan /",
    "T04sanssr_pu:6197": " bhagavato bhāṣitasyārtham ājānīmaḥ /",
    "T04sanssr_pu:6198": " sarvadharmā bhūtakoṭir annantakoṭir annāvaraṇakoṭir apratiṣṭhitakoṭir ity ādi //",
    "T04sanssr_pu:6199": " sarvadharmā bhagavan bodhiḥ /",
    "T04sanssr_pu:6200": " svabhāvavirahitā boddhavyāḥ /",
    "T04sanssr_pu:6201": " antaśa ānantaryāṇy api bodhiḥ /",
    "T04sanssr_pu:6202": " tat kasya hetoḥ /",
    "T04sanssr_pu:6203": " aprakṛtikā hi bhagavan bodhir aprakṛtikāni ca pañcānantaryāṇi /",
    "T04sanssr_pu:6204": " tenocyate ānantaryāṇi bodhir iti /",
    "T04sanssr_pu:6205": " tathā vihasyante bhagavan ye kecit parinirvātukāmāḥ /",
    "T04sanssr_pu:6206": " tat kasya hetoḥ /",
    "T04sanssr_pu:6207": " yadi kaścit saṃsārapratipanno bhavet /",
    "T04sanssr_pu:6208": " sa nirvāṇaṃ paryeṣatae iti //",
    "T04sanssr_pu:6209": " punar uktaṃ /",
    "T04sanssr_pu:6210": " bhūtakoṭir iti bhagavan yad uktaṃ nirmāṇaratibhir devais tatra vayaṃ bhūtam api nopalabhāmahe /",
    "T04sanssr_pu:6211": " kiṃ punar asya koṭim /",
    "T04sanssr_pu:6212": " tat kasya hetoḥ /",
    "T04sanssr_pu:6213": " yo hi kaścid bhagavan bhūtam upalabhate /",
    "T04sanssr_pu:6214": " koṭim api sa tasyopalabhate dvaye cāsau caratīti //",
    "T04sanssr_pu:6215": " tathātraiva sahāṃpatibrahmaṇā śāstā stutaḥ //",
    "T04sanssr_pu:6216": " supiti yatha naraḥ kṣudhābhibhūtaḥ śatarasabhojanabhuñjino ca tṛptaḥ /",
    "T04sanssr_pu:6217": " na pi ca kṣudha na bhojanaṃ na satvaḥ supina yathaiva nidṛṣṭa sarvadharmāḥ //",
    "T04sanssr_pu:6218": " bhaṇi naru paṭhane manojñavācaṃ priyu bhavatī na ca saṃkramo 'sti vācaṃ /",
    "T04sanssr_pu:6219": " na ca vacana cāsya rakta vācām upalabhase na ca tatra saṃśayo 'sti //",
    "T04sanssr_pu:6220": " śruṇati yatha manojña vīṇaśabdaṃ madhura na cāsti svabhāvataḥ sa śabdaḥ /",
    "T04sanssr_pu:6221": " tatha imi vidu skandha prekṣamāṇo na labhati bhāvu svabhāvataḥ sumedhāḥ // pe //",
    "T04sanssr_pu:6222": " yatha naru iha śaṅkhaśabda śrutvā vimṛśati vidva kuto ya prādubhūtaḥ /",
    "T04sanssr_pu:6223": " na ca labhati svabhāva śūnyabhāvaṃ tatha tv aya dṛṣṭa narendra sarvadharmāḥ //",
    "T04sanssr_pu:6224": " yatha naru iha bhojanaṃ praṇītaṃ vimṛśati aṅgaśu siddham asvabhāvam /",
    "T04sanssr_pu:6225": " yatha rasu tatha te 'ṅga tatsvabhāvās tatha tv aya dṛṣṭa maharṣi sarvadharmāḥ //",
    "T04sanssr_pu:6226": " yatha naru iha indrayaṣṭi dṛṣṭvā vimṛśati aṅgaśu niḥsvabhāva śūnyam /",
    "T04sanssr_pu:6227": " vimṛśatu yatha yaṣṭi te 'ṅga śūnyās tatha tv aya dṛṣṭa maharṣi sarvadharmāḥ //",
    "T04sanssr_pu:6228": " puravara yatha aṅgaśo vibhajya nagaru svabhāvatu nāmato na labdham /",
    "T04sanssr_pu:6229": " yatha nagara tathāṅga sarvaśūnyās tatha tv aya dṛṣṭa narendra sarvadharmāḥ //",
    "T04sanssr_pu:6230": " mudita yatha narāga mukta bherī harṣa janeti svabhāvaśūnyaśabdā /",
    "T04sanssr_pu:6231": " svaru yatha tatha te 'ṅga tatsvabhāvaṃ tatha tv aya dṛṣṭa maharṣi sarvadharmāḥ //",
    "T04sanssr_pu:6232": " ... ... hanatu yatha narasya tāṃ hi bherīṃ pratighu na vidyati nāpi snehadhātuḥ /",
    "T04sanssr_pu:6233": " vimṛśatu bherīva te 'ṅga tatsvabhāvās tatha tv aya dṛṣṭa narendra sarvadharmāḥ //",
    "T04sanssr_pu:6234": " hanatu yatha narasya tāṃ hi bherīṃ svaru na sa manyati rāmayāmi lokam /",
    "T04sanssr_pu:6235": " svaru yatha tatha te 'ṅga tatsvabhāvāḥ tatha tv aya dṛṣṭa narendra sarvadharmāḥ //",
    "T04sanssr_pu:6236": " hanatu yatha narasya tasya bheryāṃ na pi svaru aṅgaśu nāpi sa svatantraḥ /",
    "T04sanssr_pu:6237": " svaru yatha tatha te 'ṅga tatsvabhāvās tatha tv aya dṛṣṭa maharṣi sarvadharmāḥ //",
    "T04sanssr_pu:6238": " punaś coktaṃ /",
    "T04sanssr_pu:6239": " satvārambaṇanāyakena kathitā maitrī śubhābhāvanā /",
    "T04sanssr_pu:6240": " satvaś cāsya vibhāvitaḥ suviditaṃ niḥsatva sarvaṃ jagat /",
    "T04sanssr_pu:6241": " tatraivaṃ dvipadottamo 'kaluṣo niḥsaṃśayā mānasaḥ /",
    "T04sanssr_pu:6242": " tena tvā sugataṃ vibhāvitamatiṃ pūjema pūjāriham //",
    "T04sanssr_pu:6243": " duṣkhaṃ cā sugatā [doubtful] daśaddiśigataṃ naivaṃ parīdṛśyate /",
    "T04sanssr_pu:6244": " satveṣū karuṇā ca nāma bhaṇitā devātideva tvayā /",
    "T04sanssr_pu:6245": " evaṃ bho jinapuṅgavā jinamataṃ ajñāta yathāvataḥ /",
    "T04sanssr_pu:6246": " tena tvāṃ dvipadottamā naravarāḥ pūjema pūjāriham //",
    "T04sanssr_pu:6247": " satvānaiva na duṣkhaṃ śākyamuninā yasyāpanītaṃ dukhaṃ /",
    "T04sanssr_pu:6248": " jātās te muditāś ca hṛṣṭamanaso 'ratīś ca tair noditāḥ //",
    "T04sanssr_pu:6249": " evaṃ buddhanayaṃ acintiyanayaṃ yāthāvato jānato /",
    "T04sanssr_pu:6250": " tasmāt pūjiya tvāṃ narāṇa pravaraṃ prāyema prāptaṃ phalaṃ //",
    "T04sanssr_pu:6251": " kāyaḥ kāyavivarjitena muninā nāsādito mārgatāṃ /",
    "T04sanssr_pu:6252": " naivaṃ te smṛtināyakā na bhaṇitā naiva pramuṣṭā smṛtiḥ //",
    "T04sanssr_pu:6253": " uktaṃ co sugatena bhāvapathimāḥ kāyaṃ gatā bhāvanāḥ /",
    "T04sanssr_pu:6254": " evaṃ buddhanayaṃ viditva sugatā pūjā kṛtā tāyinaḥ //",
    "T04sanssr_pu:6255": " bhāvethaḥ śamathaṃ vipaśyanam ayaṃ mārgaṃ dukhā śāntaye /",
    "T04sanssr_pu:6256": " śāntās te bhagavan savāsanamalā yehī jagat kliṣyate //",
    "T04sanssr_pu:6257": " śamathaś cātha vipaśyanā na ca malā sarve 'ti śūnyā mune /",
    "T04sanssr_pu:6258": " asmin devagaṇā na kāṅkṣa kvacanā pūjentu tvāṃ nāyakaṃ / ity ādi //",
    "T04sanssr_pu:6259": " punar uktaṃ /",
    "T04sanssr_pu:6260": " śūnyaṃ hi cakṣuś cakṣuḥsvabhāvena /",
    "T04sanssr_pu:6261": " yasya ca dharmasya svabhāvo na vidyate so 'vastukaḥ /",
    "T04sanssr_pu:6262": " yo 'vastukaḥ so 'pariniṣpannaḥ yo 'pariniṣpannaḥ sa notpadyate na nirudhyate / pe //",
    "T04sanssr_pu:6263": " yat triṣv apy adhvasu nopalabhyate na tac cakṣur nendriyaṃ kathaṃ tasya vyavahāro jñeyaḥ /",
    "T04sanssr_pu:6264": " tad yathāpi nāma riktamuṣṭir alīkaḥ /",
    "T04sanssr_pu:6265": " yāvad eva nāmamātraṃ no tu khalu paramārthato riktam upalabhyate na muṣṭiḥ /",
    "T04sanssr_pu:6266": " evaṃ cakṣuś cendriyaṃ ca rikte muṣṭisadṛśam alīkam asadbhūtaṃ tucchaṃ mṛṣāmoṣadharme bālopalāpanaṃ mūrkhasaṃmohanam yāvad eva nāmamātram //",
    "T04sanssr_pu:6267": " punar atraivāha /",
    "T04sanssr_pu:6268": " svapnāntare mahāvṛṣṭir āsravāṇāṃ pravartanā /",
    "T04sanssr_pu:6269": " darśitā te mahāvīra āsravotpattipaṇḍitāḥ //",
    "T04sanssr_pu:6270": " svapne yathā śiraśchedo dṛṣṭas te āsravakṣayaḥ /",
    "T04sanssr_pu:6271": " darśitaḥ sarvavijñānāṃ sarvadarśin namo 'stu te //",
    "T04sanssr_pu:6272": " atraiva ca drumeṇa kinnararājena bhagavān pṛṣṭaḥ pratyāha /",
    "T04sanssr_pu:6273": " yad vadasi śūnyatāṃ ca vyākaraṇaṃ /",
    "T04sanssr_pu:6274": " cāpy ahaṃ na jānāmi /",
    "T04sanssr_pu:6275": " syād yadi kiṃcid aśūnyaṃ na bhavej jinenāsya vyākaraṇam //",
    "T04sanssr_pu:6276": " kiṃkāraṇaṃ /",
    "T04sanssr_pu:6277": " tathā hi /",
    "T04sanssr_pu:6278": " sthitaṃ bhavet tat svake bhave /",
    "T04sanssr_pu:6279": " kūṭasthanirvikāraṃ /",
    "T04sanssr_pu:6280": " na tasya vṛddhir na parihāṇiḥ /",
    "T04sanssr_pu:6281": " na kriyā na ca kāraṇaṃ /",
    "T04sanssr_pu:6282": " yat svabhāvaśūnyam ādarśamaṇḍale supariśuddhe saṃdṛśyate pratibimbam /",
    "T04sanssr_pu:6283": " tathaiva druma jānīhīmān dharmān /",
    "T04sanssr_pu:6284": " avikāraṃ dharmadhātum imāṃ ca pūjāṃ drumāṅgaśo vicārayasi /",
    "T04sanssr_pu:6285": " aṅgaśo nirīkṣya pūjāṃ /",
    "T04sanssr_pu:6286": " katame 'vikāriṇo 'ṅgāḥ //",
    "T04sanssr_pu:6287": " yad api ca nirīhakatvaṃ kriyāṃ ca na jānase mayā proktaṃ /",
    "T04sanssr_pu:6288": " śakaṭāṅga saṃnipātaṃ nirīkṣva śakaṭasya caiva kriyāṃ //",
    "T04sanssr_pu:6289": " karma ca me ākhyātaṃ kartā na vidyate daśasu dikṣu /",
    "T04sanssr_pu:6290": " vāteritād iva taror yathā hi nivartate vahniḥ //",
    "T04sanssr_pu:6291": " na ca māruto na ca taruś cetayati hutāśanaṃ ca yajane /",
    "T04sanssr_pu:6292": " na nivartate vahnis tathaiva karmasya kartāraḥ //",
    "T04sanssr_pu:6293": " yad api vadase na ca saṃcaya puṇyasya hi vidyate /",
    "T04sanssr_pu:6294": " sucaritasya samudāgamaś ca /",
    "T04sanssr_pu:6295": " bodhis tasyāpi śṛṇu kramanta tvaṃ /",
    "T04sanssr_pu:6296": " yathā bhaṇasi manuṣyāṇām āyuḥparimāṇaṃ varṣaśataṃ jīvin /",
    "T04sanssr_pu:6297": " na cāsti varṣapuñjī /",
    "T04sanssr_pu:6298": " ayam api samudāgamas tadvad iti //",
    "T04sanssr_pu:6299": " bhagavatyām apy uktaṃ /",
    "T04sanssr_pu:6300": " kiṃ punar āyuṣman subhūte utpanno dharma utpadyate utānnutpannaḥ /",
    "T04sanssr_pu:6301": " subhūtir āha /",
    "T04sanssr_pu:6302": " nāham āyuṣman śāriputra utpannasya dharmasyotpattim icchāmi na cānnutpannasyeti //",
    "T04sanssr_pu:6303": " dharmasaṃgītyām apy uktaṃ /",
    "T04sanssr_pu:6304": " tathatā tathateti kulaputra śūnyatāyā etad adhivacanaṃ /",
    "T04sanssr_pu:6305": " sā ca śūnyatā notpadyate na nirudhyate /",
    "T04sanssr_pu:6306": " āha /",
    "T04sanssr_pu:6307": " yady evaṃ dharmāḥ śūnyā uktā bhagavatā tasmāt sarvadharmā notpatsyante na nirotsyante /",
    "T04sanssr_pu:6308": " nirārambho bodhisatvaḥ /",
    "T04sanssr_pu:6309": " āha /",
    "T04sanssr_pu:6310": " evam eva kulaputra tathā yathābhisaṃbudhyase sarvadharmā notpadyante na nirudhyante /",
    "T04sanssr_pu:6311": " āha /",
    "T04sanssr_pu:6312": " yad etad uktaṃ bhagavatā /",
    "T04sanssr_pu:6313": " saṃskṛtā dharmā utpadyante nirudhyante cety asya tathāgatabhāṣitasya ko 'bhiprāyaḥ /",
    "T04sanssr_pu:6314": " āha /",
    "T04sanssr_pu:6315": " utpādanirodhābhiniviṣṭaḥ kulaputra lokasaṃniveśaḥ /",
    "T04sanssr_pu:6316": " tatra tathāgato mahākāruṇiko lokasyottrāsapadaparihārārthaṃ vyavahāravaśād uktavān utpadyante nirudhyante ceti /",
    "T04sanssr_pu:6317": " na cātra kasyacid dharmasyotpādo na nirodha iti //",
    "T04sanssr_pu:6318": " punar atraivoktaṃ /",
    "T04sanssr_pu:6319": " tatra bhagavaṃś cakṣūrūpeṣu na raṇati śrotraṃ /",
    "T04sanssr_pu:6320": " śabdeṣu /",
    "T04sanssr_pu:6321": " yāvan manodharmeṣu na raṇati /",
    "T04sanssr_pu:6322": " sa dharmaḥ /",
    "T04sanssr_pu:6323": " tatra kathaṃ cakṣūrūpeṣu na raṇati /",
    "T04sanssr_pu:6324": " saṃsargābhāvāt /",
    "T04sanssr_pu:6325": " na hi cakṣūrūpeṇa saṃsṛjyate /",
    "T04sanssr_pu:6326": " yāvan na manodharmeṇa saṃsṛjyate /",
    "T04sanssr_pu:6327": " yan na saṃsṛjyate tan na raṇati /",
    "T04sanssr_pu:6328": " advitīyasya bhagavan dharmasya raṇaṃ nāsti /",
    "T04sanssr_pu:6329": " advitīyāś ca bhagavan sarvadharmāḥ paraḥparaṃ na jānanti na vijānanti /",
    "T04sanssr_pu:6330": " na kalpayanti na vikalpayanti /",
    "T04sanssr_pu:6331": " na saṃbhavanti na visaṃbhavanti /",
    "T04sanssr_pu:6332": " na hīyante na varddhante /",
    "T04sanssr_pu:6333": " na rajyanti /",
    "T04sanssr_pu:6334": " na virajyanti /",
    "T04sanssr_pu:6335": " na saṃsaranti na parinirvānti naite kasyacit /",
    "T04sanssr_pu:6336": " naiṣāṃ kaścit /",
    "T04sanssr_pu:6337": " naite bhagavan dharmā udvijante na saṃkliśyante na vyavadāyante /",
    "T04sanssr_pu:6338": " evam ahaṃ bhagavan jānāmy evam avabudhye /",
    "T04sanssr_pu:6339": " yad apy ahaṃ /",
    "T04sanssr_pu:6340": " bhagavann evaṃ vadāmi /",
    "T04sanssr_pu:6341": " evam ahaṃ jānāmy evam ahaṃ budhyāmīti /",
    "T04sanssr_pu:6342": " āyatanānām eṣa vikāraḥ /",
    "T04sanssr_pu:6343": " na ca bhagavann āyatanānām evaṃ bhavati /",
    "T04sanssr_pu:6344": " asmākam eṣa vikāra iti /",
    "T04sanssr_pu:6345": " yo hy evaṃ jānāti sa na kenacit sārddhaṃ vivadati /",
    "T04sanssr_pu:6346": " yan na vivadati tac chramaṇadharmam anusaratīti /",
    "T04sanssr_pu:6347": " tathā dharmadarśanaṃ buddhadarśanaṃ sarvasatvadarśanaṃ sarvasatvahetupratyayadarśanaṃ śūnyatādarśanaṃ śūnyatādarśanam adarśanaṃ /",
    "T04sanssr_pu:6348": " adarśanaṃ bhagavan sarvadharmāṇāṃ darśanaṃ samyagdarśanam iti //",
    "T04sanssr_pu:6349": " katham annadhiṣṭhānā saṃvṛtir yuktā /",
    "T04sanssr_pu:6350": " kathaṃ punar ayuktā /",
    "T04sanssr_pu:6351": " yathāsati sthāṇau puruṣabhrāntiḥ /",
    "T04sanssr_pu:6352": " kasya punaḥ śūnyatāvādinaḥ paramārthataḥ sthāṇuḥ siddho yadāśrayāt puruṣabhrāntiḥ syād /",
    "T04sanssr_pu:6353": " amūlā eva ca sarvadharmās tatvato mūlānupapatteḥ //",
    "T04sanssr_pu:6354": " tathā coktam āryavimalakīrtinirdeśe /",
    "T04sanssr_pu:6355": " abhūtaparikalpasya kiṃ mūlaṃ /",
    "T04sanssr_pu:6356": " āha /",
    "T04sanssr_pu:6357": " viparyastā saṃjñā mūlaṃ /",
    "T04sanssr_pu:6358": " āha /",
    "T04sanssr_pu:6359": " viparyastāyāḥ saṃjñāyāḥ kiṃ mūlaṃ /",
    "T04sanssr_pu:6360": " apratiṣṭhānaṃ mūlaṃ /",
    "T04sanssr_pu:6361": " āha /",
    "T04sanssr_pu:6362": " apratiṣṭhāyāḥ kiṃ mūlaṃ /",
    "T04sanssr_pu:6363": " āha /",
    "T04sanssr_pu:6364": " yan mañjuśrīr apratiṣṭhānaṃ na tasya kiñcin mūlam iti hy apratiṣṭhānamūlapratiṣṭhitāḥ sarvadharmā iti //",
    "T04sanssr_pu:6365": " iyaṃ samāsataḥ prajñāpāramitā cittaśuddhyarthinā bhāvayitavyā /",
    "T04sanssr_pu:6366": " bhāvayitvā ca kleśaripuraṇakuśalena bhavitavyaṃ /",
    "T04sanssr_pu:6367": " na svagṛhaśūreṇa //",
    "T04sanssr_pu:6368": " yathoktam āryadharmasaṃgītisūtre /",
    "T04sanssr_pu:6369": " na śūnyatāvādī lokadharmaiḥ saṃhriyate 'niśritatvāt /",
    "T04sanssr_pu:6370": " na sa lābhena saṃhṛṣyāti /",
    "T04sanssr_pu:6371": " alābhena na vimanā bhavati /",
    "T04sanssr_pu:6372": " yaśasā na vismayate 'yaśasā na saṃkucati /",
    "T04sanssr_pu:6373": " nindayā nāvalīyate /",
    "T04sanssr_pu:6374": " praśaṃsayā nānunīyate /",
    "T04sanssr_pu:6375": " sukhena na rajyate duṣkhena na virajyate /",
    "T04sanssr_pu:6376": " yo hy evaṃ lokadharmair na saṃhriyate sa śūnyatāṃ jānītae iti //",
    "T04sanssr_pu:6377": " tathā śūnyatāvādino na kvacid anurāgo na virāgaḥ /",
    "T04sanssr_pu:6378": " yasmin rajyeta tac chūnyam eva jānīte /",
    "T04sanssr_pu:6379": " śūnyam eva paśyati /",
    "T04sanssr_pu:6380": " nāsau śūnyatāṃ jānīte yaḥ kvacid dharme rajyate vā virajyate vā tathā nāsau śūnyatāṃ",
    "T04sanssr_pu:6381": " jānīte yaḥ kenacit sārddhaṃ vigrahaṃ vivādaṃ vā kuryāc chūnyam eva jānīte tac chūnyam",
    "T04sanssr_pu:6382": " eva paśyatīty ādi //",
    "T04sanssr_pu:6383": " etat saṃkṣepāc cittaśodhanam //",
    "T04sanssr_pu:6384": " athaivam api paramaviśuddhir dharmadarśane sati /",
    "T04sanssr_pu:6385": " iha pañcakaṣāyasaṃkliṣṭasya kalyāṇamitrāvasāditasya vā saṃkṣepeṇa tāvat kutra yatnaṃ kṛtvā śīghraṃ cittaśuddhir bhavati /",
    "T04sanssr_pu:6386": " ātmabahumānaparāvajñātyāge 'nayor mūlam ātmasatvadṛṣṭiḥ /",
    "T04sanssr_pu:6387": " sā caitadabhyāsāt sukaraṃ prahīyatae iti paragauravam ātmāvajñā caivaṃ bhāvanīyā //",
    "T04sanssr_pu:6388": " yadi satvo yadi skandhāḥ kṣamatā sarvathā sthitā /",
    "T04sanssr_pu:6389": " ekasya hi parātmatvaṃ viruddhaṃ saṃbhavet kathaṃ //",
    "T04sanssr_pu:6390": " vinālambanam apy etad ācaranty eva dehinaḥ /",
    "T04sanssr_pu:6391": " annādikalyānābhyāsāt kim abhyāsasya duṣkaram //",
    "T04sanssr_pu:6392": " evam abhyāsavaśyatve tulye kasmāt sukhodayam /",
    "T04sanssr_pu:6393": " paragauravam utsṛjya svasukhāyān yad iṣyate //",
    "T04sanssr_pu:6394": " cintāmaṇir yathoktāś ca santi gauravahetavaḥ /",
    "T04sanssr_pu:6395": " na tu me gauravāt saukhyam ihāpi janadurbhagāt //",
    "T04sanssr_pu:6396": " tasmāt satvāntare yadvad rūkṣamatsaramāninaḥ /",
    "T04sanssr_pu:6397": " ātmasnehavato vṛttir bhāvayet tadviparyayam //",
    "T04sanssr_pu:6398": " ātmano bahumāno 'yaṃ stutinindādisekataḥ /",
    "T04sanssr_pu:6399": " vardhate nārakavaśāt sekān narakavahnivat //",
    "T04sanssr_pu:6400": " śabdas tāvad acittatvān māṃ stautīti na saṃbhavaḥ /",
    "T04sanssr_pu:6401": " paraḥ kila mayi prīta ity ayaṃ me matibhramaḥ //",
    "T04sanssr_pu:6402": " tattuṣṭyaiva mama prītiḥ sāmānye na sadāstu sā /",
    "T04sanssr_pu:6403": " tatsukhena na cet kāryaṃ tena tuṣṭena kiṃ mama //",
    "T04sanssr_pu:6404": " anyatra mayi vā prītyā kiṃ hi me parakīyayā /",
    "T04sanssr_pu:6405": " na me pareṇa tuṣṭena kāye saukhyam ihāṇv api //",
    "T04sanssr_pu:6406": " evaṃ jñātvā prahātavyā kalpanā nirvibandhanā /",
    "T04sanssr_pu:6407": " akīrtinindā satkārā evaṃ jñeyāś ca niṣphalāḥ //",
    "T04sanssr_pu:6408": " na dharmo nāyur ārogyaṃ na balaṃ vandanādibhiḥ /",
    "T04sanssr_pu:6409": " yadvad utprāsyamānasya vikārair anyakāyikaiḥ //",
    "T04sanssr_pu:6410": " hṛṣṭasyātha viṣaṇṇasya lābhālābhau samodayau /",
    "T04sanssr_pu:6411": " vivarjya niṣphalaṃ tasmād bhaveyaṃ śailamānasaḥ //",
    "T04sanssr_pu:6412": " saṃstavatyāgāc ca śīghraṃ cittaviśuddhir bhavati / iti //",
    "T04sanssr_pu:6413": " tatrāpi cintyate /",
    "T04sanssr_pu:6414": " nimittodgrahasaṃbhūtā pratyabhijñā punaḥ punaḥ /",
    "T04sanssr_pu:6415": " utpādayaty anunayaṃ jāyate pratigho 'py ataḥ //",
    "T04sanssr_pu:6416": " pratighānunayau yasya tasya pāpam avāritam /",
    "T04sanssr_pu:6417": " abhyākhyānāni citrāṇi mātsaryaṃ cerṣyayā saha //",
    "T04sanssr_pu:6418": " lābhādikāmatā nāma ity ādy āvartate bahu /",
    "T04sanssr_pu:6419": " tasmāt sarvaprayatnena saṃstavaṃ praharen muniḥ //",
    "T04sanssr_pu:6420": " sādṛśyād anyad apy etad vārisrotovad īkṣyate /",
    "T04sanssr_pu:6421": " tad evedam iti bhrāntyā tatve tiṣṭhāmy ato balāt //",
    "T04sanssr_pu:6422": " avastu caitat sādṛśyaṃ duṣkhaṃ ca janayiṣyati /",
    "T04sanssr_pu:6423": " ahaṃ caitac ca sarvaṃ ca na cirān na bhaviṣyati / iti //",
    "T04sanssr_pu:6424": " ātmabhāvapariśuddhiś caturdaśaḥ paricchedaḥ //",
    "T04sanssr_pu:6425": " [XV. bhogapuṇyaśuddhi]",
    "T04sanssr_pu:6426": " bhogapuṇyaśuddhiḥ pañcadaśaḥ paricchedaḥ //",
    "T04sanssr_pu:6427": " śikṣāsamuccayasyātmaśuddhyannantaraṃ bhogaśuddhiḥ saṃcayābhāvāt /",
    "T04sanssr_pu:6428": " pṛthag iha lekhitā /",
    "T04sanssr_pu:6429": " bhogaśuddhiṃ ca jānīyāt samyagājīvaśodhanāt //",
    "T04sanssr_pu:6430": " yathoktam āryograparipṛcchāyām /",
    "T04sanssr_pu:6431": " iha gṛhapate gṛhī bodhisatvo dharmeṇa bhogān paryeṣate nādharmeṇa /",
    "T04sanssr_pu:6432": " samena na viṣameṇa /",
    "T04sanssr_pu:6433": " samyagājīvo bhavati na viṣamājīva iti //",
    "T04sanssr_pu:6434": " āryaratnameghe 'py uktaṃ /",
    "T04sanssr_pu:6435": " na bodhisatvo dāyakaṃ dānapatiṃ dṛṣṭveryāpatham āracayati /",
    "T04sanssr_pu:6436": " kathaṃ neryāpatham āracayati /",
    "T04sanssr_pu:6437": " na śanair mandaṃ mandaṃ kramān utkṣipati na nikṣipati yugamātraprekṣikayā saviśvastaprekṣikayānnābhogaprekṣikayā /",
    "T04sanssr_pu:6438": " evaṃ kāyakuhanāṃ na karoti /",
    "T04sanssr_pu:6439": " kathaṃ vākkuhanāṃ na karoti /",
    "T04sanssr_pu:6440": " na bodhisatvo lābhahetor lābhanidānaṃ mandabhāṇī mṛdubhāṇī na priyabhāṇī bhavati /",
    "T04sanssr_pu:6441": " nānuvartanavacanāni niścārayati / pe //",
    "T04sanssr_pu:6442": " kathaṃ na cittakuhanāṃ kuroti /",
    "T04sanssr_pu:6443": " bodhisatvo dāyakena dānapatinā vā lābhena pravāryamāṇo vā cālpecchatāṃ darśayati /",
    "T04sanssr_pu:6444": " citte na spṛhām utpādayati /",
    "T04sanssr_pu:6445": " antardāha eṣa kulaputra yad vācālpecchatā cittena lābhakāmatā /",
    "T04sanssr_pu:6446": " evaṃ hi kulaputra bodhisatvaḥ kuhanalapanalābhāpagato bhavati / pe /",
    "T04sanssr_pu:6447": " na bodhisatvo dānapatiṃ vā dṛṣṭvā nimittaṃ karoti /",
    "T04sanssr_pu:6448": " vighāto me cīvareṇa /",
    "T04sanssr_pu:6449": " vighāto me pātreṇa /",
    "T04sanssr_pu:6450": " vighāto me glānabhaiṣajyena /",
    "T04sanssr_pu:6451": " na ca taṃ dāyakaṃ dānapatiṃ vā kiṃcit prārthayate /",
    "T04sanssr_pu:6452": " na vācaṃ niścārayati /",
    "T04sanssr_pu:6453": " evaṃ hi bodhisatvo nimittalābhāpagato bhavati /",
    "T04sanssr_pu:6454": " yāvan na bodhisatvo dāyakaṃ dānapatiṃ dṛṣṭvā evaṃ vācaṃ niścārayati /",
    "T04sanssr_pu:6455": " amukenāmukena vā me dānapatināmukaṃ vastu pratipāditaṃ tasya ca mayāmuka upakāraḥ kṛtaḥ /",
    "T04sanssr_pu:6456": " tena me śīlavān ayam iti kṛtvā idaṃ cedaṃ ca dattaṃ bahuśruta iti /",
    "T04sanssr_pu:6457": " alpeccha iti kṛtvā /",
    "T04sanssr_pu:6458": " mayā ca tasya kāruṇyacittam upasthāpya parigṛhītaṃ / pe //",
    "T04sanssr_pu:6459": " tatra kāyakṣatir yad uta lābhahetor lābhanidānam ādhāvanaparidhāvanaṃ dauḥśīlyasamudācaraṇaṃ ca /",
    "T04sanssr_pu:6460": " cittakṣatir yad uta prārthanā /",
    "T04sanssr_pu:6461": " lābhināṃ ca brahmacāriṇām antike vyāpādabahulatā /",
    "T04sanssr_pu:6462": " evaṃ hi bodhisatvo viṣamaparyeṣṭilābhāpagato bhavati / pe //",
    "T04sanssr_pu:6463": " iha bodhisatvo na tulākūṭena na mānakūṭena na visraṃbhaghātikayā na dhūrtatayā lābham upārjayati /",
    "T04sanssr_pu:6464": " evaṃ hi bodhisatvo 'dharmalābhāpagato bhavati / pe /",
    "T04sanssr_pu:6465": " ye te lābhā staupikasaṃsṛṣṭā vā dhārmikasaṃsṛṣṭā vā sāṃghikasaṃsṛṣṭā vādattā vānnanujñātā vā /",
    "T04sanssr_pu:6466": " tān na pratīcchati na svīkaroti /",
    "T04sanssr_pu:6467": " evaṃ hi bodhisatvo 'pariśuddhalābhāpagato bhavati /",
    "T04sanssr_pu:6468": " yāval labdhā lābhaṃ na mamāyate /",
    "T04sanssr_pu:6469": " na dhanāyate /",
    "T04sanssr_pu:6470": " na saṃnidhiṃ karoti /",
    "T04sanssr_pu:6471": " kālānukālaṃ ca śramaṇabrāhmaṇebhyo dadāti /",
    "T04sanssr_pu:6472": " mātāpitṛmitrāmātyajñātisālohitebhyaḥ kālānukālam ātmanā paribhuṅkte paribhuñjānaś cāraktaḥ paribhuṅkte /",
    "T04sanssr_pu:6473": " svanadhyavasito na cālabhyamāne lābhe khedacittam utpādayati /",
    "T04sanssr_pu:6474": " na paritapyati na ca dāyakadānapatīnām antike 'prasādacittam utpādayatīty ādi //",
    "T04sanssr_pu:6475": " tatraiṣāpy asya bodhisatvasya bhogaśuddhir ātmabhāvaśuddhivat parahitāya bhavet //",
    "T04sanssr_pu:6476": " yathoktam āryavimalakīrtinirdeśe /",
    "T04sanssr_pu:6477": " punar aparaṃ bhadanta śāriputra ye praviśantīdaṃ gṛhaṃ teṣāṃ samanantarapraviṣṭānāṃ sarvakleśā na bādhante 'yaṃ dvitīya āścaryādbhuto dharmaḥ",
    "T04sanssr_pu:6478": " punar atraivoktaṃ /",
    "T04sanssr_pu:6479": " atha tato bhojanāt sarvāvatī sā parṣat tṛptā bhūtā /",
    "T04sanssr_pu:6480": " na ca tat bhojanaṃ kṣīyate /",
    "T04sanssr_pu:6481": " yaiś ca bodhisatvaiḥ śrāvakaiś ca śakrabrahmalokapālais tad anyaiś ca satvais tad",
    "T04sanssr_pu:6482": " bhojanaṃ bhuktaṃ teṣāṃ tādṛśaṃ sukhaṃ kāye 'vakrāntaṃ yādṛśaṃ sarvasukhamaṇḍitāyāṃ",
    "T04sanssr_pu:6483": " lokadhātau bodhisatvānāṃ sukhaṃ /",
    "T04sanssr_pu:6484": " sarvaromakūpebhyaś ca teṣāṃ tādṛśo gandhaḥ pravāti /",
    "T04sanssr_pu:6485": " tad yathāpi nāma tasyām eva sarvagandhasugandhāyāṃ lokadhātau vṛkṣāṇāṃ gandhaḥ //",
    "T04sanssr_pu:6486": " punaś coktaṃ /",
    "T04sanssr_pu:6487": " yaiś ca bhadantānanda bhikṣubhir annavakrāntaniyāmair etad bhojanaṃ bhuktaṃ teṣām evāvakrāntaniyamānāṃ pariṇaṃsyati / pe /",
    "T04sanssr_pu:6488": " yair annutpāditabodhicittaiḥ satvaiḥ paribhuktaṃ teṣām utpāditabodhicittānāṃ pariṇaṃsyati /",
    "T04sanssr_pu:6489": " yair utpāditabodhicittair bhuktaṃ teṣāṃ nāpratilabdhakṣāntikānāṃ pariṇaṃsyatīti vistaraḥ //",
    "T04sanssr_pu:6490": " śūnyatākaruṇā garbhaceṣṭitāt puṇyaśodhanam //",
    "T04sanssr_pu:6491": " uktaṃ hy āryagaganagañjasūtre /",
    "T04sanssr_pu:6492": " yad utāhaṃkāraviśuddhaṃ tad dānaṃ dadāti /",
    "T04sanssr_pu:6493": " mamakāraviśuddhaṃ tad dānaṃ dadāti /",
    "T04sanssr_pu:6494": " hetuviśuddhaṃ tad dānaṃ dadāti /",
    "T04sanssr_pu:6495": " dṛṣṭiviśuddhaṃ tad dānaṃ dadāti /",
    "T04sanssr_pu:6496": " nimittaviśuddhaṃ tad dānaṃ dadāti /",
    "T04sanssr_pu:6497": " nānātvaviśuddhaṃ tad dānaṃ dadāti /",
    "T04sanssr_pu:6498": " vipākapratikāṅkṣaṇāviśuddhaṃ tad dānaṃ dadāti /",
    "T04sanssr_pu:6499": " yathā gaganaṃ samaviśuddhaṃ tad dānaṃ dadāti //",
    "T04sanssr_pu:6500": " pe / yathā gaganam aparyantam evam aparyantīkṛtena cittena tad dānaṃ dadāti /",
    "T04sanssr_pu:6501": " yathā gaganaṃ vistīrṇam annāvaraṇam evaṃ bodhipariṇāmitaṃ tad dānaṃ dadāti /",
    "T04sanssr_pu:6502": " yathā gaganam arūpi evaṃ sarvarūpāniśritaṃ tad dānaṃ dadāti /",
    "T04sanssr_pu:6503": " yathā gaganam avedayitṛ /",
    "T04sanssr_pu:6504": " evaṃ sarvaveditapratiprasrabdhaṃ dānaṃ dadāti /",
    "T04sanssr_pu:6505": " evam asaṃjñi asaṃskṛtam avijñaptilakṣaṇam evam apratijñānaṃ tad dānaṃ dadāti /",
    "T04sanssr_pu:6506": " yathā gaganaṃ sarvabuddhakṣetraspharaṇam evaṃ sarvasatvamaitrīspharaṇaṃ tad dānaṃ dadāti / pe /",
    "T04sanssr_pu:6507": " yathā gaganaṃ sadāprakāśam evaṃ cittaprakṛtiviśuddhaṃ tad dānaṃ dadati /",
    "T04sanssr_pu:6508": " yathā gaganaṃ sarvasatvāvakāśaṃ evaṃ sarvasatvopajīvyaṃ tad dānaṃ dadāti /",
    "T04sanssr_pu:6509": " yāvad yathā nirmito nirmitāya dadāti nirvikalpo 'nnābhogaḥ /",
    "T04sanssr_pu:6510": " cittamanovijñānavigataḥ sarvadharmaniḥpratikāṅkṣī /",
    "T04sanssr_pu:6511": " evaṃ dvayavigamatayā māyālakṣaṇasvabhāvaviśuddhaṃ bodhisatvas tad dānaṃ dadāti /",
    "T04sanssr_pu:6512": " yasyedṛśo dānaparityāgaḥ prajñājñānena ca sarvasatvakleśaparityāgaḥ /",
    "T04sanssr_pu:6513": " upāyajñānena ca satvāparityāgaḥ /",
    "T04sanssr_pu:6514": " evaṃ tyāgacittaḥ kulaputra bodhisatvo gaganasamadāno bhavati //",
    "T04sanssr_pu:6515": " āryākṣayamatisūtre 'py uktaṃ /",
    "T04sanssr_pu:6516": " nāsti satvotpīḍanādānam /",
    "T04sanssr_pu:6517": " yāvan nāsti yathokte ūnadānaṃ /",
    "T04sanssr_pu:6518": " yāvan nāsti sarvasatveṣu dakṣiṇīyāvamanyanādānaṃ / pe /",
    "T04sanssr_pu:6519": " nāsti nikrandadānaṃ yāvan nāsti yācanakeṣūpataptadānaṃ nāsty uccagghana ullāpanadānaṃ nāsti parāṅmukhadānaṃ nāsty apaviddhadānaṃ nāsty asvahastadānaṃ / pe /",
    "T04sanssr_pu:6520": " nāsty akalpikadānaṃ /",
    "T04sanssr_pu:6521": " nāsty akāladānaṃ nāsti viṣaśastradānaṃ nāsti satvaviheṭhanādānam iti //",
    "T04sanssr_pu:6522": " yat tarhy ugraparipṛcchāyām uktaṃ /",
    "T04sanssr_pu:6523": " dānapāramitākālo 'yaṃ yasya yenārthas tasya tatpradānakālaḥ /",
    "T04sanssr_pu:6524": " api tu tathāhaṃ kariṣyāmi /",
    "T04sanssr_pu:6525": " madyapebhya eva madyapānaṃ dāsyāmi /",
    "T04sanssr_pu:6526": " tāṃs tān smṛtisaṃprajanye samādāpayiṣyāmīti //",
    "T04sanssr_pu:6527": " madyapānād api nairāśyakṛte bodhisatve pratigho garīyān /",
    "T04sanssr_pu:6528": " satvasaṃgrahahāniś cāto 'nyaprasādanopāyāsaṃbhave madyaṃ deyam ity abhiprāyaḥ /",
    "T04sanssr_pu:6529": " śastrādiṣv api yady anubadhagurulādyavavicārād dānam āpadyeta /",
    "T04sanssr_pu:6530": " naivāpattir ity ata eva gamyate /",
    "T04sanssr_pu:6531": " sūtreṣu tu sāmānyena pratiṣedha /",
    "T04sanssr_pu:6532": " ity uktā dānaviśuddhidik //",
    "T04sanssr_pu:6533": " śīlaviśuddhir āryagaganagañjasūtre evābhihitā /",
    "T04sanssr_pu:6534": " avirahitabodhicittatā cittaviśuddhyai apagataśrāvakapratyekabuddhacittatā prāmāṇikaviśuddhyai ity ādi //",
    "T04sanssr_pu:6535": " punar aparā śīlaviśuddhiḥ /",
    "T04sanssr_pu:6536": " śuddhaṃ gaganaṃ śuddhaṃ tacchīlaṃ /",
    "T04sanssr_pu:6537": " vimalaṃ gaganaṃ vimalaṃ tacchīlaṃ /",
    "T04sanssr_pu:6538": " śāntaṃ gaganaṃ śāntaṃ tacchīlaṃ /",
    "T04sanssr_pu:6539": " annunnataṃ gaganam annunnataṃ tacchīlaṃ /",
    "T04sanssr_pu:6540": " anunītaṃ gaganam anunītaṃ tacchīlam /",
    "T04sanssr_pu:6541": " yāvad achedyābhedyaṃ gaganam achedyābhedyaṃ tacchīlam ity ādi //",
    "T04sanssr_pu:6542": " apratihataṃ gaganaṃ sarvasatvāpratighacittasya kṣāntipariśuddhiḥ /",
    "T04sanssr_pu:6543": " samaprayogaṃ gaganaṃ sarvasatvasamacittasya kṣāntipariśuddhir ity ādi //",
    "T04sanssr_pu:6544": " tad yathāpi syān mahāśālavanaṃ /",
    "T04sanssr_pu:6545": " tasmin kaścid evāgatya śālaṃ chindyāt /",
    "T04sanssr_pu:6546": " tatra teṣām avaśiṣṭānāṃ naivaṃ bhavati /",
    "T04sanssr_pu:6547": " eṣa chinno vayam acchinnā iti /",
    "T04sanssr_pu:6548": " na teṣām anunayo na pratighaḥ /",
    "T04sanssr_pu:6549": " na kalpo na vikalpo na parikalpaḥ //",
    "T04sanssr_pu:6550": " yaivaṃ kṣāntir iyaṃ bodhisatvasya paramā gaganasamā kṣāntir / iti //",
    "T04sanssr_pu:6551": " āryaratnacūḍasūtre vistaram uktvā āha /",
    "T04sanssr_pu:6552": " idam ucyate vīryaṃ /",
    "T04sanssr_pu:6553": " tasya kāyapariśuddhiḥ /",
    "T04sanssr_pu:6554": " yat kāyasya pratibhāsapratibimbajñānaṃ vāco 'nnabhilāpyajñānaṃ /",
    "T04sanssr_pu:6555": " cittasyātyantopaśamajñānaṃ /",
    "T04sanssr_pu:6556": " tathā maitrīsaṃnāhasaṃnaddho mahākaruṇādhiṣṭhānapratiṣṭhitaḥ /",
    "T04sanssr_pu:6557": " sarvākāravaropetaṃ śūnyatākārābhinirhṛtaṃ dhyānaṃ dhyāyati /",
    "T04sanssr_pu:6558": " tatra katamā sarvākāravaropetā śūnyatā /",
    "T04sanssr_pu:6559": " yā na dānavikalā /",
    "T04sanssr_pu:6560": " yāvan nopāyavikalā /",
    "T04sanssr_pu:6561": " na mahāmaitrīmuditopekṣāvikalā /",
    "T04sanssr_pu:6562": " na satyajñānāvatāravikalā /",
    "T04sanssr_pu:6563": " na bodhicittasatvāpekṣāvikalā /",
    "T04sanssr_pu:6564": " nāśayādhyāśayaprayogavikalā /",
    "T04sanssr_pu:6565": " na dānapriyavadyatārthakriyā samānārthatāvikalā /",
    "T04sanssr_pu:6566": " na smṛtisaṃprajanyavikalā /",
    "T04sanssr_pu:6567": " na smṛtyupasthānasamyakprahāṇarddhipādendriyabalabodhyaṅgāṣṭāṅgamārgavikalā na śamathavipaśyanāvikalā / pe /",
    "T04sanssr_pu:6568": " upaśāntā ca svabhāvena /",
    "T04sanssr_pu:6569": " annupaśāntā ca karmakleśeṣu /",
    "T04sanssr_pu:6570": " upekṣikā ca sarvadharmāṇāṃ /",
    "T04sanssr_pu:6571": " avekṣikā ca buddhadharmāṇāṃ /",
    "T04sanssr_pu:6572": " jahā ca svalakṣaṇena /",
    "T04sanssr_pu:6573": " vikrāntā cādhiṣṭhānakāryatayā /",
    "T04sanssr_pu:6574": " avyāpṛtā ca svarasena /",
    "T04sanssr_pu:6575": " sadā vyāpṛtā ca buddhakāryeṣu /",
    "T04sanssr_pu:6576": " śītībhūtā copaśamena /",
    "T04sanssr_pu:6577": " sadojjvalitā ca satvaparipāke /",
    "T04sanssr_pu:6578": " iyam ucyate sarvākāravaropetā śūnyatā //",
    "T04sanssr_pu:6579": " yāvad iyaṃ kulaputra dhyānapāramitā caryāpariśuddhir iti //",
    "T04sanssr_pu:6580": " etena prajñāpariśuddhir veditavyā /",
    "T04sanssr_pu:6581": " evaṃ sarvapuṇyeṣv iti //",
    "T04sanssr_pu:6582": " tathāryavimalakīrtinirdeśe 'py uktaṃ /",
    "T04sanssr_pu:6583": " saddharmacakrapravartanamahāparinirvāṇasaṃdarśanagocaraś ca bodhisatvacaryātyajanagocaraś cāyam api bodhisatvasya gocara / iti //",
    "T04sanssr_pu:6584": " bhogapuṇyaśuddhiḥ pañcadaśaḥ paricchedaḥ //",
    "T04sanssr_pu:6585": " [XVI. bhadracaryāvidhiḥ]",
    "T04sanssr_pu:6586": " bhadracaryāvidhiḥ ṣoḍaśaḥ paricchedaḥ //",
    "T04sanssr_pu:6587": " idānīṃ trayāṇām api vṛddhir vācyā //",
    "T04sanssr_pu:6588": " kim arthaṃ / grahītāraḥ subahavaḥ svalpaṃ cedam anena kiṃ /",
    "T04sanssr_pu:6589": " na cātitṛptijanakaṃ vardhanīyam idaṃ tataḥ //",
    "T04sanssr_pu:6590": " atitṛpti buddhatvaṃ /",
    "T04sanssr_pu:6591": " tan na śrāvakasādhāraṇena śuddhimātreṇa satvānāṃ janyatae ity arthaḥ /",
    "T04sanssr_pu:6592": " ātmabhāvasya kā vṛddhir balānālasya vardhanaṃ //",
    "T04sanssr_pu:6593": " tatrāryaratnameghe balam uktaṃ /",
    "T04sanssr_pu:6594": " na sa satvaḥ satvanikāye saṃvidyate yo bodhisatvasya balena balaṃ mardayed ity ādi //",
    "T04sanssr_pu:6595": " tasya kathaṃ vardhanam /",
    "T04sanssr_pu:6596": " yad uktam āryatathāgataguhyasūtre āryavajrapāṇer baladarśanavismitājātaśatrupṛṣṭena bhagavatā /",
    "T04sanssr_pu:6597": " daśabhir mahārāja dharmaiḥ samanvāgato bodhisatva evaṃrūpāṃ balavattāṃ pratilabhate /",
    "T04sanssr_pu:6598": " katamair daśabhiḥ /",
    "T04sanssr_pu:6599": " iha mahārāja bodhisatvaḥ kāyaṃ jīvitaṃ ca parityajati /",
    "T04sanssr_pu:6600": " na ca punaḥ saddharmaṃ parityajati /",
    "T04sanssr_pu:6601": " sarvasatvānāṃ cāvanamati na ca punar mānaṃ bṛṃhayati /",
    "T04sanssr_pu:6602": " durbalānāṃ ca satvānāṃ kṣamate /",
    "T04sanssr_pu:6603": " na pratighaṃ karoti /",
    "T04sanssr_pu:6604": " jighatsitānāṃ ca satvānām agraṃ varabhojanaṃ dadāti /",
    "T04sanssr_pu:6605": " bhītānāṃ ca satvānām abhayaṃ dadāti /",
    "T04sanssr_pu:6606": " glānānāṃ ca satvānāṃ bhūtacikitsāyai utsuko bhavati /",
    "T04sanssr_pu:6607": " daridrāṃś ca satvān bhogaiḥ saṃtarpayati /",
    "T04sanssr_pu:6608": " tathāgatacaitye ca sudhāpiṇḍalepanaṃ karoti /",
    "T04sanssr_pu:6609": " ānandavacanaṃ satvānāṃ śrāvayati /",
    "T04sanssr_pu:6610": " daridraduṣkhitānāṃ ca satvānāṃ bhogasaṃvibhāgaṃ karoti /",
    "T04sanssr_pu:6611": " śrāntaklāntānāṃ ca satvānāṃ bhāraṃ vahati /",
    "T04sanssr_pu:6612": " ebhir mahārāja daśabhir iti //",
    "T04sanssr_pu:6613": " annālasyavardhanaṃ katamat /",
    "T04sanssr_pu:6614": " yad vīryavardhanaṃ /",
    "T04sanssr_pu:6615": " yathoktaṃ sāgaramatisūtre /",
    "T04sanssr_pu:6616": " ārabdhavīryeṇa sāgaramate bodhisatvena bhavitavyaṃ sadā dṛḍhaparākrameṇa /",
    "T04sanssr_pu:6617": " tīvracchandena bodhisatvena bhavitavyam anikṣiptadhureṇa /",
    "T04sanssr_pu:6618": " ārabdhavīryāṇāṃ hi sāgaramate bodhisatvānāṃ na durlabhā bhavaty annuttarā samyaksaṃbodhiḥ /",
    "T04sanssr_pu:6619": " tat kasya hetoḥ /",
    "T04sanssr_pu:6620": " yatra sāgaramate vīryaṃ tatra bodhiḥ /",
    "T04sanssr_pu:6621": " kusīdānāṃ punaḥ sudūravidūre bodhiḥ /",
    "T04sanssr_pu:6622": " nāsti kusīdasya dānaṃ yāvan nāsti prajñā nāsti kusīdasya parārtha iti //",
    "T04sanssr_pu:6623": " candrapradīpasūtre 'py āha /",
    "T04sanssr_pu:6624": " utpalaṃ vārimadhye vā so 'nupūrveṇa vardhatae /ity ādi //",
    "T04sanssr_pu:6625": " iyaṃ saṃkṣepād ātmabhāvavṛddhiḥ //",
    "T04sanssr_pu:6626": " śūnyatā karuṇāgarbhād dānād bhogasya vardhanaṃ //",
    "T04sanssr_pu:6627": " yathoktaṃ vajracchedikāyāṃ /",
    "T04sanssr_pu:6628": " yo bodhisatvo 'pratiṣṭhito dānaṃ dadāti /",
    "T04sanssr_pu:6629": " tasya puṇyaskandhasya na sukaraṃ pramāṇam udgrahītum iti //",
    "T04sanssr_pu:6630": " mahatyām api prajñāpāramitāyām uktaṃ /",
    "T04sanssr_pu:6631": " punar aparaṃ śāriputra bodhisatvena mahāsatvenālpam api dānaṃ dadatā sarvasatveṣu",
    "T04sanssr_pu:6632": " sarvākārajñatāyām upāyakauśalyapariṇāmanatāyām aprameyam asaṃkhyeyaṃ kartukāmena",
    "T04sanssr_pu:6633": " prajñāpāramitāyāṃ śikṣitavyam /",
    "T04sanssr_pu:6634": " tathā sarvasatvānāṃ manorathān paripūrayitukāmena /",
    "T04sanssr_pu:6635": " yāvaj jātarūparajatodyānarājyādibhir upakaraṇaiḥ prajñāpāramitāyāṃ śikṣitavyam iti //",
    "T04sanssr_pu:6636": " vinā ca karuṇayā na bodhisatvānāṃ kiṃcic ceṣṭitam iti vakṣyāmaḥ /",
    "T04sanssr_pu:6637": " iti saṃkṣepād bhogavṛddhiḥ //",
    "T04sanssr_pu:6638": " puṇyavṛddhiḥ sarvavṛddhīnāṃ mūlam iti tadarthaṃ parikarabandha ucyate //",
    "T04sanssr_pu:6639": " kṛtvādāv eva yatnena vyavasāyāśāyau dṛḍhau /",
    "T04sanssr_pu:6640": " karuṇāṃ ca puraḥkṛtya yateta śubhavṛddhaye //",
    "T04sanssr_pu:6641": " cittaśuddhikālabhāvitānāṃ vyavasāyādīnāṃ prayogārambhe punar āmukhīkaraṇena dṛḍhatāpādanārthaḥ ślokaḥ /",
    "T04sanssr_pu:6642": " kṛtvety ādipūrvaka eva //",
    "T04sanssr_pu:6643": " āsannayuddhakālānāṃ astrakauśalyādaravat prayogasamakālaṃ dṛḍhīkariṣyāmīti śaithilyanivāraṇārtham ādigrahaṇam /",
    "T04sanssr_pu:6644": " tatra kathaṃ vyavasāyaṃ dṛḍhīkaroti //",
    "T04sanssr_pu:6645": " yathāryasudhana āryamaitreyam upasaṃprakrāntaḥ samyakcaryāniḥsamarthaḥ /",
    "T04sanssr_pu:6646": " pūrvāntakoṭīgatakāyapraṇāmaḥ kāyasamanvāhāreṇa kāyabalaṃ dṛḍhīkurvāṇaḥ /",
    "T04sanssr_pu:6647": " pūrvāntakoṭīgatakāya cittapariśuddhiniṣkāraṇasāṃsārikacittapracārasamanvāhāreṇa cittamanasikāraṃ nigṛhṇan /",
    "T04sanssr_pu:6648": " pūrvāntakoṭyasatkarmalaukikakāryaprayuktaniṣprayojanaparisyandasamanvāhāreṇa pratyutpannaprayojanamahāsāmarthyaṃ vicintayan /",
    "T04sanssr_pu:6649": " pūrvāntābhūtaparikalpasamutthitavitathasaṃkalpasaṃdarśitamanasikārasamanvāhāreṇa sarvabodhisatvacaryāsamyaksaṃkalpābhisaṃskārabalaṃ samutthāpayan",
    "T04sanssr_pu:6650": " atītātmabhāvārthaprayogārambhaviṣamatāsamanvāhāreṇa sarvasatvārambhavaiśeṣikatayādhyāśayabalaṃ dṛḍhīkurvāṇaḥ /",
    "T04sanssr_pu:6651": " atītakāyasamudācāranirāsvādatāsamanvāhāreṇa /",
    "T04sanssr_pu:6652": " sarvabuddhadharmapratilābhaprayogamahāśvāsapratilābhendriyavegān vivardhayamāno 'tītādhvaviparyāsaprayuktamithyāśayaprayogasamanvāhṝeṇa /",
    "T04sanssr_pu:6653": " pratyutpannādhvasamyagdarśanāviparyāsasaṃprayuktena bodhisatvapraṇidhānasamādānena saṃtatiṃ pariśodhayan /",
    "T04sanssr_pu:6654": " pūrvāntagatāyogavīryārambhakāryāpariniṣpannāryasamādānasamanvāhāreṇa [doubtful] /",
    "T04sanssr_pu:6655": " pratyutpannabuddhadharmasamudāgamapratyupasthānena mahāvīryārambhavikrameṇa kāyacittasaṃpragrahaṃ saṃjanayamānaḥ /",
    "T04sanssr_pu:6656": " pūrvāntakoṭīpañcagatyapāyanikṣiptātmaparanirupakaraṇākhyanirupajīvyasamucchrayaparigrahasamanvāhāreṇa /",
    "T04sanssr_pu:6657": " sarvabuddhadharmotthāpakasarvajagadupajīvyasarvakalyāṇamitrārāgaṇasamarthyātmabhāvaparigrahaṇatayā",
    "T04sanssr_pu:6658": " vipulaprītiprāmodyavegān vivardhayamānaḥ pratyutpannajanmābhinirvṛttaṃ jarāvyādhimaraṇaśokākarabhūtaṃ",
    "T04sanssr_pu:6659": " saṃyogaviyoganidhānabhūtaṃ samucchrayaṃ /",
    "T04sanssr_pu:6660": " aparāntakalpakoṭīgatabodhisatvacaryācaraṇaprayuktasya satvaparipācanabuddhadharmaparigrahaprayuktasya",
    "T04sanssr_pu:6661": " tathāgatasaṃdarśanasarvabuddhakṣetrānucaraṇasarvadharmabhāṇakopasthānasarvatathāgataśāsanasamanvāharaṇaprayuktasya",
    "T04sanssr_pu:6662": " sarvadharmaparyeṣṭisahāyabhūtasya sarvakalyāṇamitradarśanasarvabuddhadharmasamudānayanaprayuktasya",
    "T04sanssr_pu:6663": " bodhisatvapraṇidhijñānaśarīrasya hetupratyayabhūtam avalokyācintyakuśalamūlendriyavegān",
    "T04sanssr_pu:6664": " viva rdhayamāna iti /",
    "T04sanssr_pu:6665": " āryākṣayamatinirdeśe mahāyānasūtre 'py uktaṃ /",
    "T04sanssr_pu:6666": " eko bodhisatvo 'dvitīyo 'sahāyo 'nnuttarāyāṃ samyaksaṃbodhau saṃnāhaṃ saṃnahyati /",
    "T04sanssr_pu:6667": " sa vīryabalaparigṛhītenādhyāśayenāparāvakāśāsvayaṃkārī /",
    "T04sanssr_pu:6668": " svabalabalodgataḥ /",
    "T04sanssr_pu:6669": " sa evaṃ dṛḍhasaṃnāhaḥ saṃnaddho /",
    "T04sanssr_pu:6670": " yat kiñcit sarvasatvānāṃ pariprāpayitavyaṃ bhaviṣyati tad ahaṃ pariprāpayiṣyāmi /",
    "T04sanssr_pu:6671": " yat sarvāryāḥ sarvanavayānasaṃprasthitā bodhisatvā na pariprāpayiṣyanti tad ahaṃ pariprāpayiṣyāmi /",
    "T04sanssr_pu:6672": " na mama dānaṃ sahāyakaṃ /",
    "T04sanssr_pu:6673": " ahaṃ punar dānasya sahāyaḥ /",
    "T04sanssr_pu:6674": " na mama śīlakṣāntivīryadhyānaprajñāḥ sahāyikāḥ /",
    "T04sanssr_pu:6675": " ahaṃ punaḥ śīlakṣāntivīryadhyānaprajñānāṃ sahāyo /",
    "T04sanssr_pu:6676": " nāhaṃ pāramitābhir upasthātavyo mayā punaḥ pāramitā upasthātavyāḥ /",
    "T04sanssr_pu:6677": " evaṃ saṃgrahavastuṣu sarvakuśalamūleṣu caleyam /",
    "T04sanssr_pu:6678": " yāvad ekākinā mayādvitīyenāsahāyena vajramaye mahīmaṇḍale sthitena sabalaṃ savāhanaṃ",
    "T04sanssr_pu:6679": " māraṃ dharṣayitvā ekacittakṣaṇasamāyuktayā prajñayānnuttarā samyaksaṃbodhir abhisaṃboddhavyeti //",
    "T04sanssr_pu:6680": " āryavajradhvajasūtre 'py āha /",
    "T04sanssr_pu:6681": " tad yathāpi nāma sūryo devaputra udayamāno na tiṣṭhati /",
    "T04sanssr_pu:6682": " jātyandhadoṣeṇa /",
    "T04sanssr_pu:6683": " na tiṣṭhati gandharvanagaradoṣeṇa /",
    "T04sanssr_pu:6684": " na tiṣṭhati caturdvīpalokadhātubhūmirajodoṣeṇa /",
    "T04sanssr_pu:6685": " na tiṣṭhati rāhvasurendradoṣeṇa /",
    "T04sanssr_pu:6686": " na tiṣṭhati dhūmamaṇḍaladoṣeṇa /",
    "T04sanssr_pu:6687": " na tiṣṭhati jambūdvīpakleśadoṣeṇa /",
    "T04sanssr_pu:6688": " na tiṣṭhati nānāchāyādoṣeṇa /",
    "T04sanssr_pu:6689": " na tiṣṭhati viṣamaparvatadoṣeṇa /",
    "T04sanssr_pu:6690": " evam eva bodhisatvo mahāsatvaḥ smṛtisaṃprajanyavipulagambhīracetā adīnasatvo guṇacaryājñānacaryāvasānaṃ yāvan na vivartate satvadrauhilyadoṣaiḥ",
    "T04sanssr_pu:6691": " na vipravasati kuśalamūlapariṇāmaiḥ /",
    "T04sanssr_pu:6692": " satvadṛṣṭikāluṣyadoṣair na vivartate /",
    "T04sanssr_pu:6693": " satvakṣobhacetobhir na dūrībhavati /",
    "T04sanssr_pu:6694": " satvavinaṣṭasaṃtatyā bodhisaṃnāhaṃ na viṣkambhayati /",
    "T04sanssr_pu:6695": " sarvajagatparitrāṇapraṇidhānasya satvakalikaluṣair na sraṃsanāṃ karoti yāvad bālajanasamavadhānena /",
    "T04sanssr_pu:6696": " na nirvidyate parasatvadoṣaiś ca /",
    "T04sanssr_pu:6697": " tat kasya hetoḥ /",
    "T04sanssr_pu:6698": " annāvaraṇamaṇḍalam etad udayati /",
    "T04sanssr_pu:6699": " yad uta sarvajagadviśuddhivinayāya / pe //",
    "T04sanssr_pu:6700": " yaś ca teṣāṃ sarvasatvānāṃ duṣkhaskandho vividhaṃ cāvaraṇīyaṃ karma samutthitaṃ yena te āvaraṇīyena karmaṇā buddhān na paśyanti /",
    "T04sanssr_pu:6701": " dharmaṃ na śṛṇvanti /",
    "T04sanssr_pu:6702": " saṃghaṃ na jānanti /",
    "T04sanssr_pu:6703": " tad ahaṃ teṣāṃ trividham āvaraṇīyaṃ karmopacitaṃ duṣkhaskandhena svakena śarīreṇopādadāmi tāsu tāsu narakopapattiṣv apāyabhūmiṣu saṃvāseṣu ca",
    "T04sanssr_pu:6704": " te ca sarvasatvās tataś cyavantāṃ /",
    "T04sanssr_pu:6705": " ahaṃ ca duṣkhopādānam upādadāmi vyavasyāmy utsahe /",
    "T04sanssr_pu:6706": " na nivarte na palāyāmi nottrasyāmi na saṃtrasyāmi na bibhemi na pratyudāvarte na viṣīdāmi /",
    "T04sanssr_pu:6707": " tat kasya hetoḥ /",
    "T04sanssr_pu:6708": " avaśyaṃ nirvāhayitavyo mayā sarvasatvānāṃ bhāro /",
    "T04sanssr_pu:6709": " naiṣa mama kāmakāraḥ /",
    "T04sanssr_pu:6710": " sarvasatvottāraṇapraṇidhānaṃ mama /",
    "T04sanssr_pu:6711": " mayā sarvasatvāḥ parimocayitavyā /",
    "T04sanssr_pu:6712": " mayā sarvajagat samuttārayitavyaṃ /",
    "T04sanssr_pu:6713": " jātikāntārāj jarākāntārād vyādhikāntārāc cyutyupapatikāntārāt sarvāpattikāntārāt",
    "T04sanssr_pu:6714": " sarvāpāyakāntārāt sarvasaṃsārakāntārāt sarvadṛṣṭigahanakāntārāt kuśaladharmapraṇāśakāntārād",
    "T04sanssr_pu:6715": " ajñānasamutthitakāntārāt tad ete mayā sarvasatvāḥ sarvakāntārebhyaḥ parimocayitavyāḥ /",
    "T04sanssr_pu:6716": " tṛṣṇājālasaktā avidyānivaraṇāvṛtā bhavatṛṣṇāsaṃprayuktāḥ praṇāśaparyavasānā duṣkhapañjaraprakṣiptāś cārakasaṃniśritā /",
    "T04sanssr_pu:6717": " abudhāḥ pratijñāviruddhāḥ saṃśayabhūtāḥ sadā vimatayo 'kṣemadarśinaḥ /",
    "T04sanssr_pu:6718": " aniḥśaraṇakuśalā bhavārṇave āvartamaṇḍalaikacaraṇāḥ / pe //",
    "T04sanssr_pu:6719": " sarvasatvānām annuttarajñānarājyapratiṣṭhāpanārtham ahaṃ carāmi /",
    "T04sanssr_pu:6720": " nāhaṃ kevalam ātmaparimocanābhiyuktaḥ /",
    "T04sanssr_pu:6721": " sarvasatvā hy ete mayā sarvajñatācittaplavena saṃsāradurgād dhartavyā /",
    "T04sanssr_pu:6722": " mahāprapātād abhyutkṣeptavyāḥ /",
    "T04sanssr_pu:6723": " sarvopadravebhyaḥ parimocayitavyāḥ /",
    "T04sanssr_pu:6724": " saṃsārasrotasaḥ pratārayitavyā ātmanā mayā sarvasatvaduṣkhaskandho 'dhyavasitaḥ /",
    "T04sanssr_pu:6725": " yāvad utsahe 'haṃ sarvāpāyeṣu sarvalokadhātuparyāpanneṣu sarvaduṣkhavāsam anubhavitum /",
    "T04sanssr_pu:6726": " na ca mayā sarvasatvāḥ kuśalamūlair vañcitavyāḥ /",
    "T04sanssr_pu:6727": " vyavasyāmy aham ekaikasminn apāye 'parāntakoṭīgatān kalpān saṃvasayituṃ /",
    "T04sanssr_pu:6728": " yathā ca ekāpāye tathā sarvāpāyaniravaśeṣasarvalokadhātuparyāpanneṣu sarvasatvaparimocananidānaṃ /",
    "T04sanssr_pu:6729": " tat kasya hetoḥ /",
    "T04sanssr_pu:6730": " varaṃ khalu punar aham eko duṣkhitaḥ syāṃ na ceme sarvasatvāḥ apāyabhūmiprapatitāḥ /",
    "T04sanssr_pu:6731": " mayā tatrātmā bandhako dātavyaḥ /",
    "T04sanssr_pu:6732": " sarvajagac ca niḥkretavyaṃ narakatiryagyoniyamalokakāntārād ahaṃ ca sarvasatvānām arthāya sarvaduṣkhavedanāskandham anena svakena śarīreṇānubhaveyam",
    "T04sanssr_pu:6733": " sarvasatvanidānam ahaṃ ca sarvasatvānāṃ prātibhāvyam utsahe satyavādī pratyayito 'visaṃvādakaḥ /",
    "T04sanssr_pu:6734": " na ca mayā sarvasatvāḥ parityaktāḥ /",
    "T04sanssr_pu:6735": " tat kasya hetoḥ /",
    "T04sanssr_pu:6736": " sarvasatvārambaṇo mama sarvajñatācittotpāda utpanno yad uta sarvajagatparimocanāya /",
    "T04sanssr_pu:6737": " na cāhaṃ ratikāmatayānnuttarāyāṃ samyaksaṃbodhau saṃprasthito nāpi pañcakāmaguṇaratyanubhavanāya nāpi kāmaviṣayaniṣevaṇāya /",
    "T04sanssr_pu:6738": " na cāham anyonyakāmadhātuparyāpannarativyūhasamudānayanāya carāmi bodhisatvacaryāṃ /",
    "T04sanssr_pu:6739": " tat kasya hetoḥ /",
    "T04sanssr_pu:6740": " aratayo hy eṣā sarvalokaratayaḥ /",
    "T04sanssr_pu:6741": " māraviṣaya eṣa yad uta kāmaviṣayaniṣevaṇaṃ /",
    "T04sanssr_pu:6742": " durbuddhisevito hy eṣa mārgaḥ /",
    "T04sanssr_pu:6743": " sarvabuddhivivarṇito hy ayam upadeśaḥ yad uta kāmaniṣevaṇaṃ /",
    "T04sanssr_pu:6744": " ataś caiṣa sarvaduṣkhaskandhasyotpāda eva niṣevaṇaṃ ata eva ca narakatiryagyoniyamalokānām utpādaḥ /",
    "T04sanssr_pu:6745": " kalahabhaṇḍanavivādakṣobhāś ca satvānām ata eva prādurbhavanti /",
    "T04sanssr_pu:6746": " ete ca satvāḥ kāmān niṣevamāṇāḥ buddhānāṃ bhagavatāṃ sakāśād dūrībhavanti /",
    "T04sanssr_pu:6747": " svargopapatter apy ete kāmā antarāyāya saṃvartante /",
    "T04sanssr_pu:6748": " kiṃ punar annuttarasya jñānarājasya sarvasatvayogakṣemasya /",
    "T04sanssr_pu:6749": " so 'ham evam apramāṇadoṣān kāmānāṃ paśyan parīttān ādīptāṃs tasmād aham etan nidānam acaraṇatāyāṃ pratipatsye // pe //",
    "T04sanssr_pu:6750": " tathā tathaiva mayā kuśalamūlaṃ pariṇāmayitavyaṃ yathā yathaiva sarvasatvā atyantasukham aveditasukhaṃ yāvat sarvajñatāsukhaṃ pratilabheran",
    "T04sanssr_pu:6751": " mayā sārathinā mayā pariṇāyakena mayolkādhāriṇā mayā kṣemagatidarśakena mayā kṣaṇagatipratilabdhena",
    "T04sanssr_pu:6752": " mayopāyajñena mayārthaviduṣā mayā saṃsārasāgare sarvajñajñānayānapātramahādeśasthitena",
    "T04sanssr_pu:6753": " mayā pariṇāmanakuśalena mayā pāradarśakena // pe //",
    "T04sanssr_pu:6754": " na khalu punar asmiṃś cāturmahādvīpake lokadhātau yāvantaḥ satvās tāvanta eva sūryā udāgacchanti cāturdvīpakalokadhātvavabhāsanāya /",
    "T04sanssr_pu:6755": " atha ca punar eka evaiṣāṃ sūrya udāgacchati caturdvīpāvabhāsanāya /",
    "T04sanssr_pu:6756": " na ca teṣāṃ satvānāṃ caturdvīpopapannānāṃ svakasvakaiḥ śarīrair avabhāsaḥ prādurbhavati /",
    "T04sanssr_pu:6757": " yena te divasasaṃkhyāṃ jānīyuḥ /",
    "T04sanssr_pu:6758": " svakāryaṃ vā pariprāpayeyuḥ /",
    "T04sanssr_pu:6759": " sasyāni vā paripācayeyuḥ /",
    "T04sanssr_pu:6760": " ahar ahar vā udyānanagareṣu ratikrīḍāparibhogam anubhaveyuḥ /",
    "T04sanssr_pu:6761": " diśo vā paśyeyuḥ /",
    "T04sanssr_pu:6762": " gamanāgamanaṃ vā grāmanagaranigamarāṣṭrarājadhānīṣu kuryuḥ /",
    "T04sanssr_pu:6763": " vyavahārakāryeṣu prayujyeran / pe /",
    "T04sanssr_pu:6764": " atha ca punaḥ sūryasya devaputrasyodayata ekasya sūryamaṇḍalasyādvitīyasya cāturdvīpake lokadhātau sarvasatvānām avabhāsaḥ prādurbhavati /",
    "T04sanssr_pu:6765": " evam eva bodhisatvasya mahāsatvasya kuśalamūlāny upārpayamānasya kuśalamūlaṃ pariṇāmayamānasyaivaṃ cittam utpadyate /",
    "T04sanssr_pu:6766": " naiteṣāṃ satvānāṃ tat kuśalamūlaṃ vidyate yena te ātmānaṃ paritrāyeran /",
    "T04sanssr_pu:6767": " kaḥ punar vādaḥ param /",
    "T04sanssr_pu:6768": " ahaṃ punaḥ sarvasatvānāṃ kṛtaśaḥ kuśalamūlāni samudānayāmi kuśalamūlaṃ pariṇāmayāmi /",
    "T04sanssr_pu:6769": " yad uta sarvasatvamocanāya /",
    "T04sanssr_pu:6770": " sarvasatvānām avabhāsanāya sarvasatvānāṃ jñāpanāya saravsatvānām avatāraṇāya sarvasatvānāṃ",
    "T04sanssr_pu:6771": " parigrahaṇāya sarvasatvānāṃ pariniṣpādanāya sarvasatvānāṃ prasādanāya sarvasatvānāṃ",
    "T04sanssr_pu:6772": " prahlādanāya sarvasatvānāṃ saṃśayacchedanāya ādityamaṇḍalakalpair asmābhir bhavitavyaṃ /",
    "T04sanssr_pu:6773": " na paraḥ pratikāṅkṣitavyaḥ /",
    "T04sanssr_pu:6774": " na parasyāvakāśam utpādya satveṣu saṃnāha utsraṣṭavyaḥ /",
    "T04sanssr_pu:6775": " na ca sarvasatvānām antikāt sarvasatvatrāṇavyavaśāyo nivartayitavyaḥ /",
    "T04sanssr_pu:6776": " na pariṇāmanāyāḥ sarvaduṣkhahatyā vinivartitavyaṃ /",
    "T04sanssr_pu:6777": " na parīttāni kuśalamūlāni parigrahītavyāni /",
    "T04sanssr_pu:6778": " na parīttayā pariṇāmanayā tuṣṭir mantavyā ity ādi //",
    "T04sanssr_pu:6779": " āryākṣayamatisūtre 'py āha /",
    "T04sanssr_pu:6780": " sa na kalpagaṇanayā bodhiṃ paryeṣate /",
    "T04sanssr_pu:6781": " iyataḥ kalpān saṃnatsyāmi /",
    "T04sanssr_pu:6782": " iyataḥ kalpān saṃnatsyāmīti /",
    "T04sanssr_pu:6783": " api tu khalv acintyam eva saṃnāhaṃ saṃnahyati /",
    "T04sanssr_pu:6784": " yāvatī pūrvākoṭiḥ saṃsārasya yady etāvad ekaṃ rātriṃdivaṃ bhavet /",
    "T04sanssr_pu:6785": " evaṃrūpai rātriṃdivaiḥ pañcadaśadaivasikena pakṣeṇa triṃśaddaivasikena māsena dvādaśamāsikena",
    "T04sanssr_pu:6786": " saṃvatsareṇa anayā varṣagaṇanayā yāvad varṣaśatasahasreṇaikaṃ bodhicittam utpādayeyam",
    "T04sanssr_pu:6787": " ekaṃ ca tathāgatam arhantaṃ samyaksaṃbuddhaṃ paśyeyaṃ /",
    "T04sanssr_pu:6788": " anena praveśenānayā gaṇanayā gaṅgānadīvālukāsamaiś cittotpādais tathāgatadarśanaiś ca ekaikasyāpi satvasya cittacaritaṃ jānīyāṃ /",
    "T04sanssr_pu:6789": " anenaiva praveśenānayā gaṇanayā sarvasatvānāṃ tāvadbhiś cittotpādais tathāgatadarśanaiḥ svacittacaritāni prajanīyām ity annavalīnaḥ /",
    "T04sanssr_pu:6790": " saṃnāho 'yaṃ bodhisatvasyākṣayaḥ saṃnāhaḥ /",
    "T04sanssr_pu:6791": " evaṃ dānādiṣu bodhipākṣikamahāpuruṣalakṣaṇeṣu ca nayaḥ //",
    "T04sanssr_pu:6792": " āryaratnameghe 'py uktaṃ //",
    "T04sanssr_pu:6793": " na bodhisatvaḥ satvakhaṭuṅkatāṃ satvadurdāntatāṃ jñātvā /",
    "T04sanssr_pu:6794": " alam ebhiḥ satvair evaṃ khaṭuṅkair evaṃ durdāntair iti /",
    "T04sanssr_pu:6795": " tato nidānaṃ parikhinnaḥ parāpṛṣṭhībhūtaḥ /",
    "T04sanssr_pu:6796": " pariśuddhāyāṃ lokadhātau praṇidhānaṃ karoti /",
    "T04sanssr_pu:6797": " yatredṛśānāṃ satvānāṃ nāmāpi na śṛṇuyāt /",
    "T04sanssr_pu:6798": " na ca satvārthavaimukhyasya bodhisatvapariśuddhāyāṃ lokadhātāv upapattir bhavati /",
    "T04sanssr_pu:6799": " tatra prājño bodhisatva evaṃ cittam utpādayati /",
    "T04sanssr_pu:6800": " tasmāt satvadhātor ye satvāḥ syuḥ pratyavarā dhajaḍaiḍamūkajātīyāḥ /",
    "T04sanssr_pu:6801": " aparinirvāṇadharmakāḥ kṛtsnā satvadhātau na cikitsitāḥ sarvabuddhaiḥ sarvabodhisatvaiś ca pratyākhyātāḥ /",
    "T04sanssr_pu:6802": " teṣāṃ madīye buddhakṣetre saṃnipātaḥ syāt /",
    "T04sanssr_pu:6803": " tān ahaṃ sarvān bodhimaṇḍe niṣīdyānnuttarāṃ samyaksaṃbodhim abhisaṃbodhayeyaṃ //",
    "T04sanssr_pu:6804": " evaṃ hi bodhisatvasya cintayataś cittotpāde cittotpāde sarvamārabhavanāni prakampante /",
    "T04sanssr_pu:6805": " sarvabuddhāś cāsya varṇavādino bhavantīti //",
    "T04sanssr_pu:6806": " evaṃ tāvat puṇyavṛddhikāmena āśayo dṛḍhīkartavyaḥ /",
    "T04sanssr_pu:6807": " āśayadṛḍhīkaraṇārtham adhunocyate /",
    "T04sanssr_pu:6808": " kiṃ punar anena dṛḍhīkṛteneti /",
    "T04sanssr_pu:6809": " vimarṣanirāsāya dharmasaṃgītisūtre gaditaṃ /",
    "T04sanssr_pu:6810": " āśaye samyag bhagavan buddhadharmāṇāṃ mūlaṃ /",
    "T04sanssr_pu:6811": " yasya punar āśayo nāsti sarve buddhadharmās tasya dūre //",
    "T04sanssr_pu:6812": " āśayasaṃpannasya punar bhagavan yadi buddhā na bhavanti gaganatalād dharmaśabdo niścarati kuḍmavṛkṣebhyaś ca /",
    "T04sanssr_pu:6813": " āśayaśuddhasya bodhisatvasya svamanojalpād eva sarvāvavādānuśāsanyo niścaranti /",
    "T04sanssr_pu:6814": " tasmāt tarhi bhagavan bodhisatvenāśayasaṃpannena bhavitavyaṃ //",
    "T04sanssr_pu:6815": " tad yathā bhagavan yasya pādau tasya gamanaṃ evaṃ bhagavan yasyāśayas tasya buddhadharmāḥ /",
    "T04sanssr_pu:6816": " tad yathā bhagavan yasyottamāṅgaṃ tasya jīvitaṃ evam eva bhagavan yasyāśayas tasya buddhabodhiḥ /",
    "T04sanssr_pu:6817": " tad yathā bhagavan yasya jīvitaṃ tasya lābhaḥ /",
    "T04sanssr_pu:6818": " evam eva bhagavan yasyāśayas tasya buddhatvalābhaḥ /",
    "T04sanssr_pu:6819": " tad yathā bhagavan satītvenāgnir jvalati /",
    "T04sanssr_pu:6820": " asatītvena na jvalati /",
    "T04sanssr_pu:6821": " evam eva bhagavann āśaye sati bodhisatvasya sarvabuddhadharmā jvalanti /",
    "T04sanssr_pu:6822": " asaty āśaye na jvalanti /",
    "T04sanssr_pu:6823": " tad yathā bhagavan satsv abhramegheṣu varṣaṃ varṣaty asatsu na varṣati /",
    "T04sanssr_pu:6824": " evam eva bhagavann āśaye sati buddhadharmāḥ pravartante /",
    "T04sanssr_pu:6825": " tad yathā bhagavan yasya vṛkṣasya mūlaṃ vipannaṃ tasya puṣpaphalāni na bhūyaḥ prarohanti /",
    "T04sanssr_pu:6826": " evam eva bhagavan yasyāśayo vipannas tasya sarve kuśalā dharmā na bhūyaḥ saṃbhavanti /",
    "T04sanssr_pu:6827": " tasmāt tarhi bhagavan bodhisatvena buddhabodhyarthikena svāśayaḥ sūdgṛhītaḥ svārakṣitaḥ suśodhitaḥ svadhiṣṭhitaḥ kartavya iti //",
    "T04sanssr_pu:6828": " ko 'yam āśayo nāma /",
    "T04sanssr_pu:6829": " āryākṣayamatisūtre 'bhihitaḥ /",
    "T04sanssr_pu:6830": " sa khalu punar āśayo 'kṛtrimaḥ akṛtakatvāt /",
    "T04sanssr_pu:6831": " akṛtako niḥsādhyatvāt /",
    "T04sanssr_pu:6832": " niḥsādhyaḥ suviditatvāt /",
    "T04sanssr_pu:6833": " suvidito nirmāyatvāt /",
    "T04sanssr_pu:6834": " nirmāyaḥ śuddhatvāt /",
    "T04sanssr_pu:6835": " śuddhaḥ ṛjukatvāt /",
    "T04sanssr_pu:6836": " ṛjukaḥ akuṭilatvāt /",
    "T04sanssr_pu:6837": " akuṭilaḥ spaṣṭatvāt /",
    "T04sanssr_pu:6838": " spaṣṭo 'viṣamatvāt /",
    "T04sanssr_pu:6839": " aviṣamaḥ sāratvāt /",
    "T04sanssr_pu:6840": " sāro 'bhedyatvāt /",
    "T04sanssr_pu:6841": " abhedyo dṛḍhatvāt /",
    "T04sanssr_pu:6842": " dṛḍho 'calitatvāt /",
    "T04sanssr_pu:6843": " acalita aniśritatvād ity ādi /",
    "T04sanssr_pu:6844": " ayam eva cādhikādhikaguṇādhigamapravṛtto 'dhyāśaya ity ucyate //",
    "T04sanssr_pu:6845": " yathātraivoktaṃ /",
    "T04sanssr_pu:6846": " uttaraṇādhyāśayo viśeṣagamanatayā ity ādi //",
    "T04sanssr_pu:6847": " api cādhyāśaya ucyate /",
    "T04sanssr_pu:6848": " saumyatā bhūteṣu /",
    "T04sanssr_pu:6849": " maitratā satveṣu /",
    "T04sanssr_pu:6850": " hitacittatā āryeṣu /",
    "T04sanssr_pu:6851": " kāruṇyam annāryeṣu /",
    "T04sanssr_pu:6852": " gauravaṃ guruṣu /",
    "T04sanssr_pu:6853": " trāṇatā atrāṇeṣu /",
    "T04sanssr_pu:6854": " śaraṇatā aśaraṇeṣu /",
    "T04sanssr_pu:6855": " dvīpatādvīpeṣu /",
    "T04sanssr_pu:6856": " parāyaṇatā aparāyaṇeṣu /",
    "T04sanssr_pu:6857": " sahāyatā asahāyeṣu /",
    "T04sanssr_pu:6858": " ṛjutā kuṭileṣu /",
    "T04sanssr_pu:6859": " spaṣṭatā khaṭuṅkeṣu /",
    "T04sanssr_pu:6860": " aśaṭhatā śaṭheṣu /",
    "T04sanssr_pu:6861": " amāyā āgahanacariteṣu /",
    "T04sanssr_pu:6862": " kṛtajñatā akṛtajñeṣu /",
    "T04sanssr_pu:6863": " kṛtaveditā drohiṣu /",
    "T04sanssr_pu:6864": " upakāritā annupakāriṣu /",
    "T04sanssr_pu:6865": " satyatā abhūtagateṣu /",
    "T04sanssr_pu:6866": " nirmānatā śrabdheṣu /",
    "T04sanssr_pu:6867": " aninditā su anindanā kṛteṣu [doubtful] /",
    "T04sanssr_pu:6868": " annārocanatā paraskhaliteṣu /",
    "T04sanssr_pu:6869": " ārakṣaṇatā vipratipanneṣu /",
    "T04sanssr_pu:6870": " adoṣadarśanatā sarvopāyakauśalyacaryāsu /",
    "T04sanssr_pu:6871": " śuśrūṣaṇatā sarvadakṣiṇīyeṣu /",
    "T04sanssr_pu:6872": " pradakṣiṇagrāhitānuśāsanīṣv ity ādi //",
    "T04sanssr_pu:6873": " tad evaṃ vyavasāyāśayau dṛḍhīkṛtya kāruṇyaṃ puraḥkṛtya yate śubhavṛddhaye //",
    "T04sanssr_pu:6874": " yathoktam āryadharmasaṃgītisūtre /",
    "T04sanssr_pu:6875": " atha khalv avalokiteśvaro bodhisatvo mahāsatvo bhagavantam etad avocat /",
    "T04sanssr_pu:6876": " na bhagavan bodhisatvenātibahuṣu dharmeṣu śikṣitavyaṃ /",
    "T04sanssr_pu:6877": " eko dharmo bhagavan bodhisatvena svārādhitaḥ supratividdhaḥ kartavyaḥ /",
    "T04sanssr_pu:6878": " tasya sarvabuddhadharmāḥ karatalagatā bhavanti /",
    "T04sanssr_pu:6879": " katama ekadharmo /",
    "T04sanssr_pu:6880": " yad uta mahākaruṇā /",
    "T04sanssr_pu:6881": " mahākaruṇayā bhagavan bodhisatvānāṃ sarvabuddhadharmāḥ karatalagatā bhavanti /",
    "T04sanssr_pu:6882": " tad yathā bhagavan yena rājñaś cakravartinaś cakraratnaṃ gacchati /",
    "T04sanssr_pu:6883": " tena sarvo balakāyo gacchati /",
    "T04sanssr_pu:6884": " evam eva bhagavan yena bodhisatvasya mahākaruṇā gacchati /",
    "T04sanssr_pu:6885": " tena sarve buddhadharmā gacchanti /",
    "T04sanssr_pu:6886": " tad yathā bhagavann āditye udite satvāḥ karmakriyāsu pracurā bhavanti /",
    "T04sanssr_pu:6887": " evam eva bhagavan mahākaruṇā yatroditā bhavati tatrānyabodhikarā dharmāḥ kriyāsu pracurā bhavanti /",
    "T04sanssr_pu:6888": " tad yathā bhagavan sarveṣām indriyāṇāṃ manasādhiṣṭhitānāṃ svasvaviṣaye grahaṇaprācuryaṃ bhavati /",
    "T04sanssr_pu:6889": " evam eva bhagavan mahākaruṇādhiṣṭhitānām anyeṣāṃ bodhikarāṇāṃ dharmāṇāṃ svasmin svasmin karaṇīye prācuryaṃ bhavati /",
    "T04sanssr_pu:6890": " tad yathā bhagavan jīvitendriye saty anyeṣām indriyāṇāṃ pravṛttir bhavati /",
    "T04sanssr_pu:6891": " evam eva bhagavan mahākaruṇāyāṃ satyām anyeṣāṃ bodhikarāṇāṃ dharmāṇāṃ pravṛttir bhavatīti //",
    "T04sanssr_pu:6892": " āryākṣayamatisūtre 'py āha //",
    "T04sanssr_pu:6893": " tad yathāpi nāma bhadanta sāradvatīputra puruṣasya jīvitendriyasyāśvāsāḥ praśvāsāḥ pūrvaṃgamāḥ /",
    "T04sanssr_pu:6894": " evam eva bhadanta sāradvatīputra bodhisatvasya mahāyānasamudāgatasya mahākaruṇā pūrvaṃgamāḥ // pe //",
    "T04sanssr_pu:6895": " syād yathāpi nāma śreṣṭhino vā gṛhapater vā ekaputrake guṇavati majjāgataṃ prema /",
    "T04sanssr_pu:6896": " evam eva mahākaruṇāpratilabdhasya bodhisatvasya sarvasatveṣu majjāgataṃ premeti //",
    "T04sanssr_pu:6897": " katham eṣā bhāvayitavyā /",
    "T04sanssr_pu:6898": " svakam annekavidhaṃ pūrvānubhūtam anubhūyamānaṃ vā duṣkhaṃ bhayaṃ ca svātmany atyantam anniṣṭaṃ bhāvayitvā /",
    "T04sanssr_pu:6899": " priyādiṣu maitrī maitrīvatā bhāvayitavyā pratyutpannaduṣkhavyādhiṣu mahāduṣkhasāgarānavadhidīrghasaṃsāravyasanānunīteṣu vā //",
    "T04sanssr_pu:6900": " yathoktam āryadaśabhūmakasūtre /",
    "T04sanssr_pu:6901": " tasyaivaṃ bhavaty āścaryaṃ yāvad ajñānasaṃmūḍhā vateme bālapṛthagjanāḥ /",
    "T04sanssr_pu:6902": " yeṣām asaṃkhyeyā ātmabhāvā niruddhā nirudhyante nirotsyante ca /",
    "T04sanssr_pu:6903": " evaṃ ca kṣīyamāṇā kāye na nirvedam utpādayanti /",
    "T04sanssr_pu:6904": " bhūyasyā mātrayā duṣkhayantraṃ vivardhayanti /",
    "T04sanssr_pu:6905": " saṃsāraśrotasaś ca mahābhayān na nivartante /",
    "T04sanssr_pu:6906": " skandhālayaṃ ca notsṛjanti /",
    "T04sanssr_pu:6907": " dhātūragebhyaś ca na nirvidyante /",
    "T04sanssr_pu:6908": " nandīrāgāndhāś ca nāvabudhyante /",
    "T04sanssr_pu:6909": " ṣaḍāyatanaśūnyagrāmaṃ ca na vyavalokayanti /",
    "T04sanssr_pu:6910": " ahaṃkāramamakārābhiniveśānuśayaṃ ca na prajahanti /",
    "T04sanssr_pu:6911": " mānadṛṣṭiśalyaṃ ca noddharanti /",
    "T04sanssr_pu:6912": " rāgadveṣamohajālaṃ ca na praśamayanti /",
    "T04sanssr_pu:6913": " avidyāmohāndhakāraṃ ca na vidhamayanti /",
    "T04sanssr_pu:6914": " tṛṣṇārṇavaṃ ca nocchoṣayanti /",
    "T04sanssr_pu:6915": " daśabalasārthavāhaṃ ca na paryeṣante /",
    "T04sanssr_pu:6916": " mārāśayagahanānugatāś ca saṃsārasāgare vividhākuśalavitarkagrāhākule pariplavante /",
    "T04sanssr_pu:6917": " apratiśaraṇāḥ tathā saṃvegam āpadyante bahūni duṣkhāni pratyanubhavantaḥ /",
    "T04sanssr_pu:6918": " yad idaṃ jātijarāvyādhimaraṇaśokaparidevaduṣkhadaurmanasyopāyāsān /",
    "T04sanssr_pu:6919": " hantāham eṣāṃ satvānāṃ duṣkhārtānām anāthānām atrāṇānām aśaraṇānām alayanānām āparāyaṇānām",
    "T04sanssr_pu:6920": " andhānām avidyāṇḍakoṣapaṭalaparyavanaddhānāṃ tamo'bhibhūtānām arthāyaiko 'dvitīyo",
    "T04sanssr_pu:6921": " bhūtvā tathārūpapuṇyajñānasaṃbhāropacayaṃ bibharmi /",
    "T04sanssr_pu:6922": " yathārūpeṇa puṇyajñānasaṃbhāropacayena saṃbhṛtena ime sarvasatvā abhyantaviśuddhim anuprāpnuyur iti //",
    "T04sanssr_pu:6923": " tathātraivāha /",
    "T04sanssr_pu:6924": " saṃsārāṭavīkāntāramārgaprapannā vateme satvā nirayatiryagyoniyamalokaprapātābhimukhāḥ kudṛṣṭiviṣamajālānuprāptāḥ mohagahanasaṃchannā mithyāmārgavitathaprayātā",
    "T04sanssr_pu:6925": " andhībhūtāḥ pariṇāyakavikalāḥ // pe //",
    "T04sanssr_pu:6926": " saṃsāraśrotānuvāhinaḥ tṛṣṇānadīprapannāḥ /",
    "T04sanssr_pu:6927": " mahāvegagrastā /",
    "T04sanssr_pu:6928": " avalokanāsamarthāḥ [doubtful] kāmavyāpādavicikitsāvihiṃsāvitarkaprapātānucaritāḥ /",
    "T04sanssr_pu:6929": " svakāyadṛṣṭyudakarākṣasagṛhītāḥ /",
    "T04sanssr_pu:6930": " kāmagahanāvarttānupraviṣṭāḥ nandīrāgamadhyasaṃsaktāḥ /",
    "T04sanssr_pu:6931": " asmimānasthalocchannāḥ /",
    "T04sanssr_pu:6932": " aparāyaṇāḥ /",
    "T04sanssr_pu:6933": " āyatanagrāmānucchalitāḥ /",
    "T04sanssr_pu:6934": " kuśalasaṃbhārakavirahitāḥ /",
    "T04sanssr_pu:6935": " te 'smābhir mahākuśalamūlabalenoddhṛtya nirupadrave arajasi śivasarvajñatāratnadvīpe pratiṣṭhāpayitavyā /",
    "T04sanssr_pu:6936": " ruddhā vateme satvā bahuduṣkhadaurmanasyopāyāsabahulānunayapratighapriyāpriyavinibandhane",
    "T04sanssr_pu:6937": " saśokaparidevānucarite tṛṣṇānigaḍabandhane māyāśāṭhyāvidyāgahanasaṃchanne traidhātukacārake /",
    "T04sanssr_pu:6938": " te asmābhiḥ sarvatraidhātukaviveke abhayapure sarvaduṣkhopaśame [doubtful] annāvaraṇanirvāṇe pratiṣṭhāpayitavyā ity ādi //",
    "T04sanssr_pu:6939": " evam ebhiḥ paraḥparadṛḍhīkṛtyair vyavasāyāśayakāruṇyaiḥ puṇyavṛddhim ārabhet /",
    "T04sanssr_pu:6940": " tatra tāvad bhadrācāryāvidhiḥ kāryā vandanādiḥ sadādarāt //",
    "T04sanssr_pu:6941": " āryogradattaparipṛcchāyāṃ hi trirātre trir divasasya ca śuceḥ śucivastraprāvṛtasya ca triskandhakapravartanam uktaṃ //",
    "T04sanssr_pu:6942": " tatra trayaḥ skandhāḥ pāpadeśanāpuṇyānumodanābuddhādhyeṣaṇākhyāḥ puṇyarāśitvāt /",
    "T04sanssr_pu:6943": " tatra vandanā pāpadeśanāyām antarbhavati /",
    "T04sanssr_pu:6944": " buddhān namaḥkṛtyopāliparipṛcchāyāṃ deśaneti kṛtvā /",
    "T04sanssr_pu:6945": " yācanam adhyeṣaṇāyāṃ ekārthatvāt /",
    "T04sanssr_pu:6946": " pūjā tu vibhavābhāvād anityeti noktā /",
    "T04sanssr_pu:6947": " mānasī vācasī ca sūtrāntaraprasiddhatvān noktāḥ /",
    "T04sanssr_pu:6948": " trayāṇāṃ tu vacanāt prādhānyaṃ gamyate /",
    "T04sanssr_pu:6949": " tatra vandanā /",
    "T04sanssr_pu:6950": " sarvabuddhān namasyāmīti //",
    "T04sanssr_pu:6951": " āryākṣayamatisūtre tv ātmaparapāpadeśanā puṇyasaṃbhāre paṭhyate //",
    "T04sanssr_pu:6952": " gāthācatuṣṭayena ca yathāgītaiś ca stotraiḥ /",
    "T04sanssr_pu:6953": " āryabhadracaryādigāthābhir vā pūjanā ca //",
    "T04sanssr_pu:6954": " āryaratnameghe yathoktaṃ /",
    "T04sanssr_pu:6955": " iha bodhisatvo yānīmāni bhavanti puṣpajātāni vā phalajātāni vā amamāny aparigrahāṇi /",
    "T04sanssr_pu:6956": " tāni triṣkṛtvā rātrau triṣkṛtvā divase buddhabodhisatvebhyo niryātayati // pe //",
    "T04sanssr_pu:6957": " sayathīme [doubtful] dhūpavṛkṣā vā gandhavṛkṣā vā ratnavṛkṣā vā kalpavṛkṣā vā amamā aparigrahās tān api triṣkṛtvā rātrau triṣkṛtvā divase buddhabodhisatvebhyo niryātayatīti //",
    "T04sanssr_pu:6958": " āryatrisamayarāje 'pi sthalajā ratnaparvatāḥ /",
    "T04sanssr_pu:6959": " jalajā ratnaparvatā sthalajalajāni ratnāni daśadigavasthitāni /",
    "T04sanssr_pu:6960": " amamāny aparigrahāṇi deyānīty uktaṃ //",
    "T04sanssr_pu:6961": " anayā ca diśā sarvabhaiṣajyāni sarvarasāyanāni sarvasalilāni annavadyāni ammaṇḍalāni /",
    "T04sanssr_pu:6962": " sarvakāñcanamaṇḍalāni /",
    "T04sanssr_pu:6963": " vivṛtteṣu vā lokadhātuṣu ye paramarasasparśasaṃpannā bhūparpaṭakāḥ /",
    "T04sanssr_pu:6964": " amṛtalatā /",
    "T04sanssr_pu:6965": " akṛṣṭoptā vā śālayaḥ /",
    "T04sanssr_pu:6966": " sarvottarakurudvīpeṣu /",
    "T04sanssr_pu:6967": " pariśuddheṣu ca lokadhātuṣu ye ramaṇīyatarāḥ paribhogāḥ //",
    "T04sanssr_pu:6968": " yathā cāryaratnameghe evāha /",
    "T04sanssr_pu:6969": " sa yānīmāni sūtrānteṣūdārodārāṇi tathāgatapūjopasthānāni śṛṇoti /",
    "T04sanssr_pu:6970": " tāny āśayatas tīvreṇādhyāśayena buddhabodhisatvebhyaḥ pariṇāmayatīti /",
    "T04sanssr_pu:6971": " tathā /",
    "T04sanssr_pu:6972": " sa vividhāni pūjopasthānāni anuvicintayatīti //",
    "T04sanssr_pu:6973": " deśanā pūrvokteva /",
    "T04sanssr_pu:6974": " āryākṣayamatisūtre tv ātmaparapāpadeśanā puṇyasaṃbhāre paṭhyate /",
    "T04sanssr_pu:6975": " anumodanā bhadracaryāgāthayā /",
    "T04sanssr_pu:6976": " candrapradīpānumodanāparivartena vā /",
    "T04sanssr_pu:6977": " adhyeṣaṇā bhadracaryayaiva /",
    "T04sanssr_pu:6978": " pariṇāmanā tu sakalasamāptāryabhadracaryayaiva /",
    "T04sanssr_pu:6979": " vajradhvajapariṇāmanāṃ vā paśyet //",
    "T04sanssr_pu:6980": " athavā daśabhūmakoktāni mahāpraṇidhānāni /",
    "T04sanssr_pu:6981": " yathāha /",
    "T04sanssr_pu:6982": " yad utāśeṣaniḥśeṣānavaśeṣasarvabuddhapūjopasthāpanāya /",
    "T04sanssr_pu:6983": " sarvākāravaropetam udārādhimuktiviśuddhaṃ dharmadhātuvipulam ākāśadhātuparyavasānam aparāntakoṭīniṣṭhaṃ sarvakalpasaṃkhyābuddhotpādasaṃkhyāpratiprasrabdhaṃ",
    "T04sanssr_pu:6984": " mahāpūjopasthānāya /",
    "T04sanssr_pu:6985": " prathamaṃ mahāpraṇidhānam abhinirharati //",
    "T04sanssr_pu:6986": " yad uta sarvatathāgatabhāṣitadharmanetrīsaṃdhāraṇāya sarvabuddhabodhisatvaparigrahāya /",
    "T04sanssr_pu:6987": " sarvasamyaksaṃbuddhaśāsanaparirakṣaṇāya /",
    "T04sanssr_pu:6988": " dharmadhātuvipulam ākāśadhātuparyavasānam aparāntakoṭīniṣṭhaṃ /",
    "T04sanssr_pu:6989": " sarvasaṃkalpasaṃkhyābuddhotpādasaṃkhyāpratiprasrabdhaṃ /",
    "T04sanssr_pu:6990": " saddharmaparigrahāya /",
    "T04sanssr_pu:6991": " dvitīyaṃ mahāpraṇidhānam abhinirharati //",
    "T04sanssr_pu:6992": " yad uta sarvabuddhotpādaniravaśeṣasarvalokadhātuprasareṣu /",
    "T04sanssr_pu:6993": " tuṣitabhavanavāsam ādiṃ kṛtvā",
    "T04sanssr_pu:6994": " cyavanācaṅkramaṇagarbhasthitijanmakumārakrīḍāntaḥpuravāsābhiniṣkramaṇaduṣkaracaryābodhimaṇḍopasaṃkramaṇamāradharṣaṇābhisaṃbodhyadhyeṣaṇamahādharmacakrapravartanamahāparinirvāṇopasaṃkramaṇāya",
    "T04sanssr_pu:6995": " pūjādharmasaṃgrahaprayogapūrvaṃgamaṃ kṛtvā sarvatraikālavivartanāya /",
    "T04sanssr_pu:6996": " dharmadhātuvipulam ākāśadhātuparyavasānam aparāntakoṭīniṣṭhaṃ sarvakalpasaṃkhyābuddhotpādasaṃkhyāpratiprasrabdhaṃ yāvan mahāparinirvāṇopasaṃkramaṇāya",
    "T04sanssr_pu:6997": " tṛtīyaṃ mahāpraṇidhānam abhinirharati //",
    "T04sanssr_pu:6998": " yad uta sarvabodhisatvacaryāvipulamahadgatāpramāṇāsaṃbhinnasarvapāramitāsusaṃgrahītaḥ /",
    "T04sanssr_pu:6999": " sarvabhūmipariśodhanaṃ sāṅgopāṅganirhāraṃ yāvat salakṣaṇavilakṣaṇasaṃvartavivartasarvabodhisatvacaryābhūtayathāvad",
    "T04sanssr_pu:7000": " bhūmipathopadeśapāramitāparikarmāvavādānuśāsanyanupradānopastambhacittotpādābhinirhārāya /",
    "T04sanssr_pu:7001": " dharmadhatuvipulam ākāśadhātuparyavasānam aparāntakoṭīniṣṭhaṃ sarvakalpasaṃkhyācaryāsaṃkhyāpratiprasrabdhaṃ cittotpādābhinirhārāya /",
    "T04sanssr_pu:7002": " caturthaṃ mahāpraṇidhānam abhinirharati //",
    "T04sanssr_pu:7003": " yad uta niravaśeṣasarvasatvadhāturūpyarūpisaṃjñāsaṃjñi naiva saṃjñi nāsaṃjñy",
    "T04sanssr_pu:7004": " aṇḍajajarāyujasaṃsvedajaupapādukatraidhātukaparyāpannaṣaḍgatisamavasṛtasarvopapattiparyāpannanāmarūpasaṃgṛhītāśeṣasarvasatvadhātuparipācanāya",
    "T04sanssr_pu:7005": " sarvabuddhadharmāvatāraṇāya /",
    "T04sanssr_pu:7006": " sarvagatisaṃkhyāvyavacchedanāya /",
    "T04sanssr_pu:7007": " sarvajñajñānapratiṣṭhāpanāya /",
    "T04sanssr_pu:7008": " dharmadhātuvipulam ākāśadhātuparyavasānam aparāntakoṭīniṣṭhaṃ sarvakalpasaṃkhyāsatvadhātusaṃkhyāpratiprasrabdhaṃ /",
    "T04sanssr_pu:7009": " sarvasatvadhātuparipācanāya /",
    "T04sanssr_pu:7010": " pañcamaṃ mahāpraṇidhānam abhinirharati //",
    "T04sanssr_pu:7011": " yad uta niravaśeṣasarvalokadhātuvipulasaṃkṣiptamahadgatāpramāṇasūkṣmaudārikavyatyastāvamūrddhasamatalapraveśasamavasaraṇānugatendrajālavibhāgadaśadigaśeṣavaimātryapraveśavibhāgajñānānugamapratyakṣatāyai",
    "T04sanssr_pu:7012": " dharmadhātuvipulam ākāśadhātuparyavasānam aparāntakoṭīniṣṭhaṃ sarvakalpasaṃkhyālokadhātusaṃkhyāpratiprasrabdhaṃ lokadhātuvaimātryāvatāraṇāya",
    "T04sanssr_pu:7013": " ṣaṣṭhaṃ mahāpraṇidhānam abhinirharati //",
    "T04sanssr_pu:7014": " yad uta sarvakṣetraikakṣetra ekakṣetra sarvakṣetraisamavaśaraṇapariśodhanaṃ [doubtful] /",
    "T04sanssr_pu:7015": " apramāṇabuddhakṣetra prabhāvyūhālaṃkārapratimaṇḍitaṃ /",
    "T04sanssr_pu:7016": " sarvakleśāpanayanapariśuddhipathopetaṃ /",
    "T04sanssr_pu:7017": " apramāṇajñānākārasatvaparipūrṇam udārabuddhaviṣayasamavasaraṇaṃ /",
    "T04sanssr_pu:7018": " yathāśayasarvasatvasaṃdarśanasaṃtoṣaṇāya /",
    "T04sanssr_pu:7019": " dharmadhātuvipulam ākāśadhātuparyavasānam aparāntakoṭīniṣṭhaṃ /",
    "T04sanssr_pu:7020": " sarvakalpasaṃkhyābuddhakṣetrasaṃkhyāpratiprasrabdhaṃ /",
    "T04sanssr_pu:7021": " sarvabuddhakṣetrapariśodhanāya /",
    "T04sanssr_pu:7022": " saptamaṃ mahāpraṇidhānam abhinirharati //",
    "T04sanssr_pu:7023": " yad uta sarvabodhisatvaikāśayaprayogatāyai /",
    "T04sanssr_pu:7024": " niḥsapatnakuśalamūlopacayāya /",
    "T04sanssr_pu:7025": " ekārambaṇasarvabodhisatvasamatāyai /",
    "T04sanssr_pu:7026": " avirahitasatatasamitabuddhabodhisatvasamavadhānāya /",
    "T04sanssr_pu:7027": " yatheṣṭabuddhotpādasaṃdarśanāya /",
    "T04sanssr_pu:7028": " svacittotpādatathāgataprabhāvajñānānugamāya /",
    "T04sanssr_pu:7029": " acyutānugāminyabhijñāpratilambhāya /",
    "T04sanssr_pu:7030": " sarvalokadhātvanuvicaraṇāya sarvaparṣanmaṇḍalapratibhāsaprāptaye /",
    "T04sanssr_pu:7031": " sarvopapattisvaśarīrānugamāya /",
    "T04sanssr_pu:7032": " acintyamahāyānopetatāyai /",
    "T04sanssr_pu:7033": " bodhisatvacaryācaraṇāvyavacchedāya /",
    "T04sanssr_pu:7034": " dharmadhātuvipulam ākāśadhātuparyavasānam aparāntakoṭīniṣṭhaṃ /",
    "T04sanssr_pu:7035": " sarvakalpasaṃkhyācaryāsaṃkhyāpratiprasrabdhaṃ /",
    "T04sanssr_pu:7036": " mahāyānāvatāraṇāya /",
    "T04sanssr_pu:7037": " aṣṭamaṃ mahāpraṇidhānam abhinirharati //",
    "T04sanssr_pu:7038": " yad utāvivartyacakrasamārūḍhabodhisatvacaryācaraṇāya /",
    "T04sanssr_pu:7039": " amoghakāyavāṅmanaḥkareṇa /",
    "T04sanssr_pu:7040": " sahadarśananiyatasarvabuddhadharmapratilambhāya /",
    "T04sanssr_pu:7041": " sahaghoṣodāhārajñānānugamāya /",
    "T04sanssr_pu:7042": " sahaprasādakleśavivartanāya /",
    "T04sanssr_pu:7043": " mahābhaiṣajyarājopamāśrayapratilambhāya /",
    "T04sanssr_pu:7044": " cintāmaṇivat kāyapratilambhāya /",
    "T04sanssr_pu:7045": " sarvabodhisatvacaryācaraṇāya /",
    "T04sanssr_pu:7046": " dharmadhātuvipulam ākāśadhātuparyavasānam aparāntakoṭīniṣṭhaṃ /",
    "T04sanssr_pu:7047": " sarvakalpasaṃkhyācaryāsaṃkhyāpratiprasrabdhaṃ /",
    "T04sanssr_pu:7048": " amoghaghoṣatāyai /",
    "T04sanssr_pu:7049": " navamaṃ mahāpraṇidhānam abhinirharati //",
    "T04sanssr_pu:7050": " yad uta sarvalokadhātuṣv annuttarasamyaksaṃbodhyabhisaṃbodhanāya /",
    "T04sanssr_pu:7051": " ekavālapathāvyativṛttasarvabālapṛthagjanajanmopapattyabhiniṣkramaṇavikurvaṇabodhimaṇḍadharmacakrapravartanamahāparinirvāṇopadarśanāya /",
    "T04sanssr_pu:7052": " mahābuddhaviṣayaprabhāvajñānānugamāya /",
    "T04sanssr_pu:7053": " sarvasatvadhātuyathāśayabuddhotpādakṣaṇakṣaṇāvabodhapraśamaprāpaṇasaṃdarśanāya /",
    "T04sanssr_pu:7054": " ekābhisaṃbodhisarvadharmadhātunirmāṇaspharaṇāya /",
    "T04sanssr_pu:7055": " ekaghoṣodāhārasarvasatvacittāśayasaṃtoṣaṇāya /",
    "T04sanssr_pu:7056": " mahāparinirvāṇopadarśanacaryābalāvyupacchedāya /",
    "T04sanssr_pu:7057": " mahājñānabhūmisarvadharmavyutthāpanasaṃdarśanāya /",
    "T04sanssr_pu:7058": " dharmajñānarddhimāyābhijñāsarvalokadhātuspharaṇāya /",
    "T04sanssr_pu:7059": " dharmadhātuvipulam ākāśadhātuparyavasānam aparāntakoṭīniṣṭhaṃ /",
    "T04sanssr_pu:7060": " sarvakalpasaṃkhyābhisaṃbodhisaṃkhyāpratiprasrabdhaṃ /",
    "T04sanssr_pu:7061": " mahāyānābhinirhārāya /",
    "T04sanssr_pu:7062": " daśamaṃ mahāpraṇidhānam abhinirharatīti //",
    "T04sanssr_pu:7063": " etac ca bhāvayan sarvatra pariṇāmayāmīti yojyaṃ //",
    "T04sanssr_pu:7064": " āryāvalokiteśvaravimokṣe ca yad uktaṃ tad apy evaṃ yojyaṃ /",
    "T04sanssr_pu:7065": " etat kuśalamūlaṃ sarvasatvaprapātabhayavigamāya pariṇāmayāmi /",
    "T04sanssr_pu:7066": " sarvasatvān sāntānikabhayapraśamanāya /",
    "T04sanssr_pu:7067": " sarvasatvasaṃmohabhayavinivartanāya pariṇāmayāmi /",
    "T04sanssr_pu:7068": " sarvasatvabandhanabhayasamucchedāya /",
    "T04sanssr_pu:7069": " sarvasatvajīvitoparodhopakramabhayavyāvartanāya /",
    "T04sanssr_pu:7070": " sarvasatvopakaraṇavaikalyabhayāpanayanāya /",
    "T04sanssr_pu:7071": " sarvasatvājīvikābhayavyupaśamanāya /",
    "T04sanssr_pu:7072": " sarvasatvāślokabhayasamatikramaṇāya pariṇāmayāmi /",
    "T04sanssr_pu:7073": " sarvasatvasāṃsārikabhayopaśamanāya /",
    "T04sanssr_pu:7074": " sarvasatvaparṣacchāradyabhayavigamāya /",
    "T04sanssr_pu:7075": " sarvasatvamaraṇabhayavyatikramāya /",
    "T04sanssr_pu:7076": " sarvasatvadurgatibhayavinivartanāya /",
    "T04sanssr_pu:7077": " sarvasatvatamo'ndhakāraviṣamagatyapratyudāvartanāvabhāsakaraṇāya pariṇāmayāmi /",
    "T04sanssr_pu:7078": " sarvasatvānāṃ visabhāgasamavadhānabhayābhyantavigamāya /",
    "T04sanssr_pu:7079": " sarvasatvapriyaviprayogabhayanirodhāya /",
    "T04sanssr_pu:7080": " sarvasatvāpriyasaṃvāsabhayāpanayanāya /",
    "T04sanssr_pu:7081": " sarvasatvakāyaparipīḍābhayavisaṃyogāya /",
    "T04sanssr_pu:7082": " sarvasatvacittaparipīḍanabhayanirmokṣaṇāya /",
    "T04sanssr_pu:7083": " sarvasatvaduṣkhadaurmanasyopāyāsasamatikramaṇāya pariṇāmayāmīti //",
    "T04sanssr_pu:7084": " saṃkṣepataḥ punar iyam annuttarā pariṇāmanā yeyam āryabhadracaryāgāthāyāṃ /",
    "T04sanssr_pu:7085": " mañjuśirī yatha jānati śūraḥ so ca samantata bhadra tathaiva /",
    "T04sanssr_pu:7086": " teṣu ahaṃ anuśikṣayamāṇo nāmayamī kuśalaṃ imu sarvaṃ //",
    "T04sanssr_pu:7087": " sarvatriyadhva gatebhi jinebhir yā pariṇāmana varṇita agrā /",
    "T04sanssr_pu:7088": " tāya ahaṃ kuśalaṃ imu sarvaṃ nāmayamī varabhadracarīye / iti //",
    "T04sanssr_pu:7089": " iti śikṣāsamuccaye bhadracaryāvidhiḥ ṣoḍaśamaḥ paricchedaḥ samāptaḥ //",
    "T04sanssr_pu:7090": " [XVII. vandanādyanuśaṃsā]",
    "T04sanssr_pu:7091": " vandanānuśaṃsāḥ saptadaśaḥ paricchedaḥ //",
    "T04sanssr_pu:7092": " ukto vandanādividhiḥ /",
    "T04sanssr_pu:7093": " tena puṇyavṛddhir bhavatīti kuto gamyate //",
    "T04sanssr_pu:7094": " āryāvalokanasūtrāt /",
    "T04sanssr_pu:7095": " evaṃ hi tatroktaṃ /",
    "T04sanssr_pu:7096": " varjayaty akṣaṇāny aṣṭau yae ime deśitā mayā /",
    "T04sanssr_pu:7097": " kṣaṇaṃ cārāgayaty ekaṃ buddhotpādaṃ suśobhanaṃ //",
    "T04sanssr_pu:7098": " varṇavān rūpasaṃpanno lakṣaṇaiḥ samalaṃkṛtaḥ sthāmnā balena copeto nāsau kausīdyam ṛcchati [doubtful] //",
    "T04sanssr_pu:7099": " āḍhyo mahādhanaś cāsau adhṛṣyaḥ puṇyavān api /",
    "T04sanssr_pu:7100": " ārāgya lokapradyotaṃ satkaroti punaḥ punaḥ //",
    "T04sanssr_pu:7101": " śreṣṭhīkuleṣu sphīteṣu sa āḍhyeṣūpapadyate /",
    "T04sanssr_pu:7102": " bhaved dānapatiḥ śūro muktatyāgo hy amatsarī //",
    "T04sanssr_pu:7103": " rājā bhaved dhārmiko 'sau caturdvīpeśvaraḥ prabhuḥ /",
    "T04sanssr_pu:7104": " praśāsayen mahīṃ kṛtsnāṃ samudragirikuṇḍalām //",
    "T04sanssr_pu:7105": " maharddhikaś cakravartī saptaratnasamanvitaḥ /",
    "T04sanssr_pu:7106": " rājye pratiṣṭhito buddhān satkaroti punaḥ punaḥ //",
    "T04sanssr_pu:7107": " ścyuta/ cāsmād gataḥ svargaṃ prasanno jinaśāsane /",
    "T04sanssr_pu:7108": " śakro bhavati devendraḥ īśvaro marumūrddhani //",
    "T04sanssr_pu:7109": " na śakyaṃ bhāṣatā varṇaṃ kṣapayituṃ kalpakoṭibhiḥ /",
    "T04sanssr_pu:7110": " ya stūpaṃ lokanāthasya naraḥ kuryāt pradakṣiṇam //",
    "T04sanssr_pu:7111": " na jātu so 'ndhaḥ khañjo vā kalpānām api koṭibhiḥ /",
    "T04sanssr_pu:7112": " utpādya bodhicittaṃ yaḥ śāstu stūpaṃ hi vandate //",
    "T04sanssr_pu:7113": " dṛḍhavīryo dṛḍhasthāmo vīraś ca dṛḍhavikramaḥ /",
    "T04sanssr_pu:7114": " kauśalyaṃ gacchati kṣipraṃ kṛtvā stūpapradakṣiṇam //",
    "T04sanssr_pu:7115": " yo buddhakoṭiniyutaśatasahasrān kalpān koṭī ca tuliya satkarayā /",
    "T04sanssr_pu:7116": " yaś ceha kalpe caramaka ghorakāle vandeya stūpaṃ bahutara tasya puṇyam //",
    "T04sanssr_pu:7117": " agro hi buddho 'tuliya dakṣiṇīyo 'grāṃ caritvā cariyaviśeṣa prāptaḥ /",
    "T04sanssr_pu:7118": " tasyeha pūjāṃ karia narariṣabhasya vipāka śreṣṭho bhavati atulyarūpaḥ //",
    "T04sanssr_pu:7119": " itaś cyutvā manuṣyebhyas trāyastriṃśeṣu gacchati /",
    "T04sanssr_pu:7120": " vimānaṃ labhate tatra vicitraṃ ratanām ayam //",
    "T04sanssr_pu:7121": " kūṭāgāraṃ svayaṃ datvā apsarogaṇasevitaḥ /",
    "T04sanssr_pu:7122": " mālāṃ stūpe saṃpradāya trāyastriṃśeṣu jāyate //",
    "T04sanssr_pu:7123": " aṣṭāṅgajalasaṃpūrṇāṃ suvarṇasikatāstritām /",
    "T04sanssr_pu:7124": " vaiḍūryasphaṭikaiś caiva divyāṃ puṣkariṇīṃ labhet //",
    "T04sanssr_pu:7125": " bhuktvā ca tāṃ ratiṃ divyāṃ āyuḥ saṃpūrya paṇḍitaḥ /",
    "T04sanssr_pu:7126": " cyutvā ca devalokāt sa manuṣyo bhavati bhogavān //",
    "T04sanssr_pu:7127": " jātikoṭisahasraṇi śatāni niyutāni ca /",
    "T04sanssr_pu:7128": " satkṛtaḥ syāc ca sarvatra caitye mālāṃ pradāya ca //",
    "T04sanssr_pu:7129": " cakravartī ca rājāsau śakraś ca bhavatīśvaraḥ /",
    "T04sanssr_pu:7130": " brahmā ca brahmalokasmin caitye mālāṃ pradāya ca //",
    "T04sanssr_pu:7131": " paṭṭapradāna datvā tu lokanāthasya tāyinaḥ /",
    "T04sanssr_pu:7132": " sarve 'syārthāḥ samṛdhyanti ye divyā ye ca mānuṣāḥ //",
    "T04sanssr_pu:7133": " tyajed dhīnān akuśalān na sa tatropapadyate /",
    "T04sanssr_pu:7134": " mālāvihāraṃ kṛtvā ca lokanāthasya dhātuṣu /",
    "T04sanssr_pu:7135": " abhedyaparivāreṇa rājā bhūyān maharddhikaḥ //",
    "T04sanssr_pu:7136": " priyaḥ sadayitaś cāsau satkṛtaś ca praśaṃsitaḥ /",
    "T04sanssr_pu:7137": " davānām atha nāgānāṃ ye lokesmiṃś ca paṇḍitāḥ //",
    "T04sanssr_pu:7138": " yatrāsau jāyate vīraḥ puṇyatejaḥsudīpitaḥ /",
    "T04sanssr_pu:7139": " te kulāḥ satkṛtā bhonti rāṣṭrāṇi nagarāṇi ca //",
    "T04sanssr_pu:7140": " yaḥ sarṣapāt sūkṣmataraṃ gṛhītvā dhūpeya dhūpaṃ bhagavati caityakeṣu /",
    "T04sanssr_pu:7141": " tasyānuśaṃsān śṛṇuta prabhāṣato me prasannacittā jahiya khilāṃ malāṃś ca //",
    "T04sanssr_pu:7142": " sa puṇyavāṃś carati diśaḥ samantād ārogyaprāpto dṛḍhamatir apramattaḥ /",
    "T04sanssr_pu:7143": " vineti śokaṃ vicarati cārikāyāṃ priyo manāpo bhavati mahājanasya //",
    "T04sanssr_pu:7144": " rājyaṃ ca labdhvā jina varu satkarotī mahānubhāvo vidu cakravartī /",
    "T04sanssr_pu:7145": " suvarṇavarṇo vicitralakṣaṇaiḥ sa manojñagandhān labhi sarvaloke //",
    "T04sanssr_pu:7146": " jātamātro labhate śreṣṭhavastrān divyaviśiṣṭasurucirakauśikāṃś ca /",
    "T04sanssr_pu:7147": " bhotī sukhasukāyaḥ saṃveṣṭyastūpaṃ nāthasya cīvaraiḥ /",
    "T04sanssr_pu:7148": " yaś cīvareṇa caityeṣu kuryāt pūjām atulāṃ nāyakānāṃ /",
    "T04sanssr_pu:7149": " tasyeha bhotī asadṛśu ātmabhāvo dvātriṃśatībhiḥ kavacita lakṣaṇebhiḥ /",
    "T04sanssr_pu:7150": " pāṇītaleṣu suruciru muktahārāḥ prādurbhavantī vividha annantakalpāḥ /",
    "T04sanssr_pu:7151": " siṃhalatāḥ suruciravarṇasūtrā veṭhitva stūpaṃ bhagavata cīvarebhiḥ //",
    "T04sanssr_pu:7152": " datvā patākāṃ bhagavata cetikeṣū chandaṃ janitvā tatha siya buddhaloke /",
    "T04sanssr_pu:7153": " sa pūjanīyo bhavati mahājanasya carantu śreṣṭho jinacārikāye //",
    "T04sanssr_pu:7154": " suvarṇavarṇo bhavati si ātmabhāvo lābhī sa bhotī suruciracīvarāṇāṃ /",
    "T04sanssr_pu:7155": " karpāsikānāṃ susahita kambalānāṃ dukūlakānāṃ tatha varakauśakānāṃ //",
    "T04sanssr_pu:7156": " dhvajaṃ daditvā hataraji satvasāre dhanaṃ prabhūtaṃ pratilabhi na cireṇa /",
    "T04sanssr_pu:7157": " prabhūtakoṣo bhavati annantaprajño paricāru tasya bhavaty adīnacittaḥ /",
    "T04sanssr_pu:7158": " na cittaśūlaṃ janayati so parasya prasādacittaḥ sada apramattaḥ /",
    "T04sanssr_pu:7159": " na tasya agniḥ kramati viṣannaśastraṃ udvīkṣaṇīyo bhavati mahājanasya //",
    "T04sanssr_pu:7160": " adho upādāya ca vibhavāgru yāvat jāmbūnadaṃ tena bhavati buddhakṣetraṃ /",
    "T04sanssr_pu:7161": " śakyaṃ kṣayetuṃ āyuśriya evarūpā na buddhastūpe dharayata eka dīpam //",
    "T04sanssr_pu:7162": " na tasya kāyo bhavati avarṇitāṅgo dṛḍhāsu bhotī parighabhujo 'chambhī /",
    "T04sanssr_pu:7163": " ālokaprāpto [doubtful] vicarati sarvaloke daditva dīpaṃ bhagavata cetikeṣu //",
    "T04sanssr_pu:7164": " yadi buddhakṣetrā niyutaśatā sahasrā bhaveyu pūrṇā śikhagatasarṣapebhiḥ /",
    "T04sanssr_pu:7165": " śakyaṃ gaṇetuṃ tulayitu bhāṣituṃ vā na tathāgateṣū dharayitu ekadīpam //",
    "T04sanssr_pu:7166": " alaṅkaritvā suruciradarśanīyaṃ yo deti chatraṃ bhagavata cetikeṣu /",
    "T04sanssr_pu:7167": " tasyeha bhoty asadṛśa ātmabhāvo dvātriṃśatībhiḥ kavacita lakṣaṇebhiḥ //",
    "T04sanssr_pu:7168": " yebhir jinasya pratapata ātmabhāvo rūpaṃ viśiṣṭaṃ yathariva [doubtful] kāñcanasya /",
    "T04sanssr_pu:7169": " jāmbūnado vā suruciradarśanīyā abhikīrṇa ... kusumita lakṣaṇebhiḥ //",
    "T04sanssr_pu:7170": " abhijñaprāpto bhavati mahāyaśākhyaḥ carati śreṣṭhāvaracārikāyāṃ /",
    "T04sanssr_pu:7171": " na bhogahānir bhavati kadācid asya devāna bhoti gurukṛta pūjitaś ca //",
    "T04sanssr_pu:7172": " na kāmabhogau ramati kadāci dhīro viśuddhaśīlaḥ sakuśalabrahmacaryaḥ /",
    "T04sanssr_pu:7173": " samādayitvā vannupavane uṣitvābhiyuktidhyāno bhavati viśeṣaprāptaḥ //",
    "T04sanssr_pu:7174": " na jñānahānir bhavati kadācid asya na bodhicittaṃ vijahati so kathañcit /",
    "T04sanssr_pu:7175": " maitrīvihārī bhavati adīnacitto datveha chattraṃ bhagavatacetikeṣu //",
    "T04sanssr_pu:7176": " vādyena pūjāṃ naravṛṣabhasya kṛtvā na śoka śalyavaśa jātu bhoti /",
    "T04sanssr_pu:7177": " manojñaghoṣo bhavati manuṣyaloke svarāṅgu tasyāvikala viśuddha bhoti //",
    "T04sanssr_pu:7178": " viśuddhacakṣur bhavati sa saṃprajanyo viśuddhaśrotro bhavati udagracittaḥ /",
    "T04sanssr_pu:7179": " ghraṇendriyaṃ parama uttapta bhoti vāditva vādyaṃ bhagavata cetikeṣu //",
    "T04sanssr_pu:7180": " jihvāsya bhoti surucira darśanīyā susūkṣma mṛdvī rucira manojña ghoṣā /",
    "T04sanssr_pu:7181": " raktā pravālā yathariva [doubtful] devatānāṃ svarāṅga koṭīvara sṛjate 'prameyāṃ //",
    "T04sanssr_pu:7182": " na jātu bhotī uragu ajihvako vā na khañjakubjo nāpi ca nāmitāṅgaḥ /",
    "T04sanssr_pu:7183": " viśiṣṭa bhotī surucira ātmabhāvo vāditva vādyaṃ bhagavata cetikeṣu //",
    "T04sanssr_pu:7184": " na jātu kaścij janaye prasādaṃ devo ca nāgo manuja mahorago vā /",
    "T04sanssr_pu:7185": " āśvāsaprāpto vicarati sarvaloke vāditva vādyaṃ bhagavata cetikeṣu //",
    "T04sanssr_pu:7186": " kalpāna koṭīniyutaśatā sahasraṃ viśiṣṭakāyo bhavati aninditāṅgaḥ /",
    "T04sanssr_pu:7187": " prāsādiko 'sau kavacita lakṣaṇebhiḥ saṃśodhya stūpaṃ bhagavata nirvṛtasya //",
    "T04sanssr_pu:7188": " vimānaśreṣṭhaṃ labhati manojñagandhaṃ divyaṃ viśiṣṭaṃ suruciracandanasya /",
    "T04sanssr_pu:7189": " na jātu tṛṣṇāṃ janayati so kadācit saṃśodhya stūpaṃ bhagavata nirvṛtasya //",
    "T04sanssr_pu:7190": " pralopakāle jinavaraśāsanasmin na jātu bhotī upagata jambudvīpe /",
    "T04sanssr_pu:7191": " svarge sa bhoti pratiṣṭhita tasmi kāle gandhānulepaṃ dadiya jinasya stūpe //",
    "T04sanssr_pu:7192": " durgandhikāmān aśucijugupsanīyān varjeti nityaṃ pratiṣṭhita śīlaskandhe /",
    "T04sanssr_pu:7193": " carī sa nityam imu vara brahmacaryaṃ gandhānulepaṃ kariya jinasya stūpe //",
    "T04sanssr_pu:7194": " itaś cyuto 'sau marupati svargaloke arthaṃ sahasrā tulayati no cireṇa /",
    "T04sanssr_pu:7195": " karoti cārthaṃ suvipuladevatānāṃ gandhānulepaṃ kariya jinasya stūpe //",
    "T04sanssr_pu:7196": " viśiṣṭavākyo bhavati manojñaghoṣaḥ priyo manāpo bahujanasatkṛtaś ca /",
    "T04sanssr_pu:7197": " sukhaṃ ca tasya bhavati sadā prasannaṃ gandhānulepaṃ kariya jinasya stūpe //",
    "T04sanssr_pu:7198": " apāyabhūmiṃ ... vijahāty aśeṣāṃ āsannako bhavati tathāgatānāṃ /",
    "T04sanssr_pu:7199": " prasādalabdhaḥ sada sukhi premaṇīyo gandhānulepaṃ kariya jinasya stūpe //",
    "T04sanssr_pu:7200": " so 'kṣaṇaṃ vai vijahāti sarvaṃ aṣṭa kṣaṇāś cāsya viśiṣṭa bhonti /",
    "T04sanssr_pu:7201": " buddhāna pūjām atuliya so karoti choritva jālaṃ bhagavata cetikeṣu //",
    "T04sanssr_pu:7202": " śūraś ca bhoti dṛḍhamatir apramatto na kāmabhoge 'bhiratiṃ janeti /",
    "T04sanssr_pu:7203": " naiṣkramyaprāptau ca adīnacittaḥ choritva jālaṃ bhagavata cetikeṣu //",
    "T04sanssr_pu:7204": " na bodhicittaṃ pramuṣyati tasya jātu akhaṇḍaśīlo 'sti susaṃvṛtaś ca /",
    "T04sanssr_pu:7205": " dharmaṃ virāgaṃ labhate viśuddhaṃ upanīya jālaṃ bhagavata cetikeṣu //",
    "T04sanssr_pu:7206": " durvācatāṃ vijahati sarvakālaṃ prajñābhāvaṃ ca jahāty aśeṣam /",
    "T04sanssr_pu:7207": " viśālaprajño viharati cārikāyāṃ upanīya jālaṃ bhagavata cetikeṣu //",
    "T04sanssr_pu:7208": " lābhī ca bhotī śucibhojanānāṃ vastrān viśiṣṭān labhate suvarṇān /",
    "T04sanssr_pu:7209": " sparśābhyupetān rucidarśanīyān upanīya jālaṃ jinacetikebhyaḥ //",
    "T04sanssr_pu:7210": " abhyutkṣipitvā jinacetikebhyaḥ nirmālyaśuṣkaṃ pramuditavegajātaḥ /",
    "T04sanssr_pu:7211": " vrajeta kāmān duḥkhadavairaghorān ārāgayed daśabalasārthavāhān //",
    "T04sanssr_pu:7212": " prāsādiko bhoti viśuddhakāyaḥ udvīkṣaṇīyo bahujanapūjanīyaḥ /",
    "T04sanssr_pu:7213": " na tasya rājāpi praduṣṭacittaḥ yo jīrṇapuṣpān apaneya caitye //",
    "T04sanssr_pu:7214": " kumārga sarvaṃ pithita apāyabhūmiḥ sa śīlaskandhe sthita bodhisatvaḥ /",
    "T04sanssr_pu:7215": " avatārayitvā jinacetikebhyaḥ puṣpaṃ ca prāg anyanaraiḥ pradattaṃ //",
    "T04sanssr_pu:7216": " śokāṃś ca doṣān vijahāty amatto rogān aśeṣān vijahāty annekān /",
    "T04sanssr_pu:7217": " āśvāsaprāptaś ca annantakalpān yo jīrṇapuṣpān apaneti caitye //",
    "T04sanssr_pu:7218": " buddhaś ca bhoty asadṛśadakṣiṇīyo 'tulyaprāpto naramarupūjanīyaḥ /",
    "T04sanssr_pu:7219": " alaṃkṛto bhavati viśuddhakāyaḥ yo jīrṇapuṣpān apaneti caitye //",
    "T04sanssr_pu:7220": " dadyāc ca yaḥ suruciradivya puṣpaṃ māndāravān apy atha pāṭalaṃ vā /",
    "T04sanssr_pu:7221": " nirmālyakaṃ yo 'panayeta caitye vipāka śreṣṭho 'sya bhaved atulyaḥ //",
    "T04sanssr_pu:7222": " yaḥ prāñjaliḥ praṇamati nāthastūpaṃ chandaṃ janitvā ca sabuddhaloke /",
    "T04sanssr_pu:7223": " so bhoti loke gurukṛtu satkṛtaś ca prāsādiko bhavati sudarśanīyaḥ //",
    "T04sanssr_pu:7224": " tasyeha rājyaṃ nipatati sarvaloko devāsurā nāgamanuṣyakāś ca /",
    "T04sanssr_pu:7225": " sarvāḥ sahasrāḥ kusumita lokadhātuḥ praśāsti rājño vaśa īśvarāṃś ca //",
    "T04sanssr_pu:7226": " ye tasya rājye sthita bhonti satvāḥ sthāpeya sarvān akaluṣabuddhajñāne /",
    "T04sanssr_pu:7227": " apāyabhūmyas tyaktā bhavanti karoti caiṣāṃ paramasuśreṣṭham artham //",
    "T04sanssr_pu:7228": " paricāro 'sya bhavati manojñaghoṣaḥ puṇyair upetaḥ smṛtimatipūjanīyaḥ /",
    "T04sanssr_pu:7229": " āśvāsaprāpto vicarati jīvaloke sadābhiprāyaṃ janayati śreṣṭhaprītiṃ //",
    "T04sanssr_pu:7230": " paricāra bhoty asya svarāṅga śuddhaḥ jñāyeta satvair madhurapraśāntavākyo /",
    "T04sanssr_pu:7231": " na tasya kaścij janayati ceśvaratvaṃ vilokanīyo bhavati mahājanasya /",
    "T04sanssr_pu:7232": " dānapramodaṃ priyatārthacaryāṃ samānārthatāṃ janayati mahājanasya /",
    "T04sanssr_pu:7233": " ākruṣṭaḥ san nājanayeta roṣaṃ yaḥ prāñjaliḥ praṇamati buddhastūpaṃ //",
    "T04sanssr_pu:7234": " devendra bhoty upagatasvargaloke manuṣyako bhavati narasya rājā /",
    "T04sanssr_pu:7235": " na pārihāṇir bhavati kadācid asya yo 'ñjalībhir namatīha stūpaṃ //",
    "T04sanssr_pu:7236": " nāsāv apāye prapateta jātu hīnāṃś ca varjeta sa kāma loke /",
    "T04sanssr_pu:7237": " āḍhyo dhanī bhoti prabhūtakoṣo yo 'ñjalībhir namati buddhastūpam //",
    "T04sanssr_pu:7238": " sūtrāntacaryā na kadācid asya nāsthānakopaṃ kurute nṛloke /",
    "T04sanssr_pu:7239": " satvāś ca tṛptā muditāsya bhonti yaḥ saṃpramuñcī guṇavati ekavācaṃ //",
    "T04sanssr_pu:7240": " yaḥ puṣpamuṣṭiṃ gṛhītvodagracittaḥ prasādato 'vakirati lokanāthe /",
    "T04sanssr_pu:7241": " sa puṇyavān bhavati manuṣyaloke rākṣe ca sthitvā jina satkaroti //",
    "T04sanssr_pu:7242": " śokā na doṣāḥ khilamala nāsya bhonti atulyatāptaś ca susaṃsthitāṅgaḥ /",
    "T04sanssr_pu:7243": " ālokanīyaś ca mahājanasya vrajeta kāmāna bhayakaravairaghorān / iti //",
    "T04sanssr_pu:7244": " āryamahākaruṇāpuṇḍarīkasūtre 'py uktaṃ /",
    "T04sanssr_pu:7245": " tiṣṭhatu tāvad ānanda yo māṃ saṃmukhaṃ satkuryāt /",
    "T04sanssr_pu:7246": " tiṣṭhatu me śarīrasya pūjā sarṣapaphalamatreṣu dhātuṣu /",
    "T04sanssr_pu:7247": " tiṣṭhatu mām uddiśya kṛteṣu stūpeṣu satkāraḥ /",
    "T04sanssr_pu:7248": " ye kecid ānanda buddham ālambyāntaśa ekapuṣpam apy ākāśe kṣepsyanti /",
    "T04sanssr_pu:7249": " tasya puṇyaskandhasya yo vipākaḥ saced yāvān annādiḥ saṃsāro yasya pūrvā koṭir na prajñāyate /",
    "T04sanssr_pu:7250": " tāvataḥ kalpān saṃsaratāṃ teṣāṃ śakratvaṃ brahmatvaṃ cakravartitvaṃ /",
    "T04sanssr_pu:7251": " na śakyas tatparyanto 'dhigantum /",
    "T04sanssr_pu:7252": " tiṣṭhatu buddhālambatāntaśa ākāśe 'py ekapuṣpanikṣepaḥ /",
    "T04sanssr_pu:7253": " saced antaśaḥ svapnāntaragatā api satvā buddham ālambyākāśe ekapuṣpam api kṣepsyanti tad apy ahaṃ kuśalamūlaṃ nirvāṇaparyavasānaṃ vadāmīti //",
    "T04sanssr_pu:7254": " uktaṃ cāryabṛhatsāgaranāgarājaparipṛcchāyāṃ /",
    "T04sanssr_pu:7255": " aṣṭābhir bhujagādhipate dharmaiḥ samanvāgatā bodhisatvāḥ satatasamitaṃ buddhasamavadhānaṃ pratilabhante /",
    "T04sanssr_pu:7256": " katamair aṣṭābhiḥ /",
    "T04sanssr_pu:7257": " buddhabimbadarśanasatvasamādāpanatayā /",
    "T04sanssr_pu:7258": " tathāgatasyopasthānakaraṇatayā /",
    "T04sanssr_pu:7259": " tathāgatasyābhīkṣṇaṃ varṇabhāṣaṇatayā /",
    "T04sanssr_pu:7260": " tathāgatapratimākaraṇatayā /",
    "T04sanssr_pu:7261": " tathāgatadarśanasarvasatvasamādāpanatayā /",
    "T04sanssr_pu:7262": " yatra ca buddhakṣetre tathāgataśravaṃ śṛṇvanti tatra praṇidhānam utpādayanti /",
    "T04sanssr_pu:7263": " na cāvalīnasaṃtatayo bhavanti /",
    "T04sanssr_pu:7264": " udārasaṃtatikāś ca buddhajñānam abhilaṣantae iti //",
    "T04sanssr_pu:7265": " kiṃ punaḥ puṇyavṛddhyarthino buddhasamavadhānena prayojanabhūtaṃ /",
    "T04sanssr_pu:7266": " yasya guṇaparyantam asarvajño nādhigacchet //",
    "T04sanssr_pu:7267": " yathāryagaṇḍavyūhe saṃvarṇitaṃ /",
    "T04sanssr_pu:7268": " sudurlabho buddhaśabdaḥ kalpakoṭiśatair api /",
    "T04sanssr_pu:7269": " kiṃ punar darśanaṃ sarvakāṅkṣācchedanam uttamam //",
    "T04sanssr_pu:7270": " sudṛṣṭo lokapradyotaḥ sarvadharmagatiṃ gataḥ /",
    "T04sanssr_pu:7271": " puṇyatīrthaṃ trailokasya sarvasatvaviśodhanam //",
    "T04sanssr_pu:7272": " mahat puṇyam ayaṃ kṣetraṃ muditaṃ jñānamaṇḍalaṃ /",
    "T04sanssr_pu:7273": " bhāsayaty abhitaṃ lokaṃ puṇyaskandhavivarddhanam //",
    "T04sanssr_pu:7274": " chedano duṣkhajālasya jñānaskandhaviśodhanaḥ /",
    "T04sanssr_pu:7275": " na durgatibhayaṃ teṣāṃ yair ihārāgito jinaḥ //",
    "T04sanssr_pu:7276": " vipulaṃ jāyate cittaṃ paśyatāṃ dvipadottamaṃ /",
    "T04sanssr_pu:7277": " prajñābalam asaṃkhyeyaṃ jāyate ca prabhāsvaraṃ //",
    "T04sanssr_pu:7278": " punar atraivāha /",
    "T04sanssr_pu:7279": " arthāya sarvasatvānām utpadyante tathāgatāḥ /",
    "T04sanssr_pu:7280": " mahākāruṇikā vīrā dharmacakrapravartakāḥ //",
    "T04sanssr_pu:7281": " pratikartuṃ kathaṃ śakyaṃ buddhānāṃ sarvedehibhiḥ /",
    "T04sanssr_pu:7282": " satvārtheṣv abhiyuktānāṃ kalpakoṭiśatair api //",
    "T04sanssr_pu:7283": " kalpakoṭiṃ varaṃ paktuṃ tryapāye bhṛśadāruṇe /",
    "T04sanssr_pu:7284": " na tv evādarśanaṃ śāstuḥ sarvasarganivartinaḥ //",
    "T04sanssr_pu:7285": " yāvantaḥ sarvalokasminn apāyagatayaḥ pṛthak /",
    "T04sanssr_pu:7286": " varaṃ tatra ciraṃ vāso buddhānām aśrutir na ca //",
    "T04sanssr_pu:7287": " kiṃ kāraṇam apāyeṣu nivāsaś ciram iṣyate /",
    "T04sanssr_pu:7288": " yatkāraṇaṃ jinendrasya darśanaṃ jñānavardhanam //",
    "T04sanssr_pu:7289": " chidyante sarvaduṣkhāṇi dṛṣṭvā lokeśvaraṃ jinaṃ /",
    "T04sanssr_pu:7290": " saṃbhavaty avatāraś ca jñāne saṃbuddhagocare //",
    "T04sanssr_pu:7291": " kṣapayaty āvṛtīḥ sarvā dṛṣṭvā buddhaṃ narottamam /",
    "T04sanssr_pu:7292": " vardhayaty amitaṃ puṇyaṃ yena bodhir avāpyatae / iti //",
    "T04sanssr_pu:7293": " tad evam asti puṇyavṛddhau buddhasamavadhānena prayojanaṃ /",
    "T04sanssr_pu:7294": " api ca pratimāmātradarśanam api tāvad aparimitaphalaṃ tathāgatānāṃ /",
    "T04sanssr_pu:7295": " kiṃ punaḥ svarūpeṇa //",
    "T04sanssr_pu:7296": " uktaṃ hy āryaśraddhābalādhānāvatāramudrāsūtre /",
    "T04sanssr_pu:7297": " yaḥ kaścin mañjuśrīḥ kulaputraḥ kuladuhitā vā sarvalokadhāturajopamānāṃ pratyekabuddhānāṃ dine dine śatarasam āhāraṃ dadyāt divyāni ca vastrāṇi",
    "T04sanssr_pu:7298": " evaṃ dadad gaṅgānadīvālukopamān kalpān dadyāt /",
    "T04sanssr_pu:7299": " yaś cānyo mañjuśrīḥ kulaputraḥ kuladuhitā vā citrakarmalikhitaṃ vā pustakakarmakṛtaṃ vā buddhaṃ paśyed /",
    "T04sanssr_pu:7300": " ayaṃ tato 'saṃkhyeyataraṃ puṇyaṃ prasavati /",
    "T04sanssr_pu:7301": " kaḥ punar vādo yo 'ñjalipragrahaṃ vā kuryāt puṣpaṃ vā dadyāt dhūpaṃ vā gandhaṃ vā dīpaṃ vā dadyād /",
    "T04sanssr_pu:7302": " ayam eva tato 'saṃkhyeyataraṃ puṇyaṃ prasavatīti //",
    "T04sanssr_pu:7303": " āryabodhisatvapiṭake 'pi puṇyavṛddhyupāya uktaḥ /",
    "T04sanssr_pu:7304": " yas tathāgatacaityaṃ śodhayati sa catasro 'grāḥ praṇidhānaviśuddhīr anuprāpnoti /",
    "T04sanssr_pu:7305": " katamāś catasraḥ /",
    "T04sanssr_pu:7306": " agrāṃ rūpapraṇidhānaviśuddhiṃ /",
    "T04sanssr_pu:7307": " agrāṃ dṛḍhasamādānapraṇidhānaviśuddhiṃ /",
    "T04sanssr_pu:7308": " agrāṃ tathāgatadarśanapraṇidhānaviśuddhiṃ /",
    "T04sanssr_pu:7309": " agrāṃ lakṣaṇasaṃpatpraṇidhānaviśuddhim iti //",
    "T04sanssr_pu:7310": " punar atraivākhyātaṃ /",
    "T04sanssr_pu:7311": " tathāgatacaityeṣu puṣpāvaropaṇaṃ gandhānulepanaṃ kṛtvāṣṭāv avikalatā anuprāpnoti /",
    "T04sanssr_pu:7312": " katamā aṣṭau /",
    "T04sanssr_pu:7313": " na rūpavikalo bhavati /",
    "T04sanssr_pu:7314": " na bhogavikalaḥ /",
    "T04sanssr_pu:7315": " na parivāravikalaḥ /",
    "T04sanssr_pu:7316": " na śīlavikalaḥ /",
    "T04sanssr_pu:7317": " na samādhivikalaḥ /",
    "T04sanssr_pu:7318": " na śrutavikalo na prajñāvikalo na praṇidhānavikala iti //",
    "T04sanssr_pu:7319": " uktaṃ cāryaratnarāśisūtre /",
    "T04sanssr_pu:7320": " ye tribhavaparyāpannāḥ satvās te sarve pratyekaṃ tathāgatastūpān kārayeyur evaṃrūpān uccaistvena /",
    "T04sanssr_pu:7321": " tad yathā sumeruḥ parvatarājaḥ /",
    "T04sanssr_pu:7322": " tāṃś ca gaṅgānadīvālikāsamān kalpān pratyekaṃ sarvasatkāraiḥ satkuryuḥ /",
    "T04sanssr_pu:7323": " yaś ca bodhisatvo 'virahitasarvajñatācittenaikapuṣpam apy āropayet /",
    "T04sanssr_pu:7324": " ayaṃ tasmāt pūrvakāt puṇyaskandhād bahutaraṃ puṇyaṃ prasavet //",
    "T04sanssr_pu:7325": " atraivoktaṃ /",
    "T04sanssr_pu:7326": " ye khalu punas trisāhasramahāsāhasre lokadhātau satvās te sarve mahāyānasaṃprasthitā bhaveyuḥ /",
    "T04sanssr_pu:7327": " sarve ca cakravartirājyasamanvāgatā bhaveyur ekaikaś ca rājā cakravartī mahāsamudrapramāṇadīpasthālīṃ kṛtvā /",
    "T04sanssr_pu:7328": " sumerumātrāṃ vartīm ādīpya pratyekam evaṃrūpāṃ dīpapūjāṃ tathāgatacaityeṣu pravartayet /",
    "T04sanssr_pu:7329": " yaś cābhiniṣkrāntagṛhāvāso bodhisatvas tailaprakṣiptāṃ vartīṃ kṛtvādīpya tathāgatacaitye dhārayet /",
    "T04sanssr_pu:7330": " asyās tailaprakṣiptāyā varter etat pūrvakaṃ pradīpadānaṃ śatatamīm api kalāṃ nopaiti /",
    "T04sanssr_pu:7331": " yāvad upaniṣadam api na kṣamatae iti / peyālaṃ //",
    "T04sanssr_pu:7332": " ye ca khalu punas te rājānaś cakravartino buddhapramukhaṃ bhikṣusaṃghaṃ sarvasukhopadhānaiḥ",
    "T04sanssr_pu:7333": " satkuryuḥ yaś cābhiniṣkrāntagṛhāvāso bodhisatvaḥ piṇḍapātraṃ caritvā pātraparyāpannaṃ",
    "T04sanssr_pu:7334": " pareṣāṃ saṃvibhajya paribhuñjīta /",
    "T04sanssr_pu:7335": " idaṃ tato bahutaraṃ ca mahārghataraṃ ca /",
    "T04sanssr_pu:7336": " yac ca te rājānaś cakravartinaḥ sumerumātraṃ cīvararāśiṃ buddhapramukhāya bhikṣusaṃghāya dadyuḥ /",
    "T04sanssr_pu:7337": " yac cābhiniṣkrāntagṛhāvāso bodhisatvas tricīvaraṃ bahirdhā mahāyānasaṃprasthitāya buddhapramukhāya bhikṣusaṃghāya vā tathāgatacaitye vā dadyād",
    "T04sanssr_pu:7338": " idaṃ bhikṣoś cīvaradānam etat pūrvakacīvararāśim abhibhavati /",
    "T04sanssr_pu:7339": " yac ca te rājānaḥ pratyekaṃ sarvaṃ jambūdvīpaṃ puṣpasaṃstṛtaṃ kṛtvā tathāgatacaitye niryātayet /",
    "T04sanssr_pu:7340": " yac cābhiniṣkrāntagṛhāvāso bodhisatvaḥ antaśa ekapuṣpam api tathāgatacaitye āropayet /",
    "T04sanssr_pu:7341": " asya dānasyaitat pūrvakaṃ dānaṃ śatatamīm api kalāṃ nopaiti /",
    "T04sanssr_pu:7342": " yāvad upaniṣadam api nopaitīti //",
    "T04sanssr_pu:7343": " āryānupūrvasamudgataparivarte 'pi deśitaṃ /",
    "T04sanssr_pu:7344": " catura imān bhadrānuśaṃsān paśyan bodhisatvas tathāgatapūjāyām utsuko bhavati /",
    "T04sanssr_pu:7345": " katamāṃś caturaḥ /",
    "T04sanssr_pu:7346": " agraś ca me dakṣiṇīyaḥ pūjito bhaviṣyati māṃ ca dṛṣṭvānye 'pi tathā śikṣiṣyanti /",
    "T04sanssr_pu:7347": " tathāgataṃ ca pūjayitvā bodhicittaṃ dṛḍhaṃ bhaviṣyati /",
    "T04sanssr_pu:7348": " dvātriṃśatāṃ ca mahāpuruṣalakṣaṇānāṃ saṃmukhadarśanena kuśalamūlam upacitaṃ bhaviṣyati /",
    "T04sanssr_pu:7349": " imāś catvāraḥ iti //",
    "T04sanssr_pu:7350": " idaṃ ca niruttaraṃ tathāgatapūjopasthānaṃ /",
    "T04sanssr_pu:7351": " yathodāhṛtam āryasāgaramatiparipṛcchāsūtre /",
    "T04sanssr_pu:7352": " trīṇīmāni sāgaramate tathāgatasya niruttarāṇi pūjopasthānāni /",
    "T04sanssr_pu:7353": " katamāni trīṇi /",
    "T04sanssr_pu:7354": " yac ca bodhicittam utpādayati /",
    "T04sanssr_pu:7355": " yac ca saddharmaṃ parigṛhṇāti /",
    "T04sanssr_pu:7356": " yac ca satveṣu mahākaruṇācittam utpādayatīti //",
    "T04sanssr_pu:7357": " nirdiṣṭam apy āryaratnameghe /",
    "T04sanssr_pu:7358": " daśabhiḥ kulaputra dharmaiḥ samanvāgatā bodhisatvā annanuliptā garbhamalena jāyante /",
    "T04sanssr_pu:7359": " katamair daśabhiḥ /",
    "T04sanssr_pu:7360": " yad uta /",
    "T04sanssr_pu:7361": " tathāgatapratimākaraṇatayā /",
    "T04sanssr_pu:7362": " jīrṇacaityasaṃskaraṇatayā /",
    "T04sanssr_pu:7363": " tathāgatacaityeṣu gandhavilepanānupradānena /",
    "T04sanssr_pu:7364": " tathāgatapratimāsu gandhodakasnānānupradānena /",
    "T04sanssr_pu:7365": " tathāgatacaityeṣu saṃmārjanopalepanānupradānena /",
    "T04sanssr_pu:7366": " mātāpitṝṇāṃ kāyaparicaryācaraṇena ācāryopādhyāyānāṃ kāyaparicaryācaraṇena /",
    "T04sanssr_pu:7367": " sabrahmacāriṇāṃ kāyaparicaryācaraṇena /",
    "T04sanssr_pu:7368": " tac ca nirāmiṣeṇa cittena na sāmiṣeṇa /",
    "T04sanssr_pu:7369": " tac ca kuśalam evaṃ pariṇāmayanti /",
    "T04sanssr_pu:7370": " anena kuśalamūlena sarvasatvā nirupaliptā garbhamalena jāyantām iti /",
    "T04sanssr_pu:7371": " tac ca tīvreṇāśayena cintayanti /",
    "T04sanssr_pu:7372": " ebhiḥ kulaputra daśabhir dharmair iti //",
    "T04sanssr_pu:7373": " anumodanānuśaṃsās tv āryaprajñāpāramitāyām uktāḥ /",
    "T04sanssr_pu:7374": " yaḥ prathamayānasaṃprasthitānāṃ bodhisatvānāṃ mahāsatvānāṃ tāṃś cittotpādān anumodate /",
    "T04sanssr_pu:7375": " caratām api bodhisatvacaryāṃ tāṃś cittotpādān anumodate /",
    "T04sanssr_pu:7376": " avinivartanīyām api avinivartanīyadharmatām anumodate bodhisatvānāṃ mahāsatvānāṃ /",
    "T04sanssr_pu:7377": " kiyantaṃ sa bhagavan kulaputro vā kuladuhitā vā bahutaraṃ puṇyaskandhaṃ prasavati //",
    "T04sanssr_pu:7378": " evam ukte bhagavān śakraṃ devānām indram etad avocat / pe /",
    "T04sanssr_pu:7379": " syāt khalu punaḥ kauśika trisāhasramahāsāhasrasya lokadhātoḥ palāgreṇa tulyamānasasya pramāṇam udgrahītuṃ /",
    "T04sanssr_pu:7380": " na tv eva kauśika bodhisatvasya mahāsatvasya teṣām anumodanāsahagatānāṃ cittotpādānāṃ puṇyapramāṇaṃ grahītuṃ //",
    "T04sanssr_pu:7381": " evam ukte śakro devānām indro bhagavantam etad avocat /",
    "T04sanssr_pu:7382": " mārādhiṣṭhitās te bhagavan satvā veditavyā /",
    "T04sanssr_pu:7383": " ye bodhisatvānāṃ mahāsatvānāṃ prathamacittotpādam upādāya yāvad annuttarāṃ samyaksaṃbodhim abhisaṃbuddhānām evam aprameyam anumodanāsahagataṃ puṇyam iti na śṛṇvanti na jānanti /",
    "T04sanssr_pu:7384": " tām anumodanāṃ na samanvāharanti /",
    "T04sanssr_pu:7385": " mārapakṣikās te bhagavan satvā bhaviṣyanti //",
    "T04sanssr_pu:7386": " bhagavān āha / pe /",
    "T04sanssr_pu:7387": " yaiḥ kauśika kulaputraiḥ kuladuhitṛbhiś ceme cittotpādā anumoditā bodhisatvayānikair vā pratyekabuddhayānikair vā śrāvakayānikair vā /",
    "T04sanssr_pu:7388": " te kṣipraṃ tathāgatān arhataḥ samyaksaṃbuddhān ārāgayiṣyanti //",
    "T04sanssr_pu:7389": " bhagavān āha //",
    "T04sanssr_pu:7390": " evaṃ tair anumodanāsahagataiś cittotpādakuśalamūlair yatra yatropapatsyante tatra",
    "T04sanssr_pu:7391": " tatra satkṛtāś ca bhaviṣyanti gurukṛtāś ca mānitāś ca pūjitāś ca arcitāś ca apacāyitāś ca bhaviṣyanti /",
    "T04sanssr_pu:7392": " na ca te 'manāpāni rūpāṇi drakṣyanti /",
    "T04sanssr_pu:7393": " na ca te 'manāpān śabdān śroṣyanti /",
    "T04sanssr_pu:7394": " evaṃ na gandhān na rasān na spraṣṭavyān sprakṣyanti na ca teṣām apāyeṣūpapattiḥ pratikāṅkṣitavyā svargopapattis teṣāṃ pratikāṅkṣitavyā /",
    "T04sanssr_pu:7395": " tat kasya hetoḥ /",
    "T04sanssr_pu:7396": " tathā hi taiḥ satvaiḥ sarvasatvasukhāvahanāni asaṃkhyeyānāṃ satvānāṃ kuśalamūlāny",
    "T04sanssr_pu:7397": " anumoditāni yāvad annuttarāṃ samyaksaṃbodhim abhisaṃbuddhyāprameyāsaṃkhyeyān satvān",
    "T04sanssr_pu:7398": " parinirvāpayiṣyantīti //",
    "T04sanssr_pu:7399": " punar atraivāha /",
    "T04sanssr_pu:7400": " ye subhūte gaṅgānadīvālikopameṣu trisāhasramahāsāhasreṣu lokadhātuṣu sarvasatvās",
    "T04sanssr_pu:7401": " te sarve 'nnuttarāṃ samyaksaṃbodhiṃ pratitiṣṭheyur annuttarāṃ samyaksaṃbodhiṃ pratiṣṭhāya",
    "T04sanssr_pu:7402": " gaṅgānadīvālikāsamān kalpān upalambhasaṃjñinaś catvāri dhyānāni samāpadyeran /",
    "T04sanssr_pu:7403": " yaś ca bodhisatvo mahāsatvo 'nayā prajñāpāramitayā upāyakauśalyena ca parigṛhītātītānāgatapratyutpannānāṃ buddhānāṃ bhagavatāṃ śīlasamādhiprajñāvimuktivimuktijñānadarśanaskandhaṃ",
    "T04sanssr_pu:7404": " śrāvakānāṃ pratyekabuddhānām api śīlasamādhiprajñāvimuktivimuktijñānadarśanaskandhaṃ",
    "T04sanssr_pu:7405": " sarvam ekato 'bhisaṃkṣipya piṇḍayitvā tulayitvā niravaśeṣam anumodetāgrayānumodanayā",
    "T04sanssr_pu:7406": " jyeṣṭhayā śreṣṭhayā varayā pravarayā praṇītayā uttarayā niruttarayā uttarottarayā",
    "T04sanssr_pu:7407": " asamayāsamasamayāpratisamayānumodanayānumodyānumodanāsahagataṃ [doubtful] puṇyakriyāvastv",
    "T04sanssr_pu:7408": " annuttarāyai samyaksaṃbodhaye pariṇāmayati /",
    "T04sanssr_pu:7409": " asya subhūte 'numodanāsahagatasya puṇyakriyāvastuno 'sau pūrvaka aupalambhikānāṃ",
    "T04sanssr_pu:7410": " bodhisatvānāṃ caturdhyānamayaḥ puṇyābhisaṃskāraḥ śatatamīm api kalāṃ nopaiti yāvad",
    "T04sanssr_pu:7411": " upaniṣadam api na kṣamatae iti //",
    "T04sanssr_pu:7412": " ayam eva nayaḥ pariṇāmanāyām uktaḥ /",
    "T04sanssr_pu:7413": " athavāgrapariṇāmanayā pariṇāmitatvāt sarvapuṇyānām asya buddhatvāya satkṛtapraṇidhibuddhatvam eva syāt /",
    "T04sanssr_pu:7414": " ataḥ kā parā puṇyavṛddhiḥ /",
    "T04sanssr_pu:7415": " tad dhy aśeṣasatvamokṣakṛtapuṇyajñānopetaṃ nirvikalpaṃ ca //",
    "T04sanssr_pu:7416": " adhyeṣaṇāyās tv anuśaṃsā āryograparipṛcchāyām uktā dharmagrāhyatām upādāyāprameyāsaṃkhyeyeṣu buddhakṣetreṣv āyuḥ parirakṣaṇāyeti //",
    "T04sanssr_pu:7417": " āryaśikṣāsamuccaye vandanādyanuśaṃsā saptadaśaparicchedaḥ samāptaḥ //",
    "T04sanssr_pu:7418": " [XVIII ratnatrayānusmṛti]",
    "T04sanssr_pu:7419": " ratnatrayānusmṛtir nāmāṣṭādaśaḥ paricchedaḥ //",
    "T04sanssr_pu:7420": " uktā bhadracaryāvidhinā puṇyavṛddhiḥ /",
    "T04sanssr_pu:7421": " asyāś cāyam aparo hetuḥ /",
    "T04sanssr_pu:7422": " yo 'yaṃ śraddhādīnāṃ sadābhyāsaḥ //",
    "T04sanssr_pu:7423": " yathoktam āryatathāgataguhyasūtre /",
    "T04sanssr_pu:7424": " catvāra ime mahārāja dharmā mahāyānasaṃprasthitānāṃ viśeṣagāmitāyai saṃvartante 'parihāṇāya ca /",
    "T04sanssr_pu:7425": " katame catvāraḥ /",
    "T04sanssr_pu:7426": " śraddhā mahārāja viśeṣagāmitāyai saṃvartate 'parihāṇāya /",
    "T04sanssr_pu:7427": " tatra katamā śraddhā /",
    "T04sanssr_pu:7428": " yayā śraddhayā āryān upasaṃkrāmati /",
    "T04sanssr_pu:7429": " akaraṇīyaṃ ca na karoti //",
    "T04sanssr_pu:7430": " gauravaṃ mahārāja viśeṣagāmitāyai saṃvartate /",
    "T04sanssr_pu:7431": " yena gauraveṇa subhāṣitaṃ śṛṇoti śuśrūṣate 'virahitaśrotraś ca dharmaṃ śṛṇoti //",
    "T04sanssr_pu:7432": " nirmānatā mahārāja viśeṣagāmitāyai saṃvartate /",
    "T04sanssr_pu:7433": " yayā nirmānatayā āryāṇām abhinamati praṇamati namasyati //",
    "T04sanssr_pu:7434": " vīryaṃ mahārāja viśeṣagāmitāyai saṃvartate 'parihāṇāya /",
    "T04sanssr_pu:7435": " yena vīryeṇa kāyalaghutāṃ cittalaghutāṃ ca pratilabhate sarvakāryāṇi cottārayati //",
    "T04sanssr_pu:7436": " ime mahārāja catvāra iti //",
    "T04sanssr_pu:7437": " eṣāṃ śraddhādīnāṃ sadābhyāsaḥ kāryaḥ /",
    "T04sanssr_pu:7438": " athavānyeṣāṃ śraddhādīnāṃ //",
    "T04sanssr_pu:7439": " yathāha āryākṣayamatisūtre pañcemānīndriyāṇi /",
    "T04sanssr_pu:7440": " katamāni pañca /",
    "T04sanssr_pu:7441": " śraddhendriyaṃ vīryendriyaṃ smṛtīndriyaṃ samādhīndriyaṃ prajñendriyam iti //",
    "T04sanssr_pu:7442": " tatra katamā śraddhā /",
    "T04sanssr_pu:7443": " yathā śraddhāyāś caturo dharmān abhiśraddadhāti /",
    "T04sanssr_pu:7444": " katamāṃś caturaḥ /",
    "T04sanssr_pu:7445": " saṃsārāvacarīṃ laukikīṃ samyagdṛṣṭiṃ śraddadhāti /",
    "T04sanssr_pu:7446": " sa karmavipākapratiśaraṇo bhavati /",
    "T04sanssr_pu:7447": " yad yat karma kariṣyāmi tasya tasya karmaṇaḥ phalavipākaṃ pratyanubhaviṣyāmīti /",
    "T04sanssr_pu:7448": " sa jīvitahetor api pāpaṃ karma na karoti /",
    "T04sanssr_pu:7449": " bodhisatvacārikām abhiśraddadhāti /",
    "T04sanssr_pu:7450": " taccaryāpratipannaś cānyatra yāne spṛhāṃ notpādayati /",
    "T04sanssr_pu:7451": " paramārthanītārthaṃ gambhīrapratītyasamutpādanairātmyaniḥsatvanirjīvaniḥpudgalavyavahāraśūnyatānimittāpraṇihitalakṣaṇān sarvadharmān śrutvā śraddadhāti /",
    "T04sanssr_pu:7452": " sarvadṛṣṭikṛtāni ca nānuśete sarvabuddhadharmān balavaiśāradyaprabhṛtīṃś ca śraddadhāti /",
    "T04sanssr_pu:7453": " śraddhāya ca vigatakathaṃkathas tān buddhadharmān samudānayati /",
    "T04sanssr_pu:7454": " idam ucyate śraddhendriyam //",
    "T04sanssr_pu:7455": " tatra katamad vīryendriyaṃ /",
    "T04sanssr_pu:7456": " yān dharmān śraddhendriyeṇa śraddadhāti tān dharmān vīryendriyeṇa samudānayatīdam ucyate vīryendriyaṃ //",
    "T04sanssr_pu:7457": " tatra katamat smṛtīndriyaṃ /",
    "T04sanssr_pu:7458": " yān dharmān vīryendriyeṇa samudānayati tān dharmān smṛtīndriyeṇa na vipraṇāśayati /",
    "T04sanssr_pu:7459": " idam ucyate smṛtīndriyam //",
    "T04sanssr_pu:7460": " tatra katamat samādhīndriyaṃ /",
    "T04sanssr_pu:7461": " yān dharmān smṛtīndriyeṇa na vipraṇāśayati tān samādhīndriyeṇaikāgrīkarotīdam ucyate samādhīndriyaṃ //",
    "T04sanssr_pu:7462": " tatra katamat prajñendriyam /",
    "T04sanssr_pu:7463": " yān dharmān samādhīndriyeṇaikāgrīkaroti tān prajñendriyeṇa pratyavekṣate pratividhyati /",
    "T04sanssr_pu:7464": " yad eteṣu dharmeṣu pratyātmajñānam aparapratyayajñānam idam ucyate prajñendriyaṃ //",
    "T04sanssr_pu:7465": " evam imāni pañcendriyāṇi sahitāny anuprabaddhāni sarvabuddhadharmān paripūrayanti /",
    "T04sanssr_pu:7466": " vyākaraṇabhūmiṃ cāpyayanti iti //",
    "T04sanssr_pu:7467": " śraddhādīnāṃ balānāṃ sadābhyāsaḥ kāryaḥ /",
    "T04sanssr_pu:7468": " yathoktam āryaratnacūḍasūtre /",
    "T04sanssr_pu:7469": " tatra katamat kulaputra bodhisatvasya balacaryāpariśuddhiḥ /",
    "T04sanssr_pu:7470": " yad ebhir evendriyair upastabdho 'nnavamardyo bhavati sarvamāraiḥ /",
    "T04sanssr_pu:7471": " asaṃhāryo bhavati śrāvakapratyekabuddhayānābhyāṃ /",
    "T04sanssr_pu:7472": " avinivartyo bhavati mahāyānāt /",
    "T04sanssr_pu:7473": " durdharṣo bhavati sarvakleśaiḥ /",
    "T04sanssr_pu:7474": " dṛḍho bhavati pūrvapratijñāsu /",
    "T04sanssr_pu:7475": " tṛpto bhavati cittena /",
    "T04sanssr_pu:7476": " balavān bhavati kāyena /",
    "T04sanssr_pu:7477": " gupto bhavatīndriyaiḥ /",
    "T04sanssr_pu:7478": " duḥparājayo bhavati tīrthikaraiḥ / ity ādi //",
    "T04sanssr_pu:7479": " evaṃ tāvac chraddhādīnāṃ sadābhyāsaḥ puṇyavṛddhaye //",
    "T04sanssr_pu:7480": " kā maitrī //",
    "T04sanssr_pu:7481": " yathāha candrapradīpasūtre /",
    "T04sanssr_pu:7482": " yāvanti pūjā bahuvidha aprameyā yā kṣetrakoṭīn ayutabimbareṣu /",
    "T04sanssr_pu:7483": " tāṃ pūjakṛtvā puruṣavareṣu nityaṃ saṃkhyākalāpo na bhavati maitracitta / iti //",
    "T04sanssr_pu:7484": " kā buddhādyanusmṛtiḥ //",
    "T04sanssr_pu:7485": " tatra rāṣṭrapālasūtre saṃvarṇitā /",
    "T04sanssr_pu:7486": " vandāmi te kanakavarṇanibhā varalakṣaṇā vimalacandramukhā /",
    "T04sanssr_pu:7487": " vandāmi te asamajñānaparā sadṛśo na te 'sti tribhave virajā //",
    "T04sanssr_pu:7488": " mṛdu cāru snigdha śubha keśa nakhā girirājatulya tava coṣṇir iha /",
    "T04sanssr_pu:7489": " noṣnīṣam īkṣitu tavāsti samo vibhrājate bhruvi tavorṇa mune //",
    "T04sanssr_pu:7490": " kundenduśaṅkhahimaśubhranibhā nīlotpalābhaśubhanetravarā /",
    "T04sanssr_pu:7491": " kṛpayekṣase jagad idaṃ hi yayā vandāmi te vimalanetra jina //",
    "T04sanssr_pu:7492": " jihvā prabhūta tanu tāmranibhā vadanaṃ ca chādayasi yena svakaṃ /",
    "T04sanssr_pu:7493": " dharmaṃ vadan vinayase ca jagat vandāmi te madhurasnigdhagirā //",
    "T04sanssr_pu:7494": " daśanāḥ śubhāḥ sudṛḍha vajranibhāḥ triṃśaddaśāpy aviralāḥ sahitāḥ /",
    "T04sanssr_pu:7495": " kurvan smitaṃ vinayase ca jagat vandāmi te madhurasatyakathā //",
    "T04sanssr_pu:7496": " rūpeṇa cāpratisamo 'si jinaḥ prabhayā ca bhāsayasi kṣetraśatān /",
    "T04sanssr_pu:7497": " brahmendrapālajagato bhagavan jihmībhavanti tava te prabhayā //",
    "T04sanssr_pu:7498": " eṇeya jaṅgha bhagavann asamā gajarājabarhimṛgarājagato /",
    "T04sanssr_pu:7499": " īkṣan vrajasy api yugaṃ bhagavan saṃkampayan dharaṇiśailataṭān //",
    "T04sanssr_pu:7500": " kāyaś ca lakṣaṇacito bhagavan sūkṣma chavī kanakavarṇanibhā /",
    "T04sanssr_pu:7501": " nekṣañ jagad vrajati tṛptim idaṃ rūpaṃ tavāpratimarūpadhara //",
    "T04sanssr_pu:7502": " tvaṃ pūrvakalpaśatacīrṇatapāḥ tvaṃ sarvatyāgadamadānarataḥ /",
    "T04sanssr_pu:7503": " tvaṃ sarvasatvakṛpamaitramanāḥ vandāmi te paramakāruṇikam //",
    "T04sanssr_pu:7504": " tvaṃ dānaśīlanirataḥ satataṃ tvaṃ kṣāntivīryanirataḥ sudṛḍhaḥ /",
    "T04sanssr_pu:7505": " tvaṃ dhyānaprajñaprabhatejadharo vandāmi te asamajñānadhara //",
    "T04sanssr_pu:7506": " tvaṃ vādisūra kugaṇapramathī tvaṃ siṃhavan nadasi parṣadi ca /",
    "T04sanssr_pu:7507": " tvaṃ vaidyarāja trimalāntakaro vandāmi te paramaprītikara //",
    "T04sanssr_pu:7508": " vākkāyamānasaviśuddha mune tribhaveṣv aliptajalapadmam iva /",
    "T04sanssr_pu:7509": " tvaṃ brahmaghoṣakalaviṅkaruto vandāmi te traibhavapāragatam //",
    "T04sanssr_pu:7510": " māyopamaṃ jagad imaṃ bhavatā naṭaraṅgasvapnasadṛśaṃ viditaṃ /",
    "T04sanssr_pu:7511": " nātmā na satva na ca jīvagatī dharmā marīcidakacandrasamāḥ //",
    "T04sanssr_pu:7512": " śūnyāś ca śānta annutpādanayaṃ avijānad eva jagad udbhramati /",
    "T04sanssr_pu:7513": " teṣām upāyanayayuktiśataiḥ avatārayasy atikṛpālutayā //",
    "T04sanssr_pu:7514": " rāgādibhiś ca bahurāgaśataiḥ saṃbhrāmitaṃ satata vīkṣya jagat /",
    "T04sanssr_pu:7515": " vaidyopamo vicarase 'pratimo parimocayan sugata satvaśatān //",
    "T04sanssr_pu:7516": " jātījarāmaraṇaśokahataṃ priyaviprayogaparidevaśataiḥ /",
    "T04sanssr_pu:7517": " satatāturaṃ jagad avekṣya mune parimocayan vicarase kṛpayā //",
    "T04sanssr_pu:7518": " rathacakravad bhramati sarvajagat tiryakṣu pretaniraye sugatau /",
    "T04sanssr_pu:7519": " mūḍhā adeśika anāthagatāḥ tasya pradarśayasi mārgavaraṃ //",
    "T04sanssr_pu:7520": " ye te babhūvu purimāś ca jināḥ dharmeśvarā jagati cārthakarāḥ /",
    "T04sanssr_pu:7521": " ayam eva taiḥ prakathitāryapatho yad deśayasy api vibho 'pratimaḥ //",
    "T04sanssr_pu:7522": " snigdhaṃ hy akarkaśa manojña varaṃ brahmādhikaṃ paramaprītikaraṃ /",
    "T04sanssr_pu:7523": " gandharvakinnaravarāpsarasām abhibhūya tāṃ giram udāharase //",
    "T04sanssr_pu:7524": " satyārjavākṣayam upāyanayaiḥ pariśodhitāṃ giram annantaguṇāṃ /",
    "T04sanssr_pu:7525": " śrutvā hi yāṃ niyutasatvaśatāḥ yānatrayeṇa janayanti śamam //",
    "T04sanssr_pu:7526": " tava pūjayā sukham annekavidham divyaṃ labhanti manujeṣu tathā /",
    "T04sanssr_pu:7527": " āḍhyo mahādhana mahāvibhavo bhavate jagaddhitakaro nṛpatiḥ //",
    "T04sanssr_pu:7528": " balacakravarty api ca dvīpapatiḥ jagad āvṛṇoti daśabhiḥ kuśalaiḥ /",
    "T04sanssr_pu:7529": " ratnāni sapta labhate suśubhā tvayi saṃprasādajanako 'pratimaḥ //",
    "T04sanssr_pu:7530": " brahmāpi śakra api lokapatiḥ bhavate ca saṃtuṣiṭa devapatiḥ /",
    "T04sanssr_pu:7531": " paranirmito 'pi ca sa yāmapatiḥ tvatpūjayā bhavati cāpi jinaḥ //",
    "T04sanssr_pu:7532": " evaṃ hy amogha tava pūjā kṛtā saṃdarśanaṃ śravaṇam apy asamaṃ /",
    "T04sanssr_pu:7533": " bhavate jagad vividhaduḥkhaharaṃ spṛśate padaṃ ca paramaṃ virajaṃ //",
    "T04sanssr_pu:7534": " mārgajña mārgakuśalā bhagavan kupathān nivārayasi lokam imaṃ /",
    "T04sanssr_pu:7535": " kṣeme śive viraji āryapathe pratiṣṭhāpayasi jagad bhagavan //",
    "T04sanssr_pu:7536": " puṇyārthikasya tava puṇyanidhe satatākṣayā bhavati puṇyakriyā /",
    "T04sanssr_pu:7537": " bahukalpakoṭiṣu na yāti kṣayaṃ yāvad dhi na spṛśati bodhi varāṃ //",
    "T04sanssr_pu:7538": " pariśuddhakṣetra labhate ruciraṃ parinirmitābha sada prītikaraṃ /",
    "T04sanssr_pu:7539": " śuddhāś ca kāyavacasā manasā satvā bhavanty api ca kṣetravare //",
    "T04sanssr_pu:7540": " ity evam ādiguṇa naikavidhān labhate jinārcanakṛtān manujaḥ /",
    "T04sanssr_pu:7541": " svargāpavarga manujeṣu sukhaṃ labhate ca puṇyanidhi sarvajage //",
    "T04sanssr_pu:7542": " kīrtiyaśaś ca prasṛtaṃ vipulaṃ tava sarvadikṣu bahukṣetraśatān /",
    "T04sanssr_pu:7543": " saṃkīrtayanti sugatāḥ satataṃ tava varṇamāla pariṣatsu jināḥ //",
    "T04sanssr_pu:7544": " vigatajvarā jagati mokṣakarāḥ priyadarśanā asamakāruṇikāḥ /",
    "T04sanssr_pu:7545": " śāntendriyā śamaratā bhagavan vandāmi te naravarapravara //",
    "T04sanssr_pu:7546": " labdhā abhijña jina pañca mayā gagane sthitena te niśamya giram /",
    "T04sanssr_pu:7547": " bhavitāsmi vīra sugatapratimo vibhajiṣya dharmam amalaṃ jagataḥ //",
    "T04sanssr_pu:7548": " stutvādya sarvaguṇapāragataṃ naradevanāgamahitaṃ sugataṃ /",
    "T04sanssr_pu:7549": " puṇyaṃ yad arjitam idaṃ vipulaṃ jagad āpnuyād api ca buddhapadam /iti //",
    "T04sanssr_pu:7550": " athavā yathāryadharmasaṃgītisūtre kathitaṃ /",
    "T04sanssr_pu:7551": " punar aparaṃ buddhā bhagavanto mahāpuṇyajñānasaṃbhārā mahāmaitrīmahākaruṇāgocarā",
    "T04sanssr_pu:7552": " mahāsatvarāśeḥ trāṇabhūtā mahābhaiṣajyaśalyahartāraḥ sarvasatvasamacittānityasamādhigocarāḥ",
    "T04sanssr_pu:7553": " saṃsāranirvāṇavimuktā yāvat satvānāṃ mātāpitṛkalpāḥ samānamaitracittāḥ / pe //",
    "T04sanssr_pu:7554": " sarvalokānabhibhūtāḥ sarvalokasyālokabhūtā mahāyogayogino mahātmāno mahājanaparivārā",
    "T04sanssr_pu:7555": " viśiṣṭajanaparivārā anivāritadarśanaśravaṇaparyupāsanāḥ svasukhanirapekṣāḥ paraduṣkhapraśamanapriyā",
    "T04sanssr_pu:7556": " dharmapriyā dharmadharā dharmāhārā dharmabhiṣajo dharmeśvarā dharmasvāmino dharmadānapatayo",
    "T04sanssr_pu:7557": " nityatyāgābhiratā nityāpramattā nityavivekābhiratāḥ sarvatra tīrthasetubhūtā mahārājamārgaprakhyā",
    "T04sanssr_pu:7558": " yāvad asecanakadarśanā buddhā bhagavanta /",
    "T04sanssr_pu:7559": " evaṃ tān anusmarati /",
    "T04sanssr_pu:7560": " evaṃ ca tān anusmṛtya tadguṇapariniṣpattyarthaṃ smṛtim upasthāpayatīti //",
    "T04sanssr_pu:7561": " tad ucyate buddhānusmṛtir iti //",
    "T04sanssr_pu:7562": " atraiva dharmānusmṛtim āha /",
    "T04sanssr_pu:7563": " iha bodhisatvasyaivaṃ bhavati /",
    "T04sanssr_pu:7564": " yae ete buddhā bhagavanto 'nnantāparyantaguṇā ete dharmajā dharmapadā dharmanirmitā dharmādhipateyā dharmaprabhā dharmagocarā dharmapratiśaraṇā dharmaniṣpannāḥ / peyālaṃ //",
    "T04sanssr_pu:7565": " yāny api laukikāni lokottarāṇi ca sukhāni santi /",
    "T04sanssr_pu:7566": " tāny api dharmajāni dharmaniṣpannāni /",
    "T04sanssr_pu:7567": " tasmān mayā bodhyarthikena dharmagurukeṇa bhavitavyaṃ /",
    "T04sanssr_pu:7568": " dharmagauraveṇa dharmapratiśaraṇena dharmaparāyaṇena dharmasāreṇa dharmānva ... dharmapratipannena /",
    "T04sanssr_pu:7569": " itīyam ucyate bodhisatvasya dharmānusmṛtiḥ //",
    "T04sanssr_pu:7570": " punar aparaṃ bodhisatvasyaivaṃ bhavati /",
    "T04sanssr_pu:7571": " samo hi dharmaḥ samaḥ satveṣu pravartate /",
    "T04sanssr_pu:7572": " dharmo hīnamadhyaviśiṣṭānapekṣyaḥ pravartate /",
    "T04sanssr_pu:7573": " tathā mayā dharmasadṛśacittena bhavitavyaṃ /",
    "T04sanssr_pu:7574": " na dharmo sukhaprekṣikayā pravartate /",
    "T04sanssr_pu:7575": " apakṣapatito hi dharmaḥ /",
    "T04sanssr_pu:7576": " tathā mayā dharmasadṛśacittena bhavitavyaṃ /",
    "T04sanssr_pu:7577": " na dharmaḥ kālam apekṣya pravartate /",
    "T04sanssr_pu:7578": " ākāliko hi dharmaḥ /",
    "T04sanssr_pu:7579": " aihipaśyikaḥ /",
    "T04sanssr_pu:7580": " pratyātmavedanīyaḥ /",
    "T04sanssr_pu:7581": " tathā mayā dharmasadṛśacittena bhavitavyaṃ /",
    "T04sanssr_pu:7582": " na dharma udāre pravartate hīneṣu na pravartate /",
    "T04sanssr_pu:7583": " annunnāmāvanāmo hi dharmaḥ /",
    "T04sanssr_pu:7584": " tathā mayā dharmasadṛśacittena bhavitavyaṃ /",
    "T04sanssr_pu:7585": " na dharmaḥ śuddheṣu pravartate kṣateṣu na pravartate /",
    "T04sanssr_pu:7586": " utkarṣāpakarṣāpagato hi dharmas tathā mayā dharmasadṛśacittena bhavitavyaṃ /",
    "T04sanssr_pu:7587": " na dharma āryeṣu pravartate pṛthagjaneṣu na pravartate /",
    "T04sanssr_pu:7588": " kṣetradṛṣṭivigato hi dharmaḥ /",
    "T04sanssr_pu:7589": " tathā mayā dharmasadṛśacittena bhavitavyaṃ /",
    "T04sanssr_pu:7590": " na dharmo divā pravartate rātrau na pravartate /",
    "T04sanssr_pu:7591": " rātryāṃ vā pravartate divā na pravartate /",
    "T04sanssr_pu:7592": " sadādhiṣṭhito hi dharmaḥ /",
    "T04sanssr_pu:7593": " tathā mayā dharmasadṛśacittena bhavitavyam /",
    "T04sanssr_pu:7594": " na dharmo vinayavelām atikrāmati /",
    "T04sanssr_pu:7595": " na dharmasya kvacid vilambaḥ /",
    "T04sanssr_pu:7596": " tathā mayā dharmasadṛśacittena bhavitavyam /",
    "T04sanssr_pu:7597": " na dharmasyonatvaṃ na pūrṇatvam aprameyāsaṃkhyeyo hi dharma ākāśavan na kṣīyate na vardhate /",
    "T04sanssr_pu:7598": " tathā mayā dharmasadṛśacittena bhavitavyaṃ /",
    "T04sanssr_pu:7599": " na dharmaḥ satvai rakṣyate /",
    "T04sanssr_pu:7600": " dharmaḥ satvān rakṣati /",
    "T04sanssr_pu:7601": " tathā mayā dharmasadṛśacittena bhavitavyaṃ /",
    "T04sanssr_pu:7602": " na dharmaḥ śaraṇaṃ paryeṣate /",
    "T04sanssr_pu:7603": " dharmaḥ sarvalokasya śaraṇaṃ /",
    "T04sanssr_pu:7604": " tathā mayā dharmasadṛśacittena bhavitavyaṃ /",
    "T04sanssr_pu:7605": " na dharmasya kvacit pratighāto /",
    "T04sanssr_pu:7606": " apratihatalakṣaṇo hi dharmaḥ /",
    "T04sanssr_pu:7607": " tathā mayā dharmasadṛśacittena bhavitavyaṃ /",
    "T04sanssr_pu:7608": " na dharmo 'nuśayaṃ vahati /",
    "T04sanssr_pu:7609": " niranuśayo hi dharmaḥ /",
    "T04sanssr_pu:7610": " tathā mayā dharmasadṛśacittena bhavitavyam /",
    "T04sanssr_pu:7611": " na dharmaḥ saṃsārabhayabhīto na nirvāṇānunītaḥ /",
    "T04sanssr_pu:7612": " sadā nirvikalpo hi dharmaḥ /",
    "T04sanssr_pu:7613": " tathā mayā dharmasadṛśacittena bhavitavyam /",
    "T04sanssr_pu:7614": " evaṃ bodhisatvo dharmavad dharme smṛtim upasthāpayati /",
    "T04sanssr_pu:7615": " tad ucyate dharmānusmṛtir iti //",
    "T04sanssr_pu:7616": " atraivāha / saṃgho hi dharmavādī dharmacaraṇo dharmacintako dharmakṣetraṃ dharmadharo dharmapratiśaraṇo dharmapūjako dharmakṛtyakārī dharmagocaro dharmacāritrasaṃpannaḥ /",
    "T04sanssr_pu:7617": " svabhāvarjukaḥ svabhāvaśuddhaḥ sānukrośo dharmānukāruṇikaḥ sadā vivekagocaraḥ /",
    "T04sanssr_pu:7618": " sadā dharmaparāyaṇaḥ sadā śuklakārīty ādi //",
    "T04sanssr_pu:7619": " tatra bodhisatvasya saṃgham anusmarataḥ evaṃ bhavati /",
    "T04sanssr_pu:7620": " yae ete saṃghasya bhūtā guṇā ete mayātmanaḥ sarvasatvānāṃ ca niṣpādayitavyā iti //",
    "T04sanssr_pu:7621": " yathāryavimalakīrtinirdeśe bodhisatvaguṇā uktās tathā saṃghānusmṛtir bhāvyā /",
    "T04sanssr_pu:7622": " sarvasatvāna ye rūpā rutaghoṣāś ca īritāḥ /",
    "T04sanssr_pu:7623": " ekakṣaṇena darśenti bodhisatvā viśāradāḥ //",
    "T04sanssr_pu:7624": " te jīrṇavyādhitā bhonti bodhisatvā mṛtam ātmāna darśayī /",
    "T04sanssr_pu:7625": " satvānāṃ paripākāya māyādharma vikrīḍitāḥ //",
    "T04sanssr_pu:7626": " kalpoddāhaṃ ca darśenti uddahitvā vasuṃdharām /",
    "T04sanssr_pu:7627": " nityasaṃjñina satvānām anityam iti darśayī //",
    "T04sanssr_pu:7628": " satvaiḥ śatasahasrebhir ekarāṣṭre nimantritāḥ /",
    "T04sanssr_pu:7629": " sarveṣāṃ gṛha bhuñjanti sarvān nāmanti bodhaye //",
    "T04sanssr_pu:7630": " ye kecin mantravidyā vā śilpasthānā bahuvidhāḥ /",
    "T04sanssr_pu:7631": " sarvatra pāramiprāptāḥ sarvasatvasukhāvahāḥ //",
    "T04sanssr_pu:7632": " yāvanto loka pāṣaṇḍāḥ sarvatra pravrajanti te /",
    "T04sanssr_pu:7633": " nānādṛṣṭigataṃ prāptāṃs te satvān paripācati //",
    "T04sanssr_pu:7634": " candrā vā bhonti sūryā vā śakrabrahmaprajeśvarāḥ /",
    "T04sanssr_pu:7635": " bhavanti āpas tejaś ca pṛthivī mārutas tathā //",
    "T04sanssr_pu:7636": " roga antarakalpeṣu bhaiṣajyaṃ bhonti uttamāḥ /",
    "T04sanssr_pu:7637": " yena te satva mucyante sukhī bhonti annāmayāḥ //",
    "T04sanssr_pu:7638": " durbhikṣāntarakalpeṣu bhavantī pānabhojanam /",
    "T04sanssr_pu:7639": " kṣudhāpipāsām apanīya dharmaṃ deśenti prāṇinām //",
    "T04sanssr_pu:7640": " śastra antarakalpeṣu maitrīdhyāyī bhavanti te /",
    "T04sanssr_pu:7641": " avyāpāde niyojenti satvakoṭiśatān bahūn //",
    "T04sanssr_pu:7642": " mahāsaṃgrāmamadhye ca samapakṣā bhavanti te /",
    "T04sanssr_pu:7643": " sandhisāmagri rocenti bodhisatvā mahābalāḥ //",
    "T04sanssr_pu:7644": " ye cāpi nirayāḥ kecid buddhakṣetreṣv acintiṣu /",
    "T04sanssr_pu:7645": " saṃcintya tatra gacchanti satvānāṃ hitakāraṇāt //",
    "T04sanssr_pu:7646": " yāvantyā gatayaḥ kāścit tiryagyonau prakāśitāḥ /",
    "T04sanssr_pu:7647": " sarvatra dharmaṃ deśenti tena ucyanti nāyakāḥ //",
    "T04sanssr_pu:7648": " kāmabhogāṃś ca darśenti dhyānaṃ ca dhyāyināṃ tathā /",
    "T04sanssr_pu:7649": " vidhvasta māraṃ kurvanti avatāraṃ na denti te //",
    "T04sanssr_pu:7650": " agnimadhye yathā padmam abhūtaṃ taṃ vinirdiśet /",
    "T04sanssr_pu:7651": " evaṃ kāmāṃś ca dhyānaṃ ca abhūtaṃ te vidarśayī //",
    "T04sanssr_pu:7652": " saṃcintya gaṇikāṃ bhonti puṃsām ākarṣaṇāya te /",
    "T04sanssr_pu:7653": " rāgāṅku saṃlobhya buddhajñāne sthāpayanti te //",
    "T04sanssr_pu:7654": " grāmikāś ca sadā bhonti sārthavāhāḥ purohitāḥ /",
    "T04sanssr_pu:7655": " agrāmātyātha cāmātyaḥ [doubtful] satvānāṃ hitakāraṇāt //",
    "T04sanssr_pu:7656": " daridrāṇāṃ ca satvānāṃ nidhānā bhonti akṣayāḥ /",
    "T04sanssr_pu:7657": " teṣāṃ dānāni datvā ca bodhicittaṃ janenti te //",
    "T04sanssr_pu:7658": " mānastabdheṣu satveṣu mahānagnā bhavanti te /",
    "T04sanssr_pu:7659": " sarvamānasam udghātaṃ bodhiṃ prārthenti uttamām //",
    "T04sanssr_pu:7660": " bhayārditānāṃ satvānāṃ saṃtiṣṭhante 'grataḥ sadā /",
    "T04sanssr_pu:7661": " abhayaṃ teṣu datvā ca paripācenti bodhaye //",
    "T04sanssr_pu:7662": " pañcābhijñāś ca te bhūtvā ṛṣayo brahmacāriṇaḥ /",
    "T04sanssr_pu:7663": " śīle satvān niyojenti kṣāntisauratyasaṃyame //",
    "T04sanssr_pu:7664": " upasthānagurūn satvān paśyantīha viśāradāḥ /",
    "T04sanssr_pu:7665": " ceṭā bhavanti dāsā vā śiṣyatvam upayānti ca //",
    "T04sanssr_pu:7666": " yena yenaiva cāṅgena satvo dharmarato bhavet /",
    "T04sanssr_pu:7667": " darśenti hi kriyāḥ sarvā mahopāyasuśikṣitāḥ //",
    "T04sanssr_pu:7668": " yeṣām annantā śikṣā hi annantaś cāpi gocaraḥ /",
    "T04sanssr_pu:7669": " annantajñānasaṃpannā annantaprāṇimocakāḥ //",
    "T04sanssr_pu:7670": " na teṣāṃ kalpakoṭībhiḥ kalpakoṭiśatair api /",
    "T04sanssr_pu:7671": " buddhair api vadadbhis tu guṇāntaḥ suvaco bhaved / iti //",
    "T04sanssr_pu:7672": " yathāryaratnolkādhāraṇyāṃ bodhisatvaguṇā uktās tathā bhāvayitavyāḥ /",
    "T04sanssr_pu:7673": " raśmi pramuñciya mālyaviyūhā mālyavataṃsaka mālya vitānāḥ /",
    "T04sanssr_pu:7674": " mālyavicinnavikīrṇasamantāḥ te jinapūja karonti mahātmā //",
    "T04sanssr_pu:7675": " raśmi pramuñciya cūrṇaviyūhā cūrṇavataṃsaka cūrṇavitānāḥ /",
    "T04sanssr_pu:7676": " cūrṇavicitravikīrṇa samantān te jinapūja karonti mahaātmā //",
    "T04sanssr_pu:7677": " raśmi pramuñciya padmaviyūhā padmavataṃsaka padmavitānā /",
    "T04sanssr_pu:7678": " padmavicitravikīrṇasamantān te jinapūja karonti mahātmā //",
    "T04sanssr_pu:7679": " raśmi pramuñciya hāraviyūhā hāravataṃsaka hāravitānā /",
    "T04sanssr_pu:7680": " hāravicitravikīrṇasamantān te jinapūja karonti mahātmā //",
    "T04sanssr_pu:7681": " raśmi pramuñciya dhvajāgraviyūhā te dhvaja pāṇḍuralohitapītāḥ /",
    "T04sanssr_pu:7682": " nīlam anneka patāka vicitrā //",
    "T04sanssr_pu:7683": " dhvaja samalaṃkarite jinakṣetrāḥ te maṇijālavicitraviyūhā /",
    "T04sanssr_pu:7684": " paṭṭa patāka pralambita dāmā kiṅkiṇijāla jinasvaraghoṣān //",
    "T04sanssr_pu:7685": " chatra dharenti tathāgatamūrdhne te yatha ekajinasya karonti /",
    "T04sanssr_pu:7686": " pāṇitalāt tu acintiyapūjāṃ evam aśeṣatasarvajinānāṃ //",
    "T04sanssr_pu:7687": " eṣa samādhi vikurva ṛṣīṇāṃ te jagasaṃgrahajñānavikurvā /",
    "T04sanssr_pu:7688": " agrasamādhyabhinirharamāṇāḥ sarvakriyā upacāra sukhebhiḥ //",
    "T04sanssr_pu:7689": " satva vinenti upāyasahasraiḥ keci tathāgatapūjamukhena /",
    "T04sanssr_pu:7690": " dāna acinti atyāgamukhena sarvadhutaṃguṇaśīlamukhena //",
    "T04sanssr_pu:7691": " akṣayakṣānti akṣobhyamukhena keci vrataṃ tapavīryamukhena /",
    "T04sanssr_pu:7692": " dhyāna praśānti vihāramukhena svarthaviniścayaprajñamukhena //",
    "T04sanssr_pu:7693": " sarva upāya sahasramukhena brahmavihāra abhijñamukhena /",
    "T04sanssr_pu:7694": " saṃgrahavastu hitaiṣimukhena puṇyasamuccaya jñānamukhena //",
    "T04sanssr_pu:7695": " satyapratītya vimokṣamukhena keci balendriyamārgamukhena /",
    "T04sanssr_pu:7696": " śrāvakayānavimuktimukhena pratyayayānaviśuddhimukhena //",
    "T04sanssr_pu:7697": " uttamayānavikurvamukhena kecid anityataduṣkhamukhena /",
    "T04sanssr_pu:7698": " keci nirātmanijīvamukhena aśubhata saṃjñivirāgamukhena //",
    "T04sanssr_pu:7699": " śāntanirodhasamādhimukhena yātuka caryamukhā jagatī ye /",
    "T04sanssr_pu:7700": " yātuka dharmamukhāḥ pratiyantaḥ te tu samantavimokṣamukhena //",
    "T04sanssr_pu:7701": " satva vinenti yathāśaya loke ye tu samantavimokṣamukhena /",
    "T04sanssr_pu:7702": " satva vinenti yathāśaya loke teṣa nimitta na śakya grahītuṃ //",
    "T04sanssr_pu:7703": " kenacid eṣa samādhivikurvāḥ tena tivyūhata [doubtful] agrasamādhiḥ /",
    "T04sanssr_pu:7704": " sarvajagatparipācanulomā sarvaratī mukhaprītipraharṣāḥ //",
    "T04sanssr_pu:7705": " cintiya darśayi sarva vinenti yatra durbhikṣa sudurlabha sarvaṃ /",
    "T04sanssr_pu:7706": " ye pariṣkāra sukhāvaha loke tatra ca sarvabhiprāyakriyābhiḥ //",
    "T04sanssr_pu:7707": " dātu dadanti karonti jagārthaṃ te varabhojanapānarasāgraiḥ /",
    "T04sanssr_pu:7708": " vastranibandhanaratnavicitraiḥ rājyadhanātmapriyaiḥ parityāgaiḥ //",
    "T04sanssr_pu:7709": " dānadhimukti jagad vinayanti te varalakṣaṇacitritagātrā /",
    "T04sanssr_pu:7710": " uttama ābharaṇā varadhīrāḥ mālyavibhūṣitagandhanuliptā //",
    "T04sanssr_pu:7711": " rūpa vidarśiya satva vinenti darśana prītipraharṣaratānāṃ /",
    "T04sanssr_pu:7712": " te vararūpasurūpasumedhāḥ uttamarūpa nidarśayamānāḥ //",
    "T04sanssr_pu:7713": " rūpadhimukti jagad vinayanti te madhuraiḥ kalaviṅkarutebhī /",
    "T04sanssr_pu:7714": " kokilahaṃsakuṇālaraveṇa dundubhikinnarabrahmarutena deśayi sarvadhimuktiṣu dharmam //",
    "T04sanssr_pu:7715": " ye catur eva aśīti sahasrā yebhi jinā jagato 'rtha karonti /",
    "T04sanssr_pu:7716": " tebhita dharmaprabhedamukhebhiḥ satva vinenti yathāśaya loke //",
    "T04sanssr_pu:7717": " te sukhaduṣkhasahāya karonti arthānarthasahāyaka bhontī /",
    "T04sanssr_pu:7718": " sarvakriyāsu sahāya bhavitvā satva vinenti sahāyamukhena //",
    "T04sanssr_pu:7719": " duṣkhopadravasatkṛtadoṣān te tu sahanti sahāyanidānās /",
    "T04sanssr_pu:7720": " tebhi sahāya sahantiya pīḍāṃ sarvajagasya hitāya sukhāya //",
    "T04sanssr_pu:7721": " yatra na niṣkramaṇaṃ na ca dharmo jñāyati raṇyagato na ca mokṣaḥ /",
    "T04sanssr_pu:7722": " tatra tu rājyasamṛddhisahāya niṣkramaśāntamanā aniketāḥ //",
    "T04sanssr_pu:7723": " te gṛhabandhanatṛṣṇaniketāt sarvajagatparimocanahetoḥ /",
    "T04sanssr_pu:7724": " sarvata kāmaratī aniketā niṣkramamoks.a prabhāvayamānāḥ //",
    "T04sanssr_pu:7725": " te daśa carya prabhāvayamānā ācari dharma mahāpuruṣāṇāṃ /",
    "T04sanssr_pu:7726": " sarvam aśeṣata carya ṛṣīṇāṃ bhāvayamāna karonti jagārthaṃ //",
    "T04sanssr_pu:7727": " yatr amitāyuṣa satva bhavantī saukhyasamarpitamandakileśāḥ /",
    "T04sanssr_pu:7728": " tatra jarārdita vyādhinapṛṣṭā darśayi mṛtyuvaśaṃ avaśātmā //",
    "T04sanssr_pu:7729": " rāgapradīpitu doṣapradīptaṃ mohamahāgnipradīpitu lokam /",
    "T04sanssr_pu:7730": " prajvalitaṃ jaravyādhitamṛtyu loka nidarśayi satva vinenti //",
    "T04sanssr_pu:7731": " daśabalaiś caturvaiśāradyair aṣṭadaśair api dharmaviśeṣaiḥ /",
    "T04sanssr_pu:7732": " buddhamahātma tu sūcayamānāḥ buddhaguṇebhi karonti jagārtham //",
    "T04sanssr_pu:7733": " te ca adeśa ṛddhyanuśāstī rūpadhiṣṭhānabalena samantāt /",
    "T04sanssr_pu:7734": " darśayamāna tathāgata ṛddhī ṛddhivikurvita satva vinenti //",
    "T04sanssr_pu:7735": " te vividhehi upāyanayehi lokavicāri karonti jagārthaṃ /",
    "T04sanssr_pu:7736": " loki alipta jale yatha padmaṃ prītiprasādakarā vicaranti //",
    "T04sanssr_pu:7737": " kāvyakarāḥ kavirāja bhavantī te naṭanartaka jhallakamallāḥ /",
    "T04sanssr_pu:7738": " utkuṭaśobhikahārakanṛtyā māyakarāḥ pṛthu rūpanidarśī //",
    "T04sanssr_pu:7739": " grāmika nāyaka sārathi bhontī sārthika śreṣṭhika gṛhapati bhonti /",
    "T04sanssr_pu:7740": " rāja amātya purohitadūtā vaidyaviśāradaśāstravidhijñāḥ //",
    "T04sanssr_pu:7741": " te aṭavīṣu mahādruma bhontī auṣadha akṣayaratnanidhānāḥ /",
    "T04sanssr_pu:7742": " cintamaṇi druma kāmadadāś ca deśika utpathamārgagatānāṃ //",
    "T04sanssr_pu:7743": " arcciya santu tu loka viditvā karmavidhīṣu ajānaka satvāḥ /",
    "T04sanssr_pu:7744": " te kṛṣikarmaprayogavaṇijyā śilpivicitra prabhāvayi loke //",
    "T04sanssr_pu:7745": " ye aviheṭha ahiṃsaprayogaḥ sarvasukhāvahavijñapraśastāḥ /",
    "T04sanssr_pu:7746": " vidyabalauṣadhi śāstravicitrāḥ sarva prabhāvita tebhi ṛṣībhiḥ //",
    "T04sanssr_pu:7747": " ye ṛṣiṇāṃ caraṇāḥ paramāgrā yatrādhimukta sadevaku lokaḥ /",
    "T04sanssr_pu:7748": " ye vrataduṣkara ye tapaśreṣṭhāḥ sarvi prabhāvita tebhi vidūbhiḥ //",
    "T04sanssr_pu:7749": " te carakāḥ parivrājaka tīrthyāḥ tāpasagotamamonacarāṇām /",
    "T04sanssr_pu:7750": " nagna acelaguruśramaṇānāṃ tīrthika ācaryā hi bhavanti //",
    "T04sanssr_pu:7751": " te tu ajīvika dharmacarāṇāṃ uttarikāṇa annuttarikāṇāṃ /",
    "T04sanssr_pu:7752": " dīrghajaṭāna kumāravratānāṃ teṣv api ācaryā hi bhavanti //",
    "T04sanssr_pu:7753": " sūryanuvartakapañcatapānāṃ kukkuragovratikā mṛgacaryā /",
    "T04sanssr_pu:7754": " cārika tīrthya daśa tritayānāṃ teṣv api ācaryā hi bhavanti //",
    "T04sanssr_pu:7755": " devatajñānapraveśaratānāṃ tīrthupadarśanadeśacarāṇāṃ /",
    "T04sanssr_pu:7756": " mūlaphalāmbucarā api bhūtvā dharma acintiya te paramāgrāḥ //",
    "T04sanssr_pu:7757": " utkuṭasthāyina ekacarāṇāṃ kaṇṭakabhasmatṛṇaśśayanānāṃ /",
    "T04sanssr_pu:7758": " ye muṣaleśaya [doubtful] yuktivihārī teṣv api ācaryā hi bhavanti //",
    "T04sanssr_pu:7759": " yāvata bāhirakāḥ pṛthutīrthyā āśaya teṣv adhimukti samīkṣya /",
    "T04sanssr_pu:7760": " tīkṣṇadurāsadogratapebhī tīrthika duṣkhaprahāṇa vinenti //",
    "T04sanssr_pu:7761": " dṛṣṭisamākula loke viditvā sarvakudṛṣṭisamāśrita tīrthyāḥ /",
    "T04sanssr_pu:7762": " sūkṣmapadebhir upāyana yebhī satyaprakāśana teṣu karonti //",
    "T04sanssr_pu:7763": " keṣuci drāmiḍamantrapadebhī deśayi satya suguptapadebhiḥ /",
    "T04sanssr_pu:7764": " keṣu uja .. vyaktapadebhiḥ keṣucid eva rahasyapadebhiḥ //",
    "T04sanssr_pu:7765": " keṣuci akṣarabhedapadebhiḥ arthaviniścayavajrapadebhiḥ /",
    "T04sanssr_pu:7766": " vādipramardanajñānapadebhiḥ śāstrādharmakamokṣapadebhiḥ //",
    "T04sanssr_pu:7767": " keṣuci mānuṣamantrapadebhiḥ sarvapraveśaniruktipadeṣu /",
    "T04sanssr_pu:7768": " keṣuci devaniruktipadebhiḥ nāganiruktita yakṣapadebhiḥ //",
    "T04sanssr_pu:7769": " rākṣasāthagandharvapadebhiḥ bhūtakumbhāṇḍamahoragakebhiḥ /",
    "T04sanssr_pu:7770": " kiṃnarāpsaragaruḍapadebhiḥ satyaprakāśanamokṣupanenti //",
    "T04sanssr_pu:7771": " te yathasatya niruktividhijñā evam aśeṣata ye jinadharmā /",
    "T04sanssr_pu:7772": " dharmam acintiya vākyapathajñā deśayi eṣa samādhivikurvā //",
    "T04sanssr_pu:7773": " te jagasaukhyata agrasamādhī sarvajage abhinirharamānā /",
    "T04sanssr_pu:7774": " raśmim acintiyam utsṛjamānā raśmi pramuñciya satva vinenti //",
    "T04sanssr_pu:7775": " raśmi pramuñciya darśayamānā yāvata satva vijānita raśmi /",
    "T04sanssr_pu:7776": " teṣu sudarśana bhoti amogham hetu annuttari jñānavarasya //",
    "T04sanssr_pu:7777": " darśayi buddha vidarśayi dharmaṃ saṃgha nidarśayi mārga narāṇām /",
    "T04sanssr_pu:7778": " darśayi cetika te jinabimbā tena sudarśanaraśmi nivṛttā //",
    "T04sanssr_pu:7779": " raśmi pramuñci prabhaṃkara nāmā yā prabha jihma karoti marūṇāṃ /",
    "T04sanssr_pu:7780": " sarvarajaṃ ca tamaṃ ca hanitvā so prabha bhāsati lokahitānāṃ //",
    "T04sanssr_pu:7781": " tāya prabhāsaya codita satvās te jinapūjapradīpa dharentī /",
    "T04sanssr_pu:7782": " te jinapūjapradīpa dharitvā lokapradīpakarā jina bhonti //",
    "T04sanssr_pu:7783": " tailapradīpa ghṛtasya pradīpā dāru tṛṇā naḍaveṇu pradīpān /",
    "T04sanssr_pu:7784": " gandharasāyanaratnapradīpān datva jineṣu prabhaṃkara labdhāḥ //",
    "T04sanssr_pu:7785": " raśmi pramuñciya pratāraṇi nāmā tāya prabhāsaya codita satvāḥ /",
    "T04sanssr_pu:7786": " ... nāvapratāraṇinadyapatheṣu /",
    "T04sanssr_pu:7787": " dūṣita saṃskṛta varṇita śāntī tena pratāraṇi raśmi nivṛttā //",
    "T04sanssr_pu:7788": " raśmi pipāsavinodani nāmā tāya prabhāsaya codita satvāḥ /",
    "T04sanssr_pu:7789": " kāmaguṇeṣu tṛṣāṃ prajahitvā dharmavimuktirasārthika bhonti //",
    "T04sanssr_pu:7790": " kāmaguṇeṣu tṛṣāṃ prajahitvā dharmavimuktirasārthika bhūtvā /",
    "T04sanssr_pu:7791": " buddha bhavanty amṛtaṃjalavarṣī tṛṣṇapipāsavinodana loke //",
    "T04sanssr_pu:7792": " puṣkariṇī nadikūpataḍāgā utsaya kārita bodhinidānāḥ /",
    "T04sanssr_pu:7793": " kāma vivarṇita varṇitadhyānā tṛṣṇavinodani tena nivṛttā //",
    "T04sanssr_pu:7794": " prītikarī yada raśmi pramuñcī tāya prabhāsaya codita satvāḥ /",
    "T04sanssr_pu:7795": " prītiphuṭā varabodhinidānaṃ cinta janenti bhaviṣya svayaṃbhū //",
    "T04sanssr_pu:7796": " lakṣaṇamaṇḍita padmaniṣaṇṇā yat kṛtavigraha kāruṇikānāṃ /",
    "T04sanssr_pu:7797": " bhāṣita buddhaguṇāḥ sada kālaṃ prītikarī prabha tena nivṛttā //",
    "T04sanssr_pu:7798": " raśmi pramuñci ratiṃkara nāmā tāya prabhāsaya bodhita satvā /",
    "T04sanssr_pu:7799": " buddharatīrata dharmaratīrata saṃgharatīrata te sada bhonti //",
    "T04sanssr_pu:7800": " tritayaratīrata te sada bhūtvā buddhasamāgamadharmagaṇārye /",
    "T04sanssr_pu:7801": " labdhanupattikakṣānti labhanti codita smārita ye bahu satvā //",
    "T04sanssr_pu:7802": " buddhānusmṛtidharmagaṇārye bodhi ya cittaguṇān vivaritvā /",
    "T04sanssr_pu:7803": " tena ratiṃkara raśmi nivṛttā //",
    "T04sanssr_pu:7804": " puṇyasamuccayaraśmi pramuñcī tāya prabhāsaya codita satvā /",
    "T04sanssr_pu:7805": " dānu dadanti vicitram annekaṃ prārthayamānu annuttaru bodhiṃ //",
    "T04sanssr_pu:7806": " āśaya pūritu yācanakānāṃ yajña nirargaḍa tair yajamānaiḥ /",
    "T04sanssr_pu:7807": " sarvabhiprāyata dānu daditvā puṇyasamuccaya raśmi nivṛttā //",
    "T04sanssr_pu:7808": " jñānavatī yada raśmi pramuñcī tāya prabhāsaya codita satvāḥ /",
    "T04sanssr_pu:7809": " eka tu dharma mukhātu annekā dharmamukhān avabuddhi kṣaṇena //",
    "T04sanssr_pu:7810": " dharmaprabheda ... grāhita satvān arthaviniścaya jñāna vibhaktī /",
    "T04sanssr_pu:7811": " dharmapadārthavibhāṣaṇa kṛtvā jñānavatī prabha tena nivṛttā //",
    "T04sanssr_pu:7812": " prajñapradīpaya osari raśmi tāya prabhāsaya codita satvāḥ /",
    "T04sanssr_pu:7813": " śūnya nisatva ajātavipannān otari dharma abhāvasvabhāvān /",
    "T04sanssr_pu:7814": " māyamarīcisamā dakacandrasvapnasamān pratibimbasamān vā /",
    "T04sanssr_pu:7815": " dharma asvāmika śūnya nirīhān bhāṣati prajñapradīpa nivṛttā //",
    "T04sanssr_pu:7816": " dharmavikurvaṇi raśmi pramuñcī tāya prabhāsaya codita satvā /",
    "T04sanssr_pu:7817": " dhāraṇi akṣayakoṣu labhitvā sarvatathāgatakoṣu labhenti //",
    "T04sanssr_pu:7818": " dharmadharāṇu parigrahu kṛtvā dhārmikarakṣa karitva ṛṣīṇāṃ /",
    "T04sanssr_pu:7819": " dharma anugraha kṛtva jagasya dharmavikurvaṇi raśmi nivṛttā //",
    "T04sanssr_pu:7820": " tyāgavatī yada raśmi vimuñcī tāya ya matsara codita satvā /",
    "T04sanssr_pu:7821": " jñātvā anitya aśāśvatabhogān tyāgaratīrata te sada bhonti //",
    "T04sanssr_pu:7822": " matsaradurdama satva adāntā jñātva dhanaṃ supinābhrasvabhāvaṃ /",
    "T04sanssr_pu:7823": " bṛṃhita tyāga prasannam anena tyāgavatīprabha tena nivṛttā //",
    "T04sanssr_pu:7824": " niṣparidāha ya osari raśmiḥ tāya duḥśīlaya codita satvā /",
    "T04sanssr_pu:7825": " śīlaviśuddhi pratiṣṭhita bhūtvā cinta janenti bhaveya svayaṃbhūḥ //",
    "T04sanssr_pu:7826": " karmapathe kuśale pariśuddhe śīla samādayi yad bahusatvān /",
    "T04sanssr_pu:7827": " bodhayi citta samādayanena raśmi nivṛtta sa niṣparidāhaḥ //",
    "T04sanssr_pu:7828": " kṣāntiviyūha ya osari raśmi tāya ya akṣama codita satvāḥ /",
    "T04sanssr_pu:7829": " krodhakhilaṃ adhimāna jahitvā kṣāntiratīrata te sada bhonti //",
    "T04sanssr_pu:7830": " duḥkṛta kṣānti apāyamatīnāṃ citta akṣobhita bodhinidānaṃ /",
    "T04sanssr_pu:7831": " varṇita kṣāntiguṇāḥ sadakālaṃ tena nivṛtta sa kṣāntiviyūhā //",
    "T04sanssr_pu:7832": " raśmi uttaptavatī yada muñcī tāya kuśīdaya codita satvāḥ /",
    "T04sanssr_pu:7833": " yukta prayukta triṣū rataneṣu pūja karonti akhinnaprayogāḥ //",
    "T04sanssr_pu:7834": " yukta prayukta triṣū rataneṣu pūja karitva akhinnaprayogāḥ /",
    "T04sanssr_pu:7835": " te catu mārapathā atikrāntāḥ kṣipra spṛśanti annuttara bodhiṃ //",
    "T04sanssr_pu:7836": " vīrya samādayi yad bahusatvān pūja karitva triṣū rataneṣu /",
    "T04sanssr_pu:7837": " dharma dharitva kṣayaṃgata kāle tena utaptavatī prabha labdhā //",
    "T04sanssr_pu:7838": " śāntikarī yada raśmi pramuñcī tāya vibhrāntaya codita satvāḥ /",
    "T04sanssr_pu:7839": " teṣu na rāgu na dveṣa na mohāḥ bodhita bhonti samāhita cittāḥ //",
    "T04sanssr_pu:7840": " pāpa kumitra kiliṣṭa carīye saṃgaṇikāvinivartana kṛtvā /",
    "T04sanssr_pu:7841": " varṇita dhyāna praśānta araṇye śāntikarī prabha tena nivṛttā //",
    "T04sanssr_pu:7842": " prajñaviyūha ya osari raśmī tāya duḥprajña saṃcodita satvāḥ /",
    "T04sanssr_pu:7843": " satyapratītya vimokṣanaye asmin nidriya jñānagatiṃ gata bhonti //",
    "T04sanssr_pu:7844": " indriyajñānagatiṃ gata bhūtvā ... /",
    "T04sanssr_pu:7845": " sūryapradīpasamādhi labhitvā prajñaprabhāsakarā jina bhonti //",
    "T04sanssr_pu:7846": " rājyadhanātmapriyaiḥ parityāgaiḥ dharma ya mārgita bodhinidānaṃ /",
    "T04sanssr_pu:7847": " taṃ ca satkṛtya prakāśiya dharmaṃ raśmi nivṛtta sa prajñaviyūhāḥ //",
    "T04sanssr_pu:7848": " buddhavatī yada raśmi pramuñcī tāya prabhāya saṃcodita satvāḥ /",
    "T04sanssr_pu:7849": " buddha sahasra anneka acintyān paśyiṣu padmavaneṣu niṣaṇṇān //",
    "T04sanssr_pu:7850": " buddhamahātmata buddhavimokṣā bhāsita buddhavikurva annantā /",
    "T04sanssr_pu:7851": " buddhabalāviprabhāvana kṛtvā buddhavatī prabha tena nivṛttā //",
    "T04sanssr_pu:7852": " te 'bhayaṃdada raśmi pramuñcī tāyābhayārdita satva saspṛṣṭāḥ /",
    "T04sanssr_pu:7853": " bhūtagrahāvadhatāḍanabandhe mucyiṣu sarvupasargabhayebhyaḥ //",
    "T04sanssr_pu:7854": " ye abhayena nimantrita satvāḥ prāṇibadhāt tu nivārita bhonti /",
    "T04sanssr_pu:7855": " trāyita yaccharaṇāgata bhītās tena bhayaṃdada raśmi nivṛttā //",
    "T04sanssr_pu:7856": " sarvasukhāvaha osari raśmī tāya gilānaya ātura spṛṣṭāḥ /",
    "T04sanssr_pu:7857": " sarvata vyādhidukhāt pratimuktā dhyānasamādhisukhāni labhanti //",
    "T04sanssr_pu:7858": " rogavinodani mūla phaloṣadha ratna rasāyana gandhanulepān /",
    "T04sanssr_pu:7859": " phāṇita kṣīra madhū ghṛta telān bhojana pāna daditvaya labdhā //",
    "T04sanssr_pu:7860": " buddhanidarśani raśmi pramuñcī tāya sacodita āyu kṣayānte /",
    "T04sanssr_pu:7861": " buddha anusmari paśyiṣu buddham te cyuta gacchi sabuddhakkṣetraṃ //",
    "T04sanssr_pu:7862": " kāla karonti ca smārita buddhā darśitaprītakarā jinabimbān /",
    "T04sanssr_pu:7863": " buddhagatāḥ śaraṇaṃ maraṇānte bhāsiya buddhanidarśani labdhā //",
    "T04sanssr_pu:7864": " dharmaprabhāvani raśmi pramuñcī tāya prabhāya saṃcodita satvā /",
    "T04sanssr_pu:7865": " dharma paṭhanti śṛṇvanti likhantī dharmaratī rata te sada bhonti //",
    "T04sanssr_pu:7866": " /dharmadurbhikṣaya dyotitu dharmo dharmagaveṣiṇa pūrita āśā /",
    "T04sanssr_pu:7867": " chanda janitva prayujyatha dharme bhāṣata dharmaprabhāvani labdhā //",
    "T04sanssr_pu:7868": " ghoṣavatī yada raśmi pramuñcī buddhasutā paricodanatāyāṃ /",
    "T04sanssr_pu:7869": " yātuka śabdapracāru triloke sarva tathāgataghoṣa śṛṇvanti //",
    "T04sanssr_pu:7870": " ucca svareṇa stavanti maharṣīn tūryamahattaraghaṇṭapradānaiḥ /",
    "T04sanssr_pu:7871": " sarvajage jinaghoṣarutārthaṃ niścari ghoṣavatī prabhalabdhā //",
    "T04sanssr_pu:7872": " te 'mṛtaṃdada raśmi pramuñcī tāya prabhāsaya codita satvāḥ /",
    "T04sanssr_pu:7873": " sarva pramāda ciraṃ prajahitvā sarvaguṇaiḥ pratipadyati yogaṃ //",
    "T04sanssr_pu:7874": " duṣkha anneka upadravapūrṇaṃ bhāṣita saṃskṛta nityam akṣemaṃ /",
    "T04sanssr_pu:7875": " śāntinirodhasukhaṃ sada kṣemaṃ bhāṣayatā amṛtaṃdada labdhā //",
    "T04sanssr_pu:7876": " raśmi viśeṣavatī yada muñcī tāya prabhāsaya codita satvāḥ /",
    "T04sanssr_pu:7877": " śīlaviśeṣa samādhiviśeṣaṃ prajñaviśeṣa śṛṇonti jinānāṃ //",
    "T04sanssr_pu:7878": " śīlata agra samādhita agro prajñata agra mahāmunirājā /",
    "T04sanssr_pu:7879": " ya stuta varṇita bodhinidānaṃ tena viśeṣavatī prabha labdhā //",
    "T04sanssr_pu:7880": " ratnaviyūha ya osari raśmi tāya prabhāsaya codita satvāḥ /",
    "T04sanssr_pu:7881": " akṣara ratnanidhāna labhitvā pūjayi ratnavarebhi maharṣīn //",
    "T04sanssr_pu:7882": " ratnavisarga jine jinastūpe saṃgrahi kṛtsnajanaṃ ratanebhiḥ /",
    "T04sanssr_pu:7883": " ratnapradāna karitva jinānāṃ raśmi nivṛtta ya ratnaviyūhāḥ //",
    "T04sanssr_pu:7884": " gandhaprabhāsa ya osari raśmī tāya prabhāsaya codita satvāḥ /",
    "T04sanssr_pu:7885": " ghrātvā amānuṣa gandha manojñān buddhaguṇe niyutāni bhavanti //",
    "T04sanssr_pu:7886": " gandhanulepanumānuṣadivyair [doubtful] yat kṛta pūja narādhipatīnāṃ /",
    "T04sanssr_pu:7887": " gandhamayān jinavigrahastūpān kṛtva nivṛtta sugandhaprabhāsaḥ //",
    "T04sanssr_pu:7888": " muñcati raśmi vicitraviyūhān indrapatākadhvajāgra vicitrān /",
    "T04sanssr_pu:7889": " tūryanināditagandhapradhūpita śobhisurottamapuṣpavikīrṇaṃ //",
    "T04sanssr_pu:7890": " tūryapratyudgami pūjajinānāṃ puṣpavilepanadhūpanacūrṇaiḥ /",
    "T04sanssr_pu:7891": " chattradhvajāgrapatākavitānais tena vicitraviyūha nivṛttāḥ //",
    "T04sanssr_pu:7892": " raśmi prasādakarī yada muñcī pāṇitalopama saṃsthihi bhūmiḥ /",
    "T04sanssr_pu:7893": " śodhayato ṛṣi āśramastūpān tena prasādakarī prabha labdhā //",
    "T04sanssr_pu:7894": " muñcati meghavatī yada raśmiṃ saṃsthihi gandha pravarṣati meghaṃ /",
    "T04sanssr_pu:7895": " stūpa varāṅgaṇagandhajalenāsiñciya meghavatī prabha labdhā //",
    "T04sanssr_pu:7896": " bhūṣaṇavyūha pramuñcatu raśmīn nagna acela subhūṣaṇa bhontī /",
    "T04sanssr_pu:7897": " vastranibandhanahāravicitraṃ datva vibhūṣaṇa raśmi nivṛttā //",
    "T04sanssr_pu:7898": " raśmi rasāgravatī yada muñcī bhukṣita bhojya rasāgra labhantī /",
    "T04sanssr_pu:7899": " bhojana pāna vicitra rasāgrān datva rasāgravatī prabha labdhā //",
    "T04sanssr_pu:7900": " arthanidarśani muñcati raśmīn ratnanidhāna labhanti daridrāḥ /",
    "T04sanssr_pu:7901": " akṣayaratnanidhiṃ tribhi ratnair dānata arthanidarśani labdhā //",
    "T04sanssr_pu:7902": " cakṣuviśodhani muñcati raśmīn andha tadā dṛśi rūpa vicitram /",
    "T04sanssr_pu:7903": " dīpapradāna jine jinastūpe cakṣuviśodhani raśmi nivṛttā //",
    "T04sanssr_pu:7904": " śrotraviśodhani muñcati raśmīn śrotravihīna śruṇī pṛthuśabdān /",
    "T04sanssr_pu:7905": " vādyapradānajine jinastūpe śrotraviśodhani raśmi nivṛttā //",
    "T04sanssr_pu:7906": " ghrāṇaviśodhani muñcati raśmīn ghrāyi aghrāyitapūrva sugandhān /",
    "T04sanssr_pu:7907": " gandhapradāna jine jinastūpe ghrāṇaviśodhani raśmi nivṛttā //",
    "T04sanssr_pu:7908": " jihvaviśodhani muñcati raśmīn snigdhamanojñarutai stuti buddhān /",
    "T04sanssr_pu:7909": " vāca durukta vivarjita rukṣā ślakṣṇa udīrita raśmi nivṛttā //",
    "T04sanssr_pu:7910": " kāyaviśodhani muñcati raśmīn indriyahīna svindriya bhonti /",
    "T04sanssr_pu:7911": " kāyapraṇāma jine jinastūpe kurvata kāyaviśodhani labdhvā //",
    "T04sanssr_pu:7912": " cittaviśodhani muñcati raśmīn unmatu sarva sacita bhavanti /",
    "T04sanssr_pu:7913": " citta samādhivaśānuga kṛtvā cittaviśodhani raśmi nivṛttā //",
    "T04sanssr_pu:7914": " rūpaviśodhani muñcati raśmīn paśyiya cintiya rūpanarendrān /",
    "T04sanssr_pu:7915": " rūpakaśodhani citrasamantāt stūpa alaṃkaratā pratilabdhā //",
    "T04sanssr_pu:7916": " śabdaviśodhani muñcati raśmīn śabda aśabdata śūnya vijānī /",
    "T04sanssr_pu:7917": " pratyaya jāta pratiśrutatulyaṃ śabdaprakāśana raśmi nivṛttā //",
    "T04sanssr_pu:7918": " gandhaviśodhani muñcati raśmīn sarva dugandha sugandha bhavantī /",
    "T04sanssr_pu:7919": " gandhavarāgra janair jinastūpān snāpanabodhidruma prabha eṣā //",
    "T04sanssr_pu:7920": " te rasaśodhani muñcati raśmīn sadviṣa nirviṣa bhonti rasāgrāḥ /",
    "T04sanssr_pu:7921": " buddha saśrāvakamātṛpitṝṇāṃ sarvarasāgrapradāna prabhaiṣāṃ //",
    "T04sanssr_pu:7922": " sparśaviśodhani muñcati raśmīn kakkhaṭa sparśa mṛdū sukha bhontī /",
    "T04sanssr_pu:7923": " śaktitriśūlāsi [doubtful] tomaravarṣā mālya mṛdū padumotpala bhontī //",
    "T04sanssr_pu:7924": " duṣya anneka mṛdū sukhasparśā saṃstari mārgi vrajanti jinānāṃ /",
    "T04sanssr_pu:7925": " puṣpavilepanacīvarasūkṣmā mālyavitāna pradāna prabheyam //",
    "T04sanssr_pu:7926": " dharmaviśodhani muñcati raśmīn sarvata romata cintiya dharmān /",
    "T04sanssr_pu:7927": " niścarataḥ śruṇi lokahitānāṃ toṣayi sarvadhimuktijinānām //",
    "T04sanssr_pu:7928": " pratyaya jāta ajāta svabhāvā dharmaśarīra ajātaśarīrāḥ /",
    "T04sanssr_pu:7929": " dharmata nityasthitā gaganasthā sūcata dharmaviśodhani labdhā //",
    "T04sanssr_pu:7930": " raśmi sukhāpramukhā iti kṛtvā ekatu romamukhāt tu ṛṣīṇāṃ /",
    "T04sanssr_pu:7931": " niścari gaṅgarajopama raśmī sarvapṛthagvidhakarmaprayogāḥ //",
    "T04sanssr_pu:7932": " te yatha ekata romamukhāto osari gaṅgarajopama raśmī /",
    "T04sanssr_pu:7933": " evam aśeṣata sarvatu romā deśa samādhivikurva ṛṣīṇāṃ //",
    "T04sanssr_pu:7934": " yena guṇena ya raśmi nivṛttā tasmi guṇeṣu sahāyaka pūrve /",
    "T04sanssr_pu:7935": " teṣu tam eva pramuñcati raśmiṃ jñānavikurvaṇa eṣa ṛṣīṇāṃ //",
    "T04sanssr_pu:7936": " teṣa ya puṇya sahāyaka pūrve yair anumodita yācita yebhiḥ /",
    "T04sanssr_pu:7937": " yebhi ca dṛṣṭa śubhopacitaṃ vā te ima raśmi prajānati teṣāṃ //",
    "T04sanssr_pu:7938": " ye ca śubhopacitāḥ kṛtapuṇyāḥ pūjita yebhi punaḥ punaḥ buddhāḥ /",
    "T04sanssr_pu:7939": " arthika chandika buddhaguṇebhiḥ codana teṣa karotiya raśmiḥ //",
    "T04sanssr_pu:7940": " sūrya yathā jātyandha na paśyī no ca sa nāsti udeti sa loke /",
    "T04sanssr_pu:7941": " cakṣusameta udāgamu jñātvā sarva prayujya svaka svaka dharme //",
    "T04sanssr_pu:7942": " evata raśmi mahāpuruṣāṇāṃ asti ca te itare ca na paśyī /",
    "T04sanssr_pu:7943": " mithyahatā adhimuktivihīnāḥ durlabha te ca udāramatīnāṃ //",
    "T04sanssr_pu:7944": " ābharaṇāni nipāna vimānāḥ ratna rasāyana gandhanulepāḥ /",
    "T04sanssr_pu:7945": " te pi tu asti mahātmajanasya te ca sudurlabha kṛcchragatānāṃ //",
    "T04sanssr_pu:7946": " evata raśmi mahāpuruṣāṇāṃ asti ca te itare ca na paśyī /",
    "T04sanssr_pu:7947": " mithyahatā adhimuktivihīnāḥ durlabha te ca udāramatīnāṃ //",
    "T04sanssr_pu:7948": " yasy imu [doubtful] raśmiprabheda śruṇitvā bheṣyanti śraddadhimukti [doubtful] prasādaḥ /",
    "T04sanssr_pu:7949": " tena na kāṅkṣa na saṃśaya kāryo nāṅga na bheṣyi mahāguṇaketuḥ //",
    "T04sanssr_pu:7950": " te parivāraviyūhavikurvā agrasamādhyabhinirharamāṇāḥ /",
    "T04sanssr_pu:7951": " sarvadaśaddiśi apratimānāḥ darśayi buddhasutāḥ parivāraṃ //",
    "T04sanssr_pu:7952": " te trisahasrapramāṇuvicitraṃ padmam adhiṣṭhihi raśmiviyūhāḥ /",
    "T04sanssr_pu:7953": " kāyaparyaṅka parisphuṭapadmaṃ darśayi eṣa samādhivikurvā //",
    "T04sanssr_pu:7954": " te daśakṣetrarajopama anye padmam adhiṣṭhihi saṃparivāraṃ /",
    "T04sanssr_pu:7955": " sarva parīvṛta buddhasutebhī ye ca samādhyasamādhivihārī //",
    "T04sanssr_pu:7956": " ye paripācita tena ṛṣīṇāṃ satva niṣpadita buddhaguṇeṣu /",
    "T04sanssr_pu:7957": " te parivāri ataṃ mahapadmaṃ sarva udikṣiṣu prāñjalibhūtāḥ //",
    "T04sanssr_pu:7958": " te ca samāhita bālaśarīre vyutthihi yauvanavegasthitebhyaḥ //",
    "T04sanssr_pu:7959": " yauvanavegasthiteṣu samāhita vyutthihi jīrṇaka vṛddha śarīrāḥ /",
    "T04sanssr_pu:7960": " jīrṇakavṛddhaśarīri samāhita vyutthihi śraddha upāsikakāyāt //",
    "T04sanssr_pu:7961": " śraddha upāsikakāyasamāhita vyutthihi bhikṣuṇikāyaśarīrā /",
    "T04sanssr_pu:7962": " bhikṣuṇikāya śarīri samāhita vyutthihi bhikṣubahuśrutakāyāḥ //",
    "T04sanssr_pu:7963": " bhikṣubahuśrutakāya samāhita vyutthihi śaikṣa aśaikṣaśarīrāḥ /",
    "T04sanssr_pu:7964": " śaikṣa aśaikṣaśarīri samāhita vyutthihi pratyayabuddhaśarīrā //",
    "T04sanssr_pu:7965": " pratyaya buddha śarīri samāhita vyutthihi buddhavarāgraśarīrā /",
    "T04sanssr_pu:7966": " buddhavarāgraśarīri samāhita vyutthihi devatakāya śarīrā //",
    "T04sanssr_pu:7967": " devatakāyaśarīri samāhita vyutthihi nāgamaharddhikakāyāḥ /",
    "T04sanssr_pu:7968": " nāgamaharddhikakāyasamāhita vyutthihi yakṣamaharddhikakāyāḥ //",
    "T04sanssr_pu:7969": " yakṣamaharddhikakāyasamāhita vyutthihi sarvatabhūtaśarīrāḥ /",
    "T04sanssr_pu:7970": " sarvatabhūtaśarīri samāhita vyutthihi ekaturomamukhātaḥ //",
    "T04sanssr_pu:7971": " ekatu romamukhasmi samāhita vyutthihi sarvata romamukheṣu /",
    "T04sanssr_pu:7972": " sarviṣu romamukheṣu samāhita vyutthihi ekatu vālapathātaḥ //",
    "T04sanssr_pu:7973": " ekatu vālapathasmi samāhita vyutthihi sarvata vālapathebhyaḥ /",
    "T04sanssr_pu:7974": " sarviṣu vālapatheṣu samāhita vyutthihi te paramāṇurajātaḥ //",
    "T04sanssr_pu:7975": " ekarajasmi samāhita bhūtvā vyutthihi sarvarajebhya aśeṣam /",
    "T04sanssr_pu:7976": " sarvarajeṣu samāhita bhūtvā vyutthihi sāgaravajratalātaḥ //",
    "T04sanssr_pu:7977": " sāgaravajratalasmi samāhita vyutthihi te maṇivṛkṣaphalebhyaḥ /",
    "T04sanssr_pu:7978": " vṛkṣaphaleṣu samāhita bhūtvā vyutthihi raśmimukhebhi jinānāṃ //",
    "T04sanssr_pu:7979": " raśmimukheṣu jināna samāhita vyutthihi sāgaratoyanadībhyaḥ /",
    "T04sanssr_pu:7980": " sāgaratoyanadīṣu samāhita vyutthihi tejapathātu mahātmā //",
    "T04sanssr_pu:7981": " tejapathasmi samāhita bhūtvā vyutthihi vāyupathānusmṛtīmān /",
    "T04sanssr_pu:7982": " vāyupathe tu samāhita bhūtvā vyutthihi bhūmitalānu mahātmā //",
    "T04sanssr_pu:7983": " bhūmitale tu samāhita bhūtvā vyutthihi sarvatu devavimānāt /",
    "T04sanssr_pu:7984": " sarvi tu devabalāna samāhita vyutthihi te gaganānusmṛtīmān //",
    "T04sanssr_pu:7985": " eti samādhi vimokṣa acintyās teṣa acintyaguṇopacitānāṃ /",
    "T04sanssr_pu:7986": " kalpa acintya prabhāṣiyamāṇāḥ sarvajinebhi na śakya kṣayītum //",
    "T04sanssr_pu:7987": " sarvajinebhi ca bhāṣita ete karmavipāku jagasya acintyo /",
    "T04sanssr_pu:7988": " nāgavikurvita buddhavikurvā dhyāyina dhyāna acintya vikurvā //",
    "T04sanssr_pu:7989": " te ca vaśe sthita aṣṭa vimokṣāḥ śrāvaka eka bhavībahu bhontī /",
    "T04sanssr_pu:7990": " bhūtva bahuḥ puna eka bhavitvā dhyāyati prajvalate gaganasmin //",
    "T04sanssr_pu:7991": " te hi mahākaruṇāya vihīnā bodhi annarthiku loka upekṣī /",
    "T04sanssr_pu:7992": " darśayi kāyavikurva acintyā kasya na darśayi loka hitaiṣī //",
    "T04sanssr_pu:7993": " candra sa sūrya nabhe vicarantau darśayi sarvadiśi pratibhāsaṃ /",
    "T04sanssr_pu:7994": " utsasarohradakūpataḍāge bhājanaratnasamudranadīṣu //",
    "T04sanssr_pu:7995": " evam acintiya darśiyi rūpaṃ sarvadaśaddiśi te naravīrāḥ /",
    "T04sanssr_pu:7996": " sarvasamādhivimokṣavidhijñā yatra tathāgata sākṣi svayaṃbhūḥ //",
    "T04sanssr_pu:7997": " sāgaradeva rutāvatināmā yāvat satva samudry utpannā /",
    "T04sanssr_pu:7998": " teṣu svarāṅgaruteṣu vidhijñā toṣayi sarvarutān svarutena //",
    "T04sanssr_pu:7999": " sā hi sarāga sadoṣa rutāvati sarvarute pratighoṣa vidhijñā /",
    "T04sanssr_pu:8000": " dhāraṇidharmabalaṃ vaśiprāptā kaḥ sa na toṣi sadevakalokam //",
    "T04sanssr_pu:8001": " māyakaro yatha vidyavidhijño darśayi rūpa vicitra annantān /",
    "T04sanssr_pu:8002": " rātridivaikamuhūrtuku māsān varṣaśataṃ puna sphītapradīptān //",
    "T04sanssr_pu:8003": " māyakaro hi sarāgu sadoṣo toṣayi māyavikurvita lokaṃ /",
    "T04sanssr_pu:8004": " dhyāna abhijña vimokṣasuśikṣita kasya na toṣayi caryavidhijñaḥ //",
    "T04sanssr_pu:8005": " rāhu yatheṣa ya nirmaṇi kāyaṃ kurvati vajra pade talabandhaṃ /",
    "T04sanssr_pu:8006": " darśana sāgaru nābhipramāṇaṃ bhoti sumerutale sama śīrṣaḥ //",
    "T04sanssr_pu:8007": " so 'pi sarāgu sadoṣa samoho rāhu nidarśayi īdṛśa ṛddhī /",
    "T04sanssr_pu:8008": " mārapramardana lokapradīpa kasya na darśayi ṛddhi annantā //",
    "T04sanssr_pu:8009": " paśya acintiya śakravikurvā devasurendraraṇasmi pravṛtte /",
    "T04sanssr_pu:8010": " yātuka bimbarannekasurāṇāṃ tātuka nirmaṇi śakru svakāyān //",
    "T04sanssr_pu:8011": " sarvasurendrasurāś ca vijānī śakrama ... purato gata svāyum /",
    "T04sanssr_pu:8012": " eṣa gṛhyeta vajradharāṇāṃ saṃbhramu gacchisu sarvasurendrāḥ //",
    "T04sanssr_pu:8013": " netra sahasra bhayaṅkara darśī jvālapramuñcana vajra gṛhītaṃ /",
    "T04sanssr_pu:8014": " varmita kāya durāsada teja śakram udīkṣya palātv asurendrāḥ //",
    "T04sanssr_pu:8015": " so hita itvarapuṇyabalenā śakra vikurvati devajayārthī /",
    "T04sanssr_pu:8016": " sarvajagasya aśeṣata trāṇāṃ akṣayapuṇya kuto na vikurvī //",
    "T04sanssr_pu:8017": " ... vāyuta saṃbhuta meghapravarṣī vāyuta megha punaḥ prasamentī /",
    "T04sanssr_pu:8018": " vāyuta sasya virohati loke vāyu sukhāvaha sarvajagasya //",
    "T04sanssr_pu:8019": " so hi aśikṣita pāramitāsu buddhaguṇeṣu aśikṣita vāyuḥ /",
    "T04sanssr_pu:8020": " darśayi lokavipāka acintyā kasya na darśayi te varalabdhā //",
    "T04sanssr_pu:8021": " iti śikṣāsamuccaye ratnatrayānusmṛtināmāṣṭādaśaḥ paricchedaḥ samāptaḥ //",
    "T04sanssr_pu:8022": " [XIX. (puṇyavṛddhi)]",
    "T04sanssr_pu:8023": " navadaśaḥ paricchedaḥ //",
    "T04sanssr_pu:8024": " anyo 'pi puṇyavṛddhaye hetuḥ kāryaḥ /",
    "T04sanssr_pu:8025": " yo 'yaṃ sarvāvasthāsu satvārthaḥ //",
    "T04sanssr_pu:8026": " yathā kathitaṃ cāryaratnameghe /",
    "T04sanssr_pu:8027": " sa tathāgatacaitye vā tathāgatavigrahe vā puṣpaṃ vā dhūpaṃ vā gandhaṃ vā dadat sarvasatvānāṃ dauḥśīlyadaurgandhyamalāpanayanāya tathāgataśīlapratilambhāya ca pariṇāmayati /",
    "T04sanssr_pu:8028": " sa sanmārjanopalepanaṃ kurvan sarvasatvānām aprāsādikeryāpathavigamāya /",
    "T04sanssr_pu:8029": " prāsādikeryāpathasaṃpade ca pariṇāmayati /",
    "T04sanssr_pu:8030": " sa puṣpacchatram āropayan sarvasatvānāṃ sarvakleśaparidāhavigamāya pariṇāmayati /",
    "T04sanssr_pu:8031": " sa vihāraṃ praviśann evaṃ cittam utpādayati /",
    "T04sanssr_pu:8032": " sarvasatvān nirvāṇapuraṃ praveśayeyaṃ /",
    "T04sanssr_pu:8033": " sa niṣkramann evaṃ cittam utpādayati /",
    "T04sanssr_pu:8034": " sarvasatvān saṃsāracārakān niṣkrāmayeyaṃ /",
    "T04sanssr_pu:8035": " sa labhanadvāram udghāṭayann evaṃ cittam utpādayati /",
    "T04sanssr_pu:8036": " sarvasatvānāṃ lokottareṇa jñānena nirvāṇasugatidvāram udghāṭayeyaṃ /",
    "T04sanssr_pu:8037": " sa pithad evaṃ cittam utpādayati /",
    "T04sanssr_pu:8038": " sarvasatvānāṃ sarvāpāyadvārāṇi pidadhyāṃ /",
    "T04sanssr_pu:8039": " sa niṣīdann evaṃ cittam utpādayati /",
    "T04sanssr_pu:8040": " sarvasatvān bodhimaṇḍe niṣādayeyaṃ /",
    "T04sanssr_pu:8041": " sa dakṣiṇena pārśvena śayyāṃ kalpayann evaṃ cittam utpādayati /",
    "T04sanssr_pu:8042": " sarvasatvān eva parinirvāpayeyaṃ /",
    "T04sanssr_pu:8043": " sa tato vyuttiṣṭhann evaṃ cittam utpādayati /",
    "T04sanssr_pu:8044": " sarvasatvān vyutthāpayeyaṃ sarvakleśaparyutthānebhyaḥ /",
    "T04sanssr_pu:8045": " sa śarīragatyā gacchann evaṃ cittam utpādayati /",
    "T04sanssr_pu:8046": " sarvasatvā mahāpuruṣagatyā gacchantu /",
    "T04sanssr_pu:8047": " sa tatropaviṣṭae evaṃ cittam utpādayati /",
    "T04sanssr_pu:8048": " sarvasatvā niḥśalyakriyā yad uta rāgadveṣamohebhyaḥ /",
    "T04sanssr_pu:8049": " sa śaucaṃ kurvann evaṃ cittam utpādayati /",
    "T04sanssr_pu:8050": " sarvasatvānāṃ kleśamalāt prakṣālayeyaṃ /",
    "T04sanssr_pu:8051": " sa hastau prakṣālayann evaṃ cittam utpādayati /",
    "T04sanssr_pu:8052": " sarvasatvānāṃ sarvakleśavāsanām apanayeyaṃ /",
    "T04sanssr_pu:8053": " sa pādau prakṣālayann evaṃ cittam utpādayati sarvasatvānām annekaprakārāṇi kleśarajāṃsy apanayeyaṃ /",
    "T04sanssr_pu:8054": " mukhaṃ prakṣālayann evaṃ cittam utpādayati /",
    "T04sanssr_pu:8055": " sarvasatvānāṃ sarvadharmamukhāni pariśodhayeyaṃ /",
    "T04sanssr_pu:8056": " sa dantakāṣṭhaṃ bhakṣayann evaṃ cittam utpādayati /",
    "T04sanssr_pu:8057": " sarvasatvānāṃ nānāvidhān kleśamalān apanayeyaṃ /",
    "T04sanssr_pu:8058": " sarvāṃ kāyāvasthāṃ sarvasatvahitasukhāya pariṇāmayati /",
    "T04sanssr_pu:8059": " tathāgatacaityaṃ vandamāna evaṃ cittam utpādayati /",
    "T04sanssr_pu:8060": " sarvasatvā vandanīyā bhavantu sadevakasya lokasyeti //",
    "T04sanssr_pu:8061": " athavā yathāryaprajñāpāramitāyāṃ /",
    "T04sanssr_pu:8062": " punar aparaṃ śāriputra vyāḍakāntāramadhyagatena bodhisatvena mahāsatvena nottrasitavyaṃ na saṃtrasitavyam na saṃtrāsam āpattavyam /",
    "T04sanssr_pu:8063": " tat kasmād dhetoḥ /",
    "T04sanssr_pu:8064": " tathā hi tena sarvaṃ parityaktaṃ sarvasatvānām arthāya /",
    "T04sanssr_pu:8065": " tenaivaṃ cittam utpādayitavyam /",
    "T04sanssr_pu:8066": " sacen māṃ vyāḍā bhakṣayeyus tebhya eva tad dānaṃ dattaṃ bhavatu /",
    "T04sanssr_pu:8067": " mama ca dānapāramitāparipūrir bhaviṣyati /",
    "T04sanssr_pu:8068": " abhyāsannā ca bhaviṣyati /",
    "T04sanssr_pu:8069": " tathā ca kariṣyāmi yathā me 'nnuttarāṃ samyaksaṃbodhim abhisambuddhasya satas tatra buddhakṣetre tiryagyonigatāḥ satvāḥ sarveṇa sarvaṃ na bhaviṣyanti na prajñāsyante //",
    "T04sanssr_pu:8070": " corakāntāramadhyagatena śāriputra bodhisatvena mahāsatvena nottrasitavyaṃ na saṃtrasitavyaṃ na saṃtrāsam āpattavyaṃ /",
    "T04sanssr_pu:8071": " tat kasmād dhetoḥ /",
    "T04sanssr_pu:8072": " sarvasvaparityāgakuśalā hi te bodhisatvā mahāsatvā utsṛṣṭakāyenāpi ca bodhisatvena bhavitavyaṃ parityaktapariṣkāropakaraṇena ca /",
    "T04sanssr_pu:8073": " tenaivaṃ cittam utpādayitavyaṃ /",
    "T04sanssr_pu:8074": " te cen me satvāḥ pariṣkāropakaraṇāni haranti tebhya evaitad dānaṃ dattaṃ bhavatu /",
    "T04sanssr_pu:8075": " sacen māṃ kecij jīvitād vyaparopayeyuḥ tatra mayā na dveṣo na krodha utpādayitavyaḥ /",
    "T04sanssr_pu:8076": " teṣām api mayā na kāyena na vacasā na manasāparāddhavyaṃ /",
    "T04sanssr_pu:8077": " evaṃ ca me tasmin samaye dānapāramitā ca śīlapāramitā ca kṣāntipāramitā ca paripūriṃ gamiṣyati /",
    "T04sanssr_pu:8078": " annuttarā ca me samyaksaṃbodhir abhyāsannā bhaviṣyati /",
    "T04sanssr_pu:8079": " tathā ca kariṣyāmi tathā pratipatsye yathā me 'nnuttarāṃ samyaksaṃbodhim abhisaṃbuddhasya satas tatra buddhakṣetre /",
    "T04sanssr_pu:8080": " ete cānye ca doṣāḥ sarveṇa sarvaṃ sarvathā sarvaṃ na bhaviṣyanti na prajñāsyante //",
    "T04sanssr_pu:8081": " pānīyakāntāramadhyagatena śāriputra bodhisatvena mahāsatvena nottrasitavyaṃ na saṃtrasitavyaṃ na saṃtrāsam āpattavyaṃ /",
    "T04sanssr_pu:8082": " tat kasmād dhetoḥ /",
    "T04sanssr_pu:8083": " asaṃtrastadharmāṇo hi bodhisatvā mahāsatvā bhavanti /",
    "T04sanssr_pu:8084": " evaṃ cānena cittam utpādayitavyaṃ /",
    "T04sanssr_pu:8085": " sarvasatvānāṃ mayā sarvatṛṣṇacchedāya śikṣitavyaṃ /",
    "T04sanssr_pu:8086": " na bodhisatvena mahāsatvena saṃtrāsam āpattavyaṃ /",
    "T04sanssr_pu:8087": " saced ahaṃ tṛṣṇayā kālaṃ kariṣyāmi /",
    "T04sanssr_pu:8088": " api tu khalu punaḥ satvānām antike mahākaruṇācittam utpādayiṣyāmi /",
    "T04sanssr_pu:8089": " aho vatālpapuṇyā amī satvā yad eteṣāṃ loke evaṃrūpāṇi pānīyakāntārāṇi prajñāyante /",
    "T04sanssr_pu:8090": " tathā punar ahaṃ kariṣyāmi tathā pratipatsye yathā me 'nnuttarāṃ samyaksaṃbodhim",
    "T04sanssr_pu:8091": " abhisaṃbuddhasya satas tatra buddhakṣetre sarveṇa sarvaṃ sarvathā sarvaṃ pānīyakāntārāṇi na prajñāsyante /",
    "T04sanssr_pu:8092": " tathā ca sarvasatvān puṇyaiḥ saṃyojayiṣyāmi yathāṣṭāṅgopetapānīyalābhino bhaviṣyanti /",
    "T04sanssr_pu:8093": " tathā dṛḍhaṃ vīryam ārapsye sarvasatvānāṃ kṛtaśo yathā vīryapāramitā tasmin samaye paripūriṃ gamiṣyanti //",
    "T04sanssr_pu:8094": " punar aparaṃ śāriputra bubhukṣākāntāramadhyagatena bodhisatvena mahāsatvena nottrasitavyaṃ na saṃtrasitavyaṃ na saṃtrāsam āpattavyaṃ /",
    "T04sanssr_pu:8095": " evaṃ cānena saṃnāhaḥ saṃnaddhavyaḥ /",
    "T04sanssr_pu:8096": " tathā dṛḍhaṃ vīryam ārapsye tathā ca svaṃ buddhakṣetraṃ pariśodhayiṣyāmi yathā me",
    "T04sanssr_pu:8097": " 'nnuttarāṃ samyaksaṃbodhim abhisaṃbuddhasya satas tatra buddhakṣetre sarveṇa sarvaṃ",
    "T04sanssr_pu:8098": " sarvathā sarvaṃ evaṃrūpāṇi bubhukṣākāntārāṇi na bhaviṣyanti na prajñāsyante /",
    "T04sanssr_pu:8099": " sukhitā eva te satvā bhaviṣyanti sukhasamaṅginaḥ /",
    "T04sanssr_pu:8100": " sarvasukhasamarpitās tathā ca kariṣyāmi yathā teṣāṃ satvānāṃ yo ya evābhiprāyo bhaviṣyati yad yad evākāṅkṣiṣyanti manasā tat tad eva prādurbhaviṣyati",
    "T04sanssr_pu:8101": " tad yathāpi nāma devānāṃ trāyastriṃśānāṃ manasā sarvaṃ prādurbhavati manasā sarvam utpadyate /",
    "T04sanssr_pu:8102": " tathā dṛḍhaṃ vīryam ārapsye yathā teṣāṃ satvānāṃ dhārmikā abhiprāyāḥ paripūriṃ gamiṣyanti /",
    "T04sanssr_pu:8103": " avaikalyaṃ ca jīvitapariṣkāraiḥ sarvasatvānāṃ bhaviṣyati sarveṣāṃ sarvataḥ sarvadeti //",
    "T04sanssr_pu:8104": " evam ayaṃ ... sarvāvasthāsu satvārthaḥ ... puṇyavṛrdhihetuḥ /",
    "T04sanssr_pu:8105": " vistaratas tv āryagocarapariśuddhisūtre draṣṭavyaḥ //",
    "T04sanssr_pu:8106": " kiṃ ca / ... dharmadānaṃ nirāmiṣaṃ /",
    "T04sanssr_pu:8107": " puṇyavṛddhinimittaṃ bhavati //",
    "T04sanssr_pu:8108": " yathoktam āryādhyāśayasaṃcodanasūtre /",
    "T04sanssr_pu:8109": " viṃśatir ime maitreyānuśaṃsā nirāmiṣadāne /",
    "T04sanssr_pu:8110": " yo lābhasatkāram apratikāṅkṣan dharmadānaṃ dadāmi /",
    "T04sanssr_pu:8111": " katame viṃśatiḥ /",
    "T04sanssr_pu:8112": " yad uta /",
    "T04sanssr_pu:8113": " smṛtimāṃś ca bhavati matimāṃś ca bhavati buddhimāṃś ca bhavati gatimāṃś ca bhavati dhṛtimāṃś ca bhavati prajñāvāṃś ca bhavati /",
    "T04sanssr_pu:8114": " lokottarāṃ ca prajñām anuvidhyati /",
    "T04sanssr_pu:8115": " alparāgo bhavati /",
    "T04sanssr_pu:8116": " alpadveṣo 'lpamohaḥ /",
    "T04sanssr_pu:8117": " māraś cāsyāvatāraṃ na labhate /",
    "T04sanssr_pu:8118": " buddhair bhagavadbhiḥ samanvāhriyate /",
    "T04sanssr_pu:8119": " amanuṣyāś cainaṃ rakṣanti /",
    "T04sanssr_pu:8120": " devāś cāsyaujaḥ kāye praks.ipanti /",
    "T04sanssr_pu:8121": " amitrāś cāsyāvatāraṃ na labhante /",
    "T04sanssr_pu:8122": " mitrāṇi cāsyābhedyāni bhavanti /",
    "T04sanssr_pu:8123": " ādeyavacanaś ca bhavati /",
    "T04sanssr_pu:8124": " vaiśāradyāṃś ca pratilabhate /",
    "T04sanssr_pu:8125": " saumanasyabahulaś ca bhavati vidvatpraśastaś ca /",
    "T04sanssr_pu:8126": " anusmaraṇīyaṃ cāsya tad dharmadānaṃ bhavati /",
    "T04sanssr_pu:8127": " ime maitreya viṃśatir anuśaṃsā iti //",
    "T04sanssr_pu:8128": " āryaprajñāpāramitāyāṃ tv āha /",
    "T04sanssr_pu:8129": " sacet tvam ānanda śrāvakayānikānāṃ pudgalānāṃ śrāvakabhūmau dharmaṃ deśeyaḥ /",
    "T04sanssr_pu:8130": " tasyāṃ ca dharmadeśanāyāṃ ye trisāhasramahāsāhasre lokadhātau satvās te sarve 'rhatvaṃ sākṣāt kuryus tad adyāpi tvayā me śrāvakeṇa śrāvakakṛtyaṃ na kṛtaṃ syāt /",
    "T04sanssr_pu:8131": " sacet punaḥ tvam ānanda bodhisatvasya mahāsatvasyaikam api prajñāpāramitāpratisaṃyuktaṃ padaṃ deśayeḥ prakāśayer evam ahaṃ tvayā śrāvakeṇārādhitaḥ syāṃ /",
    "T04sanssr_pu:8132": " tayā ca pūrvikayā dharmadeśanayā ye trisāhasramahāsāhasre lokadhātau satvās te sarve",
    "T04sanssr_pu:8133": " 'rhatvaṃ prāpnuyus teṣāṃ cārhatāṃ yad dānamayaṃ puṇyakriyāvastu śīlamayaṃ puṇyakriyāvastu",
    "T04sanssr_pu:8134": " bhāvanāmayaṃ puṇyakriyāvastu /",
    "T04sanssr_pu:8135": " tat kiṃ manyase ānandāpi tu sa bahu puṇyaskandhaḥ /",
    "T04sanssr_pu:8136": " āha /",
    "T04sanssr_pu:8137": " bahu bhagavan bahu sugata /",
    "T04sanssr_pu:8138": " bhagavān āha /",
    "T04sanssr_pu:8139": " ataḥ sa ānanda śrāvakayānikapudgalo bahutaraṃ puṇyaskandhaṃ prasavati yo bodhisatvānāṃ mahāsatvānāṃ prajñāpāramitāpratisaṃyuktaṃ dharmaṃ deśayati",
    "T04sanssr_pu:8140": " ato 'py ānanda bahutaraṃ puṇyaskandhaṃ prasavati yo bodhisatvo mahāsatvo 'parasya bodhisatvasya prajñāpāramitāpratisaṃyuktaṃ dharmaṃ deśayati",
    "T04sanssr_pu:8141": " antaśa ekadivasam api /",
    "T04sanssr_pu:8142": " tiṣṭhatv ānanda ekadivasaḥ /",
    "T04sanssr_pu:8143": " antaśaḥ prāgbhaktam api /",
    "T04sanssr_pu:8144": " tiṣṭhatv ānanda prāgbhaktaṃ /",
    "T04sanssr_pu:8145": " antaśa ekanālikām api /",
    "T04sanssr_pu:8146": " yāvad antaśa ekakṣaṇasaṃnipātam api / peyālaṃ //",
    "T04sanssr_pu:8147": " idam ānanda tasya bodhisatvasya mahāsatvasya dharmadānaṃ sarvaśrāvakayānikānām api sarvapratyekabuddhayānikānāṃ ca pudgalānāṃ kuśalamūlam abhibhavati",
    "T04sanssr_pu:8148": " evaṃ kuśalamūlasamanvāgato bodhisatvo mahāsatvaḥ /",
    "T04sanssr_pu:8149": " evaṃ kuśalamūlaṃ samanvāharann asthānam ānandānnavakāśo yat sa bodhisatvo mahāsatvo vivartetānnuttarāyāḥ samyaksaṃbodheḥ /",
    "T04sanssr_pu:8150": " naitat sthānaṃ vidyatae iti //",
    "T04sanssr_pu:8151": " kathaṃ dharmadānaṃ dātavyaṃ /",
    "T04sanssr_pu:8152": " yathāryasaddharmapuṇḍarīke 'bhihitaṃ /",
    "T04sanssr_pu:8153": " kālena co cintayamānu paṇḍitaḥ praviśya layanaṃ tatha ghaṭṭayitvā /",
    "T04sanssr_pu:8154": " vipaśya dharmaṃ imi sarva yoniśo utthāya deśeta alīnacittaḥ //",
    "T04sanssr_pu:8155": " sukhasthito bhoti sadā vicakṣaṇo sukhaṃ niṣaṇṇas tatha dharma bhāsate /",
    "T04sanssr_pu:8156": " udāraprajñapta karitva āsanaṃ caukṣe manojñe pṛthivīpradeśe //",
    "T04sanssr_pu:8157": " caukṣaṃ ca so cīvara prāvaritvā suraktaraṅgaṃ ca prasannaraṅgaiḥ /",
    "T04sanssr_pu:8158": " āsevakaṃ kṛṣṇa tathā daditvā mahāpramāṇaṃ ca nivāsayitvā //",
    "T04sanssr_pu:8159": " sapādapīṭhasmi niṣadya āsane vicitraduṣyehi susaṃstṛtasmin /",
    "T04sanssr_pu:8160": " sudhautapādaś ca upāruhitvā snigdhena śīrṣeṇa mukhena cāpi //",
    "T04sanssr_pu:8161": " dharmāsane tatra niṣīdiyānaḥ ekāgra satveṣu samaṃ vipaśyan /",
    "T04sanssr_pu:8162": " upasaṃharec citrakathā bahūś ca bhikṣūnaś co bhikṣunikās tathaiva //",
    "T04sanssr_pu:8163": " kilāsitāś cāpi vivarjayīta na cāpi utpādayi khedasaṃjñāṃ /",
    "T04sanssr_pu:8164": " aratiṃ ca sarvāṃ vijahīta paṇḍitaḥ maitrībalaṃ parṣadi bhāvayec ca //",
    "T04sanssr_pu:8165": " bhāṣec ca rātriṃdivam agradharmān dṛṣṭāntakoṭīniyutaiḥ sa paṇḍitaḥ /",
    "T04sanssr_pu:8166": " saṃharṣayet tāṃ ca tathaiva toṣayet na cāpi kiñcit tatra jātu prārthayet //",
    "T04sanssr_pu:8167": " khādyaṃ ca bhojyaṃ ca tathānnapānaṃ vastrāṇi śayyāsanacīvarāṇi /",
    "T04sanssr_pu:8168": " gilānabhaiṣajya na cintayet saḥ na vijñapet parṣadi kiñcid anyat //",
    "T04sanssr_pu:8169": " anyatra cinteya sadā vicakṣaṇaḥ bhaveya buddho 'ham ime ca satvā /",
    "T04sanssr_pu:8170": " etac ca me sarvasukhopadhānaṃ yaṃ dharma śrāvemi hitāya loke //",
    "T04sanssr_pu:8171": " atraivāha //",
    "T04sanssr_pu:8172": " na kasyacid antaśo dharmapremṇāpy adhikataram anugrahaṃ karoti //",
    "T04sanssr_pu:8173": " āryacandrapradīpasūtre 'py āha /",
    "T04sanssr_pu:8174": " adhyeṣayeyur yadi tvāṃ te dharmadānasya kāraṇāt /",
    "T04sanssr_pu:8175": " prathamaṃ vāca bhāṣeyā nāhaṃ vaitulyaśikṣitaḥ //",
    "T04sanssr_pu:8176": " evaṃ tvaṃ vāca bhāṣeyā yuṣme vā vijñapaṇḍitāḥ /",
    "T04sanssr_pu:8177": " kathaṃ mahātmanāṃ śakyaṃ purato bhāṣituṃ mayā //",
    "T04sanssr_pu:8178": " sahasaiṣāṃ na jalpeta tulayitvā tu bhājanaṃ /",
    "T04sanssr_pu:8179": " yadi bhājanaṃ vijānīyāḥ annadhīṣṭo 'pi deśayeḥ //",
    "T04sanssr_pu:8180": " yadi duḥśīlān paśyesi pariṣāyāṃ bahūn sthitān /",
    "T04sanssr_pu:8181": " saṃlekhaṃ mā prabhāṣe tvaṃ varṇaṃ dānasya kīrtayeḥ //",
    "T04sanssr_pu:8182": " bhaveyur yadi cālpecchāḥ śuddhāḥ śīle pratiṣṭhitāḥ /",
    "T04sanssr_pu:8183": " maitraṃ cittaṃ janitvā tvaṃ kuryāḥ saṃlekhikīṃ kathām //",
    "T04sanssr_pu:8184": " parīttā yadi pāpecchāḥ śīlavanto 'tra vistarāḥ /",
    "T04sanssr_pu:8185": " labdhapakṣas tadā bhūtvā varṇaṃ śīlasya kīrtayeḥ / iti //",
    "T04sanssr_pu:8186": " uktaṃ cāryasāgaramatisūtre /",
    "T04sanssr_pu:8187": " tad yathā /",
    "T04sanssr_pu:8188": " same /",
    "T04sanssr_pu:8189": " samavati /",
    "T04sanssr_pu:8190": " śamitaśatru /",
    "T04sanssr_pu:8191": " aṅkure /",
    "T04sanssr_pu:8192": " maṅkure /",
    "T04sanssr_pu:8193": " mārajite /",
    "T04sanssr_pu:8194": " karāḍe /",
    "T04sanssr_pu:8195": " keyūre /",
    "T04sanssr_pu:8196": " oghavati /",
    "T04sanssr_pu:8197": " ohokayati /",
    "T04sanssr_pu:8198": " viśaṭhanirmale /",
    "T04sanssr_pu:8199": " malāpanaye /",
    "T04sanssr_pu:8200": " okhare /",
    "T04sanssr_pu:8201": " kharograse /",
    "T04sanssr_pu:8202": " grasane /",
    "T04sanssr_pu:8203": " hemukhī /",
    "T04sanssr_pu:8204": " parāṅmukhī /",
    "T04sanssr_pu:8205": " āmukhī /",
    "T04sanssr_pu:8206": " śamitāni sarvagrahabandhanāni /",
    "T04sanssr_pu:8207": " nigṛhītāḥ sarvaparapravādinaḥ /",
    "T04sanssr_pu:8208": " vimuktā mārapāśāḥ /",
    "T04sanssr_pu:8209": " sthāpitā buddhamudrāḥ samudghātitāḥ sarvamārāḥ /",
    "T04sanssr_pu:8210": " acalitapadapariśuddhyā vigacchanti sarvamārakarmāṇi //",
    "T04sanssr_pu:8211": " imāni sāgaramate mantrapadāni dharmabhāṇakena supravṛttāni kṛtvā dharmāsanakena supravṛttāni kṛtvā dharmāsananiṣaṇṇena sarvāṃ parṣadaṃ bodhyākārābhinirhṛtayā maitryā spharitvā /",
    "T04sanssr_pu:8212": " ātmani vaidyasaṃjñām utpādya dharme bhaiṣajyasaṃjñāṃ dharmaśravaṇikeṣv āturasaṃjñāṃ",
    "T04sanssr_pu:8213": " tathāgate satpuruṣasaṃjñāṃ dharmanetryāṃ cirasthitikasaṃjñām utpādyemāni mantrapadāny",
    "T04sanssr_pu:8214": " āmukhīkṛtya dharmasaṃkathā karaṇīyā /",
    "T04sanssr_pu:8215": " tasya samantād yo janaśate na māro na mārakāyikā vā devatā upasaṃkramayiṣyanti vicakṣuḥkaraṇe /",
    "T04sanssr_pu:8216": " ye 'py enam upasaṃkramiṣyanti te 'py asya na śakṣyanty antarāyaṃ kartum iti //",
    "T04sanssr_pu:8217": " atraivāha / dharmabhāṇakena caukṣeṇa śucisamudācāreṇa susnātena śucinivāsitena bhavitavyam iti //",
    "T04sanssr_pu:8218": " evaṃ dharmadānaṃ //",
    "T04sanssr_pu:8219": " bodhicittaṃ ca puṇyasya vṛddhihetuḥ samāsataḥ //",
    "T04sanssr_pu:8220": " yathoktam āryaratnakaraṇḍakasūtre /",
    "T04sanssr_pu:8221": " tad yathāpi nāma mañjuśrīr nānāgandhavṛkṣāś ca caturdhātusaṃgṛhītā vivardhante /",
    "T04sanssr_pu:8222": " evam eva mañjuśrīr nānāsaṃbhāropacitaṃ bodhisatvasya kuśalamūlaṃ /",
    "T04sanssr_pu:8223": " bodhicittasaṃgṛhītaṃ sarvajñatāpariṇāmitaṃ vivardhatae / iti //",
    "T04sanssr_pu:8224": " eṣādikā ādikarmikāṇāṃ sahasā bodhisatvaśikṣā smaraṇārtham upadarśitā /",
    "T04sanssr_pu:8225": " vistaratas tu buddhaviṣaya eva //",
    "T04sanssr_pu:8226": " atra cāsyā yathoktāyāḥ śikṣāyāḥ /",
    "T04sanssr_pu:8227": " siddhiḥ samyakprahāṇānām apramādāviyojanāt /",
    "T04sanssr_pu:8228": " smṛtyātha saṃprajanyena yoniśaś cintanena ca //",
    "T04sanssr_pu:8229": " tatrānnutpannānāṃ pāpakānām akuśalānāṃ dharmāṇām annutpādāyaiva chandaṃ janayati vyāyacchati vīryam ārabhate cittaṃ pragṛhṇāti samyakpraṇidadhātīty anena rakṣā //",
    "T04sanssr_pu:8230": " utpannānāṃ ca prahāṇāya chandaṃ janayatīty anena śuddhiḥ /",
    "T04sanssr_pu:8231": " annutpannānāṃ kuśalānāṃ dharmāṇām utpādāya chandaṃ janayati /",
    "T04sanssr_pu:8232": " yāvad utpannānāṃ ca sthitaye bhūyobhāvāya chandaṃ janayatīty ādi /",
    "T04sanssr_pu:8233": " anena vṛddhiḥ /",
    "T04sanssr_pu:8234": " etāni ca nityam apramādādhiṣṭhitāni kāryāṇi sarvakuśalamūlānāṃ tanmūlatvāt //",
    "T04sanssr_pu:8235": " yathoktam āryacandrapradīpasūtre /",
    "T04sanssr_pu:8236": " yāvanta dharmāḥ kuśalāḥ prakīrtitāḥ śīlaśrutaṃ tyāgu tathaiva kṣāntiḥ /",
    "T04sanssr_pu:8237": " sarveṣu mūlaṃ hy ayam apramādo nidhānalambhaḥ sugatena deśita / iti //",
    "T04sanssr_pu:8238": " ko 'yam apramādo nāma /",
    "T04sanssr_pu:8239": " iṣṭavighātāniṣṭāgamaśaṅkāpūrvakaṃ pratikāratātparyaṃ /",
    "T04sanssr_pu:8240": " tad yathā tīvrakopaprasādasya rājño bhaiṣajyatailaparipūrṇabhājanaṃ gṛhītvā picchilasaṃkrameṇa bhṛtyasya gacchataḥ //",
    "T04sanssr_pu:8241": " uktaṃ hy āryatathāgataguhyasūtre /",
    "T04sanssr_pu:8242": " tatra katamo 'pramādo /",
    "T04sanssr_pu:8243": " yad indriyasaṃvaraḥ /",
    "T04sanssr_pu:8244": " sa cakṣuṣā rūpāṇi dṛṣṭvā na nimittagrāhī bhavati /",
    "T04sanssr_pu:8245": " nānuvyañjanagrāhī /",
    "T04sanssr_pu:8246": " evaṃ yāvan manasā dharmān vijñāya na nimittagrāhī bhavati /",
    "T04sanssr_pu:8247": " nānuvyañjanagrāhī /",
    "T04sanssr_pu:8248": " sarvadharmeṣv āsvādaṃ cādīnavaṃ ca niḥśaraṇaṃ ca yathābhūtaṃ prajānāti /",
    "T04sanssr_pu:8249": " ayam ucyate 'pramādaḥ //",
    "T04sanssr_pu:8250": " punar aparam apramādo yat svacittasya damanaṃ paracittasyārakṣā kleśarater aparikarmaṇā dharmarater anuvartanaṃ yāvad ayam ucyate 'pramādaḥ",
    "T04sanssr_pu:8251": " yasya guhyakādhipate śraddhā cāpramādaś ca tasyānulomikena vīryeṇa kāryaṃ /",
    "T04sanssr_pu:8252": " yena tān apramādakāraṇān śraddhākāraṇāṃś ca dharmān samudānayati /",
    "T04sanssr_pu:8253": " yasya guhyakādhipate śraddhā cāpramādaś ca vīryaṃ ca tena smṛtisaṃprajanye yogaḥ karaṇīyaḥ /",
    "T04sanssr_pu:8254": " yena smṛtisaṃprajanyena sarvān bodhipakṣān dharmān na vipraṇāśayati /",
    "T04sanssr_pu:8255": " yasya guhyakādhipate śraddhā cāpramādaś ca vīryaṃ ca smṛtisaṃprajanyaṃ ca tena yoniśaḥ prayoge yogaḥ karaṇīyaḥ /",
    "T04sanssr_pu:8256": " yoniśaḥ prayukto hi guhyakādhipate bodhisatvo yad asti tad astīti prajānāti /",
    "T04sanssr_pu:8257": " yan nāsti tan nāstīti prajānāti /",
    "T04sanssr_pu:8258": " yāvad asti saṃvṛtyā cakṣur ity ādi //",
    "T04sanssr_pu:8259": " tathātraivāha /",
    "T04sanssr_pu:8260": " sadāpramādo hy amṛtasya mūlaṃ satvārthayuktasya ca bodhicittaṃ /",
    "T04sanssr_pu:8261": " yad yoniśaś caiva vivekacittam aparigrahaḥ sarvasukhasya mūlam iti //",
    "T04sanssr_pu:8262": " āha ca / parātmasamatābhyāsād bodhicittaṃ dṛḍhībhavet /",
    "T04sanssr_pu:8263": " āpekṣikaṃ parātmatvaṃ pārāvāraṃ yathāmṛṣā //",
    "T04sanssr_pu:8264": " tatkūlaṃ na svataḥ pāraṃ kim apekṣyāstv apāratā /",
    "T04sanssr_pu:8265": " ātmatvaṃ na svataḥ siddhaṃ kim apekṣya paro bhavet //",
    "T04sanssr_pu:8266": " tadduṣkhena na me bādhety ato yadi na rakṣasi /",
    "T04sanssr_pu:8267": " nāgāmikāyaduṣkhāt te bādhā tat kena rakṣasi //",
    "T04sanssr_pu:8268": " aham eva tadāpīti mithyeyaṃ parikalpanā /",
    "T04sanssr_pu:8269": " anya eva mṛto yasmād anyas tatra prajāyate //",
    "T04sanssr_pu:8270": " anyaś cej jāyate tatra kiṃ puṇyena prayojanaṃ /",
    "T04sanssr_pu:8271": " yūnaḥ kiṃ vṛddhakāyasya sukhāya dhanasaṃcayaiḥ //",
    "T04sanssr_pu:8272": " mṛte garbhagate tāvad anyo bālaḥ prajāyate /",
    "T04sanssr_pu:8273": " mṛte bālye kumāratvaṃ tannāśāyāgato yuvā //",
    "T04sanssr_pu:8274": " tannāśāc cāgato vṛddhaḥ /",
    "T04sanssr_pu:8275": " ekaḥ kāyaḥ kathaṃ mataḥ /",
    "T04sanssr_pu:8276": " evaṃ pratikṣaṇaṃ cānyaḥ kāyaḥ keśanakhādivat //",
    "T04sanssr_pu:8277": " atha bālyāparityāgād bālo yāti kumāratāṃ /",
    "T04sanssr_pu:8278": " kāyasvabhāvo vaktavyo yo 'vasthārahitaḥ sthitaḥ /",
    "T04sanssr_pu:8279": " kāyaś cet pratimākāraḥ pesībhasmasu nāsti saḥ //",
    "T04sanssr_pu:8280": " sūkṣmabhāvena cet tatra sthaulyaṃ tyaktvā vyavasthitaḥ /",
    "T04sanssr_pu:8281": " anirdeśyaḥ svataḥ prāptaḥ /",
    "T04sanssr_pu:8282": " kāya ity ucyate na saḥ //",
    "T04sanssr_pu:8283": " tatra cintaiva me nāsti dṛśyakāyas tu nāśavān /",
    "T04sanssr_pu:8284": " avasthābhiś ca saṃbandhaḥ saṃvṛtyā caiva dṛśyate //",
    "T04sanssr_pu:8285": " āgamāc ca tad astitvaṃ yuktyāgamanivāritam /",
    "T04sanssr_pu:8286": " na guṇavyatirekeṇa pradhānaṃ vidyate yataḥ //",
    "T04sanssr_pu:8287": " na ca trīṇi pradhānāni tathā sattā guṇā api /",
    "T04sanssr_pu:8288": " pratyekaṃ tryātmakās te 'pi śeṣaṃ naikavidhaṃ jagat //",
    "T04sanssr_pu:8289": " acetanaṃ ca vastrādi tatsukhādyātmakaṃ katham /",
    "T04sanssr_pu:8290": " sukhāder na paṭṭotpattiḥ paṭṭādes tu sukhādayaḥ /",
    "T04sanssr_pu:8291": " paṭṭādīnām ahetutvād abhāvas tatsukhaṃ kutaḥ //",
    "T04sanssr_pu:8292": " tasmād āgamayuktibhyāṃ anityaṃ sarvasaṃskṛtaṃ /",
    "T04sanssr_pu:8293": " tad dhetuphalasaṃbandhaḥ pratyakṣatvān na sādhyate //",
    "T04sanssr_pu:8294": " svasaṃtāne ca dṛṣṭo 'sau nityeṣu ca kathaṃ yathā /",
    "T04sanssr_pu:8295": " param aṇus [doubtful] tu naiko 'sti digbhedānupapattitaḥ //",
    "T04sanssr_pu:8296": " dīpatailaṃ kṣayaṃ yāti kṣīyamānaṃ na lakṣyate /",
    "T04sanssr_pu:8297": " evaṃ bhāvā na lakṣyante kṣīyamānāḥ pratikṣaṇaṃ //",
    "T04sanssr_pu:8298": " saṃtānaḥ samudāyaś ca paṅktisenādivan mṛṣā /",
    "T04sanssr_pu:8299": " tatrābhyāsād ahaṃkāraḥ parasmin kiṃ na jāyate //",
    "T04sanssr_pu:8300": " tasmād evaṃ jagat jñeyaṃ yathāyatanasaṃcayaḥ /",
    "T04sanssr_pu:8301": " aprāptam eva tad duṣkhaṃ pratikāryaṃ parātmanoḥ //",
    "T04sanssr_pu:8302": " ayuktam api ced etat svātmany astītaratra na /",
    "T04sanssr_pu:8303": " yad ayuktaṃ nivartyaṃ tat svam anyad vā yathābalaṃ //",
    "T04sanssr_pu:8304": " kṛpayā bahu duṣkhaṃ cet kasmād utpādyate balāt /",
    "T04sanssr_pu:8305": " jagadduṣkhaṃ nirūpyedaṃ kṛpāduṣkhaṃ kathaṃ bahu //",
    "T04sanssr_pu:8306": " evaṃ bhāvitasaṃtānāḥ paraduṣkhasamapriyāḥ /",
    "T04sanssr_pu:8307": " avīcīm avagāhante haṃsāḥ padmavanaṃ yathā //",
    "T04sanssr_pu:8308": " satveṣu mucyamāneṣu ye te prāmodyasāgarāḥ /",
    "T04sanssr_pu:8309": " tair eva nanu paryāptaṃ mokṣeṇāpy arasena kim //",
    "T04sanssr_pu:8310": " evaṃ parārthaṃ kṛtvāpi na mado na ca vismayaḥ /",
    "T04sanssr_pu:8311": " na vipākaphalākāṅkṣā parārthaikāntatṛṣṇayā [doubtful] //",
    "T04sanssr_pu:8312": " daśadiksatvasaṃpattir ātmīyāsya na saṃśayaḥ /",
    "T04sanssr_pu:8313": " nāsty erṣyāvakāśo 'pi parasaukhye svasaṃjñayā //",
    "T04sanssr_pu:8314": " pareṣām ātmano vāpi sāmānyā pāpadeśanā /",
    "T04sanssr_pu:8315": " puṇyānumodanā caivaṃ buddhādhyeṣaṇayācanaṃ //",
    "T04sanssr_pu:8316": " pariṇāmanam apy evaṃ nirviśeṣaṃ pravartate /",
    "T04sanssr_pu:8317": " puṇyaṃ pravartate tasmād annantaṃ satvadhātuvat //",
    "T04sanssr_pu:8318": " ayaṃ sa mārgapravaraḥ kṣemānantasukhotsavaḥ /",
    "T04sanssr_pu:8319": " bodhisatvamahāsārtha kalilaprītivardhanaḥ //",
    "T04sanssr_pu:8320": " pālyamānaś ca satataṃ vajrapāṇyātiyāntrikaiḥ /",
    "T04sanssr_pu:8321": " māragulmikasaṃtrāsajananair buddhakiṃkaraiḥ //",
    "T04sanssr_pu:8322": " saṃbuddharājatanayā bodhicittarathasthitāḥ /",
    "T04sanssr_pu:8323": " vahante tena mārgeṇa stūyamānāḥ surādibhiḥ //",
    "T04sanssr_pu:8324": " tasmād ātmatvam āropya satveṣv abhyāsayogataḥ /",
    "T04sanssr_pu:8325": " parātmaduṣkhaśāntyartham ātmādīn sarvathotsṛjet //",
    "T04sanssr_pu:8326": " tṛṣṇā parigraho yasya tasya duṣkhaṃ na śāmyati /",
    "T04sanssr_pu:8327": " pariṇāmavināśitvāt sa duṣkhajanako yataḥ //",
    "T04sanssr_pu:8328": " loke duṣkhāgnitapte ca kā ratiḥ susukhe bhavet /",
    "T04sanssr_pu:8329": " samantād dahyamānasya nakhādāhe 'pi kiṃ sukham //",
    "T04sanssr_pu:8330": " ātmatṛṣṇā ca sarveṣāṃ duṣkhāṇāṃ mūlam uttamaṃ /",
    "T04sanssr_pu:8331": " tasmān nihanmi tām eva satvebhyaḥ svārtham utsṛjan //",
    "T04sanssr_pu:8332": " tad agradūtī jñātecchā jetavyā sarvayatnataḥ /",
    "T04sanssr_pu:8333": " ātmatatvasmṛtiṃ kṛtvā pratītyotpādacintayā //",
    "T04sanssr_pu:8334": " yad bhayān notsṛjāmy etat tad evādadato bhayaṃ /",
    "T04sanssr_pu:8335": " pratikṣaṇaṃ hi yāty eva kāyaś cittaṃ ca me yataḥ //",
    "T04sanssr_pu:8336": " yadi nityāpy anityena nirmalā malavāhinā /",
    "T04sanssr_pu:8337": " bodhiḥ kāyena labhyeta nanu labdhā mayaiva sā //",
    "T04sanssr_pu:8338": " evam ātmānam utsṛjya sarvasatvārtham ācaret /",
    "T04sanssr_pu:8339": " bhaiṣajyapratimākalpo lokadharmeṣv acintakaḥ //",
    "T04sanssr_pu:8340": " sarvasatvārthamantritve svaprajñāṃ viniyojayet /",
    "T04sanssr_pu:8341": " yuktyā saṃrakṣya tu dravyaṃ satveṣu vopayojayet //",
    "T04sanssr_pu:8342": " svakāye parakāye vā yad duṣkhaṃ neha duṣkhakṛt /",
    "T04sanssr_pu:8343": " satvānāṃ bhogavighnatvāt kleśāḥ śodhyāḥ prayatnataḥ /",
    "T04sanssr_pu:8344": " lokopajīvyāt sattīrthād [doubtful] bhujaṅgakuṇapā iva //",
    "T04sanssr_pu:8345": " puṇyakṣetram idaṃ śuddhaṃ saṃpatsasyamahāphalaṃ /",
    "T04sanssr_pu:8346": " sukhadurbhikṣasaṃtaptaṃ jagat saṃtarpayiṣyati //",
    "T04sanssr_pu:8347": " lābhasatkārakāyādi tyaktaṃ nanujane [doubtful] mayā /",
    "T04sanssr_pu:8348": " kopaḥ kasyārtham adyāpi mṛṣā vā tan mayoditam //",
    "T04sanssr_pu:8349": " svārthaghneṣu yadi dveṣaḥ kṛpā kutra bhaviṣyati /",
    "T04sanssr_pu:8350": " nirdayasyāpi kaḥ kopaḥ parārtho yadi naśyati //",
    "T04sanssr_pu:8351": " ākrośādikṣamāḥ satyam ikṣukas tūrikādayaḥ /",
    "T04sanssr_pu:8352": " svāmyasanena durnyastā nopabhogyā bhavanti te //",
    "T04sanssr_pu:8353": " cintayati pratīkāraṃ na ca svāmihitecchayā /",
    "T04sanssr_pu:8354": " nāpi saṃcodayaty enaṃ bhogārthaṃ nopayāti ca //",
    "T04sanssr_pu:8355": " anusmṛtyopasmṛtyaitān akṛṣṭoptā jinātmajāḥ /",
    "T04sanssr_pu:8356": " nānāviṣayadhātūnāṃ sārvendriyamahāgadān //",
    "T04sanssr_pu:8357": " vijñapya smārayitvaitān kruddhān apy upakāriṇaḥ /",
    "T04sanssr_pu:8358": " svabhāvātyaktamādhuryāḥ sukhayanty eva duṣkhitān //",
    "T04sanssr_pu:8359": " dhātavaḥ pañca bhūvāritejo 'nilakhasaṃjñitāḥ /",
    "T04sanssr_pu:8360": " yāvat satvāḥ sthitās tāvat sarveṣām arthakāriṇaḥ //",
    "T04sanssr_pu:8361": " sarvaduścaritenaiṣāṃ satvārthād vinivartanaṃ /",
    "T04sanssr_pu:8362": " evam etān karomy eṣa dhātūn ṣaḍ api nirvyathān //",
    "T04sanssr_pu:8363": " yāvad ākāśaniṣṭasya niṣṭhā lokasya saṃbhavet /",
    "T04sanssr_pu:8364": " tāvat sthāsyāmi lokārthaṃ kurvan jñānapuraḥsaraḥ //",
    "T04sanssr_pu:8365": " ātmācāryo 'nuśiyaṣyād dhi sadātmānaṃ suśiṣyavat /",
    "T04sanssr_pu:8366": " apṛṣṭvā cātmanātmānaṃ balenārakṣitakriyaḥ //",
    "T04sanssr_pu:8367": " ka eva mama duṣkhena duṣkhī syān me bhayād bhayī /",
    "T04sanssr_pu:8368": " taddoṣānuśayajño vā yathātmagurur ātmanaḥ //",
    "T04sanssr_pu:8369": " avirāgy apalāyī ca karuṇāviṣayo 'pi vā /",
    "T04sanssr_pu:8370": " nityasaṃnihitaś cāpi śiṣya ātmasamaḥ kutaḥ //",
    "T04sanssr_pu:8371": " kleśonmatto 'tha mohāndhaḥ prapātabahule pathi /",
    "T04sanssr_pu:8372": " skhalan pade pade śocyaḥ para ātmā ca sarvadā //",
    "T04sanssr_pu:8373": " skhalitānveṣaṇaṃ tasmāt samānavyasanāj janāt /",
    "T04sanssr_pu:8374": " na yuktaṃ yujyate tv atra guṇān dṛṣṭvādbhutaṃ mahat //",
    "T04sanssr_pu:8375": " naikena śakyam ādātuṃ mayā doṣamahodadhiḥ /",
    "T04sanssr_pu:8376": " kṛtyam anyair mamaivātra ko 'nyadoṣeṣu mekṣaṇaḥ //",
    "T04sanssr_pu:8377": " paracodanadakṣāṇām annadhīṣṭopakāriṇāṃ /",
    "T04sanssr_pu:8378": " vākyaṃ mūrdhnā pratīcchāmi sarvaśiṣyo bhavāmy ahaṃ //",
    "T04sanssr_pu:8379": " saṃgrāmo hi mamaikasya bahubhiḥ kleśaśatrubhiḥ /",
    "T04sanssr_pu:8380": " tatraikena raṇāsaktam anye nighnanti māṃ sukham //",
    "T04sanssr_pu:8381": " tatra yaḥ pṛṣṭhato bhītiṃ śrāvayed anyato 'pi vā /",
    "T04sanssr_pu:8382": " pradviṣṭo vā prasanno vā same prāṇapradaḥ suhṛt //",
    "T04sanssr_pu:8383": " alisaṃhātanīlena cīrabhāraṇabhāriṇā /",
    "T04sanssr_pu:8384": " vicitrasurabhisphītapuṣpaśekharahāriṇā //",
    "T04sanssr_pu:8385": " yugapat sarvadigbuddhakṣetrasāgaracāriṇā /",
    "T04sanssr_pu:8386": " balinā pratikāryeṇa sarvamārāpahāriṇā //",
    "T04sanssr_pu:8387": " narakapretasaṃtāpapraśamonmuktavāriṇā /",
    "T04sanssr_pu:8388": " saṃsāragahanāntasthabhavyasatvārthasāriṇā //",
    "T04sanssr_pu:8389": " jagannetrocchavotpādibalālaṅkāradhāriṇā /",
    "T04sanssr_pu:8390": " viduṣā bālavapuṣā lokavismayakāriṇā //",
    "T04sanssr_pu:8391": " mañjuśrī saṃjñakaṃ yat tat piṇḍībhūtaṃ jagaddhitaṃ /",
    "T04sanssr_pu:8392": " sarveṇaivātmabhāvena namas tasmai punaḥ punaḥ //",
    "T04sanssr_pu:8393": " annekaduṣkhasaṃtaptaprahlādanamahāhradaṃ /",
    "T04sanssr_pu:8394": " trailokyatṛṣṇāpātālaprapūraṇamahāmbudam //",
    "T04sanssr_pu:8395": " jagadiṣṭaphalasphītadaśadikkalpapādapaṃ /",
    "T04sanssr_pu:8396": " prārthitaprāptisaṃhṛṣṭajagannetrotpalārcitaṃ //",
    "T04sanssr_pu:8397": " vismayodgataromāñcair bodhisatvaśataiḥ stutam /",
    "T04sanssr_pu:8398": " mañjuśriyaṃ namasyāmi praṇāmair uttarottaraiḥ //",
    "T04sanssr_pu:8399": " niḥśeṣaduṣkhavaidyāya sukhasattrapradāyine /",
    "T04sanssr_pu:8400": " sarvākāropajīvyāya mañjughoṣāya te namaḥ //",
    "T04sanssr_pu:8401": " iti jinatanayānāṃ sarvathātyadbhutānāṃ caritam upanibdhyopārjitaṃ yac chubhaṃ me /",
    "T04sanssr_pu:8402": " bhavatu sukham annantaṃ dehināṃ tena yāvat sugatapadam annantavyomasīmādhipatyaṃ //",
    "T04sanssr_pu:8403": " puṇyavṛddhiḥ samāptā //",
    "T04sanssr_pu:8404": " samāptaś cāyaṃ bodhisatvavinayo 'nnekasūtrāntoddhṛtaḥ śikṣāsamuccaya iti //"
}