{
    "GSP28jsbh3-1u:0": " (B1) śrīḥ /",
    "GSP28jsbh3-1u:1": " bhāṭṭadīpikā /",
    "GSP28jsbh3-1u:2": " --- /// --- prabhāvalīvyākhyāsaṃvalitā /",
    "GSP28jsbh3-1u:3": " tatra tṛtīyādhyāyasya prathamaḥ pādaḥ /",
    "GSP28jsbh3-1u:4": " (1 adhikaraṇam / ) (a.3 pā.1 adhi.1)",
    "GSP28jsbh3-1u:5": " athātaḥ śeṣalakṣaṇam / Jaim_3,1.1 /",
    "GSP28jsbh3-1u:6": " tadevaṃ ṣaṭpramāṇake karmabhede nirūpite saṃprati śeṣinirūpitaṃ śeṣatvāparaparyāyamaṅgatvaṃ nirūpyate /",
    "GSP28jsbh3-1u:7": " bhinnānāṃ hi tat saṃbhavati nābhinnānāmiti tannirūpaṇasya tatra hetutvam /",
    "GSP28jsbh3-1u:8": " yadyapi ca dravyakarmaṇormitho 'ṅgāṅgibhāve na pūrvoktanirūpaṇasya hetutā;",
    "GSP28jsbh3-1u:9": " tathāpiaṅgatvasāmānādhikaraṇyena hetutāmādāyaiva saṅgatyupapattāvavacchedakāvacchedena tadasattve 'pi na kaścidvirodhaḥ /",
    "GSP28jsbh3-1u:10": " aṃśa eva hetutvaṃ,",
    "GSP28jsbh3-1u:11": " aṃśāntare tu tu tatprasaṅgānnirūpaṇamityapi bodhyam /",
    "GSP28jsbh3-1u:12": " aṅgatvameva vādhyāyārtho 'ṅgitvaṃ tvarthāt /",
    "GSP28jsbh3-1u:13": " tadapi ca śrutyādiṣaṭpramāṇakaṃ,",
    "GSP28jsbh3-1u:14": " atideśapramāṇakasyehāvicāryatvāt /",
    "GSP28jsbh3-1u:15": " taccānekaprakārakaṃ vicāryate /",
    "GSP28jsbh3-1u:16": " aṅgatvalakṣaṇam śeṣapadaśakyatvāvacchedakam,",
    "GSP28jsbh3-1u:17": " aṅgāṅgitayoravacchedakam,",
    "GSP28jsbh3-1u:18": " śrutyādīni ca ṣaṭ aṅgatve pramāṇāni,",
    "GSP28jsbh3-1u:19": " tayorvirodhe balābalam,",
    "GSP28jsbh3-1u:20": " virodhaśca kvāsti kva nāstītyādi // 3 // 1 //",
    "GSP28jsbh3-1u:21": " iti prathamaṃ pratijñādhikaraṇam //",
    "GSP28jsbh3-1u:22": " (B2) ajñānatimiradhvaṃsi satyajñānaprakāśakam /",
    "GSP28jsbh3-1u:23": " sarvābhīṣṭapradaṃ naumi śrīrūpaṃ sundaraṃ mahaḥ // 1 //",
    "GSP28jsbh3-1u:24": " yo vedaśāstrārṇavapāradṛśvā yajñādikarmācaraṇe 'tidakṣaḥ /",
    "GSP28jsbh3-1u:25": " sadāśivārādhanaśuddhacittastaṃ bālakṛṣṇaṃ pitaraṃ namāmi // 2 //",
    "GSP28jsbh3-1u:26": " śrīkhaṇḍadevaṃ praṇipatya sadguruṃ mīmāṃsakasvāntasarojabhāskaram /",
    "GSP28jsbh3-1u:27": " atyantasaṃkṣiptapadārthatatkṛtau prabhāvalīṭippaṇamātanobhyaham // 3 //",
    "GSP28jsbh3-1u:28": " yadyapyatra guroḥ kṛtāvapi mayāpyudbhāvyate kācanā- saṃbhūtistadapi pracāracature naiṣā purobhāgitā /",
    "GSP28jsbh3-1u:29": " kintu kṣmātilakāḥ kuśāgradhiṣaṇāḥ siddhāntabaddhādarāḥ madvākyaṃ parihṛtya tatkṛtimalaṅkurvantviyaṃ me matiḥ // 4 //",
    "GSP28jsbh3-1u:30": " yadyapyathaśabdasya ānantaryapūrvaprakṛtāpekṣitvamadhikāraśceti trayor'thāḥ;",
    "GSP28jsbh3-1u:31": " tathāpi jijñāsāsūtre śabdena nirdiṣṭasyaiva pūrvaprakṛtaniyame satyadhyayanasya pūrvaṃ",
    "GSP28jsbh3-1u:32": " śabdena nirdiṣṭatvābhāvena pūrvaprakṛtāpekṣārthatvānupapatteḥ jijñāsāyāśca pramāṇaparatantratvena",
    "GSP28jsbh3-1u:33": " kṛtisādhyatvābhāvāt śabdavyāpāradvārā adhikārāsaṃbhavāt vicāralakṣaṇāyāṃ pramāṇābhāvācca",
    "GSP28jsbh3-1u:34": " tadubhayārthatvamanaṅgīkṛtya ānantaryārthatvamevāthaśabdasya svīkṛtam,",
    "GSP28jsbh3-1u:35": " prakṛte tu śeṣatvanirūpaṇaparaśabdavyāpārasaṃbhavenādhikārārthatvopapatteḥ tasyaca",
    "GSP28jsbh3-1u:36": " bhedalakṣaṇānantarameva kriyamāṇatvenānantaryasya tadupajīvyatvenaca pūrvaprakṛtāpekṣatvasyārthādeva",
    "GSP28jsbh3-1u:37": " siddherna tadarthakatvamapyāśrayaṇīyam //",
    "GSP28jsbh3-1u:38": " taduktaṃ vārtike ------- “evamarthadvaye tāvadathaśabdasya varṇite /",
    "GSP28jsbh3-1u:39": " saṃbandho 'dhyāyayorukto yadvārthāt siddha eva saḥ //",
    "GSP28jsbh3-1u:40": " tataścāpunaruktatvādvakṣyamāṇārthagocarā /",
    "GSP28jsbh3-1u:41": " adhikārārthatā vaktumathaśabdasya vakṣyate” iti //",
    "GSP28jsbh3-1u:42": " evamathaśabdārthaṃ sūcayan sukhagrahaṇāya vṛttavartiṣyamāṇārthaṃ pratijānīte ------- tadevamiti //",
    "GSP28jsbh3-1u:43": " “śeṣasyaivādhikāro 'tra yukto nānyasya kasya cit /",
    "GSP28jsbh3-1u:44": " śeṣadhīsiddhyapekṣatvādanyalakṣaṇavākdhiyāmi“ti vārtikoktāvasaraṃ sūcayituṃ -------- saṃpratītyuktam /",
    "GSP28jsbh3-1u:45": " yadyapyanyonyasaṃbandhāt śeṣaśeṣiṇorubhayorapi jñānāya nirūpaṇamāvaśyakam,",
    "GSP28jsbh3-1u:46": " pratyuta prādhānyāt śeṣinirūpaṇameva kartuṃ yuktamitisūtre śeṣalakṣaṇamityuktamayuktamityāśaṅkānirāsāya ------- śeṣinirūpitetyādyuktam /",
    "GSP28jsbh3-1u:47": " śeṣo 'syāstītimatvarthatayā viśiṣṭaśeṣinirūpaṇe kartavye viśeṣaṇavidhayā śeṣasya",
    "GSP28jsbh3-1u:48": " nirūpaṇāvaśyakatvāt tannirūpaṇe cārthādeva śeṣinirūpaṇasiddheḥ śrutyādipramāṇānāṃ",
    "GSP28jsbh3-1u:49": " ca śeṣatva eva vyāpārāt tatsamavāye balābalasya ca śeṣiṇyaviruddhatvena śeṣa eva",
    "GSP28jsbh3-1u:50": " saṃbhavādāvaśyakaṃ śeṣanirūpaṇameva kartavyamabhipretya sūtre tanmātrapratijñānam /",
    "GSP28jsbh3-1u:51": " tatraca vakṣyamāṇalakṣaṇāṅgatvaghaṭakībhūtoddeśyatāśālitvarūpaśeṣitvasyār'thādeva nirūpaṇamiti na virodhaḥ /",
    "GSP28jsbh3-1u:52": " etena ------- śeṣitvajñānasya nāntarīyasiddhikatvamupapāditavatopi somanāthasya tannirūpaṇe 'pyadhyāyārthatvoktiḥ vārtikaviruddhatvāt ---------- apāsteti bhāvaḥ //",
    "GSP28jsbh3-1u:53": " sūtre śeṣapade bhāvapradhānatvasya anantādhyāhārādyarthaparatvābhāvasyaca sūcanena",
    "GSP28jsbh3-1u:54": " śeṣatvamaṅgatvaṃ lakṣyate yenādhyāyena taṃ vakṣyāma iti sūtrārthamabhipretyāha --------- śeṣatveti //",
    "GSP28jsbh3-1u:55": " sautrātaḥśabdasiddhāṃ pūrvottarādhyāyārthanirūpaṇayoḥ hetuhetumadbhāvasaṃgatiṃ darśayati -------- bhinnānāmiti /",
    "GSP28jsbh3-1u:56": " dravyakarmaṇoriti //",
    "GSP28jsbh3-1u:57": " dadhyādidravyāṇāṃ tathā karmaṇāṃ lokasiddhabhedavatāṃ dvitīye 'nirūpitabhedānāṃ mithaḥ aṅgāṅgibhāva ityarthaḥ /",
    "GSP28jsbh3-1u:58": " karmaṇāmeva mitho 'ṅgāṅgibhāvanirūpaṇasya dvitīyādhyāyasiddhabhedanirūpaṇādhīnatvāt sāmānādhikaraṇyena saṅgatyupapattyā pariharati tathāpīti",
    "GSP28jsbh3-1u:59": " dravyādyaṅgatvanirūpaṇasya asmin pakṣe asaṅgatyāpattiṃ parihartuṃ pakṣāntaramāha ------- aṃśa eveti //",
    "GSP28jsbh3-1u:60": " śeṣatvamātranirūpaṇasya adhyāyārthatvenetyādiḥ //",
    "GSP28jsbh3-1u:61": " pramāṇanirūpaṇasya kariṣyamāṇasyādhyāyasaṅgatiṃ pariharannāha -------- taccāneketi //",
    "GSP28jsbh3-1u:62": " tataśca śeṣatvalakṣaṇapratijñayaiva tatsaṃbandhivicārajātasya kariṣyamāṇasya sarvasya pratijñāyā apyadhyāyārthatvānna tasyāsaṅgatirityarthaḥ",
    "GSP28jsbh3-1u:63": " tatra bhāṣye kaḥ śeṣaḥ kena hetunā śeṣaḥ kathaṃ ca viniyujyate ityādīni ca viniyoge kāraṇānīha vakṣyante /",
    "GSP28jsbh3-1u:64": " teṣāṃ ca balāvadabalavattā /",
    "GSP28jsbh3-1u:65": " etattātparyeṇānyadapyupodghātādinetyanekaprakāratā darśitā /",
    "GSP28jsbh3-1u:66": " tatra ḥśeṣaḥ parārthatvādḥiti uttarasūtre pañcamyantena hetūpādānadvārā lakṣaṇasyoktasya",
    "GSP28jsbh3-1u:67": " śābdatvapratītestenaiva arthātsiddhasya svarūpasyārthikatvamabhipretya svarūpakathanaparasyāpi",
    "GSP28jsbh3-1u:68": " bhāṣyasyārthikābhiprāyakatāṃ sūcayan lakṣaṇaparatayā vyākhyānaṃ darśayati ----------",
    "GSP28jsbh3-1u:69": " aṅgatvalakṣaṇamiti //",
    "GSP28jsbh3-1u:70": " yena pravṛttinimittena hetunā śeṣapadaṃ prayājādiṣu prayujyate,",
    "GSP28jsbh3-1u:71": " taccheṣapadaśakyatāvacchedakamevetyabhipretya dvitīyapratijñāparabhāṣyārthamāha ------- śeṣapadeti //",
    "GSP28jsbh3-1u:72": " avaghātādikaṃ śrutyādibhirviniyujyamānaṃ śrutarūpāvacchinnoddeśyatābādhena sarveṣu",
    "GSP28jsbh3-1u:73": " viniyujyate uta tadabhāvenetyarthakatṛtīyapratijñāparabhāṣyasya tātparyārthaṃ darśayati",
    "GSP28jsbh3-1u:74": " --------- aṅgāṅgitayoriti //",
    "GSP28jsbh3-1u:75": " etattātparyeṇānyadapyupodghātādineti bhāṣyasūcitaṃ pratijñāntaramāha -------- virodhaśceti //",
    "GSP28jsbh3-1u:76": " ādipadena virodhāvirodhavicāraprasaktānuprasaktyā kariṣyamāṇavicārasya saṃgrahaḥ //",
    "GSP28jsbh3-1u:77": " iti prathamaṃ pratijñādhikaraṇam //",
    "GSP28jsbh3-1u:78": " ------------- (B1) (2 adhikaraṇam)(a.3 pā.1 adhi.2)",
    "GSP28jsbh3-1u:79": " śeṣaḥ parārthatvāt / Jaim_3,1.2 /",
    "GSP28jsbh3-1u:80": " ihādyaṃ prakāradvayaṃ nirūpyate /",
    "GSP28jsbh3-1u:81": " yadeva hi aṅgatvalakṣaṇaṃ tadeva śeṣapadaśakyatāvacchedakaṃ nānyat /",
    "GSP28jsbh3-1u:82": " tatrāṅgatvaṃ nāma pārārthyam /",
    "GSP28jsbh3-1u:83": " tacca yaduddeśapravṛttakṛtikārakatvena vihitaṃ yattatvaṃ tadaṅgatvam /",
    "GSP28jsbh3-1u:84": " svargoddeśapravṛttapuruṣakṛtau yāgānukūlāyāṃ kārakatvena vidhyanvayācca yāge lakṣaṇasamanvayaḥ /",
    "GSP28jsbh3-1u:85": " pradhānoddeśapravṛttapuruṣakṛtau prayājādyanukūlāyāṃ prayājādeḥ kārakatvena vidhyanvayācca prayājādāvapi saḥ /",
    "GSP28jsbh3-1u:86": " dravyaguṇakālakartṛdeśādau ca yāgādyuddeśyayāgānukūlakṛtau karaṇatvakartṛtvādhikaraṇatvādikārakatvena vidheyatvādyāgāṅgatvāvighātaḥ /",
    "GSP28jsbh3-1u:87": " ṣaṣṭhīsthale ca saṃbandhasāmānyābhidhāne 'pi kārakatva eva paryavasānānnāvyāptiḥ /",
    "GSP28jsbh3-1u:88": " nimittasya ca kriyānvayino 'pi kārakatvābhāvānnāṅgatvāpattiḥ /",
    "GSP28jsbh3-1u:89": " nimittasyānuṣṭhāpakatvākhyoddeśyatve 'pi ripsitatvākhyoddeśyatvābhāvācca na yāgasya nimittāṅgatvam /",
    "GSP28jsbh3-1u:90": " lakṣaṇe tādṛśyā evoddeśyatāyā vivakṣitatvāt /",
    "GSP28jsbh3-1u:91": " uddeśyatāpadenaiva ca karmakārakalābhāt kārakapadaṃ tadatiriktaparam /",
    "GSP28jsbh3-1u:92": " kṛṣyāderapi yāgakṛtikārakatvādaṅgatvaprasaktau vidheyatvāntam /",
    "GSP28jsbh3-1u:93": " yathācāsya na kvāpyavyāptyativyāptī tathā kaustubhe vistaraḥ /",
    "GSP28jsbh3-1u:94": " evaṃ ca yatredaṃ na lakṣaṇaṃ,",
    "GSP28jsbh3-1u:95": " yathā yāgāderbhāvanādi prati,",
    "GSP28jsbh3-1u:96": " tatra bhākto 'ṅgatvavyavahāraḥ śāstre /",
    "GSP28jsbh3-1u:97": " yadyapi ca nedṛśamaṅgatvaṃ śrutyādipramāṇakaṃ,",
    "GSP28jsbh3-1u:98": " kārakatvamātrābhidhāyitvāt tṛtīyādeḥ /",
    "GSP28jsbh3-1u:99": " tathāpi yatpadārthaḥ svargādipadāt,",
    "GSP28jsbh3-1u:100": " taduddeśyakatvaṃ saṃsargādinā,",
    "GSP28jsbh3-1u:101": " kṛtirākhyātāt,",
    "GSP28jsbh3-1u:102": " kārakatvaṃ tṛtīyādeḥ,",
    "GSP28jsbh3-1u:103": " vidhyanvayitvaṃ vidhipadasamabhivyāhārāt /",
    "GSP28jsbh3-1u:104": " vidhirhi viśiṣṭabhāvanāṃ vidadhadarthādviśeṣaṇānyapi vidhatte iti sarveṣāmuddeśyatvena vidheyatvena vā vidhyanvayaḥ /",
    "GSP28jsbh3-1u:105": " ataevāṅgatvaghaṭakībhūtapadārthāntarāṇāṃ pramāṇāntareṇa prasiddhāvapi tadghaṭakakārakatvasya śrutyādigamyatvātteṣāmaṅgatvaprāmāṇyavyavahāraḥ",
    "GSP28jsbh3-1u:106": " // iti dvitīyaṃ śeṣalakṣaṇādhikaraṇam //",
    "GSP28jsbh3-1u:107": " (B2) prayājādau śeṣapadavācyatānumāne parārthatvasya pañcamyā hetutvābhidhānāt tasyaiva śeṣapadaśakyatāvacchedakatvam,",
    "GSP28jsbh3-1u:108": " arthācca svarūpaparicāyakatvāt lakṣaṇatvamapītyabhipretyāha ------- yadevahīti //",
    "GSP28jsbh3-1u:109": " yattu upakārakatvaṃ śeṣatvaṃ bādariṇocyate,",
    "GSP28jsbh3-1u:110": " yacca yena vinā yanna bhavati sa bījādiraṅkurādeḥ śeṣa ityevamavinābhāvahetukaṃ śeṣatvaṃ parairucyate,",
    "GSP28jsbh3-1u:111": " tannirākartuṃ “śeṣaḥ parārthatvādi” tisūtreṇa pārārthyarūpaṃ śeṣatvamuktaṃ jaimininā /",
    "GSP28jsbh3-1u:112": " tadvyācaṣṭe --------- tatreti //",
    "GSP28jsbh3-1u:113": " paśvaṅgabhūtānāmapi prayājagodohanādīnāṃ puroḍāśapraṇayanādyupakārakatvena tadaṅgatvāpatterayuktamupakārakatvarūpaṃ",
    "GSP28jsbh3-1u:114": " tallakṣaṇam tathā āgneyādīnāṃ mitho 'vinābhāvena parasparamaṅgatvāpatteravinābhāvalakṣaṇamapyayuktam,",
    "GSP28jsbh3-1u:115": " kintu pārārthyamevetyarthaḥ //",
    "GSP28jsbh3-1u:116": " nanu kimidaṃ parārthatvaṃ nāma?",
    "GSP28jsbh3-1u:117": " tadyadi paroddeśapravṛttakṛti samavāyitvaṃ tadācetane yāgādāvavyāptiḥ,",
    "GSP28jsbh3-1u:118": " yaditūktakṛtisādhyatvaṃ tadā deśakālakartrādāvavyāptiḥ /",
    "GSP28jsbh3-1u:119": " etena ------ paroddeśapravṛttakṛtivyāpyatvāparaparyāyamaṅgatvaṃ pārārthyamiti nyāyaprakāśoktaṃ -------- apāstam /",
    "GSP28jsbh3-1u:120": " yadi tu uktakṛtisaṃbandhitvaṃ tadā nimitte 'tivyāptiḥ /",
    "GSP28jsbh3-1u:121": " ataḥ pārārthyasyāpi nirvacanānarhatvānna tallakṣaṇatvaṃ saṃbhavatītyata āha -------- tatreti //",
    "GSP28jsbh3-1u:122": " tadaṅgatvamiti //",
    "GSP28jsbh3-1u:123": " taduddeśyanirūpitāṅgatvamityarthaḥ /",
    "GSP28jsbh3-1u:124": " kārakatvena vidhyanvayāditi /",
    "GSP28jsbh3-1u:125": " kṛtau kārakatvena hetunā tadviśiṣṭakṛtau vidhyanvaye satyarthāt viśeṣaṇībhūte yāge vidhyanupraveśena vidhyanvayādvihitatvaṃ yāge iti lakṣaṇasamanvaya ityarthaḥ //",
    "GSP28jsbh3-1u:126": " saptamādye svargoddeśena prayājādīnāṃ vidhānāśaṅkānirākaraṇapūrvakaṃ pariplavatvaṃ nirākariṣyate,",
    "GSP28jsbh3-1u:127": " tadanusaṃdhāya lakṣaṇānvayaṃ darśayati -------- pradhānoddeśeti //",
    "GSP28jsbh3-1u:128": " dravyasya kriyānivartakatvena guṇasya dravyaparicchedakatvena kārakatayā vidhānāt karaṇatvenānvayāt tatrāpi tadanvayaṃ darśayati --------- dravyeti",
    "GSP28jsbh3-1u:129": " etacca kramasyāpi padārthaparicchedakatvena kārakatayā vidhānāt tasyāpyupalakṣaṇam //",
    "GSP28jsbh3-1u:130": " ṣaṣṭhīti //",
    "GSP28jsbh3-1u:131": " yathādhvaryavamiti samākhyākalpitavidhau adhvaryoḥ ṣaṣṭhyā saṃbandhamātrāvagame 'pi tasya kartṛtve paryavasānerna kartṛtayā tattatpadārthāṅgatvamityarthaḥ",
    "GSP28jsbh3-1u:132": " nimittasyānuṣṭhāpakatayā uddeśyatvenānvayāt nimittoddeśapravṛttakṛtikārakatvena vihitatvasya yāge sattvānnimittāṅgatvaṃ nirasitumāha ---------- nimittasyeti //",
    "GSP28jsbh3-1u:133": " yathācāsyeti //",
    "GSP28jsbh3-1u:134": " atideśena prayājādīnāṃ paśuyāgoddeśapravṛttakṛtikārakatvena vihitatve 'pi paśupuroḍāśe",
    "GSP28jsbh3-1u:135": " upakāramātrākṣepeṇa padārthāṃśe 'tideśākalpanena taduddeśapravṛttakṛtikārakatvena",
    "GSP28jsbh3-1u:136": " vidhānābhāvānnātivyāptiḥ /",
    "GSP28jsbh3-1u:137": " evaṃ godohanasya praṇayanopakārakasyāpi taduddeśyakakṛtikārakatvābhāvānnātivyāptiḥ //",
    "GSP28jsbh3-1u:138": " atraca kṛtikārakatvamityetāvanmātroktau phalasyāpi karmatāsaṃbandhena kṛtikārakatvāt phalāṅgatvāpattiḥ /",
    "GSP28jsbh3-1u:139": " ataḥ paroddeśapravṛttetyarthakaṃ yaduddeśapravṛtteti kṛtiviśeṣaṇam /",
    "GSP28jsbh3-1u:140": " phalasyaca phalaṃ prati paratvābhāvāt phaloddeśapravṛttapuruṣakṛtau karmatayā phalasya vidhyanvayena bhoktraṅgatve 'pi na phalāṅgatvaprasaktiḥ,",
    "GSP28jsbh3-1u:141": " etadevābhipretya uddeśyatāpadenaivetyādyuktam /",
    "GSP28jsbh3-1u:142": " apūrvasyāpi phaloddeśapravṛttakṛtau karaṇatvenānvayāt phalāṅgatvopapattirityādi kaustubhe draṣṭavyo vistara ityarthaḥ //",
    "GSP28jsbh3-1u:143": " yadyapyavaghātādīnāmaṅgatve vrīhyādīnāṃ lokasiddhānāmevopādānānna taduddeśapravṛttakṛtirasti;",
    "GSP28jsbh3-1u:144": " tathāpi apūrvasādhanatvākāreṇa taduddeśyakṛtisaṃbhavānna kṣatiḥ //",
    "GSP28jsbh3-1u:145": " bhāvanādipratītiḥ kṛteḥ kṛtyantarābhāvāt yāgasya bhāvanāṃ prati tasyāśca phalaṃ prati",
    "GSP28jsbh3-1u:146": " śabdabhāvanāyāśca arthabhāvanāṃ prati paśvādeśca kārakaṃ prati kārakatvasyaca kriyāṃ",
    "GSP28jsbh3-1u:147": " pratyaṅgatvavyavahāro bhākta ityarthaḥ //",
    "GSP28jsbh3-1u:148": " yattu prakāśakāraiḥ ------ bhāvanāyāḥ phalāṅgatvādivyavahārasya mukhyatvasiddhau iṣṭoddeśyapravartanāprayojyatvaṃ svasveṣṭaṃ pratyaṅgatvam,",
    "GSP28jsbh3-1u:149": " prayojyatvañca kāryatatkāryasādhāraṇam /",
    "GSP28jsbh3-1u:150": " pravartanākāryaṃ pravṛttistatkāryañca yāgaphalādi svasveṣṭaṃ pratyaṅgam ------- ityuktam,",
    "GSP28jsbh3-1u:151": " tat dravyadeśakālakartrāderapi karaṇatvādhikaraṇatvakartṛtvādipravṛttidvārā pravartanājanyatvena",
    "GSP28jsbh3-1u:152": " tasyāpyaṅgatvāpatteḥ śābdabhāvanāyā ārthabhāvanāṅgatvasyaivamapi durupapādatvāt ayuktamiti",
    "GSP28jsbh3-1u:153": " vyaktaṃ kaustubhe //",
    "GSP28jsbh3-1u:154": " yadapi bhāṭṭālaṅkārakṛtā --------- vidhyanvayinyāṃ kṛtau yadviṣayatvānupapattiryaduddeśyakatvena parihriyate tat tasyāṅgaṃ tadarthamiti -------",
    "GSP28jsbh3-1u:155": " tanna; kālasaṃbandhabodhakavākye kālādivṛttikṛtaviṣayatvānupapattiparihārasya karmoddeśyatvenāpyasaṃbhavādeva",
    "GSP28jsbh3-1u:156": " kāloddeśena karmaṇa eva kṛtiviṣayatvāṅgīkāreṇa karmaṇaḥ kālāṅgatvāpattyā kālasya",
    "GSP28jsbh3-1u:157": " karmāṅgatvānāpatteḥ /",
    "GSP28jsbh3-1u:158": " asmanmatetu kṛtiviṣayatvarūpopādeyatvasāmānādhikaraṇyena vidheyatvasyaiva autsargikasya",
    "GSP28jsbh3-1u:159": " sannidhyādipratyabhijñāpakapramāṇasattve bādhenopādeyatvasamānādhikaraṇavidheyatvāsaṃbhave",
    "GSP28jsbh3-1u:160": " 'pi ajñātatadadhikaraṇatvajñāpanena vidheyatvaṃ nānupapannam //",
    "GSP28jsbh3-1u:161": " atraca vyāpārabhedena kārakāṇāṃ bhedāt tadghaṭitāṅgatvasyāpi pratipadārthaṃ bhedāvagamena",
    "GSP28jsbh3-1u:162": " tattadaṅgatvaṃ prati prayājatvādereva lakṣyatāvacchedakatvaṃ sūcayituṃ lakṣaṇe yattacchabdopādānam /",
    "GSP28jsbh3-1u:163": " kṛtikārakatvena vidhyanvayitvarūpapārārthyasya śrutyādipramāṇāni vinā vaktumaśaktestānyapyarthādiha upakṣiptānīti dhyeyam // //",
    "GSP28jsbh3-1u:164": " iti dvitīyaṃ śeṣalakṣaṇādhikaraṇam //",
    "GSP28jsbh3-1u:165": " -------------- (B1) (3 adhikaraṇam / ) (a.3 pā.1 adhi.3)",
    "GSP28jsbh3-1u:166": " dravyaguṇasaṃskāreṣu bādariḥ / Jaim_3,1.3 /",
    "GSP28jsbh3-1u:167": " yadyapi pārārthyamaṅgatvaṃ tathāpi na yāgāderlakṣyatā /",
    "GSP28jsbh3-1u:168": " samānapadaśrutyā yāgādereva bhāvanābhāvyatvena tasya svargoddeśena vihitatvābhāvāt /",
    "GSP28jsbh3-1u:169": " vidheḥ svarūpayogyatvenaiva liṅarthatayā iṣṭasādhanatvānākṣepakatvāt /",
    "GSP28jsbh3-1u:170": " ākṣepakatve 'pi bhramapramāsādhāraṇyeneṣṭasādhanatvajñānasyaiva kāraṇatayeṣṭasādhanatvasiddhau pramāṇābhāvācca /",
    "GSP28jsbh3-1u:171": " svargakāmapadasya tu strīkāmaḥ prāyaścittaṃ kuryāditivat kartṛparatvādināpyupapatterna bhāvyaparatvāvaśyakatā /",
    "GSP28jsbh3-1u:172": " ato na yāgāderlakṣyatvam /",
    "GSP28jsbh3-1u:173": " vastutastu ---------- upakārakatvameva śeṣatvam;",
    "GSP28jsbh3-1u:174": " tadarthe 'pyapakārake śeṣatvavyavahārābhāvāt /",
    "GSP28jsbh3-1u:175": " tacca śrutiliṅgavākyarūpapramāṇatrayameva /",
    "GSP28jsbh3-1u:176": " ataeva vrīhyāderdravyasyāruṇyāderguṇasyāvaghātādeḥ saṃskārasya copakārakatvadarśanāccheṣatvam /",
    "GSP28jsbh3-1u:177": " prokṣaṇādisaṃskārasya tu liṅgenāṅgatvāsaṃbhave 'pi śrutivākyābhyāmaṅgatvapratītestadbalenaiva",
    "GSP28jsbh3-1u:178": " upakārakalpanayā śeṣatvopapattiriti teṣāmeva lakṣyatvamiti prāpte ----- nopakārakatvaṃ śeṣatvam,",
    "GSP28jsbh3-1u:179": " godohanadadhyānayanāderapi praṇayanavājinayāgāṅgatvāpatteḥ,",
    "GSP28jsbh3-1u:180": " api tu pārārthyameva /",
    "GSP28jsbh3-1u:181": " apakārakasthale tu tadapakārasyaiveṣṭatvenoddeśyatā na tu tasyeti na tadarthe 'pyapakārake śeṣatvavyavahāraḥ /",
    "GSP28jsbh3-1u:182": " tadapi śrutyādiṣaṭpramāṇagamyamiti vakṣyate /",
    "GSP28jsbh3-1u:183": " ataśca vākyādyāgo 'pi phalaṃ pratyaṅgam /",
    "GSP28jsbh3-1u:184": " tathāhi -------- yadyapi vidheḥ svarūpayogyatayaiva pravṛttyanukūlatvaṃ liṅāvagamyate;",
    "GSP28jsbh3-1u:185": " tathāpi kadācit pravṛttyabhāve vidhivaiyarthyāpatteravaśyaṃ kadācittayā bhavitavyam /",
    "GSP28jsbh3-1u:186": " tadā ceṣṭasādhanatājñānaṃ vinā tadasaṃbhavāttasya ca bādhakābhāve bhramatvāyogādiṣṭasādhanatvaṃ tāvadyāgasyavidhibalādavagamyate,",
    "GSP28jsbh3-1u:187": " iṣṭaviśeṣasādhanatvaṃ ca svargakāmādipadasamabhivyāhārāditi yāgasya svargāṅgatvasiddhiḥ /",
    "GSP28jsbh3-1u:188": " evaṃ phalasyāpi bhoktṛpuruṣāṅgatvam /",
    "GSP28jsbh3-1u:189": " bhoktā cotsargato vidhivaśātkāmanāvaśādātmanepadavaśācca kartaiva,",
    "GSP28jsbh3-1u:190": " pramāṇasattve tvanyaḥ /",
    "GSP28jsbh3-1u:191": " atrāṅgatvavyavahāro bhākta iti tu dhyeyam /",
    "GSP28jsbh3-1u:192": " puruṣaḥ punaḥ kartṛtvādinā yāgādyuddeśyakakṛtikārakatvādvākyādeva tadaṅgaṃ ityavivādameva // 3 //",
    "GSP28jsbh3-1u:193": " // iti tṛtīyaṃ yāgaphalapuruṣāṇāṃ svargapuruṣādyaṅgatādhikaraṇam //",
    "GSP28jsbh3-1u:194": " (B2) atroktasya lakṣaṇasya lakṣyapradarśanadvārā kaḥ śeṣa ityayamaṃśo nirūpyata ityabhipretyāha -------- yadyapīti //",
    "GSP28jsbh3-1u:195": " nanu liṅaḥ phalopahitapravṛttyanukūlavyāpārarūpapravartanābhidhāyitvāt tayā ca phalopahitapravṛtteriṣṭasādhanatājñānaṃ",
    "GSP28jsbh3-1u:196": " vinā ajananāt tadākṣepāvaśyaṃbhāve iṣṭoddeśena sādhanatayā vidhānasaṃbhavāt kathaṃ",
    "GSP28jsbh3-1u:197": " na yāgāderlakṣyatvamityata āha -------- vidheriti //",
    "GSP28jsbh3-1u:198": " yogyatayā pravṛttyanukūlavyāpāratvameva liṅarthaḥ,",
    "GSP28jsbh3-1u:199": " natu phalopahitapravṛttyanukūlatvam,",
    "GSP28jsbh3-1u:200": " yena pravṛttiviṣayasya yāgāderiṣṭoddeśyakakṛtikārakatvamākṣipet;",
    "GSP28jsbh3-1u:201": " kāmye karmaṇi kāmanāyāṃ satyāmapi vidhiśataśravaṇe 'pi kadācitpravṛttyajananāt /",
    "GSP28jsbh3-1u:202": " ataśca pravṛttijanane yogyamātrasya vidheḥ svaviṣaye iṣṭoddeśyakakṛtikārakatvānākṣepakatvānna yāgādeḥ pārārthyasiddhirityarthaḥ //",
    "GSP28jsbh3-1u:203": " nanu svargakāmapadena svargasya uddeśyatvāvagame satyarthādyāgasya bhāvyāṃśopanipātāsaṃbhavāt karaṇatvenaiva vidhānānnānupapattirityata āha -------- svargakāmeti //",
    "GSP28jsbh3-1u:204": " evañca yāgasyaiva bhāvyatvāt svargakāmasya kartṛtvenānvayāt phalābhāvānna yāgasya phalāṅgatvam navā phalasya puruṣāṅgatvam,",
    "GSP28jsbh3-1u:205": " puruṣasya tu kartṛtvenānvayāt yāgāṅgatvamityabhipretyopasaṃharati --------- ata iti //",
    "GSP28jsbh3-1u:206": " tadarthe 'pīti //",
    "GSP28jsbh3-1u:207": " makṣikānivṛttyartheṣu dhūmeṣu makṣikārtho dhūma iti pratīteḥ parārthatve vidyamāne 'pi makṣikāśeṣatvavyavahārābhāvāt apakārakavyāvṛttamupakārakatvameva śeṣatvam /",
    "GSP28jsbh3-1u:208": " tacca yatra pratyakṣādināvagamyate tatraiva saṃbhavatīti na yāgāderlakṣyatvamityarthaḥ /",
    "GSP28jsbh3-1u:209": " liṅgeneti //",
    "GSP28jsbh3-1u:210": " sāmarthyenāvadhātavat upakārakatvāsaṃbhave 'pītyarthaḥ /",
    "GSP28jsbh3-1u:211": " śrutīti //",
    "GSP28jsbh3-1u:212": " vrīhīniti dvitīyā śrutiḥ tadantapadasya prokṣatīti samabhivyāhāro vākyaṃ tābhyāmityarthaḥ /",
    "GSP28jsbh3-1u:213": " teṣāmeveti //",
    "GSP28jsbh3-1u:214": " evakāreṇa yāgasya prayājādervā pratyakṣadvitīyāvākyebhyaḥ upakārakatvādarśanāt alakṣyatvaṃ sūcitam //",
    "GSP28jsbh3-1u:215": " ataśca vākyāditi //",
    "GSP28jsbh3-1u:216": " karaṇatvabodhakatṛtīyādyabhāvena vākyādityuktam prayājāderaṅgatvasidhyai prakaraṇasyāpyupalakṣaṇam /",
    "GSP28jsbh3-1u:217": " iṣṭaviśeṣeti //",
    "GSP28jsbh3-1u:218": " ataścāpekṣiteṣṭaviśeṣasamarpakameva svargakāmapadaṃ lakṣaṇayā svargākhyabhāvyaparam,",
    "GSP28jsbh3-1u:219": " na kartṛparam;",
    "GSP28jsbh3-1u:220": " āpātataḥ pratīyamānakartṛparatatpadena samarpaṇantu yajaterakarmakatvānurodhādityarthaḥ /",
    "GSP28jsbh3-1u:221": " pramāṇasattve tviti //",
    "GSP28jsbh3-1u:222": " yathā jāteṣṭau pūta eva tejasvītyupasaṃhāraikavākyatārūpapramāṇasattve putra ityarthaḥ /",
    "GSP28jsbh3-1u:223": " bhākta iti //",
    "GSP28jsbh3-1u:224": " bhoktuḥ pravṛttapuruṣāpekṣayā paratvābhāvāduddeśyatayā vidhyanvayāśravaṇācca taduddeśapravṛttakṛtikarmatvarūpamukhyāṅgatvāsaṃbhavāt bhākta ityarthaḥ",
    "GSP28jsbh3-1u:225": " kartṛtvādineti //",
    "GSP28jsbh3-1u:226": " ādipadena audumbarīsammānādiṣu sādhanatvena karaṇatāsaṃgrahaḥ /",
    "GSP28jsbh3-1u:227": " pūrvapakṣe 'pi bādariṇā dravyāṇāṃ śeṣatvasyāṅgīkārāt puruṣasya dravyātvenāṅgatve",
    "GSP28jsbh3-1u:228": " nobhayorvivāda iti puruṣaśca karmārthatvāditi punaḥ sūtrapraṇayanavaiyarthyamavivādamevetyanena sūcitam //",
    "GSP28jsbh3-1u:229": " prayojanaṃ pūrvapakṣe prayājādīnāmaṅgatve prakaraṇādipramāṇābhāvāt arthavādikasya svargasya vā phalatvakalpanayā prādhānyānnātideśaḥ /",
    "GSP28jsbh3-1u:230": " siddhāntetu sa iti spaṣṭatvānnoktam //",
    "GSP28jsbh3-1u:231": " iti tṛtīyaṃ yāgaphalapuruṣāṇāṃ svargapuruṣādyaṅgatādhikaraṇam //",
    "GSP28jsbh3-1u:232": " ----------------- (B1) (4 adhikaraṇam / ) (a.3 pā.1 adhi.4)",
    "GSP28jsbh3-1u:233": " teṣām //",
    "GSP28jsbh3-1u:234": " tadevamaṅgatve nirūpite 'ṅgatve śrutyādīni ṣaṭ pramāṇānītyuktam /",
    "GSP28jsbh3-1u:235": " tatra śrutirnāmāṅgatvaghaṭakībhūtoddeśyatā --------- kṛtikārakatvayoranyatarasya prādhānyena vācakaḥ śabdaḥ /",
    "GSP28jsbh3-1u:236": " sa ca dvitīyātṛtīyādivibhaktirūpaḥ /",
    "GSP28jsbh3-1u:237": " kṛnniṣṭhātṛjādivyāvṛttyarthaṃ prādhānyeneti /",
    "GSP28jsbh3-1u:238": " tasya kārakatvaviśiṣṭadravyavācitvena prādhānyena kārakatvavācitvābhāvāt /",
    "GSP28jsbh3-1u:239": " ataeva prokṣitābhyāmulūkhalamusalābhyāmavahanti,",
    "GSP28jsbh3-1u:240": " vāraṇo yajñāvacara ityādau vākyīya eva viniyogo na tu śrautaḥ /",
    "GSP28jsbh3-1u:241": " tatra dvitīyā uddeśyatvaparā satī prokṣaṇāderaṅgatve hetuḥ /",
    "GSP28jsbh3-1u:242": " vastutastu r-------- ipsitatvākhyāyā uddeśyatāyāḥ sādhyatāmātravācidvitīyāvācyatvābhāvāttatrāpi na mukhyā śrutiḥ,",
    "GSP28jsbh3-1u:243": " api tu bhakta eva śrutivyavahārarḥ;",
    "GSP28jsbh3-1u:244": " ipsitatvāṃśe lakṣaṇāṅgīkārāt /",
    "GSP28jsbh3-1u:245": " ataścoddeśyatāpadamapi naiva lakṣaṇe deyam /",
    "GSP28jsbh3-1u:246": " evaṃ ṣaṣṭhyādāvapi kārakatvaśaktatvābhāvāt śrutitvavyavahāro bhākta eva /",
    "GSP28jsbh3-1u:247": " evaṃ yatrāpi vibhaktyā lakṣaṇayaiva kārakāntarapratipādanaṃ,",
    "GSP28jsbh3-1u:248": " tatrāpi vākyīya eva viniyogo na śrautaḥ /",
    "GSP28jsbh3-1u:249": " evaṃ samānapadaśrutyādiṣvapi draṣṭavyam /",
    "GSP28jsbh3-1u:250": " tadevaṃ śruterviniyojakatve tadbhūtādhikaraṇenaiva siddhe 'dhunā gauṇamukhyasādhāraṇaśrutiviniyogopayogya- ṅgāṅgitayoravacchedakavicāraḥ kriyate",
    "GSP28jsbh3-1u:251": " darśapūrṇamāsayorvīhīnavahanti,",
    "GSP28jsbh3-1u:252": " ājyamutpunāti,",
    "GSP28jsbh3-1u:253": " gāṃ dogdhītyādaya ājyauṣadhasānnāyyasaṃbandhinaḥ saṃskārāḥ śrutāḥ /",
    "GSP28jsbh3-1u:254": " teṣu kiṃ sarvasādhāraṇamavaghātavidhāvuddeśyatāvacchedakaṃ utājyādivyāvṛttaṃ,",
    "GSP28jsbh3-1u:255": " evamanyatrāpīti vicāraḥ /",
    "GSP28jsbh3-1u:256": " tatra na tāvacchrutaṃ vrīhitvādikamevoddeśyatāvacchedakam;",
    "GSP28jsbh3-1u:257": " ānarthakyāpatteḥ,",
    "GSP28jsbh3-1u:258": " avaghātaprokṣaṇādivyatirekeṇāpi vrīhitvāvacchinnāderjāyamānatvāt,",
    "GSP28jsbh3-1u:259": " yaveṣvanāpatteśca /",
    "GSP28jsbh3-1u:260": " ato navamādhikaraṇanyāyena vrīhitvāvivakṣayāpūrvasādhanatvalakṣaṇāyā āvaśyakatvāttatra",
    "GSP28jsbh3-1u:261": " phalapratyāsannatvādekatvādārādupakārakeṣu kḷptaprayojakaśaktimattvācca paramāpūrvasya",
    "GSP28jsbh3-1u:262": " tatsādhanatvameva pradeyaghaṭakatvasaṃbandhena lakṣyate /",
    "GSP28jsbh3-1u:263": " asti cāgneyādestat pratyapi sādhanatā /",
    "GSP28jsbh3-1u:264": " ataeva na vāṅniyamanyāyo 'pi /",
    "GSP28jsbh3-1u:265": " ataścoddeśyatāvacchedakasya sarvasādhāraṇatvādājyādiṣvapyavaghātādeḥ saṅkaraḥ /",
    "GSP28jsbh3-1u:266": " naca pratiniyatanirdeśādvyavasthā;",
    "GSP28jsbh3-1u:267": " tathātve vrīhitvādivivakṣāyā āvaśyakatve nīvārādiṣvanāpatteriti prāpte ---------- yadyapi vidhiraviśeṣapravṛttaḥ syāt;",
    "GSP28jsbh3-1u:268": " tathāpi dṛṣṭārthatvaniyamavidhilāghavānurodhena viśeṣe vyavasthāpyeta,",
    "GSP28jsbh3-1u:269": " kimuta yadā so 'pi viśeṣapravṛtta eva /",
    "GSP28jsbh3-1u:270": " vrīhyādipade pratyāsattyā āgneyādyutpattyapūrvasādhanatvasyaiva lakṣyatvāt /",
    "GSP28jsbh3-1u:271": " tasyāpyanirjñātaprakāratvena dharmaprayojakatvopapatterānarthakyābhāvena tadatikramakāraṇābhāvāt,",
    "GSP28jsbh3-1u:272": " paraṃparayā phalavattvācca /",
    "GSP28jsbh3-1u:273": " ato vrīhipadena vrīhisādhyāni yāni āgneyāgnīṣomīyaindrāgnyutpattyapūrvāṇi tanniṣṭhakāryatānirūpitayāgādiniṣṭhakāraṇatāsamānādhikaraṇakāryatānirūp",
    "GSP28jsbh3-1u:274": " itapradeyaprakṛtibhūtataṇḍularūpavyāpārakasādhanatāsāmānyāśrayatvasyaiva coddeśyatāvacchedakatvena",
    "GSP28jsbh3-1u:275": " vivakṣitatvānnājyādiṣu prasaṅgaḥ /",
    "GSP28jsbh3-1u:276": " atra cāpūrvatrayasyaikānugamakābhāve 'pi ekapadopādānādavākyabhedaḥ /",
    "GSP28jsbh3-1u:277": " tattadvyāpārakasādhanatā eva ca vivakṣyante na tu sādhanatāvacchedakādīnyapi /",
    "GSP28jsbh3-1u:278": " tena yāgatvapuroḍāśatvavrīhitvādyabhāve 'pi na kṣatiḥ /",
    "GSP28jsbh3-1u:279": " yathā ca vrīhiyavayoḥ kāraṇatābhede 'pi yavasādhāraṇyaṃ,",
    "GSP28jsbh3-1u:280": " tathā kaustubhe vistaraḥ /",
    "GSP28jsbh3-1u:281": " tatra tatra navamādau copapādayiṣyate // 3 // 4 //",
    "GSP28jsbh3-1u:282": " // iti caturthaṃ nirvāpādīnāṃ vyavasthitaviṣayatādhikaraṇam //",
    "GSP28jsbh3-1u:283": " (B2) atra prāthamikaśrutiviniyogopayoginirūpaṇasya prathamapādārthatvamabhipretya tṛtīyapratijñāviṣayībhūtārtha- nirūpaṇāt prathamataḥ śrutilakṣaṇamāha ------- tatreti //",
    "GSP28jsbh3-1u:284": " ata eva prokṣitābhyāmiti /",
    "GSP28jsbh3-1u:285": " prokṣitetiniṣṭhāpratyayena karmatvaviśiṣṭolūkhalamusalarūpadravyābhidhānena sākṣāt prādhānyena tadvṛttyuddeśyatāyā abodhanānna śrutyā prokṣaṇasya",
    "GSP28jsbh3-1u:286": " apitu vākyāt /",
    "GSP28jsbh3-1u:287": " evaṃ vāraṇavākye 'pi avacaryate 'nuṣṭhīyate 'neneti vyutpattyā yajñasādhanatvabodhanādityarthaḥ /",
    "GSP28jsbh3-1u:288": " paroddeśapravṛttakṛtikārakatvarūpapārārthyabodhane uddeśyasya prādhānyāt tatpratipādakadvitīyāśrutikṛte",
    "GSP28jsbh3-1u:289": " pārārthyavyavasthāvyavasthe vicārayituṃ prathamatastasyāḥ pārārthyapramāṇatvamupapādayati ------ tatreti //",
    "GSP28jsbh3-1u:290": " tṛtīyādivibhaktiryatparā satī tadarthasya kārakatāpratipādanenānyāṅgatvaṃ bodhayati,",
    "GSP28jsbh3-1u:291": " dvitīyātu na svaprakṛtyarthasya anyāṅgatvabodhikā kintu svaprakṛtyarthasya uddeśyatābodhanadvārā",
    "GSP28jsbh3-1u:292": " anyārthasya vidheyatāpādanena karaṇatātātparyeṇānyārthasya svaprakṛtyarthāṅgatvabodhiketi",
    "GSP28jsbh3-1u:293": " vaiṣamyeṇa tasyāḥ pramāṇatvamupapādayati --------- uddeśyatvaparā satīti //",
    "GSP28jsbh3-1u:294": " naiva lakṣaṇe deyamiti //",
    "GSP28jsbh3-1u:295": " nanu -------- kṛtikārakaphalasya prādhānyena vācaka ityetāvallakṣaṇakaraṇe 'pi karmatvavācinyā dvitīyāyā mukhyaśrutitvamupapadyata eva,",
    "GSP28jsbh3-1u:296": " viniyojakatāprakāramātraṃ pūrvoktavaiṣamyeṇāstu iti --------- cet ------ na;",
    "GSP28jsbh3-1u:297": " aṅgatvalakṣaṇe uddeśyapadopādānena tadatiriktatvenaiva kṛtikārakatvasya vivakṣaṇāt tasyāstatpramāṇatvānupapatteḥ /",
    "GSP28jsbh3-1u:298": " ata eva aṅgatvaghaṭakībhūtetyapi niveśitam /",
    "GSP28jsbh3-1u:299": " yuktaṃ caitat --------- nahi yasya prokṣaṇādeḥ karaṇatvena vrīhyaṅgatvaṃ bodhyate tatpramāṇaṃ dvitīyā bhavati;",
    "GSP28jsbh3-1u:300": " tasyāḥ svaprakṛtyarthavṛttyuddeśyatāmātrabodhakatvāt /",
    "GSP28jsbh3-1u:301": " atastadantapadasamabhivyāhārarūpavākyagamyameva tatrāṅgatvam /",
    "GSP28jsbh3-1u:302": " dvitīyāntānāṃ śrutitvena pūrvoktaviniyojakatāprāmāṇyavyavahārastu satyapi śrutapadasannidhirūpe",
    "GSP28jsbh3-1u:303": " vākyatve attratvaghaṭakībhūtoddeśyatākṛtikārakatvavācakapadakalpanānukūlatvābhāvasāmyamātreṇa bhāktaḥ /",
    "GSP28jsbh3-1u:304": " tatprayojanaṃ ca liṅgaśrutyādyakalpanena liṅgāpekṣayā prābalyasiddhiḥ /",
    "GSP28jsbh3-1u:305": " ataeva asminmate “ityaśvābhidhānīmādatte” ityatra satyapi vākyīye viniyoge śrutitvena liṅgabādha upapadyata ityāśayaḥ //",
    "GSP28jsbh3-1u:306": " evaṃ yatrāpīti //",
    "GSP28jsbh3-1u:307": " yathā prayājaśeṣeṇetyatra dvitīyātṛtīyādivibhaktyoḥ lakṣaṇayā haviṣāmadhikaraṇatvenāṅgatvam,",
    "GSP28jsbh3-1u:308": " tathā prayājaśeṣāṅgatvamabhighāraṇasya tatretyarthaḥ /",
    "GSP28jsbh3-1u:309": " evamiti //",
    "GSP28jsbh3-1u:310": " yattu bhāṭṭālaṅkāre -------- śeṣiśeṣatvābhimatayostattadrūpeṇopasthitayoḥ saṃbandhajñānaṃ",
    "GSP28jsbh3-1u:311": " vyavadhānamanapekṣya yacchabdajñānena janyate sā viniyoktrī śrutiriti śrutilakṣaṇaṃ",
    "GSP28jsbh3-1u:312": " kṛtvā saṃbandhaścāṅgatvātmanā sādhanatvātmanā saṃbandhātmanā vā pratīyatāṃ na tadviśeṣalakṣaṇāpekṣyate,",
    "GSP28jsbh3-1u:313": " tena kṛt-tṛtīyā-ṣaṣṭhī-padaśrutyādīnāṃ saṃgraha ityuktaṃ,",
    "GSP28jsbh3-1u:314": " tatra yadi ṣaṣṭhyarthopasthitivilambakṛtavyavadhānābhāvavivakṣaṇam,",
    "GSP28jsbh3-1u:315": " tadā yāgasya svargasaṃbandhe apūrvopasthitikṛtavilambakṛtavyavadhānasāpekṣatvāttadviniyojakapadaśrutāvavyāptiḥ /",
    "GSP28jsbh3-1u:316": " yaditu śabdāntaropasthitārthapratītivilambakṛtatadabhāvavivakṣaṇam,",
    "GSP28jsbh3-1u:317": " tadā āruṇyasya ekahāyanīśabdāntaropasthitagorūpārthaparicchedadvāravyavadhānāpekṣatvāt krayāṅgatvaviniyojakaśrutāvavyāptiḥ ityayuktam /",
    "GSP28jsbh3-1u:318": " ataeva -------- etādṛśavyavadhānasattve 'pi yatra śaktyā kārakatvam,",
    "GSP28jsbh3-1u:319": " tatra śrutitvam yatratu na,",
    "GSP28jsbh3-1u:320": " tatra gauṇaśrutitvaṃ ityaṅgīkāreṇaivāruṇyādīnāṃ krayāṅgatvaṃ mukhyaśrutyā,",
    "GSP28jsbh3-1u:321": " yāgasya svargārthatvaṃ gauṇaśrutyeti pūjyapādānāmabhipretamiti dik //",
    "GSP28jsbh3-1u:322": " tadevaṃ śruteriti //",
    "GSP28jsbh3-1u:323": " evaṃ lakṣaṇalakṣitāyā mukhyaśruteḥ gauṇaśruteścetyarthaḥ /",
    "GSP28jsbh3-1u:324": " tadbhūteti //",
    "GSP28jsbh3-1u:325": " tarkapāde vākyagatakārakavācipadārthānāṃ kriyānvayasya “tadbhūtānāṃ kriyārthatvena",
    "GSP28jsbh3-1u:326": " samāmnāya” iti sūtreṇa pratipādanāt śrutyā kriyānirūpitakārakatvasyārthādevopapatteḥ",
    "GSP28jsbh3-1u:327": " śrutiviniyojakatve siddha ityarthaḥ //",
    "GSP28jsbh3-1u:328": " aṅgāṅgitayoriti //",
    "GSP28jsbh3-1u:329": " yadyapyetatprabhṛtyaṅgitāvacchedakameva vicārayiṣyate,",
    "GSP28jsbh3-1u:330": " nāṅgatāvacchedakam;",
    "GSP28jsbh3-1u:331": " tathāpi aṅgitāvacchedake nirūpite tādṛśoddeśyatāvacchedakarūpāvacchinnoddeśyakapravṛttakṛtikārakatvameva tannirūpitāṅgatāvacchedakamityasyārthāt siddhimabhipretyobhayopanyāsaḥ /",
    "GSP28jsbh3-1u:332": " ityādaya iti //",
    "GSP28jsbh3-1u:333": " ādipadena sānnāyyadharmāṇāṃ dohanātañcanādīnāṃ saṃgrahaḥ //",
    "GSP28jsbh3-1u:334": " evamanyatrāpīti //",
    "GSP28jsbh3-1u:335": " somaprakaraṇagatābhiṣavādidharmeṣvapītyarthaḥ //",
    "GSP28jsbh3-1u:336": " kathañca viniyujyata iti pratijñāyā ājyādivyāvṛttarūpāvacchinnoddeśena viniyujyate iti siddhāntena nirākāṅkṣīkaraṇāt tadvaiparītyena pūrvapakṣamāha -------- tatreti //",
    "GSP28jsbh3-1u:337": " nanu phalajanakatayā siddhavaijātyāvacchinnayāgoddeśena dravyādividhānāt tādṛśavaijātyāvacchinnayāgasya",
    "GSP28jsbh3-1u:338": " taddravyagatasaṃskāraṃ vinotpattau pramāṇābhāvāt vrīhyarthatve 'pi nānarthakyāpattirityata",
    "GSP28jsbh3-1u:339": " āha -------- ato navameti //",
    "GSP28jsbh3-1u:340": " vrīhyādidravyavidhīnāṃ niyamavidhitvopapādakapākṣikaprāptisidhyai vijātīyayāgavyaktīnāmapi",
    "GSP28jsbh3-1u:341": " vyāpakībhūtayāgatvāvacchinnavyaktyantargatatvāt tadavacchinnaṃ pratica vināpi dravyāntareṇa",
    "GSP28jsbh3-1u:342": " vijātīyayāgotpatterbādhakābhāvena avaśyāṅgīkāryatvāt tadutpattau sutarāṃ tatsaṃskārāpekṣāyāṃ",
    "GSP28jsbh3-1u:343": " mānābhāvenānarthakyasya tadavasthatvāt apūrvasādhanatvalakṣaṇā āvaśyakī /",
    "GSP28jsbh3-1u:344": " tadāca viśeṣaṇībhūtāpūrvaṃ pratyarthājjanakatvāvagamāt tasya cādṛṣṭarūpasya śrutasaṃskārairvinotpattau",
    "GSP28jsbh3-1u:345": " mānābhāvādānarthakyaparihārāsaṃbhavāt tādṛśāpūrvasādhanatvasya pradeyaghaṭakatayā",
    "GSP28jsbh3-1u:346": " lakṣaṇīyasya rūpasya yaveṣvivājyādiṣvapi sattvāt sarvārthaṃ dharmāityarthaḥ //",
    "GSP28jsbh3-1u:347": " nanu evamapūrvasādhanatvalakṣaṇāyāmapi vrīhijanyatvena pratyāsattyāgneyāvāntarāpūrvasādhanatvasyaiva lakṣaṇaucityāt tadasādhanājyādiṣu aprāptirityata āha -------- tatra phaleti //",
    "GSP28jsbh3-1u:348": " pratyāsatterāgneyavadagnīṣomīyaindrāgnayorapyaviśiṣṭatvena tadapūrvasādhanatvasyāpi",
    "GSP28jsbh3-1u:349": " lakṣaṇīyatvāt pravṛttyekānugatadharmābhāvenāvāntarāpūrvasādhanatvaviśeṣalakṣaṇānupapatteḥ",
    "GSP28jsbh3-1u:350": " phalapratyāsannatvāt sarvānugataphalāpūrvasādhanatvenaiva lakṣaṇayā dharmasāṃkaryamanivāryamityarthaḥ /",
    "GSP28jsbh3-1u:351": " dīkṣaṇīyoddeśena vihitasya vāṅniyamasya dīkṣaṇīyāyāḥ jyotiṣṭomāpūrvasādhanatvābhāvena",
    "GSP28jsbh3-1u:352": " dīkṣaṇīyāpadenatasya lakṣayitumaśakyatvāt dīkṣaṇīyāpadena svasādhyāpūrvasādhanatvalakṣaṇayā",
    "GSP28jsbh3-1u:353": " tatsādhyajyotiṣṭomāpūrvasādhanatvalakṣaṇāyāṃ lakṣitalakṣaṇāpattestadarthatvaṃ nāṅgīkṛtam,",
    "GSP28jsbh3-1u:354": " apitu dīkṣaṇīyāvāntarāpūrvārthatvameva,",
    "GSP28jsbh3-1u:355": " prakṛtetu vrīhijanyayāgajanyatvasya paramāpūrve 'pi sattvena vrīhipadena tallakṣaṇāmātropapatteḥ nāvāntarāpūrvārthatvamityabhipretya vaiṣamyamāha -------- ata eveti //",
    "GSP28jsbh3-1u:356": " dṛṣṭārthatveti //",
    "GSP28jsbh3-1u:357": " avaghātasyāpūrvārthatve 'pi tatsādhanavrīhigatadṛṣṭaprayojanadvāraiva tadarthatvamiti",
    "GSP28jsbh3-1u:358": " vrīhyarthatve vaituṣyarūpadṛṣṭārthatvamājyādyaṃśe 'dṛṣṭārthatvamiti vairūpyasya tathā",
    "GSP28jsbh3-1u:359": " vaituṣyārthatve avaghātavidherniyamavidhitvam adṛṣṭārthatvetu apūrvavidhitvamiti",
    "GSP28jsbh3-1u:360": " vairūpyasya cāpattestatparihārāyaikarūpyāśrayaṇe lāghavāt niyamavidhitvadṛṣṭārthatvānurodhena",
    "GSP28jsbh3-1u:361": " auṣadhadravyavṛttyapūrvasādhanatvameva lakṣayitvā taddharmatvameva yuktamityarthaḥ //",
    "GSP28jsbh3-1u:362": " nanu aviśeṣapravṛttavidhyanurodhena vairūpyāṅgīkaraṇaṃ sarvatraiva vādṛṣṭārthatvāṅgīkaraṇaṃ na doṣa ityata āha ------- kimuteti --------- pratyāsattyeti",
    "GSP28jsbh3-1u:363": " vrīhipadābhidheyārthasya vrīhyādestaṇḍulaniṣpattidvārā prathamataḥ puroḍāśasaṃpādanena",
    "GSP28jsbh3-1u:364": " utpattyapūrvasādhanatvāt tadatikrame kāraṇābhāvāt yadeva vrīhyādibhiḥ sādhyamapūrvaṃ",
    "GSP28jsbh3-1u:365": " tatsādhanatvasyaiva pratyāsattyā lakṣyatvādityarthaḥ /",
    "GSP28jsbh3-1u:366": " yadi kathamapi tatsādhanatvalakṣaṇāyāmānarthakyaparihāro na bhavet,",
    "GSP28jsbh3-1u:367": " tadā agatyā tadvihāya paramāpūrvasādhanatvaṃ viprakṛṣṭamapi lakṣyeta,",
    "GSP28jsbh3-1u:368": " natvetadasti;",
    "GSP28jsbh3-1u:369": " tasyāpyanirjñātaprakāratvena tadarthatve 'pyānarthakyaparihāropapatterityāha -------- tasyāpīti //",
    "GSP28jsbh3-1u:370": " ata eva yatra saptadaśāratnitvādivyatirekeṇa prakṛtau apūrvasiddhiḥ paśvapūrvasiddhirvāvadhāritā tatra tadatikrameṇāpi paraṃparayā vājapeyāpūrvaprayojakatvamiṣyata",
    "GSP28jsbh3-1u:371": " prakṛtetu tadabhāvāt pratyāsattyāśakyasaṃbandhānurodhena vrīhitvasamānādhikaraṇāgneyotpattyapūrvasādhanasaṃbandhipradeyaghaṭakataṇḍulaniṣpattirūpavyāpārakasādhanatāśrayatvasyaiva",
    "GSP28jsbh3-1u:372": " lāghavāllakṣaṇeti bhāvaḥ /",
    "GSP28jsbh3-1u:373": " āntarālikatattadvyāpārakasādhanatāniveśena lakṣaṇāprakāraṃ darśayati ---------- ata iti //",
    "GSP28jsbh3-1u:374": " piṣṭarūpavyāpāravyāvṛttaye pradeyaprakṛtibhūtetyuktam /",
    "GSP28jsbh3-1u:375": " tasya pradeyatvena tatprakṛtitvābhāvāt /",
    "GSP28jsbh3-1u:376": " yathaiva hyāmikṣā payaso na dravyāntaram,",
    "GSP28jsbh3-1u:377": " kintu ghanībhāvāpannaṃ paya eva,",
    "GSP28jsbh3-1u:378": " yathāvā saktava eva saktupiṇḍaḥ,",
    "GSP28jsbh3-1u:379": " natvarthāntaram,",
    "GSP28jsbh3-1u:380": " jalasaṃyogādikañca piṇḍabhāve nimittakāraṇamātram,",
    "GSP28jsbh3-1u:381": " tathaivajalāgnyādisaṃyogasya piṇḍaṃ prati nimittakāraṇatve 'pi na piṣṭādarthāntaraṃ puroḍāśaḥ,",
    "GSP28jsbh3-1u:382": " kintu piṇḍāvasthāmātram /",
    "GSP28jsbh3-1u:383": " ataḥ sa taṇḍulaprakṛtika eveti na piṣṭasya vyāpāramadhye praveśaḥ /",
    "GSP28jsbh3-1u:384": " ataeva carau puroḍāśasthānāpanne piṣṭaprakṛtitvābhāve 'pi taṇḍulaprakṛtikatvādeva dharmaprāptyavighātaḥ /",
    "GSP28jsbh3-1u:385": " yadyapi yatra piṣṭasyaiva pradeyatā tatra taṇḍulaprakṛtikatvena dharmaprāptirdurnivārā;",
    "GSP28jsbh3-1u:386": " tathāpi sarvatrānovāsodhikaraṇanyāyena siddhasyaiva puroḍāśādeḥ grahaṇaprasaktau",
    "GSP28jsbh3-1u:387": " prayogāntaḥ śrapaṇavidhyanyathānupapattyā prayogamadhye saṃpādanāvaśyakatayā tatraiva",
    "GSP28jsbh3-1u:388": " prakṛtidravyopādāne tanniyamavidhānāt tādṛśaniyamyamānadravyeṣveva dharmāṇāṃ vidhānam /",
    "GSP28jsbh3-1u:389": " yatratu piṇḍataṇḍulādau pradeye na śrapaṇaprāptistatra puroḍāśādipadavācyapakvapiṇḍādighaṭakapākaprayojakasya",
    "GSP28jsbh3-1u:390": " tasyābhāve peṣaṇavat lopaucityena anovāsovallaukikasyaiva piṣṭataṇḍulādeḥ upādānāttaṇḍuleṣviva",
    "GSP28jsbh3-1u:391": " na piṣṭe 'pi prayogamadhye taṇḍulopādānam na vā vrīhiprakṛtitvaniyama iti na taddharmaprāptiḥ /",
    "GSP28jsbh3-1u:392": " ataeva “vrīhibhiryajete“ti vākye svapradeyaprakṛtibhūtataṇḍulavyāpāradvāraiva apūrvasādhanībhūtayāgoddeśenaiva saṃskāravidhaya ityarthaḥ /",
    "GSP28jsbh3-1u:393": " itopyadhikaṃ kaustubhe draṣṭavyam //",
    "GSP28jsbh3-1u:394": " nanu tattadvyāpārakasādhanatānāṃ āgneyatvavrīhitvāvacchinnānāṃ niveśe sauryādau tattaddharmāvacchinnasādhanatānāmabhāve",
    "GSP28jsbh3-1u:395": " kathaṃ tadbhinnadharmāvacchinnasādhanatāśrayeṣu dharmaprāptirityata āha ------- tadvyāpāraketi //",
    "GSP28jsbh3-1u:396": " yāvatā vinā nānarthakyaparihārastāvanmātrasyāgatyā praveśe /",
    "GSP28jsbh3-1u:397": " apīha sādhanatāmātrapraveśena tatparihāropapattau na tadavacchedakānāṃ vrīhitvādīnāṃ praveśaḥ; gauravāt /",
    "GSP28jsbh3-1u:398": " nacātiprasaṅgaḥ;",
    "GSP28jsbh3-1u:399": " vāraṇasyāpi tāvataiva saṃbhavāt /",
    "GSP28jsbh3-1u:400": " evañca naivāre carau yaveṣuca dharmaprāptiravikaletyarthaḥ //",
    "GSP28jsbh3-1u:401": " nanu vrīhiyavayoḥ śabdāntarāt guṇādvā kāraṇatābhedāt vrīhigatataṇḍulaniṣpattivyāpārakasādhanatāśrayatvābhāve kathaṃ yaveṣu dharmaprāptiḥ?",
    "GSP28jsbh3-1u:402": " ataeva etādṛśasādhanatāśrayatvābhāve 'pi vikṛtau nīvārakaraṇatāyāḥ prākṛtakāryāpattyā",
    "GSP28jsbh3-1u:403": " tadavacchinneṣu nīvāreṣu atideśena dharmalābhe 'pi prakṛtau tadabhāve na kathamapi",
    "GSP28jsbh3-1u:404": " tatprāptirityata āha --------- yathāceti //",
    "GSP28jsbh3-1u:405": " yathaiva sādhanatāmātravivakṣayā'narthakyaparihāre sati na sādhanatāvacchedake vivakṣā; gauravāt,",
    "GSP28jsbh3-1u:406": " evaṃ sādhanatāsāmānyavivakṣayāpi tatparihāropapattestulyatvena śakyasaṃbandhavidhayā",
    "GSP28jsbh3-1u:407": " praviṣṭasyāpi na sādhanatāviśeṣasya vivakṣayā lakṣyatāvacchedake uddeśyatāvacchedake",
    "GSP28jsbh3-1u:408": " vā praveśo gauravāditi sādhanatāsāmānyāśrayatvavivakṣayā yuktā yaveṣu dharmaprāptirnājyādiṣviti",
    "GSP28jsbh3-1u:409": " kaustubhe vistara ityarthaḥ //",
    "GSP28jsbh3-1u:410": " iti caturthaṃ nirvāpādīnāṃ vyavasthitaviṣayatādhikaraṇam //",
    "GSP28jsbh3-1u:411": " ---------------- (B1) (5 adhikaraṇam /",
    "GSP28jsbh3-1u:412": " ) (a.3 pā.1 adhi.5) dravyam //",
    "GSP28jsbh3-1u:413": " darśapūrṇamāsayoḥ,",
    "GSP28jsbh3-1u:414": " sphyaśca kapālāni ceti daśa dravyāṇyanukramyaitāni vai daśa yajñāyudhānīti śrutena",
    "GSP28jsbh3-1u:415": " vākyena daśānāpi dravyāṇāṃ yajñasādhanatvena vidhānādutpattiśiṣṭa puroḍāśādyavarodhena",
    "GSP28jsbh3-1u:416": " ca sākṣādyāgasādhanatvāyogādaṅgeṣvavatārāt prakṛtāpūrvasādhanībhūtadravyasākāṅkṣaśakyakriyātvāvacchinnoddeśena",
    "GSP28jsbh3-1u:417": " dravyāṇi vidhīyante /",
    "GSP28jsbh3-1u:418": " sphyenoddhantītyādiviśeṣaviniyogāstvavayutyānuvādā iti prāpte ---------- tena tena",
    "GSP28jsbh3-1u:419": " pratyakṣavidhinā tṛtīyāśrutisahakṛtena sphyādīnāṃ viśiṣya viniyogād yajñāyudhavākyamevaikamaśrutavidhikaṃ",
    "GSP28jsbh3-1u:420": " vai -------- śabdopabaddhamanuvādakam /",
    "GSP28jsbh3-1u:421": " bahūnāmanuvādānāṃ vaiyarthyāt /",
    "GSP28jsbh3-1u:422": " asya ca yajñāyudhāni saṃbhavantītyetadvidhyarthavādatvena sārthakatvāt /",
    "GSP28jsbh3-1u:423": " tasmāduddhananamātrajanyavyāpārakaprakṛtāpūrva- sādhanatvamevoddhananapadena lakṣayitvā taduddeśenaiva sphyādividhiḥ // 3 // 5 //",
    "GSP28jsbh3-1u:424": " iti pañcamaṃ śrautaviniyogadhikaraṇam //",
    "GSP28jsbh3-1u:425": " (B2) pūrvādhikaraṇamārabhya triṣvadhikaraṇeṣu saṃskāradravyaguṇānāmuddeśyatāvacchaidakanirūpaṇena",
    "GSP28jsbh3-1u:426": " viniyogaprakāre nirūpitavye pārārthyaghaṭakoddeśyatābodhakatvena prādhānyāt dvitīyāśrutikṛtaviniyogaprakāraṃ",
    "GSP28jsbh3-1u:427": " pūrvādhikaraṇe nirūpya adhunā tṛtīyāśrutivikṛtaviniyogaprakāraṃ dravyaviṣaye nirūpayitumudāharati",
    "GSP28jsbh3-1u:428": " -------- darśapūrṇamāsayoriti //",
    "GSP28jsbh3-1u:429": " prākaraṇikasarvayogyadravyamātre niveśāyāpūrvasādhanatālakṣaṇāyai draśapūrṇamāsayorityuktam /",
    "GSP28jsbh3-1u:430": " itikaraṇena prabhṛtyarthakena ca “agnihotrahavaṇīca śūrpañca kṛṣṇājinañca śamyā colūkhalañca musalaṃ ca dṛṣaccopalā ce” tyantasya saṅgrahaḥ",
    "GSP28jsbh3-1u:431": " sphyenoddhantītyādīnāṃ vidhitvena sphyādīnāmuddhananādiṣu viniyoge 'pi pūrvatrātiprasaktalakṣaṇāyāṃ",
    "GSP28jsbh3-1u:432": " pramāṇābhāvādvrīhimātrajanyavyāpārakasādhanatālakṣaṇāyāmapīha yajñāyudhavākyasya",
    "GSP28jsbh3-1u:433": " tātparyagrāhakasya sattvāt atiprasaktalakṣaṇāyāṃ na bādhakamiti viśeṣāśaṅkānirāsāya",
    "GSP28jsbh3-1u:434": " punarārambhamabhipretya pūrvapakṣamāha ------- daśānāmapīti //",
    "GSP28jsbh3-1u:435": " vaiśabdopabaddhasyāpyasyāprāptārthakatvāt kartavyatāvācipadādhyāhāreṇa vidhāyakatvamabhipretya vidhānādityuktam /",
    "GSP28jsbh3-1u:436": " āyudhaśabdasya yuddhasādhanavācino 'pi yajñapadānurodhāt sādhanamātraparatvalakṣaṇayā sādhanatvenetyuktam /",
    "GSP28jsbh3-1u:437": " sphyenoddhantītyādīti ādipedana “kapāleṣu śrapayati agnihotrahavaṇyā havīṃṣi nirvapati",
    "GSP28jsbh3-1u:438": " śūrpeṇa vivinakti kṛṣṇājinamadhastādulūkhalamavastṛṇāti śamyāṃ dṛṣadyupadadhāti ulūkhalamusalābhyāmavahanti",
    "GSP28jsbh3-1u:439": " dṛṣadupalābhyāṃ pinaṣṭī” tyantānāṃ saṃgrahaḥ /",
    "GSP28jsbh3-1u:440": " itarat spaṣṭārtham /",
    "GSP28jsbh3-1u:441": " iha sphyādīnāṃ sarvārthatve nirākṛte caturthe punasteṣāṃ pradeyatvamāśaṅkya nirākriyata iti na virodhaḥ /",
    "GSP28jsbh3-1u:442": " ubhayatrāpītyaudumbarādhikaraṇasiddhārthavādatvaṃ yajñāyudhavākyasyābhipretya anuvādoktiriti dhyeyam /",
    "GSP28jsbh3-1u:443": " prayojanaṃ spaṣṭatvānnoktam // //",
    "GSP28jsbh3-1u:444": " iti pañcamaṃ śrautaviniyogādhikaraṇam //",
    "GSP28jsbh3-1u:445": " ---------------- (B1) (6 adhikaraṇam /",
    "GSP28jsbh3-1u:446": " ) (a.3 pā.1 adhi.6) arthaikatve //",
    "GSP28jsbh3-1u:447": " jyotiṣṭome aruṇayā ekahāyanyā piṅgākṣyā somaṃ krīṇātīti śrutam /",
    "GSP28jsbh3-1u:448": " tatrāruṇaśabdo 'ruṇaguṇavacano 'ruṇatvajātivacano vā na tu viśiṣṭavyaktivacanaḥ /",
    "GSP28jsbh3-1u:449": " tṛtīyayā ca śakyasyaiva karaṇatvamucyate,",
    "GSP28jsbh3-1u:450": " na tu tadarthaṃ dravyalakṣaṇā /",
    "GSP28jsbh3-1u:451": " ṭābādyartho 'pi tatraiva sāmānādhikaraṇyenānvīyate,",
    "GSP28jsbh3-1u:452": " na tu tadarthamapi vyaktilakṣaṇā;",
    "GSP28jsbh3-1u:453": " avyutpattyāpatteḥ /",
    "GSP28jsbh3-1u:454": " yathācaivaṃ sati guṇavacanānāmāśrayato liṅgavacanāni bhavantītyādyanuśāsanopapattistathā kaustubhe draṣṭavyam /",
    "GSP28jsbh3-1u:455": " ekahāyanyādipadānāṃ tu bahuvrīhitvādavayavārthaviśiṣṭānyapadārtharūpe dravya eva śaktiriti prāñcaḥ /",
    "GSP28jsbh3-1u:456": " anyapadārthe padadvayasya lakṣaṇeti tu bahavaḥ /",
    "GSP28jsbh3-1u:457": " naca ------- dravyasyaikenaiva padena vidhisaṃbhave itareṇa vidhyanupapattirvaiyarthyaṃ ceti --------- vācyam;",
    "GSP28jsbh3-1u:458": " ubhayoryugapatpravṛttervihitavidhānābhāvāt,",
    "GSP28jsbh3-1u:459": " guṇāntaraparatvena sārthakyācca /",
    "GSP28jsbh3-1u:460": " śakyate tvatrāpi āruṇyanyāyena lakṣaṇāpi neti vaktum;",
    "GSP28jsbh3-1u:461": " samāsānuśāsanasya matubādyanuśāsanavadupapatteḥ /",
    "GSP28jsbh3-1u:462": " dravye pārṣṭhakaguṇasaṃbandhopapādanañca pramāṇāntarapramitadravyamādāyopapādanīyamiti na kaścit virodhaḥ /",
    "GSP28jsbh3-1u:463": " tadihāruṇyasya yogyatve 'pi kārakatvenāvyutpannasya vākyīyadravyādyanvayasyāyogādvyutpannatve",
    "GSP28jsbh3-1u:464": " 'pi cāmūrtatvenāyogyasya vākyīyakriyānvayāyogāttatovicchinnasya prakaraṇakalpitaśrutānumitaikadeśaniṣpannena",
    "GSP28jsbh3-1u:465": " vākyenāruṇayā prakṛtāpūrvasādhanībhūtadravyaparicchedaṃ bhāvayedityākareṇa prākaraṇikasarvadravyāṅgatvamiti",
    "GSP28jsbh3-1u:466": " prāpte --------- na yogyatājñānaṃ śābdabodhaheturapi tu ayogyatāniścayasya pratibandhakatāmātram /",
    "GSP28jsbh3-1u:467": " ataśca pratibandhakatābhāvasattve āruṇyasyāpi kriyānvayabodhopapatteḥ /",
    "GSP28jsbh3-1u:468": " paścācca yogyatāgaveṣaṇāyāmāruṇyasya pārṣṭikadravyasaṃbandhopapatterna tato vicchedāśaṅkā /",
    "GSP28jsbh3-1u:469": " ataeva prathamataḥ somakrayāruṇyādisakalakārakaviśiṣṭabhāvanāvidhānottaraṃ krayasya",
    "GSP28jsbh3-1u:470": " somasaṃbandhavelāyāmāruṇyāditrikasya matvarthalakṣaṇayā krayasaṃbandhāvagatau paścādviśeṣaṇavidhitrayakalpanayā",
    "GSP28jsbh3-1u:471": " teṣāṃ krayāṅgatvāvagame jāte paścātparicchedakībhūtadravyādyapekṣāyāṃ parṣṭiko 'ruṇaikahāyanyoḥ",
    "GSP28jsbh3-1u:472": " parasparaṃ viśeṣaṇaviśeṣyabhāvamātreṇa saṃbandho dravyaviśeṣasaṃbandhaśceti draṣṭavyam /",
    "GSP28jsbh3-1u:473": " tataśca yuktaṃ krayasādhanībhūtaikahāyanyāmeva niveśa āruṇyasya,",
    "GSP28jsbh3-1u:474": " na tu vāsaḥprabhṛtiṣu krayadravyāntareṣu /",
    "GSP28jsbh3-1u:475": " na ca yaveṣviva somaprāptisādhanakrayadravyatvāviśeṣāt prāptyāśaṅkā /",
    "GSP28jsbh3-1u:476": " teṣāṃ krayāntaradravyatvāt /",
    "GSP28jsbh3-1u:477": " bhinnāhi guṇādatra krayāḥ /",
    "GSP28jsbh3-1u:478": " na ca vikretrānativaśādutpattiśiṣṭadravyāvarodhe 'pi dravyāntaraniveśasaṃbhavaḥ;",
    "GSP28jsbh3-1u:479": " ekadravyānatasyaiva vikretuḥ saṃpādanīyatvāt /",
    "GSP28jsbh3-1u:480": " anyathādakṣiṇānāmapi prasaṅgabādhānāpatteḥ /",
    "GSP28jsbh3-1u:481": " na ca daśabhiḥ krīṇātīti vacanameva niveśatātparyagrāhakam /",
    "GSP28jsbh3-1u:482": " tasya krayasamuccayaparatvenāpyupapattau guṇanyāyasiddhabhedāpavādakatvāyogāt /",
    "GSP28jsbh3-1u:483": " na ca krayabhede 'pi ekasomaprāptyarthatvāviśeṣāt krayāntaradravye 'pi āruṇyasya niveśāśaṅkā /",
    "GSP28jsbh3-1u:484": " āruṇyaviśiṣṭavijātīyakrayavidhyanyathānupapattikalpitasya viśeṣaṇavidheḥ pārṣṭhikānvayasya",
    "GSP28jsbh3-1u:485": " vānatiprasaktasyaiva kalpanīyatayā vijātīyakrayajanyānativiśeṣasya vijātīyakrayatvasyaiva",
    "GSP28jsbh3-1u:486": " vā vivakṣitatvenātiprasaṅgaśaṅkānupapatteḥ /",
    "GSP28jsbh3-1u:487": " yathā caivaṃ sati trivatse sarvakrayadravyasthānāpanne niveśastathākaustubhe draṣṭavyam // 3 // 6 //",
    "GSP28jsbh3-1u:488": " iti ṣaṣṭhamaruṇādhikaraṇam //",
    "GSP28jsbh3-1u:489": " (B2) pūrvaṃ dravyaviṣaye viniyogaprakāraṃ nirūpyādhunā guṇaviṣaye tannirūpayitumudāharati ---- jyotiṣṭoma iti //",
    "GSP28jsbh3-1u:490": " pūrvavat pūrvapakṣasiddhyaupayikatayā jyotiṣṭoma ityuktam /",
    "GSP28jsbh3-1u:491": " aruṇāśabdasya dravyaparatve dravyasya krīṇātyanvayopapatteḥ pūrvapakṣāsaṃbhavaṃ nirasituṃ guṇavacanatvaṃ sādhayati ------ tatreti //",
    "GSP28jsbh3-1u:492": " tatrāruṇavyaktinānātvapakṣe aruṇaguṇavacana ityarthaḥ /",
    "GSP28jsbh3-1u:493": " natu viśiṣṭavyaktivacana ityākṛtyadhikaraṇanyāyapravṛttipradarśanārtham //",
    "GSP28jsbh3-1u:494": " atra prācīnairaruṇādiśabdānāṃ kevalaṃ guṇavācitve śuklo devadatta itivat aruṇo ghaṭa",
    "GSP28jsbh3-1u:495": " iti sāmānādhikaraṇyānupapatteḥ rūpavān ghaṭa ityatreva matvarthīyenaiva sāmānādhikaraṇyāpatterākṛtyadhikaraṇanyāyena",
    "GSP28jsbh3-1u:496": " guṇavācakānāmapyaruṇādiśabdānāṃ nirūḍhalakṣaṇayā dravyaparatvamapi /",
    "GSP28jsbh3-1u:497": " ata eva “guṇavacanebhyo matupo lugiṣṭa” iti na tatprayogāpattiḥ ityuktam,",
    "GSP28jsbh3-1u:498": " tanna; prayogābhāvena sāṃpratikalakṣaṇāyā anupapattau nirūḍhalakṣaṇāyāḥ sutarāmanupapatteḥ /",
    "GSP28jsbh3-1u:499": " taduktaṃ vārtike ---------- nirūḍhalakṣaṇāḥ kāścitsāmarthyādabhidhānavat /",
    "GSP28jsbh3-1u:500": " kriyante sāṃprataṃ kāścitkāścinnaiva tvaśaktitaḥ /",
    "GSP28jsbh3-1u:501": " ” iti //",
    "GSP28jsbh3-1u:502": " ataśca viśiṣṭadravyavācitve yathaiva śuklādipadānāmeva tadvācitvaṃ,",
    "GSP28jsbh3-1u:503": " na rūpādiśabdānāṃ aprayogāt,",
    "GSP28jsbh3-1u:504": " evaṃ guṇamātravācitve 'pi teṣveva dravyalakṣaṇā nānyatreti niyamopapatterdravye lakṣaṇayā sāmānādhikaraṇyopapattirnavātiprasaṅgaḥ /",
    "GSP28jsbh3-1u:505": " ata eva guṇavacanatve puṃlliṅgatā /",
    "GSP28jsbh3-1u:506": " dravyavacanatve āśrayaliṅgavacanatetyarthakaṃ “guṇavacanānāmāśrayato liṅgavacanāni bhavantī” tyanuśāsanāntaramupapadyate /",
    "GSP28jsbh3-1u:507": " guṇavacanatvamapi viśeṣaṇatvena guṇaśakyatvaparaṃ draṣṭavyam /",
    "GSP28jsbh3-1u:508": " itthamaruṇāpadasya dravyaparatvamuktamayuktamiti sūcayan tasyāṅgīkāre niṣprayojanatāndarśayati -------- tṛtīyayeti //",
    "GSP28jsbh3-1u:509": " ayamarthaḥ ------- kiṃ dravyalakṣaṇā karaṇatvānvayānupapattyā,",
    "GSP28jsbh3-1u:510": " uta liṅgasaṅkhyānvayānupapattyā vā /",
    "GSP28jsbh3-1u:511": " nādyaḥ; jāteriva guṇasyāpi dravyaparicchedadvārā tadupapatteranupapattyabhāvāt /",
    "GSP28jsbh3-1u:512": " ataeva yatra kriyājanyaphalaśālitvarūpakarmatvasya taduddeśyatvarūpasaṃpradānatvasyaca odanavipravṛttitvāsaṃbhavaḥ;",
    "GSP28jsbh3-1u:513": " tatraiva tallakṣaṇā,",
    "GSP28jsbh3-1u:514": " natu tṛtīyāntādisthala ityuktamākṛtyadhikaraṇe /",
    "GSP28jsbh3-1u:515": " nāntyaḥ; tasya pāśādhikaraṇanyāyena sādhutvamātreṇāśrayaniṣṭhatayā vopapattau prātipadike lakṣaṇāyāṃ pramāṇābhāvāt /",
    "GSP28jsbh3-1u:516": " ata eva sāmānādhikaraṇyasaṃbandhena tayoḥ karaṇatve prātipadikārthevānvaye saṃsargavidhayā pārṣṭhikabhāvena vā dravyabodhopapatternaiva lakṣaṇāyāstatra",
    "GSP28jsbh3-1u:517": " dvitīyādisthale tadāvaśyakatve 'pīha tṛtīyānte tatprayojanābhāvāt /",
    "GSP28jsbh3-1u:518": " yadyetādṛśasthale 'pi tallakṣaṇāṅgīkriyate,",
    "GSP28jsbh3-1u:519": " tadā viśeṣye dravye guṇasyānvayāpattyā tadviśiṣṭadravyasya mūrtatayaikahāyanyādivat",
    "GSP28jsbh3-1u:520": " pārṣṭhikānvayalabhyābhedasaṃbandhena kraya eva niveśopapatteḥ pratyuta samasyamānānekapadatatsāmānādhikaraṇyālocanāpekṣādhikyena",
    "GSP28jsbh3-1u:521": " vilambitatvāt tena dravyavidhyanāpatterguṇaśabdenaiva dravyavidhyāpatteḥ krayasādhanadravyaniveśasyaivopapattāvamūrtatayā",
    "GSP28jsbh3-1u:522": " kraye tanniveśāsaṃbhavena prākaraṇikayogyakārakamātraniveśapūrvapakṣāsaṃbhave tatsamādhānārthādhikaraṇārambhasya",
    "GSP28jsbh3-1u:523": " siddhānte guṇasyaiva dravyaparicchedadvārā karaṇatvapratipādanasyaca vaiyarthyāpattiḥ,",
    "GSP28jsbh3-1u:524": " tathā caturādiśabdānāmapi saṅkhyāviśiṣṭamuṣṭiparatvāpattau jaghanyāyā api muṣṭeḥ",
    "GSP28jsbh3-1u:525": " pradhānatvena tadanurodhasyaivāpattau mukhyatvena saptadaśaśarāve carau saṅkhyānugrahasya",
    "GSP28jsbh3-1u:526": " vakṣyamāṇasyānāpattiścetyato guṇamātraparatvameveti //",
    "GSP28jsbh3-1u:527": " avyutpattyāpatteriti //",
    "GSP28jsbh3-1u:528": " liṅgasaṅkhyādīnāṃ viśeṣye kārake sāmānādhikaraṇyasaṃbandhena karaṇatvevānvayasya",
    "GSP28jsbh3-1u:529": " vyutpannasya tyāgena dravye 'nvayāṅgīkāreṇa dravyalakṣaṇāyāṃ vyutpattyantarakalpanāpatterityarthaḥ //",
    "GSP28jsbh3-1u:530": " nanu kevalaguṇavācitve kathaṃ guṇavacanebhyo matupo lugiṣṭo guṇavacanānāmāśrayata ityanuśāsanadvayasyopapattiḥ?",
    "GSP28jsbh3-1u:531": " tatra guṇinamuktvā guṇavācakā ye teṣāmeva śuklādiśabdānāṃ guṇavacanapadena grahaṇena guṇiparatvāvaśyakatvādityata āha ------- yathācaivamiti",
    "GSP28jsbh3-1u:532": " ādyānuśāsanasya yatra lakṣaṇāprasaktiḥ tatparatvam,",
    "GSP28jsbh3-1u:533": " dvitīye svaśakyārthaviśiṣṭavyaktiviṣayakalakṣaṇāvṛttiyogye yatprakāratayā vyakteranvayastadarthakaṃ guṇapadamiti tasyaiva guṇavacanaśabdenopādānamiti dvayoranuśāsanayorupapattiḥ /",
    "GSP28jsbh3-1u:534": " atra yogyāntamātravivakṣāyāṃ ajāyāḥ śukla ityādāvapi ṭābādyāpattiḥ;",
    "GSP28jsbh3-1u:535": " tasyatadā lakṣakatvābhāve 'pi araṇyasthadaṇḍavadyogyatvasya sattvāt,",
    "GSP28jsbh3-1u:536": " atastadvyāvṛttyarthamanvaya iti /",
    "GSP28jsbh3-1u:537": " ataeva tatrāśrayagataliṅgābhāve 'gaṇe śuklādayaḥ puṃsī' tyanena sādhutvārthaṃ puṃlliṅgameva niyamyate /",
    "GSP28jsbh3-1u:538": " rūpamastītyādau prakāratayā dravyānanvayādādyam /",
    "GSP28jsbh3-1u:539": " tatra tādṛśayogyatāyā abhāvāt /",
    "GSP28jsbh3-1u:540": " ataśca vyaktilakṣaṇābhāvepi yalliṅgadravyaparicchedadvārā guṇasya karaṇatvaṃ,",
    "GSP28jsbh3-1u:541": " tadgatastrītvenaiva ṭābādyutpatteḥ aruṇāśabdasyātra guṇaparatvameveti kaustubhe draṣṭavyamityarthaḥ /",
    "GSP28jsbh3-1u:542": " etacca aruṇaikahāyanīśabdayoḥ prācīnoktavailakṣaṇyanirāsatātparyamātreṇa draṣṭavyam //",
    "GSP28jsbh3-1u:543": " vastutastu --------- pacatītyatra ekatvasya sāmānādhikaraṇyasaṃbandhena bhāvanānvane",
    "GSP28jsbh3-1u:544": " saṃsargavidhayā bhātasya kartuḥ pacatītyasmāt eko naveti saṃśayavyudāsasiddhadharmitāvacchedakaviśiṣṭadharmijñānāvaśyakatvāya",
    "GSP28jsbh3-1u:545": " lakṣaṇā tatra pūjyapādairuktā,",
    "GSP28jsbh3-1u:546": " tathehāpyaruṇāpadāt jāyamānasaṃśayavyudāsāya dravyalakṣaṇāvaśyakyeva;",
    "GSP28jsbh3-1u:547": " tāvatāpi dravyasya karaṇatayā prāpterviśeṣaṇāṃśasya guṇasyaiva karaṇatvāvaśyakatve",
    "GSP28jsbh3-1u:548": " tatrāmūrtatvādinā kriyānanvayamāpādya pūrvapakṣaḥ tathā ekahāyanyādipadayorapyaviśiṣṭa",
    "GSP28jsbh3-1u:549": " eva sa iti dhyeyam //",
    "GSP28jsbh3-1u:550": " yattu -------- aruṇatvajātiparatve tayā saha guṇe samavāyasaṃbandhasaṃbhavena lakṣaṇayā",
    "GSP28jsbh3-1u:551": " guṇaparatvasaṃbhave 'pi dravye tadabhāve vyaktilakṣaṇānupapattyā dravyaparasāmānādhikaraṇyānupapattiriti somanāthīye uktam,",
    "GSP28jsbh3-1u:552": " tat na manoharam;",
    "GSP28jsbh3-1u:553": " nīlo ghaṭa ityādisāmānādhikaraṇyapratītau nīlapadasya nīlarūpāśrayadravyasaṃyuktatvasaṃbandhena",
    "GSP28jsbh3-1u:554": " nīlapadavyaktilakṣaṇāvat ihāpi svāśrayasamavāyasaṃbandhena jātiparasyāpi lakṣaṇayā",
    "GSP28jsbh3-1u:555": " tadupapatteḥ samānatvāt /",
    "GSP28jsbh3-1u:556": " ata eva nīlaṃ rūpamiti pratīternīlarūpatvajāteḥ samavāyena vidyamānāyāḥ pravṛttinimittatvāśrayaṇaṃ",
    "GSP28jsbh3-1u:557": " tathaiva tasyā eva jāteḥ paraṃparāsaṃbandhena ghaṭādāvapyaṅgīkāre bādhakābhāvena",
    "GSP28jsbh3-1u:558": " muṅkhyayaiva vṛttyā prayoga upapādito nakṣatravādāvalyāṃ mīmāṃsakamūrdhanyena /",
    "GSP28jsbh3-1u:559": " tadā ko doṣaḥ paraṃparāsaṃbandhena lakṣaṇāśrayaṇa iti dik //",
    "GSP28jsbh3-1u:560": " atra sūtre dravyaguṇayoraikakarmyādityupādānādāvaśyakaṃ piṅgākṣyādiśabdānāṃ dravyaparatvamupapādayituṃ",
    "GSP28jsbh3-1u:561": " matvartheneva bahuvrīheḥ dravyābhidhānenaiva āntarālikasaṃbandhabhānasiddheranyalabhyatvena",
    "GSP28jsbh3-1u:562": " tatra śaktiṃ kalpayitvā dravyaparatvameva matupa iva bahuvrīherapyāśrīyate /",
    "GSP28jsbh3-1u:563": " taduktaṃ vārtike ------ “sarvatra yaugikaiḥ śabdairdravyamevābhidhīyate /",
    "GSP28jsbh3-1u:564": " nahi saṃbandhavācyatvaṃ saṃbhavatyatigauravāt” iti /",
    "GSP28jsbh3-1u:565": " tatrāpi citragurityevamādiṣu citragośabdayoratyantavyatiriktārthābhidhāyitvāt devadattādipadaiḥ",
    "GSP28jsbh3-1u:566": " sāmānādhikaraṇyāyogāt prāgapi devadattādipadādanyapadārthapratītervākyārthatvāsaṃbhavenānyapadārthe śaktireva /",
    "GSP28jsbh3-1u:567": " lakṣaṇāpakṣe bahuvrīheraruṇaśabdasya caikāntaritadravyalakṣakatvāṃśāviśeṣe hi kiṃ vinigamakam yadbahuvrīhereva dravyābhidhāyitā nāruṇapadasyeti,",
    "GSP28jsbh3-1u:568": " ato 'nyapadārthe śaktiḥ /",
    "GSP28jsbh3-1u:569": " naca ------- indrapītaśabde pūrvapakṣe bahuvrīhāvanyapadārthalakṣaṇāpattidūṣaṇāprasakteḥ ṣaṣṭhītatpuruṣāpekṣayā daurbalyāsaṃbhavena kathaṃ pūrvapakṣotthānaṃ?",
    "GSP28jsbh3-1u:570": " iti ------- vācyam; ṣaṣṭhītatpuruṣe bahuvrīhauca ekasyaivottarapadārthe anyavākyārthe cānvayasāmye 'pi ṣaṣṭhītatpuruṣe ekasyaiva tyāgaḥ,",
    "GSP28jsbh3-1u:571": " bahuvrīhau tu ubhayoriti vaiṣamyeṇa tadapekṣayā tasya daurbalyasiddheḥ //",
    "GSP28jsbh3-1u:572": " etena -------- bahuvrīdāvanyapadārthasya śakyatve vidyāprayuktyabhāvakṛtalāghavāt niṣādasthapatiśabde karmadhārayatyāgena bahuvrīhyāśrayaṇāpattirityapi --------- apāstam;",
    "GSP28jsbh3-1u:573": " karmadhāraye śrutapadārthānāṃ sarveṣāmeva vākyārthānvayaḥ,",
    "GSP28jsbh3-1u:574": " bahuvrīhāvekaikasyānvaya iti vaiṣamyamātreṇa daurbalyopapatteḥ /",
    "GSP28jsbh3-1u:575": " ato yadyapi citrāḥ gāvo yasyeti vigraho loke prasiddhaḥ;",
    "GSP28jsbh3-1u:576": " tathāpi rājapuruṣa iti ṣaṣṭhītatpuruṣe ṣaṣṭhyantapratipādye upasarjanatvasya prathamāntapratipādyārthe",
    "GSP28jsbh3-1u:577": " pradhānatvasyeva prathamāntanirdiṣṭānāṃ citragavīṇāmeva prādhānyāpattyānyapadārthadravyaprādhānyapratītibhaṅgāpatteḥ",
    "GSP28jsbh3-1u:578": " citrāṇāṃ gavāmayamityevaṃ vigraheṇa anyapadārthaśakterekahāyanyādiśabdānāṃ bahuvrīhitvāt",
    "GSP28jsbh3-1u:579": " dravyaparatvamiti prācāṃ matamāha ----- ekahāyanyādīti //",
    "GSP28jsbh3-1u:580": " kṛttaddhitādisthale ekenaiva itarasyākṣepasiddheranekaśaktikalpanāparihārāya pradhānenaiva",
    "GSP28jsbh3-1u:581": " guṇabhūtasya loke ākṣepadarśanāt liṅgasaṅkhyānvayayogyadravyasyaiva sattvapadavācyatvena",
    "GSP28jsbh3-1u:582": " prādhānyena tatraiva śaktirna viśeṣaṇībhūtasaṃbandhe tasyākṣepādeva bhānasiddheḥ //",
    "GSP28jsbh3-1u:583": " ataeva tṛtīyāntejāterdvitīyāntādisthaleca vyakteśca prādhānyadarśanāt niyāmakābhāve ākṛtyadhikaraṇanyāyapravṛttyā jātereva vācyatvaṃ vyakterākṣepalabhyatvameva",
    "GSP28jsbh3-1u:584": " evañca kṛdantādestu na viśeṣaṇe śaktiḥ,",
    "GSP28jsbh3-1u:585": " apitu dravya eva //",
    "GSP28jsbh3-1u:586": " ataeva sarvatreti vārtikamapyetādṛśaviṣaya eva viśeṣaṇībhūtasaṃbandhādiśaktinirākaraṇaparaṃ sat yatra yaugakasthale kṛdādivācakāntarasattvaṃ tadviṣayameva //",
    "GSP28jsbh3-1u:587": " yatratu bahuvrīhyādau navācakāntarasattvaṃ tatra yaṣṭīḥ praveśayetyādāviva padadvayasyaiva",
    "GSP28jsbh3-1u:588": " svārthaviśiṣṭānyapadārthe anyapadārthamātre vā nirūḍhalakṣaṇopapattau atiriktaśaktikalpane mānābhāvaḥ;",
    "GSP28jsbh3-1u:589": " ananyalabhyasya śabdārthatvāt //",
    "GSP28jsbh3-1u:590": " ataeva yatra kṛdādāvapi prakṛtipratyayārthe lopo yathodbhidadhunetyādau tatrāvaśiṣṭabhāgasya tallakṣakatvamiṣṭameva,",
    "GSP28jsbh3-1u:591": " na tvatiriktā śaktiḥ //",
    "GSP28jsbh3-1u:592": " naca bahuvrīheranyapadārthaśaktatvābhāve aruṇāpadādaviśeṣāpattyā sūtre dravyaguṇayoriti nirdeśānupapattiḥ;",
    "GSP28jsbh3-1u:593": " asmanmate nirūḍhalakṣaṇātadabhāvābhyāmeva viśeṣasiddheḥ /",
    "GSP28jsbh3-1u:594": " evañca padadvaye lakṣaṇāṅgīkārādeva tatpuruṣāpekṣayā sutarāṃ karmadhārayāpekṣayā daurbalyaṃ siddhaṃ bhavati /",
    "GSP28jsbh3-1u:595": " ataevaindrapītādhikaraṇe pūrvapakṣaprasādhanāya bahuvrīhāvanyapadārthalakṣaṇāpattiḥ siddhānte darśitā,",
    "GSP28jsbh3-1u:596": " siddhāntepica śaktyā parihāramanabhidhāya hutāhutasamudāyavācinaḥ indrapītaśabdasya tadavayave lakṣaṇāpattimātrameva pūrvapakṣadūṣaṇatvena darśitamiti",
    "GSP28jsbh3-1u:597": " naiyāyikādibahusaṃmataṃ pakṣāntaramāha -------- anyapadārtha iti yattu prakāśakāraiḥ",
    "GSP28jsbh3-1u:598": " -------- bahuvrīhāvanyapadārthalakṣaṇāyāṃ paṃṅkajādipadeṣvapi tadāpattau yogarūḍhyucchedaprasaṅgāt",
    "GSP28jsbh3-1u:599": " tadvadihāpi śaktirevetyuktaṃ taddūṣaṇaṃ kaustubhe draṣṭavyam //",
    "GSP28jsbh3-1u:600": " vastutastu -------- aruṇāpadavadeva ekahāyanyādipadānāmapi ākṛtyadhikaraṇanyāyena ekahāyanādirūpaviśeṣaṇavācitvameva;",
    "GSP28jsbh3-1u:601": " tasyāpyāruṇyavat dravyaparicchedadvārā karaṇatvopapatteḥ /",
    "GSP28jsbh3-1u:602": " ataeva yatra dvitīyāntādisthale tadasaṃbhavastatparameva matuppratyayānuśāsanavat bahuvrīhyanuśāsanamiti nadravye śaktirlakṣaṇā vā svīkāryā",
    "GSP28jsbh3-1u:603": " sautraṃ dravyapadañca pramāṇāntarapramitadravyapārṣṭhikasaṃbandhapratipādanatayāpyupapatt imadityabhipretya svasaṃmataṃ pakṣāntaramāha -------- śakyatetviti /",
    "GSP28jsbh3-1u:604": " pramāṇāntarapramiteti //",
    "GSP28jsbh3-1u:605": " gavā te krīṇātītimantraliṅgāvagatagorūpadravyamādāyetyarthaḥ //",
    "GSP28jsbh3-1u:606": " asmiṃśca pakṣe amūrtatvāviśeṣāt sarveṣāmeva vicāraviṣayiteti bhāvaḥ //",
    "GSP28jsbh3-1u:607": " evaṃ prakṛtavicāropayuktaṃ prasādhya śābdabodhatvāvacchinnaṃ prati yogyatājñānasya",
    "GSP28jsbh3-1u:608": " hetutvāt amūrtasyāruṇyasya krayabhāvanānvayāyogyatvāt tatrāniveśena vākyīyānvayaṃ",
    "GSP28jsbh3-1u:609": " bādhitvā “vihitastu sarvadharmaḥ syāt saṃyogato viśeṣāt prakaraṇāviśeṣā” diti teṣāmarthādhikaraṇapūrvapakṣasūtratvena",
    "GSP28jsbh3-1u:610": " āśritya prākaraṇikasarvadravyārthatvapūrvapakṣaṃ sādhayituṃ yogyatayā vākyīyadravyānvayasaṃbhavaṃ",
    "GSP28jsbh3-1u:611": " nirasyati -------- tadiheti //",
    "GSP28jsbh3-1u:612": " yatra agnihotrahavaṇyeti vākye lyuḍuktakaraṇībhūtasya dravyasya svavākyopāttanirvāpaṃ",
    "GSP28jsbh3-1u:613": " prati yogyatā tatra tasyā nirvāpāṅgatvasaṃbhave 'pi iha kārakatvena dravye amūrtatvena",
    "GSP28jsbh3-1u:614": " krayabhāvanāyāṃ vā anvayāsaṃbhavāt na tadaṅgatvam,",
    "GSP28jsbh3-1u:615": " apitu śrutivākyayoraudāsīnye satyadhikārākhyaprakaraṇena jyotiṣṭomopasthitau yogyatayā",
    "GSP28jsbh3-1u:616": " tadīyadravyaparicchedakatvena vidhivākyaṃ dravyavācakapadañca prakalpya tadvidhānāt",
    "GSP28jsbh3-1u:617": " sarvayogyakārakatvamiti na kevalaṃ prākaraṇikakaraṇakārakāṅgatvamātram,",
    "GSP28jsbh3-1u:618": " kintu tatsādhāraṇyena kartrādikārakāṅgatvamityarthaḥ //",
    "GSP28jsbh3-1u:619": " yattu vārtike --------- siddhasyāruṇyasya prakaraṇāgrahaṇamāśaṅkya aruṇayeti tṛtīyayā prākaraṇikāni jyotiṣṭomāpūrvasādhanāni somaprabhṛtīnyanūdya aruṇaprātipadikārtho vidhīyate /",
    "GSP28jsbh3-1u:620": " “ataśca padamevaitadvākyenaivaṃ vibhajyate /",
    "GSP28jsbh3-1u:621": " yā vyaktiḥ karaṇatvena coditāpūrvasādhanam /",
    "GSP28jsbh3-1u:622": " tayā tatsādhayennityamaruṇatvaviśiṣṭayā /",
    "GSP28jsbh3-1u:623": " evañcedaruṇaṃ kāryakaraṇaṃ yadgṛhādyapi /",
    "GSP28jsbh3-1u:624": " yatpunaryajamānādivihitaṃ kārakāntaram /",
    "GSP28jsbh3-1u:625": " na tasyāyaṃ guṇaḥ śeṣaḥ sarvārthopyavadhāritaḥ” /",
    "GSP28jsbh3-1u:626": " ityuktam; tat tṛtīyayā lakṣaṇayā dravyopādāne ekahāyanyā eva lakṣaṇāpatteḥ paraṃparāsaṃbandhena",
    "GSP28jsbh3-1u:627": " svavākyopāttakrayānvayasaṃbhavādekaprasaratābhaṅgāpatteścāyuktami ti vyaktaṃ kaustubhe //",
    "GSP28jsbh3-1u:628": " etena --------- ekahāyanyādipadānāṃ dravyaparatvāt śrautatadavaruddhe kraye aruṇāpadalakṣyadravyavidhyasaṃbhava iti śāstradīpikoktaṃ --------",
    "GSP28jsbh3-1u:629": " balābale satyapi vastuta ekatvena virodhābhāvāt /",
    "GSP28jsbh3-1u:630": " ataḥ pūrvoktarītyā yogyasarvakārakāṅgatvamityarthaḥ //",
    "GSP28jsbh3-1u:631": " na śābdabodhatvāvacchinnaṃ prati yogyatājñānasya kāraṇatvam;",
    "GSP28jsbh3-1u:632": " tadabhāve 'pyayogyatāniścayābhāvadaśāyāṃ gṛhītapadapadārthasaṃketasya śābdabodhodayāt /",
    "GSP28jsbh3-1u:633": " anyathā yāgasyāpi svargānvayaśābdabodhānudayena apūrvakalpanānāpatteḥ,",
    "GSP28jsbh3-1u:634": " kintvayogyatāviścayaḥ pratibandhakaḥ iti tadabhāvasya kāraṇatvena prakṛte 'pi tāvanmātreṇa",
    "GSP28jsbh3-1u:635": " krayabhāvanāyāmapūrvasyāpyanvayopapatteḥ tadīyadravyāṅgatvamevetyabhipretya siddhāntamāha",
    "GSP28jsbh3-1u:636": " ---------- na yogyateti /",
    "GSP28jsbh3-1u:637": " paścācceti //",
    "GSP28jsbh3-1u:638": " āruṇyasya kriyānvayāt pūrvaṃ dravyānvaye kārakatvavyāghātāpatteḥ prathamato dravyaparicchedarūpavyāpārānavagame",
    "GSP28jsbh3-1u:639": " 'pi uktasāmagrīvaśādekahāyanīkrayasomādikārakāntaravadeva bhāvanayā saṃbandhe sati",
    "GSP28jsbh3-1u:640": " viśiṣṭavidhānena vidheyānekatvakṛtavākyabhedaparihāreṇa paścāt krayasya somanirūpitakaraṇatvabodhadaśāyāṃ",
    "GSP28jsbh3-1u:641": " bhāvanāpratyāsannatvādekahāyanīvanmatvarthalakṣaṇayā krayasaṃbandhena dravyasaṃbandhābhāve",
    "GSP28jsbh3-1u:642": " 'pi guṇasya dravyaparicchedakatvarūpavyāpāramantareṇa karaṇatvānirvāhāt yogyatayā",
    "GSP28jsbh3-1u:643": " tasminnavagate dravyaviśeṣāpekṣāyāṃ sāmānādhikaraṇyāt ekahāyanīyadravyaviśeṣapratītisiddhiḥ /",
    "GSP28jsbh3-1u:644": " astica dvayorapi dravyaguṇayoḥ parasparākāṅkṣeti parasparasāhityāttayorniyamaḥ /",
    "GSP28jsbh3-1u:645": " yadyapi kevalaguṇavācitvapakṣe bhinnapravṛttinimittānāṃ śabdānāmekasminnarthe pravṛttyasaṃbhavāt naikahāyanīpadasāmānādhikaraṇyaṃ saṃbhavati;",
    "GSP28jsbh3-1u:646": " tathāpi mukhyasyāsaṃbhave 'pi dravyaparicchedadvārā guṇasya karaṇatvenānvaye tasya",
    "GSP28jsbh3-1u:647": " guṇiniṣṭhatvāvagamāt guṇaguṇinorabhedopacāreṇa tatsaṃbhavādubhayorekakriyānvaye parasparākāṅkṣayā",
    "GSP28jsbh3-1u:648": " tatkrayasādhanaikahāyanīrūpadravyaparicchedakatvaṃ nānupapannam /",
    "GSP28jsbh3-1u:649": " ataeva pārṣṭhikānvayasamarthanānantaram “evañca vākyagatamapi sāmānādhikaraṇyaṃ samarthitaṃ bhavatī” tyuktaṃ vārtike /",
    "GSP28jsbh3-1u:650": " ataeva ṭābantatayā dravyapadasāmānādhikaraṇyamapi viśeṣaṇatayā,",
    "GSP28jsbh3-1u:651": " natvaṅgatayā /",
    "GSP28jsbh3-1u:652": " tattu viśeṣaṇavidhikalpanayā krayaṃ pratyevetyevamekavākyatvasaṃbhave na vākyabhedamaṅgīkṛtya adhyāhārādinā prākaraṇikasarvadravyāṅgatvakalpanaṃ yuktam /",
    "GSP28jsbh3-1u:653": " nacaitāvatā dravyopakāritayā dravyāṅgatvam;",
    "GSP28jsbh3-1u:654": " dravyasyāpi paricchedyatayā guṇopakārakatvena vaiparītyasyāpyāpatteḥ /",
    "GSP28jsbh3-1u:655": " ataḥ śrutyātra vākyabādhenaṃ krayāṅgatvameveti bhāvaḥ /",
    "GSP28jsbh3-1u:656": " evañca ekahāyanīpadasāmānādhikaraṇyādekahāyanīdravyaparicchedadvāraniyame sati na krayadravyāntareṣu tasya niveśa ityāha ---------- ataśceti",
    "GSP28jsbh3-1u:657": " nanu yanmate krayaikatvaṃ tanmate apūrvasādhanībhūtadravyaprāptyanukūlavyāpārasādhanatvāviśeṣāt vāsaḥprabhṛtiṣvapi āruṇya prāptyāpattirityāśaṅkāṃ nirasyati --------- naceti //",
    "GSP28jsbh3-1u:658": " bhinnā hīti //",
    "GSP28jsbh3-1u:659": " “ajayā krīṇātī“ti vākyavihitakrayoddeśenāruṇāvākye anekaguṇavidhāne vākyabhedāpattestatra",
    "GSP28jsbh3-1u:660": " viśiṣṭavidhyaṅgīkāreṇa krayotpattāvāvaśyikāyāṃ tatraikahāyanyavaruddhe kraye ajādiniveśāyogāt",
    "GSP28jsbh3-1u:661": " guṇāt yāvaddravyaṃ bhinnakrayaḥ,",
    "GSP28jsbh3-1u:662": " natu bhaṭṭasomeśvaroktarītyā ekaḥ kraya iti tattadvyāpārakasādhanatānāṃ naikahāyanīdharmatvaprāptirityarthaḥ //",
    "GSP28jsbh3-1u:663": " utpattiśiṣṭānāmapi guṇānāmekavikretānativaśātsamuccayopapattau virodhābhāvānna bhedakateti taduktopapattimāśaṅkya nirākaroti -------- naceti",
    "GSP28jsbh3-1u:664": " anyatheti //",
    "GSP28jsbh3-1u:665": " vaikṛtadakṣiṇābhiḥ prākṛtadakṣiṇānāṃ prasaṅgabādhau vakṣyete /",
    "GSP28jsbh3-1u:666": " tatrāpi ṛtvigānativaśāt samuccayopapattau tadanupapattyāpattirityarthaḥ //",
    "GSP28jsbh3-1u:667": " naca guṇātkrayabhede 'pi dravyāṇāṃ dharmigrāhakapramāṇena svasvabhedakakrayavyavasthayā",
    "GSP28jsbh3-1u:668": " niveśe 'pi āruṇyasyāviruddhadharmāntarabahuprayojakasattvāt dravyāntare niveśo 'nirvārya",
    "GSP28jsbh3-1u:669": " ityāśaṅkya pariharati -------- naca krayabhede 'pīti //",
    "GSP28jsbh3-1u:670": " aviruddhadharmāntarāṇāṃ tu vākyāntarīyatvāt avāntaraprakaraṇena sarvakrayāṅgatvamiti śeṣa ityarthaḥ //",
    "GSP28jsbh3-1u:671": " nanu sarvakrayadravyasthānāpanne trivatse ekahāyanīrūpadvārābhāvādāruṇyaprāptyanāpattiḥ;",
    "GSP28jsbh3-1u:672": " prakṛtāvekahāyanīdvārakatvasya vivakṣitatvāt /",
    "GSP28jsbh3-1u:673": " nahi tatraikahāyanyuddeśyā yena tatsvarūpamānarthakyabhiyā na vivakṣyate /",
    "GSP28jsbh3-1u:674": " tṛtīyayā krayaṃ prati aṅgatvena tasyāḥ dvāramātratvāt /",
    "GSP28jsbh3-1u:675": " nahi dvārasvarūpe ānarthakyam;",
    "GSP28jsbh3-1u:676": " dvārābhāve uddeśyasadbhāvamātreṇa dharmaprāptau kṛṣṇaleṣvavaghātāpattirityata āha ---------- yathācaivamiti //",
    "GSP28jsbh3-1u:677": " ayamarthaḥ ------- dvārabhūtāyā apyekahāyanyā naikahāyanītvena dvāratā,",
    "GSP28jsbh3-1u:678": " adṛṣṭārthatāpatteḥ /",
    "GSP28jsbh3-1u:679": " kintu kriyāsādhanadravyatvenaiva /",
    "GSP28jsbh3-1u:680": " ataeva puroḍāśābhāve 'pi yāgāṅgabhūtavrīhīṇāṃ caruprakṛtitvasiddhiḥ /",
    "GSP28jsbh3-1u:681": " kiñca dvārasyāpyāruṇyasya na tattvenāvacchedakatā,",
    "GSP28jsbh3-1u:682": " apitu prakṛtakrayasādhanaguṇatvena /",
    "GSP28jsbh3-1u:683": " ataeva śvetādiguṇāntarasādhyakrayasthalepyekahāyanīparicchedakatvāvirodhastatra kimu vaktavyam dvārasya tattvena dvārateti yuktā tatra dharmaprāptiriti kaustubhe draṣṭavyamiti /",
    "GSP28jsbh3-1u:684": " prayojanaṃ spaṣṭatvānnoktam // // /",
    "GSP28jsbh3-1u:685": " iti ṣaṣṭhamaruṇādhikaraṇam //",
    "GSP28jsbh3-1u:686": " -------------- (B1) (7 adhikaraṇam /",
    "GSP28jsbh3-1u:687": " ) (a.3 pā.1 adhi.7) ekatvayuktam //",
    "GSP28jsbh3-1u:688": " jyotiṣṭomādiṣu grahaṃ saṃmārṣṭītyādi śrutam /",
    "GSP28jsbh3-1u:689": " tatra saṃmārgādi prati grahatvavadekatvasyāpi uddeśyatāvacchedakatā,",
    "GSP28jsbh3-1u:690": " uta tasyaiva sā,",
    "GSP28jsbh3-1u:691": " ekatvaṃ tu kathamapi vidhyanvayāsaṃbhavādavivakṣitamiti /",
    "GSP28jsbh3-1u:692": " cintāyām /",
    "GSP28jsbh3-1u:693": " paśvekatvavad grahaikatvasyāpi avivakṣākaraṇābhāvāduddeśyatāvacchedakatā /",
    "GSP28jsbh3-1u:694": " ataścaikasyaiva grahasya saṃmārga iti prāpte -------- yatra hi samāsādau parasparānvayo vyutpanno yathāśvābhidhānīṃ yatkiñcitsomaliptamityādau,",
    "GSP28jsbh3-1u:695": " tatra bhavatyeva viśiṣṭoddeśaḥ /",
    "GSP28jsbh3-1u:696": " yatra tu sa na vyutpannastatra parasparānvayena viśiṣṭoddeśe avyutpannānvayanibandhanavākyabhedāpatterna viśiṣṭoddeśaḥ /",
    "GSP28jsbh3-1u:697": " yathā yasyobhayaṃ havirārttimārcched grahamiti ca /",
    "GSP28jsbh3-1u:698": " dvayoḥ subantayorbhāvanānvayasyaiva vyutpannatvena parasparānvayasyāvyutpannatvāt /",
    "GSP28jsbh3-1u:699": " anyathā pañcadaśānyājyānītyatrāpi viśiṣṭavidhānāpattiḥ /",
    "GSP28jsbh3-1u:700": " ekavacanādyupāttasaṅkhyādestu samānābhidhānaśrutyā karaṇatvakarmatvādirūpe pratyayārtha evānvitasya padaśrutyā prātipadikārthānvayo naiva vyutpannaḥ",
    "GSP28jsbh3-1u:701": " evaṃ sarvebhyo darśapūrṇamāsāvityādau ekapadādyatrānekārthapratītyuttaraṃ lakṣaṇayā",
    "GSP28jsbh3-1u:702": " prātipadikādeva sāhityapratītistatrāpi sāhityasya pratyayārtha evānvayo na prātipadikārtha",
    "GSP28jsbh3-1u:703": " iti kaustubhe spaṣṭam /",
    "GSP28jsbh3-1u:704": " ataśca naitādṛśasthale viśiṣṭoddeśasaṃbhavaḥ //",
    "GSP28jsbh3-1u:705": " atha ------- viśiṣṭoddeśāsaṃbhave 'pi ubhayorapi prātipadikavacanārthayoḥ pratyayārthe",
    "GSP28jsbh3-1u:706": " karmatvādāvanvayena taddvārā bhāvanānvayopapatteḥ saṃmārgasya pārṣṭhikoddeśyadvayasaṃbandhe bādhakābhāvaḥ /",
    "GSP28jsbh3-1u:707": " nacoddeśyānekatve vākyabhedaḥ;",
    "GSP28jsbh3-1u:708": " bhāvanāyāmanekakārakasaṃbandhavadanekoddeśyasaṃbandhe bādhakābhāvāt /",
    "GSP28jsbh3-1u:709": " naca tasyāmekoddeśyatācchedakaniyamaḥ;",
    "GSP28jsbh3-1u:710": " sarvebhyo darśapūrṇamāsāvityādau putratvapaśutvāderanekasyāpi tasya darśanāt /",
    "GSP28jsbh3-1u:711": " vidhestvanekoddeśyakatvenaiva kācit kṣatiḥ /",
    "GSP28jsbh3-1u:712": " nacaikatvāvacchinnasya viniyogābhāvādasaṃskāryatā;",
    "GSP28jsbh3-1u:713": " paśutvena viniyuktasyāpi lohitādeḥ saṃskāryatvavad bahutvāvacchedena viniyuktasyāpi grahasyaikatvāvacchedena saṃskāryatvopapatteḥ /",
    "GSP28jsbh3-1u:714": " naca -------- evamapi dvayoruddeśyayoreka pradhānakriyāvaśīkārābhāvātkathaṃ parasparānvayaniyama iti -------- vācyam;",
    "GSP28jsbh3-1u:715": " vaikṛtāṅgavadguṇānurodhenāpi padaśrutyaiva vā pradhānayorapyākāṅkṣāṃ prakalpya tadupapatteḥ /",
    "GSP28jsbh3-1u:716": " iṣyate ca yatra bhinnavākyasthale āgneyaṃ caturdhā karoti,",
    "GSP28jsbh3-1u:717": " puroḍāśaṃ caturdhā karotītyādau guṇānurodhena pradhānayorabhedānvayastatraikavākyasthale sutarāṃ śābdabodhe mukhyaviśeṣyabhūtakriyayā vaśīkāraḥ",
    "GSP28jsbh3-1u:718": " ekatvāvivakṣāpekṣayā ca vaśīkārakalpanāyāṃ na ko 'pi doṣaḥ /",
    "GSP28jsbh3-1u:719": " ata ekatvāderapi svātantryeṇoddeśyatāvacchedakatvopapattiriti cet,",
    "GSP28jsbh3-1u:720": " na; bhāvanāyāḥ karotiparyāyatvenaikakarmatvāvasāyāduddeśyānekatve tadbhaṅganibandhanavākyabhedāpatteḥ /",
    "GSP28jsbh3-1u:721": " ekakarmakatvañcaikabodhaviṣayakarmatvaparyāptyadhikaraṇatāvacchedakadharmavattvam /",
    "GSP28jsbh3-1u:722": " atra sarvebhyo darśapūrṇamāsāvityādau satyapi putratvapaśutvādīnāṃ karmatvaparyāptyadhikaraṇatāvacchedakānāṃ",
    "GSP28jsbh3-1u:723": " dharmāṇāṃ bhede ekenaiva sarvapadena yugapad bodhānnaikakarmakatvahānirityādyaṃ viṣayetyantam /",
    "GSP28jsbh3-1u:724": " paryāptipadakṛtyaṃ tu kaustubhe draṣṭavyam /",
    "GSP28jsbh3-1u:725": " ataśca phaladvaye saṃskāryadvaye phalasaṃskāryadvaye vā tāvadvākyabhedāpattiḥ spaṣṭā /",
    "GSP28jsbh3-1u:726": " nimittadvayasthale 'pi yāvajjīvādhikaraṇanyāyena nimittadvayasya phaladvayākṣepakatvādvākyabhedāpattirdraṣṭavyā /",
    "GSP28jsbh3-1u:727": " yathā ca na nimittadvayenaikasyaiva phalasya ākṣepastathā kaustubhe spaṣṭam /",
    "GSP28jsbh3-1u:728": " ata eva nimittaphalasthale nimittasaṃskāryasthale vā ekakarmakatvabhaṅgābhāvānna vākyabhedaḥ /",
    "GSP28jsbh3-1u:729": " na vā kāladeśādyuddeśyānekatve saḥ /",
    "GSP28jsbh3-1u:730": " yathā ca phalādisāhityasya naikabodhaviṣayatā tathā kaustubhe spaṣṭam /",
    "GSP28jsbh3-1u:731": " ataśca tatsāhityavivakṣāyāṃ vākyabhedo duṣparihara evetyādyanyatra vistaraḥ //",
    "GSP28jsbh3-1u:732": " nanu -------- tathāpi naikatvādīnāmavivakṣā;",
    "GSP28jsbh3-1u:733": " saṃmārgabhāvanāyāṃ guṇatvenavivakṣopapatteḥ /",
    "GSP28jsbh3-1u:734": " na ca ----- evamekatvāṃśe dvitīyayā karaṇatvalakṣaṇād grahāṃśe ca prādhānyābhidhānādvairūpyāpattiḥ yugapadvṛttidvayavirodhāpattiśceti -------",
    "GSP28jsbh3-1u:735": " ripsitānīpsitasādhāraṇakarmatvamātre dvitīyāyāḥ śaktatvena pramāṇāntarādviśeṣāvagame 'pi aikarūpyeṇobhayorapyanvayopapatteḥ /",
    "GSP28jsbh3-1u:736": " na caivamapi saṃmārgāṅgabhūtasyaikatvasya tadanaṅgabhūtagrahadvārakatvāsaṃbhavaḥ;",
    "GSP28jsbh3-1u:737": " aṅgatvādyabhāve 'pi saṃbandhitāmātreṇāganmeti mantre svargasyeva grahasyāpi dvāratvopapatteḥ /",
    "GSP28jsbh3-1u:738": " ataśca vivakṣitamekatvamiti ------- cet,",
    "GSP28jsbh3-1u:739": " guṇabhūtaikavacanādyanurodhena pratyaye karaṇatvalakṣaṇāṅgīkārasya yugapad vṛttidvayavirodhavairūpyādeścānyāyyatvāt /",
    "GSP28jsbh3-1u:740": " tadvaramanuvādake tasminneva pāśādhikaraṇanyāyena lakṣaṇāmātram /",
    "GSP28jsbh3-1u:741": " na cepsitānīpsitasādhāraṇakarmatvamātrābhidhānānnoktadoṣaprasaṅgaḥ /",
    "GSP28jsbh3-1u:742": " tathātve niruktaikakarmakatvabhaṅgaprasaṅgena vākyabhedāpatteḥ /",
    "GSP28jsbh3-1u:743": " ataśca guṇatvasiddhyarthaṃ lakṣaṇāśrayaṇe pūrvoktadoṣāpatterekavacanaṃ bahutvalakṣaṇārthaṃ satsādhutvārthamanuvādo 'vivakṣitam /",
    "GSP28jsbh3-1u:744": " yathācaivaṃ satya “ṣṭavarṣaṃ brāhmaṇamupanayīte” tyādau aṣṭavarṣatvādervivakṣā,",
    "GSP28jsbh3-1u:745": " tathā kaustubha evopapāditam // 3 // 7 //",
    "GSP28jsbh3-1u:746": " iti saptamaṃ grahaikatvādhikaraṇam //",
    "GSP28jsbh3-1u:747": " (B2) (ekatvayuktam)",
    "GSP28jsbh3-1u:748": " evaṃ tāvat tribhiradhikaraṇaiḥ krameṇa kriyādravyaguṇānāṃ śrutyā viniyogaprakāre",
    "GSP28jsbh3-1u:749": " nirūpite śrutihetukasaṃskāracintātvasāmyātteṣāmarthādhikaraṇānantaraṃ kartuṃ yuktāmapyagrimacintāyā",
    "GSP28jsbh3-1u:750": " viśeṣacintātvena sāmānyāpekṣatvāt sāmānyacintānantarameva viśeṣacintā yuktetyabhiprāyeṇopekṣya",
    "GSP28jsbh3-1u:751": " avasarasattvādadhunā karaṇaucityamabhisaṃdhāya agrimacintāviṣayavākyamudāharati ---------- jyotiṣṭometi //",
    "GSP28jsbh3-1u:752": " ubhayatrādipadābhyāmagnihotraprakaraṇagatasyāgre tṛṇānyapacinotītyasya tathā darśapūrṇamāsaprakaraṇagatānāṃ",
    "GSP28jsbh3-1u:753": " “puroḍāśaṃ paryagnikarotī” tyevamādīnāṃ yathā saṃgrahastathā sūtre ekatvagrahaṇasyopalakṣaṇatvamaṅgīkṛtya",
    "GSP28jsbh3-1u:754": " “yasya puroḍāśau kṣayato yasya sarvāṇi havīṃṣi naśyeyuri” tyādidvivacanabahuvacanāntapadasamarpitoddeśyaghaṭitavākyānāmapi",
    "GSP28jsbh3-1u:755": " saṃgrahaḥ sūcitaḥ //",
    "GSP28jsbh3-1u:756": " yattu vārtike -------- “prayājaśeṣeṇa havīṃṣyabhighārayatī“tyetadudāhṛtam,",
    "GSP28jsbh3-1u:757": " taccaturthe 'bhighāraṇasya prayājaśeṣapratipattyarthatāyā vakṣyamāṇatvāt prayājaśeṣasyoddeśyatvena haviṣāmanuddeśyatvādayuktamiva,",
    "GSP28jsbh3-1u:758": " tathāpi matabhedena tadupapādanaprakārastatraivopapādayiṣyate /",
    "GSP28jsbh3-1u:759": " “grahaṃ saṃmārṣṭī” tyasmātpūrvaṃ daśāpavitreṇeti bhāṣye dhṛtasyāpi daśāpavitraśabdasya vāsaḥ kambalo vārthastatra jñeyaḥ //",
    "GSP28jsbh3-1u:760": " atra grahaśabdena karmavyutpattyā somarasābhidhānāt grahaṇakāle bahirlagnavipruṣāṃ pracchannarūpastatsaṃskāra iti nyāyasudhākāraḥ /",
    "GSP28jsbh3-1u:761": " uttarādhikaraṇabhāṣyasvarasādadhikaraṇavyutpattyā tadāghārapātraparatvena tatsaṃskāra iti pārthasārathyanusāriṇaḥ prakāśakārāḥ //",
    "GSP28jsbh3-1u:762": " uddeśyatāvacchedakatveti //",
    "GSP28jsbh3-1u:763": " saṃmārgaviniyogaḥ siddho 'pi kimekatvādiviśiṣṭe uta grahamātre veti viśeṣato viniyogaprakāro vaktavyaḥ /",
    "GSP28jsbh3-1u:764": " tatra yadyapi apūrvasādhanatvenaiva rūpeṇa viniyogastathāpi tallakṣaṇopayogiśakyasaṃbandhaghaṭakatāmātramevoddeśyatāvacchedakatadanavacchedakatādvāreṇa cintyata ityarthaḥ //",
    "GSP28jsbh3-1u:765": " vede vaktrabhāvāt vacanecchānicchārūpatayā pramāṇībhūtavedapramitasya tyāgāyogāt",
    "GSP28jsbh3-1u:766": " cikīrṣācikīrṣārūpatayā vā vivakṣāvivakṣayorasaṃbhavāt pratītyapratītirūpatayā tadabhyupagame",
    "GSP28jsbh3-1u:767": " śrutasyaikatvādeḥ pratītatvena tyāgāyogādasaṃbhavaṃ nirasituṃ vivakṣāvivakṣāsaṃbhavahetumanvayavyatirekābhyāṃ",
    "GSP28jsbh3-1u:768": " sūcayituṃ ca vidhyanvayāsaṃbhavādityuktam /",
    "GSP28jsbh3-1u:769": " tataścānuṣṭhānānanuṣṭhānarūpaphalahetukavidhitsitāvidhitsitāparaparyāyau vidhisaṃsparśāsaṃsparśāveveha vivakṣitāvivakṣitapadābhyāṃ vivakṣitau kṛtvā vicāra ityarthaḥ //",
    "GSP28jsbh3-1u:770": " tatra grahaprātipadikasya grahatvamartho vacanasya ekatvaṃ dvitīyāyāḥ karmatvaṃ ca /",
    "GSP28jsbh3-1u:771": " tatra karmatve jāteḥ sākṣādanvayāyogāt pūrvoktarītyā vyaktilakṣaṇāyā āvaśyakatvena",
    "GSP28jsbh3-1u:772": " tasyāḥ karmatvenoddeśyatve 'pi svatvasamākhyāsahakṛtapadaśrutyaikatvasya grahavyaktāvanvayādekatvaviśiṣṭasyaiva",
    "GSP28jsbh3-1u:773": " grahādeḥ karmatve anvayādyathā grahatvānavacchinne na saṃmārgastathaikatvānavacchinne 'pi na saḥ /",
    "GSP28jsbh3-1u:774": " yadyapi samānābhidhānaśrutyā ekatvasya karmatvānvayasaṃbhavaḥ;",
    "GSP28jsbh3-1u:775": " tathāpi tatrāyogyatvādananvaye prātipadikārtha eva yukto 'nvayaḥ //",
    "GSP28jsbh3-1u:776": " naca kārakaviśeṣaṇasya vidhyanvayāsaṃbhavaḥ /",
    "GSP28jsbh3-1u:777": " evaṃ yatrāpi yasyobhayamityādau saṅkhyāvācakapadāntaraśravaṇam,",
    "GSP28jsbh3-1u:778": " tatrāpi kriyānvayātpūrvaṃ sāmānādhikaraṇyādupapadārtha evānvayāt viśiṣṭasyoddeśyatvopapattirityabhipretya pūrvapakṣamāha -------- paśvaikatvavaditi",
    "GSP28jsbh3-1u:779": " vidhyanvayābhāvāt naikatvaṃ vivakṣitaṃ vidhyanvayo hi kimuddeśyatvena athavā guṇatvena /",
    "GSP28jsbh3-1u:780": " tatrāpyādye viśiṣṭoddeśenotasvatantroddeśena vā /",
    "GSP28jsbh3-1u:781": " natāvadādyaḥ;",
    "GSP28jsbh3-1u:782": " kriyānvayāt pūrvaṃ vaiśiṣṭyasyāvyutpannatvādityabhipretya siddhāntamāha ------ yatra hīti /",
    "GSP28jsbh3-1u:783": " naiva vyutpanna iti //",
    "GSP28jsbh3-1u:784": " nanu ekavacanādyupāttasaṅkhyādeḥ prakṛtyarthānvayābhāvena viśiṣṭatvābhāvāt viśiṣṭoddeśāsaṃbhave",
    "GSP28jsbh3-1u:785": " yatra sarvasyaivetyatra prātipadikādeva sāhityapratītistatra sāhityāvacchinnasya",
    "GSP28jsbh3-1u:786": " ekapadopādānāvagataparasparavaiśiṣṭyasaṃbhavādavivakṣānāpattiḥ /",
    "GSP28jsbh3-1u:787": " ataeva dvivacanādipratītasāhityasya pratyayārthe 'nvayāvivakṣāyāmapi na doṣa ityata āha -------- evamiti //",
    "GSP28jsbh3-1u:788": " prātipadikena svavācyabodhajananottaraṃ lakṣaṇayā sāhityapratīteryugapat bodhānupapatteḥ",
    "GSP28jsbh3-1u:789": " paścātpratīyamānasya samastaprātipadikārthatvāt pradhānānvayasyābhyarhitatvācca śakyārthavatkāraka",
    "GSP28jsbh3-1u:790": " eva anvayavyutpatteḥ prātipadikārthe vaiśiṣṭyāyogena viśiṣṭoddeśāsaṃbhava iti kaustubhe spaṣṭamityarthaḥ //",
    "GSP28jsbh3-1u:791": " dvitīyamāśaṅkate -------- atheti /",
    "GSP28jsbh3-1u:792": " saṃmārgasyeti //",
    "GSP28jsbh3-1u:793": " grahatvalakṣitavyakterivaikatvalakṣitavyakterapi karmatvena bhāvanānvaye saṃmārgasyāpi pārṣṭhikaviniyogavidhidvayakalpanenoddeśyadvayasaṃbandhonānupapanna ityarthaḥ /",
    "GSP28jsbh3-1u:794": " na kācitkṣatiriti //",
    "GSP28jsbh3-1u:795": " vidheyānekatve 'pi vidhiphalasyājñātajñāpanasyaikaviṣayatvasvabhāvabhaṅgāpatteryukto vidhivākyabhedaḥ,",
    "GSP28jsbh3-1u:796": " uddeśyānekatvetu śrutabhāvanāyāṃ teṣāmanvayāt vidheścaikaviśiṣṭabhāvanāvidhāyitvenānekavidhāyitvābhāvāt",
    "GSP28jsbh3-1u:797": " ārthikaiśca vidhibhirekakriyoddeśena anekaviśeṣaṇavidhivat anekoddeśenaikasaṃmārgaviṣayānekavidhikalpanasaṃbhavāt",
    "GSP28jsbh3-1u:798": " vākyabhedāprasakteḥ na kācitkṣatirityarthaḥ //",
    "GSP28jsbh3-1u:799": " saṃskāryatvopapatteriti //",
    "GSP28jsbh3-1u:800": " tataśca noddeśyatāvacchedakāvacchinnatvarūpeṇa viniyogasya saṃskāryatāprayojakatvaṃ apitu tatsamānādhikaraṇadharmāvacchedādināpītyarthaḥ //",
    "GSP28jsbh3-1u:801": " vaśīkārābhāvāditi //",
    "GSP28jsbh3-1u:802": " kriyāyāṃ hi guṇatvenānvaye tadīyākāṅkṣayā saṃbandhādyathāpekṣamanyonyaniyamaḥ sidhyati /",
    "GSP28jsbh3-1u:803": " prakṛtetu kriyāyā evoddeśyaṃ prati guṇatvāduddeśyayośca svataḥ pradhānatvena parasparākāṅkṣabhāvāt",
    "GSP28jsbh3-1u:804": " kriyāyāśca tadanurodhavṛttitvāt kathaṃ parasparaṃ yo grahatvāvacchinnaḥ sa ekatvāvacchinnaḥ",
    "GSP28jsbh3-1u:805": " paśutvāvacchinnaḥ ekatvāvacchinnaḥ ityevaṃ niyamaḥ sidhyatītyarthaḥ /",
    "GSP28jsbh3-1u:806": " guṇānurodheneti //",
    "GSP28jsbh3-1u:807": " guṇasyāvṛttyāpattyanurodhenetyarthaḥ /",
    "GSP28jsbh3-1u:808": " guṇānurodheneti //",
    "GSP28jsbh3-1u:809": " bhinnavidhividheyacaturdhākaraṇarūpaguṇāvṛttyanurodhenetyarthaḥ //",
    "GSP28jsbh3-1u:810": " samādhatte ---- bhāvanāyā iti //",
    "GSP28jsbh3-1u:811": " 'ghaṭaṃ paṭaṃ ca karotī' tyādau cakāraṃ vinā ghaṭapaṭayorubhayoḥ karmatvena karotyarthe",
    "GSP28jsbh3-1u:812": " 'nvayādarśanāt karoterekakarmatvaniyamena tatparyāyabhāvanāyā api tanniyamāt karmadvaye",
    "GSP28jsbh3-1u:813": " sati bhāvanāpratipādakapratyayāvṛttervākyabheda ityarthaḥ //",
    "GSP28jsbh3-1u:814": " nanu kimidamekakarmatvam?",
    "GSP28jsbh3-1u:815": " na tāvadekakarmakatvamekakarmatvāśrayatvaṃ vā;",
    "GSP28jsbh3-1u:816": " “sarvebhyo darśapūrṇamāsau” “ghaṭānānaye” tyādau tadanāpatteḥ;",
    "GSP28jsbh3-1u:817": " tatra putrādivṛttikarmatvānāṃ karmatvāśrayaputrādīnāṃ ca bhedāt,",
    "GSP28jsbh3-1u:818": " nāpyekakarmatāvacchedakatvam;",
    "GSP28jsbh3-1u:819": " “sarvebhya” ityatraiva paśutvaputratvādīnāṃ bhedenaikakarmatvānāpatterityata āha -------- ekakarmatvaṃ ceti //",
    "GSP28jsbh3-1u:820": " ekabodhaviṣayeti dharmaviśeṣaṇam /",
    "GSP28jsbh3-1u:821": " ekenaiveti //",
    "GSP28jsbh3-1u:822": " ekenaiva sarvapadena tena tena rūpeṇa tattacchaktibhiḥ sarveṣāṃ phalānāṃ yugapadbodhādityarthaḥ //",
    "GSP28jsbh3-1u:823": " paryāptapadakṛtyaṃ tviti //",
    "GSP28jsbh3-1u:824": " “adhvaryuyajamānau vācaṃ yacchata” ityatra adhvaryuyajamānatvayoḥ karmatvādhikaraṇatāvacchedakayorekabodhaviṣayatvābhāvāt",
    "GSP28jsbh3-1u:825": " dvikarmatvaprāptāvapi dvandvottaravibhaktyā devatātvāderiva karmatvāderapi vyāsajyavṛttitvāvasāyāt",
    "GSP28jsbh3-1u:826": " tatparyāptyadhikaraṇatāvacchedakasyādhvaryuyajamānobhayatvasya dvandvajanyaikabodhaviṣayatvāt",
    "GSP28jsbh3-1u:827": " ekakarmatvopapattyarthaṃ paryāptipadam //",
    "GSP28jsbh3-1u:828": " nacaivaṃ samāsopāttasāhityavivakṣāpatteḥ daivādanyatarapadārthabādhe anyatarasya vā niyamānāpattiḥ;",
    "GSP28jsbh3-1u:829": " sāhityaviśiṣṭayoruddeśyatve 'pyapūrvasādhanatvalakṣaṇāyāṃ pratyekavṛttyapūrvasādhanatvasyaiva lakṣaṇīyatvena tadanāpatteḥ /",
    "GSP28jsbh3-1u:830": " nahi tayoḥ sahitayorekakāryajanakatvamasti /",
    "GSP28jsbh3-1u:831": " ataḥ pratyekavṛttitayā avagatenaiva rūpeṇa lakṣaṇānna doṣa iti kaustubhe draṣyavyamityarthaḥ //",
    "GSP28jsbh3-1u:832": " yāvajjīvādhikaraṇeti //",
    "GSP28jsbh3-1u:833": " nimittayorbhedenānuṣṭhāpakatayā bhedena bhāvyākṣepakatvāt tadākṣiptabhāvyārūpānekakarmatvaprasaṅgasya tulyatvamityarthaḥ //",
    "GSP28jsbh3-1u:834": " nanu nimittadvayasthale sahitayoreva nimittatvāṅgīkāreṇa na phaladvayākṣepakatvamityata āha -------- yathāceti //",
    "GSP28jsbh3-1u:835": " sāhityasyāpi pakṣakoṭipraviṣṭatvena pūrvavadeva nimittaviśeṣaṇatvānupapattāvarthāt",
    "GSP28jsbh3-1u:836": " svātantryeṇa nimittatvāpattau bhedenānekakarmākṣepakatvāt tatprasakteryasyobhayamityādau",
    "GSP28jsbh3-1u:837": " ubhayātterhavirārteśca pṛthaknimittatvāśrayaṇe syādeva vākyabheda iti kaustubhe spaṣṭamityarthaḥ /",
    "GSP28jsbh3-1u:838": " ataeva na yatra phaladvayākṣepakatvaprasaṅgastatra bhāvyasyaikatvānnimittasyaca nimittatvenaivānvayānna vākyabhedaḥ /",
    "GSP28jsbh3-1u:839": " yatrāpya “māvāsyāyāmaparāhṇa” ityādau kāladvayasyoddeśyatve 'pi karmanānātvānākṣepakatvam tatrāpi na vākyabheda ityāha ------------ ataeveti",
    "GSP28jsbh3-1u:840": " yathāca phalādītyayaṃ grantho vyākhyātacaraḥ //",
    "GSP28jsbh3-1u:841": " tṛtīyaṃ pakṣamāśaṅkate --------- nanviti /",
    "GSP28jsbh3-1u:842": " svargasyeveti //",
    "GSP28jsbh3-1u:843": " mantreṇahi prakaraṇe pāṭhāddarśapūrṇamāsāpūrvaṃ pratyupakartavyam kenaciddvāreṇeti niścite yadeva darśapūrṇamāsāpūrve upayujyate tadeva dvāraṃ bhavati /",
    "GSP28jsbh3-1u:844": " nahi phalaṃ tadapūrve tajjanakakarmaṇi vopayuktam /",
    "GSP28jsbh3-1u:845": " atastadabhāve 'pi yathā darśapūrṇamāsasaṃbandhastadvadekatvasya saṃmārgabhāvanāyāṃ",
    "GSP28jsbh3-1u:846": " karaṇatvenānvayenāṅgabhūtasyāpi grahasya saṃmārgasaṃbandhitāmātreṇa dvāratvopapatteḥ",
    "GSP28jsbh3-1u:847": " tatsaṃbandhigrahaparicchedakatvena tatsvīkārādekatvena grahaṃ saṃmṛjyādityanvayopapattirityarthaḥ //",
    "GSP28jsbh3-1u:848": " tathātva iti //",
    "GSP28jsbh3-1u:849": " dvitīyayā tantreṇābhidhāne 'pi karmatvaparyāptyadhikaraṇatāvacchedakasya dharmasyaikatvagrahatvāderekabodhaviṣayatvābhāvenaikakarmatvabhaṅgāpattyā vākyabhedāpatterityarthaḥ /",
    "GSP28jsbh3-1u:850": " anuvāda iti //",
    "GSP28jsbh3-1u:851": " jātyabhiprāyeṇa pratyekaikatvamādāya vā prāptatvena śakyārtho 'nuvādaḥ /",
    "GSP28jsbh3-1u:852": " paśvaikatvādestu karaṇatve 'nvitasya taddvārā kriyāsaṃbandhena vidhyanvaye vākyabhedādidoṣānāpatteḥ yuktā vivakṣeti vaiṣamyamityarthaḥ //",
    "GSP28jsbh3-1u:853": " nanu “aṣṭavarṣaṃ brāhmaṇamupanayīta” ityatra saṃskāryaviśeṣaṇasya aṣṭavarṣatvāderavivakṣāpattau aniyatavarṣasyāpyupanayanāpattiriti śaṅkānirāsāyāha --------- yathācaivamiti //",
    "GSP28jsbh3-1u:854": " yadyapyaṣṭavarṣatvamuddeśyaviśeṣaṇam;",
    "GSP28jsbh3-1u:855": " tathāpi tasyopayogāpekṣāyāṃ so 'dhīyītetyevaṃ vipariṇatena “tamadhyāpayīte” tividhinā viniyogakalpane tacchbdena parāmṛṣṭasyopādeyatvena tadvivakṣopapattiḥ",
    "GSP28jsbh3-1u:856": " yadyapi prathamataḥ saṃskārānvaye tadavivakṣāyāṃ paścāttanaviniyogavidhāvapi tacchabdenāvivakṣitaviśeṣaṇasyaiva parāmarśāpattiḥ;",
    "GSP28jsbh3-1u:857": " tathāpi prāthamikasaṃskārānvaye 'pyaṣṭavarṣatvasya grahaikatvavat kathamapi prāptyabhāvenānuvādāyogādardhamantarvedītivat lakṣaṇayā viśiṣṭoddeśasaṃbhavena vivakṣopapattiḥ /",
    "GSP28jsbh3-1u:858": " yatrahi grahamityādau dvayorapi prāptisaṃbhavaḥ /",
    "GSP28jsbh3-1u:859": " ekavacanasyaiva bahutvādilakṣaṇāyāṃ pāśanyāyādirūpaṃ niyāmakamasti,",
    "GSP28jsbh3-1u:860": " tatra nobhayatra lakṣaṇayā viśiṣṭoddeśaḥ,",
    "GSP28jsbh3-1u:861": " prakṛtetu dvayorapyaprāptatvāttadaṅgīkāre na kācitkṣatiriti kaustubhe upapāditamityarthaḥ /",
    "GSP28jsbh3-1u:862": " eva “magneḥ tṛṇānyapacinotī” tyatra yadyapyagneḥ ṣaṣṭhyā tṛṇadvārāpacaye guṇabhāvaḥ pratīyate;",
    "GSP28jsbh3-1u:863": " tathāpi saṃbandhasāmānyasya viśeṣato jijñāsāyāṃ viśeṣaṇāntarāyogenāṅgāṅgitvalakṣaṇānvayaviśeṣaniṣṭhatvāvasāyāt",
    "GSP28jsbh3-1u:864": " ko 'trāṅgītyapekṣāyāṃ cāgneḥ prayojanavattvenāṅgitvāvasāyāt upayokṣyamāṇasaṃskārasya",
    "GSP28jsbh3-1u:865": " garīyastvāttasyāpi tṛṇasaṃsparśanimittotpatsyamānolmukabahiḥ pātaparihārārthatayā",
    "GSP28jsbh3-1u:866": " dṛṣṭārthatālābhāt svasvāmibhāvaviṣayāyāśca ṣaṣṭhyāḥ svāminiprayogadarśanena prādhānyārthatvāvasāyāt",
    "GSP28jsbh3-1u:867": " agneḥ prādhānyāvagateruddeśyatvāt tadviśeṣaṇaikatvāvivakṣopapattiḥ tataścāgnisaṃskāratvāt",
    "GSP28jsbh3-1u:868": " yasyāgneragre me upayogaḥ tasyaivāyaṃ tṛṇavibhāgarūpāpacayaḥ saṃskāravidhiriti na",
    "GSP28jsbh3-1u:869": " sabhyāvasathyayoḥ tṛṇāpacayaḥ,",
    "GSP28jsbh3-1u:870": " paristaraṇaṃ tu “agnīnparistṛṇātī” tyaviśeṣaśravaṇāttayorbhavatyeva /",
    "GSP28jsbh3-1u:871": " astuvā tayorapi saḥ /",
    "GSP28jsbh3-1u:872": " yadyapīyaṃ pañcamī bhavet;",
    "GSP28jsbh3-1u:873": " tathāpi “madhyāt pūrvārdhāccāvadyatī” tivadagneḥ prayojanavattvāllakṣaṇayā prādhānyapareti na doṣa iti vārtikakāraḥ /",
    "GSP28jsbh3-1u:874": " asmiṃśca pakṣe 'pacayasya dṛṣṭārthatālābhāya citaistṛṇaireva punaḥ punaḥ paristaraṇamuktamāpastambasūtre //",
    "GSP28jsbh3-1u:875": " pūjyapādaistu dvitīyayā tṛṇānāṃ prādhānyāvagatau viniyogabhaṅge pramāṇābhāvāt tṛṇapratipattitvameva /",
    "GSP28jsbh3-1u:876": " anyathā tṛṇagatabahutvavivakṣāpatteḥ kapiñjalādhikaraṇanyāyena trayāṇāmeva tṛṇānāmapacayāpatteravaśiṣṭatṛṇasaṃsarganimittotpatsyamānolmukabah",
    "GSP28jsbh3-1u:877": " iḥ pātasyāparihāryatayāgnestṛṇāpacaya- saṃskāryatvānupapatteḥ /",
    "GSP28jsbh3-1u:878": " ato bahutvāvivakṣāyāstṛṇasaṃskāryatvaṃ vinā durupapādatvātparistaraṇopayuktatṛṇapratipattikarmatvamevāpacayasya yuktam /",
    "GSP28jsbh3-1u:879": " naca tavāpyekasyaivāgnestṛṇāpacayāpattiḥ /",
    "GSP28jsbh3-1u:880": " pañcamyāpādanatvena guṇatve 'pi pratipādyatṛṇānurodhena pratyekaikatvānuvādāvagatervivakṣāprasaṅgāt /",
    "GSP28jsbh3-1u:881": " atastṛṇapratipattitvamevetyuktaṃ kaustubhe //",
    "GSP28jsbh3-1u:882": " yattu -------- asminpakṣe pūrvaprayogārthāgniparistaraṇopayuktānāmapi tṛṇānāṃ prayogāntarakālīnāpacayena pratipādanāt pratipattitvāyoga iti --------- nyāyasudhākṛtoktam,",
    "GSP28jsbh3-1u:883": " tadu “pasthāya tṛṇānyapacinotī“ti āpastambasūtre agnyupasthāpanasamāpanakartṛtvānurodhenayajamānakartṛkopasthāpanottarakālīnatvokterayuktatvāda- yuktamityupekṣitaṃ pūjyapādaiḥ /",
    "GSP28jsbh3-1u:884": " ataeva pratipattyā tṛṇānāmagre 'nupayuktatvāduttaraprayogeṣu anyairanyaireva tṛṇaiḥ paristaraṇamuktaṃ dhūrtasvāmyādibhirityalaṃ vistareṇa /",
    "GSP28jsbh3-1u:885": " yathācādhānavākye 'gnisāhityavivakṣā tathā kaustubhe draṣṭavyam /",
    "GSP28jsbh3-1u:886": " prayojanaṃ spaṣṭatvānnoktam //",
    "GSP28jsbh3-1u:887": " iti saptamaṃ grahaikatvādhikaraṇam //",
    "GSP28jsbh3-1u:888": " ---------------- (B1) (8 adhikaraṇam /",
    "GSP28jsbh3-1u:889": " ) (a.3 pā.1 adhi.8) saṃskārādvā //",
    "GSP28jsbh3-1u:890": " ekatvavad grahatvasyāpi avivakṣā;",
    "GSP28jsbh3-1u:891": " liṅgādeva saṃmārgasya somāvasekanirharaṇaprayojanatvāvagamena somapātramātrasya saṃskāryatvāvagateḥ /",
    "GSP28jsbh3-1u:892": " ubhayorapi grahacamasayorekajyotiṣṭomāpūrvasādhanatvena yaveṣviva camaseṣvapi saṃmārgāpatteśceti",
    "GSP28jsbh3-1u:893": " prāpte ---------- grahatvavivakṣāyāṃ vākyabhedādyabhāvātsatyapi jyotiṣṭomaikye tattadabhyāsāpūrvāṇāṃ",
    "GSP28jsbh3-1u:894": " bhedāt payasā maitrāvaruṇaṃ śrīṇātītivad grahajanyāpūrvasādhanatvasyaiva lakṣaṇopapatterna",
    "GSP28jsbh3-1u:895": " camaseṣu saṃmārgaḥ // 3 // 8 //",
    "GSP28jsbh3-1u:896": " // ityaṣṭamaṃ grahatvavivakṣādhikaraṇam //",
    "GSP28jsbh3-1u:897": " (B2) spaṣṭārthametat // //",
    "GSP28jsbh3-1u:898": " ityaṣṭamaṃ grahatvavivakṣādhikaraṇam //",
    "GSP28jsbh3-1u:899": " ------------- (B1) (9 adhikaraṇam /",
    "GSP28jsbh3-1u:900": " ) (a.3 pā.1 adhi.9) ānarthakyāt //",
    "GSP28jsbh3-1u:901": " “saptadaśāratnirvājapeyasya yūpa” ityatrāvyavahitatvāt pradhānatvāt prakaraṇānugrahācca saptadaśāratnitvaṃ vājapeyoddeśena ṣaṣṭhīśrutyā vidhīyate",
    "GSP28jsbh3-1u:902": " na yūpoddeśena;",
    "GSP28jsbh3-1u:903": " atiprasaṅgāpatteḥ,",
    "GSP28jsbh3-1u:904": " vājapeyena viśeṣaṇe viśiṣṭoddeśācca /",
    "GSP28jsbh3-1u:905": " ataḥ saptadaśāratnitvaṃvājapeyoddeśena vidhīyamānaṃ tadīyordhvapātradvāreṇa niviśate /",
    "GSP28jsbh3-1u:906": " yūpapadaṃ sādṛśyādgauṇaṃ iti prāpte ---------- yūpapadasya gauṇatve pramāṇābhāvādyupapadena svakāryaṃ lakṣayitvā taduddeśena saptadaśāratnidravyaṃ vidhīyate /",
    "GSP28jsbh3-1u:907": " yadyapi ca dravyaṃ aratniparimāṇaṃ cātideśataḥ saṃbhavatprāptikaṃ,",
    "GSP28jsbh3-1u:908": " tathāpi tadanuvādena saṅkhyāvidhāne ekaprasaratābhaṅgāpattestataḥ pūrvapravṛttyaṅgīkāreṇa viśiṣṭaṃ dravyameva saṅkhyāvidhiphalakaṃ lohitoṣṇīṣā ityādivadvidhīyate /",
    "GSP28jsbh3-1u:909": " yūpakāryasvarūpe cānarthakyāt prakaraṇāt vājapeyāpūrvasādhanatvalakṣaṇayā vājapeyāpūrvasaṃbandhiyūpalābhāt vājapeyasyetyanuvādaḥ /",
    "GSP28jsbh3-1u:910": " ṣaṣṭhī ca paraṃparāsaṃbandhe 'pyupapannā naptari devadattasyāyamitivat /",
    "GSP28jsbh3-1u:911": " vyavahitatvādi ca gauṇatvāpekṣayā na doṣaḥ // 3 // 9 //",
    "GSP28jsbh3-1u:912": " // iti navamamānarthakyatadaṅgādhikaraṇam //",
    "GSP28jsbh3-1u:913": " (B2) atra ṣaṣṭhyāḥ prācīnamate mukhyaśrutitvāt svamate gauṇatvāt gauṇamukhyasādhāraṇaśrutiviniyogopayogicintanāt",
    "GSP28jsbh3-1u:914": " pādādhyāyasaṃgatī spaṣṭatvādapradarśya vājapeyaprakaraṇagataviṣayapradarśanapūrvakaṃ",
    "GSP28jsbh3-1u:915": " pūrvapakṣamevāha -------- saptadaśeti //",
    "GSP28jsbh3-1u:916": " anantarasaṅgatistu pūrvatra prātipadikārthavivakṣā vacanārthasyāvivakṣeti cintite",
    "GSP28jsbh3-1u:917": " yatra tarhi prātipadikārthadvayaṃ tatra kasyāvivakṣeti jijñāsodaye avasarasattvādanyataravivakṣāvivakṣe",
    "GSP28jsbh3-1u:918": " vicāryete ityevamavasararūpā //",
    "GSP28jsbh3-1u:919": " yattu atra prakāśakāraiḥ ----- pūrvatra graheṣu saṃmārgaḥ na camaseṣvityukte saptadaśāratnitvaṃ",
    "GSP28jsbh3-1u:920": " ṣoḍaśipātre niviśate yūpe veti cintāyāḥ prāsaṅgikatvaṃ nyāyasudhākāroktaṃ mukhyasākṣātsaṃgatisaṃbhave",
    "GSP28jsbh3-1u:921": " prasaṅgasaṅgatyabhidhānasyāyuktatvāt pradūṣya sākṣātsaṅgatyupapādanaṃ kṛtam -------",
    "GSP28jsbh3-1u:922": " saṃskāradravyaguṇeṣu vidhiṃ pratyantaraṅgabahiraṅgabhāvakrameṇa yathāsaṃyogaṃ vyavasthoktau",
    "GSP28jsbh3-1u:923": " ekatvāderaruṇādhikaraṇoktakriyānvayatadīyadravyaniveśāpavādadvārā saṃskāre yathāsaṃyogaṃ",
    "GSP28jsbh3-1u:924": " vyavasthāvyavasthāviśeṣacintāmadhikaraṇadvayena kṛtvā dravye viśeṣacintāsaṃbhavāt",
    "GSP28jsbh3-1u:925": " guṇe saptadaśāratnitve āruṇyādhikaraṇanyāyena sāmānyataḥ siddhayoḥ kriyāṅgatvatadīyadravyaniveśayostadviśeṣacintā",
    "GSP28jsbh3-1u:926": " ------- kiṃ vājapeyāṅgaṃ sat tadaṅge ṣoḍaśipātre niviśate,",
    "GSP28jsbh3-1u:927": " uta paśuyāgāṅgaṃ sat tadaṅgayūpa iveti ------ iti /",
    "GSP28jsbh3-1u:928": " tadekahāyanyādipadavat bahuvrīhitvena saptadaśāratnipadasya dravyaparatvādāruṇyavatkriyāṅgatvāyogena",
    "GSP28jsbh3-1u:929": " tatsāmānyacintāviṣayatvāsaṃbhavāt iha viśeṣacintātvāsaṃbhavena sākṣātsaṅgatyasaṃbhavādayuktamityupekṣitaṃ pūjyapādaiḥ /",
    "GSP28jsbh3-1u:930": " yathācāsya dravyaparatvaṃ tathā nirūpayiṣyate /",
    "GSP28jsbh3-1u:931": " ataeva prasaṅgasaṅgatimiva sākṣātsaṃgatimapi vihāya kaustubhe 'vasarasaṅgatireva darśitā //",
    "GSP28jsbh3-1u:932": " tatra yūpoddeśena saptadaśāratnividhāne na tāvadbahuvrīhyupāttānyapadārthatvena yūpasyoddeśyatvasaṃbhavaḥ;",
    "GSP28jsbh3-1u:933": " ekaprasaratābhaṅgāpatteḥ /",
    "GSP28jsbh3-1u:934": " nāpi yūpapadārthatvena;",
    "GSP28jsbh3-1u:935": " tathātve 'nyapadārthānanvayena samāsānupapatteḥ,",
    "GSP28jsbh3-1u:936": " aratnīnāṃ prāptatvena vidhyanupapatteśca /",
    "GSP28jsbh3-1u:937": " aratnyanuvādena saṅkhyāvidhāne 'tiprasaṅganirākaraṇāya yūpīyatvaviśeṣaṇe vākyabheda ekaprasaratābhaṅgāpattiśca /",
    "GSP28jsbh3-1u:938": " ataḥ saptadaśāratnidravyaṃ svāmitvārthakaṣaṣṭhyā pratipāditaprādhānyavājapeyoddeśena vidhīyate /",
    "GSP28jsbh3-1u:939": " evañcāvyavahitapradhānānvayāt ṣaṣṭhīśrutiḥ kathaṃbhāvānugrahādikaṃ labhate /",
    "GSP28jsbh3-1u:940": " anyathā dīkṣaṇīyavāṅniyamanyāyena paśvapūrvārthatvasya yūpamātrārthatvasya vā'pattyā vājapeyānaṅgatvāt tadbādhāpattiḥ //",
    "GSP28jsbh3-1u:941": " kiñca viśiṣṭoddeśe vākyabhedāpatterekatarāvivakṣāyāṃ mukhyatvāt vājapeyapadārthavivakṣāmaṅgīkṛtya yūpāvivakṣaiva yuktā;",
    "GSP28jsbh3-1u:942": " anyathā prakaraṇādeva vājapeyasaṃbandhitvaprāpteḥ vājapeyapadānarthakyāpatteḥ /",
    "GSP28jsbh3-1u:943": " ataeva saptadaśāratnitvaviśiṣṭayūpasyaiva vidhānaṃ parāstamityabhipretya pūrvapakṣamupapādayati -------- avyavahitatvāditi //",
    "GSP28jsbh3-1u:944": " dravyavidhāne 'pi lohitoṣṇīṣādivadvidhiśakterviśeṣaṇe saṃkrāntyabhiprāyeṇa saptadaśāratnitvamityuktam /",
    "GSP28jsbh3-1u:945": " vājapeye bādhāt kathaṃ tasyāṅgatvamityāśaṅkāṃ nirasyati ------ tadīyeti //",
    "GSP28jsbh3-1u:946": " rasādhārabhūtasyāpi ṣoḍaśipātrasya grahairjuhotītyanena yāgāntargataprakṣepāṅgatvena vājapeyaṃ prati sākṣādaṅgatvāt taddvārā niveśastatretyarthaḥ",
    "GSP28jsbh3-1u:947": " anyagrahapātrāṇāṃ sādhāraṇatvādasādhāraṇyena vājapeyasaṃbandhitvena tatraiva niveśaṃ sūcayituṃ tadīyetyuktam /",
    "GSP28jsbh3-1u:948": " ūrdhvapātraṃ ṣoḍaśigraha ityarthaḥ /",
    "GSP28jsbh3-1u:949": " sādṛśyāditi //",
    "GSP28jsbh3-1u:950": " tasyaca pātrasya khādiratvādūrdhvatvācca yūpasādṛśyamādāya yūpapadaṃ gauṇam /",
    "GSP28jsbh3-1u:951": " ataeva -------- ūrdhvapātravācakapadasāmānādhikaraṇyābhāve 'pi saptadaśāratniyūpasadṛśamityevaṃ gauṇasāmānādhikaraṇyamādāyordhvapātraviṣayatvasiddhirityarthaḥ",
    "GSP28jsbh3-1u:952": " yattu somanāthena ------ yūpe khādiratvasya vaikalpikatvāttasya niyatopasthityabhāvāt",
    "GSP28jsbh3-1u:953": " yūpapadena niyatopasthitordhvatvasādṛśyamātrasyaiva grahaṇena sarvordhvapātramātre niveśa ityuktam,",
    "GSP28jsbh3-1u:954": " tat pakṣe upasthitasyāpi tasyetaraniyamanārthatvopapatterayuktam /",
    "GSP28jsbh3-1u:955": " ataeva aindrāgne ekādaśadvādaśakapālatvayorvikalpe 'pi dvādaśakapālānāṃ vikṛtau vikalpitadvādaśakapālaindrāgnavikāratvamiṣyata evetyupekṣitaṃ pūjyapādaiḥ //",
    "GSP28jsbh3-1u:956": " yadyapi dvayormadhye jaghanyasyāvivakṣā yuktā;",
    "GSP28jsbh3-1u:957": " tathāpi jaghanyasyāpi yūpapadasya svārthatyāgāpekṣayā mukhyasyānuvādatvameva yuktamiti",
    "GSP28jsbh3-1u:958": " tadanurodhenāvyavahitapradhānānvayaṣaṣṭhīśrutiviniyogaparityāgamapyaṅgīkṛtya yūpoddeśenaiva tadvidhānam /",
    "GSP28jsbh3-1u:959": " tatra samāsārthānyapadārthadravyasya yūpe vidhānāsaṃbhavāt yūpapade yūpakāryalakṣaṇayā",
    "GSP28jsbh3-1u:960": " yūpakārye saptadaśāratnidravyavidhāne yadyapi tatkārye anyadeva dravyamāpatet tathāpi",
    "GSP28jsbh3-1u:961": " prakṛtiprāptayūpatvāvirodhenāpi saptadaśāratnidravyaniveśopapatteḥ yūpākhyadravyavidhānasiddhirityabhipretya",
    "GSP28jsbh3-1u:962": " siddhāntamāha -------- yūpapadasyeti //",
    "GSP28jsbh3-1u:963": " parapadasāmānādhikaraṇyaṃ vinā gauṇatvāyogādyūpapadasya gauṇatāśrayaṇenordhvapātraviṣayatve 'nyonyāśrayāpatternordhvapātraviṣayatāsiddhirityarthaḥ",
    "GSP28jsbh3-1u:964": " yastu prakaraṇānugrahaḥ sa mamāpyaviśiṣṭa ityāha --------- yūpakāryeti //",
    "GSP28jsbh3-1u:965": " yūpasya tatsādhyaniyojanasya tatsādhyapaśvapūrvasyavā saptadaśāratnitvaṃ vināpi prakṛtau",
    "GSP28jsbh3-1u:966": " siddhidarśanāt tatsvarūpe 'pyānarthakyāpatterdīkṣaṇīyāvāṅniyamanyāyabādhena lakṣitalakṣaṇayā",
    "GSP28jsbh3-1u:967": " adhikārākhyaprakaraṇasahakṛtena yūpapadena vājapeyasyetyanuvāda ityarthaḥ /",
    "GSP28jsbh3-1u:968": " etena --------- vājapeyasaṃbandhitvalābhāya vājapeyapadasya yūpaviśeṣaṇatvāṅgīkaraṇaṃ",
    "GSP28jsbh3-1u:969": " bhavadevādīnāṃ yacca viśiṣṭoddeśavākyabhedāpādanena taddūṣaṇaṃ prakāśakārāṇāṃ tadubhayamapi -------- apāstam;",
    "GSP28jsbh3-1u:970": " tadviśeṣaṇavaiyarthyāt,",
    "GSP28jsbh3-1u:971": " ṣaṣṭhīsthale parasparānvayasya prācāṃ mate vyutpannatvena vākyabhedānāpatteśca /",
    "GSP28jsbh3-1u:972": " etena ----------- yūpāṅgasaptadaśāratnitāyā vājapeye kathaṃbhāvākāṅkṣālakṣaṇaprakaraṇenāgrahaṇānna vājapeyāpūrvaprayuktatvaṃ,",
    "GSP28jsbh3-1u:973": " apitu vāṅniyamanyāyena paśvapūrvaprayuktatvameveti somanāthoktaṃ --------- apāstam;",
    "GSP28jsbh3-1u:974": " kathaṃbhāvākāṅkṣālakṣaṇaprakaraṇāgrāhyatve 'pyānarthakyāpattisahakṛtayūpapadaśrutyaiva tadaṅgatvabodhanena vājapeyāpūrvaprayuktatvasyaivāpatteḥ",
    "GSP28jsbh3-1u:975": " nanu vājapeyāṅgatvena yūpāprasiddhiḥ kathaṃ vājapeyasaṃbandhitvaprāptyānuvāda ityata āha --------- ṣaṣṭhī ceti //",
    "GSP28jsbh3-1u:976": " atraca prācāṃ rītyā yūpamātrasyoddeśyatve samāsārthavidhānasya tasminnasaṃbhavāt",
    "GSP28jsbh3-1u:977": " kāryalakṣaṇāyāñca lakṣaṇāpatterniyamena yūpatvāvirodhenaiva dravyavidhānasyāpi kliṣṭatvāpatteḥ",
    "GSP28jsbh3-1u:978": " dravyaviśeṣānupādānāpatteśca na taduddeśena dravyavidhiḥ,",
    "GSP28jsbh3-1u:979": " apitu yūpapadasya tātparyagrāhakatvamaṅgīkṛtya saptadaśāratnipadena viśiṣṭayūpavidhiḥ vājapeyoddeśena,",
    "GSP28jsbh3-1u:980": " tasyacāprākṛtakāryakaratvāpatteḥ vājapeye sādhanatvādinā niveśāyogāt ṣaṣṭhyāḥ paraṃparāsaṃbandhe",
    "GSP28jsbh3-1u:981": " 'pyupapatteḥ tadīyapaśvaṅganiyojanadvāreṇa niveśānna kaścana doṣa iti mama pratibhāti /",
    "GSP28jsbh3-1u:982": " prayojanaṃ spaṣṭatvānnoktam //",
    "GSP28jsbh3-1u:983": " iti navamamānarthakyatadaṅgādhikaraṇam //",
    "GSP28jsbh3-1u:984": " - - - - - - - (B1) (10 adhikaraṇam /",
    "GSP28jsbh3-1u:985": " ) (a.3 pā.1 adhi.10) kartṛguṇe //",
    "GSP28jsbh3-1u:986": " darśapūrṇamāsayoḥ prayājasamīpe śrutama “bhikrāmaṃ juhotī“ti /",
    "GSP28jsbh3-1u:987": " tatrābhikramaṇasyāmūrtatvājjuhotyupātte prayājahome 'nvayānupapatterāruṇyavacceha",
    "GSP28jsbh3-1u:988": " kartṛrūpasya dravyasyānupāttatvāttaddvārāpyanvayānupapattestato vicchinnasya prākaraṇikasarvahaimāṅgatvaṃ",
    "GSP28jsbh3-1u:989": " tadīyakarturāhavanīyapratyāsāttirūpadṛṣṭakāryadvāreti prāpte ---------- anupāttasyāpi",
    "GSP28jsbh3-1u:990": " ākhyātagamyasya sadbhāvāttaddvāraiva juhotyanvayopapatteḥ prayājahomāṅgatvameveti",
    "GSP28jsbh3-1u:991": " bhāṣyakāreṇa siddhāntitam //",
    "GSP28jsbh3-1u:992": " tat ṇamulantasya pūrvakālatādisaṃbandhena juhotyanvaye naivākāṅkṣyābhāvāt juhoteśca",
    "GSP28jsbh3-1u:993": " prayājahomamātravācitve pramāṇābhāvādaruṇādhikaraṇena gataprāyatvācca vārtikakāreṇānyathā vyākhyātam /",
    "GSP28jsbh3-1u:994": " satyapi vākyīgrahomasaṃbandhe saṅkoce pramāṇābhāvādvedyāṃ havīṃṣītivatprākaraṇikasarvahomāṅgatvam;",
    "GSP28jsbh3-1u:995": " vācanikāṅgasandaṃśarūpāvāntarādhikārasya vākyasaṅkocakatvānupapatteḥ /",
    "GSP28jsbh3-1u:996": " yadi hi tādṛśasandaṃśamadhye abhikrāmatītyeva śrūyeta,",
    "GSP28jsbh3-1u:997": " tato 'vāntaraprakaraṇena syādapi prayājāṅgatvam /",
    "GSP28jsbh3-1u:998": " vastutastu nāṅgeṣvitikartavyatā'kāṅkṣālakṣaṇaṃ prakaraṇaṃ,",
    "GSP28jsbh3-1u:999": " phalābhāvāt,",
    "GSP28jsbh3-1u:1000": " anyathā prayājābhikramaṇādīnāmapyanuyājādyaṅgatvāpatteḥ /",
    "GSP28jsbh3-1u:1001": " vācanikāṅgasaṃbandhasiddhyarthañca kalpitāyā ākāṅkṣāyāstanmātragrāhakatvenābhikramaṇagrāhakatvānupapatteriti",
    "GSP28jsbh3-1u:1002": " prāpte ------- bhāvanāsvābhāvyenāṅgabhavanāsvapi kratūpakārabhāvyakāsvitikartavyatākāṅkṣopapatteraṅgānāmapyastyeva sā /",
    "GSP28jsbh3-1u:1003": " sā paraṃ pradhānagataphalavattvena pratibadhyate sannidhyāmnātaviṣaye /",
    "GSP28jsbh3-1u:1004": " ato na parasparāṅgatvaprasaṅgaḥ /",
    "GSP28jsbh3-1u:1005": " tadā tannivṛttiratideśenākṣepalabhyasvasaṃpādanena sādhāraṇairvā ācamanādibhiḥ //",
    "GSP28jsbh3-1u:1006": " yatra tu vācanikāṅgasandaṃśastatrā'dyenāṅgākāṅkṣojjīvanaṃ antimena ca tannāśaḥ,",
    "GSP28jsbh3-1u:1007": " na tu maṇyādāviva vācanikāṅgānāṃ pratyekamuttejakatā;",
    "GSP28jsbh3-1u:1008": " tāvadabhāvakūṭapraveśe gauravāt,",
    "GSP28jsbh3-1u:1009": " tadvadiha vyabhicārābhāvācca /",
    "GSP28jsbh3-1u:1010": " ato vācanikasandaṃśe śrutānāmavāntaraprakaraṇena balavatāṅgāṅgatvameva /",
    "GSP28jsbh3-1u:1011": " prakṛte tu homānuvādena vihite 'bhikramaṇe homasvarūpe ānarthakyaprasaktau apūrvasādhanatvalakṣaṇātātparyagrāhakatayā vācanikāṅgasandaṃśarūpāvāntarādhikāra eva tattvenāśrīyate,",
    "GSP28jsbh3-1u:1012": " na tu pradhānādhikāro 'ṅgapradhānādhikāro vā vedyāmiva /",
    "GSP28jsbh3-1u:1013": " asti cātra “samānayate juhvāmaupabhṛta mi“tyādyupakramya madhye 'bhikramaṇaṃ vidhāya “prayājaśeṣeṇa havīṃṣyabhighārayati” iti śravaṇāt saḥ /",
    "GSP28jsbh3-1u:1014": " ato 'bhikramaṇaṃ prayājahomāṅgameva /",
    "GSP28jsbh3-1u:1015": " na ca prayājeṣu homābhāvaḥ;",
    "GSP28jsbh3-1u:1016": " prakṣepāṅgakasyaiva tyāgasya vṛddhavyavahāreṇa yajipadārthatvāvasāyādākṣepeṇa śrūyamāṇayajimātre homaprāptyupapatteḥ // 3 // 10 //",
    "GSP28jsbh3-1u:1017": " // iti daśamaṃ saṃdaṃśādhikaraṇam //",
    "GSP28jsbh3-1u:1018": " (B2) ānarthakyāpattyā śrutakriyānvayāyogena tadaṅgāvatāre sthite tadviśeṣacintātvenottarādhikaraṇadvayasyānantarasaṅgatau",
    "GSP28jsbh3-1u:1019": " spaṣṭāyāṃ yadyapyabhikramaṇopavyānayostadaṅgāvatāre sati saṃskāratvāpatteḥ saṃmārgākhyasaṃskāracintānantarameveyaṃ cintā kartuṃ yuktā;",
    "GSP28jsbh3-1u:1020": " tathāpi kriyāyāḥ sākṣāt kriyānvayāyogāt guṇavatkriyāsādhanadravyadvārā kriyānvayenārthāt",
    "GSP28jsbh3-1u:1021": " dravyasaṃskāratvāvagame guṇacintānantaramapyasau yukteti saṅgatimabhipretya viṣayapradarśanapūrvakaṃ",
    "GSP28jsbh3-1u:1022": " pūrvapakṣamāha --------- darśeti //",
    "GSP28jsbh3-1u:1023": " anvayānupapatteriti //",
    "GSP28jsbh3-1u:1024": " kārakatvābhāvenānvayānupapatterityarthaḥ /",
    "GSP28jsbh3-1u:1025": " dravyaparicchedadvārā kriyāyā api kārakatvenānvayopapattiṃ nirasyati --------- āruṇyavacceti //",
    "GSP28jsbh3-1u:1026": " “avyayakṛto bhāve bhavantī“tyanuśāsanena avyayatvāṇṇamulo bhāvamātravācitvāvagamena",
    "GSP28jsbh3-1u:1027": " samānādhikaraṇakartṛrūpadravyānupādānāt dravyaviṣayaniyamecopapattibhūtasya sādhyakriyāsaṃbandhasya",
    "GSP28jsbh3-1u:1028": " ṇamuluktasamānakartṛtvapūrvakālatvānyathānupapattisādhyatvena kartṛbhūtadravyānvayāt",
    "GSP28jsbh3-1u:1029": " prāganavasaterdravyaniyamopapattintvāyogādaparicchedakatvenaca kriyāyā guṇavat kriyāsādhanadravyopādānānaupayikatvāt",
    "GSP28jsbh3-1u:1030": " adhvaryākhyasya ca dravyasya dvāratvenābhimatasyānekakriyāsādhāraṇyenaikahāyanīvat",
    "GSP28jsbh3-1u:1031": " vyavasthitakriyādvārakatvāyogācca na vākyīyakriyānvaya āruṇyavadityarthaḥ /",
    "GSP28jsbh3-1u:1032": " etena -------- aruṇādhikaraṇena gatārthatvamapi --------- nirastam /",
    "GSP28jsbh3-1u:1033": " nanu prākaraṇikasarvahomāṅgatve 'pi ārādupakārakatayaivāṅgatvāpattirityata āha --------- tadīyeti //",
    "GSP28jsbh3-1u:1034": " “ābhīkṣṇye ṇamulce“ti smṛtervīpsārthasyāvṛttirūpasyābhīkṣṇyasya ṇamulopādānādārādupakārakatveca",
    "GSP28jsbh3-1u:1035": " tantratvādāvṛttyanupapatteḥ saṃskārasyatu kāryayogyatādhānārthatvāt pratikāryamāvṛttyanupapatteḥ",
    "GSP28jsbh3-1u:1036": " kartṛsaṃskāratvameva;",
    "GSP28jsbh3-1u:1037": " so 'pi ca dṛṣṭarūpa evetyarthaḥ //",
    "GSP28jsbh3-1u:1038": " anupāttasyāpīti //",
    "GSP28jsbh3-1u:1039": " ṇamulo bhāvārthakatvāt samānakartṛkayorityanuśāsanasya saṃmārgānuśāsanamātraparatvena ṇamulastadapratītimabhipretyākhyātagamyasyetyuktam /",
    "GSP28jsbh3-1u:1040": " ataeva -------- pūrvakālatādisaṃbandhenetyatrādipadena samānakartṛtvasaṃbandhasaṃgrahaḥ //",
    "GSP28jsbh3-1u:1041": " vākyīyajuhotyanvayavicchedena bhāṣye kṛtasya pūrvapakṣasyātitucchatvenāyuktatāṃ darśayitvā vārtikakāroktarītyā vicāraṃ darśayati ------- taditi",
    "GSP28jsbh3-1u:1042": " pūrvapakṣamāha ------- satyapīti //",
    "GSP28jsbh3-1u:1043": " yadyapi ṇamulaḥ kārakatvānabhidhāyakatvena mukhyaśrutitvāsaṃbhavāt dhātusaṃbandhasyāpyaṅgatvarūpasya",
    "GSP28jsbh3-1u:1044": " saṃsargavidhayā bhānena ṣaṣṭhīvat gauṇaśrutitvasyāpyanupapatterdvārībhūtakartraṅgatvasya",
    "GSP28jsbh3-1u:1045": " liṅgagamyatvānna śrutiviniyogopayogivicāratvena pādārthatayāyaṃ vicāraḥ saṅgatastathāpi",
    "GSP28jsbh3-1u:1046": " ṇamulabhāve vākyenāṅgatvāyogāt ṇamulśrutyunneyatvena śrautatvopacārātsaṅgatiḥ satyapītyapiśabdena sūcitā /",
    "GSP28jsbh3-1u:1047": " anantarā tu sākṣātpradhānāṅge homāṅgatvaśravaṇena bādhite tadviśeṣacintātvādavasararūpā spaṣṭaiva /",
    "GSP28jsbh3-1u:1048": " tatra homāṅgatve pramite 'pi tatsvarūpe ānarthakyaprasaktau pradhānādhikārākhyaprakaraṇena",
    "GSP28jsbh3-1u:1049": " kartṛsaṃskāradvārā pradhānāpūrvasaṃbandhihomatvasyoddeśyatāvacchedakatvāvagateḥ kartuścāṅgapradhānasādhāraṇasya",
    "GSP28jsbh3-1u:1050": " dvāratvena pradhānasaṃbandhitvasyāpi sākṣātparamparāsādhāraṇyenaiva vivakṣitatvātprakṛtasarvahomāṅgatvam,",
    "GSP28jsbh3-1u:1051": " athavā -------- vākyasaṃkoce pramāṇābhāvāt aṅgādhikārasyāpi pradhānādhikāravat apūrvasādhanatvalakṣaṇātātparyagrāhakatvāt",
    "GSP28jsbh3-1u:1052": " prakṛtasarvahomārthatvamityabhipretya pūrvapakṣamāha ---------- saṃkoca iti /",
    "GSP28jsbh3-1u:1053": " yadi hīti //",
    "GSP28jsbh3-1u:1054": " yadyabhikrāmatītyeva śrūyate,",
    "GSP28jsbh3-1u:1055": " tadā vākyavyāpārābhāvāt tena prayājamātrāṅgameva śrūyate,",
    "GSP28jsbh3-1u:1056": " tadā vākyavyāpārābhāvāt tena prayājamātrāṅgameva syādityarthaḥ /",
    "GSP28jsbh3-1u:1057": " yadi pradhānetikartavyatākāṅkṣāyā prayājānāmaṅgatvena grahaṇe tena kratūpakārabhāvyakatvāvagatesteṣāmitikartavyatākāṅkṣā kalpyeta,",
    "GSP28jsbh3-1u:1058": " tadā prathamapravṛttayā pradhānākāṅkṣyā prayājānāmivābhikramaṇasyāpi pradhānamātrāṅgatvāpattiḥ /",
    "GSP28jsbh3-1u:1059": " evaṃ satyapi tadākāṅkṣyā gṛhyeta,",
    "GSP28jsbh3-1u:1060": " tadā bādhakamāha -------- anyatheti //",
    "GSP28jsbh3-1u:1061": " nanu bhāvanāsvābhāvyena utpadyamānaprayājādīnāmaṅgākāṅkṣā upajīvyena prathamapravattena pradhānakathaṃbhāvena pratibaddheti na tayā parasparāṅgatvam",
    "GSP28jsbh3-1u:1062": " āvaśyakaśrutyāditrayaviniyuktenāṅgenaca pratibandhakanirodhe satyujjīvitayā tayābhikramaṇasyāpi tatsaṃdaṃśapatitasya grahaṇopapattirityata āha -------- vācaniketi //",
    "GSP28jsbh3-1u:1063": " vācanikāṅgasaṃbandhasidhyarthaṃ kalpyasya pratibandhakanirodhasya dharmigrāhakapramāṇena",
    "GSP28jsbh3-1u:1064": " pratyekameva kalpayitumucitatvāt abhikramaṇasya tannirodhakalpane pramāṇābhāvenānujjīvitayā",
    "GSP28jsbh3-1u:1065": " prayājākāṅkṣyā grahaṇānupapattirityarthaḥ //",
    "GSP28jsbh3-1u:1066": " atideśeneti //",
    "GSP28jsbh3-1u:1067": " dīkṣaṇīyāvaimṛthādiṣvityarthaḥ //",
    "GSP28jsbh3-1u:1068": " svasaṃpādaneneti //",
    "GSP28jsbh3-1u:1069": " yāgasvarūpasaṃpādakadravyadevatādinetyarthaḥ //",
    "GSP28jsbh3-1u:1070": " tadvadiheti //",
    "GSP28jsbh3-1u:1071": " loke uttejakena uttejanākaraṇe 'pi vahnimātreṇa dāhadarśanāt prathamatṛtīyakṣaṇayoḥ",
    "GSP28jsbh3-1u:1072": " uttejakasattve dvitīyakṣaṇe maṇimātreṇa pratibandhadarśanācca vyabhicāreṇottejakasya",
    "GSP28jsbh3-1u:1073": " na uttejanaṃ kāryam,",
    "GSP28jsbh3-1u:1074": " apitu uttejakavirahaviśiṣṭamaṇeḥ pratibandhakatvam /",
    "GSP28jsbh3-1u:1075": " tadabhāvaścāgneḥ sahakārīti kalpyate,",
    "GSP28jsbh3-1u:1076": " prakṛte tvādyākāṅkṣāyā abhāve pradhānagataphalavattvapratibaddhaprayājākāṅkṣyā vācanikādyāṅgagrahaṇadarśanāt",
    "GSP28jsbh3-1u:1077": " vyabhicārābhāvāt pratibaddhākāṅkṣottejanamevojjīvanāparaparyāyaṃ kāryaṃ kalpyate,",
    "GSP28jsbh3-1u:1078": " natu tasya tasya uttejakatā prakalpyate /",
    "GSP28jsbh3-1u:1079": " tattaduttejakakūṭābhāvakūṭasya pratibandhakatāvacchedake praveśe gauravāpatteḥ,",
    "GSP28jsbh3-1u:1080": " apitu ādyottejakasya uttejanajanakatvamantimena ca taduttejananāśastadvirahaviśiṣṭasyaiva mahāprakaraṇasya pratibandhakatvam /",
    "GSP28jsbh3-1u:1081": " tadabhāvasya sahakārikāraṇatvamiti kalpanānmadhyatanāṅgākāṅkṣāṇāṃ pratyekamuttejakatvakalpane",
    "GSP28jsbh3-1u:1082": " pramāṇābhāvāt uttejitākāṅkṣālakṣaṇāvāntaraprakaraṇapatitasyābhikramaṇasyāpi tadaṅgatvam /",
    "GSP28jsbh3-1u:1083": " ataeva ------- uttejitāṅgādhikārasyaivāpūrvasādhanatvalakṣaṇātātpayargrāhakatvādaprat",
    "GSP28jsbh3-1u:1084": " ibaddhaparotpattyā pūrvapravṛttapradhānādhikārabādhena tasya tallakṣaṇātātparyagrāhakatvāsaṃbhavāt",
    "GSP28jsbh3-1u:1085": " dīkṣaṇīyāvāṅniyamanyāyena prayājārthatvasiddhirityarthaḥ /",
    "GSP28jsbh3-1u:1086": " asticātreti //",
    "GSP28jsbh3-1u:1087": " iḍākhyatṛtīyaprayājānantaraṃ bahirākhyacaturthaprayājaṃ prati upabhṛtaḥ sakāśāt juhvāmaupabhṛdājyasya",
    "GSP28jsbh3-1u:1088": " prayājānūyājārthatvāt tatraca prayājārthasyaiva samāneyatvāt prayājāṅgakīrtanasiddhirityavirodhaḥ //",
    "GSP28jsbh3-1u:1089": " nanu prayājeṣu pratyakṣato juhoteraśravaṇāt “caturgṛhītaṃ juhotī” tyanārabhyavākyena",
    "GSP28jsbh3-1u:1090": " home caturgṛhītasya sādhanatvena vidhānāddhomatvābhāvāt kathaṃ tadanuvādena vidhīyamānābhikramaṇasya tadaṅgatvam?",
    "GSP28jsbh3-1u:1091": " ataeva “caturavattaṃ juhotī” tyanena pradhāneṣu caturavattasaṃskārakatayā haimavidhānāttadaṅgatvameva yuktamityāśaṅkya pariharati ------- naceti",
    "GSP28jsbh3-1u:1092": " prakṣepāṅgaketi //",
    "GSP28jsbh3-1u:1093": " vistareṇa caitadagre tṛtīye pratipādayiṣyate //",
    "GSP28jsbh3-1u:1094": " prayojanaṃ pratihomaṃ kartṛsaṃskārakatvādabhikramaṇānuṣṭhānamaprayājavikṛtiṣvapi atideśaśca pūrvapakṣe /",
    "GSP28jsbh3-1u:1095": " siddhāntetu prayājārthameva tadanatideśaśceti spaṣṭatvānnoktam //",
    "GSP28jsbh3-1u:1096": " iti daśamaṃ abhikramaṇaprayājāṅgatādhikaraṇam //",
    "GSP28jsbh3-1u:1097": " - - - - - - - (B1) (11 adhikaraṇam /",
    "GSP28jsbh3-1u:1098": " ) (a.3 pā.1 adhi.11) sandigdhe tu //",
    "GSP28jsbh3-1u:1099": " darśapūrṇamāsayoḥ “pañcadaśa sāmidhenīranubrūyā” dityanena sāmidhenīrvidhāya tāsāṃ vācanikā guṇā vihitāḥ /",
    "GSP28jsbh3-1u:1100": " tato nivido nāma mantrā “devaiddha” ityādayaḥ /",
    "GSP28jsbh3-1u:1101": " tata “ekaviṃśatiranubrūyāt pratiṣṭhākāmasye” tyādayaḥ kāmyāḥ sāmidhenīkalpāḥ /",
    "GSP28jsbh3-1u:1102": " tataḥ “upavītaṃ upavyayate devalakṣmameva tatkuruta” iti /",
    "GSP28jsbh3-1u:1103": " tataḥ punaḥ sāmidhenīguṇā “antarānūcyaṃ sadevatvāye” tyādayaḥ /",
    "GSP28jsbh3-1u:1104": " tatropavītaṃ sāmidhenyaṅgam;",
    "GSP28jsbh3-1u:1105": " tadavāntaraprakaraṇāt /",
    "GSP28jsbh3-1u:1106": " na ca tadavāntaraprakaraṇasya kāmyakalpairnivinmatrairvā vicchedaḥ,",
    "GSP28jsbh3-1u:1107": " godohanādīnāṃ darśapūrṇamāsaprakaraṇāvicchedakatvavat kāmyānāmapi tadvicchedakatvānupapatteḥ,",
    "GSP28jsbh3-1u:1108": " pūṣānumantraṇamantravannivinmatrasyāpi tadanupapatteśca /",
    "GSP28jsbh3-1u:1109": " vastutastu --------- liṅgādagnisamiddhatvarūpasāmidhenīphalaprakāśakānāmapi avāntaraprakaraṇāt sāmidhenyaṅgatvopapatterna vicchedaśaṅkā /",
    "GSP28jsbh3-1u:1110": " iṣyata eva aganmeti mantrasya yāgajanyaphalaprakāśakatvena yāgāṅgatvamiti prāpte -------- nividbhirvyavadhānānnopavītasya sāmidhenyaṅgatā /",
    "GSP28jsbh3-1u:1111": " naca pūṣānumantraṇamantranyāyaḥ;",
    "GSP28jsbh3-1u:1112": " yatra hyuttarakālaṃ bahūni vācanikānyaṅgāni tatraivaikasya pūṣānumantraṇamantrādeḥ paraprakaraṇasthatvakalpanā /",
    "GSP28jsbh3-1u:1113": " yatra tu vicchedakāni bahūni uttarakalañca vācanikāṅgaṃ svalpaṃ,",
    "GSP28jsbh3-1u:1114": " tatra vācanikāṅgasyaivānārabhyādhītanyāyenāṅgatvopapatterna prakaraṇānuvṛttikalpanā;",
    "GSP28jsbh3-1u:1115": " anyathā viśvajidāderapi darśāṅgatvāpatteḥ /",
    "GSP28jsbh3-1u:1116": " prakṛte ca nivinmantrāṇāṃ bahutvādvācanikottarāṅgānāṃ svalpatvena na prakaraṇānuvṛttikalpanā /",
    "GSP28jsbh3-1u:1117": " vastutastu ---------- nāntarānūcyamityādīnāṃ sāmidhenīmātroddeśena vidhānaṃ pramāṇābhāvādapi tvanuvacanasāmānyoddeśena /",
    "GSP28jsbh3-1u:1118": " ataśca sāmidhenīnāṃ viśiṣyopasthityabhāvānna prakaraṇānuvṛttiḥ /",
    "GSP28jsbh3-1u:1119": " yattvante “devā vai sāmidhenīranūcye” tyādisaṃkīrtanam,",
    "GSP28jsbh3-1u:1120": " tadāghārārthavādatvādasādhakam /",
    "GSP28jsbh3-1u:1121": " ata evānte vācanikāṅgābhāvādeva na nividāṃ sābhidhenyaṅgatvaśaṅkā /",
    "GSP28jsbh3-1u:1122": " saṃnidhimātreṇa tadaṅgatvaśaṅkā tu parasparāṅgatvānupapatteḥ prakaraṇena bādhāccāyuktā /",
    "GSP28jsbh3-1u:1123": " nacaivaṃ āśrayābhāvātkāmyeṣu guṇaphalasaṃbandhānupapattiḥ;",
    "GSP28jsbh3-1u:1124": " tatrānuvacanāntarasyaiva phaloddeśena vihitatvāt,",
    "GSP28jsbh3-1u:1125": " tasya ca saṅkhyāyuktānuvatvanasāmānyātpañcadaśasaṅkhyākanityānuvacanaprakṛtikatvāvagatestadīya- dharmāṇāṃ trirabhyāsādīnāṃ tadīyarcāṃ ca prāpternādharmakatvam",
    "GSP28jsbh3-1u:1126": " nacarcāmanuvacanaṃ prati prādhānyātkathamatideśaḥ;",
    "GSP28jsbh3-1u:1127": " prakṛtau trirabhyāsayuktapāṭhādeva tāvatsaṅkhyākarcāmarthāccānuvacanasya ca prāptyupapatteḥ",
    "GSP28jsbh3-1u:1128": " “pañcadaśa sāmidhenīranubrūyādi“ti vacanavaiyarthyāpatteragatyā saktunyāyena viniyogabhaṅgaṃ",
    "GSP28jsbh3-1u:1129": " prakalpya mantraviśiṣṭānuvacanasyaiva vidheyatvena tadaṅgabhūtānāmṛcāṃ prāptyupapatteḥ /",
    "GSP28jsbh3-1u:1130": " guṇatvamapi carcāṃ nānuvacanaphalaprakāśakatayaiva,",
    "GSP28jsbh3-1u:1131": " apitvanuvacanajanakatayā; lāghavāt /",
    "GSP28jsbh3-1u:1132": " ataśca na dvāralopādbādha ūho vā /",
    "GSP28jsbh3-1u:1133": " anuśabdena darśapūrṇamāsāṅgabhūtapadārthānantaryasyoktatvāttasya ca paraprayuktatvena bahiḥkratu prayoge 'nuṣṭhātumaśakteḥ kratumadhyaprayogasiddhiḥ",
    "GSP28jsbh3-1u:1134": " vaikṛtānuvacanenaiva ca prasaṅgātprākṛtānuvacanakāryasiddherna tasya pṛthaganuṣṭhānam /",
    "GSP28jsbh3-1u:1135": " atasteṣvapi na sāmidhenīprakaraṇānuvṛttiḥ /",
    "GSP28jsbh3-1u:1136": " naca tarhi tadaṅgatvamevopavītasya kiṃ na syāt?",
    "GSP28jsbh3-1u:1137": " teṣāṃ vikṛtitvena prākṛtāṅgairnirākāṅkṣāṇāṃ prakaraṇābhāvāt,",
    "GSP28jsbh3-1u:1138": " vācanikāṅgasandaṃśābhāvācca /",
    "GSP28jsbh3-1u:1139": " ato mahāprakaraṇāddarśapūrṇamāsāṅgamupavītaṃ tatkartṛsaṃskārakatayā tatkartṛbhiḥ sarvapayogārambhe kāryamiti siddham // 11 //",
    "GSP28jsbh3-1u:1140": " ityekādaśaṃ upavītasāmidhenyanaṅgatādhikaraṇam //",
    "GSP28jsbh3-1u:1141": " (B2) (sandaśanyāyaḥ)",
    "GSP28jsbh3-1u:1142": " atra sāmidhenyaṅgatvapūrvapakṣadarśapūrṇamāsāṅgatvasiddhāntopapattimūlāvāntaraprakaraṇasadbhāvatadvicchedopa-",
    "GSP28jsbh3-1u:1143": " pādakatayā vicārānupayuktamapi viṣayavākyena sahodāharati --------- darśapūrṇamāsayoriti //",
    "GSP28jsbh3-1u:1144": " siddhāntakoṭihetutayā darśapūrṇamāsayorityuktam /",
    "GSP28jsbh3-1u:1145": " vācanikā guṇā iti //",
    "GSP28jsbh3-1u:1146": " triḥ prathamāmanvāha triruttamāmityādaya ityarthaḥ //",
    "GSP28jsbh3-1u:1147": " antarānūcyamiti //",
    "GSP28jsbh3-1u:1148": " “yat krauñcamanvāhāsuraṃ tadyanmandraṃ mānuṣaṃ tadyadantarā tatsadeva mi“ti pūrvaṃ ninditakrauñcamandrayoḥ ya antarā madhyavartī madhyamaḥ svarastenānūcyamityarthaḥ",
    "GSP28jsbh3-1u:1149": " tataśca “viśvarūpo vai tvāṣṭraiti prapāṭhake saptamāṣṭamānuvākayoḥ sāmidhenībrāhmaṇamāmnātam,",
    "GSP28jsbh3-1u:1150": " navame deva iddho manviddha ṛṣiṣṭuto viprānumaditaḥ kaviśasto brahmaśaṃsitaḥ” ityādinivinmantrāṇām,",
    "GSP28jsbh3-1u:1151": " daśame kāmyānāṃ sāmidhenīkalpānām,",
    "GSP28jsbh3-1u:1152": " ekādaśe upavītatadantarālaguṇavidhīnāṃ ca brāhmaṇamāmnātamityavāntaraprakaraṇatadvicchedasaṃśayādvicāra ityarthaḥ /",
    "GSP28jsbh3-1u:1153": " sautrasaṃdigdhapadavyākhyārthamavaśyamupanyasanīyamapyavāntaraprakaraṇasadbhāvavicchedasaṃśayaṃ",
    "GSP28jsbh3-1u:1154": " tathā kartṛsaṃskārasāmānyādbuddhisthasyopavītasya bhāṣyakāramate sannihitānvayāpavādāya",
    "GSP28jsbh3-1u:1155": " vārtikamate avāntaraprakaraṇāpavādādāpavādikīmanantarasaṅgatiṃ ca spaṣṭatvādanullikhya",
    "GSP28jsbh3-1u:1156": " ataeva śrautaviniyogopayogivicārābhāvena pādasaṃgatyabhāve 'pyakṣatiṃ cābhisaṃdhāya",
    "GSP28jsbh3-1u:1157": " pūrvapakṣamāha ------- tatropavītamiti //",
    "GSP28jsbh3-1u:1158": " atropavītaṃ nāma brahmasūtraṃ navatantukaṃ yajñopavītāparaparyāyaṃ grāhyam,",
    "GSP28jsbh3-1u:1159": " athavā vāsovinyāso veti saṃdehe nirṇayastṛtīye kariṣyate /",
    "GSP28jsbh3-1u:1160": " tadavāntaraprakaraṇāditi //",
    "GSP28jsbh3-1u:1161": " naca ---- adṛṣṭārthasya prokṣaṇādisaṃskārasya avāntaraprakaraṇasadbhāve 'pi sāmidhenīnāmagnisamindhanarūpadṛṣṭakāryārthatvāt",
    "GSP28jsbh3-1u:1162": " dṛṣṭarūpetikartavyatayaiva tadākāṅkṣānivṛttyupapatteritikartavyatāyā anapekṣaṇāt",
    "GSP28jsbh3-1u:1163": " satyapi vācanikānāṃ vacanādevāṅgatve avāntaraprakaraṇasyaivābhāvekathaṃ tena tadaṅgatvaṃ",
    "GSP28jsbh3-1u:1164": " ------ iti ----- vācyam;",
    "GSP28jsbh3-1u:1165": " agnisamindhanasyāpi apūrvasādhanatvopahitatvena bhāvyatvāt sāmidhenīnāṃ niyamādṛṣṭajanakatvācca vaidhetikartavyatākāṅkṣopapatteravāntaraprakaraṇopapattirityarthaḥ",
    "GSP28jsbh3-1u:1166": " nivanmantrairveti //",
    "GSP28jsbh3-1u:1167": " nivinmantrāṇāṃ mahāprakaraṇasahakṛtaliṅgena sāmidhenīvadevāgnisamindhanaprakāśakatvenāgnisamindhanārthasāmidhenyaṅgatvāyogāt",
    "GSP28jsbh3-1u:1168": " anupajīvyanyāyena vyavadhānātsāmidhenīprakaraṇavicchedopapattirityarthaḥ /",
    "GSP28jsbh3-1u:1169": " godohanādīnāmiti //",
    "GSP28jsbh3-1u:1170": " darśapūrṇamāsāṅgapraṇayanāśrayatvena prakaraṇānuvṛtteḥ sattvena prakaraṇāvicchedakatvavat ihāpi avicchedakatvopapattirityarthaḥ //",
    "GSP28jsbh3-1u:1171": " nivinmantraiḥ vicchedaṃ prakārāntareṇāpi pariharati --------- vastutastviti //",
    "GSP28jsbh3-1u:1172": " sāmidhenīvannividāmapyagnisaṃmindhanaprakāśanārthatve 'pi sāmidhenīnāmagnisamindhanārthe",
    "GSP28jsbh3-1u:1173": " kāṣṭhaprakṣepaprakāśanārthatvāt nividāmiddha iti bhūtāniṣṭhayedhmaprakṣepaphalāgnisamindhananiṣpattiprakāśanārthatvādaganma",
    "GSP28jsbh3-1u:1174": " iti mantrasya darśapūrṇamāsaphalaniṣpattiprakāśanārthasya darśapūrṇamāsāṅgatvavat",
    "GSP28jsbh3-1u:1175": " sāmidhenīprakāśyedhmaprakṣepaphalaniṣpattiprakāśanādanupajīvyāṅgatvābhāvena vicchedakatvānupapattirityarthaḥ //",
    "GSP28jsbh3-1u:1176": " darśapūrṇamāsādiphalasya adṛṣṭadvārasādhyatvena śraddhāpekṣatvāt śraddhājananāt phalaniṣpattiprakāśanasyāṅgatvasaṃbhave",
    "GSP28jsbh3-1u:1177": " 'pīha idhmaprakṣepaphalasyāgneḥ samiddhatvasya dṛṣṭadvārā sādhyatvena śraddhānapekṣatvāt",
    "GSP28jsbh3-1u:1178": " phalaniṣpattiprakāśanasya aṅgatvāyogena nivitprakāśyaphalasādhanedhmaprakṣepaprakāśanārthatvena",
    "GSP28jsbh3-1u:1179": " sāmidhenīnāmeva tadaṅgatvasya nivārayitumaśakyatvāt vinigamanāviraheṇa ca tairvicchada",
    "GSP28jsbh3-1u:1180": " iti vastutastu ityādyuktaprakārāntaradūṣaṇaṃ spaṣṭatvādupekṣya pūṣānumantraṇamantravadavicchedakatvamuktaṃ",
    "GSP28jsbh3-1u:1181": " pariharan siddhāntamāha ------ nividbhiriti /",
    "GSP28jsbh3-1u:1182": " anyatheti //",
    "GSP28jsbh3-1u:1183": " viśvajidādividhyuttaraṃ vācanikadarśāṅgasattvena darśapūrṇamāsaprakaraṇānuvṛttikalpanayā darśāṅgatvāpatterityarthaḥ /",
    "GSP28jsbh3-1u:1184": " prakaraṇānuvṛttikalpaneti //",
    "GSP28jsbh3-1u:1185": " ataścottarāṅgāṇāṃ prakaraṇena tadaṅgatvāyogena anārabhyādhītānāṃ prakṛtau niveśa iti nyāyena prakṛtasāmidhenyaṅgatvopapattirityarthaḥ /",
    "GSP28jsbh3-1u:1186": " ataścopavītasya sandaṃśapatitatvamamabhyupetyoktam //",
    "GSP28jsbh3-1u:1187": " vastutastu ------- sandaṃśa eva nāstītyāha ------- vastutastviti //",
    "GSP28jsbh3-1u:1188": " viśiṣyopasthityabhāvāditi //",
    "GSP28jsbh3-1u:1189": " tataścāvicchede sati prakaraṇānuvṛtteranūcyamiti sāmānyaśabdo viśeṣaparaḥ syāt viśeṣaparatveca",
    "GSP28jsbh3-1u:1190": " saṃdaśātprakaraṇānuvṛttirityanyonyāśrayāpatterna viśeṣaparatvena sāmidhenyupasthitirityarthaḥ /",
    "GSP28jsbh3-1u:1191": " āghārārthavādatvāditi //",
    "GSP28jsbh3-1u:1192": " sāmidhenyanuvādasya tadguṇavidhyarthatvābhāvātstutyarthamupādānānna tadākāṅkṣānuvṛttikalpanāsaṃbhava ityarthaḥ //",
    "GSP28jsbh3-1u:1193": " nanu -------- indriyakāmādhikaraṇanyāyena ekaviṃśatyādiguṇānāṃ phalānvayāvaśyaṃbhāvena",
    "GSP28jsbh3-1u:1194": " tatraca vākyena āśrayasamarpaṇe vākyabhedāpatteḥ prakaraṇenaivāśrayasamarpaṇaṃ kartavyamiti",
    "GSP28jsbh3-1u:1195": " kāmyakalpaiḥ prakaraṇasyojjīvanāt sāmidhenyaṅgatvaṃ durvāram,",
    "GSP28jsbh3-1u:1196": " prakaraṇojjīvanābhāveca kathaṃ guṇaphalasaṃbandhasiddhirityabhipretyāśaṅkate -------- nacaivamiti //",
    "GSP28jsbh3-1u:1197": " ataeva āśrayālābhānna guṇaphalasaṃbandhaḥ,",
    "GSP28jsbh3-1u:1198": " kintu aniviśamānaikaviṃśatyādiguṇāt bhinnasyānuvacanasyaiva vidhiriti na tadanurodhena prakaraṇojjīvanamiti pariharati -------- tatreti /",
    "GSP28jsbh3-1u:1199": " saṅkhyāyukteti //",
    "GSP28jsbh3-1u:1200": " anuvākyāsādhāraṇasādṛśyavyāvṛttaye saṅkhyāyukteyuktam //",
    "GSP28jsbh3-1u:1201": " nanu “pañcadaśa sāmidhenī” riti prakṛtivākye prakaraṇāvagatāṅgabhāvānāṃ sāmidhenīnāmṛcāṃ dvitīyayā saṃskāryatvāt phalasya cāṣṭame atideśanirākaraṇāt",
    "GSP28jsbh3-1u:1202": " thae naca sāmidhenīnāmuddeśyatve tadviśeṣaṇapañcadaśatvāvivakṣāprasaṅgaḥ;",
    "GSP28jsbh3-1u:1203": " tasya trirabhyāsavidhānasahitapāṭhādeva prāptatveneṣṭāpatteḥ ityāśayenāśaṅkate -------- nacarcāmiti /",
    "GSP28jsbh3-1u:1204": " trirabhyāsayukteti //",
    "GSP28jsbh3-1u:1205": " triḥ prathamāmanvāheti trirabhyāsavidhānasahitaikādaśarcāṃ pāṭhādevetyarthaḥ /",
    "GSP28jsbh3-1u:1206": " arthācceti //",
    "GSP28jsbh3-1u:1207": " anuvacanaṃ hyuccāraṇarūpam /",
    "GSP28jsbh3-1u:1208": " taccārthaprakāśanasya uccāraṇakriyāvacchedenaiva saṃbhavādarthataḥ prāptamityarthaḥ /",
    "GSP28jsbh3-1u:1209": " vidheyatveneti //",
    "GSP28jsbh3-1u:1210": " sāmarthyaparikalpitāgnisamindhanārthatayā vidheyatvenetyarthaḥ //",
    "GSP28jsbh3-1u:1211": " yattu atra prakāśakārai :",
    "GSP28jsbh3-1u:1212": " ------ sāmidhenīgataliṅgāvirodhāyānuvacanaphalībhūtāgnisamindhanaprakāśakatayā sāmidhenīnāmanuvacanaṃ prati guṇatvaṃ pratipāditam,",
    "GSP28jsbh3-1u:1213": " tatpratiṣṭhādiphalārthānuvacane dvāralopātsāmidhenīnāṃ prāptyabhāvāpatteḥ kathañcidvā",
    "GSP28jsbh3-1u:1214": " prāptau pratiṣṭhādipadohāpatteḥ kāmyena nityasya prasaṅgasidhyanāpatteścāyuktamiti",
    "GSP28jsbh3-1u:1215": " sūcayitumanyathā guṇatvamupapādayati ------- guṇatvamapiceti //",
    "GSP28jsbh3-1u:1216": " nanu -------- anuvacanāntarāṇāṃ darśapūrṇamāsāgṛhītānāṃ bahiḥkratu prayogāpattiḥ ityata āha ----- anuśabdena ceti //",
    "GSP28jsbh3-1u:1217": " atra cāgnaye samidhyamānāyānubrūhīti praiṣānantaryameva anubrūyādityupasargasyānorarthamaṅgīkṛtya",
    "GSP28jsbh3-1u:1218": " praiṣasyaca kratvarthāgnisamindhanārthatvena bahiḥkratu prayogaprāpteḥ anuvacanatvavyāghātāpatterna",
    "GSP28jsbh3-1u:1219": " bahiḥ kratvanuṣṭhānamiti nyāyasudhākāraḥ /",
    "GSP28jsbh3-1u:1220": " praiṣānantaraṃ namaḥ pravaktra iti nigadapāṭhāttadanantaraṃ sāmidhenīnāṃ pāṭhānnigadānantaryamanorarthamaṅgīkṛtya",
    "GSP28jsbh3-1u:1221": " tasyāpi paraprayuktāgnisamindhanārthasya bahiḥ kratvaprāpteranuvacanatvabādhāpattyā",
    "GSP28jsbh3-1u:1222": " na bahiḥ prayoga iti pārthasārathiḥ /",
    "GSP28jsbh3-1u:1223": " evañcānyataraniṣkarṣaṃ vināpi sarvathā bahiḥkratvananuṣṭhānaphalasiddhestamakṛtvaiva matabhedaṃ sūcayituṃ sāmāgyataḥ pūrvapadārthānantaryasyoktatvādityuktam",
    "GSP28jsbh3-1u:1224": " vastutastu ------- praiṣānantaryasya praiṣārthe sāmarthyādeva prāpteranuvacanavidhivaiyarthyāpatteḥ",
    "GSP28jsbh3-1u:1225": " bhinnakartṛkayoḥ kriyayoḥ kramānapekṣaṇenānapekṣitavidhitvāpatteścāpekṣitavidhitvalābhāya",
    "GSP28jsbh3-1u:1226": " praiṣānantaryeṇa bādhitaṃ hautranigadānantaryameva pratiprasavavidhayā vidhātuṃ yuktam /",
    "GSP28jsbh3-1u:1227": " nigadānāṃ ca sāmidhenīvat svātantryeṇāgnisamindhanārthatvena sāmidhenyaṅgatvena prāpterabhāvāttadanurodhenāntaḥ prayoga iti jñeyam //",
    "GSP28jsbh3-1u:1228": " nanu -------- yadyapi namaḥ pravaktra ityādinigadānantaryamanuvacanasya;",
    "GSP28jsbh3-1u:1229": " tathāpi tasya “pañcajanā mama hautraṃ juṣadhvaṃ tadadya vācaḥ prathamaṃ maśīye” tyādivākyaparyālocanayā",
    "GSP28jsbh3-1u:1230": " kariṣyamāṇasarvakarmārthatvena sāmidhenīmātrārthatvenavā pravaktrādiprārthanāparatvāvasāyāt",
    "GSP28jsbh3-1u:1231": " sāmidhenyaṅgatvasyāpi sattvena bahiḥkratu prayojyatvopapatteḥ tadānantaryaṃ saṃbhavatyeva /",
    "GSP28jsbh3-1u:1232": " yadāpi praiṣārthānantaryaṃ tadāpi svaphalārthamanujñājñāpanarūpasyāṅgasya vikṛtāvūhena",
    "GSP28jsbh3-1u:1233": " prayogopapatteḥ bahiḥ prayogepyākṣepeṇa tadānantaryasaṃbhavāt bahiḥkratu prayogo",
    "GSP28jsbh3-1u:1234": " durnivāra iti -------- cet,",
    "GSP28jsbh3-1u:1235": " na; anuśabdenottarakālavācinā sāṅgasāmidhenībhāvanāyāṃ tadanaṅgabhūtapūrvapadārthāntarakālatvasya",
    "GSP28jsbh3-1u:1236": " vihitatvātpūrvapadārthasyaca paraprayuktasyākṣeptuṃ aśakyatvena taduttarakālatvāsaṃbhavāt,",
    "GSP28jsbh3-1u:1237": " ato na bahiḥkratu prayogāpattiriti kaustubhe draṣṭavyam //",
    "GSP28jsbh3-1u:1238": " yattu vārtike --------- pṛthakprayoge satyekaviṃśatisaṅkhyāparicchedyatvena atideśaprāptānāmapi",
    "GSP28jsbh3-1u:1239": " “pravo vāje” tyādyṛcāmagnisamindhanāprakāśakatvena sāmidhenītvābhāvāpatteḥ aprayogamadhyasthasya",
    "GSP28jsbh3-1u:1240": " cāgnerniṣphalatvenāsamindhanīyatvena ṛcāmagnisamindhanaprakāśakatvānupapatteḥ sāmidhenīnāmekaviṃśatyādisaṅkhyāparicchedyatā",
    "GSP28jsbh3-1u:1241": " atideśaprāptā vihanyetetyuktam,",
    "GSP28jsbh3-1u:1242": " tatsāmidhenīnāmanuvacanāntare janakatvamātrārthatvenānuṣaṅgikāgnisamindhanasya prayojanakalpanāt",
    "GSP28jsbh3-1u:1243": " paraprayuktāgnisamindhanābhāve 'pi pratiṣṭhāphalakānuvacanasya prayojakasya sattvena",
    "GSP28jsbh3-1u:1244": " tatprāptyupapatteḥ kādācitkāgnisamindhanārthatvenāpi sāmidhenītvāvighātānna bahiḥkratu",
    "GSP28jsbh3-1u:1245": " prayogabādhakamityupekṣitaṃ pūjyapādaiḥ /",
    "GSP28jsbh3-1u:1246": " evamantaḥkratvanuṣṭhānasya sādhitasya phalamāha -------- vaikṛteti //",
    "GSP28jsbh3-1u:1247": " ataḥ kāmyaphaleṣvāvaśyākāśrayalābhāya na sāmidhenīprakaraṇojjīvanāpekṣetyupasaṃharati -------- atasteṣvapīti /",
    "GSP28jsbh3-1u:1248": " tatkartṛsaṃskārakatayeti //",
    "GSP28jsbh3-1u:1249": " anena ca sāmidhenyaṅgatvapakṣe tadāraṃbha eva kartrā avaiyagṣāpādakatayā upavītaṃ pūrvapakṣe kāryam /",
    "GSP28jsbh3-1u:1250": " siddhāntetu darśapūrṇamāsaprayogāraṃbha iti prayojanaṃ darśitam //",
    "GSP28jsbh3-1u:1251": " ityekādaśaṃ upavītasya sāmidhenyanaṅgatādhikaraṇam //",
    "GSP28jsbh3-1u:1252": " - - - - - - (B1) (12 adhikaraṇam /",
    "GSP28jsbh3-1u:1253": " ) (a.3 pā.1 adhi.12) guṇānām //",
    "GSP28jsbh3-1u:1254": " ādhāne pavamāneṣṭitaḥ pradeśāntare “vāraṇo yajñāvacaro vaikaṅkato yajñāvacara” iti śrutam /",
    "GSP28jsbh3-1u:1255": " tatra yajñasādhanatvena śrutānāṃ vāraṇādīnāṃ sākṣādayajñarūpādhāne niveśāsaṃbhavādānarthakyatadaṅganyāyena",
    "GSP28jsbh3-1u:1256": " pavamāneṣṭirūpe yajña eva niveśa iti prāpte -------- bhāṣyakāreṇa tāvadevaṃ siddhāntitam",
    "GSP28jsbh3-1u:1257": " ------- ādhānaprakaraṇe paṭhitena “yadāhavanīye juhotī” tivākyena pavamānahaviṣāmagnyaṅgatvāvagaterādhānāṅgatvābhāvenānarthakyatadaṅganyāyāsaṃbhavātsvarūpeṇa",
    "GSP28jsbh3-1u:1258": " ca pavamāneṣṭīnāma- sannihitatvādvāraṇavaikaṅkatādīnāṃ sarvaprakṛtiyajñāṅgatvaṃ sarvayajñāṅgatvaṃ veti //",
    "GSP28jsbh3-1u:1259": " vārtikakārastu na tāvadanārabhyavākyena pavamānahaviṣāmagnyaṅgatvam;",
    "GSP28jsbh3-1u:1260": " tena sarvahomānuvādenāhavanīyavidhānāt,",
    "GSP28jsbh3-1u:1261": " pavamāneṣṭīnāmeva viśiṣyopasthityabhāve saptamyā prādhānyalakṣaṇāyāṃ pramāṇābhāvāt /",
    "GSP28jsbh3-1u:1262": " nāpi pavamāneṣṭiprakaraṇe vākyāntarakalpanā;",
    "GSP28jsbh3-1u:1263": " tadabhāve 'pi vāraṇādīnāṃ sarvayajñārthatvopapatteḥ /",
    "GSP28jsbh3-1u:1264": " astu vā ādhānaprakaraṇe tattathāpi tenādhānāṅgabhūtahomānāmāhavanīyādhikaraṇatvasiddhireva natvagnyaṅgatvasiddhiḥ;",
    "GSP28jsbh3-1u:1265": " saptamyā lākṣaṇikatvāpatteḥ /",
    "GSP28jsbh3-1u:1266": " ata eva tatratyamāhavanīyapadaṃ ādhānajanyotpattyapūrvaviśiṣṭāgnilakṣakameva;",
    "GSP28jsbh3-1u:1267": " paramāpūrvaviśiṣṭāgnirūpamukhyāhavanīyasya tadānīmasattvāt /",
    "GSP28jsbh3-1u:1268": " nacaivaṃ pavamāneṣṭihaviḥ śravaṇādau gārhapatyādiprāpakābhāvaḥ;",
    "GSP28jsbh3-1u:1269": " tatra mukhyagārhapatyādibādhe pramāṇābhāvāt /",
    "GSP28jsbh3-1u:1270": " ataśca satyapi vacanāntare pavamāneṣṭīnāmagnyaṅgatve pramāṇābhāvādādhānāṅgatve 'pi vāraṇādīnāṃ sarvayajñārthataivamupapādanīyā //",
    "GSP28jsbh3-1u:1271": " sarvatra svoddeśyasyāpūrvavyabhicāre 'pūrvasādhanatvalakṣaṇārthaṃ prakaraṇānupraveśo yathā vrīhīnityādau /",
    "GSP28jsbh3-1u:1272": " ataeva tādṛśasthale ānarthakyatadaṅganyāyaḥ,",
    "GSP28jsbh3-1u:1273": " prakṛte tu yajñapadenaivāvyabhicāritāpūrvasādhanatvopasthitau tadarthaṃ prakaraṇānupraveśābhāvātpradhānasaṃbandhasyaivāprasaktau kva tadaṅgāvatāraḥ",
    "GSP28jsbh3-1u:1274": " evaṃ satyapi yadi pavamāneṣṭisaṃnidhau pātrāṇi śrūyeran,",
    "GSP28jsbh3-1u:1275": " tadānuvādasya sati saṃbhave saṃnihitagāmitvādvrīhibhiryajetetyādivadbhavetprakṛtamātraviṣayatvam /",
    "GSP28jsbh3-1u:1276": " natvetadapi;",
    "GSP28jsbh3-1u:1277": " pavamāneṣṭīnāṃ pradeśāntarasthatvāt /",
    "GSP28jsbh3-1u:1278": " ato vāraṇādīnāṃ sarvayajñārthatvameva //",
    "GSP28jsbh3-1u:1279": " prayojanaṃ pavamāneṣṭyanantaraṃ pātrāṇāṃ nāśe darśādyarthaṃ aniyatānāmutpattiḥ /",
    "GSP28jsbh3-1u:1280": " siddhānte vāraṇādīnāmeveti // 3 // 12 //",
    "GSP28jsbh3-1u:1281": " // iti dvādaśaṃ vāraṇasarvayajñārthatvādhikaraṇam //",
    "GSP28jsbh3-1u:1282": " (B2) viṣayavākyamudāharati ------- ādhāna iti //",
    "GSP28jsbh3-1u:1283": " yajñe avacaryate anuṣṭhīyate 'nenetivyutpattyā yajñānuṣṭhānasādhanaṃ yajñāvacaraśabdasyārthaḥ /",
    "GSP28jsbh3-1u:1284": " atraca yena yajñe anuṣṭhīyate sa vāraṇa ityabhedapratīteryajñoddeśena tatsādhanapātraparicchedadvārā",
    "GSP28jsbh3-1u:1285": " vāraṇatvavaikaṅkatatvajātyorvidhānena yatra juhvādau jātyantaravidhānaṃ tatrāniveśe",
    "GSP28jsbh3-1u:1286": " 'pi ulūkhalamusalādiṣu tadvidhyavirodhaḥ,",
    "GSP28jsbh3-1u:1287": " tatrāpi natvetena juhuyāditi vākyaśeṣabhūtaparyudāsavaśādyajñāṅgaprakṣepākhyahomavyatiriktasādhanapātradvārā",
    "GSP28jsbh3-1u:1288": " vāraṇasya tathā juhuyādevaitenetyadhikaraṇamālālikhitavākyaśeṣabalāt yajñāṅgaprakṣepahomasādhanapātradvārā",
    "GSP28jsbh3-1u:1289": " vaikaṅkatasya niveśa iti kaustubhe pūjyapādāḥ /",
    "GSP28jsbh3-1u:1290": " nyāyasudhāyāṃ tu vaikaṅkatasya sarvapātrakāryārthatvamuktamiti viśeṣaḥ pradeśāntara ityasya kṛtyaṃ svayameva vyaktīkariṣyati /",
    "GSP28jsbh3-1u:1291": " tatra vājapeyāṅgatvenāvagatasya saptadaśāratnitvasya tatrāsaṃbhavāt tadaṅgapaśuyāgāvatāre",
    "GSP28jsbh3-1u:1292": " abhihite tenaiva nyāyena abhikramaṇopavyānayoḥ karmāṅgabhūtakartravatāre siddhe tatraiva",
    "GSP28jsbh3-1u:1293": " karmaviśeṣāṅgakartṛsaṃskāradvāraviśeṣavicārāt pūrvaparyavasitasya ānarthakyatadaṅganyāyasya",
    "GSP28jsbh3-1u:1294": " pavamāneṣṭīnāṃ vārtikakāramate ādhānāṅgatve 'pi yajñatvābhāvānnādhānaprakaraṇapaṭhitānāṃ",
    "GSP28jsbh3-1u:1295": " pātrāṇāṃ tāsvavatāra ityāpavādikīṃ bhāṣyakāramatetu prāsaṅgikīmanantarasaṅgatiṃ ca",
    "GSP28jsbh3-1u:1296": " tathā gauṇaśrutiviniyogopayogivicāreṇa pādasaṅgatiṃ tathā saṃśayañca spaṣṭatvādapradarśya",
    "GSP28jsbh3-1u:1297": " pūrvapakṣamevāha --------- tatreti //",
    "GSP28jsbh3-1u:1298": " yajñasvarūpe ānarthakyaprasaktāvapūrvasādhanatvalakṣaṇārthaṃ prakaraṇānupraveśe prasakte",
    "GSP28jsbh3-1u:1299": " prakṛtāpūrvasādhanasyādhānasya yajñātvābhāvādādhāne niveśāsaṃbhavāttasminnapyānarthakyaprasaktau",
    "GSP28jsbh3-1u:1300": " tadaṅgabhūtānāṃ pavamāneṣṭīnāmaṅgatvāt tā eva prakṛtāpūrvopakārakatvasaṃbandhena",
    "GSP28jsbh3-1u:1301": " yajñapadena uddiśya vāraṇādividhānam /",
    "GSP28jsbh3-1u:1302": " yadyapi pavamāneṣṭīnāṃ pradeśāntare paṭhitatvānna viśiṣyādhikāro 'styupasthāpakastathāpi",
    "GSP28jsbh3-1u:1303": " pradhānādhikāreṇaiva pradhānāṃśe bādhitena tatsaṃbandhipavamāneṣṭyupasthāpanānnānarthakyatadaṅganyāyena",
    "GSP28jsbh3-1u:1304": " tadarthatāyāṃ virodha ityarthaḥ //",
    "GSP28jsbh3-1u:1305": " yadāhavanīye juhotīti anārabhyādhītavākyena āhavanīyasyādhikaraṇatvena vidhānātsaptamyā",
    "GSP28jsbh3-1u:1306": " dvitīyārthalakṣaṇāyāṃ pramāṇābhāvāt kathañcitprādhānyakalpanayā pavamānahaviṣāṃ tadaṅgatvakalpane",
    "GSP28jsbh3-1u:1307": " viśvajidādikratvantarāṇāmapi tadaṅgatvāpattau niṣphalatvāpatteryadyapi na tena agnyaṅgatvaṃ tāsāṃ sidhyati;",
    "GSP28jsbh3-1u:1308": " tathāpi ādhānaprakaraṇe bhāṣyakāralekhanādvākyāntarasattāmanumāya tadīyasiddhāntamupapādayati --------- ādhānaprakaraṇa iti //",
    "GSP28jsbh3-1u:1309": " tenaca kalpitavākyena nādhikaraṇatayā homāṅgatvenāhavanīyavidhiḥ;",
    "GSP28jsbh3-1u:1310": " āhavanīyasyādyāpyasiddhatvāt,",
    "GSP28jsbh3-1u:1311": " atastatrāgāre gāvo 'pāsyantāmityatreva saptamyā prādhānyaparatvamaṅgīkṛtya pūrṇāhutyādihomasādhāraṇyenāgnyaṅgatvapratītervākyena",
    "GSP28jsbh3-1u:1312": " prakaraṇabādhādatra ādhānāṅgatvamityādhānasamapradhānatayā nānarthakyatadaṅganyāyapravṛttirityarthaḥ /",
    "GSP28jsbh3-1u:1313": " etena -------- śrautādhānāvaruddhe agnau aṅgatvena pavamānahaviṣāṃ kathaṃ tadaṅgatayā niveśa iti -------- apāstam;",
    "GSP28jsbh3-1u:1314": " ānarthakyapratihatanyāyena asyāpi tatprāpakatvopapatteḥ /",
    "GSP28jsbh3-1u:1315": " sarvaprakṛtīti //",
    "GSP28jsbh3-1u:1316": " ekādaśe “pañcabhiḥ yunakti pāṅkto yajña” iti yajñapadaśravaṇāda “gniṃ yunajmi śavasā",
    "GSP28jsbh3-1u:1317": " ghṛtene“ti yunaktītyetadvākyavihitasyāgniyogasya pradhānapātrārthatvaṃ bhāṣyakāreṇa siddhāntayiṣyate,",
    "GSP28jsbh3-1u:1318": " tadanurudhya nyāyasudhākṛtehāpi yajñapadasya pradhānayāgamātravācitvasya prasādhanāttadabhiprāyeṇa",
    "GSP28jsbh3-1u:1319": " pradhānabhūtasarvaprakṛtiyajñāṅgatvamuktvā yajñapadasya yajatiparyāyasyātiriktaśaktikalpane",
    "GSP28jsbh3-1u:1320": " pramāṇābhāvāt sarvasyaiveti vākye “eṣa vai saptadaśaprajāpatiryajñe 'nvāyatte” tivākye",
    "GSP28jsbh3-1u:1321": " ca yajñapadasyeva yajñapadasaṃkocasyāyuktatvādaṅgapradhānasādhāraṇayajñamātrārthatvameva",
    "GSP28jsbh3-1u:1322": " yuktamiti kaustubhoktarītyā sarvayajñāṅgatvaṃ veti pakṣāntaramuktaṃ draṣṭavyam //",
    "GSP28jsbh3-1u:1323": " tadabhāve 'pīti //",
    "GSP28jsbh3-1u:1324": " vāraṇādīnāṃ pavamānahaviraṅgatvanivāraṇamātrārthatvena tatkalpanamayuktam;",
    "GSP28jsbh3-1u:1325": " tatkalpanāmantareṇāpi tannivāraṇena vakṣyamāṇavidhayā anyayajñārthatvāpatteḥ ityarthaḥ /",
    "GSP28jsbh3-1u:1326": " siddhireveti //",
    "GSP28jsbh3-1u:1327": " nahyanyathā āhavanīyasiddhāvanārabhyādhītavākyenāhavanīyādhikaraṇatvaṃ prāpyata iti sūcanāyaivakāraḥ /",
    "GSP28jsbh3-1u:1328": " yadyapi pavamāneṣṭyaṅgabhūtānāṃ prākṛtānāṃ homānāmatideśaprāptamukhyāhavanīyādhikaraṇakatvabādhe",
    "GSP28jsbh3-1u:1329": " 'pi sati saṃbhave prakṛtidṛṣṭasyādhānaviśeṣaprayojyatvaviśiṣṭāgnyadhikaraṇakatvasya",
    "GSP28jsbh3-1u:1330": " bādhe pramāṇābhāvāduktavidhāhavanīyādhikaraṇakatvaprāptiḥ saṃbhavati /",
    "GSP28jsbh3-1u:1331": " evameva pavamāneṣṭyaṅgabhūtānāṃ haviḥśrapaṇapiṣṭalepaphalīkaraṇahomādīnāmuktavidhagārhapatyānvāhāryapacanādhikaraṇatvaprāptirupapādanīyeti",
    "GSP28jsbh3-1u:1332": " tadanurodhenāhavanīyādhikaraṇatvavidhānāvaśyakatvābhāvasūcanārthamādhānāṅgabhūtānāmevetyuktam /",
    "GSP28jsbh3-1u:1333": " eteṣāṃ cāprākṛtatvāduktavidhayā tadadhikaraṇatvāprāptestatprāptyarthamidameva śaraṇīkaraṇīyamiti bhāvaḥ //",
    "GSP28jsbh3-1u:1334": " evañca ------- prakaraṇātpavamāneṣṭīnāmādhānāṅgatve siddhe kathaṃ nānarthakyatadaṅganyāyāvatāra",
    "GSP28jsbh3-1u:1335": " ityāśaṅkāyāḥ pradhānayajñeṣveva yajñapadapravṛtteraṅgabhūtapavamāneṣṭiṣu yajñatvābhāvānna",
    "GSP28jsbh3-1u:1336": " taduddeśena vihitavāraṇādestatra niveśa iti nyāyasudhopapāditāśayavārtikoktarītyā",
    "GSP28jsbh3-1u:1337": " saṃbhavantamapi parihāraṃ pūrvopapāditakaustubhoktarītyā ayuktaṃ matvopekṣya parihārāntaraṃ",
    "GSP28jsbh3-1u:1338": " pratijānīte -------- ādhānāṅgatve 'pi vāraṇādīnāmiti //",
    "GSP28jsbh3-1u:1339": " sarvayajñārthatvameveti //",
    "GSP28jsbh3-1u:1340": " “eṣa vai saptadaśaprajāpatiryajñe 'nvāyate“ni vihitaprajāpatisaṃjñakasaptadaśākṣarāṇāṃ",
    "GSP28jsbh3-1u:1341": " yajñamātroddeśena vidhānāt sarvayajñārthatvavat asyāpi tena rūpeṇa vidhānāt sarvayajñārthatvam,",
    "GSP28jsbh3-1u:1342": " natu prakṛtimātrārthatvamityarthaḥ //",
    "GSP28jsbh3-1u:1343": " evañca ānarthakyatadaṅganyāyapravṛttyā pūrvapakṣasyāsaṃbhavena tatparihārārthaṃ adhikaraṇabhedena",
    "GSP28jsbh3-1u:1344": " siddhāntakathanasyāyuktatvāt prakaraṇe 'sanniveśe utkarṣasya pūṣānumantraṇamantravadanyataḥ",
    "GSP28jsbh3-1u:1345": " siddhatveneha tatprasādhane vaiyarthyācca punaḥ sūtrārambhavaiyarthyāśaṅkāyāḥ nividāṃ",
    "GSP28jsbh3-1u:1346": " sāmidhenyaṅgatvānna taiḥ sāmidhenīprakaraṇaviccheda ityāśaṅkottaratvena pūrvādhikaraṇaśeṣatayā",
    "GSP28jsbh3-1u:1347": " yojanātsārthakyena parihāramabhipretya avaśiṣṭaṃ prayojanamāha -------- prayojanamiti //",
    "GSP28jsbh3-1u:1348": " pavamānahavirarthānāmapi pātrāṇāṃ dāhapratipattyarthamāntaṃ dhāraṇāt tairevopādānalāghavāt",
    "GSP28jsbh3-1u:1349": " antarā darśapūrṇamāsādyanuṣṭhānasaṃbhave 'pi teṣāṃ daivānnāśe darśādyarthamaniyatavṛkṣaprakṛtikānāmupādānaṃ pūrvapakṣe /",
    "GSP28jsbh3-1u:1350": " siddhānte tu vāraṇādiprakṛtīnāmeveti prayojanamityarthaḥ //",
    "GSP28jsbh3-1u:1351": " iti dvādaśaṃ vāraṇādisarvayajñārthatvādhikaraṇam //",
    "GSP28jsbh3-1u:1352": " - - - - - - - (B1) (13 adhikaraṇam /",
    "GSP28jsbh3-1u:1353": " ) (a.3 pā.1 adhi.13) mithaśca //",
    "GSP28jsbh3-1u:1354": " ājyabhāgakrame śrutānāṃ vārtraghnīvṛdhanvatīmantrāṇāṃ liṅgakramau bādhitvā “vārtraghnī paurṇamāsyāmanūcyete vṛdhanvatī amāvāsyāyāmi“ti vākyābhyāṃ pradhānāṅgatvam /",
    "GSP28jsbh3-1u:1355": " iṣyate ca liṅgasyāpi mantragatasya vākyenāpi brāhmaṇagatena bādho “yadyapyanyadevatya” ityādineti prāpte --------- abādhenopapattau bādhāyogānna pradhānāṅgatvam /",
    "GSP28jsbh3-1u:1356": " nahi somadevatyasya mantrasya liṅgāvirodhaḥ saṃbhavati,",
    "GSP28jsbh3-1u:1357": " somasya devatātvābhāvāt,",
    "GSP28jsbh3-1u:1358": " amāvāsyāyāmadhiṣṭhānatvasyāpyasaṃbhavācca /",
    "GSP28jsbh3-1u:1359": " vastutastu --------- vākyasyāsya vyavasthāmātrakaraṇe lāghavānna pradhānāṅgatābodhakatvam /",
    "GSP28jsbh3-1u:1360": " vyavasthā capaurṇamāsyāṃ yau ājyabhāgau tatra vārtraghnītyādirūpeṇa kālakṛtā vetyādi viśeṣaḥ kaustubhe draṣṭavyaḥ // 3 // 13 //",
    "GSP28jsbh3-1u:1361": " iti trayodaśaṃ vārtraghnīpaurṇamāsyaṅgatādhikaraṇam //",
    "GSP28jsbh3-1u:1362": " (B1) pūrvaṃ vākyāt prakaraṇabādhe ukte tatprasaṅgādāpatitasya kramabādhasyeha",
    "GSP28jsbh3-1u:1363": " apavādādanantarasaṅgatiṃ pūrvapakṣe saptamyā dvitīyārthalakṣaṇādgauṇaśrutiviniyogopayogicintanena",
    "GSP28jsbh3-1u:1364": " pādasaṅgatiṃ saṃśayañca spaṣṭatvādanuktvā viṣayapradarśanapūrvakaṃ pūrvapakṣamāha",
    "GSP28jsbh3-1u:1365": " ------ ājyabhāgakrama iti //",
    "GSP28jsbh3-1u:1366": " “agnirvṛtrāṇi jaṅghana“diti prathamā vārtraghnī /",
    "GSP28jsbh3-1u:1367": " “tvaṃ somāsi satpatiri“ti saumyā dvitīyā vārtraghnī /",
    "GSP28jsbh3-1u:1368": " “agniḥ pratnena manmanā” ityāgneyī prathamā vṛdhanvatī /",
    "GSP28jsbh3-1u:1369": " “soma gīrbhiṣṭvā vayami“ti saumyā dvitīyā vṛdhanvatītyevaṃ āgneyasaumyājyabhāgayoḥ hautrakāṇḍe prayājamantrānantarakrameṇa mantracatuṣṭayamanuvākyātvena śrutamityarthaḥ /",
    "GSP28jsbh3-1u:1370": " tatra pūrvayorvṛtrahanpadayuktatvādvārtraghnītvamuttarayorvṛdhidhātuyuktatvādvṛdhanvatītvamiti vivekaḥ //",
    "GSP28jsbh3-1u:1371": " vidvadvākye karmāntaratvāvedakapramāṇābhāvāt tatraiva etadvākyayormantraviniyojakatvāsaṃbhave",
    "GSP28jsbh3-1u:1372": " 'pyāgneyādi- pradhāneṣu tadupapatternānayorvyavasthārthatvamityadhikāśaṅkotthānātpaurṇamāsyadhikaraṇenāpaunaruktyamabhipretya",
    "GSP28jsbh3-1u:1373": " pūrvapakṣamupapādayati ------- liṅgakramāviti //",
    "GSP28jsbh3-1u:1374": " tatrājyabhāgayoḥ pratipadyanuṣṭhānena kālakṛtavyavasthayā kramabādhāyogāt paurṇamāsyamāvāsyākālīnapradhānāṅgabhūtājyabhāgalakṣaṇayā vyavasthā vācyā /",
    "GSP28jsbh3-1u:1375": " sāca lakṣaṇāpatterevāyuktā /",
    "GSP28jsbh3-1u:1376": " ataḥ paurṇamāsyamāvāsyāpadayoḥ śaktyā nirūḍhalakṣaṇayā vā āgneyādiparatvasyānyatrāpi darśanādihāpi saptamyāḥ prādhānyaparatvaṃ kathañcidāśritya tadaṅgatvameva yuktamityarthaḥ //",
    "GSP28jsbh3-1u:1377": " nanu vākyena durbalakramabādhaucitye 'pi na prabalaliṅgabādho yukta ityataāha ----- iṣyate ceti //",
    "GSP28jsbh3-1u:1378": " balābalādhikaraṇavakṣyamāṇarītyā manotāmantrasyāgnidevatyatvaliṅgena savanīyāṅgatvaprāptāvapi",
    "GSP28jsbh3-1u:1379": " “yadyapyanyadevatyaḥ paśuri“tyagnīṣomīyāṅgatābodhakavākyena brāhmaṇagatena brāhmaṇagatena",
    "GSP28jsbh3-1u:1380": " vakṣyamāṇabādhavadihāpyupapadyate bādha ityarthaḥ //",
    "GSP28jsbh3-1u:1381": " devatātvābhāvāditi //",
    "GSP28jsbh3-1u:1382": " paurṇamāsyāmagnīṣomayordevatātve 'pyekasya somasya devatātvābhāvādityarthaḥ /",
    "GSP28jsbh3-1u:1383": " nahyatra paurṇamāsyāṃ somasya devatātvābhāve 'pyagniprakāśakasomaprakāśakamantrayoḥ samuccayamaṅgīkṛtyāgnīṣomadevatāprakāśakatvopapatteḥ liṅgāvirodhaḥ",
    "GSP28jsbh3-1u:1384": " “puronuvākyāmanvāhe” tyatra dvitīyāyāstṛtīyārthalakṣaṇayā upādeyānuvākyāgataikatvasya",
    "GSP28jsbh3-1u:1385": " vivakṣitatvāt pitryeṣṭivat “dve dve anuvākye bhavata” iti vidhyabhāvādekasminkarmaṇyanuvākyādvayānupapattiriti bhāvaḥ //",
    "GSP28jsbh3-1u:1386": " atraca prakāśakāraiḥ nyāyasudhākṛdupapāditāṃ kālakṛtavyavasthākhaṇḍanapūrvikāṃ karmakṛtavyavasthaiva śāstradīpikoktadvitīyapakṣāvalambanena",
    "GSP28jsbh3-1u:1387": " tasyā ayuktatāṃ sūcayituṃ vyavasthādvaye 'pyanāsthāṃ darśayati ------ vyavasthā ceti //",
    "GSP28jsbh3-1u:1388": " anekoddeśena vidhyabhāve anekasya vidheyasyāniyamenoddeśe prasaṃjite 'nyatarasyānyataratra vidhirvyavasthāpadasyārthaḥ /",
    "GSP28jsbh3-1u:1389": " karmakṛtavyavasthāpakṣasyānāsthāyāmapyantelekhanāttasyā eva yuktatvaṃ sūcitam /",
    "GSP28jsbh3-1u:1390": " paurṇamāsyadhikaraṇe kaustubhe draṣṭavyamupapāditaṃ ca mayā tatraiveti vistarabhayānneha prapañcyate //",
    "GSP28jsbh3-1u:1391": " yattu atra prakāśakārāṇāṃ ------- ājyabhāgayoḥ sākṣātkālānvayābhāvāt paurṇamāsyāṃ",
    "GSP28jsbh3-1u:1392": " kāle yāvājyabhāgau tayorvārtrandhyāvamāvāsyākāle yāvājyabhāgau tayorvṛdhanvatyāviti",
    "GSP28jsbh3-1u:1393": " vyavasthānupapatteḥ kāladvārāca vyavasthāyāṃ ya iṣṭyeti vākyāt paurṇamāsyāṃ darśavikṛtyanuṣṭhāne",
    "GSP28jsbh3-1u:1394": " vārtraghnīprasakteramāvāsyāyāñca pūrṇamāsavikṛtyanuṣṭhāne vṛdhanvatīprasakteḥ prakṛtivadbhāve",
    "GSP28jsbh3-1u:1395": " vairūpyaprasaṅgāt vārtike siddhāntakoṭau kāloktiḥ pradhāne lakṣitakālagatatadanvayitārūpaparā",
    "GSP28jsbh3-1u:1396": " na paurṇamāsyamāvāsyātvarūpapareti nyāyasudhākṛdāpāditakālakṛtavyavasthādūṣaṇe vaikṛtakālasya",
    "GSP28jsbh3-1u:1397": " prākṛtakālakārye vidhānādyathaivāgnīṣomīye tadaṅgeṣuca paurṇamāsītvena kālavidhānena",
    "GSP28jsbh3-1u:1398": " tadvikṛtau ca vihite amāvāsyākāle paurṇamāsīsthānāpanne prākṛtānāṃ paurṇamāsīkālīnāṅgānāṃ bhavati prāptiḥ,",
    "GSP28jsbh3-1u:1399": " tathaiva vārtradhnyā api saṃbhavatyeva prāptiḥ /",
    "GSP28jsbh3-1u:1400": " vṛdhanvatyāstu na tatropadeśatastasya prakṛtau kṛtārthatvānnāpyatideśataḥ tasyāgnīṣomīyavidhyatatvābhāvāt //",
    "GSP28jsbh3-1u:1401": " kiñca --------- ājyabhāgayoḥ sākṣātkālānvayāt śrutāvapyārthikādhārādheyabhāvarūpasākṣātsaṃbandhasattvātkālānvayopapattir iti parihārakaraṇam,",
    "GSP28jsbh3-1u:1402": " tadayuktam;",
    "GSP28jsbh3-1u:1403": " kālakṛtavyavasthāpakṣe paurṇamāsyamāvāsyākālayornimittatvena athavā tattatkālīnājyabhāgalakṣaṇayoddeśyatvenānvayasyāvaśyāṅgīkārāttādṛśavikṛtaucobhayavidhasyāpi",
    "GSP28jsbh3-1u:1404": " prayojakasyābhāvena vārtraghnyādiprāpterdurupapādatvāt /",
    "GSP28jsbh3-1u:1405": " ataeva yeṣvaṅgeṣu paurṇamāsyādikālasyāṅgatvena prāptistatra tadanuṣṭhāpakatāyā vaikṛtakālavidhyantareṇa",
    "GSP28jsbh3-1u:1406": " bādhāttadabhāve 'pyaṅgabhūtakālānurodhena pradhānalopasyānnyāyyatvāt tatsthānāpannakālāntareṣvanuṣṭhānaṃ teṣāṃ nāsulabham /",
    "GSP28jsbh3-1u:1407": " nahi bhedanavaddarśapūrṇamāsābhāve bhedanahomasya prāptiḥ saṃbhavati /",
    "GSP28jsbh3-1u:1408": " yadapi kiñcetyādyuktāṃ tadapi pratipadi kriyamāṇājyabhāgayorārthikasyāpi tadādhārādheyabhāvasyāsaṃbhavādayuktam /",
    "GSP28jsbh3-1u:1409": " ataeva pradhānānāṃ pratipadyanuṣṭhāne 'pitadīyaprayogārambhadvārāpi tat kathañcidupapādya tadādhāratvaṃ saṃbhavedapi /",
    "GSP28jsbh3-1u:1410": " natvihājyabhāgayostadapi saṃbhāvyate /",
    "GSP28jsbh3-1u:1411": " ataeva aṅgeṣu paurṇamāsīkālatvaṃ sākṣādanupapannam svapradhānaprayogārambhadvārakameva jñeyam //",
    "GSP28jsbh3-1u:1412": " naca tādṛśapaurṇamāsīkālakatvenaiva kālakṛtavyavasthā yuktā;",
    "GSP28jsbh3-1u:1413": " tathātve paurṇamāsīkālīnapradhānāṅgabhūtājyabhāgayorevoddeśyatvāpattau kālakṛtavyavasthāyā anuktisahatvādityayuktametatparihārakaraṇam /",
    "GSP28jsbh3-1u:1414": " yadapi somanāthena anayorvyavasthāvidhitvāt tasyacāvyavasthāprāptimūlakatvena tadālocane",
    "GSP28jsbh3-1u:1415": " ājyabhāgadvārakatvasiddheḥ kāloddeśena mantravidhāne lakṣaṇā viśiṣṭoddeśayoraprasaktyā",
    "GSP28jsbh3-1u:1416": " kālakṛtavyavasthā yuktaivetyuktam;",
    "GSP28jsbh3-1u:1417": " tadapyuddeśyatāvacchedakāvacchinne avyavasthāprāptyabhāve vyavasthāvidhitvanirṇayasyaiva",
    "GSP28jsbh3-1u:1418": " prathamato 'saṃbhavenājyabhāgadvārakatvālābhāt lakṣaṇāyā āvaśyakatvāt pūrvoktadūṣaṇāparihārāccāyuktataramityupekṣitaṃ",
    "GSP28jsbh3-1u:1419": " pūjyapādairityalam //",
    "GSP28jsbh3-1u:1420": " iti trayodaśaṃ vātraghnyādidarśapūrṇamāsāṅgatvādhikaraṇam //",
    "GSP28jsbh3-1u:1421": " - - - - - - - (B1) (14 adhikaraṇam /",
    "GSP28jsbh3-1u:1422": " ) (a.3 pā.1 adhi.14) ānantaryam //",
    "GSP28jsbh3-1u:1423": " darśapūrṇamāsayoḥ “hastāvavanenikte ulaparājīṃ stṛṇātī“ti,",
    "GSP28jsbh3-1u:1424": " tathā jyotiṣṭome “muṣṭīkaroti vācaṃ yacchati dīkṣitamāvedayatī” ti śrutam /",
    "GSP28jsbh3-1u:1425": " tatra hastāvanejanaṃ hastasaṃskārārthaṃ,",
    "GSP28jsbh3-1u:1426": " muṣṭīkaraṇavāgyamau ca manaḥpraṇidhānārthau /",
    "GSP28jsbh3-1u:1427": " atastattrayamapi tāvatkariṣyamāṇakarmārthamityasaṃdigdham /",
    "GSP28jsbh3-1u:1428": " tatra kariṣyamāṇaṃ karmānantaryādekavākyatvādvā ulaparājistaraṇadīkṣitāvedanarūpameveti",
    "GSP28jsbh3-1u:1429": " prāpte -------- ānantaryasyāvarjanīyatvādaṅgatāgrāhakatvānupapattergrāhakatve 'pi",
    "GSP28jsbh3-1u:1430": " vā prakaraṇena bādhāt 'paśya mṛgo dhāvatī'ti vadākāṅkṣāviraheṇa cākhyātadvayasya",
    "GSP28jsbh3-1u:1431": " yacchabdādyupabandhābhāve ekavākyatvānupapatteḥ kartṛsaṃskārasyāsya prakaraṇādaṅgapradhānasādhāraṇasvottarapadārthāṅgatvaṃ hastāvanejane /",
    "GSP28jsbh3-1u:1432": " muṣṭīkaraṇavāgyamayostu aṅgulivāgvisargaprākkālīnapadārthamātrāṅgatvam // 14 //",
    "GSP28jsbh3-1u:1433": " iti caturdaśaṃ hastāvanejanādīnāṃ prākaraṇikasarvāṅgatvādhikaraṇam //",
    "GSP28jsbh3-1u:1434": " (B2) pradhānānvaye anuvākyānāmānarthakyāpattestadaṅgabhūtayorājyabhāgayoḥ kramānusāreṇa",
    "GSP28jsbh3-1u:1435": " vyavasthoktyā vāraṇādhikaraṇāpoditānarthakyatadaṅganyāyojjīvane kṛte ihāpi kramānusārāt",
    "GSP28jsbh3-1u:1436": " prāptāyā vyavasthāyā apavādakaraṇādāpavādikīmanantarasaṃṅgatiṃ tathā dvitīyayā hastamuṣṭivāksaṃskārārthatvenāvagatānāṃ",
    "GSP28jsbh3-1u:1437": " sannidhānāt ulaparājyādidvārakatvenāpūrvasādhanatvalakṣaṇāt athavā ------- sarvapadārthadvārāvā",
    "GSP28jsbh3-1u:1438": " tallakṣaṇāt tattadaṅgatvamiti vicāreṇa śrutiviniyogopayogicintanena pādasaṅgatiñca",
    "GSP28jsbh3-1u:1439": " spaṣṭatvādanabhidhāya viṣayavākyamudāharati --------- darśapūrṇamāsayoriti //",
    "GSP28jsbh3-1u:1440": " hastaprakṣālanarūpaṃ hastāvanejanaṃ dvitīyayā malāpakarṣaṇarūpadṛṣṭadvārā hastasaṃskārārthaṃ sat kartṛtvāṃśena kartṛsaṃskārakam /",
    "GSP28jsbh3-1u:1441": " yadyapi pūrvameva śudhyantaramasti;",
    "GSP28jsbh3-1u:1442": " tathāpi mantrānekatve smṛtidārḍhyavacchudhyantarasyāpyavakāśe na kaścana virodhaḥ /",
    "GSP28jsbh3-1u:1443": " ataeva upayokṣyamāṇasaṃskārasya garīyastvānnārthakrameṇa pāṭhakramaṃ bādhitvā pūrvapadārthāṅgatayāpyapekṣitatvena sarvādāvanuṣṭhānamityapi jñeyam",
    "GSP28jsbh3-1u:1444": " etena ---------- hastāvanejanasyādṛṣṭavidhayopakārakatvamuktaṃ prakāśakārāṇāṃ -------- apāstam;",
    "GSP28jsbh3-1u:1445": " dṛṣṭasaṃbhave tatkalpanasyānyāyyatvāt //",
    "GSP28jsbh3-1u:1446": " ulapeti //",
    "GSP28jsbh3-1u:1447": " ūrdhvalavanārhaṃ sugandhādikaṭhinatṛṇamuśīramulapaśabdārtha iti dhūrtasvāmyanusārī nyāyasudhākāraḥ /",
    "GSP28jsbh3-1u:1448": " “ulapā balvajāḥ proktā” iti halāyudhāt ulapā balbajā iti tu prakāśakārāḥ /",
    "GSP28jsbh3-1u:1449": " ubhayathāpi teṣāṃ rekhāparaparyāyarājyākāratayā varhirāstaraṇātpūrvavedeḥ kriyamāṇamāstaraṇamulaparājistaraṇam /",
    "GSP28jsbh3-1u:1450": " muṣṭīti //",
    "GSP28jsbh3-1u:1451": " yajamānakartṛke muṣṭīkaraṇavāgyame “adīkṣiṣṭāyaṃ yajamāna” iti trirupāṃśukathanamadhvaryukartṛkaṃ dīkṣitāvedanam /",
    "GSP28jsbh3-1u:1452": " tataścāvanejanādisaṃskṛtānāmeṣāmuttarakālabhāvipadārthasādhanatve nirvivāde 'pi kimuttarapadārthā anantarapaṭhitā eva sannidhānāt uta sarva iti vicāra ityarthaḥ //",
    "GSP28jsbh3-1u:1453": " āvedanarūpameveti //",
    "GSP28jsbh3-1u:1454": " yadyapi bhinnakartṛkatvānnāṅgāṅgibhāvasaṃbhavastathāpi ādhvaryave 'pi yajamānasya",
    "GSP28jsbh3-1u:1455": " prayojakatvena kartṛtvāt athavā tatphale dīkṣitatvajñāne yajamānaniṣṭhe tadupayogakalpanāttatsaṃbhava ityarthaḥ //",
    "GSP28jsbh3-1u:1456": " svottarapadārthāṅgatvamiti //",
    "GSP28jsbh3-1u:1457": " etena --------- hastāvanejanasya malāpakarṣaṇārthatvaliṅgāddhastalepāpādakapiṇḍakaraṇottarapadārtheṣvayogyatvena",
    "GSP28jsbh3-1u:1458": " tatpūrvabhāvipadārthamātrāṅgatvaṃ nyāyasudhākṛduktaṃ ---------- apāstam;",
    "GSP28jsbh3-1u:1459": " hastāvanejanaprāgbhāvimalāpakarṣaṇārthasyāsya piṣṭalepasaṃbandhimalanivartakatvābhāve 'pi sarvadā padārthabhūtaitanmalābhāvasaṃpādakatayā sarvārthatvopapatteḥ",
    "GSP28jsbh3-1u:1460": " sarvārthatvopapattyai kartṛsaṃskārasyetyupādānam /",
    "GSP28jsbh3-1u:1461": " tataśca kartṛsaṃskārakatvāt kartuśca sāṅgapradhānārthatvāt upavyānavatsarvārthamityarthaḥ //",
    "GSP28jsbh3-1u:1462": " yattu atra prakāśakārai :",
    "GSP28jsbh3-1u:1463": " ------ hastāvanejanavanmuṣṭīkaraṇavāgyamayorapi manaḥpraṇisamādhānārthatvena kartṛsaṃskārakatvāt",
    "GSP28jsbh3-1u:1464": " yathā pūrvāvagatatatkālīnapadārthapratyākalanena teṣūpayogastathaiva pūrvāvagatakariṣyamāṇasakalāṅgapradhānapratyākalanena",
    "GSP28jsbh3-1u:1465": " taddvārā upayoga iti vāgvisargāṅgulivisargottarakālakariṣyamāṇāṅgopetapradhāne 'pyupayogaḥ,",
    "GSP28jsbh3-1u:1466": " natu tatpūrvabhāvitvena;",
    "GSP28jsbh3-1u:1467": " anyathā pradhānāṅgatvābhāvena prakaraṇena viniyogānāpatterityuktam,",
    "GSP28jsbh3-1u:1468": " tadayuktamiti sūcayitumāha ------- muṣṭīkaraṇeti //",
    "GSP28jsbh3-1u:1469": " visargaprāgbhāvimuṣṭīkaraṇavāgyamayorhastajihvācāpalanivṛttidvārā manaḥpraṇidhānārthayoryogyatāvaśena",
    "GSP28jsbh3-1u:1470": " tāvadadhikapadārthākalanārthatvapratītyā taduttarabhāvipadārthākalanasya prayatnāntarajanyamanaḥ",
    "GSP28jsbh3-1u:1471": " praṇidhānajanyatvapratīteḥ satyapi kartṛsaṃskārakatve yogyatārūpaliṅgāt visargapūrvabhāvipadārthamātrāṅgatvaṃ",
    "GSP28jsbh3-1u:1472": " nyāyasudhoktameva yuktam /",
    "GSP28jsbh3-1u:1473": " satyapica taduttarabhāvipradhānārthatvābhāve ānarthakyatadaṅganyāyenāṅgeṣvavatārasiddheraṅgārthatve prakaraṇavyāpārābhāve 'pi na kṣatirityarthaḥ",
    "GSP28jsbh3-1u:1474": " etena -------- vārtike muṣṭīkaraṇādīnāṃ sāṅgapradhānārthatvasya prakaraṇācca viniyogasyābhidhānaṃ prauḍhavādamātramiti bhāvaḥ //",
    "GSP28jsbh3-1u:1475": " prayojanaṃ svakāle vismṛtaṃ hastāvanejanamulaparājistaraṇānantaraṃ pūrvapakṣe na kāryam /",
    "GSP28jsbh3-1u:1476": " tathā gṛhamedhīye ulaparājistaraṇasyārādupakārakasya lope hastāvanejanasya lopaśca,",
    "GSP28jsbh3-1u:1477": " siddhāntetu uttareṣvaṅgatvāt gṛhamedhīye cājyabhāgāṅgatvāt kāryameveti spaṣṭatvānnoktam //",
    "GSP28jsbh3-1u:1478": " iti caturdaśaṃ hastāvanejanādīnāṃ prākaraṇikasarvāṅgatvādhikaraṇam //",
    "GSP28jsbh3-1u:1479": " - - - - - - - (B1) (15 adhikaraṇam /",
    "GSP28jsbh3-1u:1480": " ) (a.3 pā.1 adhi.15) śeṣastu //",
    "GSP28jsbh3-1u:1481": " darśapūrṇamāsayor “āgneyaṃ caturdhā karotī” tyatra nāgnidevatākahaviṣṭvamuddeśyatāvacchedakaṃ;",
    "GSP28jsbh3-1u:1482": " viśiṣṭoddeśe vākyabhedāpatteḥ,",
    "GSP28jsbh3-1u:1483": " apitu taddhitopāttahaviṣṭvameva /",
    "GSP28jsbh3-1u:1484": " kathañcidvāgnisaṃbandhihaviṣṭvaṃ tathā /",
    "GSP28jsbh3-1u:1485": " asti cāgnisaṃbandho 'gnīṣomīyādāvapi /",
    "GSP28jsbh3-1u:1486": " apivā “puroḍāśaṃ caturdhākarotī” tyanenopasaṃhārādagnisaṃbandhipuroḍāśasyaiva tat,",
    "GSP28jsbh3-1u:1487": " natvājyasyāpīti /",
    "GSP28jsbh3-1u:1488": " astu vā devatātvasyāpi kathañcidvivakṣā,",
    "GSP28jsbh3-1u:1489": " tathāpi dvidevatye 'pyagnerastyeva devatātvam;",
    "GSP28jsbh3-1u:1490": " dvandvānte śrūyamāṇasya taddhitasya pratyekamabhisaṃbandhāt /",
    "GSP28jsbh3-1u:1491": " ataḥ sarveṣāṃ caturdhākaraṇamiti prāpte -------- pracuraprayogāttaddhitasya devatātva eva śaktasya saṃbandhamātralakṣakatvānupapatterna tāvadagnisaṃbandhitvasya vivakṣā /",
    "GSP28jsbh3-1u:1492": " naca devatātvaṃ dvidevatye pratyekavṛtti /",
    "GSP28jsbh3-1u:1493": " itaretarayogarūpa ------- cārthavihitadvandvena sāhityasya vivakṣitatvāt sahitayoreva vyāsajyavṛttyakhaṇḍopādhirūpadevatātvasvīkārāt /",
    "GSP28jsbh3-1u:1494": " ataeva dvandvānta ityādipravādastu yatroddeśyatvena sāhityāvivakṣā tatreti dhyeyam /",
    "GSP28jsbh3-1u:1495": " ataḥ kevalāgnipadādutpannastaddhito nānyasāpekṣasya devatātvamabhivadituṃ kṣamaḥ;",
    "GSP28jsbh3-1u:1496": " sāmarthyavighātāpatteḥ /",
    "GSP28jsbh3-1u:1497": " yattu agnidevatākatvamavivakṣitamiti,",
    "GSP28jsbh3-1u:1498": " tanna; tathātve na tāvatprakṛtadravyatvamātraṃ apūrvasādhanalakṣakam;",
    "GSP28jsbh3-1u:1499": " tasya devatātaddhitenānukteḥ /",
    "GSP28jsbh3-1u:1500": " nāpi haviṣṭvam;",
    "GSP28jsbh3-1u:1501": " tatparatvasya devatāvācitvapratītiṃ vinānupapatteḥ /",
    "GSP28jsbh3-1u:1502": " nahi haviṣi vācye devatātaddhita eveti smṛtyā niyamyate;",
    "GSP28jsbh3-1u:1503": " tadvācitve 'pi saṃbandhasāmānyataddhitasya sattvāt /",
    "GSP28jsbh3-1u:1504": " ataḥ prathamāvagatasya devatātvasyaivoddeśyatāvacchedakatvam /",
    "GSP28jsbh3-1u:1505": " tasya cānuyogipratiyogisāpekṣatvāt havirārtinyāyenār “dhamantarvedī” tivadagnidevatākahaviṣṭvasyaiva lakṣaṇayoddeśyatāvacchedakatvasiddhiḥ /",
    "GSP28jsbh3-1u:1506": " tena ca puroḍāśaṃ caturdhā karotī“ti sāmānyavacanasyopasaṃhāraḥ /",
    "GSP28jsbh3-1u:1507": " tasmādāgneyasyaiva puroḍāśasya caturdhākaraṇam // 15 //",
    "GSP28jsbh3-1u:1508": " iti pañcadaśamupasaṃhārādhikaraṇam //",
    "GSP28jsbh3-1u:1509": " iti śrīkhaṇḍadevakṛtau bhāṭṭadīpikāyāṃ tṛtīyādhyāyasya prathamaḥ pādaḥ // 1 //",
    "GSP28jsbh3-1u:1510": " (B2) pūrvādhikaraṇoktasarvārthatvāpavādādāpavādikīmanantarasaṅgatiṃ saṃśayaṃ ca spaṣṭatvādanullikhya viṣayapradarśanapūrvakaṃ pūrvapakṣamāha --------- darśeti /",
    "GSP28jsbh3-1u:1511": " vākyabhedāpatteriti //",
    "GSP28jsbh3-1u:1512": " paurṇamāsyadhikaraṇoktarītyā agnidevatātvasya kārakatāsaṃbandhena bhāvanāyāmanvayasya vyutpannatvāt dravye 'nvaye 'vyutpannānvayanibandhanavākyabhedāpattirityarthaḥ",
    "GSP28jsbh3-1u:1513": " ato 'tra dvitīyayā taddhitārthasyoddeśyatāpratītestasyaca sarvanāmārthakatvāt svavākyopāttābhāve",
    "GSP28jsbh3-1u:1514": " prākaraṇikaparāmarśitvāt prakṛtahavirmātroddeśāvagateragnisaṃbandhitvarūpaviśeṣaṇasyāvivakṣitatvāt",
    "GSP28jsbh3-1u:1515": " haviṣṭvamuddeśyatāvacchedakam,",
    "GSP28jsbh3-1u:1516": " athavā -------- dravyasaṃkocaparihārāya taddhitasya saṃbandhasāmānyarthatvāṅgīkāreṇāgnaḥ",
    "GSP28jsbh3-1u:1517": " kārakatvābhāvena dravye 'pyanvayavyutpatteḥ viśeṣaṇasyāpi vivakṣopapattyā agnisaṃbandhihaviṣṭvaṃ",
    "GSP28jsbh3-1u:1518": " voddeśyatāvacchedakaṃ vaktavyam /",
    "GSP28jsbh3-1u:1519": " tādṛśoddeśyatāvacchedakarūpākrāntatvasya sarvatrāviśeṣāt prathame pakṣe aṅgapradhānasādhāraṇahavirmātre",
    "GSP28jsbh3-1u:1520": " dvitīye agnisaṃbandhimātrājyasādhāraṇyena caturdhākaraṇasiddhirityabhipretya pūrvapakṣamupapādayati -------- apitviti /",
    "GSP28jsbh3-1u:1521": " asticeti //",
    "GSP28jsbh3-1u:1522": " agnisaṃbandhasya havirnirūpitadevatātvādhiṣṭhānakatvarūpasyaivāśrayaṇāt tasya cāgnīṣomīyaindrāgnādiṣvapi sattvamityarthaḥ //",
    "GSP28jsbh3-1u:1523": " dravyaparatvavivakṣāyāṃ pracuraprayogādanuśāsanācca devatātvaviśiṣṭadravya eva śaktikalpanāt",
    "GSP28jsbh3-1u:1524": " saṃbandhasāmānyārthakatve lakṣaṇāpattestatparihārāyāgnidevatākahaviṣṭvasyoddeśyatāvacchedakatvāṅgīkāre",
    "GSP28jsbh3-1u:1525": " 'pi prakārāntareṇa pūrvapakṣasiddhimāha ------- astuveti /",
    "GSP28jsbh3-1u:1526": " pratyekamabhisaṃbandhāditi //",
    "GSP28jsbh3-1u:1527": " yathaiva 'ghaṭapaṭāvānaye' tyatra karmatvaṃ dvandvānte vibhakteḥ śrūyamāṇatvāt pratyekaṃ bhavati /",
    "GSP28jsbh3-1u:1528": " evaṃ taddhitasyāpyante śravaṇāt tadarthadeyatātvasyāpi tyajyamānadevatoddeśakarmatvarūpasya",
    "GSP28jsbh3-1u:1529": " vyāsaktatvāsaṃbhavācca pratyekameva devatātvāṅgīkārāt dvidevatye'pi tatsadbhāvāt",
    "GSP28jsbh3-1u:1530": " caturdhākaraṇaṃ prāpyetaivetyarthaḥ //",
    "GSP28jsbh3-1u:1531": " akhaṇḍopādhīti //",
    "GSP28jsbh3-1u:1532": " tena dampatyoḥ kartṛtvasyeva devatātvasyāpyakhaṇḍopādhirūpasya vyāsaktatvāvirodha ityarthaḥ /",
    "GSP28jsbh3-1u:1533": " ghaṭapaṭāvityatra tu tayoruddeśyatvena tatsāhityasyāvivakṣitatvāt tatra pratyekameva karmatvaṃ yuktamiti vaiṣamyopapādanāyāha ---------- ata eveti /",
    "GSP28jsbh3-1u:1534": " tasyeti //",
    "GSP28jsbh3-1u:1535": " “sūktahaviṣoriṣṭi“riti smaraṇena dravyamātrasya taddhitenānukterityarthaḥ //",
    "GSP28jsbh3-1u:1536": " niyamyata iti //",
    "GSP28jsbh3-1u:1537": " yena haviḥparatvaṃ prathamata evāvabudhyetetyarthaḥ /",
    "GSP28jsbh3-1u:1538": " ato devatātaddhitasya sūktahavirvācyatvaniyamakaraṇādupajīvyasya prathamāvagatasya",
    "GSP28jsbh3-1u:1539": " devatātvasyaivāpūrvasādhanatvalakṣakatvopapattyā prātītikoddeśyatāvacchedakatvamityāha -------- ata iti //",
    "GSP28jsbh3-1u:1540": " nanu evamapi vakṣyamāṇaśātapathaśrutimūlena “ubhau vā aviśeṣādi“ti kātyāyanavacanena",
    "GSP28jsbh3-1u:1541": " agnīṣomīye 'pi tatprāpteḥ kathaṃ tasya āgneyamātraviṣayatāsiddhirityato niyāmakamāha",
    "GSP28jsbh3-1u:1542": " ---------- tenaceti //",
    "GSP28jsbh3-1u:1543": " “taṃ caturdhākṛtvā puroḍāśaṃ barhiṣadaṃ karotī“ti śatapathagataṃ vākyaṃ tacchabdena puroḍāśaparāmarśena puroḍāśamātrasya caturdhākaraṇavidhāyakamevārthato dhṛtam /",
    "GSP28jsbh3-1u:1544": " etādṛśopasaṃhārānaṅgīkāre śākhāntarīyatve 'pi pratyakṣavākyavihitasya puroḍāśamātracaturdhākaraṇasya sarvathā bādhāyogāt vikalpāpattiḥ,",
    "GSP28jsbh3-1u:1545": " āgneyapadasyaiva puroḍāśasāmānyalakṣaṇayā tena sahopasaṃhārakalpane śakyatāvacchedakānavacchinnapadārthalakṣaṇāpattiśca,",
    "GSP28jsbh3-1u:1546": " ataḥ puroḍāśapadasyaiva śakyatāvacchedakāvacchinnāgneyamātraparatvalakṣaṇayā upasaṃhāraḥ //",
    "GSP28jsbh3-1u:1547": " ataevoktam ------- “sāmānyavidhiraspaṣṭaḥ saṃhriyeta viśeṣataḥ” //",
    "GSP28jsbh3-1u:1548": " iti //",
    "GSP28jsbh3-1u:1549": " ataśca sāmānyaśāstrasya prathamapravṛttikatvābhāvāt phalataḥ parisaṅkhyāvāntarabhedastanmātre",
    "GSP28jsbh3-1u:1550": " saṃkocarūpopasaṃhāraḥ sāmānyavākyasyeti śruterapyāgneyamātraviṣayatvāt kātyāyanavacanaṃ",
    "GSP28jsbh3-1u:1551": " hetūpanyāsādapramāṇamityarthaḥ //",
    "GSP28jsbh3-1u:1552": " naca ------- śātapathavākye caturdhākaraṇottarakālatvaviśiṣṭabarhiṣatkaraṇabhāvanāyā",
    "GSP28jsbh3-1u:1553": " bhakṣāṅgatvena vidhānāt kramaviśeṣaṇatayānūdyamānasya caturdhākaraṇasya vidhyabhāve",
    "GSP28jsbh3-1u:1554": " kathaṃ tasya tadviṣaye sāmānyavidhitvaṃ iti ------- vācyam;",
    "GSP28jsbh3-1u:1555": " śākhāntarīyatvena tacchākhīyānpratītyabhyudayaśiraskatvaphalakalpanayā viśiṣṭavidhyaṅgīkāreṇa tasyāpi vidhānopapatteḥ /",
    "GSP28jsbh3-1u:1556": " etena ------ parasparopasaṃhāre sāmānyavidhisārthakyasaṃbhave 'pi anyataropasaṃhāre sāmānyavidhivaiyarthyamapi ------- parihṛtam;",
    "GSP28jsbh3-1u:1557": " abhyudayaśiraskatvaphalakatayā sārthakyāt /",
    "GSP28jsbh3-1u:1558": " evamevaikaśākhīyavākyadvayopasaṃhāre 'pi draṣṭavyam /",
    "GSP28jsbh3-1u:1559": " etena -------- anuṣṭhānaviśeṣāpekṣitatvarūpāspaṣṭatvasya puroḍāśavākye 'saṃbhave",
    "GSP28jsbh3-1u:1560": " 'pi iha barhiṣatkaraṇasya vidhānena caturdhākaraṇāṃśe 'nuvādatvapratītestasyaca yathāprāptyapekṣatvāt",
    "GSP28jsbh3-1u:1561": " tasyāśca āgneyavākyena viśeṣaviṣayatvāt sāmānyavākyasya viśeṣaparyavasāyitvenopasaṃhāratvopapādanaṃ",
    "GSP28jsbh3-1u:1562": " somanāthakṛtaṃ -------- apāstam; //",
    "GSP28jsbh3-1u:1563": " viśeṣataḥ prāptatve 'pi sarvapuroḍāśapratipattitvena vidhitvasaṃbhave anuvādatvāyogāt tena viśeṣaparyavasāyitvānupapatteḥ /",
    "GSP28jsbh3-1u:1564": " ato yadaivānena vidhānamārabhyate,",
    "GSP28jsbh3-1u:1565": " tadaiva sarvasādhāraṇapratibandhaphalamupasaṃhāratvaṃ vaktavyam /",
    "GSP28jsbh3-1u:1566": " tatracānirdhāritaviśeṣatayā viśeṣānvayayogyatvarūpāspaṣṭatvasya sāmānyavākye tadabhāvarūpaspaṣṭatvasyaca",
    "GSP28jsbh3-1u:1567": " viśeṣavākye saṃbhavo 'styevetyabhipretyaivoddeśyatāvacchedakānavacchinne lakṣaṇāpattyā",
    "GSP28jsbh3-1u:1568": " sāmānyavākyasya na viśeṣopasaṃhārakatvamityuktaṃ pūjyapādairiti bhāvaḥ //",
    "GSP28jsbh3-1u:1569": " siddhāntamupasaṃharati --------- tasmāditi //",
    "GSP28jsbh3-1u:1570": " prayojanaṃ spaṣṭatvāt noktam //",
    "GSP28jsbh3-1u:1571": " iti pañcadaśamupasaṃhārādhikaraṇam // @- - - - - - -",
    "GSP28jsbh3-1u:1572": " // iti śrīkhaṇḍadevāntevāsikavimaṇḍanaśaṃbhubhaṭṭakṛtāyāṃ bhāṭṭadīpikāprabhāvalyāṃ tṛtīyādhyāyasya prathamaḥ pādaḥ //"
}