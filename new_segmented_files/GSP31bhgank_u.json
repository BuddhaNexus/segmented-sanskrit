{
    "GSP31bhgank_u:0": " Gaṇakārikā, 1",
    "GSP31bhgank_u:1": " pañcakās tv aṣṭa vijñeyā gaṇaś caikas trikātmakaḥ / * [",
    "GSP31bhgank_u:2": " * pañcapañcasaṃkhyāvacchinnāḥ samudāyāḥ pañcakā lābhādayas teṣāṃ nyūnādhikavyavacchedena aṣṭa iti saṃkhyām āha // GkT_1.1ab:1",
    "GSP31bhgank_u:3": " * tuśabdaḥ saṃkṣepavistāraparijñānayoḥ tulyaphalatvam avadhārayati śiṣyajijñāsānurodhena bhāṣyārambho 'py arthavān iti // GkT_1.1ab:2",
    "GSP31bhgank_u:4": " * vijñeyā viśeṣeṇa jñātavyāḥ punaḥ punar abhyāsena dṛḍhīkartavyā yena sarvadā śāstrārthe cittasthe kṛte sati granthavismaraṇe 'pi brahmodyadoṣo na bhavet // GkT_1.1ab:3",
    "GSP31bhgank_u:5": " * anuṣṭhānāśaktasyānyathā hi surāpānasamaṃ pātakaṃ syād iti // GkT_1.1ab:4",
    "GSP31bhgank_u:6": " * gaṇaśabdaḥ samuccayavācī // GkT_1.1ab:5",
    "GSP31bhgank_u:7": " * caśabdaḥ samuccayena kevalam aṣṭa pañcakā vijñeyā gaṇaś caikas trikātmako vijñeya iti // GkT_1.1ab:6",
    "GSP31bhgank_u:8": " * eka ity anantaroktāṣṭasaṃkhyāśaṅkānirākaraṇārtham // GkT_1.1ab:7",
    "GSP31bhgank_u:9": " * trisaṃkhyāvacchinnaḥ samudāyaḥ trikaḥ // GkT_1.1ab:8",
    "GSP31bhgank_u:10": " * sa eva ātmā svabhāvo yasya bhaikṣādivṛttigaṇasya sa tathoktaḥ vṛttyantaraniṣedhārtham // GkT_1.1ab:9",
    "GSP31bhgank_u:11": " * evam ete nava gaṇā jñeyatvonoddiṣṭāḥ // GkT_1.1ab:10",
    "GSP31bhgank_u:12": " * yas tān samyag avadhārayati so 'vaśyaṃ duḥkhāntaṃ yāsyaty anyeṣāṃ cānugrahakaraṇasamartho bhavatīti // GkT_1.1ab:11",
    "GSP31bhgank_u:13": " * kutaḥ punar etan niścīyata iti // GkT_1.1ab:12",
    "GSP31bhgank_u:14": " * niścīyate yasmāt sarvair eva paramayogibhiḥ vettā navagaṇasyāsya saṃskartā gurur ucyate // GkT_1.1ab:13",
    "GSP31bhgank_u:15": " * vida jñāne // GkT_1.1ab:14",
    "GSP31bhgank_u:16": " * tasya vediteti prāpte chandobhaṅgaparihārārthaṃ chāndasaḥ prayogo vettā iti kṛtaḥ // GkT_1.1ab:15",
    "GSP31bhgank_u:17": " * athavā vicāraṇe tasya vetteti bhavati // GkT_1.1ab:16",
    "GSP31bhgank_u:18": " * vettā vicārayitā // GkT_1.1ab:17",
    "GSP31bhgank_u:19": " * navagaṇānām iti bahuvacane prāpte chandobhaṅgaparihārārthaṃ tatparijñānasya bhinnaphalatvajñāpanārthaṃ vā navagaṇasya ity uktam // GkT_1.1ab:18",
    "GSP31bhgank_u:20": " * nandimahākālādiṣv api gaṇaśabdo dṛṣṭaḥ tadāśaṅkānirākaraṇārtham asyety uktam // GkT_1.1ab:19",
    "GSP31bhgank_u:21": " * asya anantaroddiṣṭasya lābhādikasyety arthaḥ // GkT_1.1ab:20",
    "GSP31bhgank_u:22": " * suparīkṣitaṃ brāhmaṇaṃ dīkṣāviśeṣeṇa pañcārthajñānaviśeṣeṇa ca śiṣyaṃ saṃskurvan saṃskartā ity ucyate // GkT_1.1ab:21",
    "GSP31bhgank_u:23": " * sa ca tajjñair mukhyata eva gurur ucyate // GkT_1.1ab:22",
    "GSP31bhgank_u:24": " * gurur ācāryaḥ śraddhāvatām āśramiṇāṃ darśanasambhāṣaṇādibhir api pāpaghnaḥ puṇyātiśayakārī cety arthaḥ // GkT_1.1ab:23",
    "GSP31bhgank_u:25": " * athavā anyathā kārikāsambandhaḥ pradarśyate // GkT_1.1ab:24",
    "GSP31bhgank_u:26": " * dvividhaḥ khalv atra brāhmaṇo 'pavargagantā śrūyate sādhaka ācāryaś ceti // GkT_1.1ab:25",
    "GSP31bhgank_u:27": " * tatreha darśane yaḥ sādhakaḥ sann apavargaṃ gantum icchati // GkT_1.1ab:26",
    "GSP31bhgank_u:28": " * śāstraṃ śrutvācāryopadeśamātrād vā vidhyādisvarūpaṃ jñātvā vidhiyogānuṣṭhānam atyantābhiyogena kartavyam // GkT_1.1ab:27",
    "GSP31bhgank_u:29": " * yas tv ācāryaḥ sann apavargam gantum icchati tena kiṃ kartavyam iti āha // GkT_1.1ab:28",
    "GSP31bhgank_u:30": " * pañcakās tv aṣṭa vijñeyā gaṇaś caikas trikātmakaḥ iti // GkT_1.1ab:29",
    "GSP31bhgank_u:31": " * tuśabdaḥ samastasūtrasūtrāvayavānām upodghātādiniścayadvāreṇa navagaṇā vijñeyās",
    "GSP31bhgank_u:32": " tān vijñāya śiṣyāṇāṃ saṃśayād yajñānaṃ nirvartayatā saṃskāraḥ kartavya ity evaṃbhūtaṃ",
    "GSP31bhgank_u:33": " viśeṣaṃ sūcayati // GkT_1.1ab:30",
    "GSP31bhgank_u:34": " * śeṣas tv avayavārthaḥ pūrvavat // GkT_1.1ab:31",
    "GSP31bhgank_u:35": " * kathaṃ punar etat gamyate // GkT_1.1ab:32",
    "GSP31bhgank_u:36": " * duḥkhanimittam ācāryatvam ātmana icchatā navagaṇā viśeṣato jñātavyā iti gamyate // GkT_1.1ab:33",
    "GSP31bhgank_u:37": " * yasmāt // GkT_1.1ab:34]",
    "GSP31bhgank_u:38": " vettā navagaṇasyāsya saṃskartā gurur ucyate // Gk_1.1 * [",
    "GSP31bhgank_u:39": " * evaṃ cānuṣṭhānābhiniveśāsamartho 'pi yadi śraddhānvito bhūtveṣad api samayamātraṃ pālayan jñānābhyāsaṃ na muñcati tadāpavargagantā bhavaty ācārya iti cocyate // GkT_1.1cd:1",
    "GSP31bhgank_u:40": " * yas tv āgamārthajñānamātreṇa tuṣṭaḥ san śraddhādivirahitaḥ śraddhādimātrayukto vā lābhādijñānavikalaḥ sa khalv ācāryābhāsa eva nāpavargaganteti",
    "GSP31bhgank_u:41": " * gaṇasvarūpaṃ tarhi vācyam // GkT_1.1cd:3",
    "GSP31bhgank_u:42": " * ke 'ṣṭa pañcakāḥ kaś ca trikātmako gaṇaḥ ity ata āha // GkT_1.1cd:4]",
    "GSP31bhgank_u:43": " lābhā malā upāyāś ca deśāvasthāviśuddhayaḥ /",
    "GSP31bhgank_u:44": " dīkṣākāribalāny aṣṭa pañcakās trīṇi vṛttayaḥ // Gk_1.2 * [",
    "GSP31bhgank_u:45": " * vidhīyamānam upāyaphalaṃ lābhaḥ athavā jñānatapodevanityatvasthitisiddhibhedabhinnā lābhāḥ athavānabhivyaktapūrvā bhāvāḥ sādhakātmani vyajyamānā lābhāḥ // GkT_1.2:1",
    "GSP31bhgank_u:46": " * yeṣām ātmāśritānāṃ bhāvānāṃ kṣapaṇārthaṃ sādhakaḥ prayatate te malāḥ // GkT_1.2:2",
    "GSP31bhgank_u:47": " * athavā mithyājñānādharmasaṅgacyutipaśutvabhedabhinnā malāḥ // GkT_1.2:3",
    "GSP31bhgank_u:48": " * sādhakasya sādhakatamāḥ śuddhivṛddhihetava upāyāḥ // GkT_1.2:4",
    "GSP31bhgank_u:49": " * athavā vāsaścaryājapadhyānasadāsmṛtiprasādabhedabhinnā upāyāḥ // GkT_1.2:5",
    "GSP31bhgank_u:50": " * caśabdaḥ pādapūraṇe lābhādīnāṃ vā parasparāsaṃkīrṇalakṣaṇasūtraka iti // GkT_1.2:6",
    "GSP31bhgank_u:51": " * deśāś cāvasthāś ca viśuddhayaś ceti dvaṃdvaḥ // GkT_1.2:7",
    "GSP31bhgank_u:52": " * yadāśrayasāmarthyena sādhakaḥ śuddhivṛddhī prāpnoti te deśā gurujanaguhāśmaśānarudralakṣaṇā iti vakṣyāmaḥ // GkT_1.2:8",
    "GSP31bhgank_u:53": " * ālābhaprāpter ekamaryādayāvasthitayaḥ sādhakasya avasthās tā vyaktādiviśeṣeṇa viśiṣṭā vakṣyante // GkT_1.2:9",
    "GSP31bhgank_u:54": " * mithyājñānādīnām atyantavyapohā viśuddhayaḥ // GkT_1.2:10",
    "GSP31bhgank_u:55": " * dīkṣākārīṇi ca balāni ceti dvaṃdvaḥ // GkT_1.2:11",
    "GSP31bhgank_u:56": " * dīkṣānimittāni dīkṣākārīṇi dravyakālakriyāmūrtigurusaṃjñakāni sādhakātmagatāny upāyapravṛttinimittāni // GkT_1.2:12",
    "GSP31bhgank_u:57": " * balāni gurubhaktimatiprasādadvaṃdvajayadharmāpramādalakṣaṇāni // GkT_1.2:13",
    "GSP31bhgank_u:58": " * aṣṭa pañcakā ity upasaṃhāraḥ // GkT_1.2:14",
    "GSP31bhgank_u:59": " * tisro vṛttaya iti prāpte trīṇi vṛttaya iti chāndasaḥ prayogaḥ kṛtaḥ pañcamalaghūkaraṇārtham // GkT_1.2:15",
    "GSP31bhgank_u:60": " * āgamāvirodhino 'nnārjanopāyā vṛttayaḥ bhaikṣotsṛṣṭayathālabdhasaṃjñikāḥ // GkT_1.2:16",
    "GSP31bhgank_u:61": " * tatra prathamāvasthasya tāvad bhaikṣam eva vṛttis tasyāḥ ko vidhir ity ucyate // GkT_1.2:17",
    "GSP31bhgank_u:62": " * jñātvā bhikṣākālaṃ śucir bhūtvā bhasmanā hastau prakṣālya pātraṃ gṛhītvā udakaprakṣālitaṃ saṃskṛtaṃ ca kṛtvā mahādevaṃ praṇamyānujñāṃ prārthayet tadanu gurūn iti // GkT_1.2:18",
    "GSP31bhgank_u:63": " * tato devagurubhir anujñāto mantrān āvartayan īśvarāsaktacitto vā dṛṣṭipūtena pathābhiśastapatitagṛhāṇi",
    "GSP31bhgank_u:64": " varjayitvā yatra ca bhayanimittaṃ ca kākādi kaluṣanimittaṃ cāmedhyavivastrayuvativiṭadurjanavacanabhikṣukākīrṇatvādy",
    "GSP31bhgank_u:65": " upalabhyate tadgṛhāṇy api varjayann ekam eva grāmādīnām anyatamaṃ paryaṭed yady antarāle",
    "GSP31bhgank_u:66": " eva paryāptir na bhavati upaghāto vā kaścid iti tataḥ svāyatanam āgatyāparādhānurūpaṃ",
    "GSP31bhgank_u:67": " prāyaścittaṃ kṛtvā mantrasaṃskṛtaṃ ca kṛtvā tadbhaikṣaṃ śivāyānugurave ca nivedya",
    "GSP31bhgank_u:68": " maheśvaraṃ hṛdi saṃdhāya saṃyatavāgudaṅmukhaḥ prāṅmukho vā samarasaṃ kṛtvoparyupari",
    "GSP31bhgank_u:69": " vā bhuñjīteti // GkT_1.2:19",
    "GSP31bhgank_u:70": " * pātraṃ pātraśaucaṃ ca sūtrānumataṃ smṛtiprasiddhaṃ pratipattavyam // GkT_1.2:20",
    "GSP31bhgank_u:71": " * tathā ca yājñavalkyaḥ /",
    "GSP31bhgank_u:72": " * yatipātrāṇi mṛdveṇudārvalābumayāni ca /",
    "GSP31bhgank_u:73": " * salilaiḥ śuddhireteṣāṃ govālaiśca nigharṣaṇam // GkT_1.2:21",
    "GSP31bhgank_u:74": " * manurapyāha /",
    "GSP31bhgank_u:75": " * ataijasāni pātrāṇi tasya syur nirvraṇāni ca /",
    "GSP31bhgank_u:76": " * teṣām adbhiḥ smṛtaṃ śaucaṃ camasānāmivādhvare // GkT_1.2:22",
    "GSP31bhgank_u:77": " * sāpannaṃ ca salepaṃ ca vibhinnaṃ cāpi yadbhavet /",
    "GSP31bhgank_u:78": " * tatra bhuktvā ca pītvā ca yatiścāndrāyaṇaṃ caret // GkT_1.2:23",
    "GSP31bhgank_u:79": " * iti yamaḥ // GkT_1.2:24",
    "GSP31bhgank_u:80": " * āgamāvirodhigrahaṇād ekānnasya vidyākhyāpanānuśāsanalokayātrādibhir nimittair arjitabhaikṣasya pratiṣedho draṣṭavya ityeṣā prātipadāvasthasya vidhiḥ // GkT_1.2:25",
    "GSP31bhgank_u:81": " * tṛtīyāvasthasyāpyayaṃ vidhiḥ // GkT_1.2:26",
    "GSP31bhgank_u:82": " * etāvānatra viśeṣaḥ // GkT_1.2:27",
    "GSP31bhgank_u:83": " * prāyaścittanivedanapañcabrahmajapānusnānādikaṃ na karoti tṛtīyāvasthaḥ paramayogitvāditi // GkT_1.2:28",
    "GSP31bhgank_u:84": " * dvitīyāvasthasyotsṛṣṭam eva vṛttiḥ // GkT_1.2:29",
    "GSP31bhgank_u:85": " * devādyuddeśena parityaktamannapānaṃ kāruṇyakautūhalābhyāṃ vā yadi kaścid aduṣṭajātir dadyād aśucitvādidoṣarahitaṃ tadutsṛṣṭam // GkT_1.2:30",
    "GSP31bhgank_u:86": " * tacca māyābhedenopayoktavyam // GkT_1.2:31",
    "GSP31bhgank_u:87": " * bhaikṣanivṛtteḥ pātraniyamo nāsti // GkT_1.2:32",
    "GSP31bhgank_u:88": " * caturthāvasthasya yathālabdhaṃ vṛttiḥ // GkT_1.2:33",
    "GSP31bhgank_u:89": " * śmaśānadeśāvasthitenaiva divase divasadvaye traye vā yad annapānaṃ prāpyate tadyathālabdham ucyate // GkT_1.2:34",
    "GSP31bhgank_u:90": " * pañcamāvasthasya tu śarīrābhāvādeva vṛttyanupapattiriti // GkT_1.2:35",
    "GSP31bhgank_u:91": " * granthakramasya aprādhānyam arthajñānasyaiva prādhānyaṃ manyamāno'krameṇaiva nirdeśaṃ karoti gurubhaktiḥ ityādinā // GkT_1.2:36",
    "GSP31bhgank_u:92": " * athavā sarvārambhāṇāṃ lābhārthatvāt tatprādhānyajñāpanārthaṃ pūrvam ādau lābhā",
    "GSP31bhgank_u:93": " uddiṣṭā idānīṃ punaḥ sarve'pi lābhā upāyasādhyāste copāyā balahīnaiḥ puruṣairanuṣṭhātuṃ",
    "GSP31bhgank_u:94": " na śakyanta ityataḥ prādhānyajñāpanārthaṃ balānām ādau nirdeśam āha // GkT_1.2:37]",
    "GSP31bhgank_u:95": " gurubhaktiḥ prasādaś ca mater dvaṃdvajayas tathā /",
    "GSP31bhgank_u:96": " dharmaś caivāpramādaś ca balaṃ pañcavidhaṃ smṛtam // Gk_1.3 * [",
    "GSP31bhgank_u:97": " * guruḥ ācāryaḥ pañcārthajñānopadeṣṭā // GkT_1.3:1",
    "GSP31bhgank_u:98": " * tasya bhaktiḥ śraddhā sarvaduḥkhābhibhūtasya mamāyam eva trātety eṣā bhāvanā kāryā // GkT_1.3:2",
    "GSP31bhgank_u:99": " * tathā coktam /",
    "GSP31bhgank_u:100": " * gurur devo guruḥ svāmī ityādi na ca kāraṇapravacanayor bhaktivirodhas tadanumatyaiva tayor bhaktisambhavāt // GkT_1.3:3",
    "GSP31bhgank_u:101": " * yatas tu tayor bhaktiḥ kartavyeti nānumanyate sa gurur eva na bhavati ananugrahakāritvāt // GkT_1.3:4",
    "GSP31bhgank_u:102": " * sā ca gurubhaktis tad anabhipretam pariharatotthānādikaṃ kurvatā ca satataṃ sevanīyā // GkT_1.3:5",
    "GSP31bhgank_u:103": " * jñātvā tadabhiprāyam aśāstroktam api taddhitaṃ kartavyam // GkT_1.3:6",
    "GSP31bhgank_u:104": " * tathā coktam /",
    "GSP31bhgank_u:105": " * granthārthaviduṣaḥ ityādi // GkT_1.3:7",
    "GSP31bhgank_u:106": " * yad eva hi guror abhipretaṃ tad eva vihitaṃ śāstrānuktam api śreyaskari bhavati rāmasya mātṛvadhavat // GkT_1.3:8",
    "GSP31bhgank_u:107": " * guror vākyāni ca śraddheyāni anyathā doṣaśravaṇāt tattvajñānālābhaprasaṅgāc ca // GkT_1.3:9",
    "GSP31bhgank_u:108": " * bhaktibalavihīno hi grahaṇādyupeto 'pi jñānāvalepenānyathā 'pi śāstrārthaṃ pratipadyata ity ato grahaṇādyupetasya bhaktir eva balam // GkT_1.3:10",
    "GSP31bhgank_u:109": " * bhāṣyavirodho 'pi nāsti // GkT_1.3:11",
    "GSP31bhgank_u:110": " * yato balam aṣṭāṅgaṃ brahmacaryam ity asyāyam arthaḥ // GkT_1.3:12",
    "GSP31bhgank_u:111": " * aṣṭānāṃ grahaṇādīnām aṅgam aṣṭāṅgaṃ bhaktir evocyate vedāṅgavadarthāntarābhidhānāt // GkT_1.3:13",
    "GSP31bhgank_u:112": " * saiva brahmacaryanimittatvāt brahmacaryam ity ucyate // GkT_1.3:14",
    "GSP31bhgank_u:113": " * yadi punar yathāśrutārthaḥ syāt tadā vāsovidhānam ityādijñāpakābhidhānavirodhaḥ syād iti // GkT_1.3:15",
    "GSP31bhgank_u:114": " * vidhāv adhikṛtasya dvitīyaṃ balam āha // GkT_1.3:16",
    "GSP31bhgank_u:115": " * prasādaś ca mateḥ iti // GkT_1.3:17",
    "GSP31bhgank_u:116": " * matiprasādaśabdenākaluṣatvam uktam // GkT_1.3:18",
    "GSP31bhgank_u:117": " * sati hi tasmin matiḥ prasannā bhavati // GkT_1.3:19",
    "GSP31bhgank_u:118": " * tathā ca balam akaluṣatvam iti bhāṣyam // GkT_1.3:20",
    "GSP31bhgank_u:119": " * atrāpi tarhi spaṣṭābhidhānaṃ kim arthaṃ na kṛtam // GkT_1.3:21",
    "GSP31bhgank_u:120": " * matiprasādahetor anyasyāpy āśaucavyāmohādyabhāvasya balatvajñāpanārthaṃ pradhānāpekṣayā tv akaluṣatvam uktam // GkT_1.3:22",
    "GSP31bhgank_u:121": " * caśabdaḥ pūrvoktabalasya vidyamānasyāpi caritārthatvāt tadbalatvaṃ prādhānyān na cintyata iti sūcayati /",
    "GSP31bhgank_u:122": " * tac cākaluṣatvaṃ dvividhaṃ param aparaṃ ca // GkT_1.3:23",
    "GSP31bhgank_u:123": " * tatra kaluṣatvabījasadbhāve 'py utpannakaluṣatvanirodhi yāvad anāgataṃ kaluṣaṃ",
    "GSP31bhgank_u:124": " notpadyate tāvatkālaṃ yad akaluṣatvaṃ tad aparaṃ yad bījakṣayād atyantanimittasadbhāve",
    "GSP31bhgank_u:125": " 'pi kaluṣaṃ notpadyate tat param iti // GkT_1.3:24",
    "GSP31bhgank_u:126": " * yogakriyāyām adhikṛtasya tṛtīyaṃ balam āha // GkT_1.3:25",
    "GSP31bhgank_u:127": " * dvaṃdvajayas tathā iti // GkT_1.3:26",
    "GSP31bhgank_u:128": " * ādhyātmikādhibhautikādhidaivikāni duḥkhasādhanāni dvaṃdvāni teṣāṃ jayaḥ sahiṣṇutvaṃ dvaṃdvānabhibhāvyatvam ity arthaḥ // GkT_1.3:27",
    "GSP31bhgank_u:129": " * tathāśabdaḥ samānārthe // GkT_1.3:28",
    "GSP31bhgank_u:130": " * yathā prāguktabale saty apy acaritārthavidhyadhikṛtasyākaluṣatvam eva balaṃ cintyate",
    "GSP31bhgank_u:131": " tathā baladvayasadbhāve 'py acaritārthaṃ dvaṃdvasahiṣṇutvam eva prādhānyena balaṃ",
    "GSP31bhgank_u:132": " cintyata iti // GkT_1.3:29",
    "GSP31bhgank_u:133": " * tad api dvividhaṃ parāparabhedāt yat tāvad akṣapite pāpe yogakriyāyām abhiniviṣṭasya sādhakasya mṛdumadhyamaśītātapādibhir anubhāvyatvaṃ dhyānādyabhyāsas tad aparam // GkT_1.3:30",
    "GSP31bhgank_u:134": " * yat kṣapite niḥśeṣapāpe guhādeśaṃ gatasyātitīvrair api śītādibhir anabhibhāvyasvalakṣaṇaṃ dvaṃdvasahiṣṇutvaṃ tat param // GkT_1.3:31",
    "GSP31bhgank_u:135": " * bhāṣyakṛtā tu param eva gomṛgadharmatvaṃ vyākhyātam // GkT_1.3:32",
    "GSP31bhgank_u:136": " * akaluṣatvavad abhyūhya śiṣyā aparaṃ gomṛgadharmitvaṃ pratipatsyanta ity abhiprāyavatā noktam iti // GkT_1.3:33",
    "GSP31bhgank_u:137": " * sadāsmṛtyadhikṛtasya caturthaṃ balam āha dharmaś caiva iti // GkT_1.3:34",
    "GSP31bhgank_u:138": " * evaśabdo 'vadhāraṇe // GkT_1.3:35",
    "GSP31bhgank_u:139": " * yadā dharma evāvasthitas tadā balam ity arthaḥ // GkT_1.3:36",
    "GSP31bhgank_u:140": " * īṣadadharmasadbhāve 'py avadhāraṇe nāsti doṣaḥ kṛṣṇabindusadbhāve śukla evāyaṃ paṭa iti yathā // GkT_1.3:37",
    "GSP31bhgank_u:141": " * caśabdaḥ pūrvoktabalatrayasadbhāve 'pi dharma evācaritārthatvena balam iti sūcayati // GkT_1.3:38",
    "GSP31bhgank_u:142": " * niṣṭhāyogayuktasya pañcamaṃ balam āha apramāda iti // GkT_1.3:39",
    "GSP31bhgank_u:143": " * viśiṣṭaṃ jñānam evātrāpramāda ity abhipretam // GkT_1.3:40",
    "GSP31bhgank_u:144": " * tathā ca bhāṣyam asya tu jñānam asti yasmād āhāpramādī iti // GkT_1.3:41",
    "GSP31bhgank_u:145": " * caśabdaḥ śarīrendriyadharmādharmavyāvṛttau satyām apramāda eva balam iti sūcayati balānāṃ nyūnādhikabhāvavyavacchedaṃ ceti // GkT_1.3:42",
    "GSP31bhgank_u:146": " * balaṃ pañcavidham ity upasaṃhāraḥ // GkT_1.3:43",
    "GSP31bhgank_u:147": " * smṛtam ity āptoktatvaṃ darśayati // GkT_1.3:44",
    "GSP31bhgank_u:148": " * nanu ca tatra balacintā yujyate yatra tat sampādya śatrukṣaya upapadyate // GkT_1.3:45",
    "GSP31bhgank_u:149": " * atra punar mokṣaśāstre vītarāgasya niṣparigrahasya śatrava eva na vidyante kutaḥ tatkṣaya ity ato 'tra balacintānupapanneti // GkT_1.3:46",
    "GSP31bhgank_u:150": " * naitad evam // GkT_1.3:47",
    "GSP31bhgank_u:151": " * atrāpi sādhakasyājñānādiśatruhānyupapattes tatpratipādanārtham āha // GkT_1.3:48]",
    "GSP31bhgank_u:152": " ajñānahānyadharmasya hāniḥ saṅgakarasya ca /",
    "GSP31bhgank_u:153": " cyutihāniḥ paśutvasya śuddhiḥ pañcavidhā smṛtā // Gk_1.4 * [",
    "GSP31bhgank_u:154": " * ajñānahānir adharmasya iti prāpte chandobhaṅgaparihārārtham ajñānahānyadharmasyety uktam // GkT_1.4:1",
    "GSP31bhgank_u:155": " * ārṣatvān na doṣa iti // GkT_1.4:2",
    "GSP31bhgank_u:156": " * ajñānaṃ ca vakṣyamāṇakaṃ tasya hāniḥ sabījasyātyantocchedaḥ // GkT_1.4:3",
    "GSP31bhgank_u:157": " * adharmo 'pi vakṣyamāṇakas tasya hāniḥ savikārasyātyantocchedaḥ // GkT_1.4:4",
    "GSP31bhgank_u:158": " * adharmavat saṅgakarasyāpi hānir vyākhyātā // GkT_1.4:5",
    "GSP31bhgank_u:159": " * cakāro hānipadasyānukarṣaṇārthaḥ // GkT_1.4:6",
    "GSP31bhgank_u:160": " * cyuteḥ khalu vakṣyamāṇikāyāḥ saha bījenātyantocchedaś cyutihānir ity ucyate // GkT_1.4:7",
    "GSP31bhgank_u:161": " * paśutvasyeti ṣaṣṭyantatvābhidhānād anantaroktahānipadena sambandhaḥ // GkT_1.4:8",
    "GSP31bhgank_u:162": " * ḍamarukamaṇinyāyena vā madhyoktaṃ hānipadaṃ cyutipaśutvābhyāṃ sambadhyate // GkT_1.4:9",
    "GSP31bhgank_u:163": " * cakāro vā saṅgakarapadāntokto 'trānuvṛttaḥ // GkT_1.4:10",
    "GSP31bhgank_u:164": " * sa na kevalaṃ hānipadānukarṣakaḥ śuddhīnāṃ nyūnādhikabhāvaṃ vyavacchinatti // GkT_1.4:11",
    "GSP31bhgank_u:165": " * paśutvasya māheśvaraiśvaryasambandhād ātyantiko nirodhaḥ paśutvahānir ity ucyate // GkT_1.4:12",
    "GSP31bhgank_u:166": " * śuddhiḥ pañcavidhā ity upasaṃhāraḥ // GkT_1.4:13",
    "GSP31bhgank_u:167": " * smṛtā ity āptoktatvapradarśanārtham // GkT_1.4:14",
    "GSP31bhgank_u:168": " * kiṃ punar etāḥ śatrunivṛttayo balāni cāvasthābhedabhinnasya sampadyante 'thaikāvasthasyeti // GkT_1.4:15",
    "GSP31bhgank_u:169": " * kutaḥ saṃśayaḥ ubhayathā darśanād viṣṇucakravat // GkT_1.4:16",
    "GSP31bhgank_u:170": " * ucyate prāyeṇa tāvad avasthābhedabhinnasya yasmād avasthābhedam āha // GkT_1.4:17]",
    "GSP31bhgank_u:171": " vyaktāvyaktaṃ jayacchedo niṣṭhā caiveha pañcamī / * [",
    "GSP31bhgank_u:172": " * prātipadāvasthā khalu vyaktāvasthety uktā // GkT_1.5ab:1",
    "GSP31bhgank_u:173": " * kasmāt // GkT_1.5ab:2",
    "GSP31bhgank_u:174": " * pāśupatye 'yam iti vyaktinimittatvāt bhasmasnānaśayanānusnānādibhir liṅgadhārīty upadeśād iti // GkT_1.5ab:3",
    "GSP31bhgank_u:175": " * dvitīyāvasthā tu jātyādivyakter ahetutvād avyaktāvasthety uktā // GkT_1.5ab:4",
    "GSP31bhgank_u:176": " * kasmāt // GkT_1.5ab:5",
    "GSP31bhgank_u:177": " * avyaktaliṅgopadeśād vidyādigopanopadeśāc ceti // GkT_1.5ab:6",
    "GSP31bhgank_u:178": " * tṛtīyāvasthā punar indriyajayārthatvena jayāvasthety ucyate // GkT_1.5ab:7",
    "GSP31bhgank_u:179": " * devanityasvārthatve 'py asyā indriyajayārthataiva prādhānyenoktā sūtrāṇāṃ sambandhakathanadvāreṇācāryabhāṣyakṛteti // GkT_1.5ab:8",
    "GSP31bhgank_u:180": " * chedāvasānārthāvasthā chedāvasthety uktā // GkT_1.5ab:9",
    "GSP31bhgank_u:181": " * sarvasya sādhakavyāpārasyātyantoparamo niṣṭhā // GkT_1.5ab:10",
    "GSP31bhgank_u:182": " * tadupalakṣitāvasthā niṣṭhāvasthety ucyate // GkT_1.5ab:11",
    "GSP31bhgank_u:183": " * vyaktādiviśeṣaṇābhidhānādyūhādiśaktimatāṃ viśeṣapratipattir bhaviṣyatīty abhiprāyavatātrāvasthāgrahaṇaṃ na kṛtam iti // GkT_1.5ab:12",
    "GSP31bhgank_u:184": " * caśabdo nyūnādhikavyavacchedasūcakaḥ // GkT_1.5ab:13",
    "GSP31bhgank_u:185": " * pretonmattamūḍhāvasthāntarasadbhāvād adhikavyavacchedānupapattir iti cen na gopananiyamenāvyaktāvasthāyām evāntarbhāvāt // GkT_1.5ab:14",
    "GSP31bhgank_u:186": " * jayacchedāvasthayor apy avyaktāvasthātvaprasaṅga iti cen nānayor gopananiyamānabhyupagamān niṣṭhāvasthām anabhyupagamya siddhāvasthāṃ pañcamīm āhuḥ // GkT_1.5ab:15",
    "GSP31bhgank_u:187": " * kecit tanmatam avadhāraṇenaiva nirācaṣṭe // GkT_1.5ab:16",
    "GSP31bhgank_u:188": " * niṣṭhā caiveha pañcamī iti // GkT_1.5ab:17",
    "GSP31bhgank_u:189": " * ihety asmin pañcārthadarśane niṣṭhāvasthaiva pañcamī sūtraprāmāṇyāt pratīyate na siddhāvasthā // GkT_1.5ab:18",
    "GSP31bhgank_u:190": " * tatra kṣapaṇīyaprāpaṇīyābhāvāt sādhakāvasthāś ceha nirūpyante na tato 'nyasyeti // GkT_1.5ab:19",
    "GSP31bhgank_u:191": " * atrāha // GkT_1.5ab:20",
    "GSP31bhgank_u:192": " * anadhikāriṇo 'vasthāprāptir ayuktā // GkT_1.5ab:21",
    "GSP31bhgank_u:193": " * tatra tathā dvitīyādyavasthāprāptau jñānākaluṣatvādayo 'dhikāritvāpādakāḥ tathā prathamāvasthāprāptau ko hetur ity ucyate // GkT_1.5ab:22",
    "GSP31bhgank_u:194": " * atrāpi kāraṇaviśeṣotpāditā dīkṣā hetuḥ // GkT_1.5ab:23",
    "GSP31bhgank_u:195": " * yatas tatkāraṇapratipādanārtham idam āha // GkT_1.5ab:24]",
    "GSP31bhgank_u:196": " dravyaṃ kālaḥ kriyā mūrtir guruś caiveha pañcamaḥ // Gk_1.5 * [",
    "GSP31bhgank_u:197": " * atra vidyākalāpaśusaṃjñitaṃ vividhaṃ kāryaṃ dravyam ity ucyate // GkT_1.5cd:1",
    "GSP31bhgank_u:198": " * tatra vidyā tāvac chiṣyagatā dīkṣāṅgaṃ yayā śiṣyo dīkṣādhikṛto bhavati // GkT_1.5cd:2",
    "GSP31bhgank_u:199": " * yayā tv ācāryaḥ sampūrṇāṃ dīkṣāṃ nirvartayati sācāryagatā vidyā // GkT_1.5cd:3",
    "GSP31bhgank_u:200": " * kalā darbhādyā dīkṣāṅgam // GkT_1.5cd:4",
    "GSP31bhgank_u:201": " * uktaṃ hi darbhāḥ punar bhasma candanaṃ sūtram eva ca // GkT_1.5cd:5",
    "GSP31bhgank_u:202": " * puṣpāṇi ca punar dhūpam eṣa kramaḥ smṛtaḥ // GkT_1.5cd:6",
    "GSP31bhgank_u:203": " * paśuḥ saṃskartavyo brāhmaṇaḥ // GkT_1.5cd:7",
    "GSP31bhgank_u:204": " * itthaṃ vyākhyānakaraṇād upakaraṇāder api saṃgraha ity ato na saṃskārakārikāvirodhaḥ // GkT_1.5cd:8",
    "GSP31bhgank_u:205": " * kālaḥ pūrvāhṇaḥ // GkT_1.5cd:9",
    "GSP31bhgank_u:206": " * kāraṇamūrtiśiṣyayoḥ saṃskārakarma kriyety ucyate // GkT_1.5cd:10",
    "GSP31bhgank_u:207": " * tatkramaś ca saṃskārakārikāyāṃ draṣṭavyaḥ // GkT_1.5cd:11",
    "GSP31bhgank_u:208": " * mūrtiśabdena yad upahārasūtre mahādevejyāsthānam ūrdhvaliṅgādilakṣaṇaṃ vyākhyātaṃ tatsamīpadakṣiṇabhūpradeśaḥ kuṭyādyavyavahito 'trābhipretaḥ",
    "GSP31bhgank_u:209": " * gurur ācāryaḥ sa dvividhaḥ parāparabhedāt // GkT_1.5cd:13",
    "GSP31bhgank_u:210": " * tatrāparaḥ pañcārthajñānamaryādānvitaḥ // GkT_1.5cd:14",
    "GSP31bhgank_u:211": " * tathā coktam /",
    "GSP31bhgank_u:212": " * śāstrānuge pracāre yo 'bhiniviṣṭaḥ prakṛṣṭadhīḥ kuśalaḥ /",
    "GSP31bhgank_u:213": " * sa bhavati mataḥ kila satām ācāryo jñānahetuś ca // GkT_1.5cd:15",
    "GSP31bhgank_u:214": " * tathā /",
    "GSP31bhgank_u:215": " * ācāre sthāpayan śiṣyān yasmād ācarati svayam /",
    "GSP31bhgank_u:216": " * ācinoti ca śāstrārthān ācāryas tena kīrtyate // GkT_1.5cd:16",
    "GSP31bhgank_u:217": " * tasyādhiṣṭhātā bhagavān maheśvaraḥ paro gurus tathā caivaṃ varṇite nimittam apy atra nānuktaṃ bhavati // GkT_1.5cd:17",
    "GSP31bhgank_u:218": " * caśabdo nyūnādhikavyavacchedasūcakaḥ // GkT_1.5cd:18",
    "GSP31bhgank_u:219": " * evaśabdo guroḥ prādhānyam avadhārayati // GkT_1.5cd:19",
    "GSP31bhgank_u:220": " * iha iti svasiddhāntanirdeśaḥ // GkT_1.5cd:20",
    "GSP31bhgank_u:221": " * pañcama ity upasaṃhāraḥ // GkT_1.5cd:21",
    "GSP31bhgank_u:222": " * athavā eva iha padayoḥ pāṭhaviparyayaṃ kṛtvānyathārthaḥ pradarśyate // GkT_1.5cd:22",
    "GSP31bhgank_u:223": " * ihaiva pāśupatadarśane evaṃviśiṣṭāni dīkṣānimittāni nānyatra // GkT_1.5cd:23",
    "GSP31bhgank_u:224": " * tataś ca niṣpādyā dīkṣāpy atraiva viśiṣṭāsti nānyatrety uktaṃ bhavati // GkT_1.5cd:24",
    "GSP31bhgank_u:225": " * atha kiṃ kāraṇaviśeṣair eveyaṃ dīkṣā viśiṣyate na kiṃ tarhi phalaviśeṣair api // GkT_1.5cd:25",
    "GSP31bhgank_u:226": " * yasmāt tadartham idam āha // GkT_1.5cd:26]",
    "GSP31bhgank_u:227": " jñānaṃ tapo 'tha nityatvaṃ sthitiḥ siddhiś ca pañcamī / * [",
    "GSP31bhgank_u:228": " * tatra pañcapadārthaviṣayaṃ samāsavistaravibhāgaviśeṣopasaṃhāranigamanatas tattvajñānaṃ prathamo vidyālābho jñānam iti cocyate // GkT_1.6ab:1",
    "GSP31bhgank_u:229": " * teṣāṃ samāsādīnāṃ svarūpaṃ yady api śrīmatācāryeṇa bhāṣyāvasāne prakaṭitaṃ tathāpi leśatas tadbhāṣyavivaraṇārtham asmābhir apy ucyate // GkT_1.6ab:2",
    "GSP31bhgank_u:230": " * tatra padārthānām uddeśaḥ samāsaḥ // GkT_1.6ab:3",
    "GSP31bhgank_u:231": " * so 'tha śabdādibhir duḥkhāntādīnām abhihitaḥ // GkT_1.6ab:4",
    "GSP31bhgank_u:232": " * uddiṣṭānāṃ pramāṇataḥ prapañcābhidhānaṃ vistaraḥ // GkT_1.6ab:5",
    "GSP31bhgank_u:233": " * patiḥ saṃnādya ity evamādi // GkT_1.6ab:6",
    "GSP31bhgank_u:234": " * tatsādhanatvena pramāṇāny api vistaraśabdenoktāni // GkT_1.6ab:7",
    "GSP31bhgank_u:235": " * dharmadharmiṇāṃ yathāsambhavaṃ lakṣaṇato 'nyatvābhidhānaṃ vibhāgaḥ // GkT_1.6ab:8",
    "GSP31bhgank_u:236": " * sarvatrāpy abhidhīyata ity abhidhānam // GkT_1.6ab:9",
    "GSP31bhgank_u:237": " * karmavyutpattir draṣṭavyā // GkT_1.6ab:10",
    "GSP31bhgank_u:238": " * tatra duḥkhāntasya vibhāgas tāvad ucyate // GkT_1.6ab:11",
    "GSP31bhgank_u:239": " * sarvaduḥkhāpoho duḥkhāntaḥ // GkT_1.6ab:12",
    "GSP31bhgank_u:240": " * sa dvividho 'nātmakaḥ sātmakaś ceti // GkT_1.6ab:13",
    "GSP31bhgank_u:241": " * tatrānātmakaḥ sarvaduḥkhānām atyantocchedaḥ sātmakas tu maheśvaraiśvaryalakṣaṇā siddhiḥ // GkT_1.6ab:14",
    "GSP31bhgank_u:242": " * sā dvirūpā jñānaśaktiḥ kriyāśaktiś ceti // GkT_1.6ab:15",
    "GSP31bhgank_u:243": " * tatra jñānam eva śaktir jñānaśaktiḥ // GkT_1.6ab:16",
    "GSP31bhgank_u:244": " * sā khalv ekāpi satī samastavyastaviṣayabhedāt pañcadhoktā darśanaśravaṇetyādinā brahmāder ivopacaritasarvajñatvapratiṣedhārtham // GkT_1.6ab:17",
    "GSP31bhgank_u:245": " * kriyāhetuḥ śaktiḥ kriyāśaktiḥ sā trividhā manojavitvādibhedā // GkT_1.6ab:18",
    "GSP31bhgank_u:246": " * tatra niratiśayaṃ śīghrakāritvaṃ manojavitvaṃ karmādinirapekṣasyecchayaivānantararūpakartṛtvādhiṣṭhātṛtvaṃ",
    "GSP31bhgank_u:247": " kāmarūpitvaṃ saṃbhṛtakāyendriyasyāpi niratiśayaiśvaryasambandhitvaṃ vikaraṇadharmitvaṃ",
    "GSP31bhgank_u:248": " ceti // GkT_1.6ab:19",
    "GSP31bhgank_u:249": " * yadā ceyaṃ dvirūpā siddhiḥ prāpyate tadā daśa siddhilakṣaṇāny avaśyatvādīni patitvāntāni bhavanti // GkT_1.6ab:20",
    "GSP31bhgank_u:250": " * tatra niratiśayamaparādhīnatvam avaśyatvam // GkT_1.6ab:21",
    "GSP31bhgank_u:251": " * atha kim idam avaśyatvaṃ nāmeti // GkT_1.6ab:22",
    "GSP31bhgank_u:252": " * vaśyatvamalanivṛttāvaśyatvākhyaḥ puruṣe 'vasthito dharmo 'bhivyajyate paṭe śuklatāvad ity eke // GkT_1.6ab:23",
    "GSP31bhgank_u:253": " * tac cāyuktam aiśvaryābhivyakteḥ pratiṣiddhatvād anātmakasya ca dharmasyābhivyaktyanupapatter",
    "GSP31bhgank_u:254": " anyathānātmakatvavirodhaḥ syād yadā guṇair yukta ityādi bhāṣyavirodhāc ca nāvasthitābhivyaktiḥ",
    "GSP31bhgank_u:255": " kiṃ tv aiśvaryasambandha eva parādhīnatvanivartakatvād avaśyatvam ucyate // GkT_1.6ab:24",
    "GSP31bhgank_u:256": " * athavā yadā guṇair yuktas tadā sa evātathābhūtapūrvas tathā bhavati sarpaśikyādivat",
    "GSP31bhgank_u:257": " tasya bhāvas tatsvarūpam avaśyatvaṃ bhedanocyate vyavahārārtham ity evam anāveśyatvādiṣv",
    "GSP31bhgank_u:258": " api vicāro draṣṭavyaḥ // GkT_1.6ab:25",
    "GSP31bhgank_u:259": " * satkāryavicāre cāyaṃ vistārito mayā teneha na pratanyate // GkT_1.6ab:26",
    "GSP31bhgank_u:260": " * sattvāntarānabhibhāvyajñānasambandhitvam anāveśyatvaṃ sattvāntarādhīnajīvitarahitatvam",
    "GSP31bhgank_u:261": " avadhyatvam samastabhayātikrāntatvam abhayatvam aiśvaryeṇa nityasambandhitvam akṣayatvaṃ",
    "GSP31bhgank_u:262": " kāyendriyavaikalyaphalenātyantāsambandhitvam ajaratvaṃ prāṇādiviyogajaduḥkhāsaṃsparśitvam",
    "GSP31bhgank_u:263": " amaratvaṃ sarvatrābhipretārtheṣu pravartamānasya maheśvareṇāpy apratibandhadharmitvam",
    "GSP31bhgank_u:264": " apratīghātaḥ sarvapaśubhyo 'bhyadhikatvam aiśvaryātiśayān mahattvaṃ sarvapaśvādikāryasvāmitvaṃ",
    "GSP31bhgank_u:265": " patitvam iti // GkT_1.6ab:27",
    "GSP31bhgank_u:266": " * yad asvatantraṃ tat sarvakāryaṃ tasya vibhāga ucyate vidyā kalā paśuś ceti // GkT_1.6ab:28",
    "GSP31bhgank_u:267": " * tatra paśuguṇo vidyā svaśāstradṛṣṭyoktā // GkT_1.6ab:29",
    "GSP31bhgank_u:268": " * vaiśeṣikadṛṣṭyā dravyavat // GkT_1.6ab:30",
    "GSP31bhgank_u:269": " * sā dvidhā bodhābodhasvabhāvabhedāt // GkT_1.6ab:31",
    "GSP31bhgank_u:270": " * tatrābodhasvabhāvā dharmādilakṣaṇā vidyāntarbhāvakaraṇād avidyātmakasya vidyāntarbhāve kalāder apy antarbhāvaḥ syād iti // GkT_1.6ab:32",
    "GSP31bhgank_u:271": " * bodhasvabhāvā tu viṣayabhedāc caturdhā pañcadhā coktā // GkT_1.6ab:33",
    "GSP31bhgank_u:272": " * svarūpatas tu dvidhā vivekavṛttiḥ sāmānyavṛttiś ceti // GkT_1.6ab:34",
    "GSP31bhgank_u:273": " * tatra vivekavṛttiḥ prāyeṇopadeśavyaṅgyā na ca tatra samākhyāntaram asti // GkT_1.6ab:35",
    "GSP31bhgank_u:274": " * vidyaiva hi viśeṣasamākhyā sāmānyavṛttis tu pramāṇamātravyaṅgyā cittam ity uktā // GkT_1.6ab:36",
    "GSP31bhgank_u:275": " * anayor bhedaṣ ṭīkāntare mayā darśita neha pradarśyate // GkT_1.6ab:37",
    "GSP31bhgank_u:276": " * cetanānāśritatve sati niścetanā kalā // GkT_1.6ab:38",
    "GSP31bhgank_u:277": " * sāpi dvividhā kāryākhyā karaṇākhyā ceti // GkT_1.6ab:39",
    "GSP31bhgank_u:278": " * tatra kāryākhyā daśavidhā pṛthivyaptejovāvyākāśagandharasarūpasparśaśabdalakṣaṇā",
    "GSP31bhgank_u:279": " karaṇākhyā tu trayodaśavidhā pañca karmendriyāṇi pañca buddhīndriyāṇy antaḥkaraṇatrayaṃ",
    "GSP31bhgank_u:280": " ceti // GkT_1.6ab:40",
    "GSP31bhgank_u:281": " * paśutvasambandhī paśuḥ // GkT_1.6ab:41",
    "GSP31bhgank_u:282": " * so 'pi dvividhaḥ sāñjano nirañjanaś ceti // GkT_1.6ab:42",
    "GSP31bhgank_u:283": " * tatra sāñjanaḥ śarīrendriyasambandhī caturdaśavidhaḥ // GkT_1.6ab:43",
    "GSP31bhgank_u:284": " * uktaṃ hi daivam aṣṭavidhaṃ jñeyaṃ tairyagyonaṃ ca pañcadhā /",
    "GSP31bhgank_u:285": " * parvam ekaṃ tu mānuṣyam etat saṃsāramaṇḍalam // GkT_1.6ab:44",
    "GSP31bhgank_u:286": " * iti nirañjanas tu trividhaḥ saṃhṛtaḥ kaivalyagato niṣṭhāyogayuktaś ceti // GkT_1.6ab:45",
    "GSP31bhgank_u:287": " * samastasṛṣṭisaṃhārānugrahakāri kāraṇaṃ tasyaikasyāpi guṇadharmabhedād vibhāga ukto 'nyatpatitvam ityādinā // GkT_1.6ab:46",
    "GSP31bhgank_u:288": " * niratiśayadṛkkriyāśaktiḥ patitvaṃ tenaiśvaryeṇa nityasambandhitvaṃ sattvam anāgantukaiśvaryatvam",
    "GSP31bhgank_u:289": " ādyatvaṃ samastajanmarahitatvam ajātatvaṃ mahāsṛṣṭisaṃhārakartṛtvaṃ bhavodbhavatvaṃ",
    "GSP31bhgank_u:290": " paramotkṛṣṭaṃ guṇadharmanimittanāmābhidheyatvaṃ vāmatvaṃ duḥkhāntanimittadharmotpādakanāmābhidheyatvaṃ",
    "GSP31bhgank_u:291": " vā svecchayaivāśeṣakāryotpattyādikāraṇasvabhāvaḥ krīḍā taddharmitvaṃ devatvaṃ siddhasādhakapaśubhyaḥ",
    "GSP31bhgank_u:292": " paratvaṃ jyeṣṭhatvaṃ sargādāv api rutabhayasaṃyojakatvaṃ rudratvam karmādinirapekṣasya",
    "GSP31bhgank_u:293": " svecchayaivāśeṣakāryakartṛtvaṃ kāmitvaṃ śamasukhanirvāṇakaratvaṃ śaṃkaratvam antarasṛṣṭyām",
    "GSP31bhgank_u:294": " api saṃhārakartṛtvaṃ kālatvaṃ kāryakāraṇākhyānāṃ kalānāṃ sthānaśarīrādibhāvena saṃyojakatvaṃ",
    "GSP31bhgank_u:295": " kalavikaraṇatvaṃ dharmādibalānāṃ yatheṣṭaṃ vṛttilābhalopākṣepakartṛtvaṃ balapramathanatvaṃ",
    "GSP31bhgank_u:296": " sarvadevamānuṣatiraścāṃ ratirañjanādhivāsanākartṛtvaṃ sarvabhūtadamanatvaṃ sakalaniṣkalāvasthāyās",
    "GSP31bhgank_u:297": " tulyaśaktitvaṃ manomanastvaṃ sukhakarānantaśarīrādhiṣṭātṛtvam aghoratvaṃ duḥkhakarānantaśarīrādhiṣṭātṛtvaṃ",
    "GSP31bhgank_u:298": " ghorataratvaṃ sarvavidyādikāryāṇāṃ vyāptādhiṣṭhātṛtvaṃ pūraṇaṃ yathepsitānantaśarīrādikaraṇaśaktiḥ",
    "GSP31bhgank_u:299": " pauruṣyam // GkT_1.6ab:47",
    "GSP31bhgank_u:300": " * tad ubhayaṃ bhagavataḥ puruṣatvam ucyate // GkT_1.6ab:48",
    "GSP31bhgank_u:301": " * sarvapaśvādibhyo 'bhyadhikotkṛṣṭavyatiriktatvaṃ mahattvaṃ devatvaṃ pūrvoktam // GkT_1.6ab:49",
    "GSP31bhgank_u:302": " * duḥkhāntanimittaṃ dhyānaikaviṣayatvam oṃkāratvam // GkT_1.6ab:50",
    "GSP31bhgank_u:303": " * ṛṣitvaṃ kriyāśaktir jñānaśaktis tu vipratvam // GkT_1.6ab:51",
    "GSP31bhgank_u:304": " * anayor āśrayavyāpitvānantaviṣayatvaniratiśayatvajñāpanārthaṃ tadāśrayo bhagavān mahān ity uktaḥ // GkT_1.6ab:52",
    "GSP31bhgank_u:305": " * sarvadā sarvatrāvicalitasvabhāvena vartamāno bhagavān eṣa ity ucyate // GkT_1.6ab:53",
    "GSP31bhgank_u:306": " * guṇadharmadvāreṇa vācaḥ pravartante yasmād atas tadvyatiriktas tadaviśeṣitaś ca bhagavān viśuddha ity ucyate // GkT_1.6ab:54",
    "GSP31bhgank_u:307": " * nityānāgantukaiśvaryayukte paramakāraṇe /",
    "GSP31bhgank_u:308": " * yatra vāco nivartante vāgviśuddhaḥ sa kīrtitaḥ // GkT_1.6ab:55",
    "GSP31bhgank_u:309": " * kṣaṇaikam api yas tatra prāpnoty ekāgratāṃ yatiḥ /",
    "GSP31bhgank_u:310": " * sa dagdhvā sarvakarmāṇi śivasāyujyam āpnuyāt // GkT_1.6ab:56",
    "GSP31bhgank_u:311": " * sarvaiśvaryapradātṛtvaṃ maheśvaratvaṃ samastakāryaviṣayaṃ prabhutvam īśatvaṃ sarvavidyāviṣayaṃ prabhutvam īśānatvaṃ sarvabhūtaviṣayaṃ prabhutvam īśvaratvam // GkT_1.6ab:57",
    "GSP31bhgank_u:312": " * prakramāpekṣaḥ khalv evam īśādiśabdānām arthaḥ pradarśito 'nyathā punar ekārthatvam eveti // GkT_1.6ab:58",
    "GSP31bhgank_u:313": " * brahmagrahaṇasyodāharaṇārthatvād aśeṣapativiṣayaprabhutvam adhipatitvaṃ bṛṃhaṇabṛhattvaṃ brahmatvaṃ paripūrṇaparitṛptatvaṃ śivatvam iti //",
    "GSP31bhgank_u:314": " * evaṃ suniścitāḥ khalv ime guṇadharmāḥ parameśvarasyopahārakāle gāyatā bhāvayitavyāḥ",
    "GSP31bhgank_u:315": " satataṃ vā japaṃ ca kurvatā vibhaktyupasarganipātakriyāpadānām arthaiḥ saha cintanīyās",
    "GSP31bhgank_u:316": " tato 'cireṇaiva kālena śuddhivṛddhī bhavataḥ // GkT_1.6ab:60",
    "GSP31bhgank_u:317": " * te ca svātmasaṃvedye iti // GkT_1.6ab:61",
    "GSP31bhgank_u:318": " * dharmārthaḥ sādhakavyāpāro vidhiḥ // GkT_1.6ab:62",
    "GSP31bhgank_u:319": " * sa dvividhaḥ pradhānabhūto guṇabhūtaś ceti // GkT_1.6ab:63",
    "GSP31bhgank_u:320": " * tatrāvyavadhānena dharmahetur yo vidhiḥ sa pradhānabhūtaś caryeti vakṣyate // GkT_1.6ab:64",
    "GSP31bhgank_u:321": " * yas tu caryānugrāhakaḥ sa guṇabhūto 'nusnānādiḥ // GkT_1.6ab:65",
    "GSP31bhgank_u:322": " * tatra bhuktocchiṣṭādinimittāyogyatāpratyayanivṛttyarthaṃ liṅgābhivyaktyarthaṃ ca yat snānaṃ yat kaluṣanivṛttyarthaṃ tad upasparśanam // GkT_1.6ab:66",
    "GSP31bhgank_u:323": " * etad ubhayam apy ajapataiveśvaraniyogam anusaṃdhāya saṃsāradoṣaṃ bhāvayatā gurulaghubhāvaṃ ca paryālocya bhasmanaiva kartavyam // GkT_1.6ab:67",
    "GSP31bhgank_u:324": " * nirmālyadhāraṇam api liṅgābhivyaktibhaktivṛddhidvāreṇa caryānugrāhakam // GkT_1.6ab:68",
    "GSP31bhgank_u:325": " * vicārya kāraṇanirmālyaṃ niṣparigrahaṃ paraṃ kṛtaṃ gṛhītvā saṃyatātmanā kāraṇaṃ",
    "GSP31bhgank_u:326": " praṇamyānujñāṃ prārthayet tataḥ prasannamukhaṃ bhagavantaṃ svanirmālyaṃ nirmalīkaraṇāya",
    "GSP31bhgank_u:327": " prayacchantaṃ dhyātvā mahāprasāda ity abhisaṃdhāya bhaktyaiva śirasi dhārayet // GkT_1.6ab:69",
    "GSP31bhgank_u:328": " * tathāyatanavāsitvam api caryānugrāhakam // GkT_1.6ab:70",
    "GSP31bhgank_u:329": " * tathā coktam /",
    "GSP31bhgank_u:330": " * dharmakṣetraṃ paraṃ hy etac chivāyatanaṃ bhuvi /",
    "GSP31bhgank_u:331": " * vidhibījasya sā bhūmis tatra vaptam mahāphalam // GkT_1.6ab:71",
    "GSP31bhgank_u:332": " * liṅgāddhastaśataṃ sāgraṃ śivakṣetraṃ samantataḥ /",
    "GSP31bhgank_u:333": " * jantūnāṃ tatra pañcatvaṃ śivasāyujyakāraṇam // GkT_1.6ab:72",
    "GSP31bhgank_u:334": " * grāme vā yadi vetyādi // GkT_1.6ab:73",
    "GSP31bhgank_u:335": " * upasparśanenākṣapitakaluṣakṣāpaṇārthaṃ prāṇāyāmaḥ // GkT_1.6ab:74",
    "GSP31bhgank_u:336": " * koṣṭhasya vāyor gatinirodhaḥ prāṇāyāmaḥ // GkT_1.6ab:75",
    "GSP31bhgank_u:337": " * tatropaspṛśya kāraṇatīrthakaragurūn anupraṇamya prāṅmukha udaṅmukho vā padmakasvastikādīnām",
    "GSP31bhgank_u:338": " anyatamaṃ yathāsukham āsanaṃ baddhvā kṛtam unnataṃ ca kṛtvā śanaiḥ saṃyatāntaḥkaraṇena",
    "GSP31bhgank_u:339": " recakādīn kuryāt // GkT_1.6ab:76",
    "GSP31bhgank_u:340": " * kaluṣābhāve 'pi cittasyātinirmalatvāpādanārtham abhyāsārthaṃ nityaṃ kuryāt // GkT_1.6ab:77",
    "GSP31bhgank_u:341": " * uktaṃ hi /",
    "GSP31bhgank_u:342": " * prāṇāyāmair dahed doṣān dhāraṇābhiś ca kilbiṣam /",
    "GSP31bhgank_u:343": " * pratyāhāreṇa viṣayān dhyānenānīśvarān guṇān // GkT_1.6ab:78",
    "GSP31bhgank_u:344": " * prāṇāyāmena yuktasya viprasya niyatātmanaḥ /",
    "GSP31bhgank_u:345": " * sarve doṣāḥ praṇaśyanti sattvasthaś caiva jāyate // GkT_1.6ab:79",
    "GSP31bhgank_u:346": " * jalabindukuśāgreṇa māse māse ca yaḥ pibet /",
    "GSP31bhgank_u:347": " * saṃvatsaraśataṃ sāgraṃ prāṇāyāmaikatatsamam // GkT_1.6ab:80",
    "GSP31bhgank_u:348": " * prāṇāyāmaviśuddhātmā yasmāt paśyati tatparam /",
    "GSP31bhgank_u:349": " * tasmāt kiṃcit paraṃ nāsti prāṇāyāmād iti śrutiḥ // GkT_1.6ab:81",
    "GSP31bhgank_u:350": " * tadakṣapitakaluṣakṣapaṇārthaṃ japaḥ kartavyaḥ // GkT_1.6ab:82",
    "GSP31bhgank_u:351": " * tṛtīyacaturthayor anyatarasmin brahmaṇi prayatnaniruddhaṃ cittaṃ sampūrṇākṣarānubodhena tadarthānubodhena vā punaḥ punaḥ saṃcārayed iti //",
    "GSP31bhgank_u:352": " * evaṃ ca prāyaścittāntaram utsūtratvān na kartavyam iti // GkT_1.6ab:84",
    "GSP31bhgank_u:353": " * nanu ca trikasya kaluṣanivṛttyartham evābhidhānaṃ vyabhicārāntareṣu punaḥ kiṃ prāyaścittam // GkT_1.6ab:85",
    "GSP31bhgank_u:354": " * na caitad vācyaṃ yater apramattasya sarvadaiva saṃyatatvād asambhavī vyabhicāra iti kāmādivyabhicāreṇa samānatvāt trikasyāpy anārambhaprasaṅgo vā // GkT_1.6ab:86",
    "GSP31bhgank_u:355": " * kiṃ cādharmasāmarthyād viduṣo 'pi vyabhicārasambhavāt // GkT_1.6ab:87",
    "GSP31bhgank_u:356": " * uktaṃ ca hriyate budhyamāno 'pi ityādi // GkT_1.6ab:88",
    "GSP31bhgank_u:357": " * hiṃsāyāś cāvaśyaṃbhāvitvāt // GkT_1.6ab:89",
    "GSP31bhgank_u:358": " * uktaṃ hi /",
    "GSP31bhgank_u:359": " * ahṇā rātryā ca yāñ jantūn nihanty ajñānato yatiḥ /",
    "GSP31bhgank_u:360": " * teṣāṃ snātvā viśuddhyarthaṃ prāṇāyāmān ṣaḍ ācaret // GkT_1.6ab:90",
    "GSP31bhgank_u:361": " * pratidinam ity arthaḥ // GkT_1.6ab:91",
    "GSP31bhgank_u:362": " * atraike sarvavyabhicāreṣu trikam eva kartavyam iti manyante // GkT_1.6ab:92",
    "GSP31bhgank_u:363": " * vayaṃ tu paśyāmaḥ kaluṣanivṛttyartham eva trikaṃ kartavyam // GkT_1.6ab:93",
    "GSP31bhgank_u:364": " * bhāṣyasyāpi tathaiva śrutatvān nādṛṣṭārtham adṛṣṭaśuddheś cāniścayāt trikānuparamaprasaṅgaḥ",
    "GSP31bhgank_u:365": " syāt tasmāt kaluṣanivṛttau pūrvakṛtādharmakṣapaṇavad vyabhicārakṛtādharmakṣapaṇārtham",
    "GSP31bhgank_u:366": " api vidhyācaraṇam eva kartavyam // GkT_1.6ab:94",
    "GSP31bhgank_u:367": " * tathā ca sūtraṃ bhūyas tapaś caret iti // GkT_1.6ab:95",
    "GSP31bhgank_u:368": " * manur apy āha /",
    "GSP31bhgank_u:369": " * yat kiṃcid enaḥ kurvanti vāṅmanomūrtibhir janāḥ /",
    "GSP31bhgank_u:370": " * tat sarvaṃ nirṇudanty āśu tapasaiva tapodhanāḥ // GkT_1.6ab:96",
    "GSP31bhgank_u:371": " * mahāpātakinaś caiva śeṣāś cākāryakāriṇaḥ /",
    "GSP31bhgank_u:372": " * tapasaiva sutaptena mucyante kilbiṣāt tataḥ // GkT_1.6ab:97",
    "GSP31bhgank_u:373": " * tathā śrīmadbhāṣyakṛtāpi jñāpakam uktam /",
    "GSP31bhgank_u:374": " * tapobhir āryā nirṇudanti pāpaṃ dhyānopayogāt kṣapayanti puṇyam /",
    "GSP31bhgank_u:375": " * te nirmalās tattvavido viśuddhā gacchanti mokṣaṃ hy ubhayor abhāvāt // GkT_1.6ab:98",
    "GSP31bhgank_u:376": " * na cāyaṃ niyamaḥ puṇyakṣaya eva dhyānāt kiṃtu pāpakṣayo 'pi // GkT_1.6ab:99",
    "GSP31bhgank_u:377": " * yataḥ tatraiva jñāpakāntaram uktam // GkT_1.6ab:100",
    "GSP31bhgank_u:378": " * sarvaṃ dahati dhyānena puṇyapāpakriyāśrayam /",
    "GSP31bhgank_u:379": " * puṇyapāpaphale dagdhe svāmī tasya na vidyate // GkT_1.6ab:101",
    "GSP31bhgank_u:380": " * iti // GkT_1.6ab:102",
    "GSP31bhgank_u:381": " * evaṃ tarhy anarthakaṃ vidhyanuṣṭhānam iti cen nānena vidhinā rudrasamīpaṃ gatveti pravacanād vidhyanuṣṭhānavikalasya yogānuṣṭhānasāmarthyābhāvāt",
    "GSP31bhgank_u:382": " * tathā cānyatrāpy uktam /",
    "GSP31bhgank_u:383": " * dharmaḥ prayatnataḥ kāryo yoginā tu viśeṣataḥ /",
    "GSP31bhgank_u:384": " * nāsti dharmād ṛte yoga iti yogavido viduḥ iti // GkT_1.6ab:104",
    "GSP31bhgank_u:385": " * tasmād upasparśanādibhiḥ prasannaṃ cittaṃ kṛtvā sarvasyādharmasya kṣapaṇārthaṃ vidhiyogānuṣṭhānam evātyantādyabhiyogena kartavyaṃ na prāyaścittāntaram iti // GkT_1.6ab:105",
    "GSP31bhgank_u:386": " * tathā daśāhiṃsādayo yamāś caryānugrāhakā yadā tadā vidhyantarbhūtā yadā tu yogakriyānugrāhakās tadā yogāntarbhūtā iti // GkT_1.6ab:106",
    "GSP31bhgank_u:387": " * tatra vākkāyamanobhiḥ paraduḥkhānutpādanam ahiṃsā indriyasaṃyamo brahmacaryaṃ dharmasādhanānaṅgavacanapratiṣedhaḥ",
    "GSP31bhgank_u:388": " satyaṃ varṇāśramibhiḥ saha dṛṣṭārthasaṃgatipratiṣedho 'saṃvyavahāraḥ dharmasādhanāṅgād",
    "GSP31bhgank_u:389": " abhyadhikasya nyāyato 'py asvīkaraṇam anyāyatas tu dharmasādhanāṅgasyāpy asvīkaraṇaṃ",
    "GSP31bhgank_u:390": " cāsteyaṃ parair apakṛtasyāpy amlānacittatvam akrodhaḥ vākkāyamanobhir gurau hitabhāvenaiva",
    "GSP31bhgank_u:391": " vartanaṃ guruśuśrūṣā kāyāntaḥkaraṇātmaśuddhiḥ śaucaṃ svavṛttyaivopārjitānnasya vidhiyogānuṣṭhānāvirodhenābhyavaharaṇam",
    "GSP31bhgank_u:392": " āhāralāghavam // GkT_1.6ab:107",
    "GSP31bhgank_u:393": " * aṣṭau grāsā muner iti kecit tan neṣṭaṃ vidhiyogānuṣṭhānavirodhaprasaṅgāt // GkT_1.6ab:108",
    "GSP31bhgank_u:394": " * savyañjanāśanodakābhyāṃ koṣṭhasya bhāgatrayaṃ pūrayitvā caturthaṃ bhāgaṃ vāyoḥ saṃcaraṇārtham avaśeṣayed ity anye // GkT_1.6ab:109",
    "GSP31bhgank_u:395": " * tad iṣṭam evāvirodhāt // GkT_1.6ab:110",
    "GSP31bhgank_u:396": " * atra ca pañcavidhabhaikṣābhidhāyakaṃ vākyaṃ caren mādhukarīm ityādy avirodhena vyākhyeyam // GkT_1.6ab:111",
    "GSP31bhgank_u:397": " * yathāvihitavidhiyogānuṣṭhāne satatam evodyamo 'pramādaḥ // GkT_1.6ab:112",
    "GSP31bhgank_u:398": " * ayaṃ ca pradhānabhūto yamaḥ // GkT_1.6ab:113",
    "GSP31bhgank_u:399": " * tathā coktam /",
    "GSP31bhgank_u:400": " * yatidharmasya sadbhāvaḥ śrūyatāṃ guṇadoṣataḥ /",
    "GSP31bhgank_u:401": " * apramādāt parā siddhiḥ pramādān narakaṃ dhruvam // GkT_1.6ab:114",
    "GSP31bhgank_u:402": " * iti /",
    "GSP31bhgank_u:403": " * vāso 'pi jñānotpādanadvāreṇa caryānugrāhakatvād guṇavidhir eveti // GkT_1.6ab:115",
    "GSP31bhgank_u:404": " * cittadvāreṇeśvarasambandhaḥ puruṣasya yogaḥ // GkT_1.6ab:116",
    "GSP31bhgank_u:405": " * sa dvividhaḥ kriyālakṣaṇaḥ kriyoparamalakṣaṇaś ceti // GkT_1.6ab:117",
    "GSP31bhgank_u:406": " * tatra kriyālakṣaṇo japayantraṇadhāraṇadhyānasmaraṇātmaka iti // GkT_1.6ab:118",
    "GSP31bhgank_u:407": " * vakṣyāmaḥ // GkT_1.6ab:119",
    "GSP31bhgank_u:408": " * kriyoparamalakṣaṇo 'py atigatyādiśabdavācya iti // GkT_1.6ab:120",
    "GSP31bhgank_u:409": " * śāstrāntaroktapadārthebhyo 'mīṣām atiśayābhidhānaṃ viśeṣaḥ // GkT_1.6ab:121",
    "GSP31bhgank_u:410": " * tathāhi śāstrāntare duḥkhanivṛttir eva duḥkhāntaḥ iha tu paramaiśvaryaprāptiś ca // GkT_1.6ab:122",
    "GSP31bhgank_u:411": " * tathānyatrābhūtvā bhāvi kāryam iha tu nityaṃ paśvādi // GkT_1.6ab:123",
    "GSP31bhgank_u:412": " * tathānyatrāsvatantraṃ pradhānādi kāraṇam iha tu svatantro bhagavān eva // GkT_1.6ab:124",
    "GSP31bhgank_u:413": " * tathānyatra kaivalyābhyudayaphalo yogaḥ iha tu paramaduḥkhāntaphalaḥ // GkT_1.6ab:125",
    "GSP31bhgank_u:414": " * tathānyatrāvartakaḥ svargādiphalo vidhir iha tv anāvartako rudrasamīpādiphala iti // GkT_1.6ab:126",
    "GSP31bhgank_u:415": " * padārthānāṃ samāptisaṃhāras tatra duḥkhakāryakāraṇavidhīnām iti śabdena samāptir uktā // GkT_1.6ab:127",
    "GSP31bhgank_u:416": " * yogasya tu tvāśabdeneti // GkT_1.6ab:128",
    "GSP31bhgank_u:417": " * samāptānāṃ niḥśeṣīkaraṇārthaṃ prāsaṅgikasaṃśayanivṛttyarthaṃ ca dharmāntarābhidhānaṃ nigamanam // GkT_1.6ab:129",
    "GSP31bhgank_u:418": " * pratijñātārthena sahaikavākyatvakhyāpanārtham ity anye // GkT_1.6ab:130",
    "GSP31bhgank_u:419": " * tad evaṃ vidhiyogayoḥ kāryāntarbhāve 'pi atiprayojanavaśāt pṛthagabhidhānaṃ kṛtvā pañcānām eva samāsādaya uktā ity ataḥ pañcaiva padārthā ucyante // GkT_1.6ab:131",
    "GSP31bhgank_u:420": " * anye tu padārthabhedam anyathā varṇayanti // GkT_1.6ab:132",
    "GSP31bhgank_u:421": " * tattvaṃ guṇo bhāva iti // GkT_1.6ab:133",
    "GSP31bhgank_u:422": " * tatra yad anāśritaṃ tat tattvam // GkT_1.6ab:134",
    "GSP31bhgank_u:423": " * tac ca viṃśatibhedam // GkT_1.6ab:135",
    "GSP31bhgank_u:424": " * pañca pṛthivyādīni trayodaśendriyāṇi paśuḥ kāraṇaṃ ceti // GkT_1.6ab:136",
    "GSP31bhgank_u:425": " * tattvavṛttayaḥ bhāvāśrayā guṇās tatra pṛthivyādiṣu yathāsambhavaṃ rūparasagandhasparśaśabdāḥ pañcaiva vartante // GkT_1.6ab:137",
    "GSP31bhgank_u:426": " * indriyatattvāni tu nirguṇāni // GkT_1.6ab:138",
    "GSP31bhgank_u:427": " * paśuṣu sapta guṇā vartante paśutvadharmādharmacittavidyāprayatnecchālakṣaṇāḥ // GkT_1.6ab:139",
    "GSP31bhgank_u:428": " * sukhādīnāṃ tu tadvikāratvāt tadantarbhāva eva mṛdvikāravat // GkT_1.6ab:140",
    "GSP31bhgank_u:429": " * kāraṇe trayo guṇāḥ kāmārthitvavipratvākhyā iti dharmibhyo 'nyānanyatvenānirvacanīyāḥ // GkT_1.6ab:141",
    "GSP31bhgank_u:430": " * sattvaguṇānāṃ dharmā bhāvā ity ucyante // GkT_1.6ab:142",
    "GSP31bhgank_u:431": " * tadvicāraś ca satkāryavicāre kṛte iti neha kriyate // GkT_1.6ab:143",
    "GSP31bhgank_u:432": " * tad evaṃ kāraṇādiniścayajñānaṃ prathamo lābha iti // GkT_1.6ab:144",
    "GSP31bhgank_u:433": " * dvitīyaṃ lābham āha tapaḥ iti // GkT_1.6ab:145",
    "GSP31bhgank_u:434": " * bhasmasnānādividhijanito dharmas tapa ity ucyate // GkT_1.6ab:146",
    "GSP31bhgank_u:435": " * tasyotpādo rakṣaṇādiliṅgād api niścīyate // GkT_1.6ab:147",
    "GSP31bhgank_u:436": " * adharmataskareṇa sanmārgād apahriyamāṇaḥ sādhakaḥ purapālasthānīyena dharmeṇa rakṣyate // GkT_1.6ab:148",
    "GSP31bhgank_u:437": " * avasthānād avasthāntaragamanaṃ gatiḥ // GkT_1.6ab:149",
    "GSP31bhgank_u:438": " * vihitānuṣṭhāna eva saṃtoṣaḥ prītiḥ // GkT_1.6ab:150",
    "GSP31bhgank_u:439": " * lābhasambandhaḥ prāptiḥ // GkT_1.6ab:151",
    "GSP31bhgank_u:440": " * yadbalena vidhiyogābhiniviṣṭasya cittaṃ rambhādīnāṃ gītavādyādibhir api kṣobhayituṃ na śakyate tanmāhātmyaṃ dharmaśaktir ity arthaḥ // GkT_1.6ab:152",
    "GSP31bhgank_u:441": " * atigatisāyujyasthitiśabdā niṣṭhāyogaparyāyāḥ // GkT_1.6ab:153",
    "GSP31bhgank_u:442": " * yasmin sati padārthāḥ sādhakasyādhyakṣopalabdhiyogyā bhavanti sa prakāśaḥ dvividhaḥ parāparabhedāt // GkT_1.6ab:154",
    "GSP31bhgank_u:443": " * tatra yena vidhiyogasādhanāni samyag vivecayati dhyeyatattve brahmaṇi ca svaṃ cittaṃ samāhitaṃ cyutaṃ ca cyavamānaṃ ca lakṣayati so 'paraḥ prakāśaḥ // GkT_1.6ab:155",
    "GSP31bhgank_u:444": " * yena tu sthāpanāvasare sarvatattvāni saguṇadharmāṇy ānantyena dṛṣṭvā yojyāyojyabhāvena vivecayati sa para iti // GkT_1.6ab:156",
    "GSP31bhgank_u:445": " * viṣayiṇām iṣṭaviṣayeṣv ivānicchato 'pi rudre cittavṛttipravāhaḥ samīpaṃ tad evātyantotkarṣāpannaṃ devanityatvam ity etat sarvaṃ dharmajñāpakatvenoktam iti // GkT_1.6ab:157",
    "GSP31bhgank_u:446": " * tṛtīyaṃ lābham āha // GkT_1.6ab:158",
    "GSP31bhgank_u:447": " * atha nityatvam iti // GkT_1.6ab:159",
    "GSP31bhgank_u:448": " * athetyānantarye tapo'nantaraṃ yad deve bhāvābhyāsalakṣaṇaṃ nityatvaṃ tṛtīyo lābhaḥ sa ucyate // GkT_1.6ab:160",
    "GSP31bhgank_u:449": " * na tu nityayuktatety arthaḥ // GkT_1.6ab:161",
    "GSP31bhgank_u:450": " * avyucchinnapravāho nityatvam atrābhipretaṃ yathā nityapravāhā gaṅgetī // GkT_1.6ab:162",
    "GSP31bhgank_u:451": " * caturthaṃ lābham āha sthitir iti // GkT_1.6ab:163",
    "GSP31bhgank_u:452": " * doṣahetujālebhyaś chinnasya mūlākhyānivṛttau cittasya rudre 'vasthānam atyantaniścalatvaṃ sthitir ucyate // GkT_1.6ab:164",
    "GSP31bhgank_u:453": " * tatsamakālaṃ yogino 'saṅgitvādīni nava lakṣaṇāni bhavanti // GkT_1.6ab:165",
    "GSP31bhgank_u:454": " * tatra lakṣyamāṇasya saṅgasyātyantavyāvṛttir asaṅgitvam // GkT_1.6ab:166",
    "GSP31bhgank_u:455": " * kevalarudratattvāvasthiticittattvaṃ yogitvam // GkT_1.6ab:167",
    "GSP31bhgank_u:456": " * anurudhyamānacittavṛttitvaṃ nityātmatvam // GkT_1.6ab:168",
    "GSP31bhgank_u:457": " * aprādurbhāvicittatvam ajatvam // GkT_1.6ab:169",
    "GSP31bhgank_u:458": " * paramasamatā maitratvam // GkT_1.6ab:170",
    "GSP31bhgank_u:459": " * śarīrādiviyuktatvam ekatvam // GkT_1.6ab:171",
    "GSP31bhgank_u:460": " * sarvāśaṅkāsthānātikrāntatvaṃ kṣemitvam // GkT_1.6ab:172",
    "GSP31bhgank_u:461": " * bāhyādhyātmikakriyāśūnyatvaṃ niṣkriyatvam // GkT_1.6ab:173",
    "GSP31bhgank_u:462": " * samastacintārahitatvaṃ vītaśokatvam ity etāni lakṣaṇāny asya yogasyātyantotkṛṣṭatvapratipādanārtham uktāni // GkT_1.6ab:174",
    "GSP31bhgank_u:463": " * pañcamaṃ lābham āha siddhiś ca iti // GkT_1.6ab:175",
    "GSP31bhgank_u:464": " * siddhiḥ pūrvavyākhyātā // GkT_1.6ab:176",
    "GSP31bhgank_u:465": " * sānumānād apy avagamyate // GkT_1.6ab:177",
    "GSP31bhgank_u:466": " * nirupacaritā muktātmānaḥ paramaiśvaryopetāḥ puruṣatve sati samastaduḥkhabījarahitatvān maheśvaravat // GkT_1.6ab:178",
    "GSP31bhgank_u:467": " * parābhipretā muktātmānaḥ paramaiśvaryavikalatvād asmadādivad iti // GkT_1.6ab:179",
    "GSP31bhgank_u:468": " * cakāro nyūnādhikavyavacchedasūcakaḥ // GkT_1.6ab:180",
    "GSP31bhgank_u:469": " * pañcamīti lābhānāṃ pañcatvopasaṃhārārtham iti // GkT_1.6ab:181",
    "GSP31bhgank_u:470": " * athaite lābhāḥ kiṃ deśaniyamena prāptavyā yathā brahmacārigṛhasthavānaprasthabhikṣubhir",
    "GSP31bhgank_u:471": " vidyāprajātayogākhyā lābhāḥ kiṃ vā deśāniyamenāpi pañcaviṃśatitattvajñena kaivalyavad",
    "GSP31bhgank_u:472": " iti // GkT_1.6ab:182",
    "GSP31bhgank_u:473": " * ucyate // GkT_1.6ab:183",
    "GSP31bhgank_u:474": " * deśaniyamena // GkT_1.6ab:184",
    "GSP31bhgank_u:475": " * yatas tadartham idam āha // GkT_1.6ab:185]",
    "GSP31bhgank_u:476": " gurujanaguhādeśaḥ śmaśānaṃ rudra eva ca // Gk_1.6 * [",
    "GSP31bhgank_u:477": " * ārṣatvād vā yathāśrute 'py adoṣaḥ // GkT_1.6cd:1",
    "GSP31bhgank_u:478": " * guruḥ pūrvoktas tadājñayāvatiṣṭhamānas tadāśrito bhavati yathā grāmaṇyam āśrito grāma iti // GkT_1.6cd:2",
    "GSP31bhgank_u:479": " * tatrādidharmāvasthasya tāvadāyatane vāsa ityatrāyatanaśabdo gurāv eva draṣṭavyo liṅgakartetyādijñāpakādupacārād vā pañcaśabdavat // GkT_1.6cd:3",
    "GSP31bhgank_u:480": " * yadyapyāyatanasūtre pratiṣedhaḥ śrūyate tathāpi deśaprastāve gururabhipreta evācāryo loka ityādi jñāpakābhyanujñānāt // GkT_1.6cd:4",
    "GSP31bhgank_u:481": " * ata eva gūḍhavratopadeśādāyatane vāsa ityatrāyatanaśabdo jane vivakṣito maryādayāyatanāditi kṛtvā baddhasya rudrasya hi śivāyatanavāsānupapatteḥ",
    "GSP31bhgank_u:482": " * yadāpi vāsastadāpi janādhīna evetyato dvitīyāvasthasya jana eva deśaḥ // GkT_1.6cd:6",
    "GSP31bhgank_u:483": " * janaśabdenātra dharmādharmajananādhikṛtā varṇāśramino 'bhidhīyanta iti // GkT_1.6cd:7",
    "GSP31bhgank_u:484": " * tṛtīyāvasthasya guhā deśaḥ // GkT_1.6cd:8",
    "GSP31bhgank_u:485": " * guhāgrahaṇaṃ sūtrārthopalakṣaṇārtham ataḥ śūnyāgāraguhayoranyataraṃ vyāsaṅgādidoṣavarjitaṃ yatprāpyate tatra vastavyam // GkT_1.6cd:9",
    "GSP31bhgank_u:486": " * deśagrahaṇaṃ tatrāvasthānamātreṇa guhāyā deśatvajñāpanārthaṃ na tu gurujanavat tadāyattatveneti // GkT_1.6cd:10",
    "GSP31bhgank_u:487": " * caturthāvasthasya śmaśānadeśaḥ // GkT_1.6cd:11",
    "GSP31bhgank_u:488": " * śmaśānaṃ ca prasiddhameva grāhyam // GkT_1.6cd:12",
    "GSP31bhgank_u:489": " * tasya ca na guhāvaddeśatvaṃ kiṃ tv ā dehapātāt tatraivānirgacchatā stheyam ityayaṃ viśeṣaḥ // GkT_1.6cd:13",
    "GSP31bhgank_u:490": " * pañcamāvasthasya deśo rudraḥ // GkT_1.6cd:14",
    "GSP31bhgank_u:491": " * rudro bhagavānmaheśvaraḥ // GkT_1.6cd:15",
    "GSP31bhgank_u:492": " * prāgapi rudrāyattatvāt sādhakasya rudro'styeva deśastathāpi prāganyavyapadeśo 'pyasti",
    "GSP31bhgank_u:493": " sāmprataṃ punaḥ śarīrādirahitasya sarvadeśavikalatvād avadhāraṇaṃ karoti rudra eveti // GkT_1.6cd:16",
    "GSP31bhgank_u:494": " * caśabdo nyūnādhikavyavacchedaka iti // GkT_1.6cd:17",
    "GSP31bhgank_u:495": " * atha kimetaddeśāvasthitimātreṇaivaite lābhāḥ prāpyante kalpavṛkṣadeśāvasthitivat // GkT_1.6cd:18",
    "GSP31bhgank_u:496": " * ucyate // GkT_1.6cd:19",
    "GSP31bhgank_u:497": " * na // GkT_1.6cd:20",
    "GSP31bhgank_u:498": " * kiṃ tarhi deśabhedavadupāyabhedo 'pyasti // GkT_1.6cd:21",
    "GSP31bhgank_u:499": " * yatas tatpratipādanārtham āha // GkT_1.6cd:22]",
    "GSP31bhgank_u:500": " vāsaścaryā japadhyānaṃ sadārudrasmṛtistathā /",
    "GSP31bhgank_u:501": " prasādaścaiva lābhānāmupāyāḥ pañca niścitāḥ // Gk_1.7 * [",
    "GSP31bhgank_u:502": " * grahaṇadhāraṇohāpohavijñānavacanakriyāyathānyāyābhiniveśānāṃ vāsa iti saṃjñā tāntrikī śiṣṭaiḥ kṛtā // GkT_1.7:1",
    "GSP31bhgank_u:503": " * tatra sakṛduccāritavākyasya samyagarthapratipattisāmarthyaṃ grahaṇam // GkT_1.7:2",
    "GSP31bhgank_u:504": " * gṛhītasya cirakālavyavadhāne'pi smaraṇasāmarthyaṃ dhāraṇam // GkT_1.7:3",
    "GSP31bhgank_u:505": " * ekadeśaśravaṇāt tannyāyenāpūrvārthapratipattisāmarthyamūhaḥ // GkT_1.7:4",
    "GSP31bhgank_u:506": " * ācāryadeśīyairuktārthānāṃ yuktāyuktapravibhāgena pratipattityāgasāmarthyam apohaḥ // GkT_1.7:5",
    "GSP31bhgank_u:507": " * śrutasyārthasyānekadhāvicāraṇe parapratipādane ca sāmarthyaṃ vijñānam // GkT_1.7:6",
    "GSP31bhgank_u:508": " * vyāhatapunaruktādidoṣarahitaṃ vākyaṃ vacanam // GkT_1.7:7",
    "GSP31bhgank_u:509": " * nirduṣṭaśabdoccāraṇenācāryaṃ paritoṣayato mithyājñānamalanivṛttau vidyābhivyaktir bhavati // GkT_1.7:8",
    "GSP31bhgank_u:510": " * tathotthānapratyutthānādikā gurau paricaryā kriyetyuktā // GkT_1.7:9",
    "GSP31bhgank_u:511": " * yuktyāpi pūrvottarāviruddhaśāstrārthaparyālocane tadarthānuṣṭhānārthamatiyatno yathā nyāyābhiniveśaḥ // GkT_1.7:10",
    "GSP31bhgank_u:512": " * tathā coktam /",
    "GSP31bhgank_u:513": " * pūrvottarāvirodhena vākyārthaṃ hy avicālitam /",
    "GSP31bhgank_u:514": " * yastarkeṇānusaṃdhatte sa dharmaṃ veda netaraḥ // GkT_1.7:11",
    "GSP31bhgank_u:515": " * dharmasyopāyaḥ caryā // GkT_1.7:12",
    "GSP31bhgank_u:516": " * bhasmasnānādir mūḍhāntaḥ kriyāsamūhaścaryetyucyate // GkT_1.7:13",
    "GSP31bhgank_u:517": " * sā ca tryaṅgā dānayāgatāpāṅgeti // GkT_1.7:14",
    "GSP31bhgank_u:518": " * pañcasu pavitreṣvāvartyamāneṣu daśabhirnamaskāraiḥ parameśvarāyātmasamarpaṇaṃ dānam // GkT_1.7:15",
    "GSP31bhgank_u:519": " * tadevātidānam anāvṛttiphalatvāt // GkT_1.7:16",
    "GSP31bhgank_u:520": " * anyattu kudānam āvṛttiphalatvād iti // GkT_1.7:17",
    "GSP31bhgank_u:521": " * parameśvaraniyogābhisaṃdhinā bhasmasnānādikriyāṇāṃ yathāvihitakaraṇaṃ yāgaḥ // GkT_1.7:18",
    "GSP31bhgank_u:522": " * sa evātiyāgo 'nyastu kuyāgaḥ pūrvoktahetudvayāt // GkT_1.7:19",
    "GSP31bhgank_u:523": " * svavidhyabhiniviṣṭasyaiva trividhaduḥkhopanipāte sati anupāyataḥ pratīkāramakurvataḥ sahiṣṇutvaṃ tāpaḥ // GkT_1.7:20",
    "GSP31bhgank_u:524": " * sa evātitāpo'nyattu kutāpa iti // GkT_1.7:21",
    "GSP31bhgank_u:525": " * sā tryaṅgāpi caryā dvividhā vrataṃ dvārāṇi ceti // GkT_1.7:22",
    "GSP31bhgank_u:526": " * tatra snānaśayanopahārajapapradakṣiṇāni vratam dharmaniṣpattyadharmocchedārthaṃ prādhānyena kriyamāṇatvāt // GkT_1.7:23",
    "GSP31bhgank_u:527": " * dvārāṇi tu krāthanaspandanamandanaśṛṅgāraṇāpitatkaraṇāpi tadbhāṣaṇāni // GkT_1.7:24",
    "GSP31bhgank_u:528": " * apamānaparibhavaparivādaniṣpādanadvāreṇa pūrvotpannayor dharmādharmayor āyavyayanimittatvāditi kramaḥ svarūpaṃ caiṣāṃ bhāṣya eva prapañcitam",
    "GSP31bhgank_u:529": " * tadanusāreṇa śiṣyahitārthaṃ mayāpi leśataḥ pradarśyate // GkT_1.7:26",
    "GSP31bhgank_u:530": " * prāgādityodayāt ghaṭikādvayaṃ pūrvāhṇasaṃdhyā // GkT_1.7:27",
    "GSP31bhgank_u:531": " * sā tridevatā // GkT_1.7:28",
    "GSP31bhgank_u:532": " * prathamā brāhmī madhyamā vaiṣṇavī antyā raudrī // GkT_1.7:29",
    "GSP31bhgank_u:533": " * tatra pūrvasaṃdhyayoḥ śaucaṃ kṛtvā bhasma saṃskartavyam // GkT_1.7:30",
    "GSP31bhgank_u:534": " * kartṛkārakādidoṣarahitaṃ śuklādiguṇayuktaṃ ca bhasmārjitaṃ śivadakṣiṇamūrtau mantraiḥ",
    "GSP31bhgank_u:535": " saṃskṛtya pradakṣiṇaṃ ca dattvā sūryarūpiṇaṃ bhagavantaṃ locanatrayeṇa prasannadṛṣṭyā",
    "GSP31bhgank_u:536": " bhasma paśyantaṃ dhyāyet // GkT_1.7:31",
    "GSP31bhgank_u:537": " * tadanu cācāryāya śivatattvānurañjitadṛṣṭaye jyeṣṭhabhrātre vā nivedayet // GkT_1.7:32",
    "GSP31bhgank_u:538": " * tadanv ekānte śucau pradeśe jantusthāvarahīne pañca pavitrāṇyāvartayataiva stheyaṃ",
    "GSP31bhgank_u:539": " raudrasavanaṃ yāvattato bhagavantaṃ praṇamya tvadājñāṃ karomītyabhisaṃdhāya japannaivāpādatalamastakaṃ",
    "GSP31bhgank_u:540": " yāvat prabhūtena bhasmanāṅgaṃ pratyaṅgaṃ ca prayatnātiśayena nighṛṣya nighṛṣya snānamācared",
    "GSP31bhgank_u:541": " ityevaṃ madhyāhnāparāhṇasaṃdhyayor apīti // GkT_1.7:33",
    "GSP31bhgank_u:542": " * etāvadatra viśiṣyate // GkT_1.7:34",
    "GSP31bhgank_u:543": " * madhyāhne prathamā brāhmī madhye mastakoparisthite ravau raudrī tadante vaiṣṇavī arkāstasamayottaratra prathamā raudrī tadanu vaiṣṇavī tadante brāhmī ceti // GkT_1.7:35",
    "GSP31bhgank_u:544": " * sarvatra raudrasavanameva snānakālaḥ // GkT_1.7:36",
    "GSP31bhgank_u:545": " * evaṃ snānaṃ nirvartya japann evāyatanaṃ gatvā śivaṃ bhaktyatiśayena praṇamya snānaṃ nivedya ca śanairgarbhagṛhaṃ praviśet // GkT_1.7:37",
    "GSP31bhgank_u:546": " * tadanu mūrtidakṣiṇe deśe jānunī pātayitvā hṛdi cāñjaliṃ baddhvā mūrtisthaṃ sākṣādiva śivaṃ paśyan yadyanivṛttapratyāhārastadā gatamātra eva hasitaṃ kuryādityeke // GkT_1.7:38",
    "GSP31bhgank_u:547": " * vayaṃ tu paśyāmo'bhigamya ca yatpūrvaṃ japatītyādi bhāṣyasyārtho yadi vicāryate",
    "GSP31bhgank_u:548": " tadāvaśyaṃ gatvā saṃyatātmanottarābhimukhena pratyāhāraviśeṣārthaṃ japtavyaṃ japtvā",
    "GSP31bhgank_u:549": " tu śivadhyānāsakta evāṭṭahāsaṃ punaḥ punaḥ kuryāt // GkT_1.7:39",
    "GSP31bhgank_u:550": " * tadanu gītam ārabhya gāyann evottiṣṭhet // GkT_1.7:40",
    "GSP31bhgank_u:551": " * tato gītasahitameva nṛtyaṃ kuryāt // GkT_1.7:41",
    "GSP31bhgank_u:552": " * tatrādau gītaṃ parisamāpya paścānnṛtyaṃ samāpayet // GkT_1.7:42",
    "GSP31bhgank_u:553": " * tadanu pūrvoktavidhinopaviśya śivaṃ dhyāyanneva huḍukkāraṃ kṛtvā namaskāraṃ kuryāttadanu japamiti // GkT_1.7:43",
    "GSP31bhgank_u:554": " * atra japanamaskārau mānasāv eva nṛtyaṃ kāyikameva hasitagītahuḍukkārā vācikā eveti niyama iṣṭaḥ // GkT_1.7:44",
    "GSP31bhgank_u:555": " * tatra dīrghocchvāsatrayaṃ yāvaddhasitaṃ daṇḍakatrirāvartanaṃ yāvadgītanṛtye gambhīrahuḍukkāratrayaṃ",
    "GSP31bhgank_u:556": " ṣaṣṭi namaskārān pañcapavitrāṇāṃ trir āvartanaṃ kuryādityāha bhagavānācāryaḥ svāmī",
    "GSP31bhgank_u:557": " mama yenāhamajñānārṇavāduttāritaḥ // GkT_1.7:45",
    "GSP31bhgank_u:558": " * ṭīkākārāstu sarvam ā paritoṣāt kartavyamityevaṃ pratipannāḥ // GkT_1.7:46",
    "GSP31bhgank_u:559": " * tadevaṃ nirvartyopahāraṃ dhyāyannīśaṃ hasitagītanṛtyahuḍukkāranamaskārajapyaiḥ",
    "GSP31bhgank_u:560": " ṣaḍaṅgopahāraṃ bhagavanmahādeva yuṣmadanujñayā nirvartitavān aham avabhṛthasnānaṃ",
    "GSP31bhgank_u:561": " ca kariṣyāmītyevaṃ nivedayet // GkT_1.7:47",
    "GSP31bhgank_u:562": " * tato niṣkramyeśaṃ praṇamya praṇāmāntaṃ pradakṣiṇatrayaṃ japann eva śanaiḥ kuryāt // GkT_1.7:48",
    "GSP31bhgank_u:563": " * tato'vabhṛthasnānaṃ kṛtvā bhagavaṃllakulīśādīn rāśīkarāntāṃśca tīrthakarānanukrameṇa yathāvadbhaktyā namaskuryāt tadanu pradakṣiṇamekamiti",
    "GSP31bhgank_u:564": " * anyadā tu yāvadicchaṃ pradakṣiṇaṃ japann eva kuryāt pañcamantrajapastu kevalo'pi dharmahetur iti // GkT_1.7:50",
    "GSP31bhgank_u:565": " * athāyatanasaṃdhinaṃ deśaṃ divā parigṛhītasthāvarādidoṣavarjitatvena suparīkṣitaṃ saṃdhyāvasāne vastrāntādimṛdupavitreṇa vivecya bhasmanaiva śuciṃ kuryāt // GkT_1.7:51",
    "GSP31bhgank_u:566": " * tadanu tatropaviśya vidhyabhiniviṣṭas tāvat tiṣṭhed yāvad atinidrābhibhūtaḥ śrāntaśca bhavati // GkT_1.7:52",
    "GSP31bhgank_u:567": " * tataḥ punarutthāya vivecayet // GkT_1.7:53",
    "GSP31bhgank_u:568": " * tadanu mantraiḥ saṃskṛtya bhasma prabhūtaṃ prastaret // GkT_1.7:54",
    "GSP31bhgank_u:569": " * tatastatra pañca mantrānāvartayanneva svapet punarutthāyānenaiva vidhinā svapedyenāśveva śuddhivṛddhī bhavataḥ // GkT_1.7:55",
    "GSP31bhgank_u:570": " * suptasyāpi prāṇātyaye cātigatiḥ syādanyathā vidhibhraṣṭasya saṃsārāpattir eveti // GkT_1.7:56",
    "GSP31bhgank_u:571": " * evaṃ prathamāvasthāyāṃ vidhim anuṣṭhāya yadā khalu prāptajñānaḥ prakṣīṇakaluṣaḥ",
    "GSP31bhgank_u:572": " kṛtābhyanujñaśca bhavati tadāvasthāntaraṃ gatvā raṅgavadavasthiteṣu janeṣu madhye",
    "GSP31bhgank_u:573": " naṭavadavasthito vivecya vivecya krāthanādīni kuryāt // GkT_1.7:57",
    "GSP31bhgank_u:574": " * tatrāsuptasyeva suptaliṅgapradarśanaṃ krāthanaṃ vāyvabhibhūtasyeva śarīrāvayavānāṃ kampanaṃ spandanam upahatapādendriyasyeva gamanaṃ mandanam",
    "GSP31bhgank_u:575": " * yauvanasampannāṃ striyamavalokayan kāmukam ivātmānaṃ yair liṅgaiḥ pradarśayati",
    "GSP31bhgank_u:576": " tac chṛṅgāraṇaṃ kāryākāryavivekaśūnyasyeva lokaninditakaraṇam api tatkaraṇaṃ vyāhatāpārthakādiśabdoccāraṇam",
    "GSP31bhgank_u:577": " api tad bhāṣaṇam iti // GkT_1.7:59",
    "GSP31bhgank_u:578": " * na caiṣāṃ kramo niyamyate // GkT_1.7:60",
    "GSP31bhgank_u:579": " * kiṃtvapamānādiniṣpādakatvaṃ yena paribhavaṃ gacched ityupadeśād davāgnitulyatvenāpamānāder iṣṭatamatvād iti // GkT_1.7:61",
    "GSP31bhgank_u:580": " * evaṃ tarhi hiṃsāsteyādikaraṇaduṣṭaśabdoccāraṇaprasaṅgo'pi syād apamānādiniṣpādakatvād iti // GkT_1.7:62",
    "GSP31bhgank_u:581": " * nāpi tatkaraṇāpi tadbhāṣaṇo devāśeṣakriyāvyāptāvahiṃsādyavirodhajñāpanārthatvāt krāthanādyārambhasyeti /",
    "GSP31bhgank_u:582": " * devanityatve kastarhi upāya ityāha japadhyānam iti // GkT_1.7:63",
    "GSP31bhgank_u:583": " * tatra tṛtīyacaturthakasya mantrasyāvartanaṃ japaḥ // GkT_1.7:64",
    "GSP31bhgank_u:584": " * sa dvividhaḥ pratyāhāraphalaḥ samādhiphalaśceti // GkT_1.7:65",
    "GSP31bhgank_u:585": " * tatrādyaḥ pratyāhāraphalastanniṣpattau ca kriyamāṇo japaḥ samādhiphala iti // GkT_1.7:66",
    "GSP31bhgank_u:586": " * nanu cānyāsaktatve kriyamāṇo japaḥ saṃvatsaraśatenāpi na pratyāhāraṃ karotyapi tu doṣameva tasya janayatīti // GkT_1.7:67",
    "GSP31bhgank_u:587": " * satyam evametat // GkT_1.7:68",
    "GSP31bhgank_u:588": " * kiṃtu pratyāhāradvaividhyamiheṣṭaṃ parāparabhedāt // GkT_1.7:69",
    "GSP31bhgank_u:589": " * tatrāntaḥkaraṇapūrvako 'paraḥ // GkT_1.7:70",
    "GSP31bhgank_u:590": " * tatsahitena japena nirmalīkṛtaṃ cittaṃ prayatnanirapekṣamapi brahmaṇyevālātacakravad avatiṣṭhate yadā tadāsau paraḥ pratyāhāro japapūrvaka evāyam ityuktaḥ // GkT_1.7:71",
    "GSP31bhgank_u:591": " * sa hy anekajanmopārjitaṃ karma lakṣaṇamātreṇa dagdhvā dhyeyatattve cittaṃ stambhanikṣiptāyaḥkīlakavan niścalīkaroti // GkT_1.7:72",
    "GSP31bhgank_u:592": " * rudratattve sadṛśaścintāpravāho dhyānam // GkT_1.7:73",
    "GSP31bhgank_u:593": " * tad dvividhaṃ japapūrvakaṃ dhāraṇāpūrvakaṃ ca // GkT_1.7:74",
    "GSP31bhgank_u:594": " * tatra japapūrvakaṃ prasaṅgenaiva pūrvam uktaṃ dhāraṇāpūrvakaṃ tūcyate // GkT_1.7:75",
    "GSP31bhgank_u:595": " * nirālambanaṃ cittamamūḍhasya dhāraṇam // GkT_1.7:76",
    "GSP31bhgank_u:596": " * saṃhṛtamūrchādyavasthasyāpi cittaṃ vṛttālābhānnirālambanam astīti tannivṛttyartham amūḍhasyetyuktam // GkT_1.7:77",
    "GSP31bhgank_u:597": " * yo vidyānugṛhītayā buddhyā svaṃ cittaṃ nirālambanaṃ karoti so 'mūḍha ityucyate // GkT_1.7:78",
    "GSP31bhgank_u:598": " * tayā dhāraṇayā nirmalīkṛtaṃ cittaṃ rudratattve sthāpitaṃ sudīrghakālaṃ na cyavata",
    "GSP31bhgank_u:599": " ityanenaiva viśeṣeṇa pūrvadhyānāpekṣayedaṃ dhāraṇāsahitaṃ dhyānaṃ paramityuktaṃ śrīmadbhāṣyakṛtā",
    "GSP31bhgank_u:600": " paramayoginā // GkT_1.7:79",
    "GSP31bhgank_u:601": " * yadyapyeva dīkṣāprabhṛti cittaṃ nirmalīkartuṃ na śakyate tathāpi dhānuṣkacitrakarādivad",
    "GSP31bhgank_u:602": " abhyāsārthaṃ sarvāvasthāsu yathāśaktyā dhyānaṃ kartavyaṃ mṛtyukālasyāniścitatvāt // GkT_1.7:80",
    "GSP31bhgank_u:603": " * anyathā hi yuddhakāla eva aśvadamananyāyaḥ syāditi // GkT_1.7:81",
    "GSP31bhgank_u:604": " * itthaṃ samyagvidhiṃ jñātvā yastu dhyāyati śaṃkaram /",
    "GSP31bhgank_u:605": " * niśādāv ardharātre ca niśānte cācyutavrataḥ // GkT_1.7:82",
    "GSP31bhgank_u:606": " * yāmaṃ yāmaṃ tadarghaṃ yāvacchaktyā divāpi ca /",
    "GSP31bhgank_u:607": " * saṃtyajyāsaktim anyatra paśyanduḥkhamayaṃ bhavam // GkT_1.7:83",
    "GSP31bhgank_u:608": " * paraṃ vairāgyamāsthāya laghvāhāro jitendriyaḥ /",
    "GSP31bhgank_u:609": " * utsāhātiśayaṃ kurvan śuddhotkarṣaṃ vivardhayan // GkT_1.7:84",
    "GSP31bhgank_u:610": " * nairantaryeṇa ṣaṇmāsaṃ brahmahatyādimānapi /",
    "GSP31bhgank_u:611": " * ekaṃ saṃvatsaraṃ vāpi taccittastanmayo bhavet // GkT_1.7:85",
    "GSP31bhgank_u:612": " * sa hatvā duṣkṛtaṃ ghoraṃ rāgādīnāṃ ca pañjaram /",
    "GSP31bhgank_u:613": " * paśyatyevākhilaṃ tattvaṃ sarvopādhisamanvitam // GkT_1.7:86",
    "GSP31bhgank_u:614": " * sarvasattvādhipaṃ paśyann anantaṃ śivamavyayam /",
    "GSP31bhgank_u:615": " * yo na pāśupatādanyair yogīśairapi dṛśyate // GkT_1.7:87",
    "GSP31bhgank_u:616": " * taṃ dṛṣṭvā paramaiśvaryaṃ labdhvā syānnirbhayaḥ sadā /",
    "GSP31bhgank_u:617": " * ajñātvāpi vidhānaṃ yasteṣu kāleṣu suvrataḥ // GkT_1.7:88",
    "GSP31bhgank_u:618": " * sadbhaktyutsāhavairāgyair nityaṃ dhyāyati śaṃkaram /",
    "GSP31bhgank_u:619": " * tasyāpīśaḥ prasannastāṃ siddhiṃ dadyādanuttamām // GkT_1.7:89",
    "GSP31bhgank_u:620": " * yāṃ prāpya tyaktasaṃsāraḥ svatantraḥ śivavadbhavet /",
    "GSP31bhgank_u:621": " * dhyāyanneva tamīśānaṃ yadi prāṇān vimuñcati // GkT_1.7:90",
    "GSP31bhgank_u:622": " * tasya dehāntakāle vai dadyādīśaḥ parāṃ gatim /",
    "GSP31bhgank_u:623": " * abbhakṣā vāyubhakṣāśca ye cātyugratapaścarāḥ // GkT_1.7:91",
    "GSP31bhgank_u:624": " * kṣityādīnāṃ ca dātāro yajñānuṣṭhāyinaśca ye /",
    "GSP31bhgank_u:625": " * saṃvatsarasahasreṇa yāṃ siddhiṃ prāpnuvanti te // GkT_1.7:92",
    "GSP31bhgank_u:626": " * tāṃ prāpnotyardhayāmena japadhyāne rato yatiḥ /",
    "GSP31bhgank_u:627": " * jñātvaivaṃ yogamāhātmyaṃ dehādeḥ sthityaniścayam // GkT_1.7:93",
    "GSP31bhgank_u:628": " * duḥkhārṇavaṃ ca saṃsāraṃ na kuryādanyathā matim /",
    "GSP31bhgank_u:629": " * śarīraṃ dhriyate yāvadyāvadbuddhirna hīyate // GkT_1.7:94",
    "GSP31bhgank_u:630": " * tāvaddhyānaṃ japaṃ caiva yāvacchaktyā samabhyaset /",
    "GSP31bhgank_u:631": " * iṣṭaṃ dravyaṃ yathā naṣṭaṃ kaściddhyāyatyaharniśam /",
    "GSP31bhgank_u:632": " * tadvadvāgādyasaṃsṛṣṭaṃ śivaṃ dhyāyed anālasaḥ // GkT_1.7:95",
    "GSP31bhgank_u:633": " * vivakṣor vāgviśuddhaḥ prāg yadvaccetasi bhāsate /",
    "GSP31bhgank_u:634": " * tadvattaṃ praṇidhānena divā rātrau ca cintayet // GkT_1.7:96",
    "GSP31bhgank_u:635": " * guṇairdharmairviśiṣṭaṃ vā bhāvayitvāśu niścitaḥ /",
    "GSP31bhgank_u:636": " * paścāttaṃ kevalaṃ dhyāyedbuddhyā kṛtvā pṛthaktataḥ // GkT_1.7:97",
    "GSP31bhgank_u:637": " * ityetat pāśupatayogavidhānaṃ paramottamaṃ surairapi alabhyaṃ paramaguhyam ā parameśvarād",
    "GSP31bhgank_u:638": " gurupāramparyopadeśaikasamadhigamyaṃ svalpaprajñānām anugrahārthaṃ vyaktam evopanyastam // GkT_1.7:98",
    "GSP31bhgank_u:639": " * yastvevaṃ na śraddadhātyaparīkṣitebhyo vā dadāti tasya brahmahatyādibhyo 'pi garīyaḥ pātakaṃ syād ityataḥ śiṣyaparīkṣāyāṃ śraddhāyāṃ ca yatnaḥ kartavya iti // GkT_1.7:99",
    "GSP31bhgank_u:640": " * sthiter upāyamāha // GkT_1.7:100",
    "GSP31bhgank_u:641": " * sadārudrasmṛtis tathā iti // GkT_1.7:101",
    "GSP31bhgank_u:642": " * devanityatvameva sadāsmṛtir ity ucyate // GkT_1.7:102",
    "GSP31bhgank_u:643": " * sthitiṃ pratyupāyatvapratipādanārthaṃ saṃjñāntarābhidhānam iti // GkT_1.7:103",
    "GSP31bhgank_u:644": " * tathāśabdaḥ samānārthaḥ // GkT_1.7:104",
    "GSP31bhgank_u:645": " * yathā devanityatvaṃ pratyadhyayanadhyānayorevopāyatvaṃ dharmaṃ ca prati caryāyā",
    "GSP31bhgank_u:646": " eva tadanugrāhakatvenānusnānādiyamayantraṇādir apyupāyatvam upacaryate tathā sthitiṃ",
    "GSP31bhgank_u:647": " prati smṛtireva prādhānyenopāyas tadanugrāhakatvenendriyajayo 'pyupāyatvenokta ityato",
    "GSP31bhgank_u:648": " nendriyajayād ityanena virodhaḥ // GkT_1.7:105",
    "GSP31bhgank_u:649": " * saṅgādinivṛtterupāyāntaramindriyajaya ityeke // GkT_1.7:106",
    "GSP31bhgank_u:650": " * tanna pañcopāyatvavirodhāt tyāgādānasūtrabhāṣyavirodhāc ca // GkT_1.7:107",
    "GSP31bhgank_u:651": " * devanityatvendriyajayayor abheda ityanye 'pi // GkT_1.7:108",
    "GSP31bhgank_u:652": " * tadapi na // GkT_1.7:109",
    "GSP31bhgank_u:653": " * lakṣaṇabhedādīndriyotsargagrahayoḥ prabhutvamindriyajayaḥ // GkT_1.7:110",
    "GSP31bhgank_u:654": " * deve bhāvābhyāsataratvaṃ devanityatvamiti // GkT_1.7:111",
    "GSP31bhgank_u:655": " * siddhestarhyupāyo vācya ityata āha // GkT_1.7:112",
    "GSP31bhgank_u:656": " * prasādaś caiva iti // GkT_1.7:113",
    "GSP31bhgank_u:657": " * kāraṇasya svaguṇaditsā prasāda ityucyate // GkT_1.7:114",
    "GSP31bhgank_u:658": " * caśabdo nyūnādhikavyavacchedasūcakaḥ // GkT_1.7:115",
    "GSP31bhgank_u:659": " * evaśabdaḥ prasādasyānyānapekṣatvam avadhārayati // GkT_1.7:116",
    "GSP31bhgank_u:660": " * lābhānāmupāyā ityetad gamyamānārthasyāpyabhidhānaṃ śāstrāntaroktānāṃ mokṣopāyānām anupāyatvajñāpanārtham // GkT_1.7:117",
    "GSP31bhgank_u:661": " * pañca ityupasaṃhārārtham // GkT_1.7:118",
    "GSP31bhgank_u:662": " * niścitā ityāptairdṛṣṭā ityarthaḥ // GkT_1.7:119",
    "GSP31bhgank_u:663": " * atha kimetairupāyaiḥ pañcalābhā eva prāptavyā iti na kiṃ tarhi malāśca pañca kṣapaṇīyāḥ // GkT_1.7:120",
    "GSP31bhgank_u:664": " * ke punaste ityāha // GkT_1.7:121]",
    "GSP31bhgank_u:665": " mithyājñānamadharmaśca saktihetuś cyutistathā /",
    "GSP31bhgank_u:666": " paśutvaṃ mūlaṃ pañcaite tantre heyādhikārataḥ // Gk_1.8 * [",
    "GSP31bhgank_u:667": " * tatra pramāṇābhāsajaṃ jñānaṃ mithyājñānam uktaṃ saṃśayaviparyayādilakṣaṇam // GkT_1.8:1",
    "GSP31bhgank_u:668": " * śāstrāntarebhyo'pi tarhi saṃśayādinivṛtter aviśeṣaprasaṅga iti cen na śāstrāntarapraṇetḥṇām api viparyayānivṛttipratipādanād ācāryavaiśeṣyaprakaraṇe",
    "GSP31bhgank_u:669": " * tanna śāstrāntarebhyo'pi saṃśayādinivṛttiriti // GkT_1.8:3",
    "GSP31bhgank_u:670": " * kāmakrodhadveṣāḥ kaluṣaṃ tasyāpyajñāne 'ntarbhāvaḥ // GkT_1.8:4",
    "GSP31bhgank_u:671": " * kasmāt // GkT_1.8:5",
    "GSP31bhgank_u:672": " * avyaktāvasthāgamane pratyanīkatvāt // GkT_1.8:6",
    "GSP31bhgank_u:673": " * tadidaṃ saṃśayādi kaluṣaṃ ca saha bījena mithyājñānam ityucyate // GkT_1.8:7",
    "GSP31bhgank_u:674": " * dvitīyaṃ malaṃ darśayati adharmaśca iti // GkT_1.8:8",
    "GSP31bhgank_u:675": " * pāpmabījaṃ pāpam evātrādharma ityabhipretam // GkT_1.8:9",
    "GSP31bhgank_u:676": " * tasya savikārasyaikamalatvaṃ vikāravikāriṇorananyatvād iti // GkT_1.8:10",
    "GSP31bhgank_u:677": " * saty apy ajñānakaluṣasaṅgacyutihetor adharmatve pāpākhya evātrādharmo 'bhipreta iti caḥ sūcayati // GkT_1.8:11",
    "GSP31bhgank_u:678": " * tṛtīyaṃ malam āha // GkT_1.8:12",
    "GSP31bhgank_u:679": " * saktihetuḥ iti // GkT_1.8:13",
    "GSP31bhgank_u:680": " * saktiḥ saṅgaḥ viṣayāsaktilakṣaṇasukhaṃ bhāṣye sukhābhimāna ityanenoktam // GkT_1.8:14",
    "GSP31bhgank_u:681": " * tasyaiva lakṣaṇārthaṃ bhāṣyam avivecanamiśraṇapreraṇalakṣaṇo vanagajavat iti // GkT_1.8:15",
    "GSP31bhgank_u:682": " * tasya saṅgasya hetus tanmayakaraṇaṃ vidhyantaropārjito dharmaḥ saṅgakara iti ya uktaḥ saha vikāreṇāsau tṛtīyo mala iti // GkT_1.8:16",
    "GSP31bhgank_u:683": " * caturthaṃ malam āha // GkT_1.8:17",
    "GSP31bhgank_u:684": " * cyutis tathā iti // GkT_1.8:18",
    "GSP31bhgank_u:685": " * rudratattvādīṣaccittaṃ cyavate viṣayaṃ na prāpnoti taccittacyavanaṃ cyutir ityucyate // GkT_1.8:19",
    "GSP31bhgank_u:686": " * tathāśabdaḥ samānārthe // GkT_1.8:20",
    "GSP31bhgank_u:687": " * yathā mithyājñānasya svabījena saha malatvam adharmasaṅgakarayoś ca savikāreṇa tathā cyuterapi ūṣmavad avasthitādharmākhyena svabījena saha malatvam iti // GkT_1.8:21",
    "GSP31bhgank_u:688": " * atra bhāṣyavirodhānna mithyājñānakaluṣapāpmasaṅgacyutayaḥ puruṣasya bhāvāś cittavidyayor vā // GkT_1.8:22",
    "GSP31bhgank_u:689": " * nāpi kaluṣamicchāyā bhāvaḥ kiṃtvadharmavikārā evaite jñānecchābhyāṃ saha kṣīrodakavad abhinnā iva gṛhyante // GkT_1.8:23",
    "GSP31bhgank_u:690": " * tathā ca satkāryavicāre prapañcitametad iti // GkT_1.8:24",
    "GSP31bhgank_u:691": " * pañcamaṃ malamāha paśutvam iti // GkT_1.8:25",
    "GSP31bhgank_u:692": " * dharmādharmavyatiriktaḥ pratighātānumeyaḥ puruṣaguṇaḥ paśutvam // GkT_1.8:26",
    "GSP31bhgank_u:693": " * tasya caturdaśalakṣaṇopetasya malatvam // GkT_1.8:27",
    "GSP31bhgank_u:694": " * tāni ca lakṣaṇāny asarvajñatvādīny apatitvāntāni sarvajñatvādiviparyayeṇaiva vyākhyātānīti // GkT_1.8:28",
    "GSP31bhgank_u:695": " * taccetthaṃbhūtaṃ paśutvaṃ saṃsārasyānādikāraṇaṃ pradhānabhūtam ityevaṃ matvāha mūlamiti // GkT_1.8:29",
    "GSP31bhgank_u:696": " * tathāhi kaivalyagatānāmanyamalābhāve 'pi paśutvādeva punaḥ saṃsārāpattiriti // GkT_1.8:30",
    "GSP31bhgank_u:697": " * pañca iti nyūnādhikavyavacchedenopasaṃhārārtham // GkT_1.8:31",
    "GSP31bhgank_u:698": " * ete ityavadhāraṇārtham // GkT_1.8:32",
    "GSP31bhgank_u:699": " * ete eva saṃsārabandhātmakā malā na tu śāstrāntaroktā bhoktṛbhogyasambandhādaya ityarthaḥ // GkT_1.8:33",
    "GSP31bhgank_u:700": " * kva punaritthaṃbhūtā malāḥ prasiddhā ityāha // GkT_1.8:34",
    "GSP31bhgank_u:701": " * tantre sākṣān maheśvarapraṇītam athaśabdādi śivāntaṃ śāstraṃ tantraṃ tasminnete pratipāditā ityarthaḥ // GkT_1.8:35",
    "GSP31bhgank_u:702": " * dharmajñānāderapi tyajyamānatvād adharmāderiva malatvaṃ prāptamityāśaṅkyāha heyādhikārataḥ iti // GkT_1.8:36",
    "GSP31bhgank_u:703": " * yeṣāṃ kardamādivadduḥkhahetutvaṃ matvā sādhakaḥ kṣapaṇārtham adhikriyate ta eva",
    "GSP31bhgank_u:704": " malā na tu yeṣāṃ puṣpādivadanicchato'pi vināśa ityato heyādhikārād ajñānādaya eva",
    "GSP31bhgank_u:705": " malā iti // GkT_1.8:37",
    "GSP31bhgank_u:706": " * heyādhikārikā iti vā pāṭhastatrāpyayam arthaḥ // GkT_1.8:38",
    "GSP31bhgank_u:707": " * heyatvena kṣapaṇīyatvenādhikāro yogyatāsti yeṣāṃ te heyādhikāriṇasta eva heyādhikārikāḥ // GkT_1.8:39",
    "GSP31bhgank_u:708": " * svārthe kapratyayaḥ // GkT_1.8:40",
    "GSP31bhgank_u:709": " * adhikāraśabdād vā ikaṅpratyaye kṛte heyapadena karmadhārayas tadayamartho yato heyādhikārikā evātra malā vivakṣitāḥ // GkT_1.8:41",
    "GSP31bhgank_u:710": " * tasmānna dharmajñānavairāgyādayo'pi malā iti // GkT_1.8:42",
    "GSP31bhgank_u:711": " * ityetatsarvamākhyātaṃ saṃkṣipyābdhisamaṃ mayā /",
    "GSP31bhgank_u:712": " * ācāryāṇāṃ prasādena jñānaṃ pañcārthalakṣaṇam // GkT_1.8:43",
    "GSP31bhgank_u:713": " * kiṃ jñātairbahubhiḥ śāstraiḥ svānuṣṭhānāpahāribhiḥ /",
    "GSP31bhgank_u:714": " * idamevottamaṃ jñātvā yogābhyāsaratirbhavet // GkT_1.8:44",
    "GSP31bhgank_u:715": " * kṛtakṛtyaṃ svamātmānaṃ śrutvaitanmanyate tu yaḥ /",
    "GSP31bhgank_u:716": " * tasmai deyamidaṃ jñānaṃ nānyasmin siddhimicchatā // GkT_1.8:45",
    "GSP31bhgank_u:717": " * yastu maryādāhīnebhyo dadyātkenāpi hetunā /",
    "GSP31bhgank_u:718": " * sa guhyabhedato gacchetsaha śiṣyairadhogatim // GkT_1.8:46",
    "GSP31bhgank_u:719": " * namaḥ sadgurave tasmai sarvavidyāntagāmine /",
    "GSP31bhgank_u:720": " * sacchlokair aṣṭabhir yena pañcārthābdhiḥ pradarśitaḥ // GkT_1.8:47]"
}