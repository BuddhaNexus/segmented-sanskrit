{
    "T06bsa073_u:0": " Ratnagotravibhāgo Mahāyānottaratantraśāstram",
    "T06bsa073_u:1": " 1. prathamaḥ paricchedaḥ",
    "T06bsa073_u:2": " oṃ namaḥ śrīvajrasattvāya /",
    "T06bsa073_u:3": " buddhaśca dharmaśca gaṇaśca dhāturbodhirguṇāḥ karma ca bauddhamantyam /",
    "T06bsa073_u:4": " kṛtsnasya śāstrasya śarīrametat samāsato vajrapadāni sapta // 1 //",
    "T06bsa073_u:5": " vajropamasyādhigamārthasya padaṃ sthānamiti vajrapadam /",
    "T06bsa073_u:6": " tatra śruticintāmayajñānaduṣprativedhādanabhilāpyasvabhāvaḥ pratyātmavedanīyo 'rtho vajravadveditavyaḥ /",
    "T06bsa073_u:7": " yānyakṣarāṇi tamarthamabhivadanti tatprāptyanukūlamārgābhidyotanatastāni tatpratiṣṭhābhūtatvāt padamityucyante /",
    "T06bsa073_u:8": " iti duṣprativedhārthena pratiṣṭhārthena ca vajrapadatvamarthavyañjanayoranugantavyam /",
    "T06bsa073_u:9": " tatra katamo 'rthaḥ katamadvyañjanam /",
    "T06bsa073_u:10": " artha ucyate saptaprakāro 'dhigamārtho yaduta buddhārtho dharmārthaḥ saṃghārtho dhātvartho bodhyartho guṇārthaḥ (Rgv 2)",
    "T06bsa073_u:11": " karmārthaśca /",
    "T06bsa073_u:12": " ayamucyate 'rthaḥ /",
    "T06bsa073_u:13": " yairakṣaraireṣa saptaprakāro 'dhigamārthaḥ sūcyate prakāśyata idamucyate vyañjanam /",
    "T06bsa073_u:14": " sa caiṣa vajrapadanirdeśo vistareṇa yathāsūtramanugantavyaḥ /",
    "T06bsa073_u:15": " anidarśano hyānanda tathāgataḥ /",
    "T06bsa073_u:16": " sa na śakyaścakṣuṣā draṣṭum /",
    "T06bsa073_u:17": " anabhilāpyo hyānanda dharmaḥ /",
    "T06bsa073_u:18": " sa na śakyaḥ karṇena śrotum /",
    "T06bsa073_u:19": " asaṃskṛto hyānanda saṃghaḥ /",
    "T06bsa073_u:20": " sa na śakyaḥ kāyena vā cittena vā paryupā situm /",
    "T06bsa073_u:21": " itīmāni trīṇi vajrapadāni dṛḍhādhyāśayaparivartānusāreṇānugantavyāni /",
    "T06bsa073_u:22": " tathāgataviṣayo hi śāriputrāyamarthastathāgatagocaraḥ /",
    "T06bsa073_u:23": " sarvaśrāvakapratyekabuddhairapi tāvacchāriputrāyamartho na śakyaḥ samyak svaprajñayā xxx draṣṭuṃ vā pratyavekṣituṃ vā /",
    "T06bsa073_u:24": " prāgeva bālapṛthagjanairanyatra tathāgataśraddhāgamanataḥ /",
    "T06bsa073_u:25": " śraddhāgamanīyo hi śāriputra paramārthaḥ /",
    "T06bsa073_u:26": " paramārtha iti śāriputra sattvadhātoretadadhivacanam /",
    "T06bsa073_u:27": " sattvadhāturiti śāriputra tathāgatagarbhasyaitadadhivacanam /",
    "T06bsa073_u:28": " tathāgatagarbha iti śāriputra dharmakāyasyaitadadhivacanam /",
    "T06bsa073_u:29": " itīdaṃ caturthaṃ vajrapadamanūnatvāpūrṇatvanirdeśaparivartānusāreṇānugatavyam /",
    "T06bsa073_u:30": " (Rgv 3) anuttarā samyaksaṃbodhiriti bhagavan nirvāṇadhātoretadadhivacanam /",
    "T06bsa073_u:31": " nirvāṇadhāturiti bhagavan tathāgatadharmakāyasyaitadadhivacanam /",
    "T06bsa073_u:32": " itīdaṃ pañcamaṃ vajrapadamāryaśrīmālāsūtrānusāreṇānugantavyam /",
    "T06bsa073_u:33": " yo 'yaṃ śāriputra tathāgatanirdiṣṭo dharmakāyaḥ so 'yamavinirbhāgadharmā /",
    "T06bsa073_u:34": " avinirmuktajñānaguṇo yaduta gaṅgānadīvālikāvyatikrāntaistathāgatadharmaiḥ /",
    "T06bsa073_u:35": " itīdaṃ ṣaṣṭhaṃ vajrapadmanūnatvāpūrṇatvanirdeśānusāreṇānugantavyam /",
    "T06bsa073_u:36": " na mañjuśrīstathāgataḥ kalpayati na vikalpayati /",
    "T06bsa073_u:37": " athavāsyānābhogenākalpayato 'vikalpayata iyamevaṃrūpā kriyā pravartate /",
    "T06bsa073_u:38": " itīdaṃ saptamaṃ vajrapada tathāgataguṇajñānācintyaviṣayāvatāranirdeśānusāreṇānugantavyam /",
    "T06bsa073_u:39": " itīmāni samāsataḥ sapta vajrapadāni sakalasyāsya śāstrasyoddeśamukhasaṃgrāhārthena śarīramiti veditavyam /",
    "T06bsa073_u:40": " svalakṣaṇenānugatāni caiṣāṃ yathākramaṃ dhāraṇirājasūtre /",
    "T06bsa073_u:41": " nidānatastrīṇi padāni vidyāccatvāri dhīmajjinadharmabhedāt // 2 //",
    "T06bsa073_u:42": " eṣāṃ ca saptānāṃ vajrapadānāṃ svalakṣaṇanirdeśena yathākramamāryadhāraṇīśvararājasūtranidānaparivartānugatāni trīṇi padāni veditavyāni /",
    "T06bsa073_u:43": " tata ūrdhvamavaśiṣṭāni catvāri bodhisattvatathāgatadharmanirdeśabhedāditi /",
    "T06bsa073_u:44": " tasmādyaduktam /",
    "T06bsa073_u:45": " bhagavān sarvadharmasamatābhisaṃbuddhaḥ supravartitadharmacakro 'nantaśiṣyagaṇasuvinīta iti /",
    "T06bsa073_u:46": " ebhistribhirmūlapadairyathākramaṃ trayāṇāṃ ratnānāmanupūrvasamutpādasamudāgamavyavasthānaṃ veditavyam /",
    "T06bsa073_u:47": " avaśiṣṭāni catvāri padāni triratnotpattyanurūpahetusamudāgamanirdeśo veditavyaḥ /",
    "T06bsa073_u:48": " tatra yato 'ṣṭamyāṃ bodhisattvabhūmau vartamānaḥ sarvadharmavaśitāprāpto (Rgv 4)",
    "T06bsa073_u:49": " bhavati tasmāt sa bodhimaṇḍavaragataḥ sarvadharmasamatābhisaṃbuddha ityucyate /",
    "T06bsa073_u:50": " yato navamyāṃ bodhisattvabhūmau vartamāno 'nuttaradharmabhāṇakatvasaṃpannaḥ sarvasattvāśayasuvidhijña",
    "T06bsa073_u:51": " indriyaparamapāramitāprāptaḥ sarvasattvakleśavāsanānusaṃdhisamudghātanakuśalo bhavati",
    "T06bsa073_u:52": " tasmāt so 'bhisaṃbuddhabodhiḥ supravartitadharmacakra ityucyate /",
    "T06bsa073_u:53": " yato daśamyāṃ bhūmāvanuttaratathāgatadharmayauvarājyābhiṣekaprāptyanantaramanābhogabuddhakāryāpratipraśrabdho",
    "T06bsa073_u:54": " bhavati tasmāt sa supravartitadharmacakro 'nantaśiṣyagaṇasuvinīta ityucyate /",
    "T06bsa073_u:55": " tāṃ punaranantaśiṣyagaṇasuvinītatāṃ tadanantaramanena granthena darśayati /",
    "T06bsa073_u:56": " mahatā bhikṣusaṃghena sārdha yāvadaprameyeṇa ca bodhisattvagaṇena sārdhamiti /",
    "T06bsa073_u:57": " yathākramaṃ śrāvakabodhau buddhabodhau ca suvinītatvādevaṃguṇa samanvāgatairiti /",
    "T06bsa073_u:58": " tataḥ śrāvakabodhisattvaguṇavarṇanirdeśānantaramacintyabuddhasamādhivṛṣabhitāṃ pratītya",
    "T06bsa073_u:59": " vipularatnavyūhamaṇḍalavyūha nirvṛttitathāgatapariṣatsamāvartanavividhadivyadravyapūjāvidhānastutimeghābhisaṃpravarṣaṇato",
    "T06bsa073_u:60": " buddharatnaguṇavibhāgavyavasthānaṃ veditavyam /",
    "T06bsa073_u:61": " tadanantaramudāradharmāsanavyūhaprabhādharmaparyāyanāmaguṇaparikīrtanato dharmaratnaguṇavibhāgavyavasthānaṃ veditavyam /",
    "T06bsa073_u:62": " tadanantaramanyonyaṃ bodhisattvasamādhigocaraviṣayaprabhāva saṃdarśanatadvicitraguṇavarṇanirdeśataḥ saṃgharatnaguṇavibhāgavyavasthānaṃ veditavyam",
    "T06bsa073_u:63": " tadanantaraṃ (Rgv 5)",
    "T06bsa073_u:64": " punarapi buddharaśmyabhiṣekairanuttaradharmarājajyeṣṭhaputraparamavaiśāradyapratibhānopakaraṇatāṃ",
    "T06bsa073_u:65": " pratītya tathāgatabhūtaguṇaparamārthastutinirdeśataśca mahāyānaparamadharmakathāvastūpanyasanataśca",
    "T06bsa073_u:66": " tatpratipatteḥ paramadharmaiśvaryaphalaprāptisaṃdarśanataśca yathāsaṃkhyameṣāmeva",
    "T06bsa073_u:67": " trayāṇāṃ ratnānāmanuttaraguṇavibhāgavyavasthānaṃ nidānaparivartāvasānagatameva draṣṭavyam /",
    "T06bsa073_u:68": " tataḥ sūtranidānaparivartānantaraṃ buddhadhātuḥ ṣaṣṭyākāratadviśuddhiguṇaparikarmanirdeśena paridīpitaḥ /",
    "T06bsa073_u:69": " viśodhye 'rthe guṇavati tadviśuddhiparikarmayogāt /",
    "T06bsa073_u:70": " imaṃ cārthavaśamupādāya daśasu bodhisattvabhūmiṣu punarjātarūpaparikarmaviśeṣodāharaṇamudāhṛtam /",
    "T06bsa073_u:71": " asminneva ca sūtre tathāgatakarmanirdeśānantaramaviṃśuddhavaiḍūryamaṇidṛṣṭāntaḥ kṛtaḥ /",
    "T06bsa073_u:72": " tadyathā kulaputra kuśalo maṇikāro maṇiśuddhisuvidhijñaḥ /",
    "T06bsa073_u:73": " sa maṇigotrādaparyavadāpitāni maṇiratnāni gṛhītvā tīkṣṇena khārodakenotkṣālya kṛṣṇena keśakambalaparyavadāpanena paryavadāpayati /",
    "T06bsa073_u:74": " na ca tāvanmātreṇa vīrya praśrambhayati /",
    "T06bsa073_u:75": " tataḥ paścāt tīkṣṇenāmiṣarasenotkṣālya khaṇḍikāparyavadāpanena paryavadāpayati /",
    "T06bsa073_u:76": " na ca tāvanmātreṇa vīrya praśrambhayati /",
    "T06bsa073_u:77": " tataḥ sa paścānmahābhaiṣajyarasenotkṣālya sūkṣmavastraparyavadāpanena paryavadāpayati /",
    "T06bsa073_u:78": " paryavadāpitaṃ cāpagatakācamabhijātavaiḍūryamityucyate /",
    "T06bsa073_u:79": " (Rgv 6) evameva kulaputra tathāgato 'pyapariśuddhaṃ sattvadhātuṃ viditvānityaduḥkhānātmāśubhodvegakathayā saṃsārābhiratān sattvānudvejayati",
    "T06bsa073_u:80": " ārye ca dharmavinaye 'vatārayati /",
    "T06bsa073_u:81": " na ca tāvanmātreṇa vīrya praśrambhayati /",
    "T06bsa073_u:82": " tataḥ paścācchūnyānimittapraṇihitakathayā tathāgatanetrīmavabodhayati /",
    "T06bsa073_u:83": " na ca tāvanmātreṇa tathāgato vīryaṃ praśrambhayati /",
    "T06bsa073_u:84": " tataḥ paścādavivartyadharmacakrakathayā trimaṇḍalapariśuddhikathayā ca tathāgataviṣaye tān sattvānavatārayati nānāprakṛtihetukān /",
    "T06bsa073_u:85": " avatīrṇāśca samānāstathāgatadharmatāmadhigamyānuttarā dakṣiṇīyā ityucyanta iti /",
    "T06bsa073_u:86": " etadeva viśuddhagotraṃ tathāgatadhātumabhisaṃdhāyoktam /",
    "T06bsa073_u:87": " yathā pattharacuṇṇamhi jātarūpaṃ na dissati /",
    "T06bsa073_u:88": " parikammena tad diṭṭhaṃ evaṃ loke tathāgatā iti //",
    "T06bsa073_u:89": " tatra katame te buddhadhātoḥ ṣaṣṭyākāraviśuddhiparikarmaguṇāḥ /",
    "T06bsa073_u:90": " tadyathā caturākāro bodhisattvālaṃkāraḥ /",
    "T06bsa073_u:91": " aṣṭākāro bodhisattvāvabhāsaḥ /",
    "T06bsa073_u:92": " ṣoḍaśākārī bodhisattvamahākaruṇā /",
    "T06bsa073_u:93": " dvātriṃśadākāraṃ bodhisattvakarma /",
    "T06bsa073_u:94": " tannirdeśānantaraṃ buddhabodhiḥ ṣoḍaśākāramahābodhikaruṇānirdeśena paridīpitā /",
    "T06bsa073_u:95": " tannirdeśānantaraṃ buddhaguṇā daśabalacaturvaiśāradyaṣṭādaśāveṇikabuddhadharmanirdeśena paridīpitāḥ /",
    "T06bsa073_u:96": " tannirdeśānantaraṃ buddhakarma dvātriṃśadākāra niruttaratathāgatakarmanirdeśena paridīpitam /",
    "T06bsa073_u:97": " evamimāni sapta vajrapadāni svalakṣaṇanirdeśato vistareṇa yathāsūtramanugantavyāni /",
    "T06bsa073_u:98": " kaḥ punareṣāmanuśleṣaḥ /",
    "T06bsa073_u:99": " (Rgv 7) buddhāddharmo dharmataścāryasaṃghaḥ saṃghe garbho jñānadhātvāptiniṣṭhaḥ /",
    "T06bsa073_u:100": " tajjñānāptiścāgrabodhirbalādyairdhamairyuktā sarvasattvārthakṛdbhiḥ // 3 //",
    "T06bsa073_u:101": " uktaḥ śāstrasaṃbandhaḥ /",
    "T06bsa073_u:102": " idānīṃ ślokānāmartho vaktavyaḥ /",
    "T06bsa073_u:103": " ye sattvāstathāgatena vinītāste tathāgataṃ śaraṇaṃ gacchanto dharmatāniṣyandābhiprasādena dharma ca saṃghaṃ ca śaraṇaṃ gacchanti /",
    "T06bsa073_u:104": " atastatprathamato buddharatnamadhikṛtya ślokaḥ /",
    "T06bsa073_u:105": " yo buddhatvamanādimadhyanidhanaṃ śāntaṃ vibuddhaḥ svayaṃ",
    "T06bsa073_u:106": " buddhvā cābudhabodhanārthamabhayaṃ mārgaṃ dideśa dhruvam /",
    "T06bsa073_u:107": " tasmai jñānakṛpāsivajravaradhṛgduḥkhaṅkuraikacchide",
    "T06bsa073_u:108": " nānādṛggahanopagūḍhavimatiprākārabhettre namaḥ // 4 //",
    "T06bsa073_u:109": " anena kiṃ darśayati /",
    "T06bsa073_u:110": " asaṃskṛtamanābhogamaparapratyayoditam /",
    "T06bsa073_u:111": " buddhatvaṃ jñānakāruṇyaśaktyupetaṃ dvayārthavat // 5 //",
    "T06bsa073_u:112": " anena samāsato 'ṣṭābhirguṇaiḥ saṃgṛhītaṃ buddhatvamudbhāvitam /",
    "T06bsa073_u:113": " aṣṭau guṇāḥ katame /",
    "T06bsa073_u:114": " asaṃskṛtatvamanābhogatāparapratyayābhisaṃbodhirjñānaṃ karuṇā śaktiḥ svārthasaṃpat parārthasaṃpaditi /",
    "T06bsa073_u:115": " (Rgv 8) anādimadhyanidhanaprakṛtatvādasaṃskṛtam /",
    "T06bsa073_u:116": " śāntadharmaśarīratvādanābhogamiti smṛtam // 6 //",
    "T06bsa073_u:117": " pratyātmamadhigamyatvādaparapratyayodayam /",
    "T06bsa073_u:118": " jñānamevaṃ tridhā bodhāt karuṇā mārgadeśanāt // 7 //",
    "T06bsa073_u:119": " śaktirjñānakṛpābhyāṃ tu duḥkhakleśanibarhaṇāt /",
    "T06bsa073_u:120": " tribhirādyairguṇaiḥ svārthaḥ parārthaḥ paścimaistribhiḥ // 8 //",
    "T06bsa073_u:121": " saṃskṛtaviparyayeṇāsaṃskṛtaṃ veditayvam /",
    "T06bsa073_u:122": " tatra saṃskṛtamucyate yasyotpādo 'pi prajñāyatesthitirapi bhaṅgo 'pi prajñāyate /",
    "T06bsa073_u:123": " tadabhāvādbuddhatvamanādimadhyanidhanamasaṃskṛtadharmakāya prabhāvitaṃ draṣṭavyam /",
    "T06bsa073_u:124": " sarvaprapañcavikalpopaśāntatvādanābhogam /",
    "T06bsa073_u:125": " svayaṃbhūjñānādhigamyatvādaparapratyayodayam /",
    "T06bsa073_u:126": " udayo 'trābhisaṃbodho 'bhipretotpādaḥ /",
    "T06bsa073_u:127": " ityasaṃskṛtādapravṛttilakṣaṇādapi tathāgatatvādanābhogataḥ sarvasaṃbuddhakṛtyamā saṃsārakoṭeranuparatamanupacchinnaṃ pravartate /",
    "T06bsa073_u:128": " ityevamatyadbhutācintyaviṣayaṃ buddhatvamaśrutvā parataḥ svayamanācāryakeṇa svayaṃbhūjñānena",
    "T06bsa073_u:129": " nirabhilāpyasvabhāvatāmabhisaṃbudhya tadanubodhaṃ pratyabudhānāmapi jātyandhānāṃ",
    "T06bsa073_u:130": " pareṣāmanubodhāya tadanugāmimārgavyupadeśakaraṇādanuttarajñānakaruṇānvitatvaṃ veditavyam /",
    "T06bsa073_u:131": " mārgasyābhayatvaṃ lokottaratvāt /",
    "T06bsa073_u:132": " lokottaratvamapunarāvṛttitaśca /",
    "T06bsa073_u:133": " yathākramaṃ paraduḥkhakleśamūlasamudghātaṃ pratyanayoreva tathāgatajñānakaruṇayoḥ śaktirasivajradṛṣṭāntena paridīpitā /",
    "T06bsa073_u:134": " tatra duḥkhamūlaṃ samāsato yā kacidbhaveṣu nāmarūpābhinirvṛttiḥ /",
    "T06bsa073_u:135": " kleśamūlaṃ ya kācitsatkāyābhiniveśapūrvikā dṛṣṭirvicikitsā ca /",
    "T06bsa073_u:136": " tatra nāmarūpasaṃgṛhītaṃ duḥkhamabhinirvṛttilakṣaṇatvādaṅkurasthānīyaṃ veditavyam /",
    "T06bsa073_u:137": " (Rgv 9) tacchettṛtve tathāgatajñānakaruṇāyoḥ śaktirasidṛṣṭantenopamitā veditavyā /",
    "T06bsa073_u:138": " dṛṣṭivicikitsāsamgṛhīto darśanamārgapraheyaḥ /",
    "T06bsa073_u:139": " kleśo laukikajñānaduravagāho durbhedaṃtvādvanagahanopagūḍhaprākārasadṛśaḥ /",
    "T06bsa073_u:140": " tadbhettṛtvāt tathāgatajñānakaruṇayoḥ śaktirvajradṛṣṭāntenopamitā veditavyā /",
    "T06bsa073_u:141": " ityete yathāddiṣṭāḥ ṣaṭ tathāgataguṇā vistaravibhāganirdeśato 'nayaivānupūrvyā sarvabuddhaviṣayāvatārajñānālokālaṃkārasūtrānusāreṇānugantavyāḥ",
    "T06bsa073_u:142": " tatra yaduktamanutpādo 'nirodha iti mañjuśrīstathāgato 'rhan samyaksaṃbuddha eṣa ityanena tāvadasaṃskṛtalakṣaṇastathāgata iti paridīpitam /",
    "T06bsa073_u:143": " yatpunaranantaraṃ vimalavaiḍūryapṛthivīśakrapratibimbodāharaṇamādiṃ kṛtvā yāvannavabhirudāharaṇairetamevānutpādānirodhatathāgatārthamadhikṛtyāha",
    "T06bsa073_u:144": " evameva mañjuśrīstathāgato 'rhan samyaksaṃbuddho neñjate na viṭhapati na prapañcayati na kalpayati na vikalpayati /",
    "T06bsa073_u:145": " akalpo 'vikalpo 'citto 'manasikāraḥ śītibhūto 'nutpādo 'nirodho 'dṛṣṭo 'śruto 'nāghrāto",
    "T06bsa073_u:146": " 'nāsvādito 'spṛṣṭo 'nimitto 'vijñaptiko 'vijñapanīya ityevamādirupaśamaprabhedapradeśanirdeśaḥ /",
    "T06bsa073_u:147": " anena svakriyāsu sarvaprapañcavikalpopaśāntatvādanābhogastathāgata iti paridīpitam /",
    "T06bsa073_u:148": " tata ūrdhvamudāharaṇanirdeśādavaśiṣṭena granthena sarvadharmadharmatathatābhisaṃbodhamukheṣvaparapratyayābhisaṃbodhastathāgatasya paridīpitaḥ",
    "T06bsa073_u:149": " yatpunarante ṣoḍaśākārāṃ tathāgatabodhiṃ nirdiśyaivamāha /",
    "T06bsa073_u:150": " tatra mañjuśrīstathāgatasyaivaṃrūpān sarvadharmānabhisaṃbudhya sattvānāṃ ca dharmadhātuṃ vyavalokyāśuddhamavimalaṃ sāṅganaṃ vikrīḍitā nāma sattveṣu (Rgv 10)",
    "T06bsa073_u:151": " mahākaruṇā pravartata iti /",
    "T06bsa073_u:152": " anena tathāgatasyānuttarajñānakaruṇānvitatvamudbhāvitam /",
    "T06bsa073_u:153": " tatraivaṃrūpān sarvadharmāniti yathāpūrva nirdiṣṭānabhāvasvabhāvāt /",
    "T06bsa073_u:154": " abhisaṃbudhyeti yathābhūtamavikalpabuddhajñānena jñātvā /",
    "T06bsa073_u:155": " sattvānāmiti niyatāniyatamithyāniyatarāśivyavaśitānām /",
    "T06bsa073_u:156": " dharmadhātumiti svadharmatāprakṛtinirviśiṣṭattathāgatagarbham /",
    "T06bsa073_u:157": " vyavalokyeti sarvākāramanāvaraṇena buddhacakṣuṣā dṛṣṭvā /",
    "T06bsa073_u:158": " aśuddhaṃ kleśāvaraṇena bālapṛthagjanānām /",
    "T06bsa073_u:159": " avimalaṃ jñeyāvaraṇena śrāvakapratyekabuddhānām /",
    "T06bsa073_u:160": " sāṅganaṃ tadubhayānyatamaviśiṣṭatayā bodhisattvānām /",
    "T06bsa073_u:161": " vikrīḍitā vividhā saṃpannavinayopāyamukheṣu supraviṣṭatvāt /",
    "T06bsa073_u:162": " sattveṣu mahākaruṇā pravartata iti samatayā sarvasattvanimittamabhisaṃbuddhabodheḥ svadharmatādhigamasaṃprāpaṇāśayatvāt /",
    "T06bsa073_u:163": " yadita ūrdhvamanuttarajñānakaruṇāpravṛtterasamadharmacakrapravartanābhinirhāraprayogāśraṃsanamiyamanayoḥ parārthakaraṇe śaktirveditavyā /",
    "T06bsa073_u:164": " tatraiṣāmeva yathākramaṃ ṣaṇṇāṃ tathāgataguṇānāmādyaistribhirasaṃskṛtādibhiryogaḥ",
    "T06bsa073_u:165": " svārthasaṃpat /",
    "T06bsa073_u:166": " tribhiravaśiṣṭairjñānādibhiḥ parārthasaṃpat /",
    "T06bsa073_u:167": " api khalu jñānena paramanityopaśāntipadasvābhisaṃbodhisthānaguṇāt svārthasaṃpat paridīpitā /",
    "T06bsa073_u:168": " karuṇāśaktibhyāmanuttaramahādharmacakrapravṛttisthānaguṇāt parārthasaṃpaditi /",
    "T06bsa073_u:169": " ato buddharatnāddharmaratnaprabhāvaneti tadanantaraṃ tadadhikṛtya ślokaḥ /",
    "T06bsa073_u:170": " yo nāsanna ca sanna cāpi sadasannānyaḥ sato nāsato",
    "T06bsa073_u:171": " 'sakyastarkayituṃ niruktyapagataḥ pratyātmavedyaḥ śivaḥ /",
    "T06bsa073_u:172": " (Rgv 11) tasmai dharmadivākarāya vimalajñānāvabhāsatviṣe",
    "T06bsa073_u:173": " sarvāramvaṇa rāgadoṣatimiravyāghātakartre namaḥ // 9 //",
    "T06bsa073_u:174": " anena kiṃ darśitam /",
    "T06bsa073_u:175": " acintyādvayaniṣkalpaśuddhivyaktivipakṣataḥ /",
    "T06bsa073_u:176": " yo yena ca virāgo 'sau dharmaḥ satyadvilakṣaṇaḥ // 10 //",
    "T06bsa073_u:177": " anena samāsato 'ṣṭābhirguṇaiḥ saṃgṛhītaṃ dharmaratnamudbhāvitam /",
    "T06bsa073_u:178": " aṣṭau guṇāḥ katame /",
    "T06bsa073_u:179": " acintyatvamadvayatā nirvikalpatā śuddhirabhivyaktikaraṇaṃ pratiparkṣatā virāgo virāgaheturiti /",
    "T06bsa073_u:180": " nirodhamārgasatyābhyāṃ saṃgṛhītā virāgitā /",
    "T06bsa073_u:181": " guṇaistribhistribhiścaite veditavye yathākramam // 11 //",
    "T06bsa073_u:182": " eṣāmeva yathākramaṃ ṣaṇṇāṃ guṇānāṃ tribhirādyairacintyādvayanirvikalpatāguṇairnirodhasatyaparidīpanādvirāgasaṃgraho veditavyaḥ /",
    "T06bsa073_u:183": " tribhiravaśiṣṭaiḥ śuddhyabhivyaktipratipakṣatāguṇairmārgasatyaparidīpanādvirāgahetusaṃgraha iti /",
    "T06bsa073_u:184": " yaśca virāgo nirodhasatyaṃ yena ca virāgo mārgasatyena tadubhayamabhisamasya vyavadānasatya dvayalakṣaṇo virāgadharma iti paridīpitam /",
    "T06bsa073_u:185": " atarkyatvādalāpyatvādāryajñānādacinyatā /",
    "T06bsa073_u:186": " śivatvādadvayākalpau śuddhyādi trayanarkavat // 12 //",
    "T06bsa073_u:187": " samāsato nirodhasatyasya tribhiḥ kāraṇairacintyatvaṃ veditavyam /",
    "T06bsa073_u:188": " katamaistribhiḥ /",
    "T06bsa073_u:189": " asatsatsadasannobhayaprakāraiścaturbhirapi tarkāgocaratvāt /",
    "T06bsa073_u:190": " sarvarutaravitaghoṣavākpathaniruktisaṃketavyavahārābhilāpairanabhilāpyatvāt /",
    "T06bsa073_u:191": " āryāṇāṃ ca pratyātmavedanīyatvāt /",
    "T06bsa073_u:192": " (Rgv 12) tatra nirodhasatyasya kathamadvayatā nirvikalpatā ca veditavyā /",
    "T06bsa073_u:193": " yathoktaṃ bhagavatā /",
    "T06bsa073_u:194": " śivo 'yaṃ śāriputra dharmakāyo 'dvayadharmāvikalpadharmā /",
    "T06bsa073_u:195": " tatra dvayamucyate karma kleśāṃśca /",
    "T06bsa073_u:196": " vikalpa ucyate karmakleśasamudayaheturayoniśomanasikāraḥ /",
    "T06bsa073_u:197": " tatprakṛtinirodhaprativedhād dvayavikalpāsamudācārayogena yo duḥkhasyātyantamanutpāda idamucyate duḥkhanirodhasatyam /",
    "T06bsa073_u:198": " na khalu kasyaciddharmasya vināśādduḥkhanirodhasatyaṃ paridīpitam /",
    "T06bsa073_u:199": " yathoktam /",
    "T06bsa073_u:200": " anutpādānirodhe mañjuśrīścittamanovijñānāni na pravartante /",
    "T06bsa073_u:201": " yatra cittamanovijñānāni na pravartante tatra na kaścitparikalpo yena parikalpenāyoniśomanasikuryāt /",
    "T06bsa073_u:202": " sa yoniśomanasikārapra yukto 'vidyāṃ na samutvāpayati /",
    "T06bsa073_u:203": " yaccāvidyāsamutthānaṃ tad dvādaśānāṃ bhavāṅgānāmasamutthānam /",
    "T06bsa073_u:204": " sājātiriti vistaraḥ /",
    "T06bsa073_u:205": " yathoktam /",
    "T06bsa073_u:206": " na khalu bhagavan dharmavināśo duḥkhanirodhaḥ /",
    "T06bsa073_u:207": " duḥkhanirodhanāmnā bhagavannanādikāliko 'kṛto 'jāto 'nutpanno 'kṣayaḥ kṣayāpagataḥ",
    "T06bsa073_u:208": " nityo dhruvaḥ śivaḥ śāśvataḥ prakṛtipariśuddhaḥ sarvakleśakośavinirmukto gaṅgāvālikāvyativṛttairavinirbhāgairacintyairbuddhadharmaiḥ",
    "T06bsa073_u:209": " samanvāgatastathāgatadharmakāyo deśitaḥ /",
    "T06bsa073_u:210": " ayameva ca bhagavaṃstathāgatadharmakāyo 'vinirmuktakleśakośastathāgatagarbhaḥ sūcyate /",
    "T06bsa073_u:211": " iti sarvavistareṇa yathāsūtrameva duḥkhanirodhasatyavyavasthānamanugantavyam /",
    "T06bsa073_u:212": " asya khalu duḥkhanirodhasaṃjñitasya tathāgatadharmakāyasya prāptiheturavikalpajñānadarśanabhāvanāmārgastrividhena sādharmyeṇa dinakarasadṛśaḥ veditavyaḥ /",
    "T06bsa073_u:213": " maṇḍalaviśuddhisādharmyeṇa sarvopakleśamalavigatatvāt /",
    "T06bsa073_u:214": " rūpābhidhyaktikaraṇasādharmyeṇa sarvākārajñeyāvabhāsakatvāt /",
    "T06bsa073_u:215": " tamaḥpratipakṣasādharmyeṇa ca sarvākārasatyadarśanavibandhapratipakṣabhūtatvāt /",
    "T06bsa073_u:216": " (Rgv 13) vibandha punarabhutavastunimittārambaṇamanasikārapūrvikā rāgadveṣamohotpattiranuśayaparyutthānayogāt /",
    "T06bsa073_u:217": " anuśayato hi bālānāma bhūtamatatsvabhāvaṃ vastu śubhākāreṇa vā nimittaṃ bhavati rāgotpattitaḥ /",
    "T06bsa073_u:218": " pratighākāreṇa vā dveṣotpattitaḥ /",
    "T06bsa073_u:219": " avidyākāreṇa vā mohotpattitaḥ /",
    "T06bsa073_u:220": " tacca rāgadveṣamohanimittamayathābhutamārambaṇaṃ kurvatāmayoniśomanasikāraścittaṃ paryādadāti /",
    "T06bsa073_u:221": " teṣāmayoniśomanasikāraparyavasthitacetasāṃ rāgadveṣamohānāmanyatakleśasamudācāro bhavati /",
    "T06bsa073_u:222": " te tatonidānaṃ kāyena vācā manasā rāgajamapi karmābhisaṃskurvanti /",
    "T06bsa073_u:223": " dveṣajamapi mohajamapi karmābhisaṃskurvanti /",
    "T06bsa073_u:224": " karmataśca punarjanmānubandha eva bhavati /",
    "T06bsa073_u:225": " evameṣāṃ bālānāmanuśayavatāṃ /",
    "T06bsa073_u:226": " nimittagrāhiṇāmārambaṇacaritānāmayoniśomanasikārasamudācārāt kleśasamudayaḥ /",
    "T06bsa073_u:227": " kleśamudāyāt karmasamudayaḥ /",
    "T06bsa073_u:228": " karmasamudayājjanmasamudayo bhavati /",
    "T06bsa073_u:229": " sa punareṣa sarvākārakleśakarmajanmasaṃkleśo bālānāmekasya dhātoryathābhūtamajñānādadarśanācca pravartate /",
    "T06bsa073_u:230": " sa ca tathā draṣṭavyo yathā parigaveṣayanna tasya kiṃcinnimittamārambaṇaṃ vā paśyati /",
    "T06bsa073_u:231": " sa yadā na nimittaṃ nārambaṇaṃ vā paśyati tadā bhūtaṃ paśyati /",
    "T06bsa073_u:232": " evamete dharmāstathāgatenābhisaṃbuddhāḥ samatayā samā iti /",
    "T06bsa073_u:233": " ya evamasataśca nimittārambaṇasyādarśanāt sataśca yathābhūtasya paramārthasatyasya",
    "T06bsa073_u:234": " darśanāt tadubhayoranutkṣepāprakṣepasamatājñānena sarvadharmasamatābhisaṃbodhaḥ so",
    "T06bsa073_u:235": " 'sya sarvākārasya tattvadarśanavibandhasya pratipakṣo veditavyo yasyodayāditarasyātyantamasaṃgatirasamavadhānaṃ pravartate /",
    "T06bsa073_u:236": " sa khalveṣa dharmakāyaprāptiheturavikalpajñānadarśanabhāvanāmārgo vistareṇa yathāsūtraṃ prajñāpāramitānusāreṇānugantavyaḥ /",
    "T06bsa073_u:237": " ato mahāyānadharmaratnādavaivartikabodhisattvagaṇaratnaprabhāvaneti tadanantaraṃ tadadhikṛtya ślokaḥ /",
    "T06bsa073_u:238": " (Rgv 14) ye samyak pratividhya sarvajagato nairātmyakoṭiṃ śivāṃ",
    "T06bsa073_u:239": " taccittaprakṛtiprabhāsvaratayā kleśāsvabhāvekṣaṇāt /",
    "T06bsa073_u:240": " sarvatrānugatāmanāvṛtadhiyaḥ paśyanti saṃbuddhatāṃ",
    "T06bsa073_u:241": " tebhyaḥ sattvaviśuddhyanantaviṣayajñānekṣaṇebhyo namaḥ // 13 //",
    "T06bsa073_u:242": " anena kiṃ darśitam /",
    "T06bsa073_u:243": " yathāvadyāvadadhyātmajñānadarśanaśuddhitaḥ /",
    "T06bsa073_u:244": " dhīmatāmavivartyānāmanuttaraguṇairgaṇaḥ // 14 //",
    "T06bsa073_u:245": " anena samāsato 'vaivartikabodhisattvagaṇaratnasya dvābhyāmākārābhyāṃ yathāvadbhāvikatayā yāvadbhāvikatayā ca lokottarajñānadarśanaviśuddhito 'nuttaraguṇānvitatvamudbhāvitam /",
    "T06bsa073_u:246": " yathāvattajjagacchantadharmatāvagamāt sa ca /",
    "T06bsa073_u:247": " prakṛteḥ pariśuddhatvāt kleśasyādikṣayekṣaṇāt // 15 //",
    "T06bsa073_u:248": " tatra yathāvadbhāvikatā kṛtsnasya pudgaladharmākhyasya jagato yathāvannairātmyakoṭerava gamādveditavyā /",
    "T06bsa073_u:249": " sa cāyamavagamo 'tyantādiśāntasvabhāvatayā pudgaladharmāvināśayogena samāsato dvābhyāṃ kāraṇābhyāmutpadyate /",
    "T06bsa073_u:250": " prakṛtiprabhāsvaratādarśanācca cittasyādikṣayanirodhadarśanācca tadupakleśasya /",
    "T06bsa073_u:251": " tatra yā cittasya (Rgv 15)",
    "T06bsa073_u:252": " prakṛtiprabhāsvaratā yaśca tadupakleśa ityetad dvayamanāsravai dhātau kuśalākuśalayościttayorekecaratvād dvitīyacittānabhisaṃdhānayogena paramaduṣprativedhyam",
    "T06bsa073_u:253": " ata āha /",
    "T06bsa073_u:254": " kṣaṇikuṃ bhagavan kuśalaṃ cittam /",
    "T06bsa073_u:255": " na kleśaiḥ saṃkliśyate /",
    "T06bsa073_u:256": " kṣaṇikamakuśalaṃ cittam /",
    "T06bsa073_u:257": " na saṃkliṣṭameva taccittaṃ kleśaiḥ /",
    "T06bsa073_u:258": " na bhagavan kleśāstaccittaṃ spṛśanti /",
    "T06bsa073_u:259": " kathamatra bhagavannasparśanadharmi cittaṃ tamaḥkliṣṭaṃ bhavati /",
    "T06bsa073_u:260": " asti ca bhagavannupakleśaḥ /",
    "T06bsa073_u:261": " astyupakliṣṭaṃ cittam /",
    "T06bsa073_u:262": " atha ca punarbhagavan prakṛtipariśuddhasya cittasyopakleśārtho duṣprativedhyaḥ /",
    "T06bsa073_u:263": " iti vistareṇa yathāvadbhāvikatāmārabhya duṣpratividhārthanirdeśo yathāsūtramanugantavyaḥ /",
    "T06bsa073_u:264": " yāvadbhāvikatā jñeyaparyantagatayā dhiyā /",
    "T06bsa073_u:265": " sarvasattveṣu sarvajñadharmatāstitvadarśanāt // 16 //",
    "T06bsa073_u:266": " tatra yāvadbhāvikatā sarvajñeyavastuparyantagatayā lokottarayā prajñayā sarvasattveṣvantaśastiryagyonigateṣvapi tathāgatagarbhāstitvadarśanādveditavyā",
    "T06bsa073_u:267": " tacca darśanaṃ bodhisattvasya prathamāyāmeva bodhisattvabhūmāvutpadyate sarvatragāthane dharmadhātuprativedhāt /",
    "T06bsa073_u:268": " (Rgv 16) ityevaṃ yo 'vabodhastatpratyātmajñānadarśanam /",
    "T06bsa073_u:269": " tacchuddhiramale dhātāvasaṅgāpratighā tataḥ // 17 //",
    "T06bsa073_u:270": " ityevamanena prakāreṇa yathāvadbhāvikatayā ca yāvadbhāvikatayā ca yo lokottaramārgāvabodhastadāryāṇāṃ pratyātmamananyasādhāraṇaṃ lokottarajñānadarśanamabhipretam",
    "T06bsa073_u:271": " tacca samāsato dvābhyāṃ kāraṇābhyāmitaprādeśikajñānadarśanamupanidhāya suviśuddhirityucyate /",
    "T06bsa073_u:272": " katamābhyāṃ dvābhyām /",
    "T06bsa073_u:273": " asaṅgatvādapratihatatvācca /",
    "T06bsa073_u:274": " tatra yathāvadbhāvikatayā sattvadhātuprakṛtiviśuddhaviṣayatvādasaṅgam yāvadbhāvikatayānantejñeyavastuviṣayatvādapratihatam /",
    "T06bsa073_u:275": " jñānadarśanaśuddhyā buddhajñānādanuttarāt /",
    "T06bsa073_u:276": " avaivartyādbhavantyāryāḥ śaraṇaṃ sarvadehinām // 18 //",
    "T06bsa073_u:277": " itīyaṃ jñānadarśanaśuddhiravinivartanīyabhūmisamārūḍhānāṃ bodhisattvānāmanuttarāyāstathāgatajñānadarśanaviśuddherupaniṣadgatatvādanuttarā",
    "T06bsa073_u:278": " veditavyā tadanyebhyo vā dāna śīlādibhyo bodhisattvaguṇebhyo madyogādavinivartanīyā",
    "T06bsa073_u:279": " bodhisattvāḥ śaraṇa bhūtā bhavanti sarvasattvānāmiti /",
    "T06bsa073_u:280": " śrāvakasaṃgharatnāgrahaṇaṃ bodhisattvagaṇaratnānantaraṃ tatpūjānarhatvāt /",
    "T06bsa073_u:281": " na hi jātu paṇḍitā bodhisattvaśrāvakaguṇāntarajñā mahābodhivipulapuṇyajñānasaṃbhārāpūryamāṇajñānakaruṇāmaṇḍalamaprameyasattvadhātugaṇasaṃtānāvabhāsapratyupasthitamanuttaratathāgatapūrṇacandra",
    "T06bsa073_u:282": " gamanānukūlamārgapratipannaṃ (Rgv 17)",
    "T06bsa073_u:283": " bodhisattvanavacandramutsṛjya prādeśikajñānaniṣṭhāgatamapi tārārūpavat svasaṃtānāvabhāsapratyupasthitaṃ śrāvakaṃ namasyanti /",
    "T06bsa073_u:284": " parahitakriyāśayaviśuddheḥ saṃniśrayaguṇenaiva hi prathamacittotpādiko 'pi bodhisattvo niranukrośamananyapoṣigaṇyamanāsravaśīlasaṃvaraviśuddhiniṣṭhāgatamāryaśrāvakamabhibhavati",
    "T06bsa073_u:285": " prāgeva tadanyairdaśavaśitādibhirbodhisattvaguṇaiḥ /",
    "T06bsa073_u:286": " vakṣyati hi /",
    "T06bsa073_u:287": " yaḥ śīlamātmārthakaraṃ vibharti duḥśīlasattveṣu dayāviyukteḥ /",
    "T06bsa073_u:288": " ātmaṃbhariḥ śīladhanapraśuddho viśuddhaśīlaṃ na tamāhurāryam //",
    "T06bsa073_u:289": " yaḥ śīlamādāya paropajīvyaṃ karoti tejo 'nilavāribhūvat /",
    "T06bsa073_u:290": " kāruṇyamutpādya paraṃ pareṣu sa śīlavāṃstatpratirūpako 'nya iti //",
    "T06bsa073_u:291": " tatra kenārthena kimadhikṛtya bhagavatā śaraṇatrayaṃ prajñaptam //",
    "T06bsa073_u:292": " śāstṛśāsanaśiṣyārthairadhikṛtya triyānikān /",
    "T06bsa073_u:293": " kāratrayādhimuktāṃśca prajñaptaṃ śaraṇatrayam // 19 //",
    "T06bsa073_u:294": " (Rgv 18) buddhaḥ śaraṇamagryatvād dvipadānāmiti śāstṛguṇodbhāvanārthena buddhabhāvāyopagatān bodhisattvān pudgalān buddhe ca paramakārakriyādhimuktānadhikṛtya deśitaṃ prajñaptam /",
    "T06bsa073_u:295": " dharmaḥ śaraṇamagryatvādvirāgāṇāmiti śāstṛḥ śāsana guṇodbhāvanārthena svayaṃ pratītya",
    "T06bsa073_u:296": " gambhīradharmānubodhāyopagatān pratyekabuddhayānikān pudgalān dharme ca paramakārakriyādhimuktānadhikṛtya",
    "T06bsa073_u:297": " deśitaṃ prajñaptam /",
    "T06bsa073_u:298": " saṃghaḥ śaraṇamagryatvādgaṇānāmiti śāstuḥ śāsane supratipannaśiṣyaguṇodbhāvanārthena",
    "T06bsa073_u:299": " parataḥ śravaghoṣasyānugamāyopagatān śrāvakayānikān pudgalān saṃghe ca paramakārākriyādhimuktānadhikṛtya",
    "T06bsa073_u:300": " deśitaṃ prajñaptam /",
    "T06bsa073_u:301": " ityanena samāsatastrividhenārthena ṣaṭ pudgalānadhikṛtya prabhedayo bhagavatā saṃvṛtipadasthānena sattvānāmanupūrvanayāvatārārthamimāni trīṇi śaraṇāni deśitāni prajñaptāni /",
    "T06bsa073_u:302": " tyājyatvān moṣadharmatvādabhāvāt sabhayatvataḥ /",
    "T06bsa073_u:303": " dharmo dvidhāryasaṃghaśca nātyantaṃ śaraṇaṃ param // 20 //",
    "T06bsa073_u:304": " dvividho dharmaḥ /",
    "T06bsa073_u:305": " deśanādharmo 'dhigamadharmaśca /",
    "T06bsa073_u:306": " tatra deśanādharmaḥ sūtrādideśanāyā nāmapadavyañjanakāyasaṃgṛhītaḥ /",
    "T06bsa073_u:307": " sa ca mārgābhisamayaparyavasānatvāt kolopama ityuktaḥ /",
    "T06bsa073_u:308": " adhigamadharmo hetuphalabhedena dvividhaḥ /",
    "T06bsa073_u:309": " yaduta mārgasatyaṃ nirodhasatyaṃ (Rgv 19) ca /",
    "T06bsa073_u:310": " yena yadadhigamyata iti kṛtvā /",
    "T06bsa073_u:311": " tatra mārgaḥ saṃskṛtalakṣaṇaparyāpannaḥ /",
    "T06bsa073_u:312": " yat saṃskṛtalakṣaṇaparyāpannaṃ tan mṛṣāmoṣadharmi /",
    "T06bsa073_u:313": " yan mṛṣāmoṣadharmi tadasatyam /",
    "T06bsa073_u:314": " yadasatyaṃ tadanityam /",
    "T06bsa073_u:315": " yadanityaṃ tadśaraṇam /",
    "T06bsa073_u:316": " yaśca tena mārgeṇa nirodho 'dhigataḥ so 'pi śrāvakanayena pradīpocchedavat kleśaduḥkhābhāvamātraprabhāvitaḥ /",
    "T06bsa073_u:317": " na cābhāvaḥ śaraṇamaśaraṇaṃ vā bhavitumarhati /",
    "T06bsa073_u:318": " saṃgha iti traiyānikasya gaṇasyaitadadhivacanam /",
    "T06bsa073_u:319": " sa ca nityaṃ sabhayastathāgataśaraṇagato niḥsaraṇaparyeṣī śaikṣaḥ sakaraṇīyaḥ pratipannakaścānuttarāyāṃ samyaksaṃbodhāviti /",
    "T06bsa073_u:320": " kathaṃ samayaḥ /",
    "T06bsa073_u:321": " yasmādarhatāmapi kṣīṇapunarbhavānāmaprahīṇatvādvāsaṃnāyāḥ satatasamitaṃ sarvāsaṃskāreṣu",
    "T06bsa073_u:322": " tīvrā bhayasaṃjñā pratyupasthitā bhavati syādyathāpi nāmotkṣiptāsike vadhakapuruṣe",
    "T06bsa073_u:323": " tasmātte 'pi nātyantasukhaniḥsaraṇamadhigatāḥ /",
    "T06bsa073_u:324": " na hi śaraṇaṃ śaraṇaṃ paryeṣate /",
    "T06bsa073_u:325": " yathaivā śaraṇāḥ sattvā yena tena bhayena bhītāstatastato niḥsaraṇaṃ paryeṣante tadvadarhatāmapyasti tadbhayaṃ yataste bhayādbhītāstathāgatameva śaraṇamupagacchanti /",
    "T06bsa073_u:326": " yaścaivaṃ sabhayatvāccharaṇamupagacchatyavaśyaṃ bhayānniḥsaraṇaṃ sa paryeṣyate /",
    "T06bsa073_u:327": " niḥsaraṇaparyeṣitvācca bhayanidānaprahāṇamadhikṛtya śaikṣo bhavati sakaraṇīyaḥ /",
    "T06bsa073_u:328": " śaikṣatvāt (Rgv 20)",
    "T06bsa073_u:329": " pratipannako bhavatyabhayamāryabhasthānamanuprāptuṃ yadutānuttarāṃ samyaksaṃbodhim /",
    "T06bsa073_u:330": " tasmātso 'pi tadaṅgaśaraṇatvānnātyantaṃ śaraṇam /",
    "T06bsa073_u:331": " evamime dve śaraṇe paryantakāle śaraṇe ityucyete /",
    "T06bsa073_u:332": " jagaccharaṇamekatra buddhatvaṃ pāramārthikam /",
    "T06bsa073_u:333": " munerdharmaśarīratvāt tanniṣṭhatvādgaṇasya ca // 21 //",
    "T06bsa073_u:334": " anena tu pūrvoktena vidhinānutpādānirodhaprabhāvitasya munervyavadānasatyadvayavirāgadharmakāyatvād",
    "T06bsa073_u:335": " dharmakāyaviśuddhiniṣṭhādhigamaparyavasānatvācca traiyānikasya gaṇasya pāramārthikamevātrāṇe",
    "T06bsa073_u:336": " 'śaraṇe loke 'parāntakoṭisamamakṣayaśaraṇaṃ nityaśaraṇaṃ dhruvaśaraṇaṃ yaduta tathāgatā",
    "T06bsa073_u:337": " arhantaḥ samyaksaṃbuddhāḥ /",
    "T06bsa073_u:338": " eva ca nityadhruvaśivaśāśvataikaśaraṇanirdeśo vistareṇāryaśrīmālāsūtrānusāreṇānugantavyaḥ /",
    "T06bsa073_u:339": " ratnāni durlabhotpādāna nirmalatvāt prabhāvataḥ /",
    "T06bsa073_u:340": " lokālaṃkārabhūtatvādagratvān nirvikārataḥ // 22 //",
    "T06bsa073_u:341": " samāsataḥ ṣaḍvidhena ratnasādharmyeṇaitāni buddhadharmasaṃghākhyāni trīṇi ratnānyucyante /",
    "T06bsa073_u:342": " yaduta durlabhotpādabhāvasādharmyeṇa bahubhirapi kalpaparivarteranavāptakuśalamūlānāṃ tatsamavadhānāpratilambhāt /",
    "T06bsa073_u:343": " vaimalyasādharmyeṇa sarvācāramalavigatatvāt /",
    "T06bsa073_u:344": " prabhāvasādharmyeṇa ṣaḍabhijñādyacintyaprabhāvaguṇayogāt /",
    "T06bsa073_u:345": " lokālaṃkārasādharmyeṇa sarvajagadāśayaśobhānimittatvāt /",
    "T06bsa073_u:346": " ratnaprativarṇikāgryasādharmyeṇa lokottaratvāt /",
    "T06bsa073_u:347": " stutinindādyavikārasādharmyeṇāsaṃskṛtasvabhāvatvāditi /",
    "T06bsa073_u:348": " (Rgv 21) ratnatrayanirdeśānantaraṃ yasmin satyeva laukikalokottaraviṃśuddhiyoniratnatrayamutpadyate tadadhikṛtya ślokaḥ /",
    "T06bsa073_u:349": " samalā tathatātha nirmalā vimalāḥ buddhaguṇā jinakriyā /",
    "T06bsa073_u:350": " viṣayaḥ paramārthadarśināṃ śubharatnatrayasargako yataḥ // 23 //",
    "T06bsa073_u:351": " anena kiṃ paridīpitam /",
    "T06bsa073_u:352": " gotraṃ ratnatrayasyāsya viṣayaḥ sarvadarśinām /",
    "T06bsa073_u:353": " caturvidhaḥ sa cācintyaścaturbhiḥ kāraṇaiḥ kramāt // 24 //",
    "T06bsa073_u:354": " tatra samalā tathatā yo dhāturavinirmuktakleśakośastathāgatagarbha ityucyate /",
    "T06bsa073_u:355": " nirmalā tathatā sa eva buddhabhūmāvāśrayaparivṛttilakṣaṇo yastathāgatadharmakāye ityucyate /",
    "T06bsa073_u:356": " vimalabuddhaguṇā ye tasminnevāśrayaparivṛttilakṣaṇe tathāgatadharmakāye lokottarā daśabalādayo buddhadharmāḥ /",
    "T06bsa073_u:357": " jinakriyā teṣāmeva daśabalādīnāṃ buddhadharmāṇāṃ pratisvamanuttaraṃ karma yadaniṣṭhitamaviratamapratipraśrabdhaṃ bodhisattvavyākaraṇakathāṃ nopacchinatti /",
    "T06bsa073_u:358": " tāni punarimāni catvāri sthānāni yathāsaṃkhyameva caturbhiḥ kāraṇairacintyatvāt sarvajñaviṣayā ityucyante /",
    "T06bsa073_u:359": " katamaiścaturbhiḥ /",
    "T06bsa073_u:360": " śuddhyupakliṣṭatāyogāt niḥsaṃkleśaviśuddhitaḥ /",
    "T06bsa073_u:361": " avinirbhāgadharmatvādanābhogāvikalpataḥ // 25 //",
    "T06bsa073_u:362": " tatra samalā tathatā yugapadekakālaṃ viśuddhā ca saṃkliṣṭā cetyacintyametat sthānaṃ gambhīradharmanayādhimuktānāmapi pratyekabuddhānāmagocaraviṣatvāt",
    "T06bsa073_u:363": " yata (Rgv 22) āha /",
    "T06bsa073_u:364": " dvāvimau devi dharmau duṣprativedhyau /",
    "T06bsa073_u:365": " prakṛtipariśuddhicittaṃ duṣprativedhyam /",
    "T06bsa073_u:366": " tasyaiva cittasyopakliṣṭatā duṣprativedhyā /",
    "T06bsa073_u:367": " anayordevi dharmayoḥ śrotā tvaṃ vā bhaverathavā mahādharmasamanvāgatā bodhisattvāḥ /",
    "T06bsa073_u:368": " śeṣāṇāṃ devi sarvaśrāvakapratyekabuddhānāṃ tathāgataśraddhāgamanīyā vevaito dharmāviti /",
    "T06bsa073_u:369": " tatra nirmalā tathatā pūrvamalāsaṃkliṣṭā paścādviśuddhetyacintyametat sthānam /",
    "T06bsa073_u:370": " yat āha /",
    "T06bsa073_u:371": " prakṛtiprabhāsvaraṃ cittam /",
    "T06bsa073_u:372": " tattathaiva jñānam /",
    "T06bsa073_u:373": " tata ucyate /",
    "T06bsa073_u:374": " ekakṣaṇalakṣaṇasamāyuktayā prajñayā samyaksaṃbodhirabhisaṃbuddheti /",
    "T06bsa073_u:375": " tatra vimalā buddhaguṇāḥ paurvāparyeṇaikāntasaṃkliṣṭāyāmapi pṛthagjanabhūmāvavinirbhāgadharmatayā nirviśiṣṭā vidyanta ityacintyametat sthānam / yat āha /",
    "T06bsa073_u:376": " na sa kaścitsattvaḥ sattvanikāye saṃvidyate yatra tathāgatajñānaṃ na sakalamanupraviṣṭam /",
    "T06bsa073_u:377": " api tu saṃjñāgrāhatastathāgatajñānaṃ na prajñāyate /",
    "T06bsa073_u:378": " saṃjñāgrāhavigamāt punaḥ sarvajñajñānaṃ svayaṃbhūjñānamasaṅgataḥ prabhavati /",
    "T06bsa073_u:379": " tadyathāpi nāma bho jinaputra trisāhasramahāsahasralokadhātupramāṇaṃ mahāpustaṃ bhavet /",
    "T06bsa073_u:380": " tasmin khalu punarmahāpuste trisāhasramahāsāhasralokadhātuḥ sakalasamāpta ālikhito bhavet /",
    "T06bsa073_u:381": " mahāpṛthivīpramāṇena mahāpṛthivī /",
    "T06bsa073_u:382": " dvisāhasralokadhātupramāṇena dvisāhasralokadhātuḥ /",
    "T06bsa073_u:383": " sāhasralokadhātupramāṇena sāhasralokadhātuḥ /",
    "T06bsa073_u:384": " cāturdvīpikapramāṇena cāturdvīpikāḥ /",
    "T06bsa073_u:385": " mahāsamudrapramāṇena mahāsamudrāḥ /",
    "T06bsa073_u:386": " jambūdvīpapramāṇena jambūdvīpāḥ /",
    "T06bsa073_u:387": " pūrvavidehadvīpapramāṇena pūrvavidehadvīpāḥ /",
    "T06bsa073_u:388": " godāvarīdvīpapramāṇena godāvarīdvīpāḥ /",
    "T06bsa073_u:389": " uttarakurudvīpapramāṇenottarakurudvīpāḥ /",
    "T06bsa073_u:390": " sūmerupramāṇena sumeravaḥ /",
    "T06bsa073_u:391": " (Rgv 23) bhūmyavacaradevavimānapramāṇena bhūmyavacaradevavimānāni /",
    "T06bsa073_u:392": " kāmāvacaradevavimānapramāṇena kāmāvacaradevavimānāni /",
    "T06bsa073_u:393": " rūpāvacaradevavimānapramāṇena rūpāvacaradevavimānāni /",
    "T06bsa073_u:394": " tacca mahāpustaṃ trisāhasramahāsāhasralokadhātvāyāmavistarapramāṇaṃ bhavet /",
    "T06bsa073_u:395": " tatkhālu punarmahāpustamekasmin paramāṇurajasi prakṣiptaṃ bhavet /",
    "T06bsa073_u:396": " yathā caikaparamāṇurajasi tanmahāpustaṃ prakṣiptaṃ bhavet tathānyeṣu sarvaparamāṇurajaḥsu tatpramāṇānyeva mahāpustānyabhyantarapraviṣṭāni bhaveyuḥ",
    "T06bsa073_u:397": " atha kaścideva puruṣa utpadyate paṇḍito nipuṇo vyakto medhāvī tatropagamikayā mīmāṃsayā samanvāgataḥ divyaṃ cāsya cakṣuḥ samantapariśuddhaṃ prabhāsvaraṃ bhavet /",
    "T06bsa073_u:398": " sa divyena cakṣuṣā vyavalokayati /",
    "T06bsa073_u:399": " idaṃ mahāpustamevaṃbhūtamihaiva parītte paramāṇurajasyanitiṣṭhataṃ /",
    "T06bsa073_u:400": " na kasyacidapi sattvasyopakāritbhūtaṃ bhavati /",
    "T06bsa073_u:401": " tasyaivaṃ syāt /",
    "T06bsa073_u:402": " yannvahaṃ mahāvīryabalasthāmnā etatparamāṇurajo bhittvā etanmahāpustaṃ sarvajagadupajīvyaṃ kuryām /",
    "T06bsa073_u:403": " sa mahāvīryabalasthāma saṃjanayitvā sūkṣmeṇa vajreṇa tatparamāṇurajo bhittvā yathābhiprāyaṃ tanmahāpustaṃ sarvajagadupajīvyaṃ kuryāt /",
    "T06bsa073_u:404": " yathā caikasmāt tathāśeṣebhyaḥ paramāṇubhyastathaiva kuryāt /",
    "T06bsa073_u:405": " evameva bho jinaputra tathāgatajñānamapramāṇajñānaṃ sarvasattvopajīvyajñānaṃ sarvasattvacittasaṃtāneṣu sakalamanupraviṣṭam /",
    "T06bsa073_u:406": " sarvāṇi ca tāni sattvacittasaṃtānānyapi tathāgatajñānapramāṇāni /",
    "T06bsa073_u:407": " atha ca punaḥ saṃjñāgrāhavinivaddhā (Rgv 24)",
    "T06bsa073_u:408": " bālā na jānanti na prajānanti nānubhavanti na sākṣātkurvanti tathāgatajñānam /",
    "T06bsa073_u:409": " tatastathāgato 'saṅgeṇa tathāgatajñānena sarvadharmadhātusattvabhavanāni vyavalokyācāryasaṃjñī bhavati /",
    "T06bsa073_u:410": " aho bata ime sattvā yathāvat tathāgatajñānaṃ na prajānanti /",
    "T06bsa073_u:411": " tathāgatajñānānupraviṣṭāśca /",
    "T06bsa073_u:412": " yannvahameṣā sattvānāmāryeṇa mārgopadeśena sarvasaṃjñākṛtabandhanāpanayanaṃ kuryā",
    "T06bsa073_u:413": " yathā svayamevāryamārgabalādhānena mahatīṃ saṃjñāgranthiṃ vinivartya tathāgatajñānaṃ pratyabhijānīran /",
    "T06bsa073_u:414": " tathāgatasamatāṃ cānuprāpnuyaḥ /",
    "T06bsa073_u:415": " te tathāgatamārgopadeśena sarvasaṃjñākṛtabandhanāni vyapanayanti /",
    "T06bsa073_u:416": " apanīteṣu ca sarvasaṃjñākṛtabandhaneṣu tat tathāgatajñānama pramāṇaṃ bhavati sarvajagadupajīvyamiti /",
    "T06bsa073_u:417": " tatra jinakriyā yugapatsarvatra sarvakālamanābhogenāvikalpato yathāśayeṣu yathāvainayikeṣu sattveṣvakṣūṇamanuguṇaṃ pravartata ityacintyametat sthānam /",
    "T06bsa073_u:418": " yata āha /",
    "T06bsa073_u:419": " saṃkṣepamātrakeṇāvatāraṇārthaṃ sattvānāmapramāṇamapi tathāgatakarma pramāṇato nirdiṣṭam /",
    "T06bsa073_u:420": " api tu kulaputra yattathāgatasya bhūtaṃ tathāgatakarma tadapramāṇamacintyamavijñeyaṃ sarvalokena /",
    "T06bsa073_u:421": " anudāharaṇamakṣaraiḥ /",
    "T06bsa073_u:422": " duḥsaṃpādaṃ parebhyaḥ /",
    "T06bsa073_u:423": " adhiṣṭhitaṃ sarvabuddhakṣetreṣu /",
    "T06bsa073_u:424": " samatānugataṃ sarvabuddhaiḥ /",
    "T06bsa073_u:425": " samatikrāntaṃ sarvābhogakriyābhyaḥ /",
    "T06bsa073_u:426": " nirvikalpamākāśasamatayā /",
    "T06bsa073_u:427": " nirnītākāraṇaṃ dharmadhātukriyayā /",
    "T06bsa073_u:428": " iti vistareṇa yāvadviśuddhavaiḍūryamaṇiduṣṭāntaṃ kṛtvā nirdiśati /",
    "T06bsa073_u:429": " tadanena kulaputra paryāyeṇaivaṃ veditavyamacintyaṃ tathāgatakarma samatānugataṃ ca sarvato 'navadyaṃ ca triratnavaṃśanupacchettṛ ca /",
    "T06bsa073_u:430": " yatrācintye tathāgatakarmaṇi pratiṣṭhitastathāgata ākāśasvabhāvatāṃ ca kāyasya na vijahāti (Rgv 25)",
    "T06bsa073_u:431": " sarvabuddhakṣetreṣu ca darśanaṃ dadāti /",
    "T06bsa073_u:432": " anabhilāpyadharmatāṃ ca vāco na vijahāti yathārutavijñaptyā ca sattvebhyo dharmaṃ deśayati /",
    "T06bsa073_u:433": " sarvacittārambaṇavigataśca sarvasattvacittacaritāśayāṃśca prajānātiti /",
    "T06bsa073_u:434": " bodhyaṃ bodhistadaṅgāni bodhaneti yathākramam /",
    "T06bsa073_u:435": " heturekaṃ padaṃ trīṇi pratyayastadviśuddhaye // 26 //",
    "T06bsa073_u:436": " eṣāṃ khalvapi caturṇāmarthapadānāṃ sarvajñeyasaṃgrahamupādāya prathamaṃ boddhavyapadaṃ draṣṭavyam /",
    "T06bsa073_u:437": " tadanubodho bodhiriti dvitīyaṃ bodhipadam /",
    "T06bsa073_u:438": " bodheraṅgabhūtā buddhaguṇā iti tritīyaṃ bodhyaṅgapadam /",
    "T06bsa073_u:439": " bodhyaṅgaireva bodhanaṃ pareṣāmiti caturtha bodhanāpadam /",
    "T06bsa073_u:440": " itīmāni catvāri padānyadhikṛtya hetupratyayabhāvena ratnatrayagotravyavasthānaṃ veditavyam /",
    "T06bsa073_u:441": " tatraiṣāṃ caturṇāṃ padānāṃ prathamaṃ lokottaradharmavijatvāt pratyātmayoniśomanasikārasaṃniśrayeṇa tadviśuddhimupādāya triratnotpattiheturanugantavyaḥ",
    "T06bsa073_u:442": " ityevamekaṃ padaṃ hetuḥ /",
    "T06bsa073_u:443": " kathaṃ trīṇi pratyayaḥ /",
    "T06bsa073_u:444": " tathāgato 'nuttarāṃ samyaksaṃbodhimabhisaṃbudhya daśabalādibhirbuddhadharmerdvātriśadākāraṃ",
    "T06bsa073_u:445": " tathāgatakarma kurvan parato ghoṣasaṃniśrayeṇa tadviśuddhimupādāya triratnotpattipratyayo 'nugantavyaḥ /",
    "T06bsa073_u:446": " ityevaṃ trīṇi pratyayaḥ /",
    "T06bsa073_u:447": " ataḥ parameṣāmeva caturṇā padānāmanupūrvamavaśiṣṭena granthena vistaravibhāganirdeśo veditavyaḥ /",
    "T06bsa073_u:448": " tatra samalāṃ tathatāmadhikṛtya yaduktaṃ sarvasattvāstathāgatagarbhā iti tat kenārthena /",
    "T06bsa073_u:449": " (Rgv 26) buddhajñānāntargamāt sattvarāśestannairmalyasyādvayatvāt prakṛtyā /",
    "T06bsa073_u:450": " bauddhe gotre tatphalasyopacārāduktāḥ sarve dehino buddhagarbhāḥ // 27 //",
    "T06bsa073_u:451": " saṃbuddhakāyaspharaṇāt tathatāvyatibhedataḥ /",
    "T06bsa073_u:452": " gotrataśca sadā sarve buddhagarbhāḥ śarīriṇaḥ // 28 //",
    "T06bsa073_u:453": " samāsatastrividhenārthena sadā sarvasattvāstathāgatagarbhā ityuktaṃ bhagavatā /",
    "T06bsa073_u:454": " yaduta sarvasattveṣu tathāgatadharmakāyaparispharaṇārthena tathāgatatathatāvyatibhedārthena tathāgatagotrasaṃbhavārthena ca /",
    "T06bsa073_u:455": " eṣāṃ punastrayāṇāmarthapadānāmutaratra tathāgatagarbhasūtrānusāreṇa nirdeśo bhaviṣyati /",
    "T06bsa073_u:456": " pūrvataraṃ tu yenārthena sarvatrāviśeṣeṇa pravacane sarvākāraṃ tadarthasūcanaṃ bhavati tadapyādhikṛtya nirdekṣyāmi / uddānam /",
    "T06bsa073_u:457": " svabhāvahetvo phalakarmayogavṛttiṣvavasthāsvatha sarvagatve /",
    "T06bsa073_u:458": " sadāvikāritvaguṇeṣvabhede jñeyo 'rthasaṃdhiḥ paramārthadhāto // 29 //",
    "T06bsa073_u:459": " samāsato daśavidhamarthamabhisaṃdhāya paramatattvajñānāviṣayasya tathāgatadhātorvyavasthānamanugantavyam /",
    "T06bsa073_u:460": " daśavidho 'rthaḥ katamaḥ /",
    "T06bsa073_u:461": " tadyathā svabhāvārtho hetvarthaḥ phalārthaḥ karmārtho yogārtho vṛtyartho 'vasthāprabhedārthaḥ sarvatragārtho 'vikārārtho 'bhedārthaśca /",
    "T06bsa073_u:462": " tatra svabhāvarthaṃ hetvartha cārabhya ślokaḥ /",
    "T06bsa073_u:463": " sadā prakṛtyasaṃkliṣṭaḥ śuddharatnāmvarāmbuvat /",
    "T06bsa073_u:464": " dharmādhimuktyadhiprajñāsamādhikaruṇānvayaḥ // 30 //",
    "T06bsa073_u:465": " (Rgv 27) tatra pūrveṇaṃ ślokārthena kiṃ darśayati /",
    "T06bsa073_u:466": " prabhāvānanyathābhāvasnigdhabhāvasvabhāvataḥ /",
    "T06bsa073_u:467": " cintāmaṇinabhovāriguṇasādharmyameṣu hi // 31 //",
    "T06bsa073_u:468": " ya ete trayo 'tra pūrvamuddiṣṭā eṣu triṣu yathāsaṃkhyameva svalakṣaṇaṃ sāmānyalakṣaṇaṃ cārabhya tathāgatadhātościntāmaṇinabhovāriviśuddhiguṇasādharmyaṃ veditavyam /",
    "T06bsa073_u:469": " tatra tathāgatadharmakāye tāvaccintitārthasamuddhayādi prabhāvasvabhāvatāṃ svalakṣaṇamārabhya cintāmaṇiratnasādharmyaṃ veditavyam /",
    "T06bsa073_u:470": " tathatāyāmananyathābhāvasvabhāvatāṃ svalakṣaṇamārabhyākāśasādharmyaṃ veditavyam /",
    "T06bsa073_u:471": " tathāgatagotre sattvakaruṇāsnigdhasvabhāvatāṃ svalakṣaṇamārabhya vārisādharmya veditavyam /",
    "T06bsa073_u:472": " sarveṣāṃ cātra sadātyantaprakṛtyanupakliṣṭatāṃ prakṛtipariśuddhiṃ sāmānyalakṣaṇāmārabhya tadeva cintāmaṇinabhovāriviśuddhiguṇasādharmyaṃ veditavyam",
    "T06bsa073_u:473": " tatra pareṇa ślokārdhena kiṃ darśitam /",
    "T06bsa073_u:474": " caturdhāvaraṇaṃ dharmapratibho 'pyātmadarśanam /",
    "T06bsa073_u:475": " saṃsāraduḥkhabhīrūtvaṃ sattvārthaṃ nirapekṣatā // 32 //",
    "T06bsa073_u:476": " icchantikānāṃ tīrthyānāṃ śrāvakāṇāṃ svayaṃbhuvām /",
    "T06bsa073_u:477": " adhimuktyātayo dharmāścatvāraḥ śuddhihetavaḥ // 33 //",
    "T06bsa073_u:478": " samāsata ime trividhāḥ sattvāḥ sattvarāśau saṃvidyante /",
    "T06bsa073_u:479": " bhavābhilāṣiṇo vibhavābhilāṣiṇastadubhayānabhilāṣiṇaśca /",
    "T06bsa073_u:480": " tatra bhavābhilāṣiṇo dvividhā veditavyāḥ /",
    "T06bsa073_u:481": " (Rgv 28) mokṣamārgapratihatāśa aparinirvāṇagotrakāḥ sattvā ye saṃsāramevecchanti na nirvāṇaṃ tanniyatipatitāścehadhārmikā eva /",
    "T06bsa073_u:482": " tadekatyā mahāyānadharmavidviṣo yānadhikṛtyataduktaṃ bhagavatā /",
    "T06bsa073_u:483": " nāhaṃ teṣāṃ śāstā na te mama śrāvakāḥ /",
    "T06bsa073_u:484": " tānahaṃ śāriputra tamasastamo 'ntaramandhakārān mahāndhakāragāminastamobhūyiṣṭhā iti vadāmi /",
    "T06bsa073_u:485": " tatra vibhavābhilāṣiṇo dvividhāḥ /",
    "T06bsa073_u:486": " anupāyapatitā upāyapatitāśca /",
    "T06bsa073_u:487": " tatrānupāyapatitāḥ api trividhāḥ /",
    "T06bsa073_u:488": " itobāhyā bahunānāprakārāścakaparibrājakanigranthiputraprabhṛtayo 'nyatīrthyāḥ /",
    "T06bsa073_u:489": " ihadhārmikāśca tatsabhāgacaritā eva śrāddhā api durgṛhītagrāhiṇaḥ /",
    "T06bsa073_u:490": " te ca punaḥ katame /",
    "T06bsa073_u:491": " yaduta pudgaladṛṣṭayaśca paramārthānadhimuktā yān prati bhagavatā śūnyatānadhimukto nirviśiṣṭo bhavati tīrthikairityuktam /",
    "T06bsa073_u:492": " śūnyatādṛṣṭayaścābhimānikā yeṣāmiha tadvimokṣamukhe 'pi śūnyatāyāṃ mādyamānānāṃ śūnyataiva dṛṣṭirbhavati yānadhikṛtyāha /",
    "T06bsa073_u:493": " varaṃ khalu kāśyapa sumerumātrā pudgaladṛṣṭirna tvevābhimānikasya śūnyatādṛṣṭiriti /",
    "T06bsa073_u:494": " tatropāyapatitā api dvividhāḥ /",
    "T06bsa073_u:495": " śrāvakayānīyāśca samyaktvaniyāmamavakrāntāḥ pratyekabuddhayānīyāśca /",
    "T06bsa073_u:496": " tadubhayānābhilāṣiṇaḥ punarmahāyānasaṃprasthitāḥ paramatīkṣṇendriyāḥ sattvā ye nāpi",
    "T06bsa073_u:497": " saṃsāramicchanti yathecchantikā nānupāyapatitāstīrthikādivan nāpyupāyapatitāḥ śrāvakapratyekabuddhavat /",
    "T06bsa073_u:498": " api tu saṃsāranirvāṇasamatāpatti mārgapratipannāste bhavantyapratiṣṭhitanirvāṇāśayā nirupakliṣṭasaṃsāragataprayogā dṛḍhakaruṇādhyāśayapratiṣṭhitamūlapariśuddhā iti /",
    "T06bsa073_u:499": " (Rgv 29) tatra ye sattvā bhavābhilāṣiṇa icchantikāstanniyatipatitā ihadhārmikā evocyante mithyātvaniyataḥ sattvarāśiriti /",
    "T06bsa073_u:500": " ye vibhavābhilāṣiṇo 'pyanupāyapatitā ucyante 'niyataḥ sattvarāśiriti /",
    "T06bsa073_u:501": " ye vibhavābhilāṣiṇa upāyapatitāstadubhayānabhilāṣiṇaśca samatāptimārgapratipannāsta ucyatte samyaktvaniyataḥ sattvarāśiriti /",
    "T06bsa073_u:502": " tatra mahāyānasaṃprasthitān sattvānanāvaraṇagāminaḥ sthāpayitvā ya ito 'nye sattvāstadyathā /",
    "T06bsa073_u:503": " icchantikāstīrthyāḥ śrāvakāḥ pratyekabuddhāśca /",
    "T06bsa073_u:504": " teṣāmimāni catvāryāvaraṇāni tathāgatadhātoranadhigamāyāsākṣātkriyāyaisaṃvartante /",
    "T06bsa073_u:505": " katamāni ca catvāri /",
    "T06bsa073_u:506": " tadyathā mahāyānadharmapratigha icchantikānāmāvaraṇa yasya pratipakṣo mahāyānadharmādhimuktibhāvanā bodhisattvānām /",
    "T06bsa073_u:507": " dharmeṣvātmadarśanamanyatīrthānāmāvaraṇaṃ yasya pratipakṣaḥ prajñāpāramitābhāvanā bodhisattvānām /",
    "T06bsa073_u:508": " saṃsāre duḥkhasaṃjñā duḥkhabhīrutva śrāvakayānikānāmavaraṇaṃ yasya pratipakṣo gaganagañjādisamādhibhāvanā bodhisattvānām /",
    "T06bsa073_u:509": " sattvārthavimukhatā sattvārthanirapekṣatā pratyekabuddhayānikānāmāvaraṇaṃ yasya pratipakṣo mahākaruṇābhāvanā bodhisattvānāmiti /",
    "T06bsa073_u:510": " etaccaturvidhamāvaraṇameṣāṃ caturvidhānāṃ sattvānāṃ yasya pratipakṣānimāṃścaturo",
    "T06bsa073_u:511": " 'dhimuktyādīn bhāvayitvā bodhisattvā niruttarārthadharmakāyaviśuddhiparamatāmadhigacchantyebhiśca",
    "T06bsa073_u:512": " viśuddhisamudāgamakāraṇaiścaturbhiranugatā dharmarājaputrā bhavanti tathāgatakule / kathamiti /",
    "T06bsa073_u:513": " bījaṃ yeṣāmagrayānādhimuktirmātā prajñā buddhadharmaprasūtyai /",
    "T06bsa073_u:514": " (Rgv 30) garbhasthānaṃ dhyānasaukhyaṃ kṛpoktā dhātrī putrāste 'nujātā munīnām // 34 //",
    "T06bsa073_u:515": " tatra phalārtha karmārtha cārabhya ślokaḥ /",
    "T06bsa073_u:516": " śubhātmasukhanityatvaguṇapāramitā phalam /",
    "T06bsa073_u:517": " duḥkhanirvicchamaprāpticchandapranidhikarmakaḥ // 35 //",
    "T06bsa073_u:518": " tatra pūrveṇa ślokārdhena kiṃ darśitam /",
    "T06bsa073_u:519": " phalameṣāṃ samāsena dharmakāye viparyayāt /",
    "T06bsa073_u:520": " caturvidhaviparyāsapratipakṣaprabhāvitam // 36 //",
    "T06bsa073_u:521": " ya ete 'dhimuktyādayaścatvāro dharmāstathāgatadhātorviśuddhihetava eṣāṃ yathāsaṃkhyameva",
    "T06bsa073_u:522": " samāsataścaturvidhaviparyāsaviparyayapratipakṣeṇa caturākārā tathāgatadharmakāyaguṇapāramitā phalaṃ draṣṭavyam /",
    "T06bsa073_u:523": " tatra yā rūpādike vastunyanitye nityamiti saṃjñā /",
    "T06bsa073_u:524": " duḥkhe sukhamiti /",
    "T06bsa073_u:525": " anātmanyātmeti /",
    "T06bsa073_u:526": " aśubhe śubhamiti saṃjñā /",
    "T06bsa073_u:527": " ayamucyate caturvidho viparyāsaḥ /",
    "T06bsa073_u:528": " etadviparyayeṇa caturvidha evāviparyāso veditavyaḥ /",
    "T06bsa073_u:529": " katamaścaturvidhaḥ /",
    "T06bsa073_u:530": " yā tasminneva rūpādike vastunyanityasaṃjñā /",
    "T06bsa073_u:531": " duḥkhasaṃjñā /",
    "T06bsa073_u:532": " anātmasaṃjñā /",
    "T06bsa073_u:533": " aśubhasaṃjñā /",
    "T06bsa073_u:534": " ayamucyate caturvidhaviparyāsaviparyayaḥ /",
    "T06bsa073_u:535": " sa khalveṣa nityādilakṣaṇaṃ tathāgatadharmakāyamadhikṛtyeha viparyāso 'bhipreto yasya pratipakṣeṇa caturākārā tathāgatadharmakāyaguṇapāramitā vyavasthāpitā /",
    "T06bsa073_u:536": " tadyathā nityapāramitā sukhapāramitātmapāramitā subhapāramiteti /",
    "T06bsa073_u:537": " eṣa ca grantho vistareṇa yathāsūtramanugantavyaḥ /",
    "T06bsa073_u:538": " viparyastā bhagavan sattvā upātteṣu pañcasūpādānaskandheṣu /",
    "T06bsa073_u:539": " te bhavantyanitye nityasaṃjñinaḥ /",
    "T06bsa073_u:540": " duḥkhe sukhasaṃjñinaḥ /",
    "T06bsa073_u:541": " anātmanyātmasaṃjñinaḥ /",
    "T06bsa073_u:542": " aśubhe subhasaṃjñinaḥ /",
    "T06bsa073_u:543": " sarvaśrāvakapratyekabuddhā api bhagavan śūnyatājñānenādṛṣṭapūrve sarvajñajñānaviṣaye tathāgatadharmakāye (Rgv 31)",
    "T06bsa073_u:544": " viparyastāḥ /",
    "T06bsa073_u:545": " ye bhagavan sattvāḥ syurbhagavataḥ putrā aurasā nityasaṃjñina ātmasaṃjñinaḥ sukhasaṃjñinaḥ śubhasaṃjñinaste bhagavan sattvāḥ syuraviparyastāḥ",
    "T06bsa073_u:546": " syuste bhagavan samyagdarśinaḥ /",
    "T06bsa073_u:547": " tat kasmāddhetoḥ /",
    "T06bsa073_u:548": " tathāgatadharmakāya eva bhagavan nityapāramitā sukhapāramitā ātmapāramitā śubhapāramitā /",
    "T06bsa073_u:549": " ye bhagavan sattvāstathāgatadharmakāyamevaṃ paśyanti te samyak paśyanti /",
    "T06bsa073_u:550": " ye samyaka paśyanti te bhagavataḥ putrā aurasā iti vistaraḥ /",
    "T06bsa073_u:551": " āsāṃ punaścatasṛṇāṃ tathāgatadharmakāyaguṇapāramitāyāṃ hetvānupūrvyā pratilomakramo veditavyaḥ /",
    "T06bsa073_u:552": " tatra mahāyānadharmapratihatānāmicchantikānāmaśucisaṃsārābhirativiparyayeṇa bodhisattvānāṃ mahāyānadharmādhimuktibhāvanāyāḥ śubhapāramitādhigamaḥ phalaṃ draṣṭavyam /",
    "T06bsa073_u:553": " pañcasūpādānaskandheṣvātmadarśināmanyatīrthyānāmasadātmagrahābhirativiparyayeṇa prajñāpāramitābhāvanāyāḥ paramātmapāramitādhigamaḥ phalaṃ draṣṭavyam",
    "T06bsa073_u:554": " sarve hyanyatīrthyā rūpādikamatatsvabhāvaṃ vastvātmetyupagatāḥ /",
    "T06bsa073_u:555": " taccaiṣāṃ vastu yathāgrahamātmalakṣaṇena visaṃvāditvāt sarvakālamanātmā /",
    "T06bsa073_u:556": " tathāgataḥ punaryathābhūtajñānena sarvadharmanairātmyaparapā ramabhiprāptaḥ /",
    "T06bsa073_u:557": " taccāsya nairātmyamanātmalakṣaṇena yathādarśanamavisaṃvāditvāt sarvakālamātmābhipreto nairātmyaṃmevātmani kṛtvā /",
    "T06bsa073_u:558": " yathoktaṃ sthito 'sthānayogeneti /",
    "T06bsa073_u:559": " saṃsāraduḥkhabhīrūṇāṃ śrāvakayānikānāṃ (Rgv 32)",
    "T06bsa073_u:560": " saṃsāraduḥkhopaśamamātrābhirativiparyayeṇa gaganagañjādisamādhibhavanāyāḥ sarvalaukikalokottarasukhapāramitādhigamaḥ phalaṃ draṣṭavyam /",
    "T06bsa073_u:561": " sattvārthanirapekṣāṇāṃ pratyekabuddhayānīyānāyamasaṃsargavihārābhirativiṣaparyayeṇa",
    "T06bsa073_u:562": " mahākaruṇābhāvanāyāḥ satatasamitamā saṃsārāt sattvārthaphaligodhapariśuddhatvān nityapāramitādhigamaḥ phalaṃ draṣṭavyam /",
    "T06bsa073_u:563": " ityetāsāṃ catasṛṇāmadhimuktiprajñāsamādhikaruṇābhāvanānāṃ yathāsaṃkhyameva caturākāraṃ",
    "T06bsa073_u:564": " tathāgatadharmakāye śubhātmasukhanityatvaguṇāpāramitākhyaṃ phalaṃ nirvartyate bodhisattvānām /",
    "T06bsa073_u:565": " ābhiśca tathāgato dharmadhātuparama ākāśadhātuparyavasāno 'parāntakoṭīniṣṭha ityucyate /",
    "T06bsa073_u:566": " mahāyānaparamadharmādhimuktibhāvanāyā hi tathāgato 'tyantaśubhadharmadhātuparamatādhigamāddharmadhātuparamaḥ saṃvṛttaḥ /",
    "T06bsa073_u:567": " prajñāpāramitābhāvanayākāśopamasattvabhājanalokanairātmyaniṣṭhāgamanād gaganagañjādisamādhibhāvanayā ca sarvatra paramadharmeśvaryavibhutvasaṃdarśanādākāśadhātuparyavasānaḥ",
    "T06bsa073_u:568": " mahākaruṇābhāvanayā sarvasattveṣvaparyantakālakāruṇikatāmupādāyāparāntakoṭiniṣṭha iti /",
    "T06bsa073_u:569": " āsāṃ punaścatasṛṇāṃ tathāgatadharmakāyaguṇapāramitānāmadhigamāyānāsravadhātusthitānāmapyarhatāṃ",
    "T06bsa073_u:570": " pratyekabuddhānāṃ vaśitāprāptānāṃ ca bodhisattvānāmime catvāraḥ paripanthā bhavanti /",
    "T06bsa073_u:571": " tadyathā pratyayalakṣaṇaṃ hetulakṣaṇaṃ saṃbhavalakṣaṇaṃ vibhavalakṣaṇamiti /",
    "T06bsa073_u:572": " tatra pratyayalakṣaṇamavidyāvāsabhūmiravidyeva saṃskārāṇām /",
    "T06bsa073_u:573": " hetulakṣaṇamavidyāvāsabhūmipratyayameva saṃskāravadanāsravaṃ karma /",
    "T06bsa073_u:574": " saṃbhavalakṣaṇamavidyāvāsabhūmipratyayānāsravakarmahetukī ca trividhā manomayātmabhāvanirvṛttiścaturupādānapratyayā (Rgv 33)",
    "T06bsa073_u:575": " sāsravakarmahetukīva tribhavābhinirvṛttiḥ /",
    "T06bsa073_u:576": " vibhavalakṣaṇaṃ trividhamanomayātmabhāvanirvṛttipratyayā jātipratyayamiva jarāmaraṇamacintyā pāriṇāmikī cyutiriti /",
    "T06bsa073_u:577": " tatra sarvopakleśasaṃniśrayabhūtāyā avidyāvāsabhūmeraprahīṇātvādarhantaḥ pratyekabuddhā",
    "T06bsa073_u:578": " vaśitāprāptāśca bodhisattvāḥ sarvakleśamaladaurgandhyavāsanāpakarṣaparyantaśubhapāramitāṃ nādhigacchanti /",
    "T06bsa073_u:579": " tāmeva cāvi dyāvāsabhūmiṃ pratītya sūkṣmanimittaprapañcasamudācārayogādatyantamanabhisaṃskāramātmapāramitāṃ nādhigacchanti /",
    "T06bsa073_u:580": " tāṃ cāvidyāvāsabhūmimavidyāvāsabhūmipratyayaṃ ca sūkṣmanimittaprapañcasamudācārasamutthāpitamanāsravaṃ",
    "T06bsa073_u:581": " karma pratītya manomayaskandhasamudayāt tannirodhamatyantasukhapāramitāṃ nādhigacchanti /",
    "T06bsa073_u:582": " yāvacca nirayaśeṣakleśakarmajanmasaṃkleśanirodhasamudbhūtaṃ tathāgatadhātuṃ na sākṣātkurvanti",
    "T06bsa073_u:583": " tāvadacintyapāriṇāmikyāścyu teravigamādatyantānanyathābhāvāṃ nityapāramitāṃ nādhigacchanti /",
    "T06bsa073_u:584": " tatra kleśasaṃkleśavadavidyāvāsabhūmiḥ /",
    "T06bsa073_u:585": " karmasaṃkleśavadanāsravakarmābhisaṃskāraḥ /",
    "T06bsa073_u:586": " janmasaṃkleśavat trividhā manomayātmabhāvanirvṛttiracintyapāriṇāmikī ca cyutiriti /",
    "T06bsa073_u:587": " eṣa ca grantho vistareṇa yathāsūtramanugantavyaḥ /",
    "T06bsa073_u:588": " syādyathāpi nāma bhagavannupādānapratyayāḥ sāsravakarmahetukāstrayo bhavāḥ saṃbhavanti /",
    "T06bsa073_u:589": " evameva bhagavannavidyāvāsabhūmipratyayā (Rgv 34)",
    "T06bsa073_u:590": " anāsravakarmahetukā arhatāṃ pratyekabuddhānāṃ vaśitāprāptānāṃ ca bodhisattvānāṃ manomayāstrayaḥ kāyāḥ saṃbhavanti /",
    "T06bsa073_u:591": " āsu bhagavan tisṛṣu bhūmipveṣāṃ trayāṇāṃ manomayānāṃ kāyānāṃ saṃbhavāyānāsravasya ca karmaṇo 'bhinirvṛttaye pratyayobhavatyavidyāvāsabhūmiriti vistaraḥ /",
    "T06bsa073_u:592": " yata eteṣu triṣu manomayeṣvarhatpratyekabuddhabodhisattvakāyeṣu subhātmasukhanityatvaguṇapāramitā",
    "T06bsa073_u:593": " na saṃvidyante tasmāt tathāgatadharmakāya eva nityapāramitā sukhapāramitātmapāramitā",
    "T06bsa073_u:594": " śubhapāramitetyukatam /",
    "T06bsa073_u:595": " sa hi prakṛtiśuddhatvādvāsanāpagamācchuciḥ",
    "T06bsa073_u:596": " paramātmātmanairātmyaprapañcakṣayaśāntitaḥ // 37 //",
    "T06bsa073_u:597": " sukho manomayaskandhataddhetuvinivṛttitaḥ /",
    "T06bsa073_u:598": " nityaḥ saṃsāranirvāṇasamatāprativedhataḥ // 38 //",
    "T06bsa073_u:599": " samasato dvābhyāṃ kāraṇābhyāṃ tathāgatadharmakāye śubhapāramitā veditavyā /",
    "T06bsa073_u:600": " prakṛtipariśuddhyā sāmānyalakṣaṇena /",
    "T06bsa073_u:601": " vaimalyapariśuddhyā viśeṣalakṣaṇena /",
    "T06bsa073_u:602": " dvābhyāṃ kāraṇābhyāmātmapāramitā veditavyā /",
    "T06bsa073_u:603": " tīrthikāntavivarjanatayā cātmaprapañcavigamācchrāvakāntavivarjanatayā ca nairātmyaprapañcavigamāt /",
    "T06bsa073_u:604": " dvābhyāṃ kāraṇābhyāṃ sukhapāramitāṃ veditavyā /",
    "T06bsa073_u:605": " sarvākāraduḥkhasamudayaprahāṇataśca vāsanānusaṃdhisamudghātāt sarvākāraduḥkhanirodhasākṣātkaraṇataśca manomayaskandhanirodhasākṣātkāraṇāt /",
    "T06bsa073_u:606": " dvābhyāṃ kāraṇābhyāṃ nityapāramitā veditavyā /",
    "T06bsa073_u:607": " anityasaṃsārānapakarṣaṇāta ścocchedāntā patanān nityanirvāṇasamāropaṇataśca śāśvatāntāpatanāt /",
    "T06bsa073_u:608": " yathoktam /",
    "T06bsa073_u:609": " anītyāḥ saṃskārā iti ced bhagavan paśyeta sāsya syāducchedadṛṣṭiḥ /",
    "T06bsa073_u:610": " (Rgv 35) sāsya syānna samyagdṛṣṭiḥ /",
    "T06bsa073_u:611": " nityaṃ nirvāṇamiti ced bhagavan paśyeta sāsya syācchāśvatadṛṣṭiḥ /",
    "T06bsa073_u:612": " sāsya syānna samyagdṛṣṭiriti /",
    "T06bsa073_u:613": " tadanena dharmadhātunayamukhena paramārthataḥ saṃsāra eva nirvāṇamityuktam /",
    "T06bsa073_u:614": " ubhayathāvikalpanāpratiṣṭhitanirvāṇasākṣātkaraṇataḥ /",
    "T06bsa073_u:615": " api khalu dvābhyāṃ kāraṇābhyāmaviśeṣeṇa sarvasattvānāmāsannadūrībhāvavigamādapratiṣṭhitapadaprāptimātraparidīpanā bhavati /",
    "T06bsa073_u:616": " katamābhyāṃ dvābhyām /",
    "T06bsa073_u:617": " iha bodhisattvo 'viśeṣeṇa sarvasattvānāṃ nāsannībhavati prajñayāśeṣatṛṣṇānuśayaprahāṇāt /",
    "T06bsa073_u:618": " na dūrībhavati mahākaruṇayā tadaparityāgāditi /",
    "T06bsa073_u:619": " ayamupāyo 'pratiṣṭhitasvabhāvāyāḥ samyaksaṃbodheranuprāptaye /",
    "T06bsa073_u:620": " prajñayā hi bodhisattvo 'śeṣatṛṣṇānuśayaprahāṇādātmahitāya nirvāṇagatādhyāśayaḥ saṃsāre na pratiṣṭhate 'parinirvāṇagotravat /",
    "T06bsa073_u:621": " mahākaruṇayā duḥkhitasattvāparityāgāt parihītāya saṃsāragataprayogo nirvāṇe na pratiṣṭhate śamaikayānagotravat /",
    "T06bsa073_u:622": " evamidaṃ dharmadvayamanuttarāyā bodhermūlaṃ pratiṣṭhānamiti /",
    "T06bsa073_u:623": " chittvā snehaṃ prajñayātmanyaśeṣaṃ sattvasnehān naiti śāntiṃ kṛpāvān /",
    "T06bsa073_u:624": " niḥśrityaivaṃ dhīkṛpe bodhyupāyau nopaityāryaḥ saṃvṛtiṃ nirvṛtiṃ vā // 39 //",
    "T06bsa073_u:625": " tatra purvādhikṛtaṃ karmārthamārabhya pareṇa ślokārdhena kiṃ darśitam /",
    "T06bsa073_u:626": " buddhadhātuḥ sacenna syānnirvidduḥkhe 'pi no bhavet /",
    "T06bsa073_u:627": " necchā na prārthanā nāpi prāṇidhirnivṛtau bhavet // 40 //",
    "T06bsa073_u:628": " (Rgv 36) tathā coktam /",
    "T06bsa073_u:629": " tathāgatagarbhaścedbhagavanna syānna syādduḥkhe 'pi nirvinna nirvāṇa icchā vā prārthanā vā praṇidhirveti /",
    "T06bsa073_u:630": " tatra samāsato buddhadhātuviśuddhigotraṃ mithyātvaniyatānāmapi sattvānāṃ dvividhakāryapratyupasthāpanaṃ bhavati /",
    "T06bsa073_u:631": " saṃsāre ca duḥkhadoṣadarśananiḥśrayeṇa nirvidamutpādayati /",
    "T06bsa073_u:632": " nirvāṇe sukhanuśaṃsadarśananiḥśrayeṇa cchandaṃ janayati /",
    "T06bsa073_u:633": " icchāṃ prārthanāṃ praṇidhimiti /",
    "T06bsa073_u:634": " icchābhilaṣitārthaprāptāvasaṃkocaḥ /",
    "T06bsa073_u:635": " prārthanābhilaṣitārthaprāptyupāyaparimārgaṇā /",
    "T06bsa073_u:636": " praṇidhiryābhilaṣitārthe cetanā cittābhisaṃskāraḥ /",
    "T06bsa073_u:637": " bhavanirvāṇatadduḥkhasukhadoṣaguṇekṣaṇam /",
    "T06bsa073_u:638": " gotre sati bhavatyetadagotrāṇāṃ na vidyate // 41 //",
    "T06bsa073_u:639": " yadapi tat saṃsāre ca duḥkhadoṣadarśanaṃ bhavati nirvāṇe ca sukhānuśaṃsadarśanametadapi śuklāṃśasya pudgalasya gotre sati bhavati nāhetukaṃ nāpratyayamiti /",
    "T06bsa073_u:640": " yadi hi tadgotramantareṇa syādahetukamapratyayaṃ pāpasamucchedayogena tadicchāntikānāmapyaparinirvāṇagotrāṇāṃ syāt /",
    "T06bsa073_u:641": " na ca bhavati tāvadyāvadāgantukamalaviśuddhigotraṃ trayāṇāmanyatamadharmādhimuktiṃ na sa mudānayati satpuruṣasaṃsargādicatuḥśuklasamavadhānayogena",
    "T06bsa073_u:642": " yatra hyāha /",
    "T06bsa073_u:643": " tatra paścādantaśo mithyātvaniyatasaṃtānānāmapi sattvānāṃ kāyeṣu tathāgatasūryamaṇḍalaraśmayo nipatanti * * * anāgatahetusaṃjananatayā (Rgv",
    "T06bsa073_u:644": " saṃvardhayanti ca kuśalairdharmeriti /",
    "T06bsa073_u:645": " yatpunaridamuktamicchantiko 'tyantamaparinirvāṇadharmeti tan mahāyānadharmapratigha icchantikatve heturiti mahāyānadharmapratighanivartanārthamuktaṃ kālāntarābhiprāyeṇa /",
    "T06bsa073_u:646": " na khalu kaścitprakṛtiviśuddhagotrasaṃbhavādatyantāviśuddhidharmā bhavitumarhasi /",
    "T06bsa073_u:647": " yasmādaviśeṣeṇa punarbhagavatā sarvasattveṣu viśuddhibhavyatāṃ saṃdhāyoktam /",
    "T06bsa073_u:648": " anādibhūto 'pi hi cāvasānikaḥ svabhāvaśuddho dhruvadharmasaṃhitaḥ /",
    "T06bsa073_u:649": " anādikośairbahirvṛto na dṛśyate suvarṇabimbaṃ paricchāditaṃ yathā //",
    "T06bsa073_u:650": " tatra yogārthamārabhya ślokaḥ /",
    "T06bsa073_u:651": " mahodadhirivāmeyaguṇaratnākṣayākaraḥ /",
    "T06bsa073_u:652": " pradīpavadanirbhāgaguṇayuktasvabhāvataḥ // 42 //",
    "T06bsa073_u:653": " tatra pūrveṇa ślokārthena ki darśitam /",
    "T06bsa073_u:654": " dharmakāyajinajñānakaruṇādhātusaṃgrahāt /",
    "T06bsa073_u:655": " pātraratnāmbubhiḥ sāmyamudherasya darśitam // 43 //",
    "T06bsa073_u:656": " trayāṇāṃ sthānānāṃ yathāsaṃkhyameva trividhena mahāsamudrasādharmyeṇa tathāgatadhātorhetusamanvāgamamadhikṛtya yogārtho veditavyaḥ /",
    "T06bsa073_u:657": " katamāni trīṇi sthānāni /",
    "T06bsa073_u:658": " tadyathā dharmakāyaviśuddhihetuḥ /",
    "T06bsa073_u:659": " buddhajñānasamudāgamahetuḥ /",
    "T06bsa073_u:660": " tathāgatamahākaruṇāvṛttiheturiti /",
    "T06bsa073_u:661": " (Rgv 38) tatra dharmakāyaviśuddhiheturmahāyānādhimuktibhāvanā draṣṭavyā /",
    "T06bsa073_u:662": " buddhajñānasamudāgamahetuḥ prajñāsamādhimukhabhavanā /",
    "T06bsa073_u:663": " tathāgatamahākaruṇāpravṛttiheturbodhisattvakaruṇābhāvaneti /",
    "T06bsa073_u:664": " tatra mahāyānādhimuktibhāvanāyā bhājanasādharmyaṃ tasyāmaparimeyākṣayaprajñāsamādhiratnakaruṇāvārisamavasaraṇāt /",
    "T06bsa073_u:665": " prajñāsamādhimukhabhāvanāyā ratnāsādharmyaṃ tasya nirvikalpatvādacintyaprabhāvaguṇayogācca /",
    "T06bsa073_u:666": " bodhisattvakaruṇābhāvanāyā vārisādharmyaṃ tasyāḥ sarvajagati paramasnigdhabhāvaikarasalakṣaṇaprayogāditi /",
    "T06bsa073_u:667": " eṣāṃ trayāṇāṃ dharmāṇāmanena trividhena hetunā tatsaṃbaddhaḥsamanvāgamo yoga ityucyate /",
    "T06bsa073_u:668": " tatrāpareṇa ślokārdhena kiṃ darśayati /",
    "T06bsa073_u:669": " abhijñājñānavaimalyatathatāvyatirekataḥ /",
    "T06bsa073_u:670": " dīpālokoṣṇavarṇasya sādharmyaṃ vimalāśraye // 44 //",
    "T06bsa073_u:671": " trayāṇāṃ sthānānāṃ yathāsaṃkhyameva trividhena dīpasādharmyeṇa tathāgatadhātoḥ phalasamanvāgamamadhikṛtya yogārtho veditavyaḥ /",
    "T06bsa073_u:672": " katamani trīṇi sthānāni /",
    "T06bsa073_u:673": " tadyathā /",
    "T06bsa073_u:674": " abhijñā āsravakṣayajñānamāsravakṣayaśceti /",
    "T06bsa073_u:675": " tatra pañcānāmabhijñānāṃ jvālāsādharmyaṃ tāsāmarthānubhavajñānavipakṣāndhakāravidhamanapratyupasthānalakṣaṇatvāt /",
    "T06bsa073_u:676": " āsravakṣayajñānasyoṣṇasādharmya tasya niravaśeṣakarmakleśendhanadahanapratyupasthānalakṣaṇatvāt /",
    "T06bsa073_u:677": " āśrayaparivṛtterāsravakṣayasya varṇasādharmya tasyātyantavimalaviśuddhaprabhāsvaralakṣaṇatvāt /",
    "T06bsa073_u:678": " (Rgv 39) tatra vimalaḥ kleśāvaraṇaprahāṇāt /",
    "T06bsa073_u:679": " viśuddho jñeyāvaraṇaprahāṇāt /",
    "T06bsa073_u:680": " prabhāsvarastadubhayāgantukatāprakṛtitaḥ /",
    "T06bsa073_u:681": " ityeṣāṃ samāsataḥ saptānāmabhijñājñānaprahāṇasaṃgṛhītānāmaśaikṣasāntānikānāṃ dharmāṇāmanāsravadhātāvanyonyamavinirbhagatvamapṛthagbhāvo dharmadhātusamanvāgamo yoga ityucyate /",
    "T06bsa073_u:682": " eṣa ca yogārthamārabhya pradīpadṛṣṭānto vistareṇa yathāsūtramanugantavyaḥ /",
    "T06bsa073_u:683": " tadyathā śāriputra pradīpaḥ /",
    "T06bsa073_u:684": " avinirbhagadharmā /",
    "T06bsa073_u:685": " avinirmuktaguṇaḥ /",
    "T06bsa073_u:686": " yaduta ālokoṣṇavarṇatābhiḥ /",
    "T06bsa073_u:687": " maṇirvālokavarṇasaṃsthānaiḥ /",
    "T06bsa073_u:688": " evameva śāriputra tathagatanirdiṣṭo dharmakāyo 'vinirbhāgadharmāvinirmuktajñānaguṇo yaduta gaṅgānadīvālikāvyativṛttaistathāgatadharmairiti /",
    "T06bsa073_u:689": " tatra vṛttyarthamārabhya ślokaḥ /",
    "T06bsa073_u:690": " pṛthagjanāryasaṃbuddhatathatāvyatirekataḥ /",
    "T06bsa073_u:691": " sattveṣu jigarbho 'yaṃ deśitastattvadarśibhiḥ // 45 //",
    "T06bsa073_u:692": " anena kiṃ darśitam /",
    "T06bsa073_u:693": " pṛthagjanā viparyastā dṛṣṭasatyā viparyayāt /",
    "T06bsa073_u:694": " yathāvadaviparyastā niṣprapañcāstathāgatāḥ // 46 //",
    "T06bsa073_u:695": " yadidaṃ tathāgatadhātoḥ sarvadharmatathatāviśuddhisāmānyalakṣaṇamupadiṣṭaṃ prajñāpāramitādiṣu",
    "T06bsa073_u:696": " nirvikalpajñānamukhāvavādamārabhya bodhisattvānāmasmin samāsatastrayāṇāṃ pudgalānāṃ",
    "T06bsa073_u:697": " pṛthagjanasyātattvadarśina āryasya tattvadarśino viśuddhiniṣṭhāgatasya tathāgatasya",
    "T06bsa073_u:698": " tridhā bhinnā pravṛttirveditavyā /",
    "T06bsa073_u:699": " yaduta viparyastāviparyastā (Rgv 40)",
    "T06bsa073_u:700": " samyagaviparyastā niṣprapañcā ca yathākramam /",
    "T06bsa073_u:701": " tatra viparyastā saṃjñācittadṛṣṭiviparyāsād vālānām /",
    "T06bsa073_u:702": " aviparyastā viparyayeṇa tatprahāṇādāryāṇām /",
    "T06bsa073_u:703": " samyagaviparyastā niṣprapañcā ca savāsanakleśajñeyāvaraṇasamudghātāt samyaksambuddhānām /",
    "T06bsa073_u:704": " ataḥ parametameva vṛttyarthamārabhya tadanye catvāro 'rthāḥ prabhedanirdeśādeva veditavyāḥ /",
    "T06bsa073_u:705": " tatraiṣāṃ trayāṇāṃ pudgalānāmavasthāprabhedārthamārabhya ślokaḥ /",
    "T06bsa073_u:706": " aśuddho 'śuddhaśuddho 'tha suviśuddho yathākramam /",
    "T06bsa073_u:707": " sattvadhāturiti prokto bodhisattvastathāgataḥ // 47 //",
    "T06bsa073_u:708": " anena kiṃ darśitam /",
    "T06bsa073_u:709": " svabhāvādibhirityebhiḥ ṣaḍbhirartheḥ samāsataḥ /",
    "T06bsa073_u:710": " dhātustisṛṣvavasthāsu vidito nāmabhistribhiḥ // 48 //",
    "T06bsa073_u:711": " iti ye kecidanāsravadhātunirdeśā nānādharmaparyāyamukheṣu bhagavatā vistareṇa nirdiṣṭāḥ",
    "T06bsa073_u:712": " sarveta ebhireva samāsataḥ ṣaḍbhiḥ svabhāvahetuphalakarmayogavṛttyarthaḥ saṃgṛhītāstisṛṣvavasthāsu",
    "T06bsa073_u:713": " yathākramaṃ trināmanirdeśato nirdiṣṭā veditavyāḥ /",
    "T06bsa073_u:714": " yadutāśuddhāvasthāyāṃ sattvadhāturiti /",
    "T06bsa073_u:715": " aśuddhaśuddhāvasthāyāṃ bodhisattva iti /",
    "T06bsa073_u:716": " suviśuddhāvasthāyāṃ tathāgata iti /",
    "T06bsa073_u:717": " yathoktaṃ bhagavatā /",
    "T06bsa073_u:718": " ayameva śāriputra dharmakāyo 'paryantakleśakośakoṭigūḍhaḥ /",
    "T06bsa073_u:719": " saṃsārastrotasā uhmamāno 'navarāgrasaṃsāragaticyutyupapattiṣu saṃcaran sattvadhāturityucyate /",
    "T06bsa073_u:720": " sa eva śāriputra dharmakāyaḥ saṃsārastrotoduḥkhanirviṣṇo viraktaḥ sarvakāmaviṣayebhyo daśapāramitāntargataiścaturaśītyā (Rgv 41)",
    "T06bsa073_u:721": " dharmaskandhasahasrairbodhāya caryā caran bodhisattva ityucyate /",
    "T06bsa073_u:722": " sa eva punaḥ śāriputra dharmakāyaḥ sarvakleśakośaparimuktaḥ sarvaduḥkhatikrāntaḥ",
    "T06bsa073_u:723": " sarvopakleśamalāpagataḥ śuddho viśuddhaḥ paramapariśuddhadharmatāyāṃ sthitaḥ sarvasattvālokanīyāṃ",
    "T06bsa073_u:724": " bhūmimārūḍhaḥ sarvasyāṃ jñeyabhūmāvadvitīyaṃ pauruṣaṃ sthāma prāpto 'nāvaraṇadharmāpratihatasarvadharmaiśvaryabalatāmadhigatastathāgato",
    "T06bsa073_u:725": " 'rhan samyaksaṃbuddha ityucyate /",
    "T06bsa073_u:726": " tāsteva tisṛṣvavasthāsu tathāgatadhātoḥ sarvatragārthamārabhya ślokaḥ /",
    "T06bsa073_u:727": " sarvatrānugataṃ yadvannirvikalpātmakaṃ nabhaḥ /",
    "T06bsa073_u:728": " cittaprakṛtivaimalyadhātuḥ sarvatragastathā // 49 //",
    "T06bsa073_u:729": " anena kiṃ darśitam /",
    "T06bsa073_u:730": " taddoṣaguṇaniṣṭhāsu vyāpi sāmānyalakṣaṇam /",
    "T06bsa073_u:731": " hīnamadhyaviśiṣṭeṣu vyoma rūpagateṣviva // 50 //",
    "T06bsa073_u:732": " yāsau pṛthagjanāryasaṃbuddhānāmavikalpacittaprakṛtiḥ sā tisṛṣvavasthāsu yathākramaṃ",
    "T06bsa073_u:733": " doṣeṣvapi guṇeṣvapi guṇaviśuddhiniṣṭhāyāmapi sāmānyalakṣaṇatvādākāśamiva mṛdrajatasuvarṇabhājaneṣvanugatānupraviṣṭā",
    "T06bsa073_u:734": " samā nirviśiṣṭā prāptā sarvakālam /",
    "T06bsa073_u:735": " ata evāvasthānirdeśānantaramāha /",
    "T06bsa073_u:736": " tasmācchāriputra nānyaḥ sattvadhāturnānyo dharmakāyaḥ /",
    "T06bsa073_u:737": " sattvadhātureva dharmakāyaḥ /",
    "T06bsa073_u:738": " dharmakāya eva sattvadhātuḥ /",
    "T06bsa073_u:739": " advayametadarthena /",
    "T06bsa073_u:740": " vyañjanamātrabheda iti",
    "T06bsa073_u:741": " etāsteva tisṛṣvavasthāsu tathāgatadhātoḥ sarvatragasyāpi tatsaṃkleśavyavadānābhyāmavikārārthamārabhya caturdaśa ślokāḥ /",
    "T06bsa073_u:742": " ayaṃ ca teṣāṃ piṇḍārtho veditavyaḥ /",
    "T06bsa073_u:743": " doṣāgantukatāyogād guṇaprakṛtiyogataḥ /",
    "T06bsa073_u:744": " yathā pūrvaṃ tathā paścādavikāritvadharmatā // 51 //",
    "T06bsa073_u:745": " (Rgv 42) dvādaśabhirekena ca ślokena yathākramamaśuddhāvasthāyāmaśuddhaśuddhāvasthāyāṃ",
    "T06bsa073_u:746": " ca kleśopakleśadoṣayorāgantukayogāṃccaturdaśamena ślokena suviśuddhāvasthāyāṃ gaṅgānadīvālukāvyativṛttairavinirbhāgairamuktaśiracintyairbuddhaguṇaiḥ",
    "T06bsa073_u:747": " prakṛtiyogādākāśadhātoriva paurvāparyeṇa tathāgatadhātoratyantāvikāradharmatā paridīpitā /",
    "T06bsa073_u:748": " tatrāśuddhāvasthāyāmavikārārthamārabhya katame dvādaśa ślokāḥ",
    "T06bsa073_u:749": " yathāsarvagataṃ saukṣmyādākāśaṃ nopalipyate /",
    "T06bsa073_u:750": " sarvatrāvasthitaḥ sattve tathāyaṃ nopalipyate // 52 //",
    "T06bsa073_u:751": " yathā sarvatra lokānāmākāśa ubayavyayaḥ /",
    "T06bsa073_u:752": " tathaivāsaṃskṛte dhātāvindriyāṇāṃ vyayodayaḥ // 53 //",
    "T06bsa073_u:753": " yathā nāgnibhirākāśaṃ dagdhapūrvaṃ kadācana /",
    "T06bsa073_u:754": " tathā na pradahatyenaṃ mṛtyuvyādhijarāgnayaḥ // 54 //",
    "T06bsa073_u:755": " pṛthivyambau jalaṃ vāyau vāyurvyomni pratiṣṭhitaḥ /",
    "T06bsa073_u:756": " apratiṣṭhitamākāśaṃ vāyvambukṣitidhātuṣu // 55 //",
    "T06bsa073_u:757": " skandhadhātvindriyaṃ tadvatkarmakleśapratiṣṭhitam /",
    "T06bsa073_u:758": " karmakleśāḥ sadāyonimanaskārapratiṣṭhitāḥ // 56 //",
    "T06bsa073_u:759": " ayoniśomanaskāraścittaśuddhipratiṣṭhitaḥ /",
    "T06bsa073_u:760": " sarvadharmeṣu cittasya prakṛtistvapratiṣṭhitā // 57 //",
    "T06bsa073_u:761": " pṛthivīdhātuvajjñeyāḥ skandhāyatanadhātavaḥ /",
    "T06bsa073_u:762": " abdhātusadṛśā jñeyāḥ karmakleśāḥ śarīriṇām // 58 //",
    "T06bsa073_u:763": " (Rgv 43) ayoniśomanaskāro vijñeyo vāyudhātuvat /",
    "T06bsa073_u:764": " tadamūlāpratiṣṭhānā prakṛtirvyomadhātuvat // 59 //",
    "T06bsa073_u:765": " cittaprakṛtimālīnāyoniśo manasaḥ kṛtiḥ /",
    "T06bsa073_u:766": " ayoniśomanaskāraprabhave kleśakarmaṇī // 60 //",
    "T06bsa073_u:767": " karmakleśāmbusaṃbhūtāḥ skandhāyatanadhātavaḥ /",
    "T06bsa073_u:768": " utpadyante nirudhyante tatsaṃvartavivartavat // 61 //",
    "T06bsa073_u:769": " na hetuḥ pratyayo nāpi na sāmagrī na codayaḥ /",
    "T06bsa073_u:770": " na vyayo na sthitiścittaprakṛtervyomadhātuvat // 62 //",
    "T06bsa073_u:771": " cittasya yāsau prakṛtiḥ prabhāsvarā na jātu sā dyauriva yāti vikriyām /",
    "T06bsa073_u:772": " āgantukai rāgamalādibhistvasā - - vupaiti saṃkleśamabhūtakalpajaiḥ // 63 //",
    "T06bsa073_u:773": " kathamanenākāśadṛṣṭāntena tathāgatadhātoraśuddhāvasthāyāmavikāradharmatā paridīpitā /",
    "T06bsa073_u:774": " taducyate /",
    "T06bsa073_u:775": " nābhinirvartayatyenaṃ karmakleśāmbusaṃcayaḥ",
    "T06bsa073_u:776": " na nirdahatyudīrṇo 'pi mṛtyuvyādhijarānalaḥ // 64 //",
    "T06bsa073_u:777": " (Rgv 44) yadvadayoniśomanaskāravātamaṇḍalasaṃbhūta karmakleśodakarāśiṃ pratītya skandhadhātvāyatanalokanirvṛttyā cittaprakṛtivyomadhātorvivarto na bhavati /",
    "T06bsa073_u:778": " tadvadayoniśomanaskārakarmakleśavāyvapskandhapratiṣṭhitasya skandhadhātvāyatanalokasyāstaṃgamāya mṛtyuvyādhijarāgniskandhasamudayādapi tadasaṃvarto veditavyaḥ /",
    "T06bsa073_u:779": " ityevamaśuddhāvasthāyāṃ bhājanalokavadaśeṣakleśakarmajanmasaṃkleśasamudayāstagamaṃ'pyākāśavadasaṃskṛtasya tathāgatadhātoranutpādānirodhādatyantamavikāradharmatā paridīpitā /",
    "T06bsa073_u:780": " eṣa ca prakṛtiviśuddhimukhaṃ dharmālokamukhamārabhyākāśadṛṣṭānto vistareṇa yathāsūtramanugantavyaḥ /",
    "T06bsa073_u:781": " kavirmārṣā kleśāḥ /",
    "T06bsa073_u:782": " āloko viśuddhiḥ /",
    "T06bsa073_u:783": " durbalāḥ kleśāḥ /",
    "T06bsa073_u:784": " balavatī vipaśyanā /",
    "T06bsa073_u:785": " āgantukāḥ kleśāḥ /",
    "T06bsa073_u:786": " mūlaviśuddhā prakṛtiḥ /",
    "T06bsa073_u:787": " parikalpāḥ kleśāḥ /",
    "T06bsa073_u:788": " aparikalpā prakṛtiḥ /",
    "T06bsa073_u:789": " tadyathā mārṣā iyaṃ mahāpṛthivyapsu pratiṣṭhitā /",
    "T06bsa073_u:790": " āpo vāyau pratiṣṭhitāḥ /",
    "T06bsa073_u:791": " vāyurākāśe pratiṣṭhitaḥ /",
    "T06bsa073_u:792": " apratiṣṭhitaṃ cākāśama /",
    "T06bsa073_u:793": " evameṣāṃ caturṇā dhātūnāṃ pṛthivīdhātorabdhātorvāyudhātorākāśadhātureva balī yo dṛḍho 'calo 'nupacayo 'napacayo 'nutpanno 'niruddhaḥ sthitaḥ svarasayogena /",
    "T06bsa073_u:794": " tatra ya ete trayo dhātavasta utpādabhaṅgayuktā anavasthitā acirasthāyinaḥ /",
    "T06bsa073_u:795": " dṛśyata eṣāṃ vikāro na punarākāśadhātoḥ kaścidvikāraḥ /",
    "T06bsa073_u:796": " evameva (Rgv 45) skandhadhātvāyatanāni karmakleśapratiṣṭhitāni /",
    "T06bsa073_u:797": " karmakleśā ayoniśomanaskārapratiṣṭhitāḥ /",
    "T06bsa073_u:798": " ayoniśomanaskāraḥ prakṛtipariśuddhipratiṣṭhitaḥ /",
    "T06bsa073_u:799": " tata ucyate prakṛtiprabhāsvaraṃ cittamāgantukairupakleśairupakliśyata iti /",
    "T06bsa073_u:800": " tatra paścādyo 'yoniśomanaskāro ye ca karmakleśā yāni ca skandhadhātvāyatanāni sarva ete dharmā hetupratyayasaṃgṛhītā utpadyante hetupratyayavisāmagrayā nirudhyante /",
    "T06bsa073_u:801": " yā punaḥ sā prakṛtistasyā na heturna pratyayo na sāmagrī notpādo na nirodhaḥ /",
    "T06bsa073_u:802": " tatra yathākāśadhātustathā prakṛtiḥ /",
    "T06bsa073_u:803": " yathā vāyudhātustathāyoniśomanasikāraḥ /",
    "T06bsa073_u:804": " yathābdhātustathā karmakleśāḥ /",
    "T06bsa073_u:805": " yathā pṛthivīdhātustathā skandhadhātvāyatanāni /",
    "T06bsa073_u:806": " tata ucyante sarvadharmā asāramūlā apratiṣṭhānamūlāḥ śuddhamūlā amūlamūlā iti /",
    "T06bsa073_u:807": " uktamaśuddhāvasthāyāmavikāralakṣaṇamārabhya prakṛterākāśadhātusādharmya tadāśritasyāyoniśomanasikārasya",
    "T06bsa073_u:808": " karmakleśānāṃ ca hetulakṣaṇamārabhya vāyudhātusādharmyamabdhātusādharmya ca tatprabhavasya",
    "T06bsa073_u:809": " skandhadhātvāyatanasya vipākalakṣaṇamārabhya pṛthivīdhātusādharmyam /",
    "T06bsa073_u:810": " tadvibhavakāraṇasya tu mṛtyuvyādhijarāgnerupasargalakṣaṇamārabhya tejodhātusādharmya noktamiti taducyate /",
    "T06bsa073_u:811": " trayo 'gnayo yugānte 'gnirnārakaḥ prākṛtaḥ kramāt /",
    "T06bsa073_u:812": " trayastra upamā teyā mṛtyuvyādhijarāgnayaḥ // 65 //",
    "T06bsa073_u:813": " tribhiḥ kāraṇairyathākramaṃ mṛtyuvyādhijarāṇāmagnisādharmya veditavyam /",
    "T06bsa073_u:814": " ṣaḍāyatananirmamīkaraṇato vicitrakāraṇānubhavanataḥ saṃskāraparipākopanayanataḥ /",
    "T06bsa073_u:815": " ebhirapi mṛtyuvyādhijarāgnibhiravikāratvamārabhya tathāgatadhātoraśuddhāvasthāyāmidamuktam /",
    "T06bsa073_u:816": " lokavyavahāra epa bhagavan mṛta iti vā jāta iti (Rgv 46) vā /",
    "T06bsa073_u:817": " mṛta iti bhagavannindriyoparodha eṣaḥ /",
    "T06bsa073_u:818": " jāta iti bhagavan navānāmindriyāṇāṃ prādurbhāva eṣa /",
    "T06bsa073_u:819": " na kṣunarbhagavaṃstathāgatagarbho jāyate vā jīryati vā mriyate vā cyavate votpadyate vā /",
    "T06bsa073_u:820": " tatkasmāddheto /",
    "T06bsa073_u:821": " saṃskṛtalakṣaṇaviṣayavyativṛtto bhagavaṃstathāgatagarbho nityo dhruvaḥ śivaḥ śāśvata iti /",
    "T06bsa073_u:822": " tatrāśuddhaśuddhāvasthāyāmavikārārthamārabhya ślokaḥ /",
    "T06bsa073_u:823": " nirvṛttivyuparamarugjarāvimuktā asyaiva prakṛtimananyathāvagamya /",
    "T06bsa073_u:824": " janmādivyasanamṛte 'pi tannidānaṃ dhīmanto jagati kṛpodayādbhajante // 66 //",
    "T06bsa073_u:825": " anena kiṃ darśayati /",
    "T06bsa073_u:826": " mṛtyuvyādhijarāduḥkhamūlamāryairapoddhṛtam /",
    "T06bsa073_u:827": " karmakleśavaśājjātistadabhāvānna teṣu tat // 67 //",
    "T06bsa073_u:828": " asya khalu mṛtyuvyādhijarāduḥkhavahreraśuddhāvasthāyāmayoniśomanasikārakarmakleśapūrvikā jātirindhanamivopādānaṃ bhavati /",
    "T06bsa073_u:829": " yasya manomayātmabhāvapratilabdheṣu bodhisattveṣu śuddhāśuddhāvasthāyāmatyantamanābhāsagamanāditarasyātyantamanujjvalanaṃ prajñāyate /",
    "T06bsa073_u:830": " (Rgv 47) janmamṛtyujarāvyādhīn darśayanti kṛpātmakāḥ /",
    "T06bsa073_u:831": " jātyādivi nivṛttāśca yathābhūtasya darśanāt // 68 //",
    "T06bsa073_u:832": " kuśalamūlasaṃyojanāddhi bodhisattvoḥ saṃcintyopapattivaśitāsaṃniḥśrayeṇa karuṇayā traidhātuke saṃśliṣyante /",
    "T06bsa073_u:833": " jātimapyupadarśayanti jarāmapi vyādhimapi maraṇamapyupadarśayanti /",
    "T06bsa073_u:834": " na ca teṣāmime jātyādayo dharmāḥ saṃvidyante /",
    "T06bsa073_u:835": " yathāpi tadasyaiva dhātoryathābhūtamajātyanutpattidarśanāt /",
    "T06bsa073_u:836": " sā punariyaṃ bodhisattvavasthā vistareṇa yathāsūtramanugantavyā /",
    "T06bsa073_u:837": " yadāha /",
    "T06bsa073_u:838": " katame ca te saṃsārapravartakāḥ kuśalamūlasaṃprayuktāḥ kleśāḥ /",
    "T06bsa073_u:839": " yaduta puṇyasaṃbhāraparyeṣṭyatṛptatā /",
    "T06bsa073_u:840": " saṃcintyabhavopapattiparigrahaḥ /",
    "T06bsa073_u:841": " buddhasamavadhānaprārthanā /",
    "T06bsa073_u:842": " sattvaparipākāparikhedaḥ /",
    "T06bsa073_u:843": " saddharmaparigrahodyogaḥ /",
    "T06bsa073_u:844": " sattvakiṃkaraṇīyotsukatā /",
    "T06bsa073_u:845": " dharmarāgānuśayānutsargaḥ /",
    "T06bsa073_u:846": " pāramitāsaṃyojanānāmaparityāgaḥ /",
    "T06bsa073_u:847": " ityete sāgaramate kuśalamūlasaṃprayuktāḥ kleśā yairbodhisattvāḥ saṃśliṣyante /",
    "T06bsa073_u:848": " na khalu kleśadoṣairlipyante /",
    "T06bsa073_u:849": " āha punaḥ /",
    "T06bsa073_u:850": " yadā bhagavan kuśalamūlāni tatkena kāraṇena kleśā ityucyante /",
    "T06bsa073_u:851": " āha /",
    "T06bsa073_u:852": " tathā hi sāgaramate ebhirevaṃrūpaiḥ kleśairbodhisattvāstraidhātuke śliṣyante /",
    "T06bsa073_u:853": " kleśasaṃbhūtaṃ ca traidhātukam /",
    "T06bsa073_u:854": " tatra bodhisattvā upāyakauśalena ca kuśalamūlavalānvādhānena ca saṃcintya traidhātuke śliṣyante /",
    "T06bsa073_u:855": " tenocyante kuśalamūlasaṃprayuktāḥ kleśā iti /",
    "T06bsa073_u:856": " yāvadeva traidhātuke śleṣatayā na punaścittopakleśatayā /",
    "T06bsa073_u:857": " syādyathāpi nāma sāgaramate śreṣṭhino gṛhapatereka putraka iṣṭaḥ kāntaḥ priyo manāpo 'prakṛtikūlo darśanena sa ca dārako bālabhāvena nṛtyanneva mīḍhakūpe prapateta /",
    "T06bsa073_u:858": " atha te tasya dārakasya mātṛjñātayaḥ paśyeyustaṃ dārakaṃ mīḍhakūpe prapatitam /",
    "T06bsa073_u:859": " dṛṣṭvā ca gambhīraṃ niśvaseyuḥ śoceyuḥ parideveran /",
    "T06bsa073_u:860": " na punastaṃ mīḍhakūpamavaruhya (Rgv 48)",
    "T06bsa073_u:861": " taṃ dārakamadhyālamberan /",
    "T06bsa073_u:862": " atha tasya dārakasya pitā taṃ pradeśamāgacchet /",
    "T06bsa073_u:863": " sa paśyetaikaputrakaṃ mīḍhakūpe prapatitaṃ dṛṣṭvā ca śīghraśīghraṃ tvaramāṇarūpa ekaputrakādhyāśayapremānunoto 'jugupsamānastaṃ mīḍhakūpamavaruhyaikaputrakamabhyutkṣipet",
    "T06bsa073_u:864": " iti hi sāgaramate upamaiṣā kṛtā yāvadevārthasya vijñaptaye /",
    "T06bsa073_u:865": " kaḥ prabandho draṣṭavyaḥ /",
    "T06bsa073_u:866": " mīḍhakūpa iti sāgaramate traidhātukasyaitadadhivacanam /",
    "T06bsa073_u:867": " ekaputraka iti sattvānāmetadadhivacanam /",
    "T06bsa073_u:868": " sarvasattveṣu hi bodhisattvasyaikaputrasaṃjñā pratyupasthitā bhavati /",
    "T06bsa073_u:869": " mātṛjñātaya iti śrāvakapratyekabuddhayānīyānāṃ pudgalānāmetadadhivacanaṃ ye saṃsāraprapatitān sattvān dṛṣṭvā śocanti paridevante na punaḥ śamarthā bhavantyabhyutkṣeptum /",
    "T06bsa073_u:870": " śreṣṭhī gṛhapatiriti bodhisattvasyaitadadhivacanaṃ yaḥ śucirvimalo nirmalacitto 'saṃskṛtadharmapratyakṣagataḥ saṃcintya traidhātuke pratisaṃdadhāti sattvaparipākārtham /",
    "T06bsa073_u:871": " seyaṃ sāgaramate bodhisattvasya mahākaruṇā yadatyantaparimuktaḥ sarvabandhanebhyaḥ punareva bhavopapattimupādadāti /",
    "T06bsa073_u:872": " upāyakauśalyaprajñāparigṛhītaśca saṃkleśairna lipyate /",
    "T06bsa073_u:873": " sarva kleśabandhaprahāṇāya ca sattvebhyo dharma deśayatīti /",
    "T06bsa073_u:874": " tadanena sūtrapadanirdeśena parahītakriyārtha vaśino bodhisattvasya saṃcintyabhavopapattau",
    "T06bsa073_u:875": " kuśalamūlakaruṇāvalābhyāmupaśleṣādupāyaprajñābalābhyāṃ ca tadasaṃkleśādaśuddhaśuddhāvasthā paridīpitā /",
    "T06bsa073_u:876": " tatra yadā bodhisattvo yathābhūtājātyanutpattidarśanamāgamya tathāgatadhatorimāṃ bodhisattvadharmatāmanuprāpnoti tathā vistareṇa yathāsūtramanugantavyam",
    "T06bsa073_u:877": " yadāha /",
    "T06bsa073_u:878": " paśya sāgaramate dharmāṇāmasāratāmakārakatāṃ nirātmatāṃ niḥsattvatāṃ (Rgv 49)",
    "T06bsa073_u:879": " nirjīvatāṃ niḥpudgalatāmasvāmikatām /",
    "T06bsa073_u:880": " yatra hi nāma yatheṣyante tathā viṭhapyante viṭhapitāśca samānā na cetayanti na prakalpayanti /",
    "T06bsa073_u:881": " imāṃ sāgaramate dharmaviṭhapanāmadhimucya bodhisattvo na kasmiṃściddharme parikhedamutpādayati /",
    "T06bsa073_u:882": " tasyaiva jñānadarśanaṃ śuci śuddhaṃ bhavati /",
    "T06bsa073_u:883": " nātra kaścidupakāro vāpakāro vā kriyata iti /",
    "T06bsa073_u:884": " evaṃ ca dharmāṇāṃ dharmatāṃ yathābhūtaṃ prajānāti /",
    "T06bsa073_u:885": " evaṃ ca mahākaruṇāsaṃnāhaṃ na tyajati /",
    "T06bsa073_u:886": " syādyathāpi nāma sāgaramata'nargha viḍūryamaṇiratnaṃ svavadāpitaṃ supariśuddhaṃ suvimalaṃ kardamaparikṣiptaṃ varṣasahasramavatiṣṭheta /",
    "T06bsa073_u:887": " tadvarṣasahasrātyayena tataḥ kardamādabhyutkṣipya loḍyeta payavadāyeta /",
    "T06bsa073_u:888": " tatsudhautaṃ pariśodhitaṃ paryavadāpitaṃ samānaṃ tameva śuddhavimalamaṇiratnasvabhāvaṃ na jahyāt /",
    "T06bsa073_u:889": " evameva sāgaramate bodhisattvaḥ sattvānāṃ prakṛtiprabhāsvaratāṃ cittasya prajānāti /",
    "T06bsa073_u:890": " tāṃ punarāgantuko pakleśopakliṣṭāṃ paśyati /",
    "T06bsa073_u:891": " tatra bodhisattvasyaivaṃ bhavati /",
    "T06bsa073_u:892": " naite kleśāḥ sattvānāṃ cittaprakṛtiprabhāsvaratāyāṃ praviṣṭāḥ /",
    "T06bsa073_u:893": " āgantukā ete kleśā abhūtaparikalpasamutthitāḥ /",
    "T06bsa073_u:894": " śaknuyāmahaṃ punareṣāṃ sattvānāmāgantukleśāpanayanāya dharma deśayitumiti /",
    "T06bsa073_u:895": " evamasya nāvalīyanācittamutpadyate /",
    "T06bsa073_u:896": " tasya bhūyasyā mātrayā sarvasattvānāmantike pramokṣacittotpāda utpadyate /",
    "T06bsa073_u:897": " evaṃ cāsya bhavati /",
    "T06bsa073_u:898": " naiteṣāṃ kleśānāṃ kiṃcidvalaṃ sthāma vā /",
    "T06bsa073_u:899": " abalā durbalā ete kleśāḥ /",
    "T06bsa073_u:900": " naiteṣāṃ kiṃcidbhūtapratiṣṭhānam /",
    "T06bsa073_u:901": " abhūtaparikalpita (Rgv 50) ete kleśāḥ /",
    "T06bsa073_u:902": " te yathābhūtayoniśomanasikāranirīkṣitā na kupyanti /",
    "T06bsa073_u:903": " te 'smābhistathā pratyavekṣitavyā yathā na bhūyaḥ śliṣyeyuḥ /",
    "T06bsa073_u:904": " aśleṣo hi kleśānāṃ sādhurna punaḥ śleṣaḥ /",
    "T06bsa073_u:905": " yadyahaṃ kleśānāṃ ślipyeya tatkathaṃ kleśabandhanabaddhānāṃ sattvānāṃ kleśabandhanaprahāṇaya dharma deśayeyam /",
    "T06bsa073_u:906": " hanta vayaṃ kleśānāṃ ca na śliṣyāmahe kleśabandhanaprahāṇāya ca sattvebhyo dharma śayiṣyāmaḥ /",
    "T06bsa073_u:907": " ye punaste saṃsāraprabandhakāḥ kuśalanasaṃprayuktāḥ kleśāsteṣvasmābhiḥ sattvaparipākāya śleṣṭavyamiti /",
    "T06bsa073_u:908": " saṃsāraḥ punariha traidhātukapratibimbakamanāsravadhātau manomayaṃ kāyatrayamabhipretam /",
    "T06bsa073_u:909": " taddhyanāsravakuśalamūlābhisaṃskṛtatvāt saṃsāraḥ /",
    "T06bsa073_u:910": " sāsravakarmakleśānabhisaṃskṛtatvānnirvāṇamapi tat /",
    "T06bsa073_u:911": " yadadhikṛtyāha /",
    "T06bsa073_u:912": " tasmādbhagavannasti saṃskṛto 'pyasaṃskṛto 'pi saṃsāraḥ /",
    "T06bsa073_u:913": " asti saṃskṛtamapyasaṃskṛtamapi nirvāṇamiti /",
    "T06bsa073_u:914": " tatra saṃskṛtā saṃskṛtasaṃsṛṣṭacittacaitasikasamudācārayogādiyamaśuddhaśuddhāvasthetyucyate /",
    "T06bsa073_u:915": " sā punarāsravakṣayābhijñābhimukhyasaṅgaprajñāpāramitabhāvanayā mahākaruṇābhāvanayā",
    "T06bsa073_u:916": " ca sarvasattvadhātuparitrāṇāya tadasākṣātkaraṇādābhimukhyāṃ bodhisattvabhūmau prādhānyena vyavasthāpyate /",
    "T06bsa073_u:917": " yathoktamātravakṣayajñānamārabhya nagarodāharaṇam /",
    "T06bsa073_u:918": " evameva kulaputra bodhisattvo manatā yatnena mahata vīryeṇa dṛḍhayādhyāśayapratipattyā pañcābhijñā utpādayati /",
    "T06bsa073_u:919": " tasya dhyānābhijñaparikarmakṛtacittasyāsravakṣayo 'bhimukhībhavati /",
    "T06bsa073_u:920": " sa mahākaruṇācittotpādena sarvasattvaparitrāṇāyāsravakṣayajñāne parijayaṃ kṛtvā punarapi (Rgv 51)",
    "T06bsa073_u:921": " suparikarmakṛtacetāḥ ṣaṣṭhyāmasaṅgaprajñotpādādāsravakṣaye 'bhimukhībhavati /",
    "T06bsa073_u:922": " evamasyāmābhimukhyāṃ bodhisattvabhūmāvāsravakṣayasākṣātkaraṇavaśitvalābhino bodhisattvasya viśuddhāvasthā /",
    "T06bsa073_u:923": " paridīpitā /",
    "T06bsa073_u:924": " tasyaivamātmanā samyakpratipannasya parānapi cāsyāmeva samyakpratipattau sthāpayiṣyāmīti",
    "T06bsa073_u:925": " mahākaruṇayā vipratipannasattvaparitrāṇābhiprāyasya śamasukhānāsvādanatayā tadupāyakṛtaparijayasya",
    "T06bsa073_u:926": " saṃsārābhimukhasattvāpekṣayā nirvāṇavimukhasya bodhyaṅgaparipūraṇāya dhyānairvihṛtya",
    "T06bsa073_u:927": " punaḥ kāmadhātau saṃcintyopapattiparigrahaṇato yāvadāśu sattvānāmarthaṃ kartukāmasya",
    "T06bsa073_u:928": " vicitratiryagyonigatajātakaprabhedena pṛthagjanātmabhāvasaṃdarśanavibhutvalābhino",
    "T06bsa073_u:929": " 'viśuddhāvasthā paridīpitā /",
    "T06bsa073_u:930": " aparaḥ ślokārthaḥ",
    "T06bsa073_u:931": " dharmatāṃ prativicyemāmavikārāṃ jinātmajaḥ /",
    "T06bsa073_u:932": " dṛśyate yadavidyāndhairjātyādiṣu tadadbhūtam // 69 //",
    "T06bsa073_u:933": " ata eva jagadvandhorupāyakaruṇe pare /",
    "T06bsa073_u:934": " yadāryagocaraprāpto dṛśyate bālagocare // 70 //",
    "T06bsa073_u:935": " sarvalokavyatīto 'sau na ca lokādviniḥsṛtaḥ /",
    "T06bsa073_u:936": " loke carati lokārthamalipto laukikairmalaiḥ // 71 //",
    "T06bsa073_u:937": " yathaiva nāmbhasā padmaṃ lipyate jātamambhasi /",
    "T06bsa073_u:938": " tathā loke 'pi jāto 'sau lokadharmairna lipyate // 72 //",
    "T06bsa073_u:939": " (Rgv 52) nityojjvalitabuddhiśca kṛtyasaṃpādane 'gnivat /",
    "T06bsa073_u:940": " śāntadhyānasamāpattipratipannaśca sarvadā // 73 //",
    "T06bsa073_u:941": " pūrvāvedhavaśāt sarvavikalpāpagamācca saḥ /",
    "T06bsa073_u:942": " na punaḥ kurute yatnaṃ paripākāya dehinām // 74 //",
    "T06bsa073_u:943": " yo yathā yena vaineyo manyate 'sau tathaiva tat /",
    "T06bsa073_u:944": " deśanyā rūpakāyābhyāṃ caryayeryāpathena vā // 75 //",
    "T06bsa073_u:945": " anābhogena tasyaivamavyāhatadhiyaḥ sadā /",
    "T06bsa073_u:946": " jagatyākāśaparyante sattvārthaḥ saṃpravartate // 76 //",
    "T06bsa073_u:947": " etāṃ gatimanuprāpto bodhisattvastathāgataiḥ /",
    "T06bsa073_u:948": " samatāmeti lokeṣu sattvasaṃtāraṇaṃ prati // 77 //",
    "T06bsa073_u:949": " atha cāṇoḥ pṛthivyāśca gospadasyodadheśca yat /",
    "T06bsa073_u:950": " antaraṃ bodhisattvānāṃ buddhasya ca tadantaram // 78 //",
    "T06bsa073_u:951": " eṣāṃ daśānāṃ ślokānāṃ yathākramaṃ navabhiḥ ślokaiḥ pramuditāyā bodhisattvabhūmeradhaśca",
    "T06bsa073_u:952": " saṃkleśaparamatāṃ daśamena ślokena dharmameghāyā bodhisattvabhūmerūrdhvaṃ viśuddhiparamatāmupanidhāya",
    "T06bsa073_u:953": " samāsataścaturṇāṃ bodhisattvānāṃ daśasu bodhisattvabhūmiṣu viśuddhiraviśuddhiśca parīdīpitā /",
    "T06bsa073_u:954": " catvāro bodhisattvāḥ prathamacittotpādikaḥ /",
    "T06bsa073_u:955": " caryāpratipannaḥ /",
    "T06bsa073_u:956": " avaivartikaḥ /",
    "T06bsa073_u:957": " ekajātipratibaddha iti /",
    "T06bsa073_u:958": " tatra prathamadvitīyābhyāṃ ślokābhyāmanādikālikamadṛṣṭapūrvaprathamalokottaradharmatāprativedhāta",
    "T06bsa073_u:959": " pramuditāyāṃ bhūmau prathamacittotpādikabodhisattvagaṇaviśuddhi lakṣaṇaṃ paridīpitam /",
    "T06bsa073_u:960": " tritīyacaturthābhyāṃ ślokābhyāmanupaliptacaryācaraṇādvimalāṃ (Rgv 53)",
    "T06bsa073_u:961": " bhūmimupādāya yāvadadūraṃgamāyāṃ bhūmau caryāpratipannabodhisattvaguṇaviśuddhilakṣaṇaṃ paridīpitam /",
    "T06bsa073_u:962": " pañcamena ślokena nirantaramahabodhisamudāgamaprayogasamādhiṣu vyavasthitatvādacalāyāṃ bhūmāvavaivartikabodhisattvaguṇaviśuddhilakṣaṇaṃ paridīpitam",
    "T06bsa073_u:963": " ṣaṣṭhena saptamenāṣṭamena ca ślokena sakalasvaparārthasaṃpādanopāyaniṣṭhāgatasya",
    "T06bsa073_u:964": " buddhabhūmyekacaramajanmapratibaddhatvādanuttaraparamābhisaṃbodhiprāpterdharmameghāyāṃ",
    "T06bsa073_u:965": " bodhisattvabhūmāvekajātipratibaddhabodhisattvaguṇaviśuddhilakṣaṇaṃ paridīpitam /",
    "T06bsa073_u:966": " navamena daśamena ca ślokena parārthamātmārtha cārabhya niṣṭhāgatabodhisattvatathāgatayorguṇaviśuddheraviśeṣo viśeṣaśca paridīpitaḥ /",
    "T06bsa073_u:967": " tatra suviśuddhā vasthāyāmavikārārthamārabhya ślokaḥ /",
    "T06bsa073_u:968": " ananyathātmākṣayadharmayogato jagaccharaṇyo 'naparāntakoṭitaḥ /",
    "T06bsa073_u:969": " sadādvayo 'sāvavikalpakatvato 'vināśadharmāpyakṛtasvabhāvataḥ // 79 //",
    "T06bsa073_u:970": " anena kiṃ darśayati /",
    "T06bsa073_u:971": " na jāyate na mriyate bodhyate no na jīryate /",
    "T06bsa073_u:972": " sa nityatvāddhruvatvācca śivatvācchāśvatatvataḥ // 80 //",
    "T06bsa073_u:973": " na jāyate sa nityatvādātmabhāvairmanomayaiḥ /",
    "T06bsa073_u:974": " acintyapariṇāmena dhruvatvān mriyate na saḥ // 81 //",
    "T06bsa073_u:975": " (Rgv 54) vāsanāvyādhibhiḥ sūkṣmairbādhyate na śivatvataḥ /",
    "T06bsa073_u:976": " anāsravābhisaṃskāraiḥ śāśvatatvānna jīryate // 82 //",
    "T06bsa073_u:977": " sakha lveṣa tathāgatathāturbuddhabhūmāvatyantavimalaviśuddhaprabhāsvaratāyāṃ svaprakṛtau sthitaḥ pūrvāntamupādāya nityatvānna punarjāyate manomayairātmabhāvaiḥ",
    "T06bsa073_u:978": " aparāntamupādāya dhruvatvānna punarmriyate 'cintyapāriṇāmikyā cyutyā /",
    "T06bsa073_u:979": " pūrvāparāntamupādāya śivatvānna punarvādhyate 'vidyāvāsabhūmiparigraheṇa /",
    "T06bsa073_u:980": " yaścaivamanarthāpatitaḥ sa śāśvatatvānna punarjīryatyanāsravakarmaphalapariṇāmena /",
    "T06bsa073_u:981": " tatra dvābhyāmatha dvābhyāṃ dvābhyāṃ dvābhyāṃ yathākramam /",
    "T06bsa073_u:982": " padābhyāṃ nityatādyartho vijñeyo 'saṃskṛte pade // 83 //",
    "T06bsa073_u:983": " tadeṣāmasaṃskṛtadhātau caturṇā nityadhruvaśivaśāśvapadānāṃ yathākramamekaikasya padasya dvābhyāṃ dvābhyāmuddeśanirdeśapadābhyāmarthapravibhāgo yathāsūtramanugantavyaḥ /",
    "T06bsa073_u:984": " yadāha /",
    "T06bsa073_u:985": " nityo 'yaṃ śāriputra dharmakāyo 'nanyatvadharmākṣayadharmatayā /",
    "T06bsa073_u:986": " dhruvo 'yaṃ śāriputradharmakāyo dhruvaśaraṇo 'parāntakoṭīsamatayā /",
    "T06bsa073_u:987": " śivo 'yaṃ śāriputra dharmakāyo 'dvayadharmāvikalpadharmatayā /",
    "T06bsa073_u:988": " śāśvato 'yaṃ śāriputra dharmakāyo 'vināśadharmākṛtrimadharmatayeti /",
    "T06bsa073_u:989": " (Rgv 55) asyāmeva viśuddhāvasthāyāmatyantavyavadā naniṣṭhāgamanalakṣaṇasya tathāgatagarbhasyā saṃbhedārthamārabhya ślokaḥ /",
    "T06bsa073_u:990": " sa dharmakāyaḥ sa tathāgato yatastadāryasatyaṃ paramārthanirvṛtiḥ /",
    "T06bsa073_u:991": " ato na buddhatvamṛte 'rkaraśmivad guṇāvinirbhāgatayāsti nirvṛtiḥ // 84 //",
    "T06bsa073_u:992": " tatra pūrvaślokārdhena ki darśayati /",
    "T06bsa073_u:993": " dharmakāyādiparyāyā veditavyāḥ samāsataḥ /",
    "T06bsa073_u:994": " catvāro 'nāsrave dhātau caturarthaprabhedataḥ // 85 //",
    "T06bsa073_u:995": " samāsato 'nāsrave dhātau tathāgatagarbhe caturo 'rthānadhikṛtya catvāro nāmaparyāyā veditavyāḥ /",
    "T06bsa073_u:996": " catvāro 'rthāḥ katame /",
    "T06bsa073_u:997": " buddhadharmāvinirbhāgastadgotrasya tathāgamaḥ /",
    "T06bsa073_u:998": " amṛṣāmoṣadharmitvamādiprakṛtiśāntatā // 86 //",
    "T06bsa073_u:999": " buddhadharmāvinirbhāgārthaḥ /",
    "T06bsa073_u:1000": " yamadhikṛtyoktam /",
    "T06bsa073_u:1001": " aśūnyo bhagavaṃstathāgatagarbho gaṅgāanadīvālukāvyativṛttairavinirbhāgairamuktajñairacintyairbuddhadharmairiti /",
    "T06bsa073_u:1002": " tadgotrasya prakṛteracintyaprakārasamudāgamārthaḥ /",
    "T06bsa073_u:1003": " yamadhikṛtyoktam /",
    "T06bsa073_u:1004": " ṣaḍāyatanaviśeṣaḥ sa tādṛśaḥ paraṃparāgato 'nādikāliko dharmatāpratilabdha iti /",
    "T06bsa073_u:1005": " amṛṣāmopārthaḥ /",
    "T06bsa073_u:1006": " yamadhikṛtyoktam /",
    "T06bsa073_u:1007": " tatra paramārthasatyaṃ yadidamamoṣadharmi nirvāṇam /",
    "T06bsa073_u:1008": " tatkasmāddhetoḥ /",
    "T06bsa073_u:1009": " nityaṃ tadgotraṃ samadharmatayeti /",
    "T06bsa073_u:1010": " atyantopaśamārthaḥ /",
    "T06bsa073_u:1011": " yamadhikṛtyoktam /",
    "T06bsa073_u:1012": " ādiparinirvṛta eva tathāgato 'rhan samyaksaṃbuddho 'nutpanno 'niruddha (Rgv 56) iti /",
    "T06bsa073_u:1013": " eṣu caturṣvartheṣu yathāsaṃkhyāmima catvāro nāmaparyāyā bhavanti /",
    "T06bsa073_u:1014": " tadyathā dharmakāyastathāgata paramārthasatyaṃ nirvāṇamiti /",
    "T06bsa073_u:1015": " yata evamāha /",
    "T06bsa073_u:1016": " tathāgatagarbha iti śāriputra dharmakāyasyaitadadhivacanamiti /",
    "T06bsa073_u:1017": " nānyo bhagavaṃstathāgato 'nyo dharmakāyaḥ /",
    "T06bsa073_u:1018": " dharmakāya eva bhagavaṃstathāgata iti /",
    "T06bsa073_u:1019": " duḥkhanirodhanāmnā bhagavannevaṃguṇasamanvāgatastathāgatadharmakāyo deśita iti /",
    "T06bsa073_u:1020": " nirvāṇadhāturiti bhagavaṃstathāgatadharmakāyasyaitadadhivacanamiti /",
    "T06bsa073_u:1021": " tatrāpareṇa ślokārdhena kiṃ darśayati /",
    "T06bsa073_u:1022": " sarvākārābhisaṃbodhiḥ savāsanamalloddhṛtiḥ /",
    "T06bsa073_u:1023": " buddhatvamatha nirvāṇamadvayaṃ paramārthataḥ // 87 //",
    "T06bsa073_u:1024": " yata ete catvāro 'nāsravadhātuparyāyāstathāgatadhātāvekasminnabhinne 'rthe samavasaranti /",
    "T06bsa073_u:1025": " ata eṣāmekārthatvādadvayadharmanayamukhena yacca sarvākārasarvadharmābhisaṃbodhādruddhatvamityuktaṃ",
    "T06bsa073_u:1026": " yacca mahābhisaṃbodhāt savāsanamalaprahāṇānnirvāṇamityuktametadubhayamanāsrave dhātāvadvayamiti",
    "T06bsa073_u:1027": " draṣṭavyamabhinnamacchinnam /",
    "T06bsa073_u:1028": " sarvākārairasaṃkhyeyairacintyairamalairguṇaiḥ /",
    "T06bsa073_u:1029": " abhinnalakṣaṇo mokṣo yo mokṣaḥ sa tathāgata iti //",
    "T06bsa073_u:1030": " yaduktamarhatpratyekabuddhaparinirvāṇamadhikṛtya /",
    "T06bsa073_u:1031": " nirvāṇamiti bhagavannupāya eṣa tathā gatānāmiti /",
    "T06bsa073_u:1032": " anena dīrghādhvapariśrāntānāmaṭavīmadhye nagaranirmāṇavadavivartanopāya eṣa dharmaparameśvarāṇāṃ samyaksaṃbuddhānāmiti paridīpitam /",
    "T06bsa073_u:1033": " nirvāṇādhigamād (Rgv 57)",
    "T06bsa073_u:1034": " bhagavaṃstathāgatā bhavantyarhantaḥ samyaksaṃbuddhāḥ sarvāprameyācintyaviśuddhiniṣṭhāgataguṇasamanvāgatā iti /",
    "T06bsa073_u:1035": " anena caturākāraguṇaniṣpatsvasaṃbhinnalakṣaṇaṃ nirvāṇamadhigamya tadātmakāḥ samyaksaṃbuddhā bhavantīti /",
    "T06bsa073_u:1036": " buddhatvanirvāṇayoravinirbhāgaguṇayogāduddhatvamantareṇa kasyacinnirvāṇādhigamo nāstīti paridīpitam /",
    "T06bsa073_u:1037": " tatra tathāgatānāmanāsrave dhātau sarvākāravaropetaśūnyatābhinirhārataścitrakaradṛṣṭāntena guṇasarvatā veditavyā /",
    "T06bsa073_u:1038": " anyonyakuśalā yadvadbhaveyuścitralekhakāḥ /",
    "T06bsa073_u:1039": " yo yadaṅgaṃ prajānīyāttadanyo nāvadhārayet // 88 //",
    "T06bsa073_u:1040": " athe tebhyaḥ prabhū rājā prayacchedduṣyamājñayā /",
    "T06bsa073_u:1041": " sarvairevātra yuṣmābhiḥ kāryā pratikṛtirmama // 89 //",
    "T06bsa073_u:1042": " tatastasya pratiśrutya yuñjeraṃścitrakarmaṇi /",
    "T06bsa073_u:1043": " tatraiko vyabhiyuktānāmanyadeśagato bhavet // 90 //",
    "T06bsa073_u:1044": " deśāntaragate tasmin pratimā tadviyogataḥ /",
    "T06bsa073_u:1045": " na sā sarvāṅgasaṃpūrṇā bhavedityupamā kṛtā // 91 //",
    "T06bsa073_u:1046": " lekhakā ye tadākārā dānaśīlakṣamādayaḥ /",
    "T06bsa073_u:1047": " sarvākāravaropetā śūnyatā pratimocyate // 92 //",
    "T06bsa073_u:1048": " tatraiṣāmeva dānādīnāmekaikasya buddhaviṣayāparyantaprakārabhedabhinnatvādaparimitatvaṃ veditavyam /",
    "T06bsa073_u:1049": " saṃkhyāprabhāvābhyāmacintyatvam /",
    "T06bsa073_u:1050": " mātsaryādivipakṣamalavāsanāpakarṣitatvādviśuddhiparamatvamiti /",
    "T06bsa073_u:1051": " tatra sarvākāravaropetaśūnyatāsamādhimukhabhāvanayānutpattikadharmalābhādacalāyāṃ bodhisattvabhūmāvavikalpāniśchidranirantarasvarasavāhimārgajñānasaṃniśrayeṇa (Rgv 58)",
    "T06bsa073_u:1052": " tathāgatānāmanāsrave dhātau guṇasarvatā samudāgacchati /",
    "T06bsa073_u:1053": " sādhumatyāṃ bodhisattvabhūmāvasaṃkhyeyasamādhidhāraṇīmukhasamudrairaparimāṇabuddhadharmaparigrahajñānasaniśrayeṇa guṇāprameyatā samudāgacchati",
    "T06bsa073_u:1054": " dharmameghāyāṃ bodhisattvabhūmau sarvatathāgatagṛhyasthānāviparokṣajñānasaṃniśrayeṇa guṇācintyatā samudāgacchati /",
    "T06bsa073_u:1055": " tadanantaraṃ buddhabhūbhyadhigamāya sarvasavāsanakleśajñeyāvaraṇavimokṣajñānasaṃniśrayeṇa guṇaviśuddhiparamatā samudāgacchati /",
    "T06bsa073_u:1056": " yat eṣu caturṣu bhūmijñānasaṃniśrayeṣvarhatpratyekabuddhā na saṃdṛśyante tasmātte dūrībhavanti caturākāraguṇapariniṣpattyasaṃbhinnalakṣaṇān nirvāṇadhātorityuktam /",
    "T06bsa073_u:1057": " prajñājñānavimuktīnāṃ dīptispharaṇaśuddhitaḥ /",
    "T06bsa073_u:1058": " abhedataśca sādharmyaṃ prabhāraśmyarkamaṇḍalaiḥ // 93 //",
    "T06bsa073_u:1059": " yayā prajñayā yena jñānena yayā vimuktyā sa caturākāraguṇaniṣpattyasaṃbhinnalakṣaṇo",
    "T06bsa073_u:1060": " nirvāṇadhātuḥ sūcyate tāsāṃ yathākramaṃ tribhirekena ca kāraṇena caturvidhamādityasādharmya paridīpitam /",
    "T06bsa073_u:1061": " tatra buddhasāntānikyā lokottaranirvikalpāyāḥ paramajñeyatattvāndhakāravidhamanapratyupasthānatayā prajñāyā dīptisādharmyam /",
    "T06bsa073_u:1062": " tatpṛṣṭhalabdhasya sarvajñajñānasya sarvākāraniravaśeṣajñeyavastupravṛttatayā raśmijālaspharaṇasādharmyam /",
    "T06bsa073_u:1063": " tadubhayāśrayasya cittaprakṛtivimukteratyantavimalaprabhāsvaratayārkamaṇḍalaviśuddhisādharmyam /",
    "T06bsa073_u:1064": " tisṛṇāmapi dharmadhātvasaṃbhedesvabhāvatayā tattrayāvinirbhāgasādharmyamiti /",
    "T06bsa073_u:1065": " ato 'nāgamya buddhatvaṃ nirvāṇaṃ nādhigamyate //",
    "T06bsa073_u:1066": " na hi śakyaḥ prabhāraśmī nirvṛjya prekṣituṃ raviḥ // 94 //",
    "T06bsa073_u:1067": " (Rgv 59) yata evamanādi sāṃnidhyasvabhāvaśubhadharmopahite dhātau tathāgatānāmavinirbhāgaguṇadharmatvamato",
    "T06bsa073_u:1068": " na tathāgatatvamasaṅgāpratihataprajñājñānadarśanamanāgamya sarvāvaraṇavimuktilakṣaṇasya",
    "T06bsa073_u:1069": " nirvāṇadhātoradhigamaḥ sākṣātkaraṇamupapadyate prabhāraśmyadarśina iva sūryamaṇḍaladarśanam /",
    "T06bsa073_u:1070": " ata evamāha /",
    "T06bsa073_u:1071": " na hi bhagavan hīnapraṇītadharmāṇāṃ nirvāṇādhigamaḥ /",
    "T06bsa073_u:1072": " samadharmāṇāṃ bhagavan nirvāṇādhigamaḥ /",
    "T06bsa073_u:1073": " samajñānānāṃ samavimuktīnāṃ samavimuktijñānadarśanānāṃ bhagavan nirvāṇādhigamaḥ /",
    "T06bsa073_u:1074": " tasmādbhagavan nirvāṇadhāturekarasaḥ samarasa ityucyate /",
    "T06bsa073_u:1075": " yaduta vidyāvimuktiraseneti /",
    "T06bsa073_u:1076": " jinagarbhavyasthānamityevaṃ daśaṃdhoditam /",
    "T06bsa073_u:1077": " tatkleśakośagarbhatvaṃ punarjñeyaṃ nidarśanaiḥ // 95 //",
    "T06bsa073_u:1078": " ityetadaparāntakoṭisamadhruvadharmatāsaṃvidyamānatāmadhikṛtya daśavidhenārthena tathāgata garbhavyavasthānamuktam /",
    "T06bsa073_u:1079": " punaranādisāṃnidhyāsaṃbaddha svabhāvakleśakośatāmanādisāṃnidhyasaṃbaddha svabhāvaśubhadharmatāṃ",
    "T06bsa073_u:1080": " cādhikṛtya navabhirudāharaṇairaparyantakleśakośakoṭīgūḍhastathāgatagarbha iti yathāsūtramanugantavyam /",
    "T06bsa073_u:1081": " navodāharaṇāni katamāni /",
    "T06bsa073_u:1082": " buddhaḥ kupadme madhu makṣikāsu tuṣesu sārāṇya śucau suvarṇam /",
    "T06bsa073_u:1083": " (Rgv 60) nidhiḥ kṣitāvalpaphale 'ṅkurādi praklinnavastreṣu jinātmabhāvaḥ // 96 //",
    "T06bsa073_u:1084": " jaghanyanārījaṭhare nṛpatvaṃ yathā bhavenmṛtsu ca ratnabimbam /",
    "T06bsa073_u:1085": " āgantukakleśamalāvṛteṣu sattveṣu tadvat sthita eṣa dhātuḥ // 97 //",
    "T06bsa073_u:1086": " padmaprāṇituṣāśu cikṣitiphalatvakpūtivastrāvaras",
    "T06bsa073_u:1087": " trīduḥkhajvalanābhitaptapṛthivīdhātuprakāśā malāḥ /",
    "T06bsa073_u:1088": " buddhakṣaudrasusārakāñcananidhinyagrodharatnākṛti-",
    "T06bsa073_u:1089": " dvīpāgrādhiparatnabimbavimalaprakhyaḥ sa dhātuḥ paraḥ // 98 //",
    "T06bsa073_u:1090": " kutsitapadmakośasadṛśāḥ kleśāḥ /",
    "T06bsa073_u:1091": " buddhavattathāgatadhāturiti /",
    "T06bsa073_u:1092": " yathā vivarṇāmbujagarbhaveṣṭitaṃ tathāgataṃ dīptasahasralakṣaṇam /",
    "T06bsa073_u:1093": " naraḥ samīkṣyāmaladivyalocano vimocayedambujapattrakośataḥ // 99 //",
    "T06bsa073_u:1094": " vilokya tadvat sugataḥ svadharmatāmavīcisaṃstheṣvapi buddhacakṣuṣā /",
    "T06bsa073_u:1095": " vimocayatyāvaraṇādanāvṛto 'parāntakoṭīsthitakaḥ kṛpātmakaḥ // 100 //",
    "T06bsa073_u:1096": " yadvat syādvijugupsitaṃ jalaruhaṃ saṃmiñji taṃ divyadṛk tadgarbhasthitamabhyudīkṣya sugataṃ patrāṇi saṃchedayet /",
    "T06bsa073_u:1097": " (Rgv 61) rāgadveṣamalādikośanivṛtaṃ saṃbuddhagarbhaṃ jagat",
    "T06bsa073_u:1098": " kāruṇyādavalokya tannivaraṇaṃ nirhanti tadvanmuniḥ // 101 //",
    "T06bsa073_u:1099": " kṣudraprāṇākasadṛśāḥ kleśāḥ /",
    "T06bsa073_u:1100": " kṣaudravattathāgatadhāturiti /",
    "T06bsa073_u:1101": " yathā madhu prāṇigaṇopagūḍhaṃ vilokya vidvān puruṣastadarthī /",
    "T06bsa073_u:1102": " samantataḥ prāṇigaṇasya tasmādupāyato 'pakramaṇaṃ prakuryāt // 102 //",
    "T06bsa073_u:1103": " sarvajñacakṣurviditaṃ maharṣirmadhūpamaṃ dhātumimaṃ vilokya /",
    "T06bsa073_u:1104": " tadāvṛtīnāṃ bhramaropamānāmaśleṣamātyantikamādadhāti // 103 //",
    "T06bsa073_u:1105": " yadvat prāṇisahasrakoṭīniyutairmadhvāvṛtaṃ syānnaro",
    "T06bsa073_u:1106": " madhvarthī vinihatya tānmadhukarānmadhvā yathākāmataḥ /",
    "T06bsa073_u:1107": " kuryātkāryamanāsravaṃ madhunibhaṃ jñānaṃ tathā dehiṣu",
    "T06bsa073_u:1108": " kleśāḥ kṣudranibhā jinaḥ puruṣavat tadghātane kovidaḥ // 104 //",
    "T06bsa073_u:1109": " bahistuṣasadṛśāḥ kleśāḥ /",
    "T06bsa073_u:1110": " antaḥsāravattathā gatadhāturiti /",
    "T06bsa073_u:1111": " dhānyeṣu sāraṃ tuṣasaṃprayuktaṃ nṛṇāṃ na ya[dva]tparibhogameti /",
    "T06bsa073_u:1112": " bhavanti ye 'nnādibhirarthinastu te tattuṣebhyaḥ parimocayanti // 105 //",
    "T06bsa073_u:1113": " (Rgv 62) sattveṣvapi kleśamalopasṛṣṭamevaṃ na tāvatkurute jinatvam /",
    "T06bsa073_u:1114": " saṃbuddhakāryaṃ tribhave na yāvadvimucyate kleśamalopasargāt // 106 //",
    "T06bsa073_u:1115": " yadvat kaṅgukaśālikodravayavavrīhiṣvamuktaṃ tuṣāt",
    "T06bsa073_u:1116": " sāraṃ khāḍyasusaṃskṛtaṃ na bhavati svādūpabhojyaṃ nṛṇām //",
    "T06bsa073_u:1117": " tadvat kleśatuṣādaniḥsṛtavapuḥ sattveṣu dharmeśvaro",
    "T06bsa073_u:1118": " dharmaprītirasaprado na bhavati kleśakṣudhārte jane // 107 //",
    "T06bsa073_u:1119": " aśucisaṃkāradhānasadṛśāḥ kleśāḥ /",
    "T06bsa073_u:1120": " suvarṇavattathāgatadhāturiti /",
    "T06bsa073_u:1121": " yathā suvarṇaṃ vrajato narasya cyutaṃ bhavetsaṃkarapūtidhāne /",
    "T06bsa073_u:1122": " bahūni tadvarṣaśatāni tasmin tathaiva tiṣṭhedavināśadharmi // 108 //",
    "T06bsa073_u:1123": " taddevatā divyaviśuddhacakṣurvilokya tatra pravadennarasya /",
    "T06bsa073_u:1124": " suvarṇamasminnavamagraratnaṃ viśodhya ratnena kuruṣva kāryam // 109 //",
    "T06bsa073_u:1125": " dṛṣṭvā muniḥ sattvaguṇaṃ tathaiva kleśeṣvamekṣyapratimeṣu magnam /",
    "T06bsa073_u:1126": " (Rgv 63) tatkleśapaṅkavyavadānahetordharmāmbuvarṣaṃ vyasṛjat prajāsu // 110 //",
    "T06bsa073_u:1127": " yadvat saṃkarapūtidhānapatitaṃ cāmīkaraṃ devatā",
    "T06bsa073_u:1128": " dṛṣṭvā dṛśyatamaṃ nṛṇāmupadiśet saṃśodhanārthaṃ malāt /",
    "T06bsa073_u:1129": " tadvat kleśamahāśuciprapatitaṃ saṃbuddharatnaṃ jinaḥ",
    "T06bsa073_u:1130": " sattveṣu vyavalokya dharmamadiśa[tta]cchuddhaye dehinām // 111 //",
    "T06bsa073_u:1131": " pṛthivītalasadṛśāḥ kleśāḥ /",
    "T06bsa073_u:1132": " ratnanidhāna vattathāgatadhāturiti /",
    "T06bsa073_u:1133": " yathā daridrasya narasya veśmanyantaḥ pṛthivyāṃ nidhirakṣayaḥ syāt /",
    "T06bsa073_u:1134": " vidyānna cainaṃ sa naro na cāsminneṣo 'hamasmīti vadennidhistam // 112 //",
    "T06bsa073_u:1135": " tadvanmano 'ntargatamapya cintyamakṣayyadharmāmalaratnakośam /",
    "T06bsa073_u:1136": " abudhyamānānubhavatyajasraṃ dāridrayaduḥkhaṃ bahudhā prajeyam // 113 //",
    "T06bsa073_u:1137": " yadvadratnanidhirdaridrabhavanābhyantargataḥ syānnaraṃ",
    "T06bsa073_u:1138": " na brūyādahamasmi ratnanidhirityevaṃ na vidyānnaraḥ /",
    "T06bsa073_u:1139": " tadvaddharmanidhirmanogṛhagataḥ sattvā daridropamās",
    "T06bsa073_u:1140": " teṣāṃ tatpratilambhakāraṇamṛṣirloke samutpadyate // 114 //",
    "T06bsa073_u:1141": " tvakkośasadṛśāḥ kleśāḥ /",
    "T06bsa073_u:1142": " bījāṅkuravattathāgatadhāturiti /",
    "T06bsa073_u:1143": " yathāmratālādiphale drumāṇāṃ bījāṅkuraḥ sannavināśadharmī /",
    "T06bsa073_u:1144": " (Rgv 64) uptaḥ pṛthivyāṃ salilādiyogāt kramādupaiti drumarājabhāvam // 115 //",
    "T06bsa073_u:1145": " sattveṣvavidyā diphalatvagantaḥkośāvanaddhaḥ śubhadharmadhātuḥ /",
    "T06bsa073_u:1146": " upaiti tattatkuśalaṃ pratītya krameṇa tadvanmunirājabhāva // 116 //",
    "T06bsa073_u:1147": " ambvādityāgabhastivāyupṛthivīkālāmbarapratyayair",
    "T06bsa073_u:1148": " yadvat tālaphalāmrakośavivarādutpadyate pādapaḥ /",
    "T06bsa073_u:1149": " sattvakleśaphalatvagantaragataḥ saṃbuddhabījāṅkuras",
    "T06bsa073_u:1150": " tadvadvṛddhimupaiti dharmaviṭapastaistaiḥ śubhapratyayaiḥ // 117 //",
    "T06bsa073_u:1151": " pūtivastrasadṛśaḥ kleśāḥ /",
    "T06bsa073_u:1152": " ratnavigrahavattathāgatadhāturiti /",
    "T06bsa073_u:1153": " bimbaṃ yathā ratnamayaṃ jinasya durgandhapūtyambarasaṃniruddham /",
    "T06bsa073_u:1154": " dṛṣṭvavojjhitaṃ vartmani devatāsya muktyai vadedadhvagametamartham // 118 //",
    "T06bsa073_u:1155": " nānāvidhakleśamalopagūḍhamasaṅgacakṣuḥ sugatātmabhāvam /",
    "T06bsa073_u:1156": " vilokya tiryakṣvapi advimuktiṃ pratyabhyupāyaṃ vidadhāti tadvat // 119 //",
    "T06bsa073_u:1157": " yadvadratnamayaṃ tathāgatavapurdurgandhavastrāvṛtaṃ",
    "T06bsa073_u:1158": " vartmanyujjñitamekṣya divyanayano muktyai nṛṇāṃ darśayet /",
    "T06bsa073_u:1159": " (Rgv 65) tadvat kleśavipūtivastranivṛtaṃ saṃsāravartmojjhitaṃ",
    "T06bsa073_u:1160": " tiryakṣu vyavalokya dhātumavadaddharmaṃ vimuktyai jinaḥ // 120 //",
    "T06bsa073_u:1161": " āpannasattvanārisadṛśāḥ kleśāḥ /",
    "T06bsa073_u:1162": " kalalamahābhūtagatacakravartivattathāgatadhāturiti /",
    "T06bsa073_u:1163": " nārī yathā kācidanāthabhūtā vasedanāthāvasathe virūpā /",
    "T06bsa073_u:1164": " garbheṇa rājaśriyamudvahantī na sāvabudhyeta nṛpaṃ svakukṣau // 121 //",
    "T06bsa073_u:1165": " anāthaśāleva bhavopapattirantarvatīstrīvadaśuddhasattvāḥ /",
    "T06bsa073_u:1166": " tadgarbhavatteṣvamalaḥ sa dhāturbhavanti yasminsati te sanāthāḥ // 122 //",
    "T06bsa073_u:1167": " yadvat strī malināmvarāvṛtatanurbībhatsarūpānvitā",
    "T06bsa073_u:1168": " vindedduḥkhamanāthaveśmani paraṃ garbhāntarasthe nṛpe /",
    "T06bsa073_u:1169": " tadvat kleśavaśādaśāntamanaso duḥkhālayasthā janāḥ",
    "T06bsa073_u:1170": " sannātheṣu ca satsvanāthamatayaḥ svātmāntarastheṣvapi // 123 //",
    "T06bsa073_u:1171": " mṛtpaṅkalepasadṛśāḥ kleśāḥ /",
    "T06bsa073_u:1172": " kanakabimbavattathāgatadhāturiti /",
    "T06bsa073_u:1173": " hemno yathāntaḥkvathitasya pūrṇaṃ bimbaṃ bahirmṛnmayamekṣya śāntam /",
    "T06bsa073_u:1174": " (Rgv 66) antarviśuddhyai kanakasya tajjñaḥ saṃcodayedāvaraṇaṃ bahirdhā // 124 //",
    "T06bsa073_u:1175": " prabhāsvaratvaṃ prakṛtermalānāmāgantukatvaṃ ca sadāvalokya /",
    "T06bsa073_u:1176": " ratnākarābhaṃ jagadagrabodhirviśodhayatyāvaraṇebhya evam // 125 //",
    "T06bsa073_u:1177": " yadvannirmaladīptakāñcanamayaṃ bimbaṃ mṛdantargataṃ",
    "T06bsa073_u:1178": " syācchānta tadavetya ratnakuśalaḥ saṃcodayenmṛttikām /",
    "T06bsa073_u:1179": " tadvacchāntamavetya śuddhakanakaprakhyaṃ manaḥ sarvavid",
    "T06bsa073_u:1180": " dharmākhyānanayaprahāravidhitaḥ saṃcodayatyāvṛtim // 126 //",
    "T06bsa073_u:1181": " udāharaṇānāṃ piṇḍārthaḥ /",
    "T06bsa073_u:1182": " ambujabhramaraprāṇituṣoccārakṣitiṣvatha /",
    "T06bsa073_u:1183": " phalatvakpūtivastrastrīgarbhamṛtkośakeṣvapi // 127 //",
    "T06bsa073_u:1184": " buddhavanmadhuvatsārasuvarṇanidhivṛkṣavat /",
    "T06bsa073_u:1185": " ratnavigrahavaccakravartivaddhemabimba vat // 128 //",
    "T06bsa073_u:1186": " sattvadhātorasaṃbaddhaṃ kleśakośeṣvanādiṣu /",
    "T06bsa073_u:1187": " cittaprakṛtivaimalyamanādimadudāhṛtam // 129 //",
    "T06bsa073_u:1188": " samāsato 'nena tathāgatagarbhasūtrodāharaṇanirdeśena kṛtsnasya sattvadhātoranādicittasaṃkleśadharmāgantukatvamanādicittavyavadānadharmasahajāvinirbhāgatā ca (Rgv 67)",
    "T06bsa073_u:1189": " paridīpitā /",
    "T06bsa073_u:1190": " tata ucyate /",
    "T06bsa073_u:1191": " cittasaṃkleśāt sattvāḥ saṃkliṣyante cittavyavadānādviśudhyanta iti /",
    "T06bsa073_u:1192": " tatra katamaścittasaṃkleśo yamadhikṛtya navadhā padmakośādidṛṣṭāntadeśanā /",
    "T06bsa073_u:1193": " rāgadviḍ mohatattīvraparyavasthāna vāsanāḥ /",
    "T06bsa073_u:1194": " dṛṅmārgabhāvanāśuddhaśuddhabhūmigatā malāḥ // 130 //",
    "T06bsa073_u:1195": " padmakośādidṛṣṭāntairnavadhā saṃprakāśitāḥ /",
    "T06bsa073_u:1196": " aparyantopasaṃkleśakośakoṭyastu bhedataḥ // 131 //",
    "T06bsa073_u:1197": " samāsata ime na va kleśāḥ prakṛtipariśuddhe 'pi tathāgatadhātau padmakośādaya iva buddhabimbādiṣu sadāgantukatayā saṃvidyante /",
    "T06bsa073_u:1198": " katame nava /",
    "T06bsa073_u:1199": " tadyathā rāgānuśayalakṣaṇaḥ kleśaḥ /",
    "T06bsa073_u:1200": " dveṣānuśayalakṣaṇaḥ /",
    "T06bsa073_u:1201": " mohānuśayalakṣaṇaḥ /",
    "T06bsa073_u:1202": " tīvrarāgadveṣamohaparyavasthānalakṣaṇaḥ /",
    "T06bsa073_u:1203": " avidyāvāsabhūmisaṃgṛhītaḥ /",
    "T06bsa073_u:1204": " darśanaprahātavyaḥ /",
    "T06bsa073_u:1205": " bhāvanāprahātavyaḥ /",
    "T06bsa073_u:1206": " aśuddhabhūmigataḥ /",
    "T06bsa073_u:1207": " śuddhabhūmigataśca /",
    "T06bsa073_u:1208": " tatra ye laukikavītarāgasāntānikāḥ kleśā āniñjyasaṃskāropacayahetavo rūpārūpyadhātunirvartakā lokottarajñānavadhyāsta ucyante rāgadveṣamohānuśayalakṣaṇā iti /",
    "T06bsa073_u:1209": " ye rāgādicaritasattvasāntānikāḥ puṇyāpuṇyasaṃskāropacayahetavaḥ kevalakāmadhātunirvartakā aśubhādibhāvajñānavadhyāsta ucyante tīvrarāgadveṣamohaparyavasthānalakṣaṇā iti /",
    "T06bsa073_u:1210": " ye 'rhatsāntānikā anāsravakarmapravṛttihetavo vimalamanomayātmabhāvanirvartakāstathāgatabodhijñānavadhyāsta ucyante 'vidyāvāsabhūmisaṃgṛhītā iti /",
    "T06bsa073_u:1211": " dvividhaḥ śaikṣaḥ pṛthagjana āryaśca /",
    "T06bsa073_u:1212": " tatra ye pṛthagjanaśaikṣasāṃtānikāḥ prathamalokottaradharmadarśanajñānavadhyāsta ucyante darśanaprahātavyā (Rgv 68) iti /",
    "T06bsa073_u:1213": " ya āryapudgalaśaikṣasāntānikā yathādṛṣṭalokottaradharmabhāvanājñānavadhyāsta ucyante bhāvanāprahātavyā iti /",
    "T06bsa073_u:1214": " ye 'niṣṭhāgatabodhisattvasāntānikāḥ saptavidhajñānabhūmivipakṣā aṣṭāmyādibhūmitrayabhāvanājñānavadhyāsta ucyante 'śuddhabhūmigatā iti /",
    "T06bsa073_u:1215": " ye niṣṭhāgatabodhisattvasāntānikā aṣṭamyādibhūmitrayabhāvanājñānavipakṣā vajropamasamādhijñānavadhyāsta ucyante śuddhabhūmigatā iti / ete",
    "T06bsa073_u:1216": " nava rāgādayaḥ kleśāḥ saṃkṣepeṇa yathākramam /",
    "T06bsa073_u:1217": " navabhiḥ padmakośādidṛṣṭāntaiḥ saṃprakāśitāḥ // 132 //",
    "T06bsa073_u:1218": " vistareṇa punareta eva caturaśītisahasraprakārabhedena tathāgatajñānavadaparyantā bhavanti yairaparyantakleśakośakoṭigūḍhastathāgatagarbha ucyate",
    "T06bsa073_u:1219": " bālānāmarhatāmebhiḥ śaikṣāṇāṃ dhīmatāṃ kramāt /",
    "T06bsa073_u:1220": " malaiścaturbhirekena dvābhyāṃ dvābhyāmaśuddhatā // 133 //",
    "T06bsa073_u:1221": " yaduktaṃ bhagavatā /",
    "T06bsa073_u:1222": " sarvasattvāstathāgatagarbha iti /",
    "T06bsa073_u:1223": " tatra sarvasattvāḥ saṃkṣepeṇocyante caturvidhāstadyathā pṛthagjanā arhantaḥ śaikṣā bodhisattvāśceti /",
    "T06bsa073_u:1224": " tatraiṣāmanāsrave dhātau yathākramaṃ caturbhirekena dvābhyāṃ dvābhyāṃ ca kleśamalābhyāmaśuddhiḥ paridīpitā /",
    "T06bsa073_u:1225": " kathaṃ punarime nava rāgādayaḥ kleśāḥ padmakośādisadṛśā veditavyāḥ /",
    "T06bsa073_u:1226": " kathaṃ ca tathāgatadhātorbuddhabimbādisādharmyamanugantavyamiti /",
    "T06bsa073_u:1227": " tatpadmaṃ mṛdi saṃbhūtaṃ purā bhūtvā manoramam /",
    "T06bsa073_u:1228": " aramyamabhavat paścādyathā rāgaratistathā // 134 //",
    "T06bsa073_u:1229": " bhramarāḥ prāṇīno yadvaddaśanti kupitā bhṛśam /",
    "T06bsa073_u:1230": " duḥkha janayati dveṣo jāyamānastathā hṛdi // 135 //",
    "T06bsa073_u:1231": " (Rgv 69) śālyādīnāṃ yathā sāramavacchannaṃ bahistuṣaiḥ /",
    "T06bsa073_u:1232": " mohāṇḍakośasaṃchannamevaṃ sārārthadarśanam // 136 //",
    "T06bsa073_u:1233": " pratikūlaṃ yathāmedhyamevaṃ kāmā virāgiṇām /",
    "T06bsa073_u:1234": " kāmasevānimittatvāt paryutthānānyamedhyavat // 137 //",
    "T06bsa073_u:1235": " vasudhāntaritaṃ yadvadajñānānnāpnuyurnidhim /",
    "T06bsa073_u:1236": " svayaṃbhūtvaṃ tathāvidyāvāsabhūmyāvṛtā janāḥ // 138 //",
    "T06bsa073_u:1237": " yathā bījatvagucchittiraṅkurādikramodayāt /",
    "T06bsa073_u:1238": " tathā darśanaheyānāṃ vyāvṛttistattvadarśanāt // 139 //",
    "T06bsa073_u:1239": " hatasatkāyasārāṇāmāryamārgānuṣaṅgataḥ /",
    "T06bsa073_u:1240": " bhāvanājñānaheyānāṃ pūtivastranidarśanam // 140 //",
    "T06bsa073_u:1241": " garbhakośamalaprakhyāḥ saptabhūmigatā malā /",
    "T06bsa073_u:1242": " vikośagarbhavajjñānamavikalpaṃ vipākavat // 141 //",
    "T06bsa073_u:1243": " mṛtpaṅkalepavajjñeyāstribhūmyanugatā malāḥ /",
    "T06bsa073_u:1244": " vajropamasamādhānajñānavadhyā mahātmanām // 142 //",
    "T06bsa073_u:1245": " evaṃ padmādibhistulyā nava rāgādayo malāḥ /",
    "T06bsa073_u:1246": " dhātorbuddhādisādharmyaṃ svabhāvatrayasaṃgrahāt // 143 //",
    "T06bsa073_u:1247": " trividhaṃ svabhāvamadhikṛtya cittavyavadānahetostathāgatagarbhasya navadhā buddhābimbādisādharmyamanugantavyam /",
    "T06bsa073_u:1248": " trividhaḥ svabhāvaḥ katamaḥ /",
    "T06bsa073_u:1249": " svabhāvo dharmakāyo 'sya tathatā gotramityapi /",
    "T06bsa073_u:1250": " tribhirekena sa jñeyaḥ pañcabhiśca nidarśanaiḥ // 144 //",
    "T06bsa073_u:1251": " tribhirbuddhabimbamadhusāradṛṣṭāntairdharmakāyasvabhāvaḥ sa dhāturavagantavyaḥ /",
    "T06bsa073_u:1252": " ekena suvarṇadṛṣṭāntena tathatāsvabhāvaḥ /",
    "T06bsa073_u:1253": " pañcabhirnidhitarutnavigrahacakravartikanakabimbadṛṣṭāntaistrividhabuddhakāyotpattigotrasvabhāva (Rgv 70) iti /",
    "T06bsa073_u:1254": " tatra dharma kāyaḥ katamaḥ /",
    "T06bsa073_u:1255": " dharmakāyo dvidhā jñeyo dharmadhātuḥ sunirmalaḥ /",
    "T06bsa073_u:1256": " tanniṣyandaśca gāmbhīryavaicitryanayadeśanā // 145 //",
    "T06bsa073_u:1257": " dvividho buddhānāṃ dharmakāyo 'nugantavyaḥ /",
    "T06bsa073_u:1258": " suviśuddhśca dharmadhātoravikalpajñānagocaraviṣayaḥ /",
    "T06bsa073_u:1259": " sa ca tathāgatānāṃ pratyātmamadhigamadharmamadhikṛtya veditavyaḥ /",
    "T06bsa073_u:1260": " tatprāptihetuśca suviśuddhadharmadhātuniṣyando yathāvainayikaparasattveṣu vijñaptiprabhavaḥ /",
    "T06bsa073_u:1261": " sa ca deśanādharmamadhikṛtya veditavyaḥ /",
    "T06bsa073_u:1262": " deśanā punardvividhā sūkṣmaudārikadharmavyavasthānanayabhedāt /",
    "T06bsa073_u:1263": " yaduta gambhīrabodhisattvapiṭakadharmavyavasthāna nayadeśanā ca paramārthasatyamadhikṛtya",
    "T06bsa073_u:1264": " vicitrasūtrageyavyākaraṇagāthodānanidānādivividhadharmavyavasthānanayadeśanā ca saṃvṛtisatyamadhikṛtya /",
    "T06bsa073_u:1265": " lokottaratvālloke 'sya dṛṣṭāntānupalabdhitaḥ /",
    "T06bsa073_u:1266": " dhātostathāgatenaiva sādṛśyamupapapāditam // 146 //",
    "T06bsa073_u:1267": " madhvekarasavat sūkṣmagambhīranayadeśanā /",
    "T06bsa073_u:1268": " nānāṇḍasāravajjñeyā vicitranayadeśanā // 147 //",
    "T06bsa073_u:1269": " ityevamebhistribhirbuddhabimbamadhusāradṛṣṭāntaistathāgatadharmakāyena niravaśeṣasattvadhātuparispharaṇārthamadhikṛtya tathāgatasyeme garbhāḥ sarvasattvā itiparidīpitam /",
    "T06bsa073_u:1270": " na hi sa kaścitsattvaḥ sattvadhātau saīvidyate yastathāgatadharmakāyādvahirākāśadhātoriva rūpam / evaṃ hyāha /",
    "T06bsa073_u:1271": " (Rgv 71) yathāmbaraṃ sarvagataṃ sada mataṃ tathaiva tatsarvagataṃ sadā matam /",
    "T06bsa073_u:1272": " yathāmbaraṃ rūpagateṣu sarvagaṃ tathaiva tatsattvagaṇeṣu sarvagamiti //",
    "T06bsa073_u:1273": " prakṛteravikāritvāt kalyāṇatvādviśuddhitaḥ /",
    "T06bsa073_u:1274": " hemamaṇḍalakaupamyaṃ tathatāyāmudāhṛtam // 148 //",
    "T06bsa073_u:1275": " yaccittamaparyantakleśaduḥkhadharmānugatamapi prakṛtiprabhāsvaratayā vikārānudāhṛterataḥ kalyāṇasuvarṇavadananyathābhāvārthena tathatetyucyate",
    "T06bsa073_u:1276": " sa ca sarveṣāmapi mithyātvaniyatasaṃtānānāṃ sattvānāṃ prakṛtinirviśiṣṭānāṃ sarvāgantukamalaviśuddhimāgatastathāgata iti saṃkhyāṃ gacchati /",
    "T06bsa073_u:1277": " evamekena suvarṇadṛṣṭāntena tathatāvyatibhedārthamadhikṛtya tathāgatastathataiṣāṃ garbhaḥ sarvasattvānāmiti paridīpitam /",
    "T06bsa073_u:1278": " cittaprakṛtiviśuddhyadvayadharmatāmupādāya yathoktaṃ bhagavatā /",
    "T06bsa073_u:1279": " tatramañjuśrīstathāgata ātmopādānamūlaparijñātāvī /",
    "T06bsa073_u:1280": " ātmaṃviśuddhyā sarvasattvaviśuddhimanugataḥ /",
    "T06bsa073_u:1281": " yā cātmaviśuddhiryā ca sattvaviśuddhiradvayaiṣādvaidhikāro ti / evaṃ hyāha /",
    "T06bsa073_u:1282": " sarveṣāmaviśiṣṭāpi tathatā śuddhimāgatā /",
    "T06bsa073_u:1283": " tathāgatatvaṃ tasmācca tadgarbhāḥ sarvadehina iti //",
    "T06bsa073_u:1284": " gotraṃ tad dvividhaṃ jñeyaṃ nidhānaphalavṛkṣavat /",
    "T06bsa073_u:1285": " anādiprakṛtisthaṃ ca samudānītamuttaram // 149 //",
    "T06bsa073_u:1286": " (Rgv 72) buddhakāyatrayāvāptirasmādgotradvayānmatā /",
    "T06bsa073_u:1287": " prathamātprathamaḥ kāyo dvitī yāddvau tu paścimau // 150 //",
    "T06bsa073_u:1288": " ratnavigrahavajjñeyaḥ kāyaḥ svābhāvikaḥ śubhaḥ /",
    "T06bsa073_u:1289": " akṛtrimatvāt prakṛterguṇaratnāśrayatvataḥ // 151 //",
    "T06bsa073_u:1290": " mahādharmādhirājatvāt sāmbhogaścakravartivat /",
    "T06bsa073_u:1291": " pratibimbasvabhāvatvānnirmāṇaṃ hemabimbavat // 152 //",
    "T06bsa073_u:1292": " ityevamebhiravaśiṣṭaiḥ pañcabhirnidhitaruratnavigrahacakravartikanakabimbadṛṣṭāntaistri",
    "T06bsa073_u:1293": " vidhabuddhakāyotpattigotrasvabhāvārthamadhikṛtya tathāgatadhātureṣāṃ garbhaḥ sarvasattvānāmiti paridīpitam /",
    "T06bsa073_u:1294": " trividhabuddhakāyaprabhāvitatvaṃ hi tathāgatatvam /",
    "T06bsa073_u:1295": " atastatprāptaye hetustathāgatadhāturiti /",
    "T06bsa073_u:1296": " hetvartho 'tra dhātvarthaḥ /",
    "T06bsa073_u:1297": " yata āha /",
    "T06bsa073_u:1298": " tatra ca sattve sattve tathāgatadhāturutpanno garbhagataḥ saṃvidyate na ca te sattvā budhyante iti / evaṃ hyāha /",
    "T06bsa073_u:1299": " anādikāliko dhātuḥ sarvadharmasamāśrayaḥ /",
    "T06bsa073_u:1300": " tasmin sati gatiḥ sarvā nirvāṇādhigamo 'pi ca //",
    "T06bsa073_u:1301": " tatra kathamanādikālikaḥ /",
    "T06bsa073_u:1302": " yattathāgatagarbhamevādhikṛtya bhagavatā pūrva koṭirna prajñāyata iti deśitaṃ prajñaptam /",
    "T06bsa073_u:1303": " dhāturiti /",
    "T06bsa073_u:1304": " yadāha /",
    "T06bsa073_u:1305": " yo 'yaṃ bhagavaṃstathāgatagarbho (Rgv 73)",
    "T06bsa073_u:1306": " lokottaragarbhaḥ prakṛtipariśuddhagarbha iti /",
    "T06bsa073_u:1307": " sarvadharmasamāśraya iti /",
    "T06bsa073_u:1308": " yadāha /",
    "T06bsa073_u:1309": " tasmādbhagavaṃstathāgatagarbho niśraya ādhāraḥ pratiṣṭhāsaṃbaddhānāmavinirbhāgānāmamuktajñānānāmasaṃskṛtānāṃ dharmāṇām /",
    "T06bsa073_u:1310": " asaṃbaddhānāmapi bhagavan vinirbhāgadharmāṇāṃ muktajñānānāṃ saṃskṛtānāṃ dharmāṇāṃ niśraya ādhāraḥ pratiṣṭhā tathāgatagarbha iti /",
    "T06bsa073_u:1311": " tasmin sati gatiḥ sarveti /",
    "T06bsa073_u:1312": " yadāha /",
    "T06bsa073_u:1313": " sati bhagavaṃstathāgarbhe saṃsāra iti parikalpamasya vacanāyeti /",
    "T06bsa073_u:1314": " nirvāṇādhigamo 'pi ceti /",
    "T06bsa073_u:1315": " yadāha /",
    "T06bsa073_u:1316": " tathāgatagarbhaśced bhagavanna syānna syādduḥkhe 'pi nirvinna nirvāṇecchā prārthanā praṇidhirveti vistaraḥ /",
    "T06bsa073_u:1317": " sa khalveṣa tathāgatagarbho dharmakāyāṃvipralambhastathatāsaṃbhinnalakṣaṇo niyatagotrasvabhāvaḥ",
    "T06bsa073_u:1318": " sarvadā ca sarvatra ca niravaśeṣayogena sattvadhātāviti draṣṭavyaṃ dharmatāṃ pramāṇīkṛtya /",
    "T06bsa073_u:1319": " yathoktam /",
    "T06bsa073_u:1320": " eṣā kulaputra dharmāṇāṃ dharmatā /",
    "T06bsa073_u:1321": " utpādādvā tathāgatānāmanutpādādvā sadaivaite sattvāstathāgatagarbhā iti /",
    "T06bsa073_u:1322": " yaiva cāsau dharmatā saivātra yuktiryoga upāyaḥ paryāyaḥ /",
    "T06bsa073_u:1323": " evameva tatsyāt /",
    "T06bsa073_u:1324": " anyathā naiva tatsyāditi /",
    "T06bsa073_u:1325": " sarvatra dharmataiva pratiśaraṇam /",
    "T06bsa073_u:1326": " dharmataiva yuktiścittanidhyāpanāya cittasaṃjñāpanāya /",
    "T06bsa073_u:1327": " sā na cintayitavyā na vikalpayitavyādhimoktavyeti /",
    "T06bsa073_u:1328": " (Rgv 74) śraddhayaivānugantavyaṃ paramārthe svayaṃbhuvām /",
    "T06bsa073_u:1329": " na hyacakṣuḥ prabhādīptamīkṣate sūryamaṇḍalam // 153 //",
    "T06bsa073_u:1330": " samāsata ime catvāraḥ pudgalāstathāgatagarbhadarśanaṃ pratyacakṣuṣmanto vyavasthitāḥ /",
    "T06bsa073_u:1331": " katame catvāraḥ /",
    "T06bsa073_u:1332": " yaduta pṛthagjanaḥ śrāvakaḥ pratyekabuddho navayānasaṃprasthitaśca bodhisattvaḥ /",
    "T06bsa073_u:1333": " yathoktam /",
    "T06bsa073_u:1334": " agocaro 'yaṃ bhagavaṃstathāgatagarbhaḥ satkāyadṛṣṭipatitānāṃ viparyāsābhiratānāṃ śūnyatāvikṣiptacittānāmiti /",
    "T06bsa073_u:1335": " tatra satkāyadṛṣṭipatitā ucyante bālapṛthagjanāḥ /",
    "T06bsa073_u:1336": " tathā hi te 'tyantasāsravaskandhādīndharmānātmata ātmīyataścopagamyāhakāramamakārābhiniviṣṭāḥ satkāyanirodhamanāsravadhātumadhimoktumapi nālam",
    "T06bsa073_u:1337": " kutaḥ punaḥ sarvajñaviṣayaṃ tathāgatagarbhamavabhotsyanta iti /",
    "T06bsa073_u:1338": " nedaṃ sthānaṃ vidyate /",
    "T06bsa073_u:1339": " tatra viparyāsābhiratā ucyante śrāvakapratyekabuddhāḥ /",
    "T06bsa073_u:1340": " tatkasmāt /",
    "T06bsa073_u:1341": " te 'pi hi nitye tathāgatagarbhe satyuttaribhāvayitavye tannityasaṃjñābhāvanāviparyayeṇānityasaṃjñābhāvanābhiratāḥ /",
    "T06bsa073_u:1342": " sukhe tathāgatagarbhe satyuttaribhāvayitavye tatsukhasaṃjñābhāvanāviparyayeṇa duḥkhasaṃjñābhāvanābhiratāḥ /",
    "T06bsa073_u:1343": " ātmani tathāgatagarbhe satyuttaribhāvayitavye tadātmasaṃjñābhāvanāviparyayeṇānātmasaṃjñābhāvanābhiratāḥ /",
    "T06bsa073_u:1344": " śubhe tathāgatagarbheḥ satyuttaribhāvayitavye tacchubhasaṃjñābhāvanāviparyayeṇāśubhasaṃjñābhāvanā bhiratāḥ /",
    "T06bsa073_u:1345": " evamanena paryāyeṇa sarvaśrāvakapratyekabuddhānāmapi dharmakāyaprāptividhuramārgābhiratatvādagocaraḥ sa paramanityasukhātmaśubhalakṣaṇo dhāturityuktam",
    "T06bsa073_u:1346": " yathā ca sa vipayāsābhiratānāmanityaduḥkhānātmāśubhasaṃjñānāmagocarastathā vistareṇa mahāparinirvāṇasūtre bhagavatā vāpītoyamaṇidṛṣṭāntena prasādhitaḥ",
    "T06bsa073_u:1347": " tadyathāpi nāma bhikṣavo grīṣmakāle vartamāne salilabandhanaṃ baddhvā svaiḥ svairmaṇḍanakoparbhogairjanāḥ salile krīḍeyuḥ /",
    "T06bsa073_u:1348": " atha tatraiko jātyaṃ vaiḍūryamaṇimantarudake (Rgv 75) sthāpayet /",
    "T06bsa073_u:1349": " tatastasya vaiḍūryasyārthe sarve te maṇḍanakāni tyaktvā nimajjeyuḥ /",
    "T06bsa073_u:1350": " atha yattatrāsti śarkaraṃ kaṭhalyaṃ vā tatte maṇiriti manyamānā gṛhītvā mayā labdho maṇirityutsṛjyotsṛjya vāpītire sthitvā nāyaṃ maṇiriti saṃjñāṃ pravarteyuḥ /",
    "T06bsa073_u:1351": " tacca vāpyudakaṃ maṇiprabhāvena tatprabheva bhrājeta /",
    "T06bsa073_u:1352": " evaṃ teṣāṃ tadudakaṃ bhrājamānaṃ dṛṣṭvāho maṇiriti guṇasaṃjñā pravarteta /",
    "T06bsa073_u:1353": " atha tatraika upāyakuśalo medhāvī maṇiṃ tattvataḥ pratilabheta /",
    "T06bsa073_u:1354": " evameva bhikṣavo yuṣmābhiḥ sarvamanityaṃ sarva duḥkhaṃ sarvamanātmakaṃ sarvamaśubha",
    "T06bsa073_u:1355": " miti sarvagrahaṇena bhāvitabhāvitaṃ bahulīkṛtabahulīkṛtaṃ dharmatattvama jānadbhistatsarva",
    "T06bsa073_u:1356": " ghaṭitaṃ nirarthakam /",
    "T06bsa073_u:1357": " tasmād bhikṣavo vāpīśarkarakaṭhalyavyavasthitā iva mā bhūtā upāyakuśalā yūyaṃ bhavata /",
    "T06bsa073_u:1358": " yadyad bhikṣavo yuṣmābhiḥ sarvamanityaṃ sarva duḥkhaṃ sarvamanātmakaṃ sarvamaśubhamiti",
    "T06bsa073_u:1359": " sarvagrahaṇena bhāvitabhāvitaṃ bahulīkṛtabahulīkṛtaṃ tatra tatraiva nityasukhaśabhātmakāni",
    "T06bsa073_u:1360": " santīti vistareṇa paramadharmatattvavyavasthānamārabhya viparyāsabhūtanirdeśo yathāsūtramanugantavyaḥ /",
    "T06bsa073_u:1361": " tatra śūnyatāvikṣiptacittā ucyante navayāna saṃprasthitā bodhisattvastathāgatagarbhaśūnyatārthanayavipranaṣṭāḥ /",
    "T06bsa073_u:1362": " ye bhāvavināśāya śūnyatāvimokṣamukhamicchanti sata eva dharmasyottarakālamucchedo vināśaḥ parinirvāṇamiti /",
    "T06bsa073_u:1363": " ye vā punaḥ śūnyatopalambhena śūnyatāṃ pratisaranti śūnyatā nāma rūpādivyatirekeṇa kaścidbhā vo 'sti yamadhigamiṣyāmo bhāvayiṣyāma iti /",
    "T06bsa073_u:1364": " tatra katamaḥ sa tathāgatagarbhaśūnyatārthanaya ucyate /",
    "T06bsa073_u:1365": " (Rgv 76) nāpaneyamataḥ kiṃcidupaneyaṃ na kiṃcana /",
    "T06bsa073_u:1366": " draṣṭavyaṃ bhūtato bhūtaṃ bhūtadarśī vimucyate // 154 //",
    "T06bsa073_u:1367": " śūnya āgantukairdhātuḥ savinirbhāgalakṣaṇaiḥ /",
    "T06bsa073_u:1368": " aśūnyo 'nuttarairdharmairavinirbhāgalakṣaṇaiḥ // 155 //",
    "T06bsa073_u:1369": " kimanena paridīpitam /",
    "T06bsa073_u:1370": " yato na kiṃcidapaneyamastyataḥ prakṛtipariśuddhāt tathāgatadhātoḥ saṃkleśanimittamāgantukamalaśūnyatāprakṛtitvādasya /",
    "T06bsa073_u:1371": " nāpyatrakiṃcidupaneyamasti vyavadānanimittamavinirbhāgaśuddhadharmaprakṛtitvāt /",
    "T06bsa073_u:1372": " tata ucyate /",
    "T06bsa073_u:1373": " śūnyastathāgatagarbho vinirbhāgairmuktajñaiḥ sarvakleśakośaiḥ /",
    "T06bsa073_u:1374": " aśūnyo gaṅgānadīvālikāvyativṛttairavinirbhāgairamuktajñairacintyairbuddhadharmairiti /",
    "T06bsa073_u:1375": " evaṃ yadyatra nāsti tattena śūnyamiti samanupaśyati /",
    "T06bsa073_u:1376": " yatpunaratrāvaśiṣṭaṃ bhavati tatsadihāstīti yathābhūtaṃ prajānāti /",
    "T06bsa073_u:1377": " samāropāpavādāntaparivarjanādaparyantaṃ śūnyatālakṣaṇamanena ślokadvayena paridīpitam /",
    "T06bsa073_u:1378": " tatra yeṣāmitaḥ śūnyatārthanayādvahiścittaṃ vikṣipyate visarati na samādhīyate naikāgrībhavati tena te śūnyatāvikṣiptacittā ucyante /",
    "T06bsa073_u:1379": " na hi paramārthaśūnyatājñānamukhamantareṇa śakyate 'vikalpo dhāturadhigantuṃ sākṣātkartum /",
    "T06bsa073_u:1380": " idaṃ ca saṃdhāyoktam /",
    "T06bsa073_u:1381": " tathāgatagarbhajñānameva tathāgatānāṃ śūnyatājñānam /",
    "T06bsa073_u:1382": " tathāgatagarbhaśca sarvaśrāvakapratyekabuddhairadṛṣṭapūrvo 'nadhigatapūrva iti vistaraḥ /",
    "T06bsa073_u:1383": " sa khalveṣa tathāgatagarbho yathā dharmadhātugarbhastathā satkāyadṛṣṭipatitānāmagocara ityuktaṃ dṛṣṭipratipakṣatvāddharmadhātoḥ /",
    "T06bsa073_u:1384": " yathā dharmakāyo lokottaradharma garbhastathā viparyāsābhiratānāmagocara ityuktamanityādilokadharmapratipakṣeṇa lokottaradharmaparidīpanāt /",
    "T06bsa073_u:1385": " yathā prakṛtipariśuddhadharmagarbhastathā śūnyatāvikṣiptānāmagocara ityuktamāgantukamalaśūnyatāprakṛtitvādviśuddhiguṇadharmāṇāmavinirbhāgalokottaradharmakāyaprabhāvitānāmiti",
    "T06bsa073_u:1386": " (Rgv 77) tatra yadekanayadharmadhātvasaṃbhedajñānamukhamāgamya lokottaradharmakāyaprakṛtipariśuddhivyavalokanamidamatra",
    "T06bsa073_u:1387": " yathābhūtajñānadarśanamabhipretaṃ yena daśabhūmisthitā bodhisattvāstathāgatagarbhamīṣatpaśyantītyuktam / evaṃ hyāha /",
    "T06bsa073_u:1388": " chidrābhre nabhasīva bhāskara iha tvaṃ śuddhabuddhīkṣaṇair",
    "T06bsa073_u:1389": " āryerapyavalokyase na sakalaḥ prādeśikībuddhibhiḥ /",
    "T06bsa073_u:1390": " jñeyānantanabhastalapravisṛtaṃ te dharmakāyaṃ tu te",
    "T06bsa073_u:1391": " sākalyena vilokayanti bhagavan yeṣāmanantā matiriti //",
    "T06bsa073_u:1392": " yadyevamasaṅganiṣṭhābhūmipratiṣṭhitānāmapi paramāryāṇāmasarvaviṣaya eṣa durdṛśo dhātuḥ /",
    "T06bsa073_u:1393": " tatkimanena bālapṛthagjanamārabhya deśiteneti /",
    "T06bsa073_u:1394": " deśanāprayojanasaṃgrahe ślokau /",
    "T06bsa073_u:1395": " ekena praśno dvitīyena vyākaraṇam /",
    "T06bsa073_u:1396": " śūnyaṃ sarvaṃ sarvathā tatra tatra jñeyaṃ meghasvapnamāyākṛtābham /",
    "T06bsa073_u:1397": " ityuktvaivaṃ buddhadhātuḥ punaḥ kiṃ sattve sattve 'stīti buddhairihoktam // 156 //",
    "T06bsa073_u:1398": " līnaṃ cittaṃ hīnasattveṣvavajñābhūtagrāho bhūtadharmāpavādaḥ /",
    "T06bsa073_u:1399": " ātmasnehaścādhikaḥ pañca doṣā yeṣāṃ teṣāṃ tatprahāṇārthamuktam // 157 //",
    "T06bsa073_u:1400": " asya khalu ślokadvayasyārthaḥ samāsena daśabhiḥ ślokairveditavyaḥ /",
    "T06bsa073_u:1401": " (Rgv 78) viviktaṃ saṃskṛtaṃ sarvaprakāraṃ bhūtakoṭiṣu /",
    "T06bsa073_u:1402": " kleśakarmavipākārthaṃ meghādivadudāhṛtam // 158 //",
    "T06bsa073_u:1403": " kleśā meghopamāḥ kṛtyakriyā svapnopabhogavat /",
    "T06bsa073_u:1404": " māyānirmitavat skandhā vipākāḥ kleśakarmaṇām // 159 //",
    "T06bsa073_u:1405": " pūrvamevaṃ vyavasthāpya tantre punarihottare /",
    "T06bsa073_u:1406": " pañcadoṣaprahāṇāya dhātvastitvaṃ prakāśitam // 160 //",
    "T06bsa073_u:1407": " tathā hyaśravaṇādasya bodhau cittaṃ na jāyate /",
    "T06bsa073_u:1408": " keṣāṃcinnīcacittānāmātmāvajñānadoṣataḥ // 161 //",
    "T06bsa073_u:1409": " bodhicittodaye 'pyasya śreyānasmīti manyataḥ",
    "T06bsa073_u:1410": " bodhyanutpannacitteṣu hīnasaṃjñā pravartate // 162 //",
    "T06bsa073_u:1411": " tasyaivaṃmatinaḥ samyagjñānaṃ notpadyate tataḥ /",
    "T06bsa073_u:1412": " abhūtaṃ parigṛhṇāti bhūtamarthaṃ na vindate // 163 //",
    "T06bsa073_u:1413": " abhūtaṃ sattvadoṣāste kṛtrimāgantukatvataḥ /",
    "T06bsa073_u:1414": " bhūtaṃ taddoṣanairātmyaṃ śuddhiprakṛtayo guṇāḥ // 164 //",
    "T06bsa073_u:1415": " gṛhṇan doṣānasadbhūtān bhūtānapavadanu guṇān /",
    "T06bsa073_u:1416": " maitrīṃ na labhate dhīmān sattvātmasamadarśikām // 165 //",
    "T06bsa073_u:1417": " tacchravājjāyate tvasya protsāhaḥ śāstṛgauravam /",
    "T06bsa073_u:1418": " prajñā jñānaṃ mahāmaitrī pañcadharmodayāttataḥ // 166 //",
    "T06bsa073_u:1419": " niravajñaḥ samaprekṣī nirdoṣo guṇavānasau /",
    "T06bsa073_u:1420": " ātmasattvasamasnehaḥ kṣipramāpnoti buddhatām // 167 //",
    "T06bsa073_u:1421": " iti ratnagotravibhāge mahāyānottaratantraśāstre tathāgatagarbhādhikāraḥ prathama paricchedaḥ ślokārthasaṃgrahavyākhyānataḥ samāptaḥ // 1 //",
    "T06bsa073_u:1422": " (Rgv 79)",
    "T06bsa073_u:1423": " 2. dvitīya pariccheda",
    "T06bsa073_u:1424": " uktā samalā tathatā /",
    "T06bsa073_u:1425": " nirmalā tathatedānīṃ vaktavyā /",
    "T06bsa073_u:1426": " tatra katamā nirmalā tathatā yāsau buddhānāṃ bhagavatāmanāsravadhātau sarvākāramalavigamādāśrayaparivṛttirvyavasthāpyate /",
    "T06bsa073_u:1427": " sā punaraṣṭau padārthānadhikṛtya samāsato veditavyā /",
    "T06bsa073_u:1428": " aṣṭau padārthāḥ katame /",
    "T06bsa073_u:1429": " śuddhiḥ prāptirvisaṃyogaḥ svaparārthastadāśrayaḥ /",
    "T06bsa073_u:1430": " gambhīryaudāryamāhātmyaṃ yāvatkālaṃ yathā ca tat // 1 //",
    "T06bsa073_u:1431": " ityete 'ṣṭau padārthā yathāsaṃkhyamanena ślokena paridīpitāḥ /",
    "T06bsa073_u:1432": " tadyathā svabhāvārtho hetvarthaḥ phalārthaḥ karmārtho yogārtho vṛttyartho nityārtho 'cintyārthaḥ /",
    "T06bsa073_u:1433": " tatra yo 'sau dhāturavinirmuktakleśakośastathāgatagarbha ityukto bhagavatā /",
    "T06bsa073_u:1434": " tadviśuddhirāśrayaparivṛtteḥ svabhāvo veditavyaḥ /",
    "T06bsa073_u:1435": " yata āha /",
    "T06bsa073_u:1436": " yo bhagavan sarvakleśakośakoṭigūḍhe tathāgatagarbhe niṣkāṅkṣaḥ sarvakleśakośavinirmuktestathāgatadharmakāye 'pi sa niṣkāṅkṣa iti /",
    "T06bsa073_u:1437": " dvividhaṃ jñānaṃ lokottaramavikalpaṃ tatpṛṣṭhalabdhaṃ ca /",
    "T06bsa073_u:1438": " laukikalokottarajñānamāśrayaparivṛttihetuḥ prāptiśabdena paridīpitaḥ /",
    "T06bsa073_u:1439": " prāpyate 'neneti prāptiḥ /",
    "T06bsa073_u:1440": " tatphalaṃ dvividham /",
    "T06bsa073_u:1441": " dvividho visaṃyogaḥ kleśāvaraṇavisaṃyogo jñeyāvaraṇavisaṃyogaśca /",
    "T06bsa073_u:1442": " yathākramaṃ svaparārthasaṃpādanaṃ karma /",
    "T06bsa073_u:1443": " tadadhiṣṭhānasamanvāgamo yogaḥ /",
    "T06bsa073_u:1444": " tribhirgāmbhīryaudāryamāhātmyaprabhavitairbuddhakāyairnityamā bhavagateracintyena prakāreṇa vartanaṃ vṛttiriti / uddānam /",
    "T06bsa073_u:1445": " svabhāvahetuphalataḥ karmayogapravṛttitaḥ /",
    "T06bsa073_u:1446": " tannityācintyataścaiva buddhabhūmiṣvavasthitiḥ // 2 //",
    "T06bsa073_u:1447": " (Rgv 80) tatra svabhāvārthe hetvarthe cārabhya buddhatve tatprāptyupāye ca ślokaḥ /",
    "T06bsa073_u:1448": " buddhatvaṃ prakṛtiprabhāsvaramiti proktaṃ yadāgantuka- kleśajñeyaghanābhrajālapaṭalacchannaṃ ravivyomavat /",
    "T06bsa073_u:1449": " sarvairbuddhaguṇairupetamamalairnityaṃ dhruvaṃ śāśvataṃ",
    "T06bsa073_u:1450": " dharmāṇāṃ tadakalpanapravicayajñānāśrayādāpyate // 3 //",
    "T06bsa073_u:1451": " asya ślokasyārthaḥ samāsena caturbhiḥ ślokairveditavyaḥ /",
    "T06bsa073_u:1452": " buddhatvamavinirbhāgaśukladharmaprabhāvitam /",
    "T06bsa073_u:1453": " ādityākāśavajjñānaprahāṇadvayalakṣaṇam // 4 //",
    "T06bsa073_u:1454": " gaṅgātīrarajo 'tītairbuddhadharmaiḥ prabhāsvaraiḥ /",
    "T06bsa073_u:1455": " sarvairakṛtakairyuktamavinirbhāgavṛtibhiḥ // 5 //",
    "T06bsa073_u:1456": " svabhāvāpariniṣpattivyāpitvāgantukatvataḥ /",
    "T06bsa073_u:1457": " kleśajñeyāvṛtistasmānmeghavat samudāhṛtā // 6 //",
    "T06bsa073_u:1458": " dvayāvaraṇaviśleṣaheturjñānadvayaṃ punaḥ /",
    "T06bsa073_u:1459": " nirvikalpa ca tatpṛṣṭhalabdhaṃ tajjñānamiṣyate // 7 //",
    "T06bsa073_u:1460": " yaduktamāśrayaparivṛtteḥ svabhāvo viśuddhiriti tatra viśuddhiḥ samāsato dvividhā /",
    "T06bsa073_u:1461": " prakṛtiviśuddhirvaimalyaviśuddhiśca /",
    "T06bsa073_u:1462": " tatra prakṛtiviśuddhiryā vimuktirna ca visaṃyogaḥ prabhāsvarāyāścittaprakṛterāgantukamalāvisaṃyogāt /",
    "T06bsa073_u:1463": " vaimalyaviśuddhirvimuktirvisaṃyogaśca vāryādīnāmiva rajojalādibhyaḥ prabhāsvarāyāścittaprakṛteranavaśeṣamāgantukamalebhyo visaṃyogāt /",
    "T06bsa073_u:1464": " tatra vaimalyaviśuddhau phalārthamārabhya dvau ślokau /",
    "T06bsa073_u:1465": " (Rgv 81) hrada iva vimalāmbuḥ phullapadmakramāḍhyaḥ",
    "T06bsa073_u:1466": " sakala eva śaśāṅko rāhuvaktrādvimuktaḥ /",
    "T06bsa073_u:1467": " raviriva jaladādikleśanirmuktaraśmir",
    "T06bsa073_u:1468": " vimalaguṇayutatvādbhāti muktaṃ tadeva // 8 //",
    "T06bsa073_u:1469": " munivṛṣamadhusārahemaratnapravaranidhānamahāphaladrumābham /",
    "T06bsa073_u:1470": " sugatavimalaratnavigrahāgrakṣitipatikāñcanabimbavajjinatvam // 9 //",
    "T06bsa073_u:1471": " asya khalu ślokadvayasyārthaḥ samāsato 'ṣṭābhiḥ ślokairveditavyaḥ /",
    "T06bsa073_u:1472": " rāgādyāgantukakleśaśuddhirambuhradādivat /",
    "T06bsa073_u:1473": " jñānasya nirvikalpasya phalamuktaṃ samāsataḥ // 10 //",
    "T06bsa073_u:1474": " sarvākāravaropetabuddhabhāvanidarśanam /",
    "T06bsa073_u:1475": " phalaṃ tatpṛṣṭhalabdhasya jñānasya paridīpitam // 11 //",
    "T06bsa073_u:1476": " svacchāmbuhradavadrāgarajaḥkāluṣyahānitaḥ /",
    "T06bsa073_u:1477": " vineyāmburuhadhyānavāryabhiṣyandanācca tat // 12 //",
    "T06bsa073_u:1478": " dveṣarāhupramuktatvā nmahāmaitrīkṛpāṃśubhiḥ /",
    "T06bsa073_u:1479": " jagatspharaṇataḥ pūrṇavimalendūpamaṃ ca tat // 13 //",
    "T06bsa073_u:1480": " mohābhrajālanirmokṣājjagati jñānaraśmibhiḥ /",
    "T06bsa073_u:1481": " tamovidhamanāttacca buddhatvamamalārkavat // 14 //",
    "T06bsa073_u:1482": " atulyatulyadharmatvāt saddharmarasadānataḥ /",
    "T06bsa073_u:1483": " phalguvyapagamāttacca sugatakṣaudrasāravat // 15 //",
    "T06bsa073_u:1484": " (Rgv 82) pavitratvādguṇadravyadāridrayavinivartanāt /",
    "T06bsa073_u:1485": " vimuktiphaladānācca suvarṇanidhivṛkṣavat // 16 //",
    "T06bsa073_u:1486": " dharmaratnātmabhāvatvād dvipadāgrādhipatyataḥ /",
    "T06bsa073_u:1487": " rūparatnākṛtitvācca tadratnanṛpa bimbavat // 17 //",
    "T06bsa073_u:1488": " yattu dvividhaṃ lokottaramavikalpaṃ tatpṛṣṭhalabdhaṃ ca jñānamāśrayaparivṛtterheturvisaṃyogaphalasaṃjñitāyāḥ /",
    "T06bsa073_u:1489": " tatkarma svaparārthasaṃpādanamityuktam /",
    "T06bsa073_u:1490": " tatra katamā svaparārthasaṃpat /",
    "T06bsa073_u:1491": " yā savāsanakleśajñeyāvaraṇavimokṣādanāvaraṇadharmakāyaprāptiriyamucyate svārthasaṃpattiḥ /",
    "T06bsa073_u:1492": " yā tadūrdhvamā lokādanābhogataḥ kāyadvayena saṃdarśanadeśanāvibhutvadvayapravṛttiriyamucyate parārthasaṃpattiriti /",
    "T06bsa073_u:1493": " tasyāṃ svaparārthasaṃpattau karmārthamārabhya trayaḥ ślokāḥ /",
    "T06bsa073_u:1494": " anāsravaṃ vyāpyavināśadharmi ca dhruvaṃ śivaṃ śāśvatamacyutaṃ padam /",
    "T06bsa073_u:1495": " tathāgatatvaṃ gaganopamaṃ satām ṣaḍindiyārthānubhaveṣu kāraṇam // 18 //",
    "T06bsa073_u:1496": " vibhūtirūpārthavidarśane sadā nimittabhūtaṃ sukathāśuciśrave /",
    "T06bsa073_u:1497": " tathāgatānāṃ śuciśīlajighraṇe mahāryasaddharmarasāgravindane // 19 //",
    "T06bsa073_u:1498": " (Rgv 83) samādhisaṃsparśasukhānubhūtiṣu svabhāvagāmbhīryanayāvabodhane /",
    "T06bsa073_u:1499": " susūkṣmacintāparamārthagavharaṃ tathāgatavyoma nimittavarjitam // 20 //",
    "T06bsa073_u:1500": " asya khalu ślokatrayasyārthaḥ samāsato 'ṣṭabhiḥ ślokairveditavyaḥ /",
    "T06bsa073_u:1501": " karma jñānadvayasyatadveditavyaṃ samāsataḥ /",
    "T06bsa073_u:1502": " pūraṇaṃ muktikāyasya dharmakāyasya śodhanam // 21 //",
    "T06bsa073_u:1503": " vimuktidharmakāyau ca veditavyau dvirekadhā /",
    "T06bsa073_u:1504": " anāsravatvādvyāpitvādasaṃskṛtapadatvataḥ // 22 //",
    "T06bsa073_u:1505": " anāsravatvaṃ kleśānāṃ savāsanani rodhataḥ /",
    "T06bsa073_u:1506": " asaṅgāpratighātatvājjñānasya vyāpitā matā // 23 //",
    "T06bsa073_u:1507": " asaṃskṛtatvamatyantamavināśasvabhāvataḥ /",
    "T06bsa073_u:1508": " avināśitvamuddeśastannirdeśo dhruvādibhiḥ // 24 //",
    "T06bsa073_u:1509": " nāśaścaturvidho jñeyo dhruvatvādiviparyayāt /",
    "T06bsa073_u:1510": " pūrtirvikṛtirucchittiracintyanamanacyutiḥ // 25 //",
    "T06bsa073_u:1511": " tadabhāvāddhruvaṃ jñeyaṃ śivaṃ śāśvatamacyutam /",
    "T06bsa073_u:1512": " padaṃ tadamalajñānaṃ śukladharmāspadatvataḥ // 26 //",
    "T06bsa073_u:1513": " yathānimittamākāśaṃ nimittaṃ rūpadarśane /",
    "T06bsa073_u:1514": " śabdagandharaspṛśyadharmāṇāṃ ca śravādiṣu // 27 //",
    "T06bsa073_u:1515": " (Rgv 84) indriyārtheṣu dhīrāṇāmanāsravaguṇodaye /",
    "T06bsa073_u:1516": " hetuḥ kāyadvayaṃ tadvadanāvaraṇayogataḥ // 28 //",
    "T06bsa073_u:1517": " yaduktamākāśalakṣaṇo buddha iti tatpāramārthikamāveṇikaṃ tathāgatānāṃ buddhalakṣaṇamabhisaṃdhāyoktam /",
    "T06bsa073_u:1518": " evaṃ hyāha /",
    "T06bsa073_u:1519": " saṃceddvātriṃśanmahāpuruṣalakṣaṇaistathāgato draṣṭavyo 'bhaviṣyattadrājāpi cakravartī tathāgato 'bhaviṣyaditi /",
    "T06bsa073_u:1520": " tatra paramārthalakṣaṇe yogārthamārabhya ślokaḥ /",
    "T06bsa073_u:1521": " acintyaṃ nityaṃ ca dhruvamatha śivaṃ śāśvatamatha",
    "T06bsa073_u:1522": " praśāntaṃ ca vyāpi vyapagatavikalpaṃ gaganavat /",
    "T06bsa073_u:1523": " asaktaṃ sarvatrāparatighaparuṣasparśavigataṃ",
    "T06bsa073_u:1524": " na dṛśyaṃ na grāhyaṃ śubhamapi ca buddhatvamamalam // 29 //",
    "T06bsa073_u:1525": " atha khalvasya ślokasyārthaḥ samāsato 'ṣṭābhiḥ ślokairveditavyaḥ /",
    "T06bsa073_u:1526": " vimuktidharmakāyābhyāṃ svaparārtho nidarśitaḥ /",
    "T06bsa073_u:1527": " svaparārthāśraye tasmin yogo 'cintyādibhirguṇaiḥ // 30 //",
    "T06bsa073_u:1528": " acintyamanugantavyaṃ trijñānāviṣayatvataḥ /",
    "T06bsa073_u:1529": " sarvajñajñānaviṣayaṃ buddhatvaṃ jñānadehibhiḥ // 31 //",
    "T06bsa073_u:1530": " śrutasyāviṣayaḥ saukṣmyāccintāyāḥ paramārthataḥ /",
    "T06bsa073_u:1531": " laukyādibhāvanāyāśca dharmatāgavharatvataḥ // 32 //",
    "T06bsa073_u:1532": " dṛṣṭapūrvaṃ na tadyasmādvālairjātyandhakāyavat /",
    "T06bsa073_u:1533": " āryaiśca sūtikāmadhyasthita bālārkabimbavat // 33 //",
    "T06bsa073_u:1534": " utpādavigamānnityaṃ nirodhavigamāddhruvam /",
    "T06bsa073_u:1535": " śivametaddvayābhāvācchāśvataṃ dharmatāsthiteḥ // 34 //",
    "T06bsa073_u:1536": " (Rgv 85) śāntaṃ nirodhasatyatvādvyāpi sarvāvabodhataḥ /",
    "T06bsa073_u:1537": " akalpamapratiṣṭhānādasaktaṃ kleśahānitaḥ // 35 //",
    "T06bsa073_u:1538": " sarvatrāpratighaṃ sarvajñeyāvaraṇaśuddhitaḥ /",
    "T06bsa073_u:1539": " paruṣasparśanirmuktaṃ mṛdukarmaṇyabhāvataḥ // 36 //",
    "T06bsa073_u:1540": " adṛśyaṃ tadarūpitvādagrāhyamanimittataḥ /",
    "T06bsa073_u:1541": " śubhaṃ prakṛtiśuddhatvādamalaṃ malahānitaḥ // 37 //",
    "T06bsa073_u:1542": " yatpunaretadākāśavadasaṃskṛtaguṇāvinirbhāgavṛttyāpi tathāgatatvāmā bhavagateracintyamahopāyakruṇājñānaparikarmaviśeṣeṇa",
    "T06bsa073_u:1543": " jagaddhitasukhādhānanimittamamalai stribhiḥ svabhāvikasāṃbhogikanairmāṇikaiḥ kāyairanuparatamanucchinnamanābhogena",
    "T06bsa073_u:1544": " pravartata iti draṣṭavyamāveṇīkadharmayutatvāditi /",
    "T06bsa073_u:1545": " tatra vṛttyarthamārabhya buddhakāyavibhāge catvāraḥ ślokāḥ /",
    "T06bsa073_u:1546": " anādimadhyāntamabhinnamadvayaṃ tridhā vimuktaṃ vimalāvikalpakam /",
    "T06bsa073_u:1547": " samāhitā yoginastatprayatnāḥ paśyanti yaṃ dharmadhātusvabhāvam // 38 //",
    "T06bsa073_u:1548": " ameyagaṅgāsikatātivṛttairguṇairacintyairasamairupetaḥ /",
    "T06bsa073_u:1549": " (Rgv 86) savāsanonmūlitasarvadoṣastathāgatānāmamalaḥ sa dhātuḥ // 39 //",
    "T06bsa073_u:1550": " vicitrasaddharmamayūkhavigrahairjagadvimokṣārthasamāhṛtodyamaḥ /",
    "T06bsa073_u:1551": " kriyāsu cintāmaṇirājaratnavadvicitrabhāvo na ca tatsvabhavavān // 40 //",
    "T06bsa073_u:1552": " lokeṣu yacchāntipathāvatāraprapācanāvyākaraṇe nidānam /",
    "T06bsa073_u:1553": " bimbaṃ tadapyatra sadāvaruddhamākāśadhātāviva rūpadhātuḥ // 41 //",
    "T06bsa073_u:1554": " eṣāṃ khalu caturṇāṃ ślokānāṃ piṇḍārtho viṃśatiślokairveditavyaḥ /",
    "T06bsa073_u:1555": " yattadbuddhatvamityuktaṃ sarvajñatvaṃ svayaṃbhuvām /",
    "T06bsa073_u:1556": " nirvṛtiḥ paramācintyaprāptiḥ pratyātmaveditā // 42 //",
    "T06bsa073_u:1557": " tatprabhedastribhiḥ kāyairvṛttiḥ svābhāvikādibhiḥ /",
    "T06bsa073_u:1558": " gāmbhīryaidāryamāhātmyaguṇadharmaprabhāvitaiḥ // 43 //",
    "T06bsa073_u:1559": " tatra svabhāvikaḥ kāyo buddhānāṃ pañcalakṣaṇaḥ /",
    "T06bsa073_u:1560": " pañcākāraguṇopeto veditavyaḥ samāsataḥ // 44 //",
    "T06bsa073_u:1561": " asaṃskṛtamasaṃbhinnamantadvayavivarjitam /",
    "T06bsa073_u:1562": " kleśajñeyasamāpattitrayāvaraṇaniḥsṛtam // 45 //",
    "T06bsa073_u:1563": " (Rgv 87) vaimalyādavikalpatvādyogināṃ gocaratvataḥ /",
    "T06bsa073_u:1564": " prabhāsvaraṃ viśuddhaṃ ca dharmadhātoḥ svabhāvataḥ // 46 //",
    "T06bsa073_u:1565": " aprameyairasaṃkhyeyairacintyairasamairguṇaiḥ /",
    "T06bsa073_u:1566": " viśuddhipāramīprāptairyuktaṃ svābhāvikaṃ vapuḥ // 47 //",
    "T06bsa073_u:1567": " udāratvādagaṇyatvāt tarkasyāgocaratvataḥ /",
    "T06bsa073_u:1568": " kaivalyādvāsanocchitteraprameyādayaḥ kramāt // 48 //",
    "T06bsa073_u:1569": " vicitradharmasaṃbhogarūpadharmāvabhāsataḥ /",
    "T06bsa073_u:1570": " karuṇāśuddhiniṣyandasattvārthāsraṃsanatvataḥ // 49 //",
    "T06bsa073_u:1571": " nirvikalpaṃ nirābhogaṃ yathābhiprāyapūritaḥ /",
    "T06bsa073_u:1572": " cintāmaṇiprabhāvarddheḥ sāṃbhogasya vyavasthitiḥ // 50 //",
    "T06bsa073_u:1573": " deśane darśane kṛtyāsraṃsane 'nabhisaṃskṛtau /",
    "T06bsa073_u:1574": " atatsvabhāvākhyāne ca citratoktā ca pañcadhā // 51 //",
    "T06bsa073_u:1575": " raṅgapratyayavaicitryādatadbhāvo yathā maṇeḥ /",
    "T06bsa073_u:1576": " sattvapratyayavaicitryādatadbhāvastathā vibhoḥ // 52 //",
    "T06bsa073_u:1577": " mahākaruṇayā kṛtsnaṃ lokamālokya lokavit /",
    "T06bsa073_u:1578": " dharmakāyādaviralaṃ nirmāṇaiścitrarūpibhiḥ // 53 //",
    "T06bsa073_u:1579": " jātakānyupapattiṃ ca tuṣiteṣu cyutiṃ tataḥ /",
    "T06bsa073_u:1580": " garbhā[va]kramaṇaṃ janma śilpasthānāni kauśalam // 54 //",
    "T06bsa073_u:1581": " (Rgv 88) antaḥpuraratikrīḍāṃ naiṣkramyaṃ duḥkhacārikām /",
    "T06bsa073_u:1582": " bodhimaṇḍopasaṃkrāntiṃ mārasainyapramardanam // 55 //",
    "T06bsa073_u:1583": " saṃbodhiṃ dharmacakraṃ ca nirvāṇādhigamakriyām /",
    "T06bsa073_u:1584": " kṣetreṣvapariśuddheṣu darśayatyā bhavasthite // 56 //",
    "T06bsa073_u:1585": " anityaduḥkhanairātmyaśāntiśabdairupāyavit /",
    "T06bsa073_u:1586": " udvejya tribhavāt sattvān pratārayati nirvṛttau // 57 //",
    "T06bsa073_u:1587": " śāntimārgāvatīrṇāśca prāpyanirvāṇasaṃjñinaḥ /",
    "T06bsa073_u:1588": " saddharmapuṇḍarīkādidharmatattvaprakāśanaiḥ // 58 //",
    "T06bsa073_u:1589": " pūrvagrahānnivartyaitān prajñopāyaparigrahāt /",
    "T06bsa073_u:1590": " paripācyottame yāne vyākarotyagrabodhaye // 59 //",
    "T06bsa073_u:1591": " saukṣmyāt prabhāvasaṃpatterbālasārthātivāhanāt /",
    "T06bsa073_u:1592": " gāmbhīryau dāryamāhatmyameṣu jñeyaṃ yathākramam // 60 //",
    "T06bsa073_u:1593": " prathamo dharmakāyo 'tra rūpakāyau tu paścimau /",
    "T06bsa073_u:1594": " vyomni rūpagatasyeva prathame 'ntyasya vartanam // 61 //",
    "T06bsa073_u:1595": " tasyaiva kāyatrayasya jagaddhitasukhādhānavṛttau nityārthamārabhya ślokaḥ /",
    "T06bsa073_u:1596": " hetvānantyāt sattvadhātvakṣayatvāt kāruṇyaddhirjñānasaṃpattiyogāt /",
    "T06bsa073_u:1597": " (Rgv 89) dharmaiśvaryānmṛtyumārāvabhaṅgān naiḥsvā bhāvyācchāśvato lokanāthaḥ // 62 //",
    "T06bsa073_u:1598": " asya piṇḍārthaḥ ṣaḍbhiḥ ślokairveditavyaḥ /",
    "T06bsa073_u:1599": " kāyajīvitabhogānāṃ tyāgaiḥ saddharmasaṃgrahāt /",
    "T06bsa073_u:1600": " sarvasattvahitāyādipratijñottaraṇatvataḥ // 63 //",
    "T06bsa073_u:1601": " buddhatve suviśuddhāyāḥ karuṇāyāḥ pravṛttitaḥ /",
    "T06bsa073_u:1602": " ṛddhipādaprakāśācca tairavasthānaśaktitaḥ // 64 //",
    "T06bsa073_u:1603": " jñānena bhavanirvāṇadvayagrahavimuktitaḥ /",
    "T06bsa073_u:1604": " sadācintyasamādhānasukhasaṃpattiyogataḥ // 65 //",
    "T06bsa073_u:1605": " loke vicarato lokadharmairanupalepataḥ /",
    "T06bsa073_u:1606": " śamāmṛtapadaprāptau mṛtyumārāpracārataḥ // 66 //",
    "T06bsa073_u:1607": " asaṃskṛtasvabhāvasya munerādipraśāntitaḥ /",
    "T06bsa073_u:1608": " nityamaśaraṇānāṃ ca śaraṇābhyupapattitaḥ // 67 //",
    "T06bsa073_u:1609": " saptabhiḥ kāraṇairādyairnityatā rūpakāyataḥ /",
    "T06bsa073_u:1610": " paścimaiśca tribhiḥ śāsturnityatā dharmakāyataḥ // 68 //",
    "T06bsa073_u:1611": " sa cāyamāśrayaparivṛttiprabhāvitastathāgatānāṃ prāptinayo 'cintyanayenānugantavya iti /",
    "T06bsa073_u:1612": " acintyārthamārabhya ślokaḥ /",
    "T06bsa073_u:1613": " avākyavattvāt paramārthasaṃgrahādatarkabhūmerupamanivṛttitaḥ /",
    "T06bsa073_u:1614": " (Rgv 90) niruttaratvādbhavaśāntyanudgrahādacintya āryairapi buddhagocaraḥ // 69 //",
    "T06bsa073_u:1615": " asya piṇḍārthaścaturbhiḥ ślokairveditavyaḥ /",
    "T06bsa073_u:1616": " acintyo 'nabhilāpyatvādalāpyaḥ paramārthataḥ /",
    "T06bsa073_u:1617": " paramārtho 'pratavaryatvādatarkyo vyanumeyataḥ // 70 //",
    "T06bsa073_u:1618": " vyanumeyo 'nuttaratvādānuttaryamanudgrahāt /",
    "T06bsa073_u:1619": " anudgraho 'pratiṣṭhānādaguṇadoṣāvikalpanāt // 71 //",
    "T06bsa073_u:1620": " pañcabhiḥ kāraṇaiḥ saukṣmyādicintyo dharmakāyataḥ /",
    "T06bsa073_u:1621": " ṣaṣṭhenātattvabhāvitvādacintyo rūpakāyataḥ // 72 //",
    "T06bsa073_u:1622": " anuttarajñānamahākṛpādibhirguṇairacintyā guṇapāragā jināḥ /",
    "T06bsa073_u:1623": " ataḥ kramo 'ntyo 'yamapi svayaṃbhuvo 'bhiṣekalabdhā na maharṣayo viduriti // 73 //",
    "T06bsa073_u:1624": " iti ratnagotravibhāge mahāyānottaratantraśāstre bodhyadhikāro nāma dvitīyaḥ paricchedaḥ // 2 //",
    "T06bsa073_u:1625": " (Rgv 91)",
    "T06bsa073_u:1626": " 3. tṛtīya pariccheda",
    "T06bsa073_u:1627": " uktā nirmalā tathatā /",
    "T06bsa073_u:1628": " ye tadāśritā maṇiprabhāvarṇasaṃsthānavadabhinnaprakṛtayo 'śāntarnimalā guṇāsta idānīṃ vaktavyā iti /",
    "T06bsa073_u:1629": " anantaraṃ buddhaguṇavibhāgamārabhya ślokaḥ /",
    "T06bsa073_u:1630": " svārthaḥ parārthaḥ paramārthakāyastadāśritā saṃvṛtikāyatā ca /",
    "T06bsa073_u:1631": " phalaṃ visaṃyogavipākabhāvādetaccatuḥ ṣaṣṭiguṇaprabhedam // 1 //",
    "T06bsa073_u:1632": " kimuktaṃ bhavati /",
    "T06bsa073_u:1633": " ātmasaṃpattyadhiṣṭhānaṃ śarīraṃ pāramārthikam /",
    "T06bsa073_u:1634": " parasaṃpattyadhiṣṭhānamṛṣeḥ sāṃketikaṃ vapuḥ // 2 //",
    "T06bsa073_u:1635": " visaṃyogaguṇaryuktaṃ vapurādyaṃ balādibhiḥ /",
    "T06bsa073_u:1636": " vaipākikairdvitīyaṃ tu mahāpuruṣalakṣaṇaiḥ // 3 //",
    "T06bsa073_u:1637": " ataḥ paraṃ ye ca balādayo yathā cānugantavyāstathatāmadhikṛtya granthaḥ /",
    "T06bsa073_u:1638": " balatvamajñānavṛteṣu vajravadviśāradatvaṃ pariṣatsu siṃhavat /",
    "T06bsa073_u:1639": " tathāgatāveṇikatāntarīkṣavan munerdvidhādarśanamambucandravat // 4 //",
    "T06bsa073_u:1640": " balānvita iti /",
    "T06bsa073_u:1641": " sthānāsthāne vipāke ca karmaṇāmindriyeṣu ca /",
    "T06bsa073_u:1642": " dhātuṣvapyadhimuktau ca mārge sarvatragāmini // 5 //",
    "T06bsa073_u:1643": " (Rgv 92) dhyānādikleśavaimalye nivāsānusmṛtāvapi /",
    "T06bsa073_u:1644": " divye cakṣuṣi śāntau ca jñānaṃ daśavidhaṃ balam // 6 //",
    "T06bsa073_u:1645": " vajravaditi /",
    "T06bsa073_u:1646": " sthānāsthānavipākadhātuṣu jagannānādhumuktau naye",
    "T06bsa073_u:1647": " saṃkleśavyavadāna indriyagaṇe pūrve nivāsasmṛtau /",
    "T06bsa073_u:1648": " divye cakṣuṣi cāsravakṣayavidhāvajñānavarmācala-",
    "T06bsa073_u:1649": " prākāradrumabhedanaprakiraṇacchedādvalaṃ vajravat // 7 //",
    "T06bsa073_u:1650": " caturveśāradyaprāpta iti /",
    "T06bsa073_u:1651": " sarvadharmābhisaṃbodhe vivandhapratiṣedhane /",
    "T06bsa073_u:1652": " mārgākhyāne nirodhāptau vaiśāradyaṃ caturvidham // 8 //",
    "T06bsa073_u:1653": " jñeye vastuni sarvathātmaparayorjñānāt svayaṃjñāpanād",
    "T06bsa073_u:1654": " dheye vastuni hānikāraṇakṛteḥ sevye vidhau sevanāt /",
    "T06bsa073_u:1655": " prāptavye ca niruttare 'tivimale prāpteḥ paraprāpaṇād",
    "T06bsa073_u:1656": " āryāṇāṃ svaparārthasatyakathanādastambhitatvaṃ kvacit // 9 //",
    "T06bsa073_u:1657": " siṃhavaditi /",
    "T06bsa073_u:1658": " nityaṃ vanānteṣu yathā mṛgendro nirbhīranuttastagatirmṛgebhyaḥ /",
    "T06bsa073_u:1659": " (Rgv 93) munīndrasiṃho 'pi tathā gaṇeṣu svastho nirāsthaḥ sthiravikramasthaḥ // 10 //",
    "T06bsa073_u:1660": " aṣṭadaśāveṇikabuddhadharmasamanvāgata iti /",
    "T06bsa073_u:1661": " skhalitaṃ ravitaṃ nāsti śāsturna muṣitā smṛtiḥ /",
    "T06bsa073_u:1662": " na cāsamāhitaṃ cittaṃ nāpi nānatvasaṃjñitā // 11 //",
    "T06bsa073_u:1663": " nopekṣāpratisaṃkhyāya hānirna cchandavīryataḥ /",
    "T06bsa073_u:1664": " smṛtiprajñāvimuktibhyo vimuktijñānadarśanāt // 12 //",
    "T06bsa073_u:1665": " jñānapūrvaṃgamaṃ karma tryadhvajñānamanāvṛtam /",
    "T06bsa073_u:1666": " ityete 'ṣṭādaśānye ca gurorāveṇikā guṇāḥ // 13 //",
    "T06bsa073_u:1667": " nāsti praskhalitaṃ ravo muṣitatā citte na saṃbhedataḥ",
    "T06bsa073_u:1668": " saṃjñā na svarasādhyupekṣaṇamṛṣerhānirna ca cchandataḥ /",
    "T06bsa073_u:1669": " vīryācca smṛtito viśuddhavimalaprajñāvimukteḥ sadā",
    "T06bsa073_u:1670": " mukti jñānanirdaśanācca nikhilajñeyārthasaṃdarśanāt // 14 //",
    "T06bsa073_u:1671": " sarvajñānupurojavānuparivartyartheṣu karmatrayaṃ",
    "T06bsa073_u:1672": " triṣvadhvasvaparāhata suvipulajñānapravṛttirdhruvam /",
    "T06bsa073_u:1673": " (Rgv 94) ityeṣā jinatā mahākaruṇayā yuktāvabuddhā jinair",
    "T06bsa073_u:1674": " yadbodhājjagati pravṛttamabhayadaṃ saddharmacakraṃ mahat // 15 //",
    "T06bsa073_u:1675": " ākāśavaditi /",
    "T06bsa073_u:1676": " yā kṣityādiṣu dharmatā na nabhasaḥ sā dharmatā vidyate",
    "T06bsa073_u:1677": " ye cānāvaraṇādilakṣaṇaguṇā vyomno na te rūpiṣu /",
    "T06bsa073_u:1678": " kṣityambujvalanānilāmbarasamā lokeṣu sādhāraṇā",
    "T06bsa073_u:1679": " buddhāveṇikatā na cāśvapi punarlokeṣu sādhāraṇā // 16 //",
    "T06bsa073_u:1680": " dvātriṃśanmahāpuruṣalakṣaṇarūpadhārīti /",
    "T06bsa073_u:1681": " supratiṣṭhitacakrāṅkavyāyatotsaṅgapādatā /",
    "T06bsa073_u:1682": " dīrghāṅgulikatā jālapāṇipādāvanaddhatā // 17 //",
    "T06bsa073_u:1683": " tvaṅ mṛduśrītaruṇatā saptotsadaśarīratā /",
    "T06bsa073_u:1684": " eṇeyajaṅghatā nāgakośavadvastiguhyata // 18 //",
    "T06bsa073_u:1685": " siṃhapūrvārdhakāyatvaṃ nirantaracitāṃśatā /",
    "T06bsa073_u:1686": " saṃvṛttaskandhatā vṛttaślakṣṇānunnāmabāhutā // 19 //",
    "T06bsa073_u:1687": " (Rgv 95) pralambabāhutā śuddhaprabhāmaṇḍalagātratā /",
    "T06bsa073_u:1688": " kambugrīvatvamamalaṃ mṛgendrahanutā samā // 20 //",
    "T06bsa073_u:1689": " catvāriṃśaddaśanatā svacchāviraladantatā /",
    "T06bsa073_u:1690": " viśuddhasamadantatvaṃ śuklapravaradaṃṣṭratā // 21 //",
    "T06bsa073_u:1691": " prabhūtajivhatānantācintyarasarasāgratā /",
    "T06bsa073_u:1692": " kalaviṅkarutaṃ brahmasvaratā ca svayaṃbhuvaḥ // 22 //",
    "T06bsa073_u:1693": " nīlotpalaśrīvṛṣapakṣmanetrasitāmalorṇoditacāruvaktraḥ /",
    "T06bsa073_u:1694": " uṣṇīṣaśīrṣavyavadātasūkṣmasuvarṇavarṇacchaviragrasattvaḥ // 23 //",
    "T06bsa073_u:1695": " ekaikaviśliṣṭamṛdūrdhvadehapradakṣiṇāvartasusūkṣmaromā /",
    "T06bsa073_u:1696": " mahendranīlāmalaratnakeśo nyagrodhapūrṇadrumamaṇḍalābhaḥ // 24 //",
    "T06bsa073_u:1697": " nārāyaṇasthāmadṛḍhātmabhāvaḥ samantabhadro 'pratimo maharṣiḥ /",
    "T06bsa073_u:1698": " dvātriṃśadetānyamitadyutīni narendracinhāni vadanti śāstuḥ // 25 //",
    "T06bsa073_u:1699": " dakacandravaditi /",
    "T06bsa073_u:1700": " vyabhre yathā nabhasi candramaso vibhūtiṃ",
    "T06bsa073_u:1701": " paśyanti nīlaśaradambumahāhrade ca /",
    "T06bsa073_u:1702": " (Rgv 96) saṃbuddhamaṇḍalataleṣu vibhorvibhūtiṃ",
    "T06bsa073_u:1703": " tadvijjinātmajagaṇā vyavalokayanti // 26 //",
    "T06bsa073_u:1704": " itīmāni daśa tathāgatabalāni catvāri vaiśāradyānyaṣṭādaśāveṇikā buddhadharmā dvātriṃśacca mahāpuruṣalakṣaṇānyakenābhisaṃkṣipya catuḥṣaṣṭirbhavanti",
    "T06bsa073_u:1705": " guṇāścaite catuḥṣaṣṭiḥ sanidānāḥ pṛthak pṛthak /",
    "T06bsa073_u:1706": " veditavyā yathāsaṃkhyaṃ ratnasūtrānusārataḥ // 27 //",
    "T06bsa073_u:1707": " eṣāṃ khalu yathoddiṣṭānāmeva catuḥṣaṣṭestathāgataguṇānāmapi yathānupūrvyā vistaravibhāge nirdeśo ratnadārikāsūtrānusāreṇa veditavyaḥ /",
    "T06bsa073_u:1708": " yatpunareṣu sthāneṣu caturvidhameva yathākramaṃ vajrasiṃhāmvaradakacandrodāharaṇamudāhṛtamasyāpi piṇḍārtho dvādaśabhiḥ ślokairveditavyaḥ /",
    "T06bsa073_u:1709": " nirvedhikatvanirdainyaniṣkaivalyanirīhataḥ /",
    "T06bsa073_u:1710": " vajrasiṃhāmbarasvacchadakacandranidarśanam // 28 //",
    "T06bsa073_u:1711": " balādiṣu balaiḥ ṣaḍbhistribhirekena ca kramāt /",
    "T06bsa073_u:1712": " sarvajñeyasamāpattisavāsanamaloddhṛteḥ // 29 //",
    "T06bsa073_u:1713": " bhedādvikaraṇācchedādvarmaprākāravṛkṣavat /",
    "T06bsa073_u:1714": " gurusāradṛḍhābhedyaṃ vajraprakhyamṛṣerbalam // 30 //",
    "T06bsa073_u:1715": " guru kasmādyataḥ sāraṃ sāraṃ kasmādyato dṛḍham /",
    "T06bsa073_u:1716": " dṛḍhaṃ kasmādyato 'bhedyamabhedyatvācca vajravat // 31 //",
    "T06bsa073_u:1717": " nirbhayatvānnirāsthatvātsthairyādvikramasaṃpadaḥ /",
    "T06bsa073_u:1718": " parṣadgaṇeṣvaśāradyaṃ munisiṃhasya siṃhavat // 32 //",
    "T06bsa073_u:1719": " (Rgv 97) sarvābhijñatayā svastho viharatyakutobhayaḥ /",
    "T06bsa073_u:1720": " nirāsthaḥ śuddhasattvebhyo 'pyātmano 'samadarśanāt // 33 //",
    "T06bsa073_u:1721": " sthiro nityasamādhānāt sarvadharmeṣu cetasaḥ /",
    "T06bsa073_u:1722": " vikrāntaḥ paramāvidyāvāsabhūmivyatikramāt // 34 //",
    "T06bsa073_u:1723": " laukikaśrāvakaikāntacāridhīmatsvayaṃbhuvām /",
    "T06bsa073_u:1724": " uttarottaradhīsaukṣmyāt pañcadhā tu nidarśanam // 35 //",
    "T06bsa073_u:1725": " sarvalokopajīvyatvādbhūmyambvagnyanilopamāḥ /",
    "T06bsa073_u:1726": " laukyalokottarātītalakṣaṇatvānnabhonibhāḥ // 36 //",
    "T06bsa073_u:1727": " guṇā dvātriṃśadityete dharmakāyaprabhāvitāḥ /",
    "T06bsa073_u:1728": " maṇiratnaprabhāvarṇasaṃsthānavadabhedataḥ // 37 //",
    "T06bsa073_u:1729": " dvātriṃśallakṣaṇāḥ kāye darśanāhlādakā guṇāḥ /",
    "T06bsa073_u:1730": " nirmāṇadharmasaṃbhogarūpakāyadvayāśritāḥ // 38 //",
    "T06bsa073_u:1731": " śuddherdurāntikasthānāṃ loke 'tha jinamaṇḍale /",
    "T06bsa073_u:1732": " dvidhā taddarśanaṃ śuddhaṃ vārivyomendubimbavat // 39 //",
    "T06bsa073_u:1733": " iti ratnagotravibhāge mahāyānottaratnatraśāstre guṇādhikāro nāma tritīyaḥ paricchedaḥ // 3 //",
    "T06bsa073_u:1734": " (Rgv 98)",
    "T06bsa073_u:1735": " 4. caturthaḥ paricchedaḥ",
    "T06bsa073_u:1736": " uktā vimalā buddhaguṇāḥ /",
    "T06bsa073_u:1737": " tatkarma jinakriyedānīṃ vaktavyā /",
    "T06bsa073_u:1738": " sā punaranābhogataścāpraśrabdhitaśca samāsato dvābhyāmākarābhyā pravartata iti /",
    "T06bsa073_u:1739": " anantaramanābhogāpraśrabdha buddhakāryamārabhya dvau ślokau /",
    "T06bsa073_u:1740": " vineyadhātau vinayābhyupāye vineyadhātorvinayakriyāyām /",
    "T06bsa073_u:1741": " taddeśakāle gamane ca nityaṃ vibhoranābhogata eva vṛttiḥ // 1 //",
    "T06bsa073_u:1742": " kṛtsnaṃ niṣpādya yānaṃ pravaraguṇagaṇajñānaratnasvagarbhaṃ",
    "T06bsa073_u:1743": " puṇyajñānārkaraśmipravisutavipulānantamadhyāmbarābham /",
    "T06bsa073_u:1744": " buddhatvaṃ sarvasattve vimalaguṇanidhiṃ nirviśiṣṭaṃ vilokya",
    "T06bsa073_u:1745": " kleśajñeyābhrajālaṃ vidhamati karuṇā vāyubhūtā jinānām // 2 //",
    "T06bsa073_u:1746": " etayoryathākramaṃ dvābhyāmaṣṭābhiśca ślokaiḥ piṇḍārtho veditavyaḥ /",
    "T06bsa073_u:1747": " yasya yena ca yāvacca yadā ca vinayakriyā /",
    "T06bsa073_u:1748": " tadvikalpodayābhāvādanābhogaḥ sadā muneḥ // 3 //",
    "T06bsa073_u:1749": " yasya dhātorvineyasya yenopāyena bhūriṇā /",
    "T06bsa073_u:1750": " yā vinītikriyā yatra yadā taddeśakālayoḥ // 4 //",
    "T06bsa073_u:1751": " niryāṇe tadupastambhe tatphale tatparigrahe /",
    "T06bsa073_u:1752": " tadāvṛttau taducchittipratyaye cāvikalpataḥ // 5 //",
    "T06bsa073_u:1753": " (Rgv 99) bhūmayo daśa niryāṇaṃ taddhetuḥ saṃbhṛtidvayam /",
    "T06bsa073_u:1754": " tatphalaṃ paramā bodhirbodheḥ sattvaḥ parigrahaḥ // 6 //",
    "T06bsa073_u:1755": " tadāvṛtiraparyantakleśopakleśavāsanāḥ /",
    "T06bsa073_u:1756": " karuṇā tatsamudghātapratyayaḥ sārvakālikaḥ // 7 //",
    "T06bsa073_u:1757": " sthānāni veditavyāni ṣaḍetāni yathākramam /",
    "T06bsa073_u:1758": " mahodadhiravivyomanidhānāmbudavāyuvat // 8 //",
    "T06bsa073_u:1759": " jñānāmbuguṇaratnatvādagrayānaṃ samudravat /",
    "T06bsa073_u:1760": " sarvasattvopajīvyatvāt saṃbhāradvayamarkavat // 9 //",
    "T06bsa073_u:1761": " vipulānantamadhyatvādbodhirākāśadhatuvat /",
    "T06bsa073_u:1762": " samyaksaṃbuddhadharmatvāt sattvadhāturnidhānavat // 10 //",
    "T06bsa073_u:1763": " āgantuvyāptyaniṣpa ttestatsaṃkleśo 'bhrarāśivat /",
    "T06bsa073_u:1764": " tatkṣiṃptipratyupasthānāt karuṇodvṛttavāyuvat // 11 //",
    "T06bsa073_u:1765": " parādhikāraniryāṇāt sattvātmasamadarśanāt /",
    "T06bsa073_u:1766": " kṛtyāparisamāpteśca kriyāpraśrabdhirā bhavāt // 12 //",
    "T06bsa073_u:1767": " yadanutpādānirodhaprabhāvitaṃ buddhatvamityuktaṃ tatkathamihāsaṃskṛtādapravṛttilakṣaṇādbuddhatvādanābhogāpratipraśrabdhamā lokādavikalpaṃ buddhakārya pravartata iti /",
    "T06bsa073_u:1768": " buddhamāhātmyadharmatāmārabhya vimatisaṃdehajātānāmacintyabuddhaviṣayādhimuktisaṃjananārtha tasya māhātmye ślokaḥ /",
    "T06bsa073_u:1769": " śakradundubhivan meghabrahmārkamaṇiratnavat /",
    "T06bsa073_u:1770": " pratiśrutirivākāśapṛthivīvat tathāgataḥ // 13 //",
    "T06bsa073_u:1771": " (Rgv 100) asya khalu sūtrasthānīyasya ślokasya yathākramaṃ pariśiṣṭena granthena vistaravibhāganirdeśo veditavyaḥ /",
    "T06bsa073_u:1772": " śakrapratibhāsatvāditi /",
    "T06bsa073_u:1773": " viśuddhavaiḍūryamayaṃ yathedaṃ syānmahītalam /",
    "T06bsa073_u:1774": " svacchatvāttatra dṛśyeta devendraḥ sāpsarogaṇaḥ // 14 //",
    "T06bsa073_u:1775": " prāsādo vaijayantaśca tadanye ca divaukasaḥ /",
    "T06bsa073_u:1776": " tadvimānāni citrāṇi tāśca divyā vibhūtayaḥ // 15 //",
    "T06bsa073_u:1777": " atha nārīnaragaṇā mahītalanivāsinaḥ /",
    "T06bsa073_u:1778": " pratibhāsaṃ tamālokya praṇidhiṃ kuryurīdṛśam // 16 //",
    "T06bsa073_u:1779": " adyaiva na cirādevaṃ bhavemastridaśeśvarāḥ /",
    "T06bsa073_u:1780": " kuśalaṃ ca samādāya varteraṃstadavāptaye // 17 //",
    "T06bsa073_u:1781": " pratibhāso 'yamityevamavijñāyāpi te bhuvaḥ /",
    "T06bsa073_u:1782": " cyutvā divyupapadyeraṃstena śuklena karmaṇā // 18 //",
    "T06bsa073_u:1783": " pratibhāsaḥ sa cātyantamavikalpo nirīhakaḥ /",
    "T06bsa073_u:1784": " evaṃ ca mahatārthena bhuvi syātpratyupasthitaḥ // 19 //",
    "T06bsa073_u:1785": " tathā śraddhādivimale śraddhādiguṇabhāvite /",
    "T06bsa073_u:1786": " sattvāḥ paśyanti saṃbuddhaṃ pratibhāsa svacetasi // 20 //",
    "T06bsa073_u:1787": " lakṣaṇavyañjanopetaṃ vicitreryāpathakriyam /",
    "T06bsa073_u:1788": " caṅkramyamāṇaṃ tiṣṭhantaṃ niṣaṇṇaṃ śayanasthitam // 21 //",
    "T06bsa073_u:1789": " (Rgv 101) bhāṣamāṇaṃ śivaṃ dharma tūṣṇīṃbhūtaṃ samāhitam /",
    "T06bsa073_u:1790": " citrāṇi prātihāryāṇi darśayantaṃ mahādyutim // 22 //",
    "T06bsa073_u:1791": " taṃ ca dṛṣṭvābhiyujyante buddhatvāya spṛhānvitāḥ /",
    "T06bsa073_u:1792": " taddhetuṃ ca samādāya prāpnuvantīpsitaṃ padam // 23 //",
    "T06bsa073_u:1793": " pratibhāsaḥ sa cātyantamavikalpo nirīhakaḥ /",
    "T06bsa073_u:1794": " evaṃ ca mahatārthena lokeṣu pratyupasthitaḥ // 24 //",
    "T06bsa073_u:1795": " svacittapratibhāso 'yamiti naivaṃ pṛthagjanāḥ /",
    "T06bsa073_u:1796": " jānantyatha ca tatteṣāmavandhyaṃ bimbadarśanam // 25 //",
    "T06bsa073_u:1797": " taddhi darśanamāgamya kramādasminnaye sthitāḥ /",
    "T06bsa073_u:1798": " saddharmakāyaṃ madhyasthaṃ paśyanti jñānacakṣuṣā // 26 //",
    "T06bsa073_u:1799": " bhūryadvatsyāt samantavyapagataviṣamasthānāntaramalā",
    "T06bsa073_u:1800": " vaiḍūryaspaṣṭaśubhrā vimalamaṇiguṇā śrīmatsamatalā /",
    "T06bsa073_u:1801": " śuddhatvāttatra bimbaṃ surapatibhavanaṃ māhendramarutām",
    "T06bsa073_u:1802": " utpadyeta krameṇa kṣitiguṇavigamādastaṃ punariyāt // 27 //",
    "T06bsa073_u:1803": " tadbhāvāyopavāsavrataniyamatayā dānādyabhimukhāḥ",
    "T06bsa073_u:1804": " puṣpādīni kṣipeyuḥ praṇihitamanaso nārīnaragaṇāḥ /",
    "T06bsa073_u:1805": " vaiḍūryasvacchabhute manasi munipaticchāyādhigamane",
    "T06bsa073_u:1806": " citrāṇyutpādayanti pramuditamanasastadvajjinasutāḥ // 28 //",
    "T06bsa073_u:1807": " yathaiva vaiḍūryamahītale śucau surendrakāyapratibimbasaṃbhavaḥ /",
    "T06bsa073_u:1808": " tathā jagaccittamahītale śucau munīndrakāyapratibimbasaṃbhavaḥ // 29 //",
    "T06bsa073_u:1809": " (Rgv 102) bimbodayavyayamanāvilatāvilasvacittapravartanavaṃśājjagati pravṛttam /",
    "T06bsa073_u:1810": " lokeṣu yadvadavabhāsamupaiti bimbaṃ tadvanna tatsaditi nāsaditi prapaśyet // 30 //",
    "T06bsa073_u:1811": " devadundubhivaditi /",
    "T06bsa073_u:1812": " yathaiva divi devānāṃ pūrvaśuklānubhāvataḥ /",
    "T06bsa073_u:1813": " yatnasthānamanorūpavikalparahitā satī // 31 //",
    "T06bsa073_u:1814": " anityaduḥkhānairātmyaśāntaśabdaiḥ pramādinaḥ /",
    "T06bsa073_u:1815": " codayatyamarān sarvānasakṛddevadundubhiḥ // 32 //",
    "T06bsa073_u:1816": " vyāpya buddhasvaraṇaivaṃ vibhurjagadaśeṣataḥ /",
    "T06bsa073_u:1817": " dharma diśati bhavyebhyo yatnādirahito 'pi san // 33 //",
    "T06bsa073_u:1818": " devānāṃ divi divyadundubhiravo yaidvat svakarmodbhavo",
    "T06bsa073_u:1819": " dharmodāharaṇaṃ munerapi tathā loke svakarmodbhavam /",
    "T06bsa073_u:1820": " yatnasthānaśarīracittarahitaḥ śabdaḥ sa śāntyāvaho",
    "T06bsa073_u:1821": " yadvat tadvadṛte catuṣṭayamayaṃ dharmaḥ sa śāntyāvahaḥ // 34 //",
    "T06bsa073_u:1822": " saṃgrāmakleśavṛttāvasurabalajayakrīḍāpraṇudanaṃ",
    "T06bsa073_u:1823": " dundubhyāḥ śabdahetuprabhavamabhayadaṃ yadvat surapure /",
    "T06bsa073_u:1824": " sattveṣu kleśaduḥkhapramathanaśamanaṃ mārgottamavidhau",
    "T06bsa073_u:1825": " dhyānārūpyādihetuprabhavamapi tathā loke nigaditam // 35 //",
    "T06bsa073_u:1826": " kasmādiha dharmadundubhirevādhikṛtā na tadanye divyāstūryaprakārāḥ /",
    "T06bsa073_u:1827": " te 'pi hi divaukasāṃ pūrvakṛtakuśalakarmavaśādaghaṭṭitā eva divyaśravaṇamanoharaśabdamanuruvanti /",
    "T06bsa073_u:1828": " (Rgv 103) taistathāgataghoṣasya catuḥprakāraguṇavaidharmyāt /",
    "T06bsa073_u:1829": " tatpunaḥ katamat /",
    "T06bsa073_u:1830": " tadyathā prādeśikatvamahitatvamasukhatvamanairyāṇikatvamiti /",
    "T06bsa073_u:1831": " dharmadundubhyāḥ punaraprādeśikatvamaśeṣapramattadevagaṇasaṃcodanatayā ca tatkālānatikramaṇatayā ca paridīpitam /",
    "T06bsa073_u:1832": " hitatvamasurādiparacakropadravabhayaparitrāṇatayā cāpramādasaṃniyojanatayā ca /",
    "T06bsa073_u:1833": " sukhatvamasatkāmaratisukhavivecanatayā ca dharmārāmaratisukhopasaṃharaṇatayā ca /",
    "T06bsa073_u:1834": " nairyāṇikatvamanityaduḥkhaśūnyānātmaśabdoccāraṇatayā ca sarvopadravopāyāsopaśāntikaraṇatayā ca paridīüpitam /",
    "T06bsa073_u:1835": " ebhiḥ samāsataścaturbhirākārairdharmadundubhisādharmyeṇa buddhasvaramaṇḍalaṃ viśiṣyata iti /",
    "T06bsa073_u:1836": " buddhasvaramaṇḍalaviśeṣaṇaślokaḥ /",
    "T06bsa073_u:1837": " sārvajanyo hitasukhaḥ prātihāryatrayānvitaḥ /",
    "T06bsa073_u:1838": " munerghoṣo yato divyatūryebhyo 'to viśiṣyate // 36 //",
    "T06bsa073_u:1839": " eṣāṃ khalu caturṇāmākārāṇāṃ yathāsaṃkhyameva caturbhiḥ ślokaḥ samāsanirdeśo veditavyaḥ /",
    "T06bsa073_u:1840": " śabdā mahānto divi dundubhīnāṃ kṣitisthiteṣu śravaṇaṃ na yānti /",
    "T06bsa073_u:1841": " saṃsārapātālagateṣu loke saṃbuddhatūryasya tu yāti śabdaḥ // 37 //",
    "T06bsa073_u:1842": " bahvyo 'marāṇāṃ divi tūryakoṭyo nadanti kāmajvalanābhivṛddhau /",
    "T06bsa073_u:1843": " ekastu ghoṣaḥ karuṇātmakānāṃ duḥkhāgnihetupraśampravṛttaḥ // 38 //",
    "T06bsa073_u:1844": " śubhā manojñā divi tūryanisvanā bhavanti cittoddhativṛddhihetavaḥ /",
    "T06bsa073_u:1845": " (Rgv 104) tathāgatānāṃ tu rutaṃ mahātmanāṃ samādhicittārpaṇabhāvavācakam // 39 //",
    "T06bsa073_u:1846": " samāsato yatsukhakāraṇaṃ divi kṣitāvanantāsvapi lokadhātuṣu /",
    "T06bsa073_u:1847": " aśeṣalokaspharaṇāvabhāsanaṃ praghoṣamāgamya tadapyudāhṛtam // 40 //",
    "T06bsa073_u:1848": " kāyavikurvitena daśadigaśeṣalokadhātuspharaṇamṛddhiprātihāryamiti sūcitam /",
    "T06bsa073_u:1849": " cetaḥparyāyajñānena tatparyāpannaṃ sarvasattvacittacaritagahanāvabhāsanamādeśanāprātihāryam /",
    "T06bsa073_u:1850": " vāgghoṣodāharaṇena nairyāṇikīṃ pratipadamārabhya tadavavādānuśāsanamanuśāsti prātihāryam /",
    "T06bsa073_u:1851": " ityevamavyāhatagaterākāśadhātuvadaparicchinnavartino 'pi buddhasvaramaṇḍalasya yanna sarvatra sarvaghoṣopalabdhiḥ prajāyate na tatra buddhasvaramaṇḍalasyāparādha iti /",
    "T06bsa073_u:1852": " pratyāyanārthamatatprahitānāmātmāparādhe ślokaḥ /",
    "T06bsa073_u:1853": " yathā sūkṣmān śabdānanubhavati na śrotravikalo",
    "T06bsa073_u:1854": " na divyaśrotro 'pi śravaṇapathamāyānti nikhilam /",
    "T06bsa073_u:1855": " tathā dharmaḥ sūkṣmaḥ paramanipuṇajñānaviṣayaḥ",
    "T06bsa073_u:1856": " prayātyekeṣāṃ tu śravaṇapathamavilaṣṭamanasām // 41",
    "T06bsa073_u:1857": " meghavaditi /",
    "T06bsa073_u:1858": " prāvṛṭkāle yathā meghaḥ pṛthivyāmabhivarṣati /",
    "T06bsa073_u:1859": " vāriskandhaṃ nirābhogo nimittaṃ sasyasaṃpadaḥ // 42 //",
    "T06bsa073_u:1860": " (Rgv 105) karuṇāmbudatastadvat saddharmasalilaṃ jinaḥ /",
    "T06bsa073_u:1861": " jagatkuśalasasyeṣu nirvikalpaṃ pravarṣati // 43 //",
    "T06bsa073_u:1862": " loke yathā kuśalakarmapathapravṛtte varṣanti vāyujanitaṃ salilaṃ payodāḥ /",
    "T06bsa073_u:1863": " tadvat kṛpānilajagatkuśalābhivṛddheḥ saddharmavarṣamabhivarṣati buddhameghaḥ // 44 //",
    "T06bsa073_u:1864": " bhaveṣu saṃvitkaruṇāvabhṛtkaḥ kṣarākṣarāsaṅganabhastalasthaḥ /",
    "T06bsa073_u:1865": " samādhidhāraṇyamalāmbugarbho munīndrameghaḥ śubhasasyahetuḥ // 45 //",
    "T06bsa073_u:1866": " bhājanavimātratāyām /",
    "T06bsa073_u:1867": " śītaṃ svādu prasannaṃ mṛdu laghu ca payastatpayodayādvimuktaṃ",
    "T06bsa073_u:1868": " kṣārādisthānayogādatibahurasatāmeti yadvat pṛthivyām /",
    "T06bsa073_u:1869": " āryāṣtāṅgāmbuvarṣaṃ suvipulakaruṇāmeghagarbhādvimuktaṃ",
    "T06bsa073_u:1870": " santānasthānabhedādbahuvidharasatāmeti tadvat prajāsu // 46 //",
    "T06bsa073_u:1871": " nirapekṣapravṛttau /",
    "T06bsa073_u:1872": " yānāgre 'bhiprasannānāṃ madhyānāṃ pratighātinām /",
    "T06bsa073_u:1873": " manuṣyacātakapretasadṛśāṃ rāśayastrayaḥ // 47 //",
    "T06bsa073_u:1874": " grīṣmānte 'mbudhareṣvasatsu manujā vyomnyapracārāḥ khagā",
    "T06bsa073_u:1875": " varṣāsvapyativarṣaṇaprapatanātpretāḥ kṣiptau duḥkhitāḥ /",
    "T06bsa073_u:1876": " (Rgv 106) aprādurbhavanodaye 'pi karuṇāmeghābhradharmāmbhaso",
    "T06bsa073_u:1877": " dharmākāṅkṣiṇi dharmatāpratihate loke ca saivopamā // 48 //",
    "T06bsa073_u:1878": " sthūlairbindunipātanairaśanibhirvajrāgnisaṃpātanaiḥ",
    "T06bsa073_u:1879": " sūkṣmaprāṇakaśailadeśagamikānnāpekṣate toyadaḥ /",
    "T06bsa073_u:1880": " sūkṣmaudārikayuktyupāyavidhibhiḥ prajñākṛpāmbhodharas",
    "T06bsa073_u:1881": " tadvat kleśagatāndṛṣtyanuśayānnāpekṣate sarvathā // 49 //",
    "T06bsa073_u:1882": " duḥkhāgnipraśamane /",
    "T06bsa073_u:1883": " saṃsāro 'navarāgrajātimaraṇastatsaṃsṛtau pañcadhā",
    "T06bsa073_u:1884": " mārgaḥ pañcavidhe ca vartmani sukhaṃ noccārasaugandhyavat /",
    "T06bsa073_u:1885": " tadduḥkhaṃ dhruvamagniśastraśiśirakṣārādisaṃsparśajaṃ",
    "T06bsa073_u:1886": " tacchāntyai ca sṛjan kṛpājaladharaḥ saddharmavarṣaṃ mahat // 50 //",
    "T06bsa073_u:1887": " deveṣu cyutiduḥkhamityavagamāt paryeṣṭiduḥkhaṃ nṛṣu",
    "T06bsa073_u:1888": " prājñā nābhilaṣanti devamanujeṣvaiśvaryamapyuttamam /",
    "T06bsa073_u:1889": " prajñāyāśca tathāgatapravacanaśraddhānumānyādidaṃ",
    "T06bsa073_u:1890": " duḥkhaṃ heturayaṃ nirodha iti ca jñānena saṃprekṣaṇāt // 51 //",
    "T06bsa073_u:1891": " vyādhirjñeyo vyādhihetuḥ praheyaḥ svāsthyaṃ prāpyaṃ bheṣajaṃ sevyamevam /",
    "T06bsa073_u:1892": " duḥkhaṃ hetustannirodho 'tha mārgo jñeyaṃ heyaḥ sparśitavyo niṣevyaḥ // 52 //",
    "T06bsa073_u:1893": " (Rgv 107) mahābrahmavaditi /",
    "T06bsa073_u:1894": " sarvatra devabhavane brāhmyādavicalan padāt /",
    "T06bsa073_u:1895": " pratibhāsaṃ yathā brahmā darśayatyaprayatnataḥ // 53 //",
    "T06bsa073_u:1896": " tadvanmuniranābhogānnirmāṇaiḥ sarvadhātuṣu /",
    "T06bsa073_u:1897": " dharmakāyādavicalan bhavyānāmeti darśanam // 54",
    "T06bsa073_u:1898": " yadvad brahmā vimānānna calati satataṃ kāmadhātupraviṣṭaṃ",
    "T06bsa073_u:1899": " devāḥ paśyanti cainaṃ viṣayaratiharaṃ darśanaṃ tacca teṣām /",
    "T06bsa073_u:1900": " tadvat saddharmakāyānna calati sugataḥ sarvalokeṣu cainaṃ",
    "T06bsa073_u:1901": " bhavyāḥ paśyanti śaśvatsakalamalaharaṃ darśanaṃ tacca teṣām // 55 //",
    "T06bsa073_u:1902": " tasyaiva pūrvapraṇidhānayogān marudgaṇānāṃ ca śubhānubhāvāt /",
    "T06bsa073_u:1903": " brahmā yathā bhāsamupaityayatnān nirmāṇakāyena tathā svayaṃbhūḥ // 56 //",
    "T06bsa073_u:1904": " anābhāsagamane /",
    "T06bsa073_u:1905": " cyutiṃ garbhākrāntiṃ jananapitṛveśmapraviśanaṃ",
    "T06bsa073_u:1906": " ratikrīḍāraṇyapravicaraṇamārapramathanam /",
    "T06bsa073_u:1907": " mahābodhiprāptiṃ praśamapuramārgapraṇayanaṃ",
    "T06bsa073_u:1908": " nidarśyādhanyānāṃ nayanapathamabhyeti na muniḥ // 57 //",
    "T06bsa073_u:1909": " sūryavaditi /",
    "T06bsa073_u:1910": " sūrye yathā tapati padmagaṇaprabuddhirekatra kālasamaye kumudaprasuptiḥ / (Rgv 108)",
    "T06bsa073_u:1911": " buddhiprasuptiguṇadoṣavidhāvakalpaḥ sūryo 'mbujeṣvatha ca tadvadihāryasūryaḥ // 58 //",
    "T06bsa073_u:1912": " dvividhaḥ sattvadhāturavineyo vineyaśca /",
    "T06bsa073_u:1913": " tatra yo vineyastamadhikṛtya padmopamatā svacchajalabhājanopamatā ca /",
    "T06bsa073_u:1914": " nirvikalpo yathādityaḥ kamalāni svaraśmibhiḥ /",
    "T06bsa073_u:1915": " bodhatyekamuktābhiḥ pācayatyaparāṇyapi // 59 //",
    "T06bsa073_u:1916": " saddharmakiraṇairevaṃ tathāgatadivākaraḥ /",
    "T06bsa073_u:1917": " vineyajanapadmeṣu nirvikalpaḥ pravartate // 60 //",
    "T06bsa073_u:1918": " dharmarūpaśarīrābhyāṃ bodhimaṇḍāmbaroditaḥ /",
    "T06bsa073_u:1919": " jagatspharati sarvajñadinakṛjjñānaraśmibhiḥ // 61 //",
    "T06bsa073_u:1920": " yataḥ śucini sarvatra vineyasalilāśaye /",
    "T06bsa073_u:1921": " ameyasugatādityapratibimbodayaḥ sakṛt // 62 //",
    "T06bsa073_u:1922": " evamavikalpatve 'pi sati buddhānāṃ trividhe sattvarāśau darśanādeśanāpravṛttikramamadhikṛtya śailopamatā /",
    "T06bsa073_u:1923": " sadā sarvatra visṛte dharmadhātunabhastale /",
    "T06bsa073_u:1924": " buddhasūrye vineyādritannipāto yathārhataḥ //",
    "T06bsa073_u:1925": " 63 /// (Rgv 109)",
    "T06bsa073_u:1926": " udita iha samantāllokamābhāsya yadvat pratatadaśaśatāṃśuḥ saptasaptiḥ krameṇa /",
    "T06bsa073_u:1927": " pratapati varamadhyanyūnaśaileṣu tadvat pratipati jinasūryaḥ sattvarāśau krameṇa // 64 //",
    "T06bsa073_u:1928": " prabhāmaṇḍalaviśeṣaṇe /",
    "T06bsa073_u:1929": " sarvakṣetranabhastalaspharaṇatā bhānorna saṃvidyate",
    "T06bsa073_u:1930": " nāpyajñānatamo'ndhakāragahanajñeyārthasaṃdarśanam /",
    "T06bsa073_u:1931": " nānāvarṇavikīrṇaraśmivisarairekaikaromodbhavair",
    "T06bsa073_u:1932": " bhāsante karuṇātmakā jagati tu jñeyārthasaṃdarśakāḥ // 65 //",
    "T06bsa073_u:1933": " buddhānāṃ nagarapraveśasamaye cakṣurvihīnā janāḥ",
    "T06bsa073_u:1934": " paśyantyarthamanarthajālavigamaṃ vindanti taddarśanāt /",
    "T06bsa073_u:1935": " mohāndhāśca bhavārṇavāntaragatā dṛṣṭyandhakārāvṛtā",
    "T06bsa073_u:1936": " buddhārkaprabhayāvabhāsitadhiyaḥ paśyantyadṛṣṭaṃ padam // 66 //",
    "T06bsa073_u:1937": " cintāmaṇivaditi /",
    "T06bsa073_u:1938": " yugapadgocarasthānāṃ sarvābhiprāyapūraṇam /",
    "T06bsa073_u:1939": " kurute nirvikalpo 'pi pṛthak cintāmaṇiryathā // 67 //",
    "T06bsa073_u:1940": " buddhacintāmaṇiṃ tadvat sametya pṛthagāśayāḥ /",
    "T06bsa073_u:1941": " śṛṇvanti dharmatāṃ citrāṃ na kalpayati tāṃśca saḥ // 68 //",
    "T06bsa073_u:1942": " yathāvikalpaṃ maṇiratnamīpsitaṃ dhanaṃ parebhyo visṛjatyayatnataḥ / (Rgv 110)",
    "T06bsa073_u:1943": " tathā muniryatnamṛte yathārhataḥ parārthamātiṣṭhati nityamā bhavāt // 69 //",
    "T06bsa073_u:1944": " durlabhaprāptabhāvāstathāgatā iti /",
    "T06bsa073_u:1945": " iha śubhamaṇiprāptiryadvajjagatyatidurlabhā",
    "T06bsa073_u:1946": " jalanidhigataṃ pātālasthaṃ yataḥ spṛhayanti tam /",
    "T06bsa073_u:1947": " na sulabhamiti jñeyaṃ tadvajjagatyatidurlabhage",
    "T06bsa073_u:1948": " manasi vividhakleśagraste tathāgatadarśanam // 70 //",
    "T06bsa073_u:1949": " pratiśrutkāśabdavaditi /",
    "T06bsa073_u:1950": " pratiśrutkārutaṃ yadvat paravijñaptisaṃbhavam /",
    "T06bsa073_u:1951": " nirvikalpamanābhogaṃ nādhyātmaṃ na bahiḥ sthitam // 71 //",
    "T06bsa073_u:1952": " tathāgatarutaṃ tadvat paravijñaptisaṃbhavam /",
    "T06bsa073_u:1953": " nirvikalpamanābhogaṃ nādhyātmaṃ na bahiḥ sthitam // 72 //",
    "T06bsa073_u:1954": " ākāśavaditi /",
    "T06bsa073_u:1955": " niṣkiṃcane nirābhāse nirālambe nirāśraye /",
    "T06bsa073_u:1956": " cakṣuṣpathavyatikrānte 'pyarūpiṇyanidarśane // 73 //",
    "T06bsa073_u:1957": " yathā nimnonnataṃ vyomni dṛśyate na ca tattathā /",
    "T06bsa073_u:1958": " buddheṣvapi tathā sarva dṛśyate na ca tattathā // 74 //",
    "T06bsa073_u:1959": " pṛthivīvaditi /",
    "T06bsa073_u:1960": " sarve mahīruhā yadvadavikalpāṃ vasuṃdharām /",
    "T06bsa073_u:1961": " niśritya vṛddhiṃ vairūḍhiṃ vaipulyamupayānti ca // 75 //",
    "T06bsa073_u:1962": " saṃbuddhapṛthivīmevamavikalpāmaśeṣataḥ /",
    "T06bsa073_u:1963": " jagatkuśalamūlāni vṛddhimāśritya yānti hi // 76 //",
    "T06bsa073_u:1964": " (Rgv 111) udāharaṇānāṃ piṇḍārthaḥ /",
    "T06bsa073_u:1965": " na prayatnamṛte keściddṛṣṭaḥ kurvan kriyāmataḥ /",
    "T06bsa073_u:1966": " vineyasaṃśayacchittyai navadhoktaṃ nidarśanam // 77 //",
    "T06bsa073_u:1967": " sūtrasya tasya nāmnaiva dipitaṃ tatprayojanam /",
    "T06bsa073_u:1968": " yatraite nava dṛṣṭāntā vistareṇa prakāśitāḥ // 78 //",
    "T06bsa073_u:1969": " etacchratamayodārajñānālokādyalaṃkṛtāḥ /",
    "T06bsa073_u:1970": " dhīmanto 'vatarantyāśu sakalaṃ buddhagocaram // 79 //",
    "T06bsa073_u:1971": " ityartha śakravaiḍūryapratibimbādyudāhṛtiḥ /",
    "T06bsa073_u:1972": " navadhodāhṛtā tasmintatpiṇḍārtho 'vadhāryate // 80 //",
    "T06bsa073_u:1973": " darśanādeśanā vyāptirvikṛtirjñānaniḥsṛtiḥ /",
    "T06bsa073_u:1974": " manovākkāyaguhyāni prāptiśca karuṇātmanām // 81 //",
    "T06bsa073_u:1975": " sarvābhogaparispandapraśāntā nirvikalpikāḥ /",
    "T06bsa073_u:1976": " dhiyo vimalavaiḍūryaśakrabimbodayādivat // 82 //",
    "T06bsa073_u:1977": " pratijñābhogaśāntatvaṃ heturdhīnirvikalpatā /",
    "T06bsa073_u:1978": " dṛṣṭāntaḥ śakrabimbādiḥ prakṛtārthasusiddhaye // 83 //",
    "T06bsa073_u:1979": " ayaṃ ca prakṛto 'trārtho navadhā darśanādikam /",
    "T06bsa073_u:1980": " janmāntardhimṛte śāsturanābhogāt pravartate // 84 //",
    "T06bsa073_u:1981": " (Rgv 112) etamevārthamadhikṛtyodāharaṇasaṃgrahe catvāraḥ ślokāḥ /",
    "T06bsa073_u:1982": " yaḥ śakravaddundubhivat payodavad brahmārkacintāmaṇirājaratnavat /",
    "T06bsa073_u:1983": " pratiśrutivyomamahīvadā bhavāt parārthakṛdyatnamṛte sa yogavit // 85 //",
    "T06bsa073_u:1984": " surendraratnapratibhāsadarśanaḥ sudaiśiko dundubhivad vibho rutam /",
    "T06bsa073_u:1985": " vibhurmahājñānakṛpābhramaṇḍalaḥ spharatyanantaṃ jagadā bhavāgrataḥ // 86 //",
    "T06bsa073_u:1986": " anāsravādbrahmavadacyutaḥ padādanekadhā darśanameti nirmitaiḥ /",
    "T06bsa073_u:1987": " sadārkavajjñānaviniḥsṛtadyutirviśuddhacintāmaṇiratnamānasaḥ // 87 //",
    "T06bsa073_u:1988": " pratirava iva ghoṣo 'nakṣarokto jinānāṃ",
    "T06bsa073_u:1989": " gaganamiva śarīraṃ vyāpyarūpi dhruvaṃ ca /",
    "T06bsa073_u:1990": " kṣitiriva nikhilānāṃ śukladharmauṣadhīnāṃ",
    "T06bsa073_u:1991": " jagata iha samantādāspa daṃ buddhabhūmiḥ // 88 //",
    "T06bsa073_u:1992": " kathaṃ punaranenodāharaṇanirdeśena satatamanutpannā aniruddhāśca buddhā bhagavanta",
    "T06bsa073_u:1993": " utpadyamānā nirudhyamānāśca saṃdṛśyante sarvajagati caiṣāmanābhogena buddhakāryāpratipraśrabdhieriti paridīpitam /",
    "T06bsa073_u:1994": " śubhaṃ vaiḍūryavaccitte buddhadarśanahetukam /",
    "T06bsa073_u:1995": " tadviśuddhirasaṃhāryaśraddhendriyavirūḍhitā // 89 //",
    "T06bsa073_u:1996": " (Rgv 113) śubhodayavyayāddhuddhaṃpratibimbodayavyayaḥ /",
    "T06bsa073_u:1997": " munirnodeti na vyeti śakravaddharmakāyataḥ // 90 //",
    "T06bsa073_u:1998": " ayatnāt kṛtyamityevaṃ darśanādi pravartate /",
    "T06bsa073_u:1999": " dharmakāyādanutpādānirodhādā bhavasthiteḥ // 91 //",
    "T06bsa073_u:2000": " ayameṣāṃ samāsārtha aupamyānāṃ kramaḥ punaḥ /",
    "T06bsa073_u:2001": " pūrvakasyottareṇokto vaidharmyaparihārataḥ // 92 //",
    "T06bsa073_u:2002": " buddhatvaṃ pratibimbābhaṃ tadvanna ca na ghoṣavat /",
    "T06bsa073_u:2003": " devadundubhivat tadvanna ca no sarvathārthakṛt // 93 //",
    "T06bsa073_u:2004": " mahāmeghopamaṃ tadvanna ca no sārthabījavat /",
    "T06bsa073_u:2005": " mahābrahmopamaṃ tadvanna ca nātyantapācakam // 94 //",
    "T06bsa073_u:2006": " sūryamaṇḍalavat tadvanna nātyanta tamo 'paham /",
    "T06bsa073_u:2007": " cintāmaṇinibhaṃ tadvanna ca no durlabhodayam // 95 //",
    "T06bsa073_u:2008": " pratiśrutkopamaṃ tadvanna ca pratyayasaṃbhavam /",
    "T06bsa073_u:2009": " ākāśasadṛśaṃ tadvanna ca śuklāspadaṃ ca tat // 96 //",
    "T06bsa073_u:2010": " pṛthivīmaṇḍalaprakhyaṃ tatpratiṣṭhāśrayatvataḥ /",
    "T06bsa073_u:2011": " laukyalokottarāśeṣajagatkuśalasaṃpadam // 97 //",
    "T06bsa073_u:2012": " (Rgv 114) buddhānāṃ bodhimāgamya lokottarapathodayāt /",
    "T06bsa073_u:2013": " śuklakarmapathadhyānāpramāṇārūpyasaṃbhava iti // 98 //",
    "T06bsa073_u:2014": " iti ratnagotravibhāge mahāyānottaratantraśāstre tathāgatakṛtyakriyādhikāraścaturthaḥ paricchedaḥ ślokārthasaṃgrahavyākhyānataḥ samāptaḥ // 4",
    "T06bsa073_u:2015": " (Rgv 115)",
    "T06bsa073_u:2016": " 5. paṃcamaḥ paricchedaḥ",
    "T06bsa073_u:2017": " ataḥ parameṣveva yathāparikīrtiteṣu sthāneṣvadhimuktānāmadhimuktyanuśaṃse ṣaṭ ślokāḥ",
    "T06bsa073_u:2018": " buddhadhāturbuddhabodhirbuddhadharmā buddhakṛtyam /",
    "T06bsa073_u:2019": " gocaro 'yaṃ nāyakānāṃ śuddhasattvairapyacintyaḥ // 1 //",
    "T06bsa073_u:2020": " iha jinaviṣaye 'dhimuktabuddhirguṇagaṇabhājanatāmupaiti dhīmān /",
    "T06bsa073_u:2021": " abhibhavati sa sarvasattvapuṇyaprasavamacintyaguṇābhilāṣayogāt // 2 //",
    "T06bsa073_u:2022": " yo dadyānmaṇisaṃskṛtāni kanakakṣetrāṇi bodhyarthiko",
    "T06bsa073_u:2023": " buddhakṣetrarajaḥsamānyaharaho dharmeśvarebhyaḥ sadā /",
    "T06bsa073_u:2024": " yaścānyaḥ śṛṇuyāditaḥ padamapi śrutvādhimucyedayaṃ",
    "T06bsa073_u:2025": " tasmāddānamayācchuṃbhādbahutaraṃ puṇyaṃ samāsādayet // 3 //",
    "T06bsa073_u:2026": " yaḥ śīlaṃ tanuvāṅmanobhiramalaṃ rakṣedanābhogavad",
    "T06bsa073_u:2027": " dhīmān bodhimanuttarāmabhilaṣan kalpānanekānapi /",
    "T06bsa073_u:2028": " yaścānyaḥ śṛṇuyāditaḥ padamapi śrutvādhimucyedayaṃ",
    "T06bsa073_u:2029": " tasmācchīlamayācchubhādbahutaraṃ puṇyaṃ samāsādayet // 4 //",
    "T06bsa073_u:2030": " dhyāyeddhyānamapīha yastribhuvanakleśāgninirvāpakaṃ",
    "T06bsa073_u:2031": " divyabrahma vihārapāramigataḥ saṃbodhyupāyācyutaḥ /",
    "T06bsa073_u:2032": " yaścānyaḥ śrṛṇuyāditaḥ padamapi śrutvādhimucyedayaṃ",
    "T06bsa073_u:2033": " tasmāddhyānamayācchubhādbahutaraṃ puṇyaṃ samāsādayet // 5 //",
    "T06bsa073_u:2034": " (Rgv 116) dānaṃ bhogānāvahatyevaḥ yasmācchīlaṃ svargaṃ bhāvanā kleśahānim /",
    "T06bsa073_u:2035": " prajñā kleśajñeyasarvaprahāṇaṃ sātaḥ śreṣṭhā heturasyāḥ śravo 'yam // 6 //",
    "T06bsa073_u:2036": " eṣā ślokānāṃ piṇḍārtho navabhiḥ ślokairveditavyaḥ /",
    "T06bsa073_u:2037": " āśraye tatparāvṛttau tadguṇeṣvarthasādhane /",
    "T06bsa073_u:2038": " caturvidhe jinajñānaviṣaye 'smin yathodite // 7 //",
    "T06bsa073_u:2039": " dhimānastitvaśaktatvaguṇavattvā dhimuktitaḥ /",
    "T06bsa073_u:2040": " tathāgatapadaprāptibhavyatāmāśu gacchati // 8 //",
    "T06bsa073_u:2041": " astyasau viṣayo 'cintyaḥ śakyaḥ prāptuṃ sa mādṛśaiḥ /",
    "T06bsa073_u:2042": " prāpta evaṃguṇaścāsāviti śraddhādhimuktitaḥ // 9 //",
    "T06bsa073_u:2043": " chandavīryasmṛtidhyānaprajñādiguṇabhājanam /",
    "T06bsa073_u:2044": " bodhicittaṃ bhavatyasya satataṃ pratyapasthitam // 10 //",
    "T06bsa073_u:2045": " taccittapratyupasthānādavivartyo jinātmajaḥ /",
    "T06bsa073_u:2046": " puṇyapāramitāpūripariśuddhiṃ nigacchati // 11 //",
    "T06bsa073_u:2047": " puṇyaṃ pāramitāḥ pañca tredhā tadavikalpanāt /",
    "T06bsa073_u:2048": " tatpūriḥ pariśuddhistu tad vipakṣaprahāṇataḥ // 12 //",
    "T06bsa073_u:2049": " dānaṃ dānamayaṃ puṇyaṃ śīlaṃ śīlamayaṃ smṛtam /",
    "T06bsa073_u:2050": " dve bhāvanāmayaṃ kṣāntidhyāne vīryaṃ tu sarvagam // 13 //",
    "T06bsa073_u:2051": " (Rgv 117) trimaṇḍalavikalpo yastajjñeyāvaraṇaṃ matam /",
    "T06bsa073_u:2052": " mātsaryādivipakṣo yastat kleśāvaraṇaṃ matam // 14 //",
    "T06bsa073_u:2053": " etatprahāṇahetuśca nānyaḥ prajñāmṛte tataḥ /",
    "T06bsa073_u:2054": " śreṣṭhā prajñā śrutaṃ cāsya mūlaṃ tasmācchrutaṃ param // 15 //",
    "T06bsa073_u:2055": " itīdamāptāgamayuktisaṃśrayādudāhṛtaṃ kevalamātmaśuddhaye /",
    "T06bsa073_u:2056": " dhiyādhimuktyā kuśalopasaṃpadā samanvitā ye tadanugrahāya ca // 16 //",
    "T06bsa073_u:2057": " pradīpavidyunmaṇicandrabhāskarān pratītya paśyanti yathā sacakṣuṣaḥ /",
    "T06bsa073_u:2058": " mahārthadharmapratibhāprabhākaraṃ muniṃ pratītyedamudāhṛtaṃ tathā // 17 //",
    "T06bsa073_u:2059": " yadarthavaddharmapadopasaṃhitaṃ tridhātusaṃkleśani barhaṇa vacaḥ /",
    "T06bsa073_u:2060": " bhavecca yacchāntyanuśaṃsadarśakaṃ taduktamārṣaṃ viparītamanyathā // 18 //",
    "T06bsa073_u:2061": " yatsyādavikṣiptamanobhiruktaṃ śāstāramekaṃ jinamuddiśadbhiḥ /",
    "T06bsa073_u:2062": " (Rgv 118) mokṣāptisaṃbhārapathānukūlaṃ mūrdhnā tadapyārṣamiva pratīcchet // 19 //",
    "T06bsa073_u:2063": " yasmānneha jināt supaṇḍitatamo loke 'sti kaścitkvacit",
    "T06bsa073_u:2064": " sarvajñaḥ sakalaṃ sa veda vidhivattattvaṃ paraṃ nāparaḥ /",
    "T06bsa073_u:2065": " tasmādyatsvayameva nītamṛṣiṇā sūtraṃ vicālyaṃ na tat",
    "T06bsa073_u:2066": " saddharmapratibādhanaṃ hi tadapi syānnīti bhedānmuneḥ // 20 //",
    "T06bsa073_u:2067": " āryāṃścāpavadanti tannigaditaṃ dharmaṃ ca garhanti yat",
    "T06bsa073_u:2068": " sarvaḥ so 'bhiniveśadarśanakṛtaḥ kleśo vimūḍhātmanām /",
    "T06bsa073_u:2069": " tasmānnābhiniveśadṛṣṭimaline tasminniveśyā matiḥ",
    "T06bsa073_u:2070": " śuddhaṃ vastramupaiti raṅgavikṛtiṃ na snehapaṅkāṅkitam // 21 //",
    "T06bsa073_u:2071": " dhīmāndyādadhimuktiśuklavirahān mithyābhimānāśrayāt",
    "T06bsa073_u:2072": " saddharmavyasanāvṛtātmakatayā neyārthatattvagrahāt /",
    "T06bsa073_u:2073": " lobhagredhatayā ca darśanavaśāddharmadvipāṃ sevanād",
    "T06bsa073_u:2074": " ārāddharmabhṛtāṃ ca hīnarucayo dharmān kṣipantyarhatām // 22 //",
    "T06bsa073_u:2075": " nāgnernograviṣādaherna vadhakānnaivāśanibhyastathā",
    "T06bsa073_u:2076": " bhetavyaṃ viduṣāmatīva tu yathā gambhīradharmakṣateḥ /",
    "T06bsa073_u:2077": " kuryurjīvitaviprayogamanalavyālārivajrāgnayas",
    "T06bsa073_u:2078": " taddhetorna punarvrajedatibhayāmāvīcikānāṃ gatim // 23 //",
    "T06bsa073_u:2079": " (Rgv 119) yo 'bhīkṣṇaṃ pratisevya pāpasuhṛdaḥ syādvuddhaduṣṭāśayo",
    "T06bsa073_u:2080": " mātāpitrarihadvadhācaraṇakṛt saṃghāgrabhettā naraḥ /",
    "T06bsa073_u:2081": " syāttasyāpi tato vimuktiraciraṃ dharmārthanidhyānato",
    "T06bsa073_u:2082": " dharme yasya tu mānasaṃ pratihataṃ tasmai vimuktiḥ kutaḥ // 24 //",
    "T06bsa073_u:2083": " ratnāni vyavadānadhātumamalāṃ bodhiṃ guṇān karma ca",
    "T06bsa073_u:2084": " vyākṛtyārthapadāni sapta vidhivadyat puṇyamāptaṃ mayā /",
    "T06bsa073_u:2085": " teneyaṃ janatāmitāyuṣamṛṣiṃ paśyedanantadyutiṃ",
    "T06bsa073_u:2086": " dṛṣṭvā cāmaladharmacakṣurudayādbodhiṃ parāmāpnuyāt // 25 //",
    "T06bsa073_u:2087": " eṣāmapi daśānāṃ ślokānāṃ piṇḍārthastribhiḥ ślokairveditavyaḥ /",
    "T06bsa073_u:2088": " yataśca yannimittaṃ ca yathā ca yadudāhṛtam /",
    "T06bsa073_u:2089": " yanniṣyandaphalaṃ ślokaiścaturbhiḥ paridīpitam // 26 //",
    "T06bsa073_u:2090": " ātmasaṃrakṣaṇopāyo dvābhyāmekena ca kṣateḥ /",
    "T06bsa073_u:2091": " hetuḥ phalamatha dvābhyāṃ ślokābhyāṃ paridīpitam // 27 //",
    "T06bsa073_u:2092": " saṃsāramaṇḍalakṣāntirbodhiprāptiḥ samāsataḥ /",
    "T06bsa073_u:2093": " dvidhā dharmārthavādasya phalamantena darśitam // 28 //",
    "T06bsa073_u:2094": " iti ratnagotravibhāge mahāyānottaratantraśāstre 'nuśaṃsādhikāro nāma pañcamaḥ paricchedaḥ ślokārthasaṃgrahavyākhyānataḥ samāptaḥ // 5 //"
}