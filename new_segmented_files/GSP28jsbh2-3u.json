{
    "GSP28jsbh2-3u:0": " (B1) atha tṛtīyaḥ pādaḥ /",
    "GSP28jsbh2-3u:1": " (1 adhikaraṇam / ) (a.2 pā.3 adhi.1)",
    "GSP28jsbh2-3u:2": " guṇas tu kratusaṃyogāt karmāntaraṃ prayojayet saṃyogasyāśeṣabhūtvāt / Jaim_2,3.1 /",
    "GSP28jsbh2-3u:3": " jyotiṣṭome “yadi rathantarasāmā somaḥ syādaindravāyavāgrāngrahāngṛhṇīyāt,",
    "GSP28jsbh2-3u:4": " yadi bṛhatsāmā śukrāgrāni“ti śrutam /",
    "GSP28jsbh2-3u:5": " tatra yadiśabdopāttasya nimittatvasya na tāvadrathantare bṛhati vānvayaḥ;",
    "GSP28jsbh2-3u:6": " tasya viśeṣaṇatvena vṛttyanarhatvāt /",
    "GSP28jsbh2-3u:7": " nāpyanyapadārthe;",
    "GSP28jsbh2-3u:8": " tasya kādācitkatvābhāvāt /",
    "GSP28jsbh2-3u:9": " nāpi viśiṣṭe jyotiṣṭome;",
    "GSP28jsbh2-3u:10": " sāmāntarāṇāmapi niyatatvena bṛhadrathantarayoranyayogavyāvṛttyā viseṣaṇatvāsaṃbhavāt,",
    "GSP28jsbh2-3u:11": " jyotiṣṭomatvāvacchedenāyogasyāpi vyāvartayitumaśakyatvācca /",
    "GSP28jsbh2-3u:12": " ataḥ samāsārthasya kevalarathantarasāmakatvasya prakṛte karmaṇi grahāgratānimittatvena niveśāyogādubhayaviśiṣṭakarmāntarameva vidhīyate,",
    "GSP28jsbh2-3u:13": " yadiśabdastvavivakṣitārtha iti prāpte ---------- bṛhadrathantarayorjyotiṣṭome pākṣikatvātsvāyogavyāvṛttyā parasparāyogavyāvṛttyā vā viśeṣaṇatvopapattiḥ",
    "GSP28jsbh2-3u:14": " naca jyotiṣṭomatvāvacchedena tadabhāvaḥ;",
    "GSP28jsbh2-3u:15": " svāvāntarakāryapṛṣṭhastotratvāvacchedena tadupapatteḥ,",
    "GSP28jsbh2-3u:16": " anyathā tavāpi sākṣādyāge prokṣaṇāvaghātādau tadasaṃbhavāvaśyambhāvāt /",
    "GSP28jsbh2-3u:17": " ato yuktaiva rathantaraviśiṣṭasya kratornimittatā /",
    "GSP28jsbh2-3u:18": " vastutastu --------- na kratornimittāntarbhāvaḥ;",
    "GSP28jsbh2-3u:19": " prayojanābhāvāt,",
    "GSP28jsbh2-3u:20": " prakaraṇāvagatakratvaṅgatvabalenānyapadārthasaṃbandhasyānuvādatvāt,",
    "GSP28jsbh2-3u:21": " anyathā jyotiṣṭomarūpānyapadārthasya vikṛtāvabhāvena śukrāgratāderanāpatteḥ /",
    "GSP28jsbh2-3u:22": " ato lakṣaṇayāpi rathantarameva nimittam,",
    "GSP28jsbh2-3u:23": " naimittiko 'gratāviśeṣaḥ prakṛtāpūrvasādhanībhūtagrahoddeśena vidhīyate /",
    "GSP28jsbh2-3u:24": " na ca pāṭhādevaindravāyavāgratvaniyamasya prāptestadvidhivaiyarthyam;",
    "GSP28jsbh2-3u:25": " tataḥ pūrvameva naimittikatayā vidhānāt /",
    "GSP28jsbh2-3u:26": " tatprayojanaṃ ca nimittābhāve prakṛtau vikṛtau ca lopaḥ /",
    "GSP28jsbh2-3u:27": " yadyapi ca sarvatra nimittasya sattve naimittikāvaśyakatvamātraṃ prameyam;",
    "GSP28jsbh2-3u:28": " tathāpi tasyātra pāṭhādeva siddhestadabhāve tadabhāva eva prameyaṃ bodhyam /",
    "GSP28jsbh2-3u:29": " tasmānna karmāntaravidhiḥ // 1 // 31 //",
    "GSP28jsbh2-3u:30": " iti dvitīye rathantarasāmādhikaraṇam //",
    "GSP28jsbh2-3u:31": " (B2) (bhāṣyodāhṛtajagatsāmāntavākyānudāharaṇe nimittanirdeśena viṣayavākyasaṃgrahaḥ)",
    "GSP28jsbh2-3u:32": " atrabhāṣye ----- “yadi rathantarasāmetyādi yadi jagatsāmā āgrayaṇāgrāngṛhṇātī” tyantamudāhṛtam /",
    "GSP28jsbh2-3u:33": " tatra jagatsāmavākye kṛtsnakratusaṃyogahetukaprakṛtāniveśahetoḥ pūrvapakṣasādhakatayā",
    "GSP28jsbh2-3u:34": " sūtre upāttasyāsaṃbhavāt jagacchabdārthābhāvenaiva prakṛtakarmaṇyaniveśasya daśamesādhayitavyatvāt",
    "GSP28jsbh2-3u:35": " siddhāntāsaṃbhavena vyarthastadupanyāsa ityabhipretya prastutavicāropayogitayā ādyaṃ",
    "GSP28jsbh2-3u:36": " vākyadvayamevodāharati ------- jyotiṣṭoma iti //",
    "GSP28jsbh2-3u:37": " (viṣayavākyārthaḥ prāsaṅgikī pūrvapādasaṃgatiḥ adhyāyasaṃgatiśca)",
    "GSP28jsbh2-3u:38": " yeṣu dārupātreṣu tattaddevatābhedena somaraso gṛhyate te grahāḥ aindravāyavamaitrāvaruṇāśvinādyāḥ prātassavane gṛhyante /",
    "GSP28jsbh2-3u:39": " tatra rathantarasāmatvapakṣe aindravāyavamāditaḥ kṛtvā te grahā grāhyāḥ /",
    "GSP28jsbh2-3u:40": " bṛhatsāmatvapakṣe śukramāditaḥ kṛtvā te grahā grāhyāityudāhṛtavacanārthaḥ /",
    "GSP28jsbh2-3u:41": " pūrvapāde pakṣadvaye 'pi niścitavidheyatvasya guṇasya kva pūrvatrāsaṃbhavāt bhedakatvaṃ",
    "GSP28jsbh2-3u:42": " kva vā phale vidhānena vyavasthārthatvena vā pūrvatra saṃbhavādabhedakatvamiti nirṇīte",
    "GSP28jsbh2-3u:43": " adhunā sandigdhavidheyatvasya guṇasya kva vidheyatvāt bhedakatvaṃ kva vā tadabhāvādabhedakatvamiti",
    "GSP28jsbh2-3u:44": " nirṇayārthaṃ cintāntarārambha iti prāsaṅgikīmathavāvasararūpāṃ vā pādasaṅgatiṃ bhedābhedanirūpaṇādadhyāyasaṅgatiñca",
    "GSP28jsbh2-3u:45": " pādāntaratvādanantarasaṅgatyabhāve 'pyakṣatiñca spaṣṭatvādapradarśya pūrvapakṣamevāha ------- tatreti //",
    "GSP28jsbh2-3u:46": " (yadiśabdasya nimittaparatvanirāsaḥ)",
    "GSP28jsbh2-3u:47": " yadyapi yadi rājanyaṃ vaiśyaṃ vā yājayedityādau yadiśabdo nimittaparatayā dṛṣṭaḥ;",
    "GSP28jsbh2-3u:48": " tathāpīha viśeṣaṇasya viśeṣyasya viśiṣṭasya vā nimittatvāsaṃbhavānna tatpratipādakatayā",
    "GSP28jsbh2-3u:49": " naimittiko 'gratāguṇaḥ kratvaṅgatayā vidhātuṃ śakyata iti pūrvapakṣopapādakatayopapādayati",
    "GSP28jsbh2-3u:50": " ------- yadiśabdopāttasyeti //",
    "GSP28jsbh2-3u:51": " vṛttyanarhatvāditi //",
    "GSP28jsbh2-3u:52": " bahuvrīhyantapade prathamopanipatitasya rathantarādiśabdasyānyapadārthopasarjanībhūtasvārthapratipādakatvena",
    "GSP28jsbh2-3u:53": " tasmin padāntaropāttanimittatvānvaye rathantarapadasya sāpekṣatayā saviśeṣaṇānāṃ",
    "GSP28jsbh2-3u:54": " vṛttiniṣedhāt vṛttyanarhatvāpatteḥ kevalarathantaramātrasya nimittatve agnāvapi vidyamānasya",
    "GSP28jsbh2-3u:55": " nimittatvāpatteścāyuktaṃ rathantararūpaviśeṣaṇasya nimittatvamityarthaḥ /",
    "GSP28jsbh2-3u:56": " kādācitkatvābhāvāditi //",
    "GSP28jsbh2-3u:57": " anyapadārthaḥ somadravyaṃ,",
    "GSP28jsbh2-3u:58": " tatsādhyo yāgo vā /",
    "GSP28jsbh2-3u:59": " ubhayathāpi kādācitkatvābhāvāt bahuvrīhyantapadavaiyarthyāpatteraindravāyavāgratvaśukrāgratvayorvikalpāpatteśca na tatrāpi tadanvaya ityarthaḥ",
    "GSP28jsbh2-3u:60": " (ayogavyāvṛttyānyayogavyāvṛttyā vā krato rathantaraviśeṣaṇatvāsaṃbhavāt viśiṣṭanimittatvapakṣena rathantaranimittatvam)",
    "GSP28jsbh2-3u:61": " nāpi viśiṣṭa iti //",
    "GSP28jsbh2-3u:62": " viśiṣṭe tadanvayapakṣe 'pi kimanyapadārtho viśeṣaṇaṃ viśeṣyaṃ vā /",
    "GSP28jsbh2-3u:63": " nādyaḥ; 'saptamīviśeṣaṇe bahuvrīhā'viti sūtreṇa rathantaraśabdasya pūrvanipātena viśeṣaṇatvapratīterviśeṣyatvāyogena vyutpattibhaṅgāpatteḥ /",
    "GSP28jsbh2-3u:64": " naca ----- vigrahavelāyāmanyapadārthasya kratoḥ ṣaṣṭhyantatvena viśeṣaṇatvasya rathantarasya prathamāntatvena viśeṣyatvasya ca pratītervaiśiṣṭyasaṃbhava iti ------ vācyam;",
    "GSP28jsbh2-3u:65": " vigrahavākyasyāvaidikatayā tadupāttaviśeṣaṇaviśeṣyabhāvena nimittatvānvayānupapatteḥ,",
    "GSP28jsbh2-3u:66": " grahāgratānimittabhūte rathantare prakaraṇādeva kratumattvasiddheḥ svāyogavyāvṛttyā kratorviśeṣaṇatvasya vaiyarthyācca,",
    "GSP28jsbh2-3u:67": " kratvantarayogavyāvṛttyā viśeṣaṇatvasyopadeśena tadvyāvṛtteḥ pramāṇābhāvādeva siddhatvena vaiyarthyācca /",
    "GSP28jsbh2-3u:68": " atideśena tadvyāvṛttestavāpyaniṣṭatvācceti kratorviśeṣaṇatvapakṣamayuktaṃ matvā saṃbhavaduktikaṃ dvitīyaṃ pakṣaṃ nirasyati ------ jyotiṣṭoma iti //",
    "GSP28jsbh2-3u:69": " (rathantaramātrasādhanatvavidhāne vākyāpatteḥ viṣamaśiṣṭavikalpāyogena tadanaṅgīkāreṇāpi nimittatvānupapatteśca karmabhedasyaiva mukhyatvam)",
    "GSP28jsbh2-3u:70": " gāyatryādīnāṃ sāmāntarāṇāmapi stotrāntarasaṃbandhitayā jyotiṣṭome viśiṣya vihitatvena tadvyāvṛttyā rathantarāderviśeṣaṇatvānupapattirityarthaḥ",
    "GSP28jsbh2-3u:71": " jyotiṣṭomatvāvacchedeneti //",
    "GSP28jsbh2-3u:72": " śaṅkhaḥ pāṇḍura evetyādau pāṇḍuratvāderviśeṣyatāvacchedakāvacchedena svāyogavyāvṛttyā viśeṣaṇatvasya dṛṣṭatve 'pi prakṛte tadasaṃbhavaḥ;",
    "GSP28jsbh2-3u:73": " nahi gāyatryādisāmāntarakāryāvacchinne kratau śakyo rathantarāyogo vyāvartayitumityarthaḥ /",
    "GSP28jsbh2-3u:74": " ato rathantaramevāsya sāmeti samāsārthāvagamāt tasyaca prakaraṇenāprāptatvena nimittatvānupapattervidheyatvāvagamāt",
    "GSP28jsbh2-3u:75": " prakṛte jyotiṣṭome kevalarathantarasāmatvasya vidhāne aindravāyavāgratāderapi vidhāne",
    "GSP28jsbh2-3u:76": " vākyabhedāpatteḥ tadaṅgīkāreṇāpi tadvidhāne kevalarathantarasāmakatvasya jyotiṣṭome",
    "GSP28jsbh2-3u:77": " sākṣādananvayitvena stotrasādhanamantradvārā niveśasya vācyatve teṣu sāmāntarasya",
    "GSP28jsbh2-3u:78": " viśiṣyāmnānasiddhatvena viṣamaśiṣṭavikalpāyogādaniviśamānarathantaramātrasāmatvaguṇasya",
    "GSP28jsbh2-3u:79": " bhedakatvādubhayaviśiṣṭakarmāntaravidhirevāyam /",
    "GSP28jsbh2-3u:80": " tatracāvyaktatvāt jyotiṣṭomātideśaprāptasarvastotreṣu rathantarasāmno niveśastatraiva cāvāntaraprakaraṇādagratāviśeṣo 'ṅgamityabhipretya pūrvapakṣamupasaṃharati ----- ata iti //",
    "GSP28jsbh2-3u:81": " (yadiśabdasyāvivakṣitatvena vidhyupapattinirūpaṇam)",
    "GSP28jsbh2-3u:82": " vidhāyakasya syādityāderyadiśabdopahatavidhiśaktitvātkarmāntaravidhāyakatvānupapatt iṃ pariharati ------ yadiśabdastviti //",
    "GSP28jsbh2-3u:83": " yadiśabdasya prāptidyotakamātratvena pramāṇāntareṇa prāptyayoge “yadāgneya” ityādiṣvivāvivakṣitārthatvamityarthaḥ /",
    "GSP28jsbh2-3u:84": " yānitu“yadiśabdaparityāgo rucyadhyāhārakalpanā /",
    "GSP28jsbh2-3u:85": " vyavadhānena saṃbandho hetuhetumatośca liṅ“ityādinā vārtike yadiśabdānvayāya prakārāntarāṇi darśitāni,",
    "GSP28jsbh2-3u:86": " tadupapādanaṃ kaustubhe draṣṭavyam //",
    "GSP28jsbh2-3u:87": " (pūrvapakṣiṇāpi avāntarakāryadvāraiva viśeṣaṇatvaṃ vaktavyamityādinirūpaṇam)",
    "GSP28jsbh2-3u:88": " yadiśabdopāttanimittatvasya rathantaraviśiṣṭakraturūpaviśeṣyānvaye 'pi ekārthībhāvalakṣaṇasāmarthyāvighātena",
    "GSP28jsbh2-3u:89": " samāsopapattestatraca gāyatryādisāmāntarakāryāvacchinne kratau rathantarāyogasya",
    "GSP28jsbh2-3u:90": " prāptyā tadvyāvṛttisiddheḥ saṃbhavatyeva rathantarasya viśeṣaṇatvam /",
    "GSP28jsbh2-3u:91": " ato nāniviśamānatetyabhipretya siddhāntamāha ------ bṛhadrathantarayoriti //",
    "GSP28jsbh2-3u:92": " ekapṛṣṭhastotrarūpāvāntarakāryadvārā kratau dvayorapi yogaprāptau parasparavyāvṛttyā vā viśeṣaṇatvamityarthaḥ /",
    "GSP28jsbh2-3u:93": " svāvāntareti //",
    "GSP28jsbh2-3u:94": " svāvāntarakāryadvārā sarveṇāpi viśeṣaṇena viśeṣyamavacchettavyam /",
    "GSP28jsbh2-3u:95": " astica bṛhadrathantarayoḥ pṛṣṭharūpāvāntarakārye vyāpyavṛttiteti taddvārā sā kratāvapyavacchedakāvacchedena vyāhataivetyarthaḥ /",
    "GSP28jsbh2-3u:96": " vipakṣe bādhakamāha ----- anyatheti //",
    "GSP28jsbh2-3u:97": " karmāntaratvavādino 'pi rathantarasāmatvāyogasya prokṣaṇādau sarvathā vidyamānasya vyāvṛttyasiddherviśeṣaṇatvānupapattistulyetyarthaḥ /",
    "GSP28jsbh2-3u:98": " yadyapyatideśaprāptasāmāntaravyāvṛttyā pūrvapakṣe tasya viśeṣaṇatvaṃ nāyogavyāvṛttyā;",
    "GSP28jsbh2-3u:99": " tathāpi sākṣāt kratau sāmāntarayogasyāsaṃbhavāt tadvyāvṛttyā rathantarasāmatvasya viśeṣaṇatvamanupapannameva /",
    "GSP28jsbh2-3u:100": " ataḥ stotrarūpāvāntarakāryadvāraiva sāmāntaravattvasya kratau prāptyā taddvāraiva rathantarasāmatvaviśeṣaṇena vyāvṛttiḥ kartavyā /",
    "GSP28jsbh2-3u:101": " sāca mamāpi tulyeti sākṣādyāga ityanena sūcitam //",
    "GSP28jsbh2-3u:102": " (vikṛtau viśeṣyābhāvenaindravāyavāgratānāpattyā rathantarasāmamātranimittatvopapādanam) anyatheti //",
    "GSP28jsbh2-3u:103": " jyotiṣṭome nimitte tadapūrvasādhanībhūtagrahaṇāṅgatvenāgratāvidhāne 'pi satyapi vikṛtāvaṅgitāvacchedakarūpākrāntatve",
    "GSP28jsbh2-3u:104": " codakarahitāyāṃ taddhomasyeva nimittarahitatvāt tadagratāprāptyanāpattirityarthaḥ //",
    "GSP28jsbh2-3u:105": " (viśeṣaṇānvayasyaiva nyāyasiddhatvāllakṣaṇāpi na doṣāyetyādi nirūpaṇam)",
    "GSP28jsbh2-3u:106": " lakṣaṇayāpīti //",
    "GSP28jsbh2-3u:107": " yadyapyanyapadārthopasarjane rathantare nimittatvānvayo 'vyutpannaḥ;",
    "GSP28jsbh2-3u:108": " tathāpi śābdabodhe viśiṣṭa evānvitasyāpi nimittatvasya viśeṣye viśiṣṭe vā kādācitkatvābhāvena",
    "GSP28jsbh2-3u:109": " bādhe sati vidhiniṣedhau viśeṣaṇe saṃkrāmato viśeṣye bādha iti nyāyena śikhī dhvasta",
    "GSP28jsbh2-3u:110": " ityādivat viśeṣaṇe saṃkrāntyupapattirūpaṃ yuktyantaraṃ yathānuktasamuccayārthakādinā sūcitam,",
    "GSP28jsbh2-3u:111": " tathā yadiśabdasyāvivakṣitārthatvākalpanāpekṣayā lakṣaṇayā aduṣṭatvamapi sūcitam /",
    "GSP28jsbh2-3u:112": " naca prakaraṇalabhyānyapadārthānuvāde prayojanābhāvaḥ,",
    "GSP28jsbh2-3u:113": " vairūpasāmetyādau vairūpādīnāṃ bahuvrīhyantanirdeśasādṛśyena pṛṣṭhastotra eva niveśarūpaprayojanasya daśame vakṣyamāṇatvāt /",
    "GSP28jsbh2-3u:114": " ato rathantarameva nimittam /",
    "GSP28jsbh2-3u:115": " tasyaca prakṛtāveva niveśāttatraivāgratāviśeṣo naimittiko vidhīyata ityāha ------- naimittikantviti //",
    "GSP28jsbh2-3u:116": " (bṛhadvirodhino rathantarasya rathantaravirodhino bṛhataśca nimittatvam)",
    "GSP28jsbh2-3u:117": " prakṛtau vikṛtau ceti //",
    "GSP28jsbh2-3u:118": " rathantaramātrasya nimittatve 'pi apravṛttapravartakatvāt vidherasmin sati kuryāditi",
    "GSP28jsbh2-3u:119": " kādācitkyāḥ kartavyatāyā vidhyarthatvāt kādācitkenaiva nimittenānvayāt yadiśabdopāttasya",
    "GSP28jsbh2-3u:120": " nimittatvasya kādācitkatvavyāpyatvāt kādācitkatvasyaca bṛhadrathantarayoranyonyavirodhaprayuktatvāt",
    "GSP28jsbh2-3u:121": " bṛhadvirodhino rathantarasya rathantaravirodhino bṛhataśca nimittatvaṃ jñeyam /",
    "GSP28jsbh2-3u:122": " virodhitāca kvacidvaikalpikatvāt kvacit bādhakasattvāt bhavati,",
    "GSP28jsbh2-3u:123": " yathā prakṛtau vaikalpikatvāt vikṛtāvapi yatra naikataraniyamastatrānyatarāgratāyā loponimittābhāvāt,",
    "GSP28jsbh2-3u:124": " yatratu tanniyamastatra virodhisāmāntarasattve bādhakasattvāt seti /",
    "GSP28jsbh2-3u:125": " tatra rathantarādernimittasya sattvena tattadagratāprāptāvapi yatra satrādau dvayorapi samuccayādvirodhitābhāvastatra nimittatvābhāvāt tattadagratālopa evetyarthaḥ //",
    "GSP28jsbh2-3u:126": " pāṭhādeveti //",
    "GSP28jsbh2-3u:127": " etaccaindravāyavāgratāmātraviṣayam /",
    "GSP28jsbh2-3u:128": " śukrāgratāvidhautu tasyāḥ pāṭhādinā saṃbhavatprāptikatvābhāvena nimitte naimittikāvaśyakatvaprameyasyaivāvaśyabodhyatvāditi dhyeyam /",
    "GSP28jsbh2-3u:129": " siddhāntamupasaṃharati ------ tasmāditi //",
    "GSP28jsbh2-3u:130": " (pūrvottarakalpaprayojananirūpaṇam)",
    "GSP28jsbh2-3u:131": " prayojanaṃ pūrvapakṣe jyotiṣṭomāṅgabhūtaṃ somayāgāntaraṃ bṛhanmātrasāmakaṃ rathantaramātrasāmakañca kāryam,",
    "GSP28jsbh2-3u:132": " siddhānte neti,",
    "GSP28jsbh2-3u:133": " tathā jyotiṣṭome rathantarasāmatvābhāve 'pi pāṭhaprāptaindravāyavāgrataiva pūrvapakṣe,",
    "GSP28jsbh2-3u:134": " siddhānte netica spaṣṭatvānnoktam //",
    "GSP28jsbh2-3u:135": " iti prathamaṃ grahāgratāyā jyotiṣṭomāṅgatādhikaraṇam //",
    "GSP28jsbh2-3u:136": " -------------- (B1) (2 adhikaraṇam / ) (a.2 pā.3 adhi.2)",
    "GSP28jsbh2-3u:137": " aveṣṭau yajñasaṃyogātkratupradhānamucyate / Jaim_2,3.3 /",
    "GSP28jsbh2-3u:138": " rājasūye rājakartṛke pratyekadakṣiṇāmnānādaveṣṭisaṃjñakāḥ pañceṣṭayaḥ pṛthakprayogāḥ samāmnātāḥ /",
    "GSP28jsbh2-3u:139": " tadavāntaraprakaraṇe “yadi brāhmaṇo yajeta bārhaspatyaṃ madhye nidhāyāhutimāhutiṃ hutvābhighārayet yadi rājanya aindraṃ yadi vaiśyo vaiśvadevami“ti śrutam /",
    "GSP28jsbh2-3u:140": " tatrāpi pūrvavadbrahmaṇakartṛkatvādi nimittameva;",
    "GSP28jsbh2-3u:141": " yadi śabdaśruteḥ,",
    "GSP28jsbh2-3u:142": " rājasūyasya traivarṇikakartṛkatvena brāhmaṇādeḥ prāptatvācca,",
    "GSP28jsbh2-3u:143": " rājaśabdasya prajāpālanakartari sarvalokaprasiddheḥ kṣatriyamātre draviḍaprasiddhestu mlecchadeśaprasiddhitvenāsādhakatvāt,",
    "GSP28jsbh2-3u:144": " vyākaraṇaprasiddhestanmūlakatvenāniyāmakatvācca,",
    "GSP28jsbh2-3u:145": " sarvalokaprasiddheḥ śrautayadiśabdamūlakatvācca /",
    "GSP28jsbh2-3u:146": " ato brāhmaṇādikartṛkatve nimitte madhyenidhānapūrvakapratyāhutyabhidhāraṇaviśiṣṭapañcahaviṣkaikeṣṭiprayogo rājasūyāntargato vidhīyate /",
    "GSP28jsbh2-3u:147": " pratyekaprayogāśca pañcānulomaviṣayā iti bodhyam /",
    "GSP28jsbh2-3u:148": " “etayānnādyakāmaṃ yājayedi” tyanena cobhayorapi nityanaimittikaprayogayoḥ phalārthaṃ",
    "GSP28jsbh2-3u:149": " bahiḥkratvanuṣṭhānamiti na brāhmaṇādiguṇasya bhedakatvamiti prāpte --------- “rājānamabhiṣiñcedi“ti",
    "GSP28jsbh2-3u:150": " śrutau rājoddeśenābhiṣekavidhānādabhiṣekādhikārikarājyayogātprāgeva rājaśabdasya",
    "GSP28jsbh2-3u:151": " kṣatriyavācitvapratītestasya karmaṇītyadhikṛtya “patyantapurohitādibhyo yak” iti",
    "GSP28jsbh2-3u:152": " smṛtyā purohitādigaṇapaṭhitādrājaśabdād yagādividhānenaca rājyaśabdasya rājaśabdaprasiddhipūrvakatvāvagateḥ",
    "GSP28jsbh2-3u:153": " draviḍaprayogānusāreṇa rājaśabdaḥ kṣatriyavacana eva /",
    "GSP28jsbh2-3u:154": " ataścāveṣṭau brāhmaṇādīnāṃ prāptyabhāvādvidheyatvāvagateḥ kartṛrūpād guṇādaveṣṭiprayogāntarameva pañcahaviṣkaikeṣṭirūpaṃ samastaguṇaviśiṣṭaṃ bahiḥkratu vidhīyate /",
    "GSP28jsbh2-3u:155": " tasyacoktavacanenānnādyaṃ phalam /",
    "GSP28jsbh2-3u:156": " antaḥkratu pratyekaṃ pañca prayogā eva /",
    "GSP28jsbh2-3u:157": " yadyapica pūrvapakṣasiddhāntayoḥ pañcahaviṣkaikeṣṭiprayogastulyaḥ;",
    "GSP28jsbh2-3u:158": " tathāpi brāhmaṇādiguṇasya pūrvapakṣe na bhedakatvaṃ siddhānte tu taditi viśeṣaḥ /",
    "GSP28jsbh2-3u:159": " tatprayojanaṃ ca pakṣadvayopapādanenaivoktam /",
    "GSP28jsbh2-3u:160": " nacaivaṃ rājanyavākye tasya prāptatvādvidheyatvābhāvena bhedakatvānāpattiḥ;",
    "GSP28jsbh2-3u:161": " rājanyapadasyābhiṣiktānabhiṣiktakṣatriyamātravācitvena rājasūye 'prāptasyaiva tasya vidheyatayā bhedakatvopapatteḥ /",
    "GSP28jsbh2-3u:162": " rājasūye hi rājapadasya kṣatriyamātraśaktasyāpi “rājetyetānabhiṣiktānācakṣata” iti nirūḍhalakṣaṇātātparyagrāhakālliṅgādabhiṣiktakṣatriyamātrasyaivādhikāraḥ",
    "GSP28jsbh2-3u:163": " ataḥ siddhaṃ triṣvapi vākyeṣu guṇasya prayogabhedakatvam /",
    "GSP28jsbh2-3u:164": " yadiśabdaścābhighārayediti liṅaḥ prayojyatvāparaparyāyahetumadarthakatve ākhyātadvayaikavākyatve ca tātparyagrāhakaḥ /",
    "GSP28jsbh2-3u:165": " tena madhye nidhānapūrvakapratyāhutyabhighāraṇaprayojakī bhūtairbrāhmaṇādikartṛkairyāgairiṣṭaṃ bhāvayediti vākyārtho bodhyaḥ // 2 //",
    "GSP28jsbh2-3u:166": " iti dvitīyamaveṣṭyadhikaraṇam //",
    "GSP28jsbh2-3u:167": " (B2) (āgneyādipañcāveṣṭipṛthakprayogatvam /",
    "GSP28jsbh2-3u:168": " teṣāṃ ca pratiyogividhayātrāpekṣitānāṃ nirdeśa ityupapādanam)",
    "GSP28jsbh2-3u:169": " rājasūye “āgneyamaṣṭākapālaṃ nirvapati hiraṇyaṃ dakṣiṇaindramekādaśakapālamṛṣabho",
    "GSP28jsbh2-3u:170": " vahī dakṣiṇā vaiśvadevaṃ caruṃ piśaṅgī paṣṭhauhī dakṣiṇā maitrāvaruṇīmāmikṣāṃ vaśā",
    "GSP28jsbh2-3u:171": " dakṣiṇā bārhaspatyaṃ caruṃ śitipṛṣṭho dakṣiṇā” iti vākyairaveṣṭisaṃjñakeṣṭayaḥ pañca vihitāḥ /",
    "GSP28jsbh2-3u:172": " atraikāveṣṭisaṃjñāyoge 'pi sākamedhavadutpattivākye pratyekaṃ dakṣiṇāmnānāt dakṣiṇāyāśca",
    "GSP28jsbh2-3u:173": " kartrānatyarthatvāt tadbhedena kartṛtvabhedapratītestadbhedena ca prayogabhedāvagateḥ",
    "GSP28jsbh2-3u:174": " ekaikaṃ karmāgnyanvādhānādi brāhmaṇatarpaṇāntāṅgaviśiṣṭaṃ bhedenānuṣṭheyamityekādaśe",
    "GSP28jsbh2-3u:175": " vakṣyamāṇamabhipretya vicārayiṣyamāṇavākyavidheyaprayogāntarapratiyogividheyāpekṣitāni",
    "GSP28jsbh2-3u:176": " pūrvakarmaprayogavidhāyakavākyānyādāvudāharati -------- rājasūya iti //",
    "GSP28jsbh2-3u:177": " (phalāntaraśaṅkānirāsaḥ siddhāntasādhakanirdeśaśca)",
    "GSP28jsbh2-3u:178": " phalāntaraśaṅkānivṛttyarthaṃ rājasūya ityuktam /",
    "GSP28jsbh2-3u:179": " siddhāntasādhakatayā rājakartṛka itica /",
    "GSP28jsbh2-3u:180": " prastutavicāraviṣayavākyamudāharati ------- tadavāntareti //",
    "GSP28jsbh2-3u:181": " (yadi brāhmaṇo yajeteti viṣayavākyanirdeśastadarthaśca vaiśyavākye madhye nidhanasyānuvādaśca)",
    "GSP28jsbh2-3u:182": " yadi brāhmaṇo yajeta tadā pañcānāmapyeteṣāṃ haviṣāṃ vedyāmāsādane pañcamasthāne paṭhitasya",
    "GSP28jsbh2-3u:183": " bārhaspatyasya tṛtīyasthāne madhyame āsādanaṃ kṛtvā avaśiṣṭahaviṣāṃ pratyekaṃ krameṇāhavanīye",
    "GSP28jsbh2-3u:184": " prakṣepānantaraṃ taddhaviḥsaṃskārārthopastaraṇābhighāraṇājyaśeṣeṇa juhūsthena bārhaspatyasya",
    "GSP28jsbh2-3u:185": " madhye āsāditasyābhidhāraṇaṃ kṛtvānte tasya homaḥ kartavyaḥ /",
    "GSP28jsbh2-3u:186": " evamitarayorapi jñeyamityudāharaṇavākyatrayasyārthaḥ /",
    "GSP28jsbh2-3u:187": " vaiśyavākye svata eva vaiśvadevasya tṛtīyasthāne paṭhitatvāt tenaiva madhye nidhānaprāptermadhye nidhānavidhirnityānuvāda iti viśeṣa ityuktamadhikaraṇamālāyām",
    "GSP28jsbh2-3u:188": " (kartrādīnāṃ bhāvanāprayogabhedakatvena prākaraṇikasaṅgatiḥ)",
    "GSP28jsbh2-3u:189": " tatra guṇādīnāṃ vidhyāpādanadvārā bhedakatvāt kartrādīnāṃ ca guṇānāṃ bhāvanotpattāvananvayitvena",
    "GSP28jsbh2-3u:190": " tadvidhyāpādānadvārā tadbhedakatvāyoge 'pi prayogānvayitvāt tadvidhyāpādanadvārā",
    "GSP28jsbh2-3u:191": " bhāvanāprayogabhedakatvanirūpaṇāt prākaraṇikīṃ saṅgatiṃ ca spaṣṭatvādapradarśya pūrvapakṣamevāha",
    "GSP28jsbh2-3u:192": " -------- tatrāpīti //",
    "GSP28jsbh2-3u:193": " (brāhmaṇakartṛkatve nimitte madhye nidhānaguṇavidhiriti pūrvapakṣaḥ)",
    "GSP28jsbh2-3u:194": " brāhmaṇasya kartṛtāsaṃbandhena yadiśabdopāttanimittānvayitvopapatteḥ viśiṣṭavidhigauravāprasaṅgācca tasyāmeveṣṭau tattatkartṛtve nimittatve madhye nidhānādiguṇavidhirityarthaḥ /",
    "GSP28jsbh2-3u:195": " prāptyabhāvaṃ nirasyati -------- rājasūyasyeti //",
    "GSP28jsbh2-3u:196": " nanu ------ rājasūyavākye rājaśabdaśravaṇāttatpadavācyarājatvajātimata evādhikārapratītestadrahitabrāhmaṇādestatra kathaṃ prāptirityata āha ------ rājaśabdasyeti /",
    "GSP28jsbh2-3u:197": " prajāpālanakartarīti //",
    "GSP28jsbh2-3u:198": " yathaiva kulālanāpitacorādiśabdānāṃ tattatkriyākartṛtve śaktiḥ sarvalokaprasiddhestathaiva",
    "GSP28jsbh2-3u:199": " tadaviśeṣādanyāpreritaprajāpālanakartṛtve rājapadasya śaktestadvattvena brāhmaṇādīnāmapi",
    "GSP28jsbh2-3u:200": " tatpadavācyatvena tatrādhikārāt prāptirityarthaḥ //",
    "GSP28jsbh2-3u:201": " (lāghavānugṛhītāyā api draviḍaprasiddheḥ sarvatroktaprasiddhito durbalatvāt jātiṃ vihāyāpi rājaśabdaprayogaḥ)",
    "GSP28jsbh2-3u:202": " nanu ------- sakhaṇḍopādheḥ śakyatāvacchedakatvakalpane gauravāpatterdraviḍānāmapālayatyapi",
    "GSP28jsbh2-3u:203": " kṣatriye rājaśabdaprayogāt tajjātivācitvameva lāghavādyuktamityata āha -------- kṣatriyamātra iti //",
    "GSP28jsbh2-3u:204": " draviḍānāṃ pratyantadeśavāsitvena ('pratyanto mlecchadeśaḥ syād' iti kośāt)",
    "GSP28jsbh2-3u:205": " tatprasiddhermlecchadeśaprasiddhitvena na pīluśabda iva rājaśabde 'pi śaktigrahasādhakatvam /",
    "GSP28jsbh2-3u:206": " nahi śaktigrāhakapramāṇagata eva prābalye nirṇāyake sati sandehābhāve svato 'pramāṇabhūtasya lāghavasya nirṇāyakatvaṃ yujyate /",
    "GSP28jsbh2-3u:207": " ataeva jātiṃ vihāyāpi sarveṣāṃ prayogasya nirṇāyakatvānna barhirājyādiśabdānāmiveha jātivācitvaṃ yuktamityarthaḥ //",
    "GSP28jsbh2-3u:208": " (vyākaraṇasmṛterapi sādhutvānvākhyānamātrārthatvaṃ na śaktigrāhakatvamiti kathanam)",
    "GSP28jsbh2-3u:209": " nanu -------- tasya karmetyarthe 'brāhmaṇādibhyaśce'ti sūtreṇa brāhmaṇādigaṇapaṭhitarājaśabdāt parataḥ ṣyañpratyayena,",
    "GSP28jsbh2-3u:210": " athavā -------- 'patyantapurohitādibhyo yagi'ti sūtreṇa purohitādigaṇapaṭhitatvena",
    "GSP28jsbh2-3u:211": " tasmādyakpratyayena vā rājaśabdasya brāhmaṇaśabdavat prajāpālanakārivācitvānavagamātsiddhavannirdeśena",
    "GSP28jsbh2-3u:212": " jātivācittaivādhyavasīyate /",
    "GSP28jsbh2-3u:213": " tataśca durbalaprasiddherapi prabalavyākaraṇasmṛtyupaṣṭabdhatvena prābalyopapatterjātivācitvameva yuktamityata āha -------- vyākaraṇeti //",
    "GSP28jsbh2-3u:214": " vyākaraṇasmṛtessādhutvānvākhyānamātratvena śaktigrahe pramāṇābhāvāt,",
    "GSP28jsbh2-3u:215": " tattvepivā prajāpālanakartuḥ rājño yat prajāpālanarūpaṃ karma tat rājyamityarthe",
    "GSP28jsbh2-3u:216": " rājyaśabdavyutpattāvapi rājaśabdasya prajāpālanakartṛvācitvānivāraṇāt tasyā api draviḍaprasiddhimūlakatayā",
    "GSP28jsbh2-3u:217": " niyāmakatvānupapattiḥ /",
    "GSP28jsbh2-3u:218": " nacaitāvatā rājyaśabdaśaktigrahaṇasya rājaśabdavyutpattigrahasāpekṣatvam;",
    "GSP28jsbh2-3u:219": " rājakarmatvenābodhe 'pi prajāpālanatvena buddhasyaiva tasya śakyatāvacchedakatvopapatteḥ /",
    "GSP28jsbh2-3u:220": " kiñca --------- sārvalaukikaprasiddherapi ” na rājñaḥ pratigṛhṇīyādarājanyaprasūtinaḥ /",
    "GSP28jsbh2-3u:221": " na śūdrarājye vasedi” tyādismṛtyupaṣṭabdhatvānna kevalaṃ prasiddhereva kṣatriyasya tadbodhyatvam /",
    "GSP28jsbh2-3u:222": " etena -------- kṣatriyasyaiva prajāpālanaṃ paramo dharmaḥ /",
    "GSP28jsbh2-3u:223": " rājā sarvasyeṣṭe brāhmaṇamityādimanvādismṛtīnāmapi tadupaṣṭambhakatvāditi ---------- nirastam;",
    "GSP28jsbh2-3u:224": " tāsāṃ kṣatriyamātroddeśena pālanāvaśyakatāvidhāyakatve 'pi rāgādinā brāhmaṇādāvapi pālayitṛtvasaṃbhavāt /",
    "GSP28jsbh2-3u:225": " ato nāsāmupaṣṭambhakatvamityarthaḥ /",
    "GSP28jsbh2-3u:226": " pratyutāryāvartaprayoga eva viśeṣataḥ śrutyupaṣṭabdha ityāha --------- sarvaloketi //",
    "GSP28jsbh2-3u:227": " prajāpālanakartṛtvāviśeṣepi upanayādhānavidhisiddhāgnividyayorabhāvena śūdrasya vyāvṛttāvapi",
    "GSP28jsbh2-3u:228": " traivarṇikānāṃ rājasūye 'dhikārasyāvyāhatatvāt tadantargatāveṣṭāvapi teṣāmadhikārāt",
    "GSP28jsbh2-3u:229": " brāhmaṇādīnāṃ kartṛtvena prāpteḥ rājanyavākye 'niyamenaiva rājñaḥ kartṛtayā prāpternimittatvasyaivāśrayaṇāt",
    "GSP28jsbh2-3u:230": " tatsāhacaryādihāpi brāhmaṇādivākyayorapi nimittatvameva yuktamityabhipretya pūrvapakṣopasaṃhāravyājena",
    "GSP28jsbh2-3u:231": " pūrvapakṣe naimittikaṃ vidheyavivekaṃ darśayati ------- ata iti //",
    "GSP28jsbh2-3u:232": " (pūrvottarapakṣayoḥ prayogabhede satyapi pūrvapakṣe pañcahaviṣkaikaprayogo rājasūyāntargata iti nirūpaṇam)",
    "GSP28jsbh2-3u:233": " ayamarthaḥ ------- nātrābhighāraṇamātraṃ naimittikatayā vidhīyate;",
    "GSP28jsbh2-3u:234": " madhye nidhānānuvādāsaṃbhavāt,",
    "GSP28jsbh2-3u:235": " ato madhye nidhānaviśiṣṭābhighāraṇasya pañcahaviṣkaikeṣṭiprayogaṃ vinānupapadyamānasyaikaikahaviṣkaikeṣṭiprayogeṣvaniveśānmadhye",
    "GSP28jsbh2-3u:236": " nidhānarūpaviśeṣaṇasāmarthyāt tadviśiṣṭābhighāraṇasya prayogāntarākṣepakatvam /",
    "GSP28jsbh2-3u:237": " tataśca pūrvottarapakṣayoḥ prayogāntarākṣepakatve tulye 'pi nimittārthatvapakṣe rājasūyāntargato 'pi naimittikaḥ pañcahaviṣkaikeṣṭiprayogaḥ sidhyati /",
    "GSP28jsbh2-3u:238": " vidhāyakatvapakṣetu rājasūyādbahireva tādṛśaṃ prayogāntaramiti prayojanabhedo 'nusandheyaḥ --------- iti /",
    "GSP28jsbh2-3u:239": " kva tarhi nimittārthatvapakṣe rājasūyāntargatānāṃ pratyekaprayogāṇāṃ niveśa ityapekṣāyāmāha --------- pratyeketi //",
    "GSP28jsbh2-3u:240": " anulomānāṃ tattatpitṛgatajātimattvābhāve 'pi tattanmātṛgatajātisadbhāvasya tattatsmṛtiṣūkterbrāhmaṇāt",
    "GSP28jsbh2-3u:241": " kṣatriyāyāmutpannasya rājatvajātimattvena rājasūye 'dhikārāt tadviṣayāḥ pratyekaprayogā ityarthaḥ /",
    "GSP28jsbh2-3u:242": " yadātu tasyāpi “yadi rājanyami“ti vākyena pañcahaviṣṭvaikeṣṭiprayogasyaiva prāpterna pratyekaprayogāṇāṃ niveśa ityālocyate,",
    "GSP28jsbh2-3u:243": " tadā pratyekaprayogāṇāmapyanavakāśatayā bādhāsaṃbhavāt tattatkartṛbhisteṣāmapi samuccayenānuṣṭhānamiti draṣṭavyamiti bodhyamitipadena sūcitam",
    "GSP28jsbh2-3u:244": " (etayānnādyakāmaṃ yājayedityanena prayogadvayasyāpi bahiḥ phalārthaṃ vidhānam)",
    "GSP28jsbh2-3u:245": " nanu ------- evametayā annādyakāmaṃ yājayediti vidherannādyārthatvenāpi prayogāntarāpattirityata āha --------etayeti //",
    "GSP28jsbh2-3u:246": " asmiṃśca vākye prayogānvayiguṇāntarābhāvena tadbhedāprasakteḥ kartrapekṣāyāṃ rājasūyavākyagatāveṣṭikartṛkṣatriyeṇaiva",
    "GSP28jsbh2-3u:247": " nairākāṅkṣyāttasyaivopasthitatvāt kartṛtvenānvayopapatterviniyogānvayiguṇa- sattvenāveṣṭimātrasyaiva",
    "GSP28jsbh2-3u:248": " viniyogāntaramātraṃ kriyate /",
    "GSP28jsbh2-3u:249": " evañca yugapatprayoge ca yogasidhyadhikaraṇanyāyenānekaphalajananāyogāt bahirapi tattatprayogāṇāmannādyārthamanuṣṭhānamityarthaḥ //",
    "GSP28jsbh2-3u:250": " (draviḍaprasiddherapi śrutismṛtyanugṛhītāyāḥ prāmāṇyena jātimata evātra vivakṣiteti siddhāntopakramaḥ)",
    "GSP28jsbh2-3u:251": " smṛteḥ prasiddhidvayopyanugrāhakatvasāmye 'pi draviḍaprasiddheḥ sakalapramāṇamūrdhanyaśrutyanugrāhyatvāt",
    "GSP28jsbh2-3u:252": " prāmāṇye viśvasanīyataratvopapādanena siddhāntaṃ sādhayati --------- rājānamiti //",
    "GSP28jsbh2-3u:253": " abhiṣeke hi pālanādhikārasaṃpādakatvenaiva vidheyatvādityarthaḥ //",
    "GSP28jsbh2-3u:254": " idānīṃ rājyaśabdasya yakpratyayāntatvenānuśāsanāttataḥ pūrvaṃ rājaprakṛtyarthanirṇayāvaśyakatayāpi draviḍaprasiddheḥ smṛtyupaṣṭabdhatvamapītyāha --------- tasya karmaṇīti //",
    "GSP28jsbh2-3u:255": " (rājyāyaivetiśrutau pratyayasthākārasyodāttatvaśravaṇopapattyarthaṃ yagantasyaiva yuktatvanirūpaṇam)",
    "GSP28jsbh2-3u:256": " yadyapyatra ṣyañyaganyatarapratyayenāpi rājyaśabdavyutpattiḥ samānā;",
    "GSP28jsbh2-3u:257": " tathāpi loke viśeṣābhāve 'pi “rājyāyaivetyabhiṣicyante rājetyetānabhiṣiktānācakṣate”",
    "GSP28jsbh2-3u:258": " ityādiśrutau rājyaśabdagatapratyayasthākārasyodātta- svaratvopalaṃbhāt yakpratyayāntataiva yuktā /",
    "GSP28jsbh2-3u:259": " tadāhi“karṣātvato ghaño 'nta udātta” iti sūtrādanta ityanuvartamāne taddhitasyeticānuvartamāne",
    "GSP28jsbh2-3u:260": " kita ityanena yakārākārasyādyantavadekasminnityekavadbhāvenodāttatvavidhānāt yakārāntatvena",
    "GSP28jsbh2-3u:261": " pratyayodāttatvaṃ labhyate /",
    "GSP28jsbh2-3u:262": " ṣyañantatvetu ñnityādirnityamityanenādyudāttavidhānāt prakṛtistharephākārodāttatvaṃ",
    "GSP28jsbh2-3u:263": " syāditi nyāyasudhopapāditaṃ yagantatvaniścayamabhipretya patyantapurohitādibhya ityevopanyastam //",
    "GSP28jsbh2-3u:264": " (brāhmaṇādikartṛkaprayogāntaravidhānamiti tasya bahiḥkratvanuṣṭhānādinirūpaṇam)",
    "GSP28jsbh2-3u:265": " vacana eveti //",
    "GSP28jsbh2-3u:266": " tathācāryāvartaprayogastu rājakāryakāritvaguṇayogena gauṇa ityevakāreṇa sūcitam /",
    "GSP28jsbh2-3u:267": " ato brāhmaṇādīnāṃ kartṛtvenāprāpternimittatvāyogena vidheyatvāvaśyakatvāt prāptayāgānuvādena",
    "GSP28jsbh2-3u:268": " brāhmaṇādikartṛtvādirūpānekaguṇavidhau vākyabhedāpatterbrāhmaṇādikartṛtvarūpāt pūrvatrāniviśamānāt",
    "GSP28jsbh2-3u:269": " guṇāt prayogabheda ityabhipretya siddhānte vidheyaṃ darśayati -------- ataśceti //",
    "GSP28jsbh2-3u:270": " prayogāntarasya ca dharmigrāhakapramāṇasiddhaṃ rājasūyabahirbhāvamabhipretya bahiḥkratvityuktam /",
    "GSP28jsbh2-3u:271": " tataśca brāhmaṇādiśravaṇānavicchinnā aveṣṭiprayogā bhinnā eva rājasūyāntargatā ityarthaḥ /",
    "GSP28jsbh2-3u:272": " bahiḥ kratvanuṣṭheyaprayogāntarasyaiva phalāpekṣāyāmapekṣitavidhitvalābhena 'etayā annādyakāma' mitivākyena phalasaṃbandhaḥ,",
    "GSP28jsbh2-3u:273": " natu rājasūyāntargatasya;",
    "GSP28jsbh2-3u:274": " tasya svārājyaphalenaiva nirākāṅkṣatvenānākāṅkṣitavidhitvāpatterityabhipretyāha ---------- tasyaceti //",
    "GSP28jsbh2-3u:275": " etena --------- prakṛtaparāmarśyaitacchabdaniviṣṭāveṣṭimātrapuraskāreṇānnādyāmnānāt",
    "GSP28jsbh2-3u:276": " niravakāśānnādyāvarodhena nirākāṅkṣāveṣṭistadvyatiriktaviṣaye sāvakāśaṃ svārājyaphalaṃ",
    "GSP28jsbh2-3u:277": " nāṅgīkarotītyapi ---------- apāstam;",
    "GSP28jsbh2-3u:278": " annādyasyāpi brāhmaṇakartṛkaprayoge sāvakāśatvāt /",
    "GSP28jsbh2-3u:279": " ato rājasūyaprakaraṇapāṭhasārthakyārthamekaikahaviṣkeṣṭiprayogāḥ svārājyārthā ityabhipretyāha --------- antaḥkratviti //",
    "GSP28jsbh2-3u:280": " etena --------- ekaikahaviṣkaikeṣṭīṣṭipañcakayoḥ rājasūyamahāprayogāntaḥpāte 'pi dvividhasyāpi prayogasyānnādyaphalakatvaṃ pūrvapakṣyuktaṃ --------",
    "GSP28jsbh2-3u:281": " sannidhānāviśeṣe 'pyanākāṅkṣitasaṃbandhasyānyāyyatvena brāhmaṇādikartṛkaprayogāntarāṇāmeva tatphalakatvaucityāditi bhāvaḥ //",
    "GSP28jsbh2-3u:282": " (pūrvottarakalpaprayojane)",
    "GSP28jsbh2-3u:283": " tatprayojanamiti //",
    "GSP28jsbh2-3u:284": " pūrvapakṣe aveṣṭe rājasūyāntargataprayogasya brāhmaṇādikartṛkaprayogāt bhede 'pi ubhayoḥ svārājyārthatve vidyamāne evānnādyārthamapyanuṣṭhānam,",
    "GSP28jsbh2-3u:285": " siddhāntetu annādyārthameva prayogāntaram /",
    "GSP28jsbh2-3u:286": " svārājyārthantu bhinnā eveti pakṣadvayasyopapādanena vyaktamityarthaḥ //",
    "GSP28jsbh2-3u:287": " (rājanyavākye rājanyapadānuvādatvena rājanyakartṛkapañcahaviṣkeṣṭeḥ svārājyaphalārthatvenāntaḥ kratvanuṣṭhānaśaṅkā)",
    "GSP28jsbh2-3u:288": " nanu --------- brāhmaṇavaiśyavākyayoḥ tadvidhāne 'pi rājanyavākye rājño rājasūye",
    "GSP28jsbh2-3u:289": " prāptatvenāvidheyatvāt nityaprāptatvena nimittatvāyoge 'pi yadiśabdasya brāhmaṇavaiśyavākyayoriva",
    "GSP28jsbh2-3u:290": " parityāgādinā rājanyasyānuvādamātratvopapattermadhyenidhānasya pañceṣṭiprayogeṣvaniveśena",
    "GSP28jsbh2-3u:291": " prayogāntaravidhāyakatve 'pi tasya svārājyaphalārthaṃ rājasūyāntaḥ pātenaiva vikalpena",
    "GSP28jsbh2-3u:292": " samuccayena vā karaṇopapatterbahiḥ --- prayogabhāvānāpattirityabhipretyāśaṅkate-------- naceti //",
    "GSP28jsbh2-3u:293": " rājanyapadasyānuvādamātratve vaiyarthyāpattestasyāścābhiṣiktānabhiṣiktakṣatriyamātravācitvenānabhiṣiktakṣatriyasya",
    "GSP28jsbh2-3u:294": " rājasūye 'prāptatvena vidheyatvāt brāhmaṇādivākyanyāyena kṣatriyamātrapuraskāreṇābhiṣiktādhikārirājasūyāntargataprayogāpekṣayā",
    "GSP28jsbh2-3u:295": " prayogāntaravidhānena tadupapattirityāśayena pariharati -------- rājanyapadasyeti //",
    "GSP28jsbh2-3u:296": " na0 kathaṃ rājasūye abhiṣiktasyaivādhikāraḥ?",
    "GSP28jsbh2-3u:297": " ityata āha --------- rājasūye hīti /",
    "GSP28jsbh2-3u:298": " nirūḍhalakṣaṇeti //",
    "GSP28jsbh2-3u:299": " asyaca śaktigrāhakatve 'bhiṣekajanyādṛṣṭavattvena śaktikalpane śakyatāvacchedakatve gauravāpatterna śaktigrāhakatvam,",
    "GSP28jsbh2-3u:300": " apitu kṣatriyatvajātau lāghavena śaktasya nirūḍhalakṣaṇātātparyagrāhakatvamātram /",
    "GSP28jsbh2-3u:301": " ata eva rājasūyer “iśvaro vā eṣa diśonūnmaditoryadviśonuvyavasthāpayatī” tyarthavāder",
    "GSP28jsbh2-3u:302": " iśvaratvena kīrtanasya kaṇṭakoddharaṇaprajāpālane vinā kṣatriyamātre 'saṃbhavāttatracābhiṣiktasyaivādhikārāllākṣaṇikārthasyaiva",
    "GSP28jsbh2-3u:303": " grahaṇādadhikāra ityarthaḥ /",
    "GSP28jsbh2-3u:304": " etacca vibhavāduktam //",
    "GSP28jsbh2-3u:305": " (rājanyapadasyābhiṣiktaparatvenānuvādatvepyannādyārthaprayogasya bahiḥkratvanuṣṭhānamiti siddhāntakathanam)",
    "GSP28jsbh2-3u:306": " vastutastu --------- brāhmaṇādivākyagatayajaterihānuṣaṅge satyavairūpyāya madhyenidhānarūpaguṇavidhi-",
    "GSP28jsbh2-3u:307": " sāmarthyācca prayogabhedasya siddheḥ tasyacānnādyavākyaikavākyatayā annādyakāmo rājanya",
    "GSP28jsbh2-3u:308": " aindraṃ madhya ityādivākyalabhyasyānnādyārthamabhiṣiktakartṛkatvena rājanyapadasyānuvādatve",
    "GSP28jsbh2-3u:309": " 'pi yogasiddhyadhikaraṇanyāyena rājasūyāntarānuṣṭhāne svārājyotpattāvapi annādyaphalānutpattestadanurodhena",
    "GSP28jsbh2-3u:310": " bahiḥprayoga upapadyata eva /",
    "GSP28jsbh2-3u:311": " vārtike 'pyayameva pakṣa ādṛtaḥ /",
    "GSP28jsbh2-3u:312": " spaṣṭamanyat /",
    "GSP28jsbh2-3u:313": " prayojanaṃ pakṣadvayopapādanenaiva spaṣṭamiti noktam /",
    "GSP28jsbh2-3u:314": " yathācātra pakṣadvaye 'pi tatra dakṣiṇānāmekaikaprayogāvaruddhatvena samuditaikaprayoge prāptyabhāve 'pi dakṣiṇāprāptistathaikādaśe vakṣyate",
    "GSP28jsbh2-3u:315": " iti dvitīyamaveṣṭyadhikaraṇam //",
    "GSP28jsbh2-3u:316": " ----------------- (B1) (3 adhikaraṇam / ) (a.2 pā.3 adhi.3)",
    "GSP28jsbh2-3u:317": " ādhāne sarvaśeṣatvāt / Jaim_2,3.4 /",
    "GSP28jsbh2-3u:318": " “vasante brāhmaṇo 'gnīnādadhīta grīṣme rājanyaḥ śaradi vaiśyaḥ” iti śrutam /",
    "GSP28jsbh2-3u:319": " tathā “vasante brāhmaṇamupanayīta grīṣme rājanyaṃ śaradi vaiśyami“ti ca /",
    "GSP28jsbh2-3u:320": " tatra sarvavarṇasādhāraṇānāṃ kratūnāmagnividyāsādhyatvādagneśca upāyabhūtasyādhānasya",
    "GSP28jsbh2-3u:321": " “ya evaṃ vidvānagnimādhatte” ityanenānanyākṣiptaśaktikenāgnyuddeśenādhānavidhāyinā",
    "GSP28jsbh2-3u:322": " prāptatvādādhāne brāhmaṇādīnāṃ prāpternimittārthaṃ śravaṇam /",
    "GSP28jsbh2-3u:323": " brāhmaṇakartṛkatve nimitte vasantaḥ kāla ādhānāṅgatvena vidhīyate /",
    "GSP28jsbh2-3u:324": " athavā --------- 'stvetasya ------“atha saṃbhārānsaṃbharatī“ti vidhyantaraśeṣasya vartamānāpadeśatā,",
    "GSP28jsbh2-3u:325": " tathāpi “saṃbhāreṣvagnimādadhātī” tyayamādhānaprāpako vidhiḥ /",
    "GSP28jsbh2-3u:326": " atrahi na saṃbhārā vidheyāḥ pramāṇāntaraprāptatvāt /",
    "GSP28jsbh2-3u:327": " nāpi tadadhikaraṇatvaṃ,",
    "GSP28jsbh2-3u:328": " tasminnādhīyatāmayamiti mantravarṇādeva prāptatvāt,",
    "GSP28jsbh2-3u:329": " ata ādhānamātravidhirayam /",
    "GSP28jsbh2-3u:330": " athavā ------- prāptādhānānuvādena kālavidhirātmanepadārthasyānādhāturāhavanīyatvābhāvarūpasya",
    "GSP28jsbh2-3u:331": " ca vidhiriti vākyabhedāpatteḥ “jātaputraḥ kṛṣṇakeśo 'gnīnādadhīte” tyayamādhānaprāpako vidhiḥ /",
    "GSP28jsbh2-3u:332": " uktavākye tu abhyudayaśiraskatayā mantravarṇātpūrvamevādhikaraṇatvavidhiḥ /",
    "GSP28jsbh2-3u:333": " evañca jātaputravākye vayo 'vasthāviśeṣalakṣaṇāpi nāpadyate /",
    "GSP28jsbh2-3u:334": " sarvathā ādhānaprāpternimittārthāni brāhmaṇādiśravaṇāni na bhedakāni //",
    "GSP28jsbh2-3u:335": " tathā vidyāsādhanatayā adhyayanaṃ tatsādhanatvenopanayanaṃ cārthaprāptam /",
    "GSP28jsbh2-3u:336": " adhyayanasya tu svādhyāyo 'dhyetavya ityanena niyamo 'pi /",
    "GSP28jsbh2-3u:337": " ataḥ sarvasādhāraṇyena prāptopanayanoddeśena brāhmaṇakartṛkatve nimitte vasantaḥ",
    "GSP28jsbh2-3u:338": " kālo vidhīyata iti prāpte -------- sarvakartṛkatvavatsarvakālakatvasyāpi ādhānādau",
    "GSP28jsbh2-3u:339": " prāptisaṃbhavena brāhmaṇakartṛkatve nimitte kālavidhiḥ kāle vā nimitte kartṛvidhirityatra",
    "GSP28jsbh2-3u:340": " vinigamanāvirahādubhayaviśiṣṭādhānādividhireva /",
    "GSP28jsbh2-3u:341": " upanayanasya ca pakṣe sambhavatprāptikatvena sutarāṃ vidhyupapattiḥ /",
    "GSP28jsbh2-3u:342": " ataeva vinigamanāvirahātkartṛkālādirūpasya prayogānvayiguṇasya prayogavidhyāpādakatvāvaśyambhāve",
    "GSP28jsbh2-3u:343": " etadvidhivihitaprayogānuvādenaiva jātaputrādivākyeṣu vayo 'vasthāviśiṣṭakartṛvidhiḥ /",
    "GSP28jsbh2-3u:344": " ātmanepadārthasya cotpattyādyanvayino guṇasya śravaṇādutpattyādikamapyatraiva,",
    "GSP28jsbh2-3u:345": " na tu jātaputrādivākye;",
    "GSP28jsbh2-3u:346": " vākyabhedāpatteḥ /",
    "GSP28jsbh2-3u:347": " prāthamyādvā brāhmaṇavākye evotpattyādi,",
    "GSP28jsbh2-3u:348": " itarayostu prayogamātram /",
    "GSP28jsbh2-3u:349": " tena siddho 'trāpi guṇātprayogabhedaḥ /",
    "GSP28jsbh2-3u:350": " etayoścādhānopanayanayoragnividyāphalatve 'pi akaraṇe pratyavāyādiśravaṇānnityatvamapi /",
    "GSP28jsbh2-3u:351": " evañca svavidhiprayuktādhānopanayanajanyāgnividyālābhe kratuvidhayo nāgnividye tadupāyānvā prayuñjata iti tadrahitasya śūdrāderanadhikāra iti prayojanaṃ ṣaṣṭhe vakṣyate // 3 //",
    "GSP28jsbh2-3u:352": " iti tṛtīyaṃ ādhānādisvavidhiprayuktatvādhikaraṇam //",
    "GSP28jsbh2-3u:353": " (B2) (upanayasyāpi svavidhiprayuktatvābhāvasyaitannyāyasiddhatvātpūrvapakṣaprayojanasya karmasu śūdrādhikārasyopapattiḥ)",
    "GSP28jsbh2-3u:354": " ādhānasya svavidhiprayuktatvābhāvapūrvapakṣe śūdrasyāpi karmasvadhikāra iti prayojanasya",
    "GSP28jsbh2-3u:355": " śūdrasyānupanītatvenādhyayanābhāvādavidvattvena karmādhikārāsaṃbhavaṃ nirasitumādhānavākyavadupanayanavidhivākyānyapi",
    "GSP28jsbh2-3u:356": " sūtrāspṛṣṭānyapi vicāraviṣayatayā sahaivodāharati ---------- vasanta iti //",
    "GSP28jsbh2-3u:357": " tataścopanayanavākyeṣvapyupayanasya pūrvapakṣe 'vidhānāt karmavidhibhirākṣepasya",
    "GSP28jsbh2-3u:358": " traivarṇikeṣviva śūdre 'pi saṃbhavena vidvattopapattestata eva tasyādhikāra iti prayojanatvāvighāta iti bhāvaḥ //",
    "GSP28jsbh2-3u:359": " (pādādhyāyasaṃgatiḥ pūrvādhikaraṇena pratyudāharaṇasaṃgatiḥ ātideśikasaṃgatirvetyādinirūpaṇam)",
    "GSP28jsbh2-3u:360": " siddhānte svasvavākyairādhānavidhidvārā ādhānasya guṇāt bhedāt pūrvapakṣe cāvidhānena",
    "GSP28jsbh2-3u:361": " bhedābhāvāt pādādhyāyasaṅgatī yathā aveṣṭau brāhmaṇādīnāṃ prāptyabhāvena nimittatvāyogāt",
    "GSP28jsbh2-3u:362": " vidheyatvena prayogabhedasaṃbhave 'pīha tatprāptisaṃbhavāt bhavatu nimittārthatvamityevaṃ",
    "GSP28jsbh2-3u:363": " pūrvapakṣotthānāt pratyudāharaṇarūpeṇa athavā ----- yathā pūrvatra nimittārthatvamāśaṅkya",
    "GSP28jsbh2-3u:364": " tannirāsena vidheyatvamevamihāpītyātideśikīṃ vānantarasaṅgatiṃ saṃśayañca spaṣṭatvādapradarśya",
    "GSP28jsbh2-3u:365": " pūrvapakṣamevāha------------ tatreti //",
    "GSP28jsbh2-3u:366": " (kratuvidhīnāmagnividyāsādhyatvam)",
    "GSP28jsbh2-3u:367": " svargakāmamātrasyādhikārāt svargakāmatvasya ca sarvavarṇeṣu saṃbhavāt sarvavarṇetyuktam /",
    "GSP28jsbh2-3u:368": " agnividyāsādhyatvāditi //",
    "GSP28jsbh2-3u:369": " “yadāhavanīye juhotī” tyādividhibhirāhavanīyādīnāmaṅgatayā vidhānādagnisādhyatvam /",
    "GSP28jsbh2-3u:370": " adhyayanañca vinā mantrādipāṭhāsaṃbhavāt vidyāsādhyatvamityarthaḥ //",
    "GSP28jsbh2-3u:371": " (kratuvidheradhyayanavidyayoḥ kāryakāraṇabhāvasya lokasiddhatvena vidyākṣepe 'pi alaukikāhavanīyasādhanādhānākṣepāsaṃbhavaśaṅkā)",
    "GSP28jsbh2-3u:372": " nanu ------ adhyayane vidyājanakatvasya lokato 'vagaterupāyatvāvagatyā kratuvidhibhirākṣepasaṃbhave",
    "GSP28jsbh2-3u:373": " 'pyadṛṣṭarūpāhavanīyopāyatvasyānyato 'navagateḥ kathaṃ kratuvidhibhiranaṅgabhūtasyā'dhā-",
    "GSP28jsbh2-3u:374": " nasyākṣepa ityata āha -------- agneśceti //",
    "GSP28jsbh2-3u:375": " brāhmaṇavākyeṣvādhānavidhiratraveti vinigamanāvirahaparihārāya ------- ananyākṣiptetyuktam /",
    "GSP28jsbh2-3u:376": " atra vidheyāntarābhāvādādhānasyaiva vidhiḥ,",
    "GSP28jsbh2-3u:377": " brāhmaṇādivākyeṣu tu vasantādiguṇavidhau saṃbhavati na viśiṣṭavidhirāśrayituṃ yukta ityarthaḥ /",
    "GSP28jsbh2-3u:378": " evañca ya evaṃ vidvāniti vidvattānuvādasyāpi kratuvidhyākṣiptavidvattayaivopapattervidvadvākyenopāyatayā'dhānasyāvagatasya",
    "GSP28jsbh2-3u:379": " kratuvidhibhirevākṣepāt tasyaca caturvarṇasādhāraṇyena prāpternimittārthaṃ brāhmaṇādiśravaṇam //",
    "GSP28jsbh2-3u:380": " (brāhmaṇakartṛkatve nimitte kevalādhānoddeśena nimittānvayavyatirekānuvidhāyyadhikaraṇatākatvena kālavidhiḥ)",
    "GSP28jsbh2-3u:381": " naca yadiśabdābhāve nimittatvabodhāsaṃbhavaḥ;",
    "GSP28jsbh2-3u:382": " svarūpeṇa prāptasya nimittatvenaivānvetuṃ yogyatayā tena rūpeṇa yadiśabdābhāve 'pyanvayopapatterityabhipretyāha --------- nimittārthaṃ śravaṇamiti",
    "GSP28jsbh2-3u:383": " vidheyaṃ darśayati --------- brāhmaṇakartṛkatva iti //",
    "GSP28jsbh2-3u:384": " ādhānasyāgnyutpattyaiva prāpterādhānamātrasyaivoddeśyatvānna viśiṣṭānuvādadoṣāpattiriti sūcayituṃ ādhānāṅgatvenetyetaduktam /",
    "GSP28jsbh2-3u:385": " idamupanayanasyāpyupalakṣaṇam /",
    "GSP28jsbh2-3u:386": " tataśca taduddeśena vasantādikālādhikaraṇatāniyamo vidhīyate ityarthaḥ /",
    "GSP28jsbh2-3u:387": " ata eva kālasya sandhyāvandanādivat nimittādhīnānuṣṭhānaviṣayatvarūpanaimittikatvāsaṃbhave 'pi nimittānvayavyatirekānuvidhāyyadhikaraṇatākatvenaiva taditi draṣṭavyam //",
    "GSP28jsbh2-3u:388": " (ādhānopanayanayoruddeśyatve 'pi naimittikavidhāvatra na vākyabhedādikamiti sarvasādhāraṇyamādhānasyeti kathanam)",
    "GSP28jsbh2-3u:389": " ādhānopanayanayorīpsitatvākhyoddeśyatve 'pi vijātīyānekoddeśyatvānna vākyabhedaḥ /",
    "GSP28jsbh2-3u:390": " navā kālasyānupādeyatvenoddeśyatve 'pi vidheyatvātsaḥ /",
    "GSP28jsbh2-3u:391": " evañca brāhmaṇādeḥ kālāntaravyāvṛtteḥ brāhmaṇādyatiriktasya śūdrāderaniyatakālakatvamiti siddhamiti bhāvaḥ //",
    "GSP28jsbh2-3u:392": " (kāle nimitte brāhmaṇādikartṛniyamavidhānamiti pakṣāntaropalakṣaṇatvanirūpaṇam)",
    "GSP28jsbh2-3u:393": " atra vasantakāla ityupalakṣaṇam /",
    "GSP28jsbh2-3u:394": " kratuvidhibhiḥ sarvavarṇasādhāraṇyenādhānopanayanādyākṣepasaṃbhavāt /",
    "GSP28jsbh2-3u:395": " nahyādhānākṣepe 'pi kratuprayogāntaḥpātitvena tasyākṣepaḥ,",
    "GSP28jsbh2-3u:396": " agnīnāmante pratipattividhānena pātravat sādhāraṇatvānupapattyā prayogādbahirevāniyatakālakartṛtvaprāpteḥ,",
    "GSP28jsbh2-3u:397": " upanayanasya tvadhyayanārthatve sāmarthyādeva prayogabahirbhāvaḥ /",
    "GSP28jsbh2-3u:398": " ataścāgnihotrādipūrvabhāvitayāniyatakāle prasaktayorādhānopanayanayorvasantādikālakatve nimitte brāhmaṇādikartṛtāniyamo 'pi vidhātuṃ śakyate",
    "GSP28jsbh2-3u:399": " asmiṃśca pakṣe vasantātiriktahemantādikālakasyāpyādhānasya brāhmaṇādyaniyatakartṛtvasiddhiḥ /",
    "GSP28jsbh2-3u:400": " sarvathā brāhmaṇādivākyeṣu nobhayaviśiṣṭādhānavidhiḥ;",
    "GSP28jsbh2-3u:401": " gauravādanyataḥ prāptisaṃbhavācceti dhyeyam //",
    "GSP28jsbh2-3u:402": " (ya evaṃ vidvānityasya saṃbhāravidhyarthavādatvenādhānaprāpakatvābhāvāt saṃbhāreṣvagnimādadhātītyādhānavidhānamiti pakṣāntarānusaraṇam)",
    "GSP28jsbh2-3u:403": " vidvadvākyasya yacchabdopabandhādvartamānāpadeśācca nādhānavidhāyakatvasaṃbhava ityasvarasāt pakṣāntaramāha ---------- athaveti //",
    "GSP28jsbh2-3u:404": " leṭtvakalpanayā vidhitvāśaṅkāṃ nirasituṃ vidhyantaraśeṣatvopanyāsaḥ /",
    "GSP28jsbh2-3u:405": " idaṃhi vacanaṃ sapatnaṃ bhrātṛvyamavartti sahata ityarthavādasahitaṃ “apa upasṛjatī”",
    "GSP28jsbh2-3u:406": " tyādiviśeṣavidhivihitānāmudakādisaṃbhārāṇāmatha saṃbhārān saṃbharatīti yaḥ sāmānyataḥ",
    "GSP28jsbh2-3u:407": " sthāpanavidhistasya śeṣaḥ /",
    "GSP28jsbh2-3u:408": " yo vidvānevamudakādisthāpanapūrvamagnimādhatte sa sthāpanarūpāṅgasāmarthyātsahāyasaṃpannamapi",
    "GSP28jsbh2-3u:409": " vairiṇaṃ vartanarahitaṃ kurvīta ityarthavādena sthāpanapraśaṃsākaraṇāt vidhiśeṣabhūtatvena",
    "GSP28jsbh2-3u:410": " leṭtvakalpanayā vidhāyakamityarthaḥ /",
    "GSP28jsbh2-3u:411": " pramāṇāntareti //",
    "GSP28jsbh2-3u:412": " vārkṣapārthivasaṃbhārāṇāṃ vākyāntarapramitatvādityarthaḥ /",
    "GSP28jsbh2-3u:413": " ādhānamātravidhiriticātra nyāyasudhākṛdupapāditasaṃbhārādhikaraṇatvaviśiṣṭā'dhāna- vidhinirāsaḥ sūcitaḥ /",
    "GSP28jsbh2-3u:414": " tathātve nakrādivākyeṣvapi viśiṣṭādhānavidhyāpattestulyatvena vinigamanāvirahāpatteḥ /",
    "GSP28jsbh2-3u:415": " ato vidheyāntarābhāvādevātraivādhānavidheraṅgīkāryatvāt śuddhādhānavidhirevāyam /",
    "GSP28jsbh2-3u:416": " tatraca prayogānvayino guṇāderaśravaṇāt pradhānavidhibhirevaca prayājādiṣviva prayogasya prāpteśca naiva vidhānam,",
    "GSP28jsbh2-3u:417": " apitu guṇavākyānusārādāhitāgniparyāyāgnimātroddeśena viniyogasyotpatteśca karaṇamātramiti kratuvidhiprayuktā'dhānāṅgatvameveha vasantādividherityarthaḥ",
    "GSP28jsbh2-3u:418": " (ādhānakarturapi prāpakavacanāntareṇādhānavidhānamiti pakṣāntarānusaraṇam)",
    "GSP28jsbh2-3u:419": " kālavidhiriti //",
    "GSP28jsbh2-3u:420": " vasantādivākyeṣviti śeṣaḥ /",
    "GSP28jsbh2-3u:421": " saṃbhāravākye ātmanepadānirdeśāt anādhātāraṃ pratyāhavanīyatvābhāvānavagateranyenāhitānāmapi",
    "GSP28jsbh2-3u:422": " krameṇānyasyāhavanīyatvasaṃbhavena tadvyāvṛttiphalakasyādhātṛmātra- saṃbandhyāhavanīyatvasyāprāptervasantavākyeṣu",
    "GSP28jsbh2-3u:423": " tasya vidhānāvaśyakatvena vākyabhedāpattirityarthaḥ /",
    "GSP28jsbh2-3u:424": " jātaputravākyetu ātmanepadaśravaṇena tadarthaviśiṣṭādhānavidhāvukte kiṃ tarhi saṃbhāravākye vidhīyate?",
    "GSP28jsbh2-3u:425": " ityapekṣāyāṃ tasminnādhīyatāmiti mantravarṇakalpyasaṃbhārādhikaraṇatvavidheḥ pūrvapravṛttyaṅgīkāreṇa",
    "GSP28jsbh2-3u:426": " saṃbhārādhikaraṇataiva vidhīyate 'bhyudayaśira- skatvārthamityuttaramāha ----------- uktavākye tviti //",
    "GSP28jsbh2-3u:427": " vasantādivākyānāṃ ādhānavidhāyakatve tatprāptādhāne jātaputrakṛṣṇakeśatvādiguṇadvayavidhāne",
    "GSP28jsbh2-3u:428": " vākyabhedāpatteḥ siddhānte ardhamantarvedītivat jātaputrakṛṣṇakeśapadayorvayosthālakṣaṇā'padyate,",
    "GSP28jsbh2-3u:429": " mamatvatraiva viśiṣṭādhānavidhānāt sā nāpadyata ityapi lāghavaṃ darśayati ----------- evañceti //",
    "GSP28jsbh2-3u:430": " (vīpsādyabhāvena saptamyā avinigamakatvāt kālavidhau kartṛvidhau ca vinigamanāvirahādvasantavākye viśiṣṭādhānavidhānam)",
    "GSP28jsbh2-3u:431": " vinigamanāvirahāditi //",
    "GSP28jsbh2-3u:432": " naca -------- saptamyā eva niyāmakatvamiti -------- vācyam;",
    "GSP28jsbh2-3u:433": " vīpsādyabhāve kālavācakapadottarasaptamyāstadbodhakatvādarśanāt,",
    "GSP28jsbh2-3u:434": " anyathā vasante vasante jyotiṣetyatra vīpsopādānavaiyarthyāpatteḥ,",
    "GSP28jsbh2-3u:435": " brāhmaṇapadasyāpi kartṛvācyākhyātapadasāmānādhikaraṇyenoddeśyatvānupapatteśca /",
    "GSP28jsbh2-3u:436": " ata ubhayorapi nimittatvasyāsaṃbhavāt viśiṣṭādhānavidhireva yukta ityarthaḥ //",
    "GSP28jsbh2-3u:437": " (upanayanavākye niyamavidhyāvaśyakatvam)",
    "GSP28jsbh2-3u:438": " sutarāmiti //",
    "GSP28jsbh2-3u:439": " kratuvidhīnāṃ niyamena jñānākṣepakatve 'pi tatsādhanasyādhyayanasya tadvidhiṃ vināpyupāyāntareṇa",
    "GSP28jsbh2-3u:440": " jñānasaṃbhavena niyamena tairanākṣepādanupanītasyāpyadhyayanasaṃbhavena tadupāyabhūtopanayanasyāpi",
    "GSP28jsbh2-3u:441": " niyamenākṣepānupapatteḥ pakṣe prāptasyopanayanasya sutarāṃniyamavidhirāvaśyaka ityarthaḥ //",
    "GSP28jsbh2-3u:442": " (ādhānopanayanayoḥ svavidhiprayuktatvena śūdrādhikāranirāsaḥ)",
    "GSP28jsbh2-3u:443": " vasantādivākyānāṃ kevalotpattiviniyogaparatvāṅgīkāre prayogānvayiguṇānāṃ kartṛkālādīnāmananvayāpatteḥ",
    "GSP28jsbh2-3u:444": " prayogasyāpyatraiva vidheyatvāvaśyakatve satyādhānopanayanayoḥ svavidhiprayuktayoreva",
    "GSP28jsbh2-3u:445": " lābhāt kratuvidhīnāṃ tatprayojakatvākalpanāt tadadhikāriṇāmeva ca traivarṇikānāṃ",
    "GSP28jsbh2-3u:446": " lābhe na śūdrasyāpyadhikāritvakalpanayā agnividyopāyākṣepakatvakalpanamityapi lāghavamanusaṃdhāya",
    "GSP28jsbh2-3u:447": " vasantādivākyeṣu prayogavidhyupapādanavyājena jātaputravākye lakṣaṇayāpi vidheyaṃ",
    "GSP28jsbh2-3u:448": " darśayati --------- ata eveti //",
    "GSP28jsbh2-3u:449": " utpattyādikamapyatraiveti //",
    "GSP28jsbh2-3u:450": " tataśca prayogabhedavat ādhānasvarūpasyāpi bheda ityarthaḥ //",
    "GSP28jsbh2-3u:451": " (svavidhiprayuktayoragnividyayorakaraṇe pratyavāyaśravaṇānnityatvam natu nityakratuvidhibhirākṣepeṇeti nirūpaṇam)",
    "GSP28jsbh2-3u:452": " naca ------- agnividyayoḥ svasvavidhiprayuktatvepi nityatāvedakapramāṇābhāvena niyamena karaṇānāpattestadarthaṃ nityaiḥ kratuvidhibhiḥ tadākṣepopyāvaśyaka iti ------- vācyam;",
    "GSP28jsbh2-3u:453": " nityānāmapi kratuvidhīnāṃ lāghavena paraprayuktāgnividyopajīvitve pramite svasvavidhisiddhāgnividyāvatastadakaraṇe",
    "GSP28jsbh2-3u:454": " pratyavāyotpattāvapi tadrahitasya tadutpattau pramāṇābhāvena tadākṣepakatvānupapatteḥ /",
    "GSP28jsbh2-3u:455": " etena -------- kratuvidhīnāṃ nityatvādādhānādividhīnāmapi phalato nityatvamiti pārthasārathyuktaṃ",
    "GSP28jsbh2-3u:456": " ---------- apāstamityabhipretya anyathā tayornityatvaṃ sādhayati ---------- etayośceti //",
    "GSP28jsbh2-3u:457": " “anadhīyānā vrātyā bhavanti” “sthāṇurayaṃ bhārahāraḥ kilāyamadhītya vedaṃ na vijānāti yor'tham” “brahmakṣatraviśāṃ kāla aupanāyanakaḥ paraḥ",
    "GSP28jsbh2-3u:458": " ata ūrddhvaṃ patantyete” -------- ityādinā adhyayanajñānopanayanānāmakaraṇe pratyavāyaśravaṇāt,",
    "GSP28jsbh2-3u:459": " “nānāhitāgnirmriyeteti” śrutyā anāhitāgnitvasyopapātakeṣu pāṭhācca ādhānākaraṇe pratyavāyapratīteśca nityatvametayorityarthaḥ //",
    "GSP28jsbh2-3u:460": " (etadadhikaraṇaprayojanaparatayā apaśūdrādhikaraṇasārthakyam)",
    "GSP28jsbh2-3u:461": " apaśūdrādhikaraṇasya paunaruktyaṃ pariharati --------- evañceti //",
    "GSP28jsbh2-3u:462": " atra vasantādivākyeṣu ādhānavidhitvasya sādhitasyāpaśūdrādhikaraṇaṃ prayojanakathanārthamityarthaḥ //",
    "GSP28jsbh2-3u:463": " iti tṛtīyaṃ ādhānādisvavidhiprayuktatvādhikaraṇam //",
    "GSP28jsbh2-3u:464": " ----------------- (B1) (4 adhikaraṇam /) (a.2 pā.3 adhi.4)",
    "GSP28jsbh2-3u:465": " yaneṣu codanāntaraṃ saṃjñopabandhāt / Jaim_2,3.5 /",
    "GSP28jsbh2-3u:466": " darśapūrṇamāsayoḥ “dākṣāyaṇayajñena svargakāmo yajete“ti śrutam /",
    "GSP28jsbh2-3u:467": " tathā “sākaṃprasthāyīyena yajeta paśukāma” iti śrutam /",
    "GSP28jsbh2-3u:468": " loke aprasiddhatvādudbhidādivannāmadheyatvāvagateḥ saṃjñayā abhyāsādvā karmāntaraṃ vidhīyate,",
    "GSP28jsbh2-3u:469": " phalasaṃbandhasyāpi sārvakāmyavākyavaśādeva prāptatvenānyaparatvābhāvāditi prāpte -------- yadyapi loke guṇo na prasiddhaḥ;",
    "GSP28jsbh2-3u:470": " tathāpi dakṣasya yajamānasyeme dākṣā ṛtvijastatkartṛkamayanaṃ prayogāvṛttiryasya yajñasyeti vyutpattyā'vṛttiparatvāvagateḥ,",
    "GSP28jsbh2-3u:471": " sākaṃ saha prasthānaṃ yatreti vyutpattyā ca sahatvaparatvāvagaternātiriktaśaktikalpanayā nāmadheyaparatvādhyavasānam /",
    "GSP28jsbh2-3u:472": " ato 'prāpta āvṛttirūpaḥ sahatvarūpaśca guṇa eva phaloddeśena vidhīyate /",
    "GSP28jsbh2-3u:473": " āvṛttiśca kiyatītyapekṣāyāṃ “dve paurṇamāsyau dve amāvāsye yajete“ti vākyena viśeṣavidhānād dvirāvṛttireva /",
    "GSP28jsbh2-3u:474": " sahatvaṃ ca prasthāne kenetyapekṣāyāṃ “saha kumbhībhirabhikrāmedi“ti vacanātkumbhībhyām /",
    "GSP28jsbh2-3u:475": " anenaiva ca vacanena sahatvāśrayatvaṃ abhikramaṇasya vidadhatā abāntaraprakaraṇābhāve 'pi tasyāśrayatvasiddhiḥ /",
    "GSP28jsbh2-3u:476": " āvṛttestu prakaraṇāddarśapūrṇamāsāvevāśrayaḥ /",
    "GSP28jsbh2-3u:477": " ato 'tra saṃjñātvābhāvādguṇaphalasaṃbandhaparatvena cābhyāsābhāvānna karmāntaram /",
    "GSP28jsbh2-3u:478": " vastutastu ------- “pūrvapadātsaṃjñāyāmaga” iti smṛtyā saṃjñātvābhāve ṇatvānāpatterdākṣāyaṇapade",
    "GSP28jsbh2-3u:479": " saṃjñātvāvaśyaṃbhāve 'pi avayavārthapratītyā yogarūḍhisvīkārādavayavārtharūpāvṛttiraprāptatvātphaloddeśena",
    "GSP28jsbh2-3u:480": " vidhīyata iti na virodhaḥ // 4 //",
    "GSP28jsbh2-3u:481": " iti caturthaṃ dākṣāyaṇādhikaraṇam //",
    "GSP28jsbh2-3u:482": " (B2) (ayaneṣviti bahutvopapattyarthaṃ sākaṃprasthānavākyodāharaṇam)",
    "GSP28jsbh2-3u:483": " sūtre ayaneṣviti padopādānena dākṣāyaṇayajñavākyasyodāharaṇatvoktāvapi bahuvacanopādānasūcitasamāna-",
    "GSP28jsbh2-3u:484": " nyāyāt sākaṃprasthāyīyavākyamapi sahaivodāharati --------- darśapūrṇamāsayoriti //",
    "GSP28jsbh2-3u:485": " (darśapūrṇamāsayorityuktiprayojanam)",
    "GSP28jsbh2-3u:486": " pūrvapakṣe karmabhedapratiyogijñānāya siddhāntecāvṛttirūpaguṇasaṃbandhijñānāyaca darśapūrṇamāsayorityuktam /",
    "GSP28jsbh2-3u:487": " (adhyāyapādānantarasaṃgatinirūpaṇam /",
    "GSP28jsbh2-3u:488": " dākṣāyaṇayajñapadasya nāmatvena pūrvapakṣaśca)",
    "GSP28jsbh2-3u:489": " pūrvapakṣe karmabhedena bhāvanābhedāt siddhānte guṇaphalasaṃbandhe 'pica bhāvanābhedāt",
    "GSP28jsbh2-3u:490": " prakaraṇasaṅgatiṃ tathā guṇaparatvanāmadheyatvasandehenāniścitavidheyatāguṇasya bhedakatvābhāve",
    "GSP28jsbh2-3u:491": " 'pi saṃjñābhyāsābhyāṃ bhedakatvābhedakatvavicārāt pādasaṅgatiṃ tathā'pavādikīmanantarasaṅgatiṃ",
    "GSP28jsbh2-3u:492": " ca spaṣṭatvādanuktvā pūrvapakṣamevāha --------- tatheti /",
    "GSP28jsbh2-3u:493": " loke 'prasiddhatvāditi //",
    "GSP28jsbh2-3u:494": " samudāyaprasidhyā avayavaprasidhyā vāprasiddhatvādityarthaḥ /",
    "GSP28jsbh2-3u:495": " udbhidādivaditi //",
    "GSP28jsbh2-3u:496": " tadvadyajisāmānādhikaraṇyānnāmatvam /",
    "GSP28jsbh2-3u:497": " ataeva “payasā pravargyeṇa caranti” “payasā dākṣāyaṇayajñena” ityādiprasiddhakarmanāmadheyapravargyapadasāmānādhikaraṇyamapi saṅgacchate /",
    "GSP28jsbh2-3u:498": " anyathā vrate dravyānapekṣatvena payovidhānānupapatteḥ /",
    "GSP28jsbh2-3u:499": " atastadvadeva saṃjñābheda ityarthaḥ //",
    "GSP28jsbh2-3u:500": " (saṃnidhau phalaśravaṇasyānyaparatvābhāvādabhyāsātkarmabhedopapattiḥ)",
    "GSP28jsbh2-3u:501": " yattu --------- abhyāsāt karmabhedoktiḥsannidhau punaḥśravaṇasya phalaparatvādanyaparatvenābhyuccayārtheti prakāśakārairuktam,",
    "GSP28jsbh2-3u:502": " tannirasitumāha ------- phalasaṃbandhasyāpīti //",
    "GSP28jsbh2-3u:503": " nirarthakaprāyasyābhyudayaśiraskatvasya kalpanāpekṣayā phalasaṃbandhaprāptimaṅgīkṛtya karmāntaravidhereva yuktatvādityarthaḥ //",
    "GSP28jsbh2-3u:504": " (sākaṃprasthānavākye 'pi guṇaphalasaṃbandhābhāvena karmabhedopapādanam)",
    "GSP28jsbh2-3u:505": " evaṃ sākaṃprasthānavākye 'pi prasthānasyāpyākramaṇavidhinaiva prāpteravidheyatvāt",
    "GSP28jsbh2-3u:506": " tadāśritasahatvaguṇavidheśca prasthānasyāvāntaraprakaraṇābhāvenāśrayatvānupapatteḥ",
    "GSP28jsbh2-3u:507": " prakaraṇinaśca sānnāyyayāgasyāyogyatvādeva tadanupapatteścā- saṃbhavādāvaśyakaḥ karmāntaravidhiriti bhāvaḥ //",
    "GSP28jsbh2-3u:508": " (jyotiṣṭomavākya iva phalaparatvāvaśyakatvānnābhyāsādavayavārthasya viśeṣaṇasyacāvṛttisahatvayoreva phalārthaṃvidhānena saṃjñātovā na nāmatvam)",
    "GSP28jsbh2-3u:509": " na tāvadabhyāsātkarmāntaram;",
    "GSP28jsbh2-3u:510": " prakaraṇānugrahāyābhyudayaśiraskatvādikalpanayāpi phalaparatvasaṃbhave karmāntaratvasyāyuktatvāt /",
    "GSP28jsbh2-3u:511": " anyathā jyotiṣṭomavākye 'pi karmāntaratvāpatteḥ,",
    "GSP28jsbh2-3u:512": " atonyaparatvānnābhyāsasaṃbhavaḥ /",
    "GSP28jsbh2-3u:513": " avaśiṣṭaṃ saṃjñayā bhedaṃ saṃjñātvānupapatterayuktamityabhipretya siddhāntamāha --------- yadyapīti /",
    "GSP28jsbh2-3u:514": " dakṣasyeti //",
    "GSP28jsbh2-3u:515": " utsāhino yajamānasyetyarthaḥ /",
    "GSP28jsbh2-3u:516": " ataḥ āvṛttyādiguṇasya phaloddeśena vidhāne kathaṃbhāvākāṅkṣālakṣaṇaprakaraṇānugrahābhāve 'pyadhikārākhyaprakaraṇānugrahamabhipretya vidhānamityāha --------- ato 'prāpteti //",
    "GSP28jsbh2-3u:517": " sākaṃprasthāyyasaṃjñake prayoge sāyaṃprātardehakumbhībhyāṃ saha prasthānāt saha prasthānaguṇayogāt",
    "GSP28jsbh2-3u:518": " sākaṃprasthāyīyaśabdenāsau prayogo 'bhidhīyata iti nyāyasudhākārādilekhanāt sahaprasthānaviśiṣṭaprayogasya",
    "GSP28jsbh2-3u:519": " phalavidhānabhramaṃ nirasituṃ sahatvarūpaśca guṇa evetyuktam /",
    "GSP28jsbh2-3u:520": " prasthānasyāpi yāgavatprāptatvenāvidheyatvānna guṇatayā vidhānam,",
    "GSP28jsbh2-3u:521": " apitu sahatvaviśeṣaṇarūpasyaivetyarthaḥ /",
    "GSP28jsbh2-3u:522": " yadyapyadhikārākhyaprakaraṇena darśapūrṇamāsasya pradhānasyaivāśrayatvaṃ labhyate,",
    "GSP28jsbh2-3u:523": " na tatprayogasya;",
    "GSP28jsbh2-3u:524": " tathāpyāvṛtterdākṣapadavācyaṛtviksaṃbandhitayā pratītervidheyasāmarthyānurodhena prayogasyāśrayatvaṃ nāsulabhamiti bhāvaḥ //",
    "GSP28jsbh2-3u:525": " (dve paurṇamāsyāviti phalārthavihitāvṛttiviśeṣaṇameveti nirūpaṇam)",
    "GSP28jsbh2-3u:526": " dve paurṇamāsyau dve amāvāsye iti dvitvavidheranapekṣitavidhitvāpatterna tadvihitadvitvasya kratau kathaṃbhāvena grahaṇam,",
    "GSP28jsbh2-3u:527": " apitu dākṣāyaṇavākyavihitaphalārthāvṛttiviśeṣasamarpakatvamevetyabhipretyāha -------- āvṛttiśceti //",
    "GSP28jsbh2-3u:528": " tathāca paurṇamāsyāmāgneyāgnīṣomīyau /",
    "GSP28jsbh2-3u:529": " taduttarapratipadyāgneyadadhiyāgau /",
    "GSP28jsbh2-3u:530": " darśe āgneyaindrāgnau,",
    "GSP28jsbh2-3u:531": " taduttarapratipadi āgneyamaitrāvaruṇyāmikṣāyāgāviti krameṇa pañcadaśavarṣaparyantamāvṛttirityarthaḥ //",
    "GSP28jsbh2-3u:532": " (saha kumbhībhiriti vākyasya sahatvanirūpitakumbhīsvarūpasamarpaṇa evopayoga iti kathanam)",
    "GSP28jsbh2-3u:533": " sahakumbhībhiriti //",
    "GSP28jsbh2-3u:534": " ājyabhāgābhyāṃ pracaryāgneyena puroḍāśena agnīdhetu tau pradāya saha kumbhībhirabhikrāmediti",
    "GSP28jsbh2-3u:535": " vacane hi prakaraṇāt vidheyasāmarthyācca sānnāyyāṅgābhikramaṇapadaparyāyakramaṇe",
    "GSP28jsbh2-3u:536": " kumbhī sāhityāśrayitāsaṃbandhena prakaraṇānumitavākyena dadhihomasaṃbandhavadvidhīyate,",
    "GSP28jsbh2-3u:537": " sahaśabdasya nipātatvena nirūpitatvasaṃbandhena kumbhīpadārthe 'nvayavyutpatteḥ sāhityanirūpitakumbhīnāṃ vidhāne 'pi na vidheyānekatvakṛto vākyabhedaḥ",
    "GSP28jsbh2-3u:538": " kubhīnāṃ sānnāyyāṅgatvāt abhikramaṇe taddhomasādhanatvasya vidheyasāmarthyāt prāpterna viśiṣṭoddeśo 'pi /",
    "GSP28jsbh2-3u:539": " puroḍāśapracārottaratvādirarthādeva prāpteranuvādaḥ //",
    "GSP28jsbh2-3u:540": " (prakāradvayena kumbhībhiritibahuvacanopapattiḥ,",
    "GSP28jsbh2-3u:541": " agnīdhe tau pradāyetyādyanuvādatvaṃ ca)",
    "GSP28jsbh2-3u:542": " kumbhībhiriti bahutvamapi dohayoḥ pratyekaṃ kumbhīdvayasya vidhānena taccatuṣṭvaprāpteranuvādaḥ /",
    "GSP28jsbh2-3u:543": " yattu bahutvaṃ dvitvalakṣaṇārthaṃ sadanuvāda iti kaustubhe uktam,",
    "GSP28jsbh2-3u:544": " tat sāyaṃ sāyaṃ dohapracāraḥ prātaḥ prātardehapracāra iti pakṣāntarasyāpi vidhānāt /",
    "GSP28jsbh2-3u:545": " tathāca kumbhīdvayasyaivābhikramaṇe sāhityāttadabhiprāyeṇeti na virodhaḥ /",
    "GSP28jsbh2-3u:546": " evaṃ strucāmadhodhāraṇasya ceḍāvadānāvadhi niṣiddhatvādyogyatayaivānyasmai dānaprāpteḥ karmakaratvāt prāptamagnīdhedānamanūdyate /",
    "GSP28jsbh2-3u:547": " evañca sāhitye kumbhīnirūpitatvasya prasthānevāntaraprakaraṇābhāve 'pi āśrayatvasya copapattirityarthaḥ //",
    "GSP28jsbh2-3u:548": " (pūrvapadādiṇatvopapattyarthaṃ dākṣayaṇanāmatvāṅgīkāraḥ)",
    "GSP28jsbh2-3u:549": " itismṛtyeti //",
    "GSP28jsbh2-3u:550": " anayāca gakāravarjitapūrvapadanimittakasya ṇatvasya saṃjñāyāmeva vidhānāt saṃjñātvābhāve tadanāpatteḥ saṃjñātvamāvaśyakamityarthaḥ //",
    "GSP28jsbh2-3u:551": " (pūrvottarakalpaprayojanasya)",
    "GSP28jsbh2-3u:552": " prayojanaṃ pūrvapakṣe sauryeṣṭyādivat darśapūrṇamāsaprayogāt bahirdākṣāyaṇayajñādiprayogaḥ /",
    "GSP28jsbh2-3u:553": " siddhānte darśapūrṇamāsayorevāvṛttyāpi prayoga iti spaṣṭatvānnoktam //",
    "GSP28jsbh2-3u:554": " iti caturthaṃ dākṣāyaṇādhikaraṇam //",
    "GSP28jsbh2-3u:555": " ---------------- (B1) (5 adhikaraṇam //)//",
    "GSP28jsbh2-3u:556": " (a.2 pā.3 adhi.5)",
    "GSP28jsbh2-3u:557": " saṃskāraśca //",
    "GSP28jsbh2-3u:558": " r“iṣāmālabheta,",
    "GSP28jsbh2-3u:559": " ” “caturo muṣṭīnnirvapatī” tyetābhyāṃ vihitayordārśapūrṇamāsikayorīṣālambhacaturmuṣṭinirvāpayoranuvādatenānārabhyādhītābhyāṃ",
    "GSP28jsbh2-3u:560": " “vāyavyaṃ śvetamālabheta bhūtikāmaḥ” “sauryaṃ caruṃ nirvapedbrahmavarcasakāma” ityetābhyāṃ",
    "GSP28jsbh2-3u:561": " śvetacarū guṇau vidhīyete /",
    "GSP28jsbh2-3u:562": " ālambhakarmībhūtār iṣā śvetā kartavyeti /",
    "GSP28jsbh2-3u:563": " nirvāpaśca caruśabdalakṣyasthālyāṃ kartavya iti /",
    "GSP28jsbh2-3u:564": " sarvavṛkṣāṇāṃ ca vāyusaṃbandhādvāyavyamityanuvādaḥ /",
    "GSP28jsbh2-3u:565": " sauryamiti cāgneyasyaiva;",
    "GSP28jsbh2-3u:566": " tejodevatyatvasāmānyāt,",
    "GSP28jsbh2-3u:567": " natu devatāvidhiḥ;",
    "GSP28jsbh2-3u:568": " yāgāśravaṇāt /",
    "GSP28jsbh2-3u:569": " ubhayatrāpi phalapadaṃ sārvakāmyavākyaprāptaphalaprayojakatvānuvāda iti prathamaḥ pakṣaḥ //",
    "GSP28jsbh2-3u:570": " dvitīyastu phalapadavaiyarthyaprasaṅgāt prākaraṇikāśrayālābhena ca guṇaphalasaṃbandhānupapatteḥ",
    "GSP28jsbh2-3u:571": " guṇaviśiṣṭaṃ yāvaduktaṃ ālambhanirvāpākhyaṃ karmāntarameva phaloddeśena vidhīyate iti /",
    "GSP28jsbh2-3u:572": " siddhāntastu --------- vāyavyaṃ sauryamityāditaddhitāntapadavaiyarthyāpatterdravyadevatāsaṃbandhānumito",
    "GSP28jsbh2-3u:573": " yāga evālabhati ------- nirvapati ------- dhātulakṣito dravyadevatāviśiṣṭaḥ phaloddeśena vidhīyata iti /",
    "GSP28jsbh2-3u:574": " atideśaprāptau cālambhanirvāpau na vidhīyete // 5 //",
    "GSP28jsbh2-3u:575": " iti pañcamaṃ dravyadevatāsaṃyuktānāṃ yāgāntaratādhikaraṇam //",
    "GSP28jsbh2-3u:576": " (B2) (saṅgatinirūpaṇādikam)",
    "GSP28jsbh2-3u:577": " atrāniścitavidheyatākasya devatālakṣaṇaguṇasya bhedakatvavicārādadhyāyapādasaṃgatī",
    "GSP28jsbh2-3u:578": " tathā pūrvādhikaraṇoktasya dhātvarthamanūdya guṇamātravidhānasyāpavādādāpavādikīmanantarasaṅgatiṃ",
    "GSP28jsbh2-3u:579": " ca spaṣṭatvādanuktvā viṣayanirdeśapūrvakaṃ pūrvapakṣamevāha --------- riṣāmālabheteti //",
    "GSP28jsbh2-3u:580": " śakaṭagato lāṅgaladaṇḍavaddīrghaḥ kāṣṭhaviśeṣa riṣāpadasyārthaḥ //",
    "GSP28jsbh2-3u:581": " (vāyavyasauryavākyayorlāghavārthaṃ guṇavidhitvāṅgīkāraḥ)",
    "GSP28jsbh2-3u:582": " tatra guṇavidhisaṃbhave viśiṣṭavidhikalpanasyāśrutayāgakalpanasya cānyāyyatvāt guṇamātravidhipūrvapakṣamāha ------ ityetābhyāṃ vihitayoriti",
    "GSP28jsbh2-3u:583": " anārabhyeti //",
    "GSP28jsbh2-3u:584": " kañcana yāgaṃ prakṛtyānāmnātatvāt anārabhyādhītatvamityarthaḥ /",
    "GSP28jsbh2-3u:585": " śvetamityasyeṣākāṣṭhamādāya carumiti dvitīyāyāśca saptamyarthe lakṣaṇāṃ cāṅgīkṛtyopapattimāha --------- ālambhakarmībhūteti //",
    "GSP28jsbh2-3u:586": " yadātu prākaraṇikaśrautaśūrpāvarodhānna sthālyadhikaraṇatvavidhisaṃbhava ityucyeta,",
    "GSP28jsbh2-3u:587": " tadā caruparimitalakṣaṇayā yathā caruparimitā vrīhayo bhavanti tathā caruṃ muṣṭinirvāpaḥ",
    "GSP28jsbh2-3u:588": " kartavya ityevaṃ kriyāviśeṣaṇatayā ca dvitīyāyā apyupapatteścarupadavācyasthālīparimitatvavidhirādyapūrvapakṣe draṣṭavyaḥ //",
    "GSP28jsbh2-3u:589": " (tṛtīyasūtranirasanīyaṃ guṇaviśiṣṭaṃ karmāntaraṃ phaloddeśena vidhīyata iti dvitīyapūrvapakṣopanyāsaḥ)",
    "GSP28jsbh2-3u:590": " atraitatpūrvapakṣottaratvena",
    "GSP28jsbh2-3u:591": " yāvad uktaṃ vā karmaṇaḥ śrutimūlatvāt / Jaim_2,3.13 /",
    "GSP28jsbh2-3u:592": " iti sūtramekadā yojayitvā",
    "GSP28jsbh2-3u:593": " yajatis tu dravyaphalabhoktṛsaṃyogād eteṣāṃ karmasambandhāt / Jaim_2,3.14 /",
    "GSP28jsbh2-3u:594": " iti tṛtīyasūtrasya siddhāntaparasya pūrvapakṣaparatayāpyāvṛttyā yojanīyamityabhipretya tantreṇa vicāradvayamārabhamāṇo dvitīyaṃ pūrvapakṣamupapādayati ---------- dvitīyastviti /",
    "GSP28jsbh2-3u:595": " phalapadavaiyarthyaprasaṅgāditi //",
    "GSP28jsbh2-3u:596": " loke 'pyālambhanirvāpayoḥ sattvena dārśapaurṇamāsikayoreva niyamenopasthitau pramāṇābhāvasyāpyupalakṣaṇam //",
    "GSP28jsbh2-3u:597": " (vāyavyasauryavākyayorapi yāgalakṣaṇam /",
    "GSP28jsbh2-3u:598": " nirvapatistu prakṛtisādṛśyasiddhyarthamiti nirūpaṇam)",
    "GSP28jsbh2-3u:599": " dravyadevateti //",
    "GSP28jsbh2-3u:600": " taddhitena havirbhāksvarūpadevatātvābhidhānāt tasyaca yāgaikaghaṭitatvāt yāgāpekṣāyāṃ",
    "GSP28jsbh2-3u:601": " pramāṇāntareṇa tasyāprāptatvādanenaiva vākyena vidheyatvāprāptāvadhyāhārāpekṣayā",
    "GSP28jsbh2-3u:602": " lakṣaṇāyā laghutvāt tattaddhātunā yāgo lakṣyate /",
    "GSP28jsbh2-3u:603": " śakyārthastu pramāṇāntaraprāptatvādanūdyate /",
    "GSP28jsbh2-3u:604": " lākṣaṇikapadopādānaprayojanaṃ ca nirvapatyādidhātumadvākyasaṃbandhitvarūpaprakṛtisādṛśyasiddhiḥ /",
    "GSP28jsbh2-3u:605": " ataevaitatsajātīyaṃ “somāraudraṃ caruṃ nirvapedi” prakṛtyāmnāte “pariśrite yājayedi“ti",
    "GSP28jsbh2-3u:606": " pariśritaguṇavidhipare vākye yajinānuvādarūpaṃ liṅgamapi nirvapatau yāgalakṣaṇāyāmupapadyate /",
    "GSP28jsbh2-3u:607": " yat dvayoḥ kaṭādibhirdravyairveṣṭanaṃ pradhānakāle kartavyam,",
    "GSP28jsbh2-3u:608": " tatpariśritaśabdārtha iti bhāvaḥ /",
    "GSP28jsbh2-3u:609": " yastu phalabhoktṛsaṃyogo yāgakalpakatvena sūtre uktaḥ,",
    "GSP28jsbh2-3u:610": " sa prathamapūrvapakṣyāpāditasaṃskārakarmatvamātranirāsasūcanārtha iti na doṣaḥ //",
    "GSP28jsbh2-3u:611": " iti pañcamaṃ dravyadevatāsaṃyuktānāṃ yāgāntaratādhikaraṇam //",
    "GSP28jsbh2-3u:612": " ------------------ (B1) (6 adhikaraṇam / ) (a.2 pā.3 adhi.6)",
    "GSP28jsbh2-3u:613": " viṣaye prāyadarśanāt / Jaim_2,3.16 /",
    "GSP28jsbh2-3u:614": " yatra tu na devatāśravaṇaṃ tatra na yāgakalpanā,",
    "GSP28jsbh2-3u:615": " api tu saṃskāramātravidhānam ---------- yathāgnihotre vatsamālabhetetyatrālambhamātraṃ vatsasaṃskārakatvena vidhīyate;",
    "GSP28jsbh2-3u:616": " ālabhateḥ sparśamātravācitvāt // 6 //",
    "GSP28jsbh2-3u:617": " iti ṣaṣṭhaṃ ālambhasaṃskāratādhikaraṇam //",
    "GSP28jsbh2-3u:618": " (B2) (upavarṣodāhṛtaviṣayavākyodāharaṇaṃ,",
    "GSP28jsbh2-3u:619": " saṃgatinirūpaṇaṃ ca)",
    "GSP28jsbh2-3u:620": " yadyapi sūtrakāreṇodāharaṇasādhyādi noktaṃ kevalaṃ hetumātram;",
    "GSP28jsbh2-3u:621": " tathāpi śrutārthāpattyā tayoḥ kalpanayopavarṣavṛttikṛtodāhṛtaṃ vākyamudāharaṇatvena",
    "GSP28jsbh2-3u:622": " darśayan āpavādikīṃ saṅgatiṃ spaṣṭatvāt tathā phalgutvāt pūrvapakṣaṃ cānuktvā siddhāntamevāha",
    "GSP28jsbh2-3u:623": " ---------- yatra tviti //",
    "GSP28jsbh2-3u:624": " (vatsopāvasarjanena dhenuviyogākhyena sparśāprāpteḥ vatsanikāntā ityarthavādopapatteśca vatsasparśa eva vivakṣita iti kathanam)",
    "GSP28jsbh2-3u:625": " na kevalamālabhatau dravyasaṃbandhamātreṇa yāgakalpanam,",
    "GSP28jsbh2-3u:626": " apitu dravyadevatāsaṃbandhena;",
    "GSP28jsbh2-3u:627": " tasya prakṛte abhāvānna yāgakalpanetyarthaḥ /",
    "GSP28jsbh2-3u:628": " saṃskāramātreti //",
    "GSP28jsbh2-3u:629": " vatsālaṃbhasya prasnavārthatvena dṛṣṭārthatvādyāgavidhipakṣe adṛṣṭārthatvāpattirmātracā sūcitā /",
    "GSP28jsbh2-3u:630": " vatsasaṃskāratveneti //",
    "GSP28jsbh2-3u:631": " yathaiva vatsaṃ copāvasṛjatītyatra dvitīyāsaṃyogāt vatsamuddiśyopāvasarjanavidhistathaiveha saṃskāravidhiprāyapāṭhāt vatsasaṃskārakatvenaiva sparśavidhirityarthaḥ /",
    "GSP28jsbh2-3u:632": " naca --------- upāvasarjanenaiva sparśākhyasyālaṃbhasyārthaprāptatvānna vidhyupapattiriti -------- vācyam;",
    "GSP28jsbh2-3u:633": " dhenuviyogākhyopāvasarjanena dhenusamīpadhāraṇaphalakādhvaryuṅkartṛkasparśasya niyamena prāptyabhāvāttadupapatteḥ /",
    "GSP28jsbh2-3u:634": " ataeva ---------- sparśasyādhvaryukartṛkatve 'pi dohasyānyena karaṇānna tadanupapattiriti bhāvaḥ /",
    "GSP28jsbh2-3u:635": " ataeva vatsanikāntā hi paśava ityarthavāde paśūnāṃ vatsapriyatvābhidhānena vatsapriyā mātā,",
    "GSP28jsbh2-3u:636": " putracāṭukaraṇāt,",
    "GSP28jsbh2-3u:637": " tenavā kṛtacāṭunā yujyamānāt snehāt prastraviṣyatītyevaṃ stutyupapattiḥ sparśamātrābhidhāyitve saṃbhavatītyabhipretyāha --------- ālabhateriti",
    "GSP28jsbh2-3u:638": " (atrādhikaraṇe pādādhyāyasaṃgatyornirūpaṇam)",
    "GSP28jsbh2-3u:639": " atraca siddhānte dārśapaurṇamāsikeṣālambhādayamālambhaḥ saṃskāryarūpānupādeyaguṇāt",
    "GSP28jsbh2-3u:640": " prakaraṇāntarāt karmāntaramityaniścitavidheyatākavatsākhyaguṇasya bhedakatvāt pādādhyāyasaṅgatyupapattiriti",
    "GSP28jsbh2-3u:641": " kaustubhe draṣṭavyam //",
    "GSP28jsbh2-3u:642": " iti ṣaṣṭhaṃ ālaṃbhasaṃskāratādhikaraṇam //",
    "GSP28jsbh2-3u:643": " ------------------ (B1) (7 adhikaraṇam /",
    "GSP28jsbh2-3u:644": " ) (a.2 pā.3 adhi.7) saṃyuktastu //",
    "GSP28jsbh2-3u:645": " agnau śrute “carumupadadhāti bṛhaspatervā etadannaṃ yannīvārā” ityatra yajamānasyānnaṃ bṛhaspateḥ kathaṃ syād?",
    "GSP28jsbh2-3u:646": " yadi na bṛhaspatirdevatetyarthādbṛhaspaterdevatātvāvagatestaittirīyaśākhāyāṃ “bārhaspatyo",
    "GSP28jsbh2-3u:647": " bhavatī“ti taddhitapadayuktavākyaśeṣaśravaṇācca dravyadevatāsaṃbandhānumitayāgavidhānamevedam /",
    "GSP28jsbh2-3u:648": " tasya cauṣadhadravyakatvenāgneyātideśataḥ sviṣṭakṛdādipratipattiprāptau “carumupadadhātī”",
    "GSP28jsbh2-3u:649": " tyanenopadhānaṃ pratipattitvena vidhīyata iti prāpte ---------- yadyapi taittirīyaśākhāyāṃ taddhitaśravaṇam;",
    "GSP28jsbh2-3u:650": " tathāpi vidhyabhāvādvidhyantaraikavākyatvabhaṅgāpatteśca nāyaṃ devatātaddhitaḥ /",
    "GSP28jsbh2-3u:651": " carumupadadhātītyanena ca sthaṇḍilaniṣpādakacarusaṃskārakatayopadhānavidhānāt devatānākāṅkṣatayā nārthavādonnītasyāpi devatāvidheḥ kalpanam",
    "GSP28jsbh2-3u:652": " ata eva carvapekṣitaprakṛtidravyasyaiva nīvārarūpasya vidhikalpanam /",
    "GSP28jsbh2-3u:653": " ataśca bṛhaspaterbrāhmaṇasyānnaṃ nīvārā ityevaṃ stutyupapatterna bṛhaspatervā ityayaṃ devatākalpanadvārā yāgakalpaka iti siddham // 7 //",
    "GSP28jsbh2-3u:654": " // iti saptamaṃ naivāracarorādhānārthatādhikaraṇam //",
    "GSP28jsbh2-3u:655": " (B2) (pādādhyāyānantarasaṃgativiṣayanirūpaṇam)",
    "GSP28jsbh2-3u:656": " atra pūrvapakṣe niścitavidheyatākadevatārūpaguṇakṛtabhinnayāgabhāvanātaḥ upadhānarūpapratipattibhāvanābhedāt siddhānteca tadabhāvāt pādādhyāyasaṃgatī,",
    "GSP28jsbh2-3u:657": " tathā pūrvatra devatāśravaṇādyāgakalpanāsaṃbhave 'pīha tatsattvāt saṃbhavatyeva yāgakalpanamiti",
    "GSP28jsbh2-3u:658": " pūrvapakṣotthānāt pratyudāharaṇarūpāmātideśikīmānantarasaṃgatiṃ spaṣṭatvādanabhidhāya",
    "GSP28jsbh2-3u:659": " udāharaṇapūrvakaṃ pūrvapakṣamevāha ---------- agnāviti //",
    "GSP28jsbh2-3u:660": " yadyapi “naivāraścarurbhavati bṛhaspatervā etadannaṃ yannīvārā” ityuktvā carumupadadhātīti śrutamiti likhitaṃ kaustubhe;",
    "GSP28jsbh2-3u:661": " tathāpi vyutkrameṇāpi lekhane yāgārthatvapūrvapakṣopapatteḥ śāstradīpikānusāreṇāyaṃ vākyakramo likhitaḥ //",
    "GSP28jsbh2-3u:662": " (bṛhaspaterityanena devatāsamarpaṇamiti śākhāntarānusāreṇāpi nirūpaṇam)",
    "GSP28jsbh2-3u:663": " tatra naivāravākye tāvadbhavatyākṣiptāyāṃ naivārakaraṇikāyāṃ bhāvanāyāmaprāptatvena",
    "GSP28jsbh2-3u:664": " vidhinā vihitāyāṃ caroḥ prayojanākāṅkṣatvāt bhāvanāyāścāvacchedakadhātvarthāpekṣatvāt",
    "GSP28jsbh2-3u:665": " yatkiñciddhātvarthakalpanasyā'vaśyakatve satyapi upadhānasya dvitīyayā carusaṃskārakatvena",
    "GSP28jsbh2-3u:666": " tatra karaṇatvāsaṃbhavādavacchedakatvānupapatterarthāccarudravyakatva- sāmarthyādyāgasyaivāvacchedakatvaṃ",
    "GSP28jsbh2-3u:667": " kalpyata ityabhipretya pūrvapakṣe kartavye devatābhāvaśaṅkāṃ nirasyati -------- yajamānasyānnamiti //",
    "GSP28jsbh2-3u:668": " bṛhaspateriti ṣaṣṭhyā nīvārasaṃbandhāvagamāt saṃbandhāntarābhāve devatātvasyaiva saṃbandhatvāṅgīkārāt tasyaca yāgaṃ vinānupapatteryāgatvaniścaya ityarthaḥ /",
    "GSP28jsbh2-3u:669": " devatātvarūpasaṃbandhaviśeṣaparatvaṃ śākhāntaragatavākyopasaṃhāreṇāpi pratīyata ityāha --------- bārhaspatyo bhavatīti //",
    "GSP28jsbh2-3u:670": " “etadvai khalu sākṣādannaṃ yadeṣa caru” riti pūrvanirdiṣṭacaruśabadsamānādhikaraṇabārhaspatyaśabdasya",
    "GSP28jsbh2-3u:671": " devatātaddhitāntatvaniścayāt tattulyārthatvenehāpi ṣaṣṭhyā devatātvaparatvāvagatirityarthaḥ //",
    "GSP28jsbh2-3u:672": " (carūpadhānapratipattitvopapādanam)",
    "GSP28jsbh2-3u:673": " kiṃ tarhi upadhānavākyena vidhīyate ?",
    "GSP28jsbh2-3u:674": " ityapekṣāyāmasya yāgasya prakaraṇādagnyaṅgasyauṣadhadravyakatvasādṛśyenātideśaprāptapratipattyantarabādhenopadhānaṃ pratipattirvidhīyate /",
    "GSP28jsbh2-3u:675": " tataśca siddho yāgabhāvanātaḥ pratipattibhāvanāyā bheda ityarthaḥ /",
    "GSP28jsbh2-3u:676": " tadidamāha ----------- tasya ceti //",
    "GSP28jsbh2-3u:677": " (bārhaspatya iti na devatātaddhitaḥ kintu prāgdīvyatīya iti nirūpaṇam)",
    "GSP28jsbh2-3u:678": " sarvatrahi vidhyapekṣita evārthor'thavādakalpyavidhinā vidhīyate natvanapekṣitaḥ /",
    "GSP28jsbh2-3u:679": " tadiha “carumupadadhātī” tyatra carusaṃskārakatayopadhānavidhyanaythānupapattyā “adhvaryuṃ",
    "GSP28jsbh2-3u:680": " vṛṇīte” ityatreva carorviniyogasya sthaṇḍilaniṣpādakatayā kalpanāttadanyathānupapattyaiva",
    "GSP28jsbh2-3u:681": " carukarmakabhāvanāyāḥ prāptatvena naivāravākye viśiṣṭavidhyanaṅgīkārāccarauḥ prakṛtidravyāpekṣāyāṃ",
    "GSP28jsbh2-3u:682": " nīvāraprakṛtitvamātravidhānena tatra devatāyā anapekṣaṇāt nārthavādonnītadevatāvidhikalpanam,",
    "GSP28jsbh2-3u:683": " navā bārhaspatyo bhavatītyasya vidhitvakalpanayā tadvidhiparatvakalpanaṃ yuktamityabhipretya siddhāntamāha---------- yadyapīti /",
    "GSP28jsbh2-3u:684": " devatātaddhita iti //",
    "GSP28jsbh2-3u:685": " apitu prāgdīvyatīyārthavihitaṇyapratyayastaddhita iti śeṣaḥ /",
    "GSP28jsbh2-3u:686": " (yāgakalpanābhāvepi upadhānaviśiṣṭacaruvidhānameveti nirūpaṇam)",
    "GSP28jsbh2-3u:687": " carusaṃskārakatayeti //",
    "GSP28jsbh2-3u:688": " etena --------- sthalaniṣpatteḥ śrauteṣṭakāvaruddhatvena kalpitavidhividheyacaru-",
    "GSP28jsbh2-3u:689": " sādhyatvānupapattyā yāgakalpanāsaṃbhavādupadhānametadarthakameveti prakāśakāroktaṃ",
    "GSP28jsbh2-3u:690": " ----------- apāstam;",
    "GSP28jsbh2-3u:691": " caroḥ kumbhīṣṭakādīnāṃ catasṛṇāṃ madhye upadhānārthaṃ madhyataneṣṭakāniṣkāsanena",
    "GSP28jsbh2-3u:692": " yojanena tatpūraṇena tadiṣṭakāsthāpanārthatayā vidheyatveneṣṭakāvirodhitvābhāvādarthakarmatvapakṣe",
    "GSP28jsbh2-3u:693": " 'pyānuṣaṅgikyāḥ sthalaniṣpatterāvaśyakatveneṣṭakāvirodhasya duṣpariharatvāt /",
    "GSP28jsbh2-3u:694": " dvitīyārthabādhe pramāṇābhāvācceti bhāvaḥ //",
    "GSP28jsbh2-3u:695": " (bṛhaspatiśabdasya brāhmaṇavācitvena tatsaṃbandhitvameva naivārastutyarthamityarthavādopapattiḥ)",
    "GSP28jsbh2-3u:696": " bṛhacchabdasya bṛhatidhātvarthānusāreṇa brahmaśabdavat vedavācitvāt patiśabdasya",
    "GSP28jsbh2-3u:697": " pālayitṛvācitvāt brāhmaṇānāñca “tapastaptvāsṛjadbrahma brāhmaṇānvedaguptaye” iti",
    "GSP28jsbh2-3u:698": " vedapālayitṛtvasmaraṇāt bṛhaspatiśabdasya brāhmaṇavācitvapratīter “munyannaṃ brāhmaṇasyoktami“tica",
    "GSP28jsbh2-3u:699": " brāhmaṇaśrāddhe vānaprasthākhyamunyadanīyāraṇyanīvāraprāśastyasmṛterbrāhmaṇasaṃbandhitvarūpaṃ",
    "GSP28jsbh2-3u:700": " bārhaspatyatvamarthavāde kīrtitaṃ nīvārastutyartham,",
    "GSP28jsbh2-3u:701": " natu bṛhaspatidevatyatvāyetyabhipretyārthavādopapattiṃ darśayati --------- ataśceti //",
    "GSP28jsbh2-3u:702": " yadyapivā taittirīye “brahma vai devānāṃ” ityarthavādādyogarūpāddevapurohitaṃ bṛhaspatimeva vadet bṛhaspatiśabdo natu kevalayogena brāhmaṇam;",
    "GSP28jsbh2-3u:703": " tathāpi tatsaṃbandhamātreṇāpi nīvārastutyupapatterna devatātvakalpanaṃ pramāṇavaditi bhāvaḥ /",
    "GSP28jsbh2-3u:704": " ataśca nopadhānabhāvanāto yāgabhāvanāntaramityabhipretyopasaṃharati ------------- iti siddhamiti //",
    "GSP28jsbh2-3u:705": " iti saptamaṃ carorādhānārthatādhikaraṇam //",
    "GSP28jsbh2-3u:706": " --------------- (B1) (8 adhikaraṇam / ) (a.2 pā.3 adhi.8)",
    "GSP28jsbh2-3u:707": " pātnīvate tu pūrvatvād avacchedaḥ / Jaim_2,3.19 /",
    "GSP28jsbh2-3u:708": " “tvāṣṭraṃ pātnīvatamālabhete” tyanena dravyadevatāviśiṣṭaṃ yāgaṃ vidhāya “paryagnikṛtaṃ pātnīvatamutsṛjantī“ti śrutam /",
    "GSP28jsbh2-3u:709": " tatrobhayadevatyasya pūrvayāgasya “āgneyaṃ caturdhā karotī” tivatkevalapātnīvatapadenānuvādāyogātparyagnikaraṇādeśca",
    "GSP28jsbh2-3u:710": " vidheyasya guṇasyātideśenaiva prāptatvāditarāṅgaparisaṅkhyāyāṃ ca traidoṣyāpatteḥ",
    "GSP28jsbh2-3u:711": " paryagnikṛtapadasyānuvādatvamaṅgīkṛtya karmāntaravidhirevāyamiti prāpte ----------",
    "GSP28jsbh2-3u:712": " pratyabhijñānānna karmāntaram /",
    "GSP28jsbh2-3u:713": " na cānuvādānupapattiḥ;",
    "GSP28jsbh2-3u:714": " satyapyagnīṣomādivattvaṣṭṭapatnīvatorvyāsajyavṛttidevatātve manotāsthāgniśabdavallakṣaṇayābhidhānopapatteḥ /",
    "GSP28jsbh2-3u:715": " vastutastu pṛthaktaddhitaśravaṇāddevatādvayamevedam /",
    "GSP28jsbh2-3u:716": " ekavākyopādānācca samuccayaḥ /",
    "GSP28jsbh2-3u:717": " ato ḍitthaḍabitthayormātā ḍitthasya mātetivacchakyata eva kevalena pātnīvatapadenānuvādaḥ /",
    "GSP28jsbh2-3u:718": " ataḥ pūrvakarmānuvādena guṇa eva vidhīyate /",
    "GSP28jsbh2-3u:719": " naca vidheyābhāvaḥ;",
    "GSP28jsbh2-3u:720": " vṛttaparthagnikaraṇasyaiva ktapratyayāntārthasya vidheyatvāt /",
    "GSP28jsbh2-3u:721": " tasya ca gṛhamedhīyājyabhāganyāyena prākṛtasyaivātideśataḥ pūrvapravṛttyā vidheyatvāt",
    "GSP28jsbh2-3u:722": " kḷptopakārakatvena ca tenaiva nairākāṅkṣyādatideśakalpanenottarāṅgānāmarthādeva nivṛttau traidoṣyānāpatteḥ /",
    "GSP28jsbh2-3u:723": " vṛttaparyagnikaraṇatvasya ca pūrvāṅgeṣvakṛteṣvasaṃbhavāttānyapyākṣipyante /",
    "GSP28jsbh2-3u:724": " naca ktapratyayabalena pramāṇāntarapramitatvāvagamādati- deśāpratibandhakatvam;",
    "GSP28jsbh2-3u:725": " prokṣitābhyāmulūkhalamusalābhyāmityādāviva pramāṇāntarābhāve 'pi etadvidhividheyasyāpi ktapratyayopāttatve bādhakābhāvāt // 8 //",
    "GSP28jsbh2-3u:726": " ityaṣṭamaṃ pātnīvatānuvādatvādhikaraṇam //",
    "GSP28jsbh2-3u:727": " ----------------- (B2) (pratiyogijñānārthaṃ tvāṣṭravākyodāharaṇaṃ,",
    "GSP28jsbh2-3u:728": " tatra yāgānumānaniścayaḥ,",
    "GSP28jsbh2-3u:729": " adhyāyapādādhikaraṇasaṃgatayaśca)",
    "GSP28jsbh2-3u:730": " pūrvapakṣe paryagnikṛtavākye karmabhedasya sādhanāt bhedapratiyogijñānārthaṃ pūrvayāgavidhāyakaṃ vākyamudāharati ---------- tvāṣṭramiti //",
    "GSP28jsbh2-3u:731": " yajatistu dravyaphalabhoktṛsaṃyogāditi pūrvoktanyāyena yāgānumānasya nissandigdhatvāt yāgaṃ vidhāyetyuktam /",
    "GSP28jsbh2-3u:732": " viṣayavākyamudāharati ---------- paryagnikṛtamiti //",
    "GSP28jsbh2-3u:733": " patnīvaddevatālakṣaṇasyāniścitavidheyatākasyaiva bhedakatvavicārātprakaraṇasaṃgatiṃ",
    "GSP28jsbh2-3u:734": " pūrvatrārthavādasya devatātvabodhakatve niraste 'pīha vidhigatataddhitasya devatātvaparatvaniścayādastu",
    "GSP28jsbh2-3u:735": " tarhyatra yāgānumānamiti pūrvapakṣotthānāt pratyudāharaṇarūpāmanantarasaṅgatiṃ ca",
    "GSP28jsbh2-3u:736": " spaṣṭatvādanuktvā pūrvapakṣamevāha ---------- tatreti //",
    "GSP28jsbh2-3u:737": " (dvidaivatyasyekadaivatyapadenānanuvādāt pūrvayāgaprakṛtiko darśapūrṇamāsaprakṛtiko vānyayāgo 'trābhimataḥ /",
    "GSP28jsbh2-3u:738": " agnīṣomīyaprakṛtitvoktistu vārtike 'nāsthayeti nirūpaṇam)",
    "GSP28jsbh2-3u:739": " yadyapi pūrvayāgopasthāpakaṃ prakaraṇamasti;",
    "GSP28jsbh2-3u:740": " tathāpi tasya patnīvaddaivatatvāsaṃbhavena tena padenānuvādāyogāt karmāntaratvaṃ sādhayati --------- ubhayadevatyasyeti //",
    "GSP28jsbh2-3u:741": " āgneyamiti //",
    "GSP28jsbh2-3u:742": " yathaivāgneyapade sāmarthyabhaṅgabhayena kevalāgnipadādutpannataddhitānurodhena nāgnīṣomīyagrahaṇam,",
    "GSP28jsbh2-3u:743": " tadvadihāpītyarthaḥ /",
    "GSP28jsbh2-3u:744": " vidheyāntarābhāvādapīha yāgāntaravidherāvaśyakatvaṃ darśayati ---------- paryagnikaraṇādeśceti //",
    "GSP28jsbh2-3u:745": " aṅgāntarasādhāraṇyenātideśataḥ prāptiṃ sūcayitumādiśabdo 'thavā paryagnikaraṇottarakālasaṃgrahārtho draṣṭavyaḥ /",
    "GSP28jsbh2-3u:746": " paryagnikṛtapadasyeti //",
    "GSP28jsbh2-3u:747": " paryagnikaraṇakarmībhūtadravyavācake paryagnikṛtapade dravyasya viśeṣyasya niṣkṛṣya vidhāne 'pi viśeṣaṇāṃśe prāptatvādanuvāda ityarthaḥ /",
    "GSP28jsbh2-3u:748": " tataśca dravyadevatāsaṃbandhasya yāgakalpakasya sattvāt utsṛjatau yāgalakṣaṇayā karmāntaravidhirityāha ------------ karmāntareti //",
    "GSP28jsbh2-3u:749": " patnīvacchabdasyāśvivājiśabdavadrūḍhatvena devatāntaraparatvānna tāvat pūrvayāgamutsṛjatinānūdya tatra vidhānasaṃbhavaḥ;",
    "GSP28jsbh2-3u:750": " utpattiśiṣṭatvāṣṭrāvarodhāt /",
    "GSP28jsbh2-3u:751": " ata eva nānuvādaḥ;",
    "GSP28jsbh2-3u:752": " nāpi paryagnikaraṇāvyavahitottarakālasya tasmin saṃbhavaḥ;",
    "GSP28jsbh2-3u:753": " niṣṭhāpratyayasya vyavahitāvyavahitasādhāraṇabhūtakālamātravācitvena lakṣaṇāpatteriti vidheyāntaranirāsa evakāreṇa sūcitaḥ /",
    "GSP28jsbh2-3u:754": " ato 'tra devatāguṇasāmānyena pūrvayāgaprakṛtikakarmāntaravidhiryukta ityarthaḥ /",
    "GSP28jsbh2-3u:755": " yattu pakṣāntareṇa darśapūrṇamāsaprakṛtikatvaṃ kaustubhe uktam,",
    "GSP28jsbh2-3u:756": " tatparyagnikṛtaśabdasya paśupuroḍāśasādhāraṇatayā puroḍāśadravyakatvapakṣe devatāsādṛśyāpekṣayā dravyasādṛśyasya balavattvābhiprāyeṇeti na virodhaḥ",
    "GSP28jsbh2-3u:757": " yadātu paśuparatvaṃ,",
    "GSP28jsbh2-3u:758": " tadobhayasādṛśyena pūrvayāgaprakṛtikatve nissandigdhe 'pi agnīṣomīyaprakṛtitvaṃ yatpakṣāntareṇa vārtike uktaṃ,",
    "GSP28jsbh2-3u:759": " tatpūrvapakṣatvādanāsthayāgnīṣomīyaprakṛtitve 'pyavirodha iti nyāyasudhāyāṃ spaṣṭamevānāsthayetyāveditam //",
    "GSP28jsbh2-3u:760": " (viśeṣaṇaviśeṣyabhāvasthale vyāsajyavṛttidevatātvamiti nyāyasudhāmatarītyobhayadevatve 'pi pratyabhijñānopapādanam)",
    "GSP28jsbh2-3u:761": " agniśucyostu devatātvenānvayāt tasyāścoddeśyatvamātreṇa kriyāsādhanatvāt amūrtasya",
    "GSP28jsbh2-3u:762": " nirguṇasyāpi coddeśyatvopapatteḥ kriyāsādhanatvānyathānupapattyā viśeṣaṇaviśeṣyabhāvānavagame",
    "GSP28jsbh2-3u:763": " 'pi tadanabhyupagame pratyekamanvayāyākhyātasyāvṛttyāpatteḥ pradhānabhūtākhyātāvṛtteścātyantānyāyyatvāt",
    "GSP28jsbh2-3u:764": " pratyekañca devatāpatterguṇabhedenādṛṣṭakalpanāpādakakarmabhedaprasaṅgādekakriyāvaśīkārāvasāyāt",
    "GSP28jsbh2-3u:765": " tadanyathānupapattyā viśeṣaṇaviśeṣyabhāvāvagatiriti citrādhikaraṇe nyāyasudhālekhanāt",
    "GSP28jsbh2-3u:766": " samānādhikaraṇapadadvaye viśeṣaṇaviśeṣyabhāvāṅgīkāreṇa taduttarapratyayenaikameva",
    "GSP28jsbh2-3u:767": " vyāsajyavṛtti devatātvamucyata iti tanmatamanusandhāyāha ------------ sasyapīti /",
    "GSP28jsbh2-3u:768": " manotāstheti //",
    "GSP28jsbh2-3u:769": " paśoragnīṣomadevatākatvena “tvaṃ hyagne prathamo manote” ti mantragatāgnipadena lakṣaṇayāgnīṣomayorabhidhānaṃ,",
    "GSP28jsbh2-3u:770": " tadvadihāpi pātnīvataśabdaprakṛtibhūtapatnīvacchabdena tvaṣṭṛpatnīvallakṣaṇayābhidhānopapattirityarthaḥ //",
    "GSP28jsbh2-3u:771": " (pratyekataddhitena pratyekadevatātvepi pātnīvatapadānuvādatvaṃ,",
    "GSP28jsbh2-3u:772": " utsṛjatinārthaprāptatyāgānuvādaḥ,",
    "GSP28jsbh2-3u:773": " tenetarāṅgotsargavādanirāsaśca)",
    "GSP28jsbh2-3u:774": " pūrvatrāsvarasaṃ sūcayan pakṣāntareṇa anuvādopapattiṃ darśayati ---------- vastutastviti",
    "GSP28jsbh2-3u:775": " ṣaṇaviśeṣyabhāve viśeṣaṇavācakapadottarapratyayasya sādhutvamātrārthatvakalpanāpattestadapekṣayā",
    "GSP28jsbh2-3u:776": " tasyārthavattvamabhyupetya tattatpratyayopāttārthaiśca tattatprakṛtyarthānvayaucitye",
    "GSP28jsbh2-3u:777": " sati śabdāntarādinā devatārthabhedasyāvaśyakatvāt dvayordevatātvayoḥ prathamato bhāvanānvayepyekavākyopāttatvenaikasyāṃ",
    "GSP28jsbh2-3u:778": " kriyāyāṃ samuccayopapatteḥ karmabhedāprasakteḥ devatātvabhede 'pi na kṣatiriti pṛthak",
    "GSP28jsbh2-3u:779": " taddhitaśravaṇādityādināsvarasaḥ sūcitaḥ /",
    "GSP28jsbh2-3u:780": " anuvādaiti //",
    "GSP28jsbh2-3u:781": " utsṛjatinā yāgamuddiśyaparyagnikaraṇavidhāne 'pi prakaraṇāt pūrvayāgopasthiteḥ tasyaca vastuta eva pātnīvatatvāt pātnīvatapadamanuvādaḥ /",
    "GSP28jsbh2-3u:782": " ataeva na viśiṣṭoddeśopi /",
    "GSP28jsbh2-3u:783": " etena ----------- utsṛjantītyākhyātena yathoktaparyagnikaraṇavidhau arthasiddha uparitanāṅgotsargo dhātunānūdyate ityadhikaraṇamāloktaṃ ----------",
    "GSP28jsbh2-3u:784": " uparitanāṅgotsargaparatve paryagnikṛtamityasya karmatvenānvayānupapatterdhātvarthasyoddeśyaparatve saṃbhavatyanuvādamātratvasyāyuktatvāt,",
    "GSP28jsbh2-3u:785": " vārtikecoddeśyatayaiva yāgāntargatatyāgarūpotsargaparatvenānvayaprati- pādanāccetyarthaḥ //",
    "GSP28jsbh2-3u:786": " (gṛhamedhīyājyabhāgavidhiriva phalataḥ parisaṃkhyārthaṃ punaḥśravaṇam)",
    "GSP28jsbh2-3u:787": " gṛhamedhīyeti //",
    "GSP28jsbh2-3u:788": " yathā gṛhamedhīyeṣṭiṃ prakṛtyājyabhāgau yajatīti punaḥśravaṇaṃ phalataḥ parisaṅkhyārtham,",
    "GSP28jsbh2-3u:789": " tadvandiha paryagnikaraṇapunaḥśravaṇamityarthaḥ /",
    "GSP28jsbh2-3u:790": " nanu atideśalope sati paryagnikaraṇapūrvabhāvyaṅgānāmapi parisaṅkhyāpattirityata āha -------- vṛtteti //",
    "GSP28jsbh2-3u:791": " nātra paryagnikaraṇamātraṃ guṇaḥ,",
    "GSP28jsbh2-3u:792": " apitu ktapratyayāntatvāt paśugataṃ kṛtaparyagnikaraṇatvam /",
    "GSP28jsbh2-3u:793": " tasyaca pūrvāṅgeṣvakṛteṣvasaṃbhavāt tadaṅgānuṣṭhānasiddhiḥ /",
    "GSP28jsbh2-3u:794": " ataeva iḍāntetivadantaśabdābhāve 'pi na kṣatirityarthaḥ /",
    "GSP28jsbh2-3u:795": " nacājyabhāgayoranuṣṭheyatayā pratītayoḥ pramāṇāntaraṃ vināpi gṛhamedhīyāṅgatvapratīteratideśapratibandhakatvopapattāvapi",
    "GSP28jsbh2-3u:796": " paryagnikaraṇāntatvasya ktapratyayena pramāṇāntaravihitatvāvagateratideśopajīvitvena",
    "GSP28jsbh2-3u:797": " tatpratibandhakatvānupapattirityāśaṅkāṃ nirasyati ----------- naceti //",
    "GSP28jsbh2-3u:798": " niṣpannatvapratīteretadvidhividhānottarakālīnābhiprāyeṇopapatterityarthaḥ /",
    "GSP28jsbh2-3u:799": " naca -------- evametadvidhividheyatve kṛtaparyagnikaraṇatvanirdeśāt paryagnikaraṇamātrasyaivānuṣṭhānāpattiriti -------- vācyam;",
    "GSP28jsbh2-3u:800": " atra paryagnikaraṇāntavidhyabhāvenātideśataḥ prāpsyamānena paryagnikaraṇena yādṛśī",
    "GSP28jsbh2-3u:801": " bhūtaparyagnikaraṇatā saṃbadhyate tādṛśyā eva tataḥ pūrvaṃvidhānena yathāprāptopādānāt",
    "GSP28jsbh2-3u:802": " tadantānuṣṭhānopapatteriti bhāvaḥ //",
    "GSP28jsbh2-3u:803": " (pūrvottarakalpaprayojananirūpaṇam)",
    "GSP28jsbh2-3u:804": " prayojanaṃ tvāṣṭrayāgāpekṣayā yāgāntarānuṣṭhānaṃ pūrvapakṣe /",
    "GSP28jsbh2-3u:805": " siddhāntetu tvāṣṭrayāgasya paryagnikaraṇāntāṅgānuṣṭhānena jīvata eva paśoryāni hṛdayādyaṅgāni teṣāṃ tvaṣṭṛpatnīvaduddeśena yāga iti spaṣṭatvānnoktam",
    "GSP28jsbh2-3u:806": " ityaṣṭamaṃ pātnīvatānuvādatvādhikaraṇam //",
    "GSP28jsbh2-3u:807": " ------------- (B1) (9 adhikaraṇam / ) (a.2 pā.3 adhi.9)",
    "GSP28jsbh2-3u:808": " adravyatvāt kavele karmaśeṣaḥ syāt / Jaim_2,3.20 /",
    "GSP28jsbh2-3u:809": " adravyatvāttu //",
    "GSP28jsbh2-3u:810": " anārabhya śrutaṃ ------ “eṣa vai haviṣā haviryajati yo 'dābhyaṃ gṛhītvā somāya yajate” iti /",
    "GSP28jsbh2-3u:811": " tathā “parā vā etasyāyuḥ prāṇa eti yo 'śuṃ gṛhṇātī“ti /",
    "GSP28jsbh2-3u:812": " atra haviḥ somaḥ sa eva devatā sa eva dravyamiti prathamārthavādasyārthaḥ /",
    "GSP28jsbh2-3u:813": " prāṇa āyurmaryādāmabhivardhata iti dvitīyasya /",
    "GSP28jsbh2-3u:814": " tatra na tāvadatra grahaṇameva jyotiṣṭome vidhīyate;",
    "GSP28jsbh2-3u:815": " saṃskārarūpasya grahaṇasyāvaghātādivadaṃśvadābhyanāmakatvānupapatteḥ /",
    "GSP28jsbh2-3u:816": " dvitīyāntayostayoḥ saṃskāryadravyanāmatvāṅgīkāre tu avyabhicaritakratusaṃbandhābhāvānna dravyamātroddeśena grahaṇavidhisaṃbhavaḥ /",
    "GSP28jsbh2-3u:817": " ato dravyadevatāviśiṣṭayāgāntaravidhānamevedam;",
    "GSP28jsbh2-3u:818": " adābhyapadena hiṃsānarhasomākhyadravyasyāṃśupadena ca niryāsadravyasyābhidhānāt /",
    "GSP28jsbh2-3u:819": " dvitīyā cobhayatra saktunyāyena /",
    "GSP28jsbh2-3u:820": " devatā tvekatra somo 'nyatra prajāpataye svāheti mantravarṇātprajāpatiḥ /",
    "GSP28jsbh2-3u:821": " gṛhṇātiścādye 'nuvādo dvitīye yāgalakṣakaḥ /",
    "GSP28jsbh2-3u:822": " tayośca yāgayoḥ prākaraṇikaitatsamānajātīyataittirīyaśākhāsthavākyājjyotiṣṭomāṅgatvamiti",
    "GSP28jsbh2-3u:823": " prāpte ---------- gṛhṇatau yāgalakṣaṇāyāṃ pramāṇābhāvādādyavākye guṇasaṃkrāntaśaktinā",
    "GSP28jsbh2-3u:824": " vidhinā grahaṇasyaiva vidheyatvāvagamāccobhayatrāpi grahaṇamevoktasaṃjñakaṃ uktasaṃjñakadravyasaṃskārakatvena vā vidhīyate /",
    "GSP28jsbh2-3u:825": " evañca viniyogabhaṅgo 'pi dvitīyāyā na kalpito bhavati /",
    "GSP28jsbh2-3u:826": " devatā tu somarūpā ādyavākye grahaṇe evānvetīti devatāviśiṣṭaṃ grahaṇameva tatra vidhīyate,",
    "GSP28jsbh2-3u:827": " dvitīye tu “upayāma gṛhīto 'si prajāpataye tvā juṣṭaṃ gṛhṇāmī“ti mantravarṇādgrahaṇāṅgatayā devatāprāptirdraṣṭavyā /",
    "GSP28jsbh2-3u:828": " homamantrastūttarabhāviyāgopakārakatvamādāya neyaḥ /",
    "GSP28jsbh2-3u:829": " devatāviśiṣṭagrahaṇadvaye ca prākaraṇikavākyena jyotiṣṭomāṅgatvasya tadupapādyatvasya ca bodhopapatterna kaścidvirodhaḥ /",
    "GSP28jsbh2-3u:830": " prayojanaṃ pūrvapakṣe yāgasyāṅgatvād yathāśaktinyāyaviṣayatvaṃ,",
    "GSP28jsbh2-3u:831": " siddhānte pradhānatvānneti // 9 //",
    "GSP28jsbh2-3u:832": " // iti navamamadābhyanāmatādhikaraṇam //",
    "GSP28jsbh2-3u:833": " ------------------ (B2) (anārabhyatvoktiprayojanaṃ,",
    "GSP28jsbh2-3u:834": " prathamārthavādārthanirūpaṇopayogaḥ,",
    "GSP28jsbh2-3u:835": " adhyāyaprakaraṇānantarasaṃgatiśca)",
    "GSP28jsbh2-3u:836": " viṣayavākyamudāharati ---------- anārabhyeti //",
    "GSP28jsbh2-3u:837": " prakṛtasya yāgasyopapādakasyā sattvena grahaṇe devatānvayasaṃbhavavādinaḥ siddhāntino hetunirāsāya pūrvapakṣasādhakatayānārabhyādhītatvopanyāsaḥ",
    "GSP28jsbh2-3u:838": " tannirāsaścāgre vyaktībhaviṣyati /",
    "GSP28jsbh2-3u:839": " somāyāyajata ityatra somapadasya latendusādhāraṇatve 'pi “saṃdigdheṣu vākyaśeṣādi“ti",
    "GSP28jsbh2-3u:840": " nyāyena haviṣā haviryajata itivākyaśeṣāddhavīrūpasomaparatvāvagatisidhyarthaṃ prathamārthavādārthamāha ---------- atreti /",
    "GSP28jsbh2-3u:841": " prāṇa iti //",
    "GSP28jsbh2-3u:842": " prāṇavāyuretasya yajamānasyāyurmaryādāmatikramya vartate,",
    "GSP28jsbh2-3u:843": " vardhate ityarthaḥ /",
    "GSP28jsbh2-3u:844": " pūrvapakṣe yāgāntare devatālakṣaṇaguṇasya vidheyatvāt siddhānteca grahaṇe vidheyatvāt",
    "GSP28jsbh2-3u:845": " svarūpeṇa niścitavidheyatvasyāpi uddeśyanirūpitatvarūpeṇāniścitavidheyatākasya yāgabhedakatvābhedakatvavicārādadhyāyaprakaraṇasaṅgatī /",
    "GSP28jsbh2-3u:846": " tathā paryagnikṛtavākye yāgānuvādena guṇavidhānādaṅgāntaravidhāne niraste tatprasaṅgādihāpi",
    "GSP28jsbh2-3u:847": " tannirākaraṇāt prāsaṅgikīmanantarasaṅgatiṃ ca spaṣṭatvādanabhidhāya pūrvapakṣamevāha--------- tatreti //",
    "GSP28jsbh2-3u:848": " (devatāviśiṣṭayāgāntaravidhāna eva tātparyamityupapādanam)",
    "GSP28jsbh2-3u:849": " tatra grahaṇavidhyanupapattyā yāgāntaravidhipūrvapakṣaṃ samarthayituṃ tadasaṃbhavamupapādayan",
    "GSP28jsbh2-3u:850": " aṃśvadābhyapadayornāmadheyatvamaṅgīkṛtya prathamatastadvidhiṃ nirasyati ------- na tāvaditi //",
    "GSP28jsbh2-3u:851": " nāmakatvānupapatteriti //",
    "GSP28jsbh2-3u:852": " grahaṇasya saṃskārakarmaṇaḥ saṃskāryāvacchedenaiva vyavacchedasiddheraṅgatayā saṃkalpādauca",
    "GSP28jsbh2-3u:853": " nāmadheyānapekṣaṇāt gṛhṇāteḥ sakarmakatvānnityaṃ karmasākāṅkṣatvena tadabhāve grahaṇavidhānānupapatteradābhyaśabdasya",
    "GSP28jsbh2-3u:854": " hiṃsānarhasomadravyavacanatvādaṃśuśabdasya niryāse śaktatvena ca nāmatvānupapatterityarthaḥ /",
    "GSP28jsbh2-3u:855": " sakarmakatvānurodhena dravyaparatvaṃ vaktavyaṃ nirasyati ------- dvitīyāntayoriti //",
    "GSP28jsbh2-3u:856": " dravyamātroddeśeneti //",
    "GSP28jsbh2-3u:857": " dravyamātroddeśena grahaṇavidhāne ājyadravyasyāpi tadāpatteradābhyavākye yāgaviśiṣṭadravyoddeśena",
    "GSP28jsbh2-3u:858": " tatsaṃbhave 'pi viśiṣṭoddeśatvena jyotiṣṭome somadevatāyā aprāptatvena tasyā api",
    "GSP28jsbh2-3u:859": " vidheyatvāpattyāca vākyabhedāpatterdevatāviśiṣṭagrahaṇavidhāne ca samāptapunarāttatvadoṣāpatteśca",
    "GSP28jsbh2-3u:860": " na grahaṇavidhisaṃbhava ityarthaḥ /",
    "GSP28jsbh2-3u:861": " astuvā grahaṇe devatāvaiśiṣṭyam,",
    "GSP28jsbh2-3u:862": " tathāpyaindravāyavaṃ gṛhṇātītyatreva prakṛtasya yāgasyopapādakasyābhāvānna tatsaṃbhavaḥ /",
    "GSP28jsbh2-3u:863": " ato grahaṇe 'saṃbhavanniveśadevatārūpaguṇādyāgāntarameva vidhīyata ityabhipretyāha --------- ata iti //",
    "GSP28jsbh2-3u:864": " (prācīnasaṃmatātideśikadravyaprāptipakṣanirāsaḥ)",
    "GSP28jsbh2-3u:865": " prācīnairaṃśvadābhyapadayoryāgāntaranāmadheyatvāṅgīkāreṇa gṛhṇāticodanāsāmānyāt jyotiṣṭomadharmātideśena dravyadevatāsaṃbandha upapāditaḥ /",
    "GSP28jsbh2-3u:866": " tasya yāgatvaniścayottaramatideśapravṛttestasyaca dravyadevatāsaṃbandhavattvādhīnatvena",
    "GSP28jsbh2-3u:867": " dravyasaṃbandhasya prathamata āvaśyakatvādanupapattiṃ sucayanniva dravyaprāptimupapādayati",
    "GSP28jsbh2-3u:868": " ---------- adābhyapadeneti //",
    "GSP28jsbh2-3u:869": " ekatra soma iti //",
    "GSP28jsbh2-3u:870": " adābhyavākye somāyeti caturthyantapadasamarpita ityarthaḥ //",
    "GSP28jsbh2-3u:871": " (yāgavidhāvapi prathamavākye gṛhṇātiranuvādaḥ dvitīye yāgalakṣakaḥ,",
    "GSP28jsbh2-3u:872": " yāgadvayamidaṃ jyotiṣṭomāṅgam) ādye iti //",
    "GSP28jsbh2-3u:873": " ādyavākye yajateḥ pratyakṣata eva śravaṇāt tasyaca somadravyakatvasādṛśyena jyotiṣṭomavikāratvāt tadatideśaprāptagrahaṇānuvādaḥ,",
    "GSP28jsbh2-3u:874": " dvitīye yajatyaśravaṇāllakṣaka ityarthaḥ /",
    "GSP28jsbh2-3u:875": " etatsamānajātīyeti //",
    "GSP28jsbh2-3u:876": " “devā vai yat yajñe 'kurvata tadasurā akurvata te devā adābhye chandāṃsi savanāni",
    "GSP28jsbh2-3u:877": " samavasthāpayanni” tyādinā adābhyasya tathā “devā vai prabāhugrahānagṛhṇata sa etaṃ",
    "GSP28jsbh2-3u:878": " prajāpatiraṃśumapaśyattamagṛhṇīte” tyādināṃśorjyotiṣṭomaprakaraṇe taittirīyāṇāṃ ṣaṣṭhe",
    "GSP28jsbh2-3u:879": " prapāṭhake ṣaṣṭhe kāṇḍe āmnātaṃ vākyadvayaṃ tasmādityarthaḥ //",
    "GSP28jsbh2-3u:880": " (saṃskārasya vidhāne uktavākyatātparyaṃ,",
    "GSP28jsbh2-3u:881": " prathamamate devatāvāptirvaidhī,",
    "GSP28jsbh2-3u:882": " dvitīye lauṅgekītyādinirūpaṇam)",
    "GSP28jsbh2-3u:883": " yāgalakṣaṇāyāmiti //",
    "GSP28jsbh2-3u:884": " lakṣaṇāpadamanuvādasyāpyupalakṣaṇam /",
    "GSP28jsbh2-3u:885": " uktasaṃjñakamiti //",
    "GSP28jsbh2-3u:886": " grahaṇasya grāhyasaṃskāratvaprasiddherjyotiṣṭomāṅgatābalena tadīyasomasaṃskārārthatvapratīteḥ",
    "GSP28jsbh2-3u:887": " śakyārthasya prāptatvena tatprakhyanyāyena grahaṇanāmatvopapattiriti mūlānuyāyināṃ",
    "GSP28jsbh2-3u:888": " matena grahaṇanāmatve ukte somākhyadravyaparatvenaivopapattau karmakārakāntarādyadhyāhāradvitīyābhaṅgayoranyāyyatvāt",
    "GSP28jsbh2-3u:889": " “yatte somādābhyaṃ nāma jāgṛvī“ti mantrādadābhyapadasya somadravyaparatvapratīteśca",
    "GSP28jsbh2-3u:890": " tatrāparituṣya dravyanāmatvameva nyāyasudhāsvārasyādyuktamabhipretya pakṣāntaramāha",
    "GSP28jsbh2-3u:891": " --------- uktasaṃjñakadravyeti //",
    "GSP28jsbh2-3u:892": " devatāyā aniviśamānatvaṃ nirasyati -------- devatātviti //",
    "GSP28jsbh2-3u:893": " dvitīyābhaṅgādidoṣāpekṣayaikasmin samāptapunarāttatvadoṣāṅgīkāre kṣatyabhāvamabhipretya grahaṇa evetyuktam //",
    "GSP28jsbh2-3u:894": " devatāviśiṣṭaṃ grahaṇameveti /",
    "GSP28jsbh2-3u:895": " evakāreṇa devatāyāḥ mantravarṇāt prāptyāvidheyatvasya devatāmātravidhānena grahaṇe 'vidheyatvasyaca nirāsaḥ sūcitaḥ /",
    "GSP28jsbh2-3u:896": " nahi “śukraṃ te śukreṇa gṛhṇāmī“ti liṅgaviniyuktamantrāvarodhe sati somaliṅgasya yatte someti mantrasya sannidhimātreṇa grahaṇe prāptiḥ saṃbhavati",
    "GSP28jsbh2-3u:897": " navā devatāmātravidhāne “adābhyaṃ gṛhītve” tyasyānarthakyaṃ parihartuṃ śakyam /",
    "GSP28jsbh2-3u:898": " ato 'prāptatvāddevatāviśiṣṭagrahaṇameva vidheyaṃnatvekataradityarthaḥ /",
    "GSP28jsbh2-3u:899": " kathaṃ tarhi “yatte somādābhyaṃ nāma jāgṛvi tasmai te soma somāya svāhā prajāpataye",
    "GSP28jsbh2-3u:900": " svāhe” ti mantrayorhemīyadevatāliṅgakayordevatāyā grahaṇāṅgatve upapattirityata āha-------- homamantrastviti //",
    "GSP28jsbh2-3u:901": " grahaṇe vidhīyamānāyā devatāyāḥ prasaṅgena yāgopakārakatvāt uttarabhāviyāgopakārakatvamādāya homasaṃbandhopapatterna talliṅgaṃ grahaṇe vihantītyarthaḥ",
    "GSP28jsbh2-3u:902": " (prakāśakārasaṃmatapūrvottarakalpaphalanirāsena prayojanāntarāpādanam)",
    "GSP28jsbh2-3u:903": " atraca prakāśakāraiḥ pūrvapakṣe viśvajidādivat kalpyaphalasomayāgāntaramidam /",
    "GSP28jsbh2-3u:904": " jyotiṣṭomāṅgetu grahayāgadvayamadhikamastyeva /",
    "GSP28jsbh2-3u:905": " siddhāntetu tāvadeveti prayojanamuktam /",
    "GSP28jsbh2-3u:906": " tatpūrvapakṣe 'pi prākaraṇikavākyayorgrahaṇāntaravidhāyakatve pramāṇābhāve 'nārabhyādhītaitadvākyadvayavihitayāgadvayaviniyojakatvasyaiva",
    "GSP28jsbh2-3u:907": " siddhānta ivopapattāvaśrutaphalakalpanasya cānāpatterayuktamityabhipretya svayamaṅgatvānurūpaṃ",
    "GSP28jsbh2-3u:908": " prayojanāntaramāha ---------- prayojanamiti //",
    "GSP28jsbh2-3u:909": " iti navamamadābhyagrahanāmatādhikaraṇam //",
    "GSP28jsbh2-3u:910": " ---------------- (B1) (10 adhikaraṇam /",
    "GSP28jsbh2-3u:911": " ) (a.2 pā.3 adhi.10) agnistu //",
    "GSP28jsbh2-3u:912": " anārabhyaiva śrutam “ya evaṃvidvānagniṃ cinotī“ti /",
    "GSP28jsbh2-3u:913": " tatra cinotinā nāgnisaṃskārārthatvena cayanavidhiḥ,",
    "GSP28jsbh2-3u:914": " apitu agnisaṃjñakasya yāgasyaiva vidhiḥ;",
    "GSP28jsbh2-3u:915": " “athāto 'gnimagniṣṭomenānuyajanti tamukthyena tamatirātreṇa taṃ dvirātreṇe” tyādyuttaravākyeṣu agniṣṭomādiyajñānāmagnyanuyajanatvarūpaguṇāmnānāt",
    "GSP28jsbh2-3u:916": " nahi agnyanuyajanatvamagnerayāgatve 'vakalpate;",
    "GSP28jsbh2-3u:917": " devadattamanugacchati yajñadatta ityādau tulyakriyāyoge evānuśabdadarśanāt /",
    "GSP28jsbh2-3u:918": " ataścāgnisaṃjñakasya yāgasya tasminneva vākye vidhau gauravāpattervidvadvākya eva cinotinā lakṣaṇayā tadvidhānam /",
    "GSP28jsbh2-3u:919": " sa cāvyaktatvāt jyotiṣṭomavikāraḥ /",
    "GSP28jsbh2-3u:920": " uttaravākyaiśca tasya kratvaṅgatvasiddhiḥ /",
    "GSP28jsbh2-3u:921": " “iṣṭakābhiragniṃ cinute” ityanena cayanasya prāptatvāccinotirnirvapativadanuvādaścayanasyeti",
    "GSP28jsbh2-3u:922": " prāpte ---------- pākamanubhuṅkta ityādau tulyakriyāyogābhāve 'pyanuśabdadarśanānna",
    "GSP28jsbh2-3u:923": " tadanurodhenāgniśabdasya cayanaśabdasya ca yāgaparatvakalpanā yuktā /",
    "GSP28jsbh2-3u:924": " ato vidvadvākye cayanamevāgnisaṃskārārthaṃ vidhīyate /",
    "GSP28jsbh2-3u:925": " agniśabdenaca yadyapi śaktyā jvalana evābhidhīyate;",
    "GSP28jsbh2-3u:926": " tathāpi tadarthatve vaiyarthyāpatternirūḍhalakṣaṇayā āhavanīyādiparatvāvasāyāttaduddeśenaiva cayanaṃ saṃskārakatayā vidhīyate /",
    "GSP28jsbh2-3u:927": " saṃskāraśca sāmarthyāccayananiṣpāditasthaṇḍilasthāpanarūpaḥ /",
    "GSP28jsbh2-3u:928": " sthāpitasyāgnerupayogāpekṣāyāmathāta iti vākyena tasya jyotiṣṭomāṅgatvena vidhānam /",
    "GSP28jsbh2-3u:929": " atrāhi agniśabdena cayananiṣpāditasthaṇḍilasthāpito 'gniścayanameva vā lakṣaṇayābhidhīyate /",
    "GSP28jsbh2-3u:930": " agniṣṭomaśabdaśca jātinyāyena saṃsthāvacano 'pi vyaktinyāyena jyotiṣṭomameva pracuraprayogādabhidhatte pārthaśabda ivārjunam /",
    "GSP28jsbh2-3u:931": " ataśca jyotiṣṭomatvameva lāghavāduddeśyatāvacchedakaṃ na tvagniṣṭomasaṃsthāvattvamapi /",
    "GSP28jsbh2-3u:932": " yadyapi ca cayanasya jyotiṣṭomaprayogasaṃvalitatvādanuṣṭhānasādeśyādeva tadaṅgatvasiddhiḥ;",
    "GSP28jsbh2-3u:933": " tathāpi paśukāmaścinvītetyādivākyairagneḥ kāmyatvāvagamāt kratvaṅgatvapratiprasavārthaṃ tanna virudhyate //",
    "GSP28jsbh2-3u:934": " ayaṃ cāgniḥ prakṛtau “agniḥ somāṅgaṃ vecchatāmi” tyādivacanādvaikalpikaḥ /",
    "GSP28jsbh2-3u:935": " agnipakṣe cottaravedyāṃ hyagniścīyata iti vacanāduttaravedyā samuccayaḥ /",
    "GSP28jsbh2-3u:936": " tadabhāve cottaravedimātram;",
    "GSP28jsbh2-3u:937": " uttaravedyāmagniṃ nidadhātīti vacanāt /",
    "GSP28jsbh2-3u:938": " ataśca tamukthyenetyādivākyāni vaikalpikatvādvikṛtiviśeṣe tanniyamārthānicayanāśritaśyenākāratādiphalārthaguṇānāṃ prāptyarthāni ceti daśame vakṣyate // 10 //",
    "GSP28jsbh2-3u:939": " // iti daśamamagnicayanasaṃskāratādhikaraṇam //",
    "GSP28jsbh2-3u:940": " ---------------- (B2) (adhyāyādhikaraṇasaṃgatayaḥ /",
    "GSP28jsbh2-3u:941": " agniñcinotītyatrāgneḥ cayanotpādyatvasaṃskāryatvayorasaṃbhavāt sthaṇḍilanirvartakatayā saṃskāryatvavivakṣaṇe vākyavaiyarthyāt yāgāntaravidhānamiti",
    "GSP28jsbh2-3u:942": " viṣayavākyamudāharati --------- anārabhyaiveti //",
    "GSP28jsbh2-3u:943": " pūrvādhikaraṇaviṣayavākyasāmyatāsūcanena prāsaṅgikīṃ pādādisaṅgatiṃ tathātideśikīmanantarasaṅgatiṃ ca sūcayitumevakāraḥ /",
    "GSP28jsbh2-3u:944": " vidvadvākye na tāvadagnipadavācyasya śuddhasya jvalanasya cayanenotpādyatvarūpakarmatvasaṃbhavaḥ /",
    "GSP28jsbh2-3u:945": " nāpi laukikāgnerbhūtabhāvyupayogarahitasya tatsaṃskāryatvam /",
    "GSP28jsbh2-3u:946": " nāpyāhavanīyādiparatvena tatsaṃbhavaḥ;",
    "GSP28jsbh2-3u:947": " tasyādhānaikajanyatvena cayanotpādyatvāsaṃbhavāt,",
    "GSP28jsbh2-3u:948": " anyathā cayanavākyagatāgniśabdenā'havanīyādau nirūḍhalakṣaṇāyāmapi pramāṇābhāvāt /",
    "GSP28jsbh2-3u:949": " nāpi cayanasaṃpāditasthaṇḍilādhāratāsaṃbandhena tasya saṃskāryatvasaṃbhavaḥ;",
    "GSP28jsbh2-3u:950": " tathātve tvetādṛśasaṃskārakatayā cayanasyeṣṭakābhiragniṃ cinuta iti vākyāntareṇaiva prāpteretadvidhivaiyarthyāpatteḥ /",
    "GSP28jsbh2-3u:951": " ataḥ sarvathā cayanavidhyasaṃbhavena vaiyarthyamāpādya yāgāntaravidhānapūrvapakṣaṃ sādhayati ------------ tatreti //",
    "GSP28jsbh2-3u:952": " (vārtikoktapūrvapakṣaprakāratannirāsābhyāṃ prakṛtapūrvapakṣāpekṣitavākyodāharaṇam)",
    "GSP28jsbh2-3u:953": " atra vārtike 'athāto 'gni' mityādivākyeṣvagniṃ yajatīti sāmānādhikaraṇyena yāganāmatvāvagamāt utpattivākye 'pi cinoteryāgaparatvam /",
    "GSP28jsbh2-3u:954": " athāta ityādivākyacatuṣṭayena tadyāgānuvādena tattatsaṃsthāpakatvavidhiḥ /",
    "GSP28jsbh2-3u:955": " dvirātrādivākyaiḥ daśabhirdvirātrādikālāstatraivavaikalpikā vidhīyante /",
    "GSP28jsbh2-3u:956": " tatratyānuśabdaśca 'eṣa vāva prathamo yajño yajñānāmi'tyanena prāptāgniṣṭomottarakālatānuvādaḥ ukthyādivākyeṣuca yajatimātrasyaivānuṣaṅgo nānuśabdasya;",
    "GSP28jsbh2-3u:957": " anuvādatvāsaṃbhavāt,",
    "GSP28jsbh2-3u:958": " tasyaca yāgāntarasya ṛdhnotyevetyārthavādikaṃ rātrisatre pratiṣṭheva ṛddhiḥ phalamiti yāgatvasādhakaṃ pakṣāntaramuktam /",
    "GSP28jsbh2-3u:959": " tadagnipadasya rūḍhasya;",
    "GSP28jsbh2-3u:960": " sāmānādhikaraṇyamātreṇa nāmatvāyogāt sāmānādhikaraṇyasyacāgniśabde 'nuśabdayoganimittadvitīyāntatvena",
    "GSP28jsbh2-3u:961": " durupapādatvāt anyathānuśabdayoganimitta- dvitīyāntatvena durupapādatvāt anyathānuśabdasāpekṣatvāpatteriti",
    "GSP28jsbh2-3u:962": " kaustubhe darśitarītyāyuktamabhipretya vārtikoktapakṣāntaramavalambya yāgarūpatvaṃ",
    "GSP28jsbh2-3u:963": " sādhayitumupayuktāni vākyānyudāharati -------- athāto 'gnimiti //",
    "GSP28jsbh2-3u:964": " ityādyuttaravākyeṣvityādiśabdena taṃ trirātreṇetyādyekādaśarātrāntānāṃ navānāṃvākyānāṃ saṃgrahaḥ /",
    "GSP28jsbh2-3u:965": " tamukthyenetyetadanantaraṃ taṃ ṣoḍaśinetyetadapi draṣṭavyam //",
    "GSP28jsbh2-3u:966": " (āhavanīyābādhena prakṣepādhārāhavanīyādhāratayā vidvadvākye cayanavidhiriti pūrvapakṣaḥ)",
    "GSP28jsbh2-3u:967": " atrottaravākyeṣu agniṣṭomavākyagatānuyajatipadayoranuṣaṅgaḥ /",
    "GSP28jsbh2-3u:968": " agnyanuyajanatvarūpeti //",
    "GSP28jsbh2-3u:969": " athāto 'gnimiti dvitīyāyā lakṣaṇārthakānoḥ “anurlakṣaṇe“ti sūtreṇa karmapravacanīyasaṃjñāvidhānāt",
    "GSP28jsbh2-3u:970": " tadyoganimittatvādagniṣṭomādivṛttyanuyajanapratiyogitvārthatvāvagateragnipratiyogikānuyajanatvarūpāmnānamityarthaḥ /",
    "GSP28jsbh2-3u:971": " guṇaprakaraṇasaṅgatiṃ sūcayituṃ guṇetyuktaṃ /",
    "GSP28jsbh2-3u:972": " tasya guṇasyāviśamānatvena bhedakatāṃ sādhayati ---------- nahīti //",
    "GSP28jsbh2-3u:973": " yāgatve niścite tatrā'havanīyaprāptyā tatprakhyanyāyena nāmatvamagnipadasyābhipretyāha --------- ataśceti /",
    "GSP28jsbh2-3u:974": " tasminneveti //",
    "GSP28jsbh2-3u:975": " athāt.ognimityasminneva vākye tadvidhau tadyāgatatpratiyogikānubhāvasyāpi vidhānena viśiṣṭavidhigauravāpatterityarthaḥ /",
    "GSP28jsbh2-3u:976": " vidvadvākya evetyevakāreṇānyākṣiptatvena yāgavidhiparatvasūcaneneṣṭakāvākyasya tadvidhitvanirāsaḥ sūcitaḥ /",
    "GSP28jsbh2-3u:977": " tatreṣṭakānāṃ yāge karaṇatvānupapattyā śakyārthasyaiva cayanasya vidheyatvādityāśayaḥ /",
    "GSP28jsbh2-3u:978": " uttaravākyaiśceti //",
    "GSP28jsbh2-3u:979": " kālavidhipareṣvapyeṣu vākyeṣu phalavato 'gniṣṭomāderupasthitatvāt tadvācakapadāntarakalpanayā kalpitavākyena taduddeśena viniyogavidhānāt kratvaṅgatvasiddhiḥ",
    "GSP28jsbh2-3u:980": " itarathā agniṣṭomoddeśenāgnyanubhāvasya agneścāṅgatvena vidhāne vākyabhedāpatteriti bhāvaḥ /",
    "GSP28jsbh2-3u:981": " iṣṭakābhiriti //",
    "GSP28jsbh2-3u:982": " yadyapi pūrvapakṣyupapāditarītyāgnipadavācyajvalanādyuddeśena na cayanavidhiḥ saṃbhavati;",
    "GSP28jsbh2-3u:983": " tathāpyagnipadavācyayāgoddeśena tadvidhyupapattestasyaca sākṣādyāge 'saṃbhave ānarthakyatadaṅganyāyena",
    "GSP28jsbh2-3u:984": " tadantaraṅgaprakṣeparūpāṅge 'vatāre āhavanīyābādhenāpi cayananiveśasaṃbhavāt prakṣepādhārāhavanīyādhāratayā",
    "GSP28jsbh2-3u:985": " cayanavidhānāccayanaprāptirityarthaḥ //",
    "GSP28jsbh2-3u:986": " (cayananiṣpāditasthaṇḍilasthāpanarūpāhavanīyasaṃskāravidhāna eva vidvadvākyatātparyam)",
    "GSP28jsbh2-3u:987": " cinoteryāgalakṣaṇāyā iṣṭakāvākye viśiṣṭavidhigauravasya cāṅgīkārāpekṣayaikatra vidvadvākye",
    "GSP28jsbh2-3u:988": " 'gnipada eva kḷptāmāhavanīye nirūḍhalakṣaṇāmaṅgīkṛtya svaniṣpādyasthaṇḍilādhāratāsaṃbandhena",
    "GSP28jsbh2-3u:989": " tatsaṃskārakatayā cayanavidhyupapattau yāgaparatve pramāṇābhāvāt anuśabdasyotpattivākye",
    "GSP28jsbh2-3u:990": " upayokṣyamāṇāhavanīyādyādhārabhūtasthalaniṣpādakatvasyāvagatasya pūrvakālatvaṃ vinānupapatterupasaddinatvasyacayane",
    "GSP28jsbh2-3u:991": " pramāṇāntarataḥ prāpterarthādevāgniṣṭomādiṣu prāptapaścādbhāvanānuvādakasya bhinnakriyāpaścādbhāve",
    "GSP28jsbh2-3u:992": " 'pyupapatterna yāgāntaravidhānam,",
    "GSP28jsbh2-3u:993": " apitu cayanavidhānamityabhipretya siddhāntamāha -------- pākamanubhuṅkta iti //",
    "GSP28jsbh2-3u:994": " devadattamanugacchatītyādau kriyāntarānupādānādupasthitatvāt gamanarūpakriyaikyapratītāvapīha",
    "GSP28jsbh2-3u:995": " cayanakriyāyā bhinnāyā viśeṣaṇatayā vā pratītestāmādāyāpyanuśabdopapattiṃ darśayitumāha-------- atrahīti //",
    "GSP28jsbh2-3u:996": " athaśabdena sthaṇḍilaniṣpattyānantaryokterataḥśabde sārvavibhaktikaṃ tasimaṅgīkṛtyemamityarthātsarvanāmnobhayaparāmarśāt",
    "GSP28jsbh2-3u:997": " sthaṇḍilasthāpito 'gniścayanaṃ vāgniśabdenocyata ityarthaḥ /",
    "GSP28jsbh2-3u:998": " agniṣṭomapadaśravaṇāt tatsaṃsthāṅgatayaiva vidhāne sati kathaṃ jyotiṣṭomāṅgatvena vidhānamuktamityata āha ---------- agniṣṭomaśabdaśceti //",
    "GSP28jsbh2-3u:999": " iha yajatisāmānādhikaraṇyena saṃsthāvacanatvānupapatterbodhāyanādikalpeṣu jyotiṣṭomamagniṣṭomapadenābhidhāyaiva",
    "GSP28jsbh2-3u:1000": " sakaladharmāmnānāt tatraiva pracuraprayogāvagaterjyotiṣṭoma evāgniṣṭomapadenābhidhīyate /",
    "GSP28jsbh2-3u:1001": " etena -------- agniṣṭomasaṃsthāvidhānaṃ pūrvapakṣyuktaṃ --------- parāstam;",
    "GSP28jsbh2-3u:1002": " ata eva tasya yāgarūpatvasya siddhatvādyajatiḥ sādhutvārthamanuvādaḥ,",
    "GSP28jsbh2-3u:1003": " athātaḥśabdāvapi pūrvoktarītyā prāptārthatvādanuvādau /",
    "GSP28jsbh2-3u:1004": " ataḥ kevalaṃ jyotiṣṭomoddeśenādhikaraṇībhūtāhavanīyasthāpanarūpasaṃskāradvārā cayanamaṅgatayā vidhīyata ityarthaḥ //",
    "GSP28jsbh2-3u:1005": " (jyotiṣṭomaprayegasaṃvalitasyāpi cayanasya kratvaṅgatvapratiprasavaḥ)",
    "GSP28jsbh2-3u:1006": " saṃvalitatvāditi //",
    "GSP28jsbh2-3u:1007": " dīkṣaṇīyādisomaprayogasaṃkīrṇasāvitrahomokhāsaṃbharaṇadīkṣaṇīyādivaiśeṣ ikaguṇaśikya- pratimocanādyaṅgakalāpavattvena jyotiṣṭomaprayogasaṃvalitatvamityarthaḥ",
    "GSP28jsbh2-3u:1008": " kratvaṅgatvapratiprasavārthamiti //",
    "GSP28jsbh2-3u:1009": " etacca nityātkāmyasyetyādidvātriṃśattamaślokavivaraṇe vidhirasāyanakṛdupapāditarītyoktam //",
    "GSP28jsbh2-3u:1010": " (athāta ityādivākyānāmaprāptakratvaṅgatvabodhanārthatvamiti svamatopapādanam)",
    "GSP28jsbh2-3u:1011": " vastutastu --------- yāvadanuṣṭhānasādeśyena pūrvapūrvapramāṇakalpanayāṅgatvaṃ kalpanīyam,",
    "GSP28jsbh2-3u:1012": " tataḥ pūrvapravṛttena kāmavākyena kāmārthatvabodhanāt tadbādhasyaiva prāpteraprāptakratvaṅgatvavidhāyakatvameva kaustubhoktaṃ yuktam /",
    "GSP28jsbh2-3u:1013": " etena ------ utpattau hyagneḥ saṃskāryatvokteścayanaprakaraṇeca tannirvṛtyataṇḍuloparyāhavanīyasthāpanokteḥ",
    "GSP28jsbh2-3u:1014": " kratvavyabhicārisaṃskāryadvārā kratvaṅgatvaprāptiriti vidhirasāyanoktaṃ tadupapādanaṃ --------- apāstam;",
    "GSP28jsbh2-3u:1015": " agnicayanasya kāmyatvapakṣe 'gnimiti dvitīyābhaṅgenādhāratāyā lakṣaṇāyāścayanasaṃskāryatvasyāgnāvabhāne cayanasyāgnyaṅgatvānupapatteḥ /",
    "GSP28jsbh2-3u:1016": " kāmyacayanānuniṣpādini sthale āhavanīyasthāpanavidhāvapi paraprayuktopajīvyāhavanīyasthāpanaṃ prati cayanasyāṅgatvāt pramāṇābhāvenaca taddvārā kratvaṅgatvāprāpteḥ /",
    "GSP28jsbh2-3u:1017": " ato 'prāptakratvaṅgatvavidhānameva yuktam /",
    "GSP28jsbh2-3u:1018": " etena -------- agneḥ phalārthasyāśrayāpekṣāyāmagniṣṭomādirūpāśrayasamarpakatvameva teṣāṃ vākyānāmityekatriṃśattamaśloke vidhirasāyanakāroktaṃ --------- apāstam;",
    "GSP28jsbh2-3u:1019": " cayanakriyāyā eva phalārthavidhānena guṇasaṃbandhābhāvenāśrayānapekṣaṇāditi //",
    "GSP28jsbh2-3u:1020": " (nyāyasudhākāramatasya dāśamikāgnyatigrāhyādhikaraṇavārtikavirodhādinā prakāśakārairdūṣaṇam)",
    "GSP28jsbh2-3u:1021": " atraca saṃkarṣe dvitīyādhyāye “madhyamāyāmupasadyagniścīyate prakṛtyupakṛtatvādi” tyadhikaraṇe “uttaravedyāṃhya gniścīyata” iti vacanenāgnyuttaravedyoḥ samuccayena bhinnakāryatvāt,",
    "GSP28jsbh2-3u:1022": " cayane uttaravedikāryāpannatvābhāvānnottaravedidharmāśritāḥ kāryā iti pūrvapakṣavacanena",
    "GSP28jsbh2-3u:1023": " samuccaye 'pyagnidhāraṇarūpottaravedikāryasyāgnisaṃskāryatvānupapattyā cayane 'pi",
    "GSP28jsbh2-3u:1024": " kalpyamānasyaikatvāt kāryaikyena bhavantyeva tasmin taddharmā iti dūṣayitvā siddhāntitam //",
    "GSP28jsbh2-3u:1025": " tadanusāreṇa nyāyasudhāyāmapyādṛtasya samuccayapakṣasya dāśamikavikalpaparavārtikakāroktyā virodhāddūṣaṇamitthaṃ prakāśakāraiḥ kṛtam /",
    "GSP28jsbh2-3u:1026": " daśame hyagnyatigrāhyādhikaraṇe “tamukthyenetyādivākyānāmatideśataḥ auttaravedikavikalpena",
    "GSP28jsbh2-3u:1027": " prāptasyāgnerniyamārthatvamāśaṅkya sannihitaguṇakāmaprāptiprayojanasaṃbhave viprakṛṣṭātideśasāpekṣaniyamaphalakatvasyāyuktatvānnirākṛtaṃ vārtike",
    "GSP28jsbh2-3u:1028": " tataścāgnyuttaravedyostatra vikalpasyaivoktestadvirodhastāvat sphuṭaeva /",
    "GSP28jsbh2-3u:1029": " sottaravediṣu kratuṣu cinvīte“ti samuccayavidhitvena bhāsamānamapi vacanaṃ na samuccayavidhiparam /",
    "GSP28jsbh2-3u:1030": " taittirīyaśākhāyāmathāto 'gnimityādivākyānāmāmnānādutpannasyāgneḥ kratusaṃbandhabodhakatvāt /",
    "GSP28jsbh2-3u:1031": " tatracoddeśyabhūtasomayāgaviśeṣapratipitsayottaravedipadopādānam /",
    "GSP28jsbh2-3u:1032": " yadyapivā viśeṣavākyaṃ syāt;",
    "GSP28jsbh2-3u:1033": " tathāpi tadupasaṃhārārthaṃ syāt /",
    "GSP28jsbh2-3u:1034": " yattu “uttaravedyāṃ hyagniścīyata” ityaparaṃ,",
    "GSP28jsbh2-3u:1035": " taddhiśabdādvartamānanirdeśāt tasyaiva stutyarthamarthavādaḥ /",
    "GSP28jsbh2-3u:1036": " ato vikalpa eva tayoḥ,",
    "GSP28jsbh2-3u:1037": " anyathāgnimātramiva jyotiṣṭome uttaravedimātramapi tatra naiva prāpnuyāt iti //",
    "GSP28jsbh2-3u:1038": " (prakāśakāramatanirāsena dāśamikādhikaraṇavirodhenaca uttaravedyāmagniścīyata ityupapādanam)",
    "GSP28jsbh2-3u:1039": " tadayuktam //",
    "GSP28jsbh2-3u:1040": " sottaravedimiti vākyasya kratusaṃbandhaparatve 'pi cayanasya somaprayogasaṃvalitatvena",
    "GSP28jsbh2-3u:1041": " vidheyacayanasāmarthyādeva somayāgaviśeṣoddeśyanirṇayasaṃbhavena sottaravediṣvitipadavaiyarthyāpatteḥ /",
    "GSP28jsbh2-3u:1042": " ato yadyapi taittirīyaśākhāyāṃ kratusaṃbandhaparamaparaṃ naiva vacanam;",
    "GSP28jsbh2-3u:1043": " tathāpi uttaravedisahitakratūddeśena cayanasyānena viniyogakaraṇe 'pi samuccitaprajāpatividhānenāgniprajāpatyorivehāpi arthātsamuccayo nāsulabhaḥ",
    "GSP28jsbh2-3u:1044": " kiñca uttaravedyāṃ hītyasya vidhāyakatvābhāve tayorvikalpāṅgīkāre cayananirapekṣottaravederivottaravedinirapekṣameva cayanaṃ prāpnuyāt /",
    "GSP28jsbh2-3u:1045": " ata uttaravedyādhāratāprāptaye āvaśyake tasya vidhitve vidhikalpakatvevā tata evākāmena",
    "GSP28jsbh2-3u:1046": " tayoḥ samuccayasiddhiriti samuccayapakṣameva yuktamabhipretya kevalottaravediprāptiṃ",
    "GSP28jsbh2-3u:1047": " dāśamikīṃ vikalpoktiñca samarthayitumāha ---------- ayañceti /",
    "GSP28jsbh2-3u:1048": " ityādivacanāditi //",
    "GSP28jsbh2-3u:1049": " satre samāropakālavidhipare vākye yadyagniṃ ceṣyamāṇā bhavantīti siddhavatpākṣikānuvādabhūtakātyāyanavacanasyādiśabdena saṃgrahaḥ /",
    "GSP28jsbh2-3u:1050": " tataścāgneḥ svābhāvapratiyogitvaviṣayo vikalpaḥ natūttaravedipratiyogitvaviṣaya ityarthaḥ /",
    "GSP28jsbh2-3u:1051": " itivacanāditi //",
    "GSP28jsbh2-3u:1052": " idaṃhi vacanaṃ na paraṃparāsaṃbandhenādhāravidhānaparam;",
    "GSP28jsbh2-3u:1053": " tasyacayanādhāratāvidhibalādeva siddheḥ,",
    "GSP28jsbh2-3u:1054": " apitu saṃyogapṛthaktvanyāyena cayanābhāvapakṣe sākṣādāhavanīyādhāratāvidhāyakamiti siddha uttaravedimātrakaḥ prayogaḥ /",
    "GSP28jsbh2-3u:1055": " yadyapyetadvidhividheyasya sākṣādādhāratvasya prākaraṇikatvāt tadavarodhe cayananiṣpādyasthaṇḍilasya nādhāratayā niveśaḥ saṃbhavati;",
    "GSP28jsbh2-3u:1056": " tathāpi agniṣṭomapadasya jyotiṣṭoma eva śaktatayā asyāpi niravakāśatvānna bādhaḥ /",
    "GSP28jsbh2-3u:1057": " ataeva agnyabhāve agnidhāraṇārthottaravederagnipakṣe taddhāraṇārthamasaṃbhavādarthādekāgnidhāraṇarūpakārye",
    "GSP28jsbh2-3u:1058": " saṃbhavantaṃ vikalpamādāya dāśamikī vikalpoktiḥ na cayanādhāratayā prāptottaravedisamuccayaṃ",
    "GSP28jsbh2-3u:1059": " viruṇaddhītyarthaḥ /",
    "GSP28jsbh2-3u:1060": " ataeva daśame ---------- prakṛtau hi vaikalpiko 'gniruttaravedyā vā nidhātavyaḥ sthale neti granthenāgninidhānarūpakāryāpekṣayaiva vikalpa uktaḥ",
    "GSP28jsbh2-3u:1061": " (samuccayapakṣepi citāvuttaravedidharmopapattiḥ)",
    "GSP28jsbh2-3u:1062": " nacaivamagnyuttaravedyoḥ samuccaye bhinnakāryatvāpatteścitāvuttaravedidharmānāpattiḥ;",
    "GSP28jsbh2-3u:1063": " uttaravedeḥ saṃyogapṛthaktvanyāyena kāryadvayāvagamāt taddharmāṇāmapi kāryadvayaprayuktatvāvagateścayananiṣpāditasthaṇḍilasya",
    "GSP28jsbh2-3u:1064": " sākṣādagnidhāraṇarūpakāryārthatvena tadaṃśa uttaravedikāryāpannatvena taddharmaprāptyupapatteḥ /",
    "GSP28jsbh2-3u:1065": " ataeva sthaṇḍiladhāraṇarūpakāryāntare samuccīyamānottaravedyāmapi taddharmā bhavanti /",
    "GSP28jsbh2-3u:1066": " tatra cayanottaravedyoḥ kriyamāṇeṣvaviruddheṣu tantratā,",
    "GSP28jsbh2-3u:1067": " viruddheṣvāvṛttiriti kaustubhe draṣṭavyam /",
    "GSP28jsbh2-3u:1068": " vastutastu -------- ekāgnidhāraṇakāryārthatvenāgnyuttaravedyorvikalpe 'pi uttaravedipakṣe",
    "GSP28jsbh2-3u:1069": " prāptakādācitkeṣyamāṇatvenāpi kalpasūtrakāravacanopapatteḥ svatantrasvābhāvapratiyogitvena vikalpāśrayaṇam?",
    "GSP28jsbh2-3u:1070": " tāvatāpyuttaravedeścayanādhāratāvidhi- balāttayoḥ samuccayasyāpyupapattirastyevetiyathāśrutavārtikānusāreṇottaravediprat iyogikavikalpa eva yukta iti //",
    "GSP28jsbh2-3u:1071": " (agnerjyotiṣṭomāṅgatve tamukthyenetyādivākyasārthakyam)",
    "GSP28jsbh2-3u:1072": " nanu ----------- evamagnerjyotiṣṭomāṅgatve tadatideśenaiva tatprāptyupapattau tamukthyenetyādivākyānarthakyamityata āha --------- ataśceti //",
    "GSP28jsbh2-3u:1073": " anena prakāreṇa svābhāvapratiyogitvena cayanasya vaikalpikatvādityarthaḥ //",
    "GSP28jsbh2-3u:1074": " (tamukthyenetyādivacanānāṃ guṇakāmaprayojanavattvaṃ niyamārthatvaṃ ca)",
    "GSP28jsbh2-3u:1075": " atraca daśame sannihitavakṣyamāṇaguṇakāmaprāptirūpaprayojanasaṃbhave dūrasthatattadatideśaprāptyapekṣayā pākṣikatvādhīnaniyamaphalakatvaṃ prācīnairdūṣitam",
    "GSP28jsbh2-3u:1076": " tadguṇakāmaprayojanasyāpyatideśaprāptyadhīnavaiyarthyapratisaṃdhāna- sāpekṣatayātideśopasthityadhīnatvena",
    "GSP28jsbh2-3u:1077": " tulyatvādatideśopasthitau ca jhaṭiti tadbodhitapākṣikatvasyaivopasthitau niyamasyaiva",
    "GSP28jsbh2-3u:1078": " phalatvaucityādayuktamityabhipretyāha ------------ tanniyamārthānīti //",
    "GSP28jsbh2-3u:1079": " guṇakāmaprāptirūpaṃ prayojanaṃ nirbādhamevetyāha ----------- cayanāśriteti //",
    "GSP28jsbh2-3u:1080": " guṇakāmeṣu āṣṭamikanyāyena praṇayanavallaukikacayanasyāśrayatva- vyāvṛttyarthaṃ cayane",
    "GSP28jsbh2-3u:1081": " apūrvīyatvavivakṣāvaśyaṃbhāve jyotiṣṭomaprakaraṇābhāve 'pi athātognimiti vākyena",
    "GSP28jsbh2-3u:1082": " jyotiṣṭomaprakaraṇābhāve 'pi athātognimiti vākyena jyotiṣṭomasyaivopasthitatvāt tadapūrvasādhanībhūtasyaiva",
    "GSP28jsbh2-3u:1083": " tasyāśrayatvāpattyā vikṛtau prāptyabhāvāt jyotiṣṭomatulyopasthitisaṃpādanadvārā cayanasya",
    "GSP28jsbh2-3u:1084": " tattadapūrvasādhanatāsiddhyarthaṃ tattadvidhānenā'śrayalābhopapattyā tadāśritaguṇakāmaprāptiḥ",
    "GSP28jsbh2-3u:1085": " phalamityagnyatigrāhyādhikaraṇe daśame vakṣyata ityarthaḥ /",
    "GSP28jsbh2-3u:1086": " ataeva atirātrādipadānāṃ tattatsaṃsthākajyotiṣṭomavācitve 'pi jyotiṣṭome cayanopadeśasyāthāto 'gnimityanenaiva siddhatvāvagatyā tatsaṃsthāvikṛtiparatvameveti draṣṭavyam //",
    "GSP28jsbh2-3u:1087": " yadyapi saṃsthānāṃ phalavattvāt cayanaṃ prati śeṣitvaṃ saṃbhavati;",
    "GSP28jsbh2-3u:1088": " tathāpi tadāśrayajyotiṣṭomasaṃbandhicayanopadeśenaiva guṇakāmaprāptisaṃbhavāt vaiyarthyaṃ",
    "GSP28jsbh2-3u:1089": " tadavasthameveti yatsomanāthena atirātrādipadānāṃ kevalasaṃsthāparatvameva na yāgalakṣaṇetyuktaṃ",
    "GSP28jsbh2-3u:1090": " tat ------------ parāstam;",
    "GSP28jsbh2-3u:1091": " atastattatsaṃsthāvikṛtiparatvameva yuktamiti dhyeyam /",
    "GSP28jsbh2-3u:1092": " yathācātra phaladvayena vidhisāṃkaryasyānyatrāpyaṅgīkārānna doṣatvam,",
    "GSP28jsbh2-3u:1093": " tathā kaustubhe pratipāditaṃ draṣṭavyam //",
    "GSP28jsbh2-3u:1094": " (pūrvottarakalpaprayojananirūpaṇam)",
    "GSP28jsbh2-3u:1095": " prayojanaṃ pūrvapakṣe ṛddhiphalakaṃ cayanaṃ jyotiṣṭomadharmakaṃ yāgāntaramanuṣṭheyam /",
    "GSP28jsbh2-3u:1096": " cayanenottaravedibādhaḥ /",
    "GSP28jsbh2-3u:1097": " agniṣṭomādāvuttaravedireva /",
    "GSP28jsbh2-3u:1098": " siddhāntetu na yāgāntaramagniṣṭome cayanottaravedyorvikalpa iti spaṣṭatvānnoktam //",
    "GSP28jsbh2-3u:1099": " iti daśamamagnicayanāsaṃskāratādhikaraṇam //",
    "GSP28jsbh2-3u:1100": " ----------------- (B1) (11 adhikaraṇam / ) (a.2 pā.3 adhi.11)",
    "GSP28jsbh2-3u:1101": " prakaraṇāntare prayojanānyatvam / Jaim_2,3.24 /",
    "GSP28jsbh2-3u:1102": " kauṇḍapāyināmayane “upasadbhiścaritvā māsamagnihotraṃ juhvati māsaṃ darśapūrṇamāsābhyāmi” tyādi śrutam /",
    "GSP28jsbh2-3u:1103": " tatra juhotinā agnihotrādipadaiśca dūrasthasyāpi karmaṇa upasthitatvāttadanuvādena “yadāhavanīye juhotī” tivanmāsādirūpaguṇavidhiḥ,",
    "GSP28jsbh2-3u:1104": " upādeyavadanupādeyasyāpi dūrasthakarmānuvādena vidhāne bādhakābhāvāt /",
    "GSP28jsbh2-3u:1105": " kartṛbahutvakālādirūpānekaguṇaviśiṣṭaprayogavidhānācca na vākyabhedaḥ /",
    "GSP28jsbh2-3u:1106": " ato na karmāntaravidhiḥ iti prāpte ---------- sarvatra pravartakasya vidheḥ kṛtiviṣayatvāparaparyāyaṃ upādeyatvaṃ pramāṇatvāccājñātajñāpyatvākhyaṃ vidheyatvaṃ ca prameyam /",
    "GSP28jsbh2-3u:1107": " tadubhayamapyekavṛtti /",
    "GSP28jsbh2-3u:1108": " samānābhidhānaśrutyādinā ca dhātvarthabhāvanāvṛttītyutsargaḥ /",
    "GSP28jsbh2-3u:1109": " yogyopapadasattve tu viśiṣṭavidhigauravabhiyā tanmātravṛtti /",
    "GSP28jsbh2-3u:1110": " yathā yadāhavanīye juhotītyatrāhavanīyasyopādeyatvavidheyatvobhayāśrayatvād yogyatvam /",
    "GSP28jsbh2-3u:1111": " ata eva tatra dhārthānuvādāpekṣāyāṃ dūrāsthānāmapi sarvahomānāṃ kathañcidanuvādaḥ /",
    "GSP28jsbh2-3u:1112": " prakṛte tu māsasyānupādeyatvādupādeyatvaṃ dhātvartha eva vācyam /",
    "GSP28jsbh2-3u:1113": " atastatsāmānādhikaraṇyena vidheyatvamapi tatraiveti vihitasya vidhānāyogādbhedaḥ /",
    "GSP28jsbh2-3u:1114": " evaṃ satyapi yadi sāyaṃ juhotītyādivatpratyabhijñāpakaṃ saṃnidhyādi pramāṇaṃ bhavettato",
    "GSP28jsbh2-3u:1115": " 'gatyā kālādāvapi vidheyatvaṃ karmaṇi caprāpte 'pyupādeyatvamiti vaiyadhikaraṇyamapyāśrīyeta,",
    "GSP28jsbh2-3u:1116": " na tvetadasti;",
    "GSP28jsbh2-3u:1117": " naca sannidhyādyabhāve 'pi nāmna eva pūrvakarmopasthāpakatā /",
    "GSP28jsbh2-3u:1118": " agnihotraṃ juhotītyanena juhotinā hi yādṛśī vijātīyahomatvaprakārikā homopasthitistādṛśyeva",
    "GSP28jsbh2-3u:1119": " sannidhinopanītā yuktaṃ yatsāyaṃ juhotītyetadvākyasya juhoterapi svaviṣayaviṣayatvamāpādayantī",
    "GSP28jsbh2-3u:1120": " bhavati tadgatavidheyārthakatvapratibandhikā /",
    "GSP28jsbh2-3u:1121": " agnihotrādināma tu agnidevatākahomatvaprakārakahomaviśeṣyakabodhaṃ kṣamam /",
    "GSP28jsbh2-3u:1122": " nahi agnidevatākaṃ pūrvaṃ karmaivetyatra pramāṇamasti;",
    "GSP28jsbh2-3u:1123": " vijātīyahomatvasya nāmnānupasthiteḥ,",
    "GSP28jsbh2-3u:1124": " anyathā paryāyatvena saha prayogānāpatteḥ,",
    "GSP28jsbh2-3u:1125": " atiprasaṅganirākaraṇasya prācīnaprayogābhāvenaivodbhidadhikaraṇe sthāpitatvena yogarūḍhyanaṅgīkārācca,",
    "GSP28jsbh2-3u:1126": " anyathā matvarthalakṣaṇādimiyā atiprasaṅgabhaṅgārthamapi rūḍhyaṅgīkāre somādāvapi tadāpatteḥ /",
    "GSP28jsbh2-3u:1127": " ato na nāmnā tadupasthitiḥ /",
    "GSP28jsbh2-3u:1128": " ataeva yatra nāmaivānupādeyaguṇayogena śrutaṃ na tu dhātuḥ yathā sarvebhyo darśapūrmamāsāvityādau,",
    "GSP28jsbh2-3u:1129": " tatra nāmārthasyaivopādeyatvasāmānādhikaraṇyena vidheyatvaprasaktau nāmajanyopasthityā tatpratibandhānna karmāntaram /",
    "GSP28jsbh2-3u:1130": " astuvā tadvākyasya prākaraṇikatvādakarmāntaratvam /",
    "GSP28jsbh2-3u:1131": " ataḥ prakṛte nāmnā vidheyārthakatvasya juhotau pratibandhāyogādanupādeyaguṇayuktānupasthitirūpaprakaraṇāntarātsiddhaṃ karmāntaratvam /",
    "GSP28jsbh2-3u:1132": " atra cānupādeyaguṇayogasya svavṛttyupādeyatāpanayanadvārā pāriśeṣyāddhātvarthavṛttyupādeyatvāpādanaṃ vyāpāraḥ /",
    "GSP28jsbh2-3u:1133": " anupasthiterupādeyatvasāmānādhikaraṇyena vidheyatvāpratibandhaḥ saḥ /",
    "GSP28jsbh2-3u:1134": " ataeva na prācīnokta anupādeyaguṇayoga eva prayojanako 'pi tu upādeyaguṇasāmānyābhāva eveti dhyeyam /",
    "GSP28jsbh2-3u:1135": " ataḥ siddhaṃ kālaviśiṣṭakarmāntaravidhānamevedam /",
    "GSP28jsbh2-3u:1136": " evaṃ “sarasvatyā dakṣiṇena tīreṇāgneyo 'ṣṭākapāla” ------- iti deśarūpānupādeyasya;",
    "GSP28jsbh2-3u:1137": " āgneyapadasya sādhāraṇatvena pūrvakarmopasthāpakatvābhāvāt /",
    "GSP28jsbh2-3u:1138": " nimittasya tu “satrāyā'gūrya viśvajitā yajete“ti /",
    "GSP28jsbh2-3u:1139": " āgūraṇaṃ saṃkalpaḥ /",
    "GSP28jsbh2-3u:1140": " taduttaraṃ satramakurvato 'yaṃ viśvajit,",
    "GSP28jsbh2-3u:1141": " viśvajitā yajetetyasmātkarmāntaram /",
    "GSP28jsbh2-3u:1142": " nacānena viniyuktasya prayuktasya vā tenotpattiḥ;",
    "GSP28jsbh2-3u:1143": " viniyogādisāmānādhikaraṇyenāvagatāyā utpatteḥ sannidhiṃ vinā bādhe pramāṇābhāvāt // 11 //",
    "GSP28jsbh2-3u:1144": " ityekādaśaṃ prakaraṇāntarādhikaraṇam /",
    "GSP28jsbh2-3u:1145": " ----------------- (viṣayavākyasaṃgrahaḥ pāriśeṣikasaṃgatiśca)",
    "GSP28jsbh2-3u:1146": " ityādiśrutamiti //",
    "GSP28jsbh2-3u:1147": " māsaṃ vaiśvadevena māsaṃ varuṇapraghāsaiḥ māsaṃ sākamedhena māsaṃ śunāsīrīyeṇeti yajetetyanuṣaṅgasahitānāṃ vākyānāmādipadena saṃgrahaḥ /",
    "GSP28jsbh2-3u:1148": " pramāṇāntaranirūpaṇena guṇaprakaraṇasaṅgatyabhāve 'pi pāriśeṣikīṃ saṅgatiṃ spaṣṭatvādanuktvā pūrvapakṣamevāha ------------ tatreti //",
    "GSP28jsbh2-3u:1149": " (karmabhedābhāvapūrvapakṣopasaṃhāraḥ)",
    "GSP28jsbh2-3u:1150": " bādhakābhāvāditi //",
    "GSP28jsbh2-3u:1151": " kartrādivat kṛtisādhyatvena rūpeṇa vidhānāsaṃbhave 'pi paurṇamāsyādikālavat kṛtyadhikaraṇatvādinā vidheyatvasaṃbhavena vidhānāyogyatvarūpabādhakābhāvādityarthaḥ",
    "GSP28jsbh2-3u:1152": " naca prākaraṇikasāyamādikālāvarodharūpabādhakasya sattvānmāsādirūpaguṇaniveśānupapatterguṇāt",
    "GSP28jsbh2-3u:1153": " bhedaḥ sāyaṃprātaḥkālayoramāvāsyāparāhṇādikālavat vyāpyavyāpakabhāvenopapattau virodhābhāvāt /",
    "GSP28jsbh2-3u:1154": " nacātyantasaṃyogavācidvitīyāntamāsapadopadiṣṭasātatyavirodho bādhakaḥ,",
    "GSP28jsbh2-3u:1155": " tasyāhāravihārādyanurodhena bādhāvaśyaṃbhāve jāteṣṭinyāyena prākaraṇikakālopasaṃgrahasya siddhānta ivopapatteḥ /",
    "GSP28jsbh2-3u:1156": " naca jīvanākhyanimittena virodhaḥ;",
    "GSP28jsbh2-3u:1157": " siddhānte sāyaṃprātaḥkālābhyāmiva māsenāpyavacchedasaṃbhavena tadavirodhāt,",
    "GSP28jsbh2-3u:1158": " kāmyaprayoga eva māsaniveśopapatteśca /",
    "GSP28jsbh2-3u:1159": " naca kauṇḍapāyinasatraprakaraṇenānanugraho bādhakaḥ,",
    "GSP28jsbh2-3u:1160": " kauṇḍapāyina eva dīkṣitatvena paryudastānāmagnihotrādīnāṃ māsaṃ pratiprasavavidhānena",
    "GSP28jsbh2-3u:1161": " athavā ---------- agnihotrādyuddeśena māsakāle vihite 'pi uddeśyatvenopasthitānāṃ",
    "GSP28jsbh2-3u:1162": " nirākāṅkṣaṇāmagnihotrādīnāṃ saṃvatsaraparimitasatraprayogasya ṣaṇmāsaparimitasomayāgairaparipūraṇādākāṅkṣāvaśena",
    "GSP28jsbh2-3u:1163": " satraprayogavacanena phale vidhānena vā tadanugrahopapatteriti bhāvaḥ //",
    "GSP28jsbh2-3u:1164": " evamitarabādhakanirāse bādhakābhāvādityanena sūcite prāptakarmānuvādenopasadāṃ taduttarakālatvasya",
    "GSP28jsbh2-3u:1165": " māsasya kartṛbahutvasya ca vidhāne yadanekārthavidhānena vākyābhedāpattirūpaṃ bādhakaṃ",
    "GSP28jsbh2-3u:1166": " guṇakṛtabhedāpādakaṃ bhāṣyakāreṇa siddhānte upanyastam,",
    "GSP28jsbh2-3u:1167": " tatsiddhāntasādhakatvenādaraṇīyatvabuddhyā pṛthakpariharati ---------- kartṛbahutveti //",
    "GSP28jsbh2-3u:1168": " māsaṃ darśapūrṇamāsābhyāmityādau anekaguṇābhāvenāvyāpakatvācca tasyakarmāntarāsādhakatvamabhipretya pūrvapakṣamupasaṃharati ---------- ata iti",
    "GSP28jsbh2-3u:1169": " (prakaraṇāntarātkarmabhedapratijñā)",
    "GSP28jsbh2-3u:1170": " pramāṇāntareṇa bhedāsaṃbhave 'pi prakaraṇāntarāt bhedaṃ sādhayituṃ prakaraṇāntarasvarūpopapādanasyāpekṣitatvenāvaśyakaṃ tat pradarśayan siddhāntamāha --------- sarvatreti //",
    "GSP28jsbh2-3u:1171": " śrutyādinetyādipadena dhātvarthavṛttitvopapādakapadaśrutisaṃgrahaḥ //",
    "GSP28jsbh2-3u:1172": " utsargasyāpavādamāha ----------- yogyeti //",
    "GSP28jsbh2-3u:1173": " (āhavanīyasyopādeyatvāt yadāhavanīyavākyena karmabhedaḥ)",
    "GSP28jsbh2-3u:1174": " yogyatvamiti //",
    "GSP28jsbh2-3u:1175": " yadyapyādhānavidhisiddhatvenā'havanīyasyānenopādeyatāvidheyatvākhyavidhivyāpāraviṣayatvaṃ na jñāpyate;",
    "GSP28jsbh2-3u:1176": " tathāpi vājapeyādhikaraṇe kaustubhoktarītyā prāduṣkaraṇādiviśiṣṭatvena rūpeṇa homārthaṃ tadviṣayatvānna tadvighāta iti bhāvaḥ /",
    "GSP28jsbh2-3u:1177": " ataeveti //",
    "GSP28jsbh2-3u:1178": " sa0viśiṣṭavidhigauravāpattibhiyā upapadārthamātrasya vidheyatvāvaśyakatvādevetyarthaḥ /",
    "GSP28jsbh2-3u:1179": " tattatprāpakavidhyupasthāpakapramāṇāntarābhāve 'pi juhotinaiva tānupasthāpyānuvādaḥ kathañcicchabdena sūcitaḥ /",
    "GSP28jsbh2-3u:1180": " kālādau kṛtivyāpyatvarūpopādeyatvāsaṃbhave 'pi kṛtyadhikaraṇatvādinā vidheyatvaṃ karmaṇi puruṣakṛtivyāpyatvarūpamupādeyatvaṃ ca /",
    "GSP28jsbh2-3u:1181": " ataeva kālādervidhisaṃsparśādvivakṣāṅgatvaṃ copapadyata ityarthaḥ //",
    "GSP28jsbh2-3u:1182": " (prakṛte 'pi nāmno homopasthāpakatvaśaṅkā)",
    "GSP28jsbh2-3u:1183": " nanu prakaraṇāpekṣayāpi prabalasya nāmnaḥ sannidhāyakapramāṇasya sattvādupādeyatvavidheyatvayoḥ",
    "GSP28jsbh2-3u:1184": " sāmānādhikaraṇyapratibandhakatvopapatterna bhedasiddhirityāśaṅkāmanūdya pariharati",
    "GSP28jsbh2-3u:1185": " ---------- naceti //",
    "GSP28jsbh2-3u:1186": " yādṛśīti //",
    "GSP28jsbh2-3u:1187": " (liṅgasaṅkhyāprakārakabodhajanakena nāmnātādṛśadhātvarthopasthāpanāsaṃbhavānna nāmno dhātvarthavidheyatvapratibandhakatvam)",
    "GSP28jsbh2-3u:1188": " liṅgasaṅkhyānanvayitvenetyarthaḥ /",
    "GSP28jsbh2-3u:1189": " nāmnaḥ khaṇḍavākyārthabodhadaśāyāṃ liṅgasaṅkhyāprakārakasvārtha- bodhakatvena tadaprakārakadhātupadabodhyadhātvarthavṛttividheyatvasya",
    "GSP28jsbh2-3u:1190": " samānaprakāratvābhāvena nāmnā pratibaddhumaśakyatvam /",
    "GSP28jsbh2-3u:1191": " dhātorhi sannidhiviṣayībhūtapūrvakarmaparatve pramāpite vidheyārthakatvaṃ pratibadhyate /",
    "GSP28jsbh2-3u:1192": " ataśca sannidhināgnihotraṃ juhotītyetadvākyagatajuhotipadabodhyasya liṅgasaṅkhyānanvayina",
    "GSP28jsbh2-3u:1193": " eva homaviśeṣasya prakāratayopasthāpitasya sāyañjuhotītyetadvākyagatajuhotibodhyatvapramāpaṇādyuktā",
    "GSP28jsbh2-3u:1194": " tasya tadvākyagatajuhotivṛttividheyatvapratibandhakatā,",
    "GSP28jsbh2-3u:1195": " prakṛtetu liṅgasaṅkhyānvayihomaviśeṣatvaprakārakatayā nāmnopasthāpitasya māsāgnihotravākyagatajuhotinā",
    "GSP28jsbh2-3u:1196": " bodhayitumaśakyatvena na nāmnastadvṛttividheyārthapratibandhakatvasaṃbhava ityabhipretya",
    "GSP28jsbh2-3u:1197": " vaiṣamyaṃ darśayati ------------ agnihotrādināma tviti //",
    "GSP28jsbh2-3u:1198": " nahīti //",
    "GSP28jsbh2-3u:1199": " agnidevatākahomatvasyaivāgnihotrapadenābhidhānāt tasyāpūrve 'pi home 'bādhitatvena saṃbhave tatpadapravṛtterupapattestena pūrvakarmaṇa evopasthitau pramāṇābhāva ityarthaḥ /",
    "GSP28jsbh2-3u:1200": " vijātīyahomatvena śaktyabhāve 'tiprasaṅgāpattiṃ nirasyati ------------ atiprasaṅgeti //",
    "GSP28jsbh2-3u:1201": " astuvā nāmno vijātīyahomatvaprakārakabodhajanakatvam,",
    "GSP28jsbh2-3u:1202": " anyathā māsāgnihotre gauṇatvena nāmātideśakatvānupapatteḥ,",
    "GSP28jsbh2-3u:1203": " tathāpi tadupasthiternāmātideśavidhayā bhedānuguṇatvena na vidheyatāpratibandhakatvamiti bhāvaḥ //",
    "GSP28jsbh2-3u:1204": " (sarvebhyo darśapūrṇamāsā ityasyānārabhyādhītatve nāmnā karmabhedaḥ prākaraṇikatve na karmabhedaḥ)",
    "GSP28jsbh2-3u:1205": " na karmāntaramiti //",
    "GSP28jsbh2-3u:1206": " apitvaśrutakartavyapadādhyāhāreṇa nāmopasthitakarmaṇoreva phalasaṃbandhamātramityarthaḥ /",
    "GSP28jsbh2-3u:1207": " etaccānayorvākyayorbhavadevoktamanārabhyādhītatvamaṅgīkṛtya pratibandhakasannidhyabhāvena nāmna eva pratibandhakatvamuktam //",
    "GSP28jsbh2-3u:1208": " vastutastu ----------- “sārvakāmyamaṅgakāmyaiḥ prakaraṇādi“ti sūtre prākaraṇikatvamevoktam /",
    "GSP28jsbh2-3u:1209": " tadā nāmnaḥ ākhyātasāmānādhikaraṇyasattve 'pi “darśapūrṇamāsābhyāṃ svargakāmo yajete”",
    "GSP28jsbh2-3u:1210": " tyatreva sannidhereva śakyaṃ pratibandhakatvaṃ vaktuṃ ityakarmāntaratvaṃ sulabhameveti",
    "GSP28jsbh2-3u:1211": " pakṣāntareṇāha ----------- astau veti //",
    "GSP28jsbh2-3u:1212": " (vividiṣādivākye 'prakaraṇe 'pi nāmnaḥ karmopasthāpakatvanirūpaṇam)",
    "GSP28jsbh2-3u:1213": " ataeva -------- vividiṣāvākye yatra na prakaraṇaṃ tatra pūrvaṃ saha tvātmayājī yo",
    "GSP28jsbh2-3u:1214": " vededamanenāṅgaṃ saṃskriyate ihedamanenāṅgamupadhīyata iti pūrvatanaitacchabdena",
    "GSP28jsbh2-3u:1215": " sa yadeva yajeteti tatpūrvaśrutau ca yacchabdena prasiddhārthakena pūrvakarmaṇāṃ",
    "GSP28jsbh2-3u:1216": " nirdeśena nirdeśastatrākhyātāsāmānādhikaraṇyānnāmnaḥ pūrvakarmopasthāpakatvamiṣṭameva /",
    "GSP28jsbh2-3u:1217": " yaḥ anena karmaṇā idaṃ mamāṅgaṃ saṃskriyate kṣīṇapāpaṃ kriyate puṇyena copadhīyate upacīyata iti viditvā karmācarati sa ātmaśudhyarthaṃ yajannātmayājī;",
    "GSP28jsbh2-3u:1218": " saca devayājinaḥ kāmyakartuḥ śreyāniti śatapathaśruterarthaḥ /",
    "GSP28jsbh2-3u:1219": " siddhāntamupasaṃharati ----------- ata iti ataeveti //",
    "GSP28jsbh2-3u:1220": " (anupādeyaguṇaviśiṣṭānupasthitirna prakaraṇāntaraṃ kitūpādeyaguṇasāmānyābhāvaviśiṣṭhānupasthitiḥ)",
    "GSP28jsbh2-3u:1221": " yataḥ pāriśeṣyāddhātvarthavṛttyupādeyatvāpādanamātramanupādeyaguṇasya vyāpārastasya cānupādeyaguṇasattve ivopādeyaguṇasāmānyābhāve 'pi saṃbhavo 'ta evetyarthaḥ /",
    "GSP28jsbh2-3u:1222": " evañca daśame ājyabhāgau yajatīti gṛhamedhīyagate vākye karmāntaratvapūrvapakṣe prakaraṇāntarapramāṇopanyāsaḥ saṃgacchata ityāśayaḥ //",
    "GSP28jsbh2-3u:1223": " (abhyāsaprakaraṇāntaranyāyayorupadheyasāṃkarye 'pi svarūpāsāṃkaryavivekaḥ)",
    "GSP28jsbh2-3u:1224": " naca ---------- evaṃ tanūnapātaṃ yajatītyādāvapi upādeyaguṇasāmānyābhāvāt prakaraṇāntareṇaiva bhedāpatteḥ kṛtamabhyāsena?",
    "GSP28jsbh2-3u:1225": " iti -------- vācyam; satyapyupadheyasāṃkarye nyāyasvarūpasyāsāṃkaryāt /",
    "GSP28jsbh2-3u:1226": " abhyāsehi upādeyatāmatantrīkṛtya pāriśeṣyeṇa dhātvarthavṛttividheyatvāpādanameva vyāpāraḥ /",
    "GSP28jsbh2-3u:1227": " ataeva tatra sannidhiḥ pratibadhyo natu prakaraṇāntara iva pratibandhakaḥ /",
    "GSP28jsbh2-3u:1228": " prakaraṇāntaretu na pāriśeṣyeṇa vidheyatvāpādanavyāpāraḥ /",
    "GSP28jsbh2-3u:1229": " viśiṣṭavidhividhayā kālāderapi vidheyatvāṅgīkāreṇa tadasaṃbhavāt,",
    "GSP28jsbh2-3u:1230": " apitu satyapi vidheyāntare svāpāditopādeyatāsāmānādhikaraṇyalābhārthaṃ dhātvarthe 'pi vidheyatāpādanam /",
    "GSP28jsbh2-3u:1231": " ato nyāyaśarīrasyāsaṃkīrṇatvādyuktaḥ prakaraṇāntarādbheda ityādivistaraḥ kaustubhe draṣṭavyaḥ //",
    "GSP28jsbh2-3u:1232": " (prakaraṇāntaranyāyaviṣayepi māsaṃ darśapūrṇamāsābhyāmityatra yāgaṣaṭkavidhānam)",
    "GSP28jsbh2-3u:1233": " evaṃ yatrāpi prakaraṇāntare ākhyātasāmānādhikaraṇyamapi nāsti,",
    "GSP28jsbh2-3u:1234": " yathā śatapathabrāhmaṇe darśapūrṇamāsaprakaraṇe cāturmāsyeṣu ca “yavāgvaināṃ rātrimagnihotraṃ juhotī” tyatra,",
    "GSP28jsbh2-3u:1235": " tatropādeyaguṇasāmānyābhāvarūpaprakaraṇāntaranyāyāsaṃbhavena bhedāprasakteragatyā nāmna eva viprakṛṣṭopasthāpakatvaṃ draṣṭavyam /",
    "GSP28jsbh2-3u:1236": " evaṃ māsaṃ darśapūrṇamāsābhyāmityatra sāptamikanyāyena darśapūrṇamāsapadayoḥ prākṛtayāgatrikasaṃbandhidravyadevatādidharmātideśakatvāt",
    "GSP28jsbh2-3u:1237": " teṣāñcaikapadopādānena samuccayāvagamāderutpattivākyāvagatasamuccitadravyadevatāderekaikasm",
    "GSP28jsbh2-3u:1238": " in karmaṇi niveśāyogāt saṅkhyāvadeva karmabhedāvasāyāt prakṛtivadyāgaṣaṭkameva vidheyam /",
    "GSP28jsbh2-3u:1239": " yattu ------- bālaprakāśe ---------- prakaraṇāntarasahakṛtadvitvasaṅkhyayā trikadvayabheda upapāditaḥ,",
    "GSP28jsbh2-3u:1240": " taddvivacanasya samudāyadvayagatatvenānuvādāt samidho yajatītyatra bahutvasyeva dvitvasya bhedakatvānupapatterayuktamiti kaustubhe draṣṭavyam",
    "GSP28jsbh2-3u:1241": " (kālayoga iva deśayoge nimittayoge ca saṃnidhiṃvinā pūrvakarmopasthityasaṃbhavātkarmabhedaḥ)",
    "GSP28jsbh2-3u:1242": " kāladeśanimittaphalasaṃskāryarūpāṇāṃ pañcānāṃ anupādeyānāṃ madhye kālarūpānupādeyayoge karmāntaratvaṃ prasādhitam deśanimittayoge 'pyatidiśati --------- evamiti //",
    "GSP28jsbh2-3u:1243": " yadyapyatra yajirna śrūyate;",
    "GSP28jsbh2-3u:1244": " tathāpi dravyedevatāsaṃbandhānupapattyā yajikalpanayā prākṛtāgneyayāgāt karmāntaramityarthaḥ /",
    "GSP28jsbh2-3u:1245": " anupādeyasyetyasyāgre udāharaṇamiti śeṣaḥ /",
    "GSP28jsbh2-3u:1246": " evaṃ nimittasya tvityatrāpi jñeyam /",
    "GSP28jsbh2-3u:1247": " naca sarvebhyo darśapūrṇamāsāvityatrevākhyātāsāmānādhikaraṇyādāgneyanāmnā pūrvakarmopasthitestadvadeva na bhedaḥ sidhyatītyāśaṅkāṃ nirasitumāha ---------- āgneyapadasyeti //",
    "GSP28jsbh2-3u:1248": " āgneyapadasya nāmadheyatvābhāvāt yajipadavadeva pūrvavihitāvihitakarmasādhāraṇyenāgnidevatyadravyamātravacanasya niyamena pūrvakarmopasthāpakatvābhāvādityarthaḥ",
    "GSP28jsbh2-3u:1249": " sannidhiṃ vineti //",
    "GSP28jsbh2-3u:1250": " sannidhisattve darśapūrṇamāsādiṣu tatsāmānādhikaraṇyabādhe 'pi tadabhāve tadbādho na yukta ityarthaḥ //",
    "GSP28jsbh2-3u:1251": " (phalaṃ cākarmasaṃnidhau / Jaim_2,3.25 /",
    "GSP28jsbh2-3u:1252": " itisūtraṃ phalaviṣaye 'dhikāśaṅkānivṛttyarthamiti deśanimittayorudāharaṇam)",
    "GSP28jsbh2-3u:1253": " yadyapi phalañcākarmasannidhāvityagrimasūtre cakāreṇa saṃskāryopādānavat deśanimittayorapyupādānasaṃbhavāt tatraivaitadudāharaṇapradarśanaṃ yuktaṃ kartum;",
    "GSP28jsbh2-3u:1254": " tathāpīha tayoḥ kālavadeva karmāntarasādhakatvasya jñātatvādiha pradarśanam /",
    "GSP28jsbh2-3u:1255": " agrimasūtrantu phalādiviṣaye 'dhikāśaṅkānivṛttyarthamiti na doṣaḥ //",
    "GSP28jsbh2-3u:1256": " prayojanaṃ spaṣṭatvānnoktam //",
    "GSP28jsbh2-3u:1257": " ityekādaśaṃ prakaraṇāntarādhikaraṇam //",
    "GSP28jsbh2-3u:1258": " ---------------- (B1) (12 adhikaraṇam /",
    "GSP28jsbh2-3u:1259": " ) (a.2 pā.3 adhi.12) phalaṃ ca //",
    "GSP28jsbh2-3u:1260": " phalasyāgneyamaṣṭākapālaṃ nirvapedrukkāma iti /",
    "GSP28jsbh2-3u:1261": " saṃskārasya tu audumbarīṃ prokṣatīti vrīhiprokṣaṇātkarmāntaram;",
    "GSP28jsbh2-3u:1262": " pañcaiva yathānupādeyāni,",
    "GSP28jsbh2-3u:1263": " tathā vājapeyādhikaraṇe kaustubhe prapañcitam // 12 //",
    "GSP28jsbh2-3u:1264": " iti dvādaśaṃ phalasaṃskāryādhikaraṇam //",
    "GSP28jsbh2-3u:1265": " ----------------- (B2) (adhikāśaṅkayoktādhikaraṇaprayojanam)",
    "GSP28jsbh2-3u:1266": " pūrvādhikaraṇenoktasya pāriśeṣyādupādeyatāsāmānādhikaraṇyena vidheyatvāpādanadvārā",
    "GSP28jsbh2-3u:1267": " sūtragataprakaraṇāntaraśabdopalakṣitāsannidherbhedakatvasyānupādeyaguṇayoga eva saṃbhave",
    "GSP28jsbh2-3u:1268": " phalasaṃskāryayorayogitvāt viniyogavidhiviṣayatvāparaparyāyāṅgatvasya dhātvarthavṛttitayā'kṣepāttatsāmānādhikaraṇyenotpattividhiviṣayatvā-",
    "GSP28jsbh2-3u:1269": " paraparyāyavidheyatvākṣepakatve 'pyupādeyatānākṣepakatvenāsaṃbhavānna prakaraṇāntaravidhayā bhedakatvam,",
    "GSP28jsbh2-3u:1270": " kāladeśanimittādīnāntu anuṣṭhāpakatvena prayogaviśeṣaṇatvāt dhātvarthānuṣṭhāpyatvāparaparyāyopādeyatvāt",
    "GSP28jsbh2-3u:1271": " yuktaṃ tadvidhayā bhedakatvamiti viśeṣāśaṅkānirākaraṇāya pravṛtte etatsūtreṇādhikaraṇāntare",
    "GSP28jsbh2-3u:1272": " viṣayavākyamudāharati --------- phalasyeti //",
    "GSP28jsbh2-3u:1273": " phalasyetisiddhavannirdeśāt siddhānte 'sya pūrvādhikaraṇaprapañcaparatā sūcitā /",
    "GSP28jsbh2-3u:1274": " ataeva nātīva pūrvapakṣādaraḥ /",
    "GSP28jsbh2-3u:1275": " (rukkāmādivākye karmāntaratvasamarthanam)",
    "GSP28jsbh2-3u:1276": " rukkāma iti //",
    "GSP28jsbh2-3u:1277": " ruk dīptiḥ /",
    "GSP28jsbh2-3u:1278": " atrāpi deśavākyavat dravyadevatāsaṃbandhānumitayajikalpanayā pūrvayāge phalavidhyanupapatteḥ karmaṇo vidheyatvāt prākṛtāgneyāpekṣayā karmāntaratvamityarthaḥ",
    "GSP28jsbh2-3u:1279": " (udāharaṇāntaranirdeśaḥ /",
    "GSP28jsbh2-3u:1280": " pūrvoktādhikāśaṅkānirāsaśca)",
    "GSP28jsbh2-3u:1281": " yattu --------- prācīnaistraidhātavyā dīkṣaṇīyā bhavantītyetadaśvamedhaprakaraṇagataṃ",
    "GSP28jsbh2-3u:1282": " vākyamudāhṛtya traidhātavyādīkṣaṇīyayorbhedāt sāmānādhikaraṇyānupapatterjaghanye",
    "GSP28jsbh2-3u:1283": " dīkṣaṇīyāpade yajamānasaṃskārarūpadīkṣaṇīyā- kāryalakṣaṇāmaṅgīkṛtya tena saṃskāryayajamānopasthiteranupādeyaguṇayuktānupasthitirūpaprakaraṇāntarāt",
    "GSP28jsbh2-3u:1284": " prasiddhasvatantraphalārthavihitatraidhātavyāpekṣayā karmāntaratvamiti saṃskāryodāharaṇaṃ darśitam,",
    "GSP28jsbh2-3u:1285": " tatsarvebhyo darśapūrṇamāsāvitivadākhyātāsamānādhikaraṇatraidhātavyānāmnaḥ pūrvakarmopasthāpakatvopapatteḥ",
    "GSP28jsbh2-3u:1286": " karmāntaratve pramāṇābhāvādayuktamiti tuśabdena sūcayan tadupekṣyānyadudāharati ----------",
    "GSP28jsbh2-3u:1287": " saṃskāryasya tviti //",
    "GSP28jsbh2-3u:1288": " atrobhayatrāpyaṅgitve 'pi anuṣṭhāpakatvasyāpi kāmanāviṣayatvādinā sattvādupādeyatvākṣepakatvāt",
    "GSP28jsbh2-3u:1289": " tatsamānādhikaraṇavidheyatvalābhāya karmāntaravidhirāvaśyaka iti viśeṣāśaṅkānirāso draṣṭavyaḥ //",
    "GSP28jsbh2-3u:1290": " (ekatvamanupādeyamiti bālaprakāśamatanirāsaḥ)",
    "GSP28jsbh2-3u:1291": " atra prakāśakāraiḥ ---------- vālaprakāśe kṛtiviṣayatvamupādeyatvamaṅgīkṛtya tadabhāvamātreṇa kālādiṣviva kartṛviśeṣaṇaikatvabrāhmaṇatvādijātīnāmapyanupādeyatvam",
    "GSP28jsbh2-3u:1292": " ataeva “anupādeyamekatvaṃ yajamānasya kālavadi” tipratipadādhikaraṇagataśāstradīpikākārikā saṃgacchate ------------ ityuktam,",
    "GSP28jsbh2-3u:1293": " tasya prasaṅgato nirāsamāha ---------- yatheti //",
    "GSP28jsbh2-3u:1294": " tannirāsaścātra kaustubhe draṣṭavyaḥ /",
    "GSP28jsbh2-3u:1295": " prayojanaṃ pūrvapakṣe prakṛtitvāt pratipadi siddhāntetvanyavikṛtivat parvaṇīti spaṣṭatvānnoktam //",
    "GSP28jsbh2-3u:1296": " iti dvādaśaṃ phalasaṃskāryādhikaraṇam //",
    "GSP28jsbh2-3u:1297": " --------------- (B1) (13 adhikaraṇam /",
    "GSP28jsbh2-3u:1298": " ) (a.2 pā.3 adhi.13) sannidhau //",
    "GSP28jsbh2-3u:1299": " pañcānāmapyanupādeyānāṃ sannidhau pratyudāharaṇāni /",
    "GSP28jsbh2-3u:1300": " darśapūrṇamāsaprakaraṇe “paurṇamāsyāṃ paurṇamāsyāṃ yajeta” “same darśapūrṇamāsābhyāṃ",
    "GSP28jsbh2-3u:1301": " yajeta” “yāvajjīvaṃ darśapūrṇamāsābhyāṃ yajeta” “darśapūrṇamāsābhyāṃ svargakāmo yajete“ti caturṇām /",
    "GSP28jsbh2-3u:1302": " sviṣṭakṛtaṃ prakṛtya “śeṣātsviṣṭakṛtaṃ yajatī“ti śeṣarūpasaṃskāryasya /",
    "GSP28jsbh2-3u:1303": " atra sarvatra saṃnidhinā svaviṣayavṛttividheyatvapratibandhāt prāptasyaiva karmaṇaḥ kāladeśaviśiṣṭaprayogavidhimātraṃ vidhirlāghavāyānumanyate natu karmotpattimapi vidhatte /",
    "GSP28jsbh2-3u:1304": " yatra tu prayogo 'pi prāpto yathā “ya iṣṭye” tyādau,",
    "GSP28jsbh2-3u:1305": " tatra prāptaprayogānuvādena kālādimātravidhiḥ /",
    "GSP28jsbh2-3u:1306": " saṃbhavati hi deśakālayorupādeyatvāsaṃbhave 'pi yāgāṅgatvena viniyogavidhiḥ /",
    "GSP28jsbh2-3u:1307": " nimittasthale tu mitho nimittanaimittikayoraṅgāṅgitvāsaṃbhavāt prāptasyāpi karmaṇo nimittasaṃbandhānumitapāpakṣayārthatvena viniyogavidhiriti vakṣyate /",
    "GSP28jsbh2-3u:1308": " phalasaṃskāryayostu taduddeśena prāptakarmaviniyogavidhiḥ spaṣṭa eva /",
    "GSP28jsbh2-3u:1309": " ato na saṃnidhisattve 'nupādeyaguṇayoge 'pi karmāntaram // 13 //",
    "GSP28jsbh2-3u:1310": " iti trayodaśaṃ prakaraṇāntarapratyudāharaṇādhikaraṇam //",
    "GSP28jsbh2-3u:1311": " --------------- (B2) (pañcānāmapyanupādeyānāṃ saṃnidhau pratyudāharaṇāni)",
    "GSP28jsbh2-3u:1312": " sūtragataphalapadasyānupādeyopalakṣaṇatvamabhipretyāha --------- pañcānāmapīte /",
    "GSP28jsbh2-3u:1313": " nimittasaṃbandhānumiteti //",
    "GSP28jsbh2-3u:1314": " nimittasyānuṣṭhāpakatvena prayogākṣepakatvāttasyaca phalāpekṣāyāṃ yāvajjīvādhikaraṇavakṣyamāṇarītyā pāpakṣayārthaṃ viniyoga ityarthaḥ /",
    "GSP28jsbh2-3u:1315": " spaṣṭa eveti //",
    "GSP28jsbh2-3u:1316": " tayoḥ puruṣārthatvena svārthameva viniyogaḥ karmaṇa eveti spaṣṭa ityarthaḥ //",
    "GSP28jsbh2-3u:1317": " itarat spaṣṭārtham //",
    "GSP28jsbh2-3u:1318": " evamadhikārākhyasannidheḥ karmotpattyanuvādatvapramāpakatvāt yathā karmāntaratvapratibandhakatvaṃ,",
    "GSP28jsbh2-3u:1319": " tathā tadabhāve 'pi yacchabdādinā yatra tadanuvādapratītistatrāpyupasthitotpattikakarmaṇyeva kālaviniyogakaraṇāt tatpratibandhakatvaṃ draṣṭavyam",
    "GSP28jsbh2-3u:1320": " yathā “ya iṣṭye” tyādau,",
    "GSP28jsbh2-3u:1321": " yathāvā “etayā punarādheyasammitayeṣṭiṣu agnihotraṃ juhotī” tyādau ca neṣṭyagnihotrabhedaḥ",
    "GSP28jsbh2-3u:1322": " agnihotravākye yacchabdābhāve 'pi “dīkṣitona juhotī“ti niṣedhāpekṣitodavasānīyārūpeṣvavadhimātravidhau",
    "GSP28jsbh2-3u:1323": " tātparyagrāhakatayāgnihotravidheranuvādāditi dhyeyam /",
    "GSP28jsbh2-3u:1324": " atraca bhedapramāpratibandhakasya sannidherbhedapramājanakasyāsannidheśca svarūpaniruktyādikaṃ kaustubhe draṣṭavyam /",
    "GSP28jsbh2-3u:1325": " vistarabhayānnocyate //",
    "GSP28jsbh2-3u:1326": " iti trayodaśaṃ prakaraṇāntarapratyudāharaṇādhikaraṇam //",
    "GSP28jsbh2-3u:1327": " ------------------- (B1) (14 adhikaraṇam /",
    "GSP28jsbh2-3u:1328": " ) (a.2 pā.3 adhi.13) āgneya //",
    "GSP28jsbh2-3u:1329": " kāladvayayogenāgneya vidhāya “yadāgneyo 'ṣṭākapālo 'māvāsyāyāṃ bhavatī“ti śrutam /",
    "GSP28jsbh2-3u:1330": " tatra kāladvayayuktādāgneyātkarmāntaravidhānamidam;",
    "GSP28jsbh2-3u:1331": " prakaraṇāntarādabhyāsādvā bhedopapatteḥ /",
    "GSP28jsbh2-3u:1332": " anenaiva vihitasyetareṇa paurṇamāsīmātravidhistu utpattiśiṣṭakālāvarodhānnirākartavyaḥ /",
    "GSP28jsbh2-3u:1333": " naca -------- ekasyaiva karmaṇo 'bhyudayaśiraskatayā vidhidvayena vidhānaṃ piṅgākṣyaikahāyanīśabdābhyāmiva dravyaviśeṣasyeti ----------- vācyam;",
    "GSP28jsbh2-3u:1334": " piṅgākṣyaikahāyanīśabdābhyāmupasthitasyāpyekasyaikena vidhinā vidhāne bādhakābhāvāt,",
    "GSP28jsbh2-3u:1335": " prakṛte tu ekena vihitasya netareṇa vidhisaṃbhava iti karmāntarameva /",
    "GSP28jsbh2-3u:1336": " ata evāmāvāsyāyāmāgneyadvayakaraṇaṃ pūrvapakṣaprayojanamiti prāpte -------- ekasyaindrāgnavidhiśeṣatvānna svātantrayeṇa vidhāyakatvam /",
    "GSP28jsbh2-3u:1337": " praśastāgneyasāhityena caindrāgnapraśaṃsā,",
    "GSP28jsbh2-3u:1338": " ato na karmāntaram // 14 // 47 //",
    "GSP28jsbh2-3u:1339": " iti caturdaśamāgneyastutyarthatādhikaraṇam //",
    "GSP28jsbh2-3u:1340": " iti śrīkhaṇḍadevaviracitāyāṃ bhāṭṭadīpikāyāṃ dvitīyādhyāyasya tṛtīya pādaḥ //",
    "GSP28jsbh2-3u:1341": " ------------- (B2) kāladvayeti //",
    "GSP28jsbh2-3u:1342": " “yadāgneyo 'ṣṭākapālo 'māvāsyāyāṃ paurṇamāsyāṃ cācyuta” iti vākyenetyarthaḥ /",
    "GSP28jsbh2-3u:1343": " paurṇamāsyadhikaraṇe prakaraṇāntarādhikaraṇagataprakāśakāroktarītyā prakaraṇāntarādāgneyabhedaṃ",
    "GSP28jsbh2-3u:1344": " nirasyaikakarmāsaṃbhavipaurṇamāsyamāvāsyālakṣaṇaguṇadvayayogānnyāyasudhākṛdupapāditādāgneyabhedasya",
    "GSP28jsbh2-3u:1345": " svayaṃ prasādhitatvādāgneyaṃ ityekavacanamayuktamapi jātyabhiprāyeṇaikavacanavivakṣayā prayuktam /",
    "GSP28jsbh2-3u:1346": " śrutamiti //",
    "GSP28jsbh2-3u:1347": " pradeśāntara ityarthaḥ /",
    "GSP28jsbh2-3u:1348": " prakaraṇāntarāditi //",
    "GSP28jsbh2-3u:1349": " anena ātideśikyanantarasaṅgatiḥ sūcitā /",
    "GSP28jsbh2-3u:1350": " kathañcit sannidheḥ pratibandhakatvena prakaraṇāntarāt bhedāsiddhirityabhipretya tatsatve 'pi bhedakamupanyasyati ---------- abhyāsādveti //",
    "GSP28jsbh2-3u:1351": " yadyapi saṃpratipannadevatākatvena dvayorāgneyayoḥ sahānuṣṭhānānnāgneyadvayakaraṇaprasaktiḥ pūravapakṣe;",
    "GSP28jsbh2-3u:1352": " tathāpi punarvidhivaiyarthyāpattyaiva sahānuṣṭhānabādhāt,",
    "GSP28jsbh2-3u:1353": " athavā ------------ puroḍāśadvayakaraṇādvā'gneyadvayakaraṇamabhipretyāha -------- ata eveti /",
    "GSP28jsbh2-3u:1354": " yadāgneya iti vākyāntareṇā'gneyasya kevalāgnidevatātvāvadhāraṇāt kathaṃ tenaindrāgnapraśaṃsetyapekṣāyāmāha ---------- praśasteti //",
    "GSP28jsbh2-3u:1355": " “aṅgiraso vā ita uttamāḥ svargaṃlokamāyanni” tyādyarthavādasahitatadvidhinā āgneyaprāśastyāvagamāt praśastāgneyasāhityenaindrāgnapraśaṃsetyarthaḥ",
    "GSP28jsbh2-3u:1356": " pūrvapakṣe prayojanamamāvāsyāyāmāgneyadvayasya tatsaṃbandhitvenāṣṭākapāladvayasya karaṇaṃ,",
    "GSP28jsbh2-3u:1357": " siddhānte neti spaṣṭatvānnoktam //",
    "GSP28jsbh2-3u:1358": " iti caturdaśamāgneyastutyarthatādhikaraṇam //",
    "GSP28jsbh2-3u:1359": " iti bhāṭṭadīpikāprabhāvalyāṃ dvitīyādhyāyasya tṛtīyāpādaḥ //"
}