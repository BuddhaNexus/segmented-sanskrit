{
    "T11pramanvu:0": " Pramāṇavārtikam",
    "T11pramanvu:1": " prathamaḥ paricchedaḥ",
    "T11pramanvu:2": " pramāṇasiddhiḥ",
    "T11pramanvu:3": " vidhūtakalpanājālagambhīrodāramūrtaye /",
    "T11pramanvu:4": " namaḥ samantabhadrāya samantaspharaṇatviṣe // Pramāṇav_1.1 //",
    "T11pramanvu:5": " prāyaḥ prākṛtasaktirapratibalaprajño janaḥ kevalam /",
    "T11pramanvu:6": " nānarthyeva subhāṣitaiḥ parigato vidveṣṭyapīrṣyāmalaiḥ /",
    "T11pramanvu:7": " tenāyaṃ na paropakāra iti naścintāpi cetaściram sūktābhyāsavivardhitavyasanamityatrānubaddhaspṛham // Pramāṇav_1.2 //",
    "T11pramanvu:8": " pramāṇamavisaṃvādi jñānamarthakriyāsthitiḥ /",
    "T11pramanvu:9": " avisaṃvādanaṃ śābde 'pyabhiprāyanivedanāt // Pramāṇav_1.3 //",
    "T11pramanvu:10": " vaktṛvyāapāraviṣayo yo 'rtho buddhau prakāśate /",
    "T11pramanvu:11": " prāmāṇyaṃ tatra śabdasya nāthatattvanibandhanam // Pramāṇav_1.4 //",
    "T11pramanvu:12": " gṛhītagrahaṇānneṣṭaṃ sāṃvṛtam dhīpramāṇatā /",
    "T11pramanvu:13": " pravṛttestatpradhānatvāt heyopādeyavastuni // Pramāṇav_1.5 //",
    "T11pramanvu:14": " viṣayākārabhedācca dhiyo 'dhigamabhedataḥ /",
    "T11pramanvu:15": " bhāvādevāsya tadbhāve svarūpasya svato gatiḥ // Pramāṇav_1.6 //",
    "T11pramanvu:16": " prāmāṇyaṃ vyavahāreṇa śāstraṃ mohanirvatanam /",
    "T11pramanvu:17": " ajñātārthaprakāśo vā svarūpādhigateḥ param // Pramāṇav_1.7 //",
    "T11pramanvu:18": " prāptaṃ sāmānyavijñānamavijñāte svalakṣaṇe /",
    "T11pramanvu:19": " yajjñānamityabhiprāyāt svalakṣaṇavicārataḥ // Pramāṇav_1.8 //",
    "T11pramanvu:20": " tadvat pramāṇaṃ bhagavānabhūtavinivṛttaye /",
    "T11pramanvu:21": " bhūtoktiḥ sādhanāpekṣā tato yuktā pramāṇatā // Pramāṇav_1.9 //",
    "T11pramanvu:22": " nityaṃ pramāṇaṃ naivāsti prāmāṇyādvastusadgateḥ /",
    "T11pramanvu:23": " jñeyānityatayā tasyā adhrauvyātkramajanmanām // Pramāṇav_1.10 //",
    "T11pramanvu:24": " nityādutpattiviśleṣādapekṣāyā ayogataḥ /",
    "T11pramanvu:25": " kathañcinnoparkāyatvāt anitye 'pyapramāṇatā // Pramāṇav_1.11 //",
    "T11pramanvu:26": " sthitvāpravṛttiḥ saṃsthānaviśeṣārthakriyādiṣu /",
    "T11pramanvu:27": " iṣṭasiddhirasiddhirvā dṛṣṭānte saṃśayo 'thavā // Pramāṇav_1.12 //",
    "T11pramanvu:28": " siddhaṃ yādṛgadhiṣṭhātṛbhāvābhāvānuvṛttimat /",
    "T11pramanvu:29": " sanniveśādi tadyuktaṃ tasmād yadanumīyate // Pramāṇav_1.13 //",
    "T11pramanvu:30": " vastubhede prasiddhasya śabdasāmyādabhedinaḥ /",
    "T11pramanvu:31": " na yuktānumitiḥ pāṇḍudravyādiva hutāśane // Pramāṇav_1.14 //",
    "T11pramanvu:32": " anyathā kumbhakāreṇa mṛdvikārasya kasyacit /",
    "T11pramanvu:33": " ghaṭādeḥ karaṇāt sidhyed valmīkasyāpi tatkṛtiḥ // Pramāṇav_1.15 //",
    "T11pramanvu:34": " sādhyenānugamāt kārye sāmānyenāpi sādhane /",
    "T11pramanvu:35": " sambandhibhedād bhedoktidoṣaḥ kāryasamo mataḥ // Pramāṇav_1.16 //",
    "T11pramanvu:36": " jātyantare prasiddhasya śabdasāmānyadarśanāt /",
    "T11pramanvu:37": " na yuktaṃ sādhanaṃ gotvād vāgādīnāṃ viṣāṇavat // Pramāṇav_1.17 //",
    "T11pramanvu:38": " vivakṣāparatantratvānna śabdāḥ santi kutra vā /",
    "T11pramanvu:39": " tadbhāvādarthasiddhau tu sarva sarvasya sidhyati // Pramāṇav_1.18 //",
    "T11pramanvu:40": " etena kāpilādīnām acaitanyādi cintitam /",
    "T11pramanvu:41": " anityādeśca caitanyaṃ maraṇāt tvagapohataḥ // Pramāṇav_1.19 //",
    "T11pramanvu:42": " vastusvarūpe siddhe 'yaṃ nyāyaḥ siddhe viśeṣaṇam /",
    "T11pramanvu:43": " abādhakamasiddhāvapyākāśāśrayavad dhvaneḥ // Pramāṇav_1.20 //",
    "T11pramanvu:44": " asiddhāvapi śabdasya śiddhe vastuni sidhyati /",
    "T11pramanvu:45": " aulūkyasya yathā bauddhenoktaṃ mūrtyādisādhanam // Pramāṇav_1.21 //",
    "T11pramanvu:46": " tasyaiva vyabhicārādau śabde 'pyavyabhicāriṇa /",
    "T11pramanvu:47": " doṣavat sādhanaṃ jñeyaṃ vastuno vastusiddhitaḥ // Pramāṇav_1.22 //",
    "T11pramanvu:48": " yathā tatkāraṇaṃ vastu tathaiva tadakāraṇam /",
    "T11pramanvu:49": " yadā tatkāraṇaṃ kena mataṃ neṣṭamakāraṇam // Pramāṇav_1.23 //",
    "T11pramanvu:50": " śastrauṣadhābhisambandhāccaitrasya vraṇarohaṇe /",
    "T11pramanvu:51": " asambaddhasya kiṃ sthāṇoḥ kāraṇatvaṃ na kalpyate // Pramāṇav_1.24 //",
    "T11pramanvu:52": " svabhāvabhedena vinā vyāpāro 'pi na yujyate /",
    "T11pramanvu:53": " nityasyāvyatirekitvāt sāmarthya ca duranvayam // Pramāṇav_1.25 //",
    "T11pramanvu:54": " yeṣu satsu bhavatyeva yattebhyo 'nyasya kalpane /",
    "T11pramanvu:55": " taddhetutvena sarvatra hetunāmanavasthitiḥ // Pramāṇav_1.26 //",
    "T11pramanvu:56": " svabhāvapariṇāmena heturaṅkurajanmani /",
    "T11pramanvu:57": " bhūmyādistasya saṃskāre tadviśeṣasya darśanāt // Pramāṇav_1.27 //",
    "T11pramanvu:58": " yathā viśeṣeṇa vinā viṣayendriyasaṃhatiḥ /",
    "T11pramanvu:59": " buddherhetustathedaṃ cenna tatrāpi viśeṣataḥ // Pramāṇav_1.28 //",
    "T11pramanvu:60": " pṛthak pṛthagaśaktānāṃ svabhāvātiśaye 'sati /",
    "T11pramanvu:61": " saṃhatāvapyasāmarthya syāt siddho 'tiśayastataḥ // Pramāṇav_1.29 //",
    "T11pramanvu:62": " tasmāt pṛthagaśakteṣu yeṣu sambhāvyate guṇaḥ /",
    "T11pramanvu:63": " saṃhatau hetutā teṣāṃ neśvarāderabhedataḥ // Pramāṇav_1.30 //",
    "T11pramanvu:64": " prāmāṇyañca parokṣārthajñānaṃ yatsādhanasya ca /",
    "T11pramanvu:65": " abhāvān nāstyanuṣṭhānamiti kecit pracakṣate // Pramāṇav_1.31 //",
    "T11pramanvu:66": " jñānavān mṛgyate kaścit taduktapratipattaye /",
    "T11pramanvu:67": " ajñopadeśakaraṇe vipralambhanaśaṅkibhiḥ // Pramāṇav_1.32 //",
    "T11pramanvu:68": " tasmādanuṣṭheyagataṃ jñānamasya vicāryatām /",
    "T11pramanvu:69": " kīṭasaṃkhyāparijñānaṃ tasya naḥ kvopayujyate // Pramāṇav_1.33 //",
    "T11pramanvu:70": " heyopādeyatattvasya sābhyupāyasya vedakaḥ /",
    "T11pramanvu:71": " yaḥ pramāṇamasāviṣṭo na tu savasya vedakaḥ // Pramāṇav_1.34 //",
    "T11pramanvu:72": " dūraṃ paśyatu vā mā vā tattvamiṣṭaṃ tu paśyatu /",
    "T11pramanvu:73": " pramāṇaṃ dūradarśī cedeta gṛdhrānupāsmahe // Pramāṇav_1.35 //",
    "T11pramanvu:74": " sādhanaṃ karuṇābhyāsāt sā buddherdehasaṃśrayāt /",
    "T11pramanvu:75": " asiddhi 'bhyāsa iti cennāśrayapratiṣedhataḥ // Pramāṇav_1.36 //",
    "T11pramanvu:76": " prāṇāpānendriyadhiyāṃ dehādeva na kevalāt /",
    "T11pramanvu:77": " sajātinirapekṣāṇāṃ janma janmaparigrahe // Pramāṇav_1.37 //",
    "T11pramanvu:78": " atiprasaṅgātya ddṛṣṭaṃ pratisandhānaśaktimat /",
    "T11pramanvu:79": " kimāsīt tasya yannāsti paśyād yena na sandhimat // Pramāṇav_1.38 //",
    "T11pramanvu:80": " na sa kaścit pṛthivyāderaṃśo yatra na jantavaḥ /",
    "T11pramanvu:81": " saṃsvedajādyā jāyante sarva bījātmakaṃ tataḥ // Pramāṇav_1.39 //",
    "T11pramanvu:82": " tat sajātyanapekṣāṇāmakṣādīnāṃ samudbhave /",
    "T11pramanvu:83": " pariṇamo yathaikasya syāt sarvasyāviśeṣataḥ // Pramāṇav_1.40 //",
    "T11pramanvu:84": " pratyekamupaghāte 'pi nendriyāṇāṃ manomateḥ /",
    "T11pramanvu:85": " upaghāto 'sti bhaṅge 'syāsteṣāṃ bhaṅgaśca dṛśyate // Pramāṇav_1.41 //",
    "T11pramanvu:86": " tasmāt sthityāśrayo buddherbuddhimeva samāśritaḥ /",
    "T11pramanvu:87": " kaścinnimittamakṣāṇāṃ tasmādakṣāṇi buddhitaḥ // Pramāṇav_1.42 //",
    "T11pramanvu:88": " yādṛśyākṣepikā sāsīt paścādapyastu tādṛśī /",
    "T11pramanvu:89": " tajjñānairupakāryatvāduktaṃ kāyāśritaṃ manaḥ // Pramāṇav_1.43 //",
    "T11pramanvu:90": " yadyapyakṣairvinā buddhirna tānyapi tayā vinā /",
    "T11pramanvu:91": " tathāpyanyo 'nyahetutvaṃ tato 'pyanyo 'nyahetuke // Pramāṇav_1.44 //",
    "T11pramanvu:92": " nākramāt kramiṇo bhāvo nāpyapekṣyāviśeṣiṇaḥ /",
    "T11pramanvu:93": " kramād bhavantī dhīḥ kāyāt kramaṃ tasyāpi śaṃsati // Pramāṇav_1.45 //",
    "T11pramanvu:94": " pratikṣaṇamapūrvasya pūrvaḥ pūrvaḥ kṣaṇo bhavet /",
    "T11pramanvu:95": " tasya heturato heturdṛṣṭa evāstu sarvadā // Pramāṇav_1.46 //",
    "T11pramanvu:96": " cittāntarasya sandhāne ko virodho 'ntyacetasaḥ /",
    "T11pramanvu:97": " tadvadapyarhataścittasandhānaṃ kuto matam // Pramāṇav_1.47 //",
    "T11pramanvu:98": " asiddhārthaḥ pramāaṇena kiṃ siddhānto 'nugamyate /",
    "T11pramanvu:99": " hetorvaikalyatastaccet kiṃ tadevātra noditam // Pramāṇav_1.48 //",
    "T11pramanvu:100": " taddhīvad grahaṇaprāptermanojñānaṃ na sendriyāt /",
    "T11pramanvu:101": " jñānotpādanasāmarthyabhedānna sakalādapi // Pramāṇav_1.49 //",
    "T11pramanvu:102": " acetanatvānnānyasmād hetvabhedāt sahasthitiḥ /",
    "T11pramanvu:103": " akṣavad rūparasavad arthadvāreṇa vikriyā // Pramāṇav_1.50 //",
    "T11pramanvu:104": " sattopakāriṇī yasya nityaṃ tadanubandhataḥ /",
    "T11pramanvu:105": " sa hetuḥ saptamī tasmādutpādāditi cocyate // Pramāṇav_1.51 //",
    "T11pramanvu:106": " astūpakārako vāpi kadāciccittasantateḥ /",
    "T11pramanvu:107": " vahnayādivad ghaṭādināṃ vinivṛttirna tāvatā // Pramāṇav_1.52 //",
    "T11pramanvu:108": " anivṛttiprasaṅśca dehe tiṣṭhati cetasaḥ /",
    "T11pramanvu:109": " tadbhāvabhāvād vaśyatvāt prāṇāpānau tato na tat // Pramāṇav_1.53 //",
    "T11pramanvu:110": " preraṇākarṣaṇe vāyoḥ prayatnena vinā kutaḥ /",
    "T11pramanvu:111": " nirhrāsāatiśayāpattirnirhrāsātiśayāt tayoḥ // Pramāṇav_1.54 //",
    "T11pramanvu:112": " tulyaḥ prasaṅgo 'pi tayoḥ na tulyaṃ cittakāraṇe /",
    "T11pramanvu:113": " sthityāvedhakamanyacca yataḥ kāraṇamiṣyate // Pramāṇav_1.55 //",
    "T11pramanvu:114": " na doṣairviguṇo deho heturvartyādivad yadi /",
    "T11pramanvu:115": " mṛte śamīkṛte doṣe punarujjīvanaṃ bhavet // Pramāṇav_1.56 //",
    "T11pramanvu:116": " nivṛtte 'pyanale kāṣṭhavikārāvinivṛttivat /",
    "T11pramanvu:117": " tasyānivṛttiriti cenna cikitsāprayogataḥ // Pramāṇav_1.57 //",
    "T11pramanvu:118": " apunarbhāvataḥ kiñcad vikārajananaṃ kvacit /",
    "T11pramanvu:119": " ciñcid viparyayādagniryathā kāṣṭhasuvarṇayoḥ // Pramāṇav_1.58 //",
    "T11pramanvu:120": " ādyasyālpo 'pyasaṃhāryaḥ pratyāneyastu yatkṛtaḥ /",
    "T11pramanvu:121": " vikāraḥ syāt punarbhāvaḥ tasya hemnikharatvavat // Pramāṇav_1.59 //",
    "T11pramanvu:122": " durlabhatvāt samādhāturasādhyaṃ kiñcidīritam /",
    "T11pramanvu:123": " āyuḥkṣayād vā doṣe tu kevale nāstyasādhyatā // Pramāṇav_1.60 //",
    "T11pramanvu:124": " mṛte viṣādisaṃhārāt taṃddaśacchedato 'pi vā /",
    "T11pramanvu:125": " vikārahetorvigame sa nocchavasiti sa nocchvasiti kiṃ punaḥ // Pramāṇav_1.61 //",
    "T11pramanvu:126": " upādānāvikāreṇa nopādeyasya vikriyā /",
    "T11pramanvu:127": " kartu śakyāvikāreṇa mṛdaḥ kuṇḍādike yathā // Pramāṇav_1.62 //",
    "T11pramanvu:128": " avikṛtya hi yad vastu yaḥ padārtho vikāryate /",
    "T11pramanvu:129": " upādānaṃ na tat tasya yuktaṃ gogavayādivat // Pramāṇav_1.63 //",
    "T11pramanvu:130": " cetaḥśarīrayorevam taddhetoḥ kāryajanmanaḥ /",
    "T11pramanvu:131": " sahakārāt sahasthānamagnitāmradravatvavat // Pramāṇav_1.64 //",
    "T11pramanvu:132": " anāśrayāt sadasatornāśrayaḥ sthitikāraṇam /",
    "T11pramanvu:133": " sataścedāśrayo nāsyāḥ sthāturavyatirekataḥ // Pramāṇav_1.65 //",
    "T11pramanvu:134": " vyatireke 'pi taddhetustena bhāvasya kiṃ kṛtam /",
    "T11pramanvu:135": " abināśaprasaṅgaḥ sa nāśahetormato yadi // Pramāṇav_1.66 //",
    "T11pramanvu:136": " tulyaḥ prasaṅgastatrāpi kiṃ punaḥ sthitihetunā /",
    "T11pramanvu:137": " ā nāśakāgamāt sthānaṃ tataśced vastudharmatā // Pramāṇav_1.67 //",
    "T11pramanvu:138": " nāśasya satyabādho 'sāviti ki sthitihetunā /",
    "T11pramanvu:139": " yathā jalāderādhāra iti cet tulyamatra ca // Pramāṇav_1.68 //",
    "T11pramanvu:140": " pratikṣaṇavināśe hi bhavānāṃ bhāvasantateḥ /",
    "T11pramanvu:141": " tathotpatteḥ sahetutvādāśrayo 'yuktamanyathā // Pramāṇav_1.69 //",
    "T11pramanvu:142": " syādādhāro jalādīnāṃ gamanapratibandhataḥ /",
    "T11pramanvu:143": " agatīnāṃ kimādhārairguṇasāmānyakarmaṇām // Pramāṇav_1.70 //",
    "T11pramanvu:144": " etena samavāyaśca samavāyi ca kāraṇam /",
    "T11pramanvu:145": " vyavasthitatvaṃ jātyādernirastamanapāśrayāt // Pramāṇav_1.71 //",
    "T11pramanvu:146": " parato bhāvānāśaścet tasya kiṃ sthitihetunā /",
    "T11pramanvu:147": " sa vinaśyed vināpyanyairaśaktāḥ sthitihetavaḥ // Pramāṇav_1.72 //",
    "T11pramanvu:148": " sthitimān nāśrayaḥ sarvaḥ sarvotpattai ca sāśrayaḥ /",
    "T11pramanvu:149": " tasmāt sarvasya bhāvasya na vināśaḥ kadācana // Pramāṇav_1.73 //",
    "T11pramanvu:150": " svayaṃ vinaśvarātmā cet tasya kaḥ sthāpakaḥ paraḥ /",
    "T11pramanvu:151": " svayaṃ na naśvarātmā cet tasya kaḥ sthāpakaḥ paraḥ // Pramāṇav_1.74 //",
    "T11pramanvu:152": " buddhivyāpārabhedena nirhrāsātiśayāvapi /",
    "T11pramanvu:153": " prajñāderbhavato dehanirhrāsatiśayau vinā // Pramāṇav_1.75 //",
    "T11pramanvu:154": " idaṃ dīpaprabhādīnāmāśritānāṃ na vidyate /",
    "T11pramanvu:155": " syāt tato 'pi viśeṣo 'sya na citte 'nupakāriṇa // Pramāṇav_1.76 //",
    "T11pramanvu:156": " rāgādivṛddhiḥ puṣṭyādeḥ kadācit sukhaduḥkhajā /",
    "T11pramanvu:157": " tayośca dhātusāmyāderantararthasya sannidheḥ // Pramāṇav_1.77 //",
    "T11pramanvu:158": " etena sannipātādeḥ smṛtibhraṃśādayo gatāḥ /",
    "T11pramanvu:159": " vikārayati dhīreva hyantararthaviśeṣajā // Pramāṇav_1.78 //",
    "T11pramanvu:160": " śārdū laśoṇitādīnāṃ santānātiśaye kvacit /",
    "T11pramanvu:161": " mohādayaḥ sambhavanti śravaṇekṣaṇato yathā // Pramāṇav_1.79 //",
    "T11pramanvu:162": " tasmāt svasyaiva saṃskāraṃ niyamenānuvartate /",
    "T11pramanvu:163": " tannāntarīyakaṃ cittamataścittasamāśritam // Pramāṇav_1.80 //",
    "T11pramanvu:164": " yathā śrutādisaṃskāraḥ kṛtaścetasi cetasi /",
    "T11pramanvu:165": " kālena vyajyate 'bhedāt syād dehe 'pi tato guṇaḥ // Pramāṇav_1.81 //",
    "T11pramanvu:166": " ananyasattvaneyasya hīnasthānaparigrahaḥ /",
    "T11pramanvu:167": " ātmasnehavato duḥkhasukhatyāgāptivāñchayā // Pramāṇav_1.82 //",
    "T11pramanvu:168": " duḥkhe viparyāsamatiḥ tṛṣṇā cābandhakāraṇam //",
    "T11pramanvu:169": " janmino yasya te na sto na sa janmādhigacchati // Pramāṇav_1.83 //",
    "T11pramanvu:170": " gatyāgatī na dṛṣṭe cedindriyāṇāmapāṭavāt /",
    "T11pramanvu:171": " adṛṣṭirmandanetrasya tanudhūmāgatiryathā // Pramāṇav_1.84 //",
    "T11pramanvu:172": " tanutvānmūrtamapi tu kiñcit kvacidaśaktimat /",
    "T11pramanvu:173": " jalavat sūtavaddhemni nādṛṣṭenāsadeva vā // Pramāṇav_1.85 //",
    "T11pramanvu:174": " pāṇyādikampe sarvasya kampaprāptervirodhinaḥ /",
    "T11pramanvu:175": " ekasmin karmaṇo 'yogāt syāt pṛthak siddhiranyathā // Pramāṇav_1.86 //",
    "T11pramanvu:176": " ekasya cāvṛtau sarvasyāvṛtiḥ syādanāvṛtau /",
    "T11pramanvu:177": " dṛśyeta rakte caikasmin rāgo 'raktasya vāgatiḥ // Pramāṇav_1.87 //",
    "T11pramanvu:178": " nāstyekasamudāyo 'smādanekatve 'pi pūrvavat /",
    "T11pramanvu:179": " aviśeṣādaṇutvācca na gatiścenna sidhyati // Pramāṇav_1.88 //",
    "T11pramanvu:180": " aviśeṣo viśiṣṭānāmaindriyatvamato 'naṇuḥ /",
    "T11pramanvu:181": " etenāvaraṇādīnāmabhāvaśca nirākṛtaḥ // Pramāṇav_1.89 //",
    "T11pramanvu:182": " kathaṃ vā sūtahemādimiśraṃ taptopalādi vā /",
    "T11pramanvu:183": " dṛśyaṃ pṛthagaśaktānāmakṣādīnāṃ gatiḥ katham // Pramāṇav_1.90 //",
    "T11pramanvu:184": " saṃyogāccet samāno 'tra prasaṅgo hemasūtayoḥ /",
    "T11pramanvu:185": " dṛśyaḥ saṃyoga iti cet kuto 'dṛśyāśraye gatiḥ // Pramāṇav_1.91 //",
    "T11pramanvu:186": " rasarūpādiyogaśca saṃyoga upacārataḥ /",
    "T11pramanvu:187": " iṣṭaśced buddhibhedo 'stu paṃktirdirgheti vā katham // Pramāṇav_1.92 //",
    "T11pramanvu:188": " saṃkhyāsaṃyogakarmāderapi tadvat svarūpataḥ /",
    "T11pramanvu:189": " abhilāpācca bhedena rūpaṃ buddhau na bhāsate // Pramāṇav_1.93 //",
    "T11pramanvu:190": " śabdajñāne vikalpena vastubhedānusāriṇā /",
    "T11pramanvu:191": " guṇādiṣviva kalpyārthe naṣṭājāteṣu vā yathā // Pramāṇav_1.94 //",
    "T11pramanvu:192": " mato yadyupacāro 'tra sa iṣṭo yannibandhanaḥ /",
    "T11pramanvu:193": " sa eva sarvabhāveṣu hetuḥ ki neṣyate tayoḥ // Pramāṇav_1.95 //",
    "T11pramanvu:194": " upacāro na sarvatra yadi bhinnaviśeṣaṇam /",
    "T11pramanvu:195": " mukhyamityeva ca kuto 'bhinne bhinnārthateti cet // Pramāṇav_1.96 //",
    "T11pramanvu:196": " anarthāntarahetutve 'pyaparyāyaḥ sitādiṣu /",
    "T11pramanvu:197": " saṃkhyādiyoginaḥ śabdāstatrāpyarthāntaraṃ yadi // Pramāṇav_1.97 //",
    "T11pramanvu:198": " guṇadravyāviśeṣaḥ syād bhinno vyāvṛttibhedataḥ /",
    "T11pramanvu:199": " syādanarthāntarārthatve 'pyakarmādravyaśabdavat // Pramāṇav_1.98 //",
    "T11pramanvu:200": " vyatirekīva yaccāpi sūcyate bhāvavācibhiḥ /",
    "T11pramanvu:201": " saṃkhyāditadvataḥ śabdaistaddharmāntarabhedakam // Pramāṇav_1.99 //",
    "T11pramanvu:202": " śrutistanmātrajijñāsoranākṣiptākhilāparā /",
    "T11pramanvu:203": " bhinnaṃ dharmamivācaṣṭe yogo 'ṅgulyā iti kvacit // Pramāṇav_1.100 //",
    "T11pramanvu:204": " yuktāṅ gulīti sarveṣāmākṣepād dharmivācinī /",
    "T11pramanvu:205": " khyātaikārthābhidhāne 'pi tathā bihitasaṃsthitiḥ // Pramāṇav_1.101 //",
    "T11pramanvu:206": " rūpādiśaktibhedānāmanākṣepeṇa vartate /",
    "T11pramanvu:207": " tatsamānaphalāhetuvyavacchede ghaṭaśrutiḥ // Pramāṇav_1.102 //",
    "T11pramanvu:208": " ato na rūpaṃ ghaṭa ityekādhikararaṇa śrutiḥ /",
    "T11pramanvu:209": " bhedo 'yamīdṛśo jātisamudāyābhidhāyinoḥ // Pramāṇav_1.103 //",
    "T11pramanvu:210": " rūpādayo ghaṭasyeti tatsāmānyopasarjanāḥ /",
    "T11pramanvu:211": " tacchaktibhedāḥ khyāpyante vācyo 'nyo 'pi diśānayā // Pramāṇav_1.104 //",
    "T11pramanvu:212": " hetutve ca samastānāmekāṅgavikale 'pi na /",
    "T11pramanvu:213": " pratyekamapi sāmarthye yugapad bahusambhavaḥ // Pramāṇav_1.105 //",
    "T11pramanvu:214": " nānekatvasya tulyatvāt prāṇāpānau niyāmakau /",
    "T11pramanvu:215": " ekatve 'pi bahuvyaktistaddhetornityasannidheḥ // Pramāṇav_1.106 //",
    "T11pramanvu:216": " nānekaheturiti cennāviśeṣāt kramādapi /",
    "T11pramanvu:217": " naikaprāṇe 'pyanekārthagrahaṇanniyamastataḥ // Pramāṇav_1.107 //",
    "T11pramanvu:218": " ekayānekavijñāne buddhyāstu sakṛdeva tat /",
    "T11pramanvu:219": " avirodhāt krameṇāpi mābhūt tadaviśeṣataḥ // Pramāṇav_1.108 //",
    "T11pramanvu:220": " bahavaḥ kṣaṇikāḥ prāṇā asvajātīyakālikāḥ /",
    "T11pramanvu:221": " tādṛśāmeva cittānāṃ kalpyante yadi kāraṇam // Pramāṇav_1.109 //",
    "T11pramanvu:222": " kramavantaḥ kathaṃ te syuḥ kramavaddhetunā vinā /",
    "T11pramanvu:223": " pūrvasvajātihetutve na syādādyasya sambhavaḥ // Pramāṇav_1.110 //",
    "T11pramanvu:224": " taddhetustādṛśo nāsti sati vānekatā dhruvam /",
    "T11pramanvu:225": " prāṇānāṃ bhinnadeśatvāt sakṛjjanma dhiyāmataḥ // Pramāṇav_1.111 //",
    "T11pramanvu:226": " yadyekakāliko 'neko 'pyekacaitanyakāraṇam /",
    "T11pramanvu:227": " ekasyāpi va vaikalye syānmandaśvasitādiṣu // Pramāṇav_1.112 //",
    "T11pramanvu:228": " atha heturyathābhāvaṃ jñāne 'pi syād viśiṣṭatā /",
    "T11pramanvu:229": " na hi tat tasya kārya yad yasya bhedānnna bhidyate // Pramāṇav_1.113 //",
    "T11pramanvu:230": " vijñānaṃ śaktiniyamādekamekasya kāraṇam /",
    "T11pramanvu:231": " anyārthāsaktiviguṇe jñāne cārthāntarāgrahāt // Pramāṇav_1.114 //",
    "T11pramanvu:232": " śarīrāt sakṛdutpannā dhīḥ svajātyā niyamyate /",
    "T11pramanvu:233": " parataścet samarthasya dehasya viratiḥ kutaḥ // Pramāṇav_1.115 //",
    "T11pramanvu:234": " anāśrayānnivṛtte syāccharīre cetasaḥ sthitiḥ /",
    "T11pramanvu:235": " kevalasyeti ceccittasantānasthitikāraṇam // Pramāṇav_1.116 //",
    "T11pramanvu:236": " taddhetuvṛttilābhāya nāṅgatāṃ yadi gacchati /",
    "T11pramanvu:237": " heturdehāntarotpattau pañcāyatanamaihikam // Pramāṇav_1.117 //",
    "T11pramanvu:238": " tadaṅgabhāvahetutvaniṣedhe 'nupalambhanam /",
    "T11pramanvu:239": " aniścayakaraṃ proktaṃ indriyādyapi śeṣavat // Pramāṇav_1.118 //",
    "T11pramanvu:240": " dṛṣṭā ca saktiḥ pūrveṣāmindriyāṇāṃ svajātiṣu /",
    "T11pramanvu:241": " vikāradarśanāt siddhamaparāparajanma ca // Pramāṇav_1.119 //",
    "T11pramanvu:242": " śarīrād yadi tajjanma prasaṅgaḥ pūrvavad bhavet /",
    "T11pramanvu:243": " cittāccet tata evāstu janma dehāntarasya ca // Pramāṇav_1.120 //",
    "T11pramanvu:244": " tasmānna hetuvaikalyāt sarveṣāmantyacetasām /",
    "T11pramanvu:245": " asandhirīdṛśaṃ tena śeṣavat sādhanaṃ matam // Pramāṇav_1.121 //",
    "T11pramanvu:246": " abhyāsena viśeṣe 'pi laṅghanodakatāpavat /",
    "T11pramanvu:247": " svabhāvātikramo mā bhūditi ced āhitaḥ sa cet // Pramāṇav_1.122 //",
    "T11pramanvu:248": " punaryatnamapekṣeta yadi syāccāsthitāśrayaḥ /",
    "T11pramanvu:249": " viśeṣo naiva vardheta svabhāvaśca na tādṛśaḥ // Pramāṇav_1.123 //",
    "T11pramanvu:250": " tatropayuktaśaktīnāṃ viśeṣānuttarān prati /",
    "T11pramanvu:251": " sādhanānāmasāmārthyānnityaṃ cānāśrayasthiteḥ // Pramāṇav_1.124 //",
    "T11pramanvu:252": " viśeṣasyāsvabhāvatvād vṛddhāvapyāhito yadā /",
    "T11pramanvu:253": " nāpekṣeta punaryatnaṃ yatno 'nyaḥ syād viśeṣakṛt // Pramāṇav_1.125 //",
    "T11pramanvu:254": " kāṣṭhapāradahemāderagnyāderiva cettasaḥ /",
    "T11pramanvu:255": " abhyāsajāḥ pravarttante svarasena kṛpādayaḥ // Pramāṇav_1.126 //",
    "T11pramanvu:256": " tasmāt sa teṣāmutpannaḥ svabhāvo jāyate guṇaḥ /",
    "T11pramanvu:257": " taduttarottaro yatno viśeṣasya vidhāyakaḥ // Pramāṇav_1.127 //",
    "T11pramanvu:258": " yasmācca tulyajātīyapūrvabījapravṛddhayaḥ /",
    "T11pramanvu:259": " kṛpādibuddhayastāsāṃ satyabhyāse kutaḥ sthitiḥ // Pramāṇav_1.128 //",
    "T11pramanvu:260": " na caivaṃ laṅghanādeva laṅghanaṃ balayatnayoḥ /",
    "T11pramanvu:261": " taddhetvoḥ sthitaśaktitvāllaṅ ghanasya sthitātmatā // Pramāṇav_1.129 //",
    "T11pramanvu:262": " tasyādau dehavaiguṇyāt paścādvadavilaṅghanam /",
    "T11pramanvu:263": " śanairyatnena vaiguṇye niraste svabale sthitiḥ // Pramāṇav_1.130 //",
    "T11pramanvu:264": " kṛpā svabījaprabhavā svabījaprabhavairna cet /",
    "T11pramanvu:265": " vipakṣairbādhyate citte prayātyatyantasātmatām // Pramāṇav_1.131 //",
    "T11pramanvu:266": " tathā hi mūlamabhyāsaḥ pūrvaḥ pūrvaḥ parasya tu /",
    "T11pramanvu:267": " kṛpāvairāgyabodhādeścittadharmasya pāṭave // Pramāṇav_1.132 //",
    "T11pramanvu:268": " kṛpātmakatvamabhyāsād ghṛṇāvairāgyarāgavṛt /",
    "T11pramanvu:269": " niṣpannaḥ karuṇotkarṣaḥ paraduḥkhākṣameritaḥ // Pramāṇav_1.133 //",
    "T11pramanvu:270": " dayāvān duḥkhahānārthamupāyeṣvabhiyujyate /",
    "T11pramanvu:271": " parokṣopeyataddhetostadākhyānaṃ hi duṣkaram // Pramāṇav_1.134 //",
    "T11pramanvu:272": " yuktyāgamābhyāṃ vimṛśan duḥkhahetu parīkṣate /",
    "T11pramanvu:273": " tasyānityādirūpaṃ ca duḥkhasyaiva viśeṣaṇaiḥ // Pramāṇav_1.135 //",
    "T11pramanvu:274": " yatastathā sthite hetau nivṛttirne ti paśyati /",
    "T11pramanvu:275": " phalasya hetorhānārtha tadvipakṣaṃ parīkṣate // Pramāṇav_1.136 //",
    "T11pramanvu:276": " sādhyate tadvipakṣo 'po heto rūpāvabodhataḥ /",
    "T11pramanvu:277": " ātmātmīyagrahakṛtaḥ snehaḥ saṃskāragocaraḥ // Pramāṇav_1.137 //",
    "T11pramanvu:278": " heturvirodhi nairātmdarśanaṃ tasya bādhakam /",
    "T11pramanvu:279": " bahuśo bahudhopāyaṃ kālena bahunāsya ca // Pramāṇav_1.138 //",
    "T11pramanvu:280": " gacchantyabhyasyatastatra guṇadoṣāḥ prakāśatām /",
    "T11pramanvu:281": " buddheśca pāṭavāddhetorvāsanātaḥ prahīyate // Pramāṇav_1.139 //",
    "T11pramanvu:282": " parārthavṛttaiḥ khaḍgāderviśeṣo 'yaṃ mahāmuneḥ /",
    "T11pramanvu:283": " upāyābhyāsa evāyaṃ tādarthyācchāsanaṃ matam // Pramāṇav_1.140 //",
    "T11pramanvu:284": " niṣpatteḥ prathamaṃ bhāvāddheturuktamidaṃ dvayam /",
    "T11pramanvu:285": " hetoḥ prahāṇaṃ triguṇaṃ sugatatvamaniḥśrayāt // Pramāṇav_1.149 //",
    "T11pramanvu:286": " duḥkhasya śastaṃ nairātmyadṛṣṭeśca yuktito 'pi vā /",
    "T11pramanvu:287": " punarāvṛttirityuktau janmadoṣasamudbhavau // Pramāṇav_1.142 //",
    "T11pramanvu:288": " ātmadarśanabījasya hānādapunarāgamaḥ /",
    "T11pramanvu:289": " tad bhūtabhinnātmatayā śeṣamakleśanirjvaram // Pramāṇav_1.143 //",
    "T11pramanvu:290": " kāyavāgbuddhivaiguṇyaṃ mārgoktyapaṭutāpi vā /",
    "T11pramanvu:291": " aśeṣahānamabhyāsād uktyāderdoṣasaṃkṣayaḥ // Pramāṇav_1.144 //",
    "T11pramanvu:292": " netyeke vyatireko 'sya sandigdho vyabhicāryataḥ /",
    "T11pramanvu:293": " akṣayitvaṃ ca doṣāṇāṃ nityatvādanupāyataḥ // Pramāṇav_1.145 //",
    "T11pramanvu:294": " upāyasyāparijñānādapi vā parikalpayet /",
    "T11pramanvu:295": " hetumattvād viruddhasya hetorabhyāsataḥ kṣayāt // Pramāṇav_1.146 //",
    "T11pramanvu:296": " hetusvabhāvajñānena tajjñānamapi sādhyate /",
    "T11pramanvu:297": " tāyaḥ svadṛṣṭamārgoktiḥ vaiphalyād vakti nānṛtam // Pramāṇav_1.147 //",
    "T11pramanvu:298": " dayālutvāt parārthañca sarvārambhābhiyogataḥ /",
    "T11pramanvu:299": " tasmāt pramāṇam tāyo vā catuḥsatyaprakāśanam // Pramāṇav_1.148 //",
    "T11pramanvu:300": " duḥkhaṃ saṃsāriṇaḥ skandhāḥ rāgādeḥ pāṭavekṣaṇāt /",
    "T11pramanvu:301": " abhyāsānna yadṛcchāto 'hetorjanmavirodhataḥ // Pramāṇav_1.149 //",
    "T11pramanvu:302": " vyabhicārānna vātādidhirmaḥ prakṛtisaṅkarāt /",
    "T11pramanvu:303": " adoṣaścettadanyo 'pi dharmaḥ kiṃ tasya nekṣyate // Pramāṇav_1.150 //",
    "T11pramanvu:304": " na sarvadharmaḥ sarveṣāṃ samarāgaprasaṅgatā /",
    "T11pramanvu:305": " rūpādivadadoṣaścet tulyaṃ tatrāpi codanam // Pramāṇav_1.151 //",
    "T11pramanvu:306": " ādhipatyaṃ viśiṣṭānāṃ yadi tatra na karmaṇām /",
    "T11pramanvu:307": " viśeṣe 'pi ca doṣāṇāmaviśeṣād asiddhatā // Pramāṇav_1.152 //",
    "T11pramanvu:308": " na vikārād vikāreṇa sarveṣām na ca sarvajāḥ /",
    "T11pramanvu:309": " kāraṇe vardhamāne ca kāryahānirna yujyate // Pramāṇav_1.153 //",
    "T11pramanvu:310": " tāpādiṣviva rāgādervikāro 'poi sukhādijaḥ /",
    "T11pramanvu:311": " vaiṣamyajena duḥkhena rāgasyānudbhavo yadi // Pramāṇav_1.154 //",
    "T11pramanvu:312": " vācyaṃ kenodbhavaḥ sāmyānmadavṛddhiḥ smarastataḥ /",
    "T11pramanvu:313": " rāgī viṣamadoṣo 'pi dṛṣṭaḥ sāmye 'pi nāparaḥ // Pramāṇav_1.155 //",
    "T11pramanvu:314": " kṣayādasṛksru to 'pyanye naikastrīniyato madaḥ /",
    "T11pramanvu:315": " tenaikasyāṃ na tīvraḥ syād aṅga rūpādyapīti cet // Pramāṇav_1.156 //",
    "T11pramanvu:316": " na sarveṣāmanekāntānna cāpyaniyato bhavet /",
    "T11pramanvu:317": " aguṇagrāhiṇo 'pi syāt aṅgaṃ so 'pi guṇagrahaḥ // Pramāṇav_1.157 //",
    "T11pramanvu:318": " yadi sarvo guṇagrāhī syād hetoraviśeṣataḥ /",
    "T11pramanvu:319": " yadavastho mato rāgī na dveṣī syācca tādṛśaḥ // Pramāṇav_1.158 //",
    "T11pramanvu:320": " tayorasamarūpatvānniyamaścātra nekṣyate /",
    "T11pramanvu:321": " sajātivāsanābhedapratibaddhapravṛttayaḥ // Pramāṇav_1.159 //",
    "T11pramanvu:322": " yasya rāgādayastasya naite doṣāḥ prasaṅginaḥ /",
    "T11pramanvu:323": " etena bhūtadharmatvaṃ niṣiddham niḥśrayasya ca // Pramāṇav_1.160 //",
    "T11pramanvu:324": " niṣedhānna pṛthivyādiniḥśritā dhavalādayaḥ /",
    "T11pramanvu:325": " tadupādāyaśabdaśca hetvarthaḥ svāśrayeṇa ca // Pramāṇav_1.161 //",
    "T11pramanvu:326": " avinirbhāgavartitvād rūpāderāśrayo 'pi vā /",
    "T11pramanvu:327": " madādiśakteriva ced vinirbhāgaḥ na vastunaḥ // Pramāṇav_1.162 //",
    "T11pramanvu:328": " śaktirarthāntaraṃ vastu naśyennāśritāmāśraye /",
    "T11pramanvu:329": " tiṣṭhatyavikale yāti tattulyaṃ cenna bhedataḥ // Pramāṇav_1.163 //",
    "T11pramanvu:330": " bhūtacetanayoḥ bhinnapratibhāsāvabodhataḥ /",
    "T11pramanvu:331": " āvikārañca kāyasya tulyarūpaṃ bhavenmanaḥ // Pramāṇav_1.164 //",
    "T11pramanvu:332": " rūpādivat vikalpasya kaivārthaparatantratā /",
    "T11pramanvu:333": " anapekṣya yadā kāyaṃ vāsanābodhakāraṇam // Pramāṇav_1.165 //",
    "T11pramanvu:334": " jñānaṃ syāt kasyacit kiñcit kutaścit tena kiñcina /",
    "T11pramanvu:335": " avijñānasya vijñānānupādānācca sidhyati // Pramāṇav_1.166 //",
    "T11pramanvu:336": " vijñānaśaktisambandhādiṣṭaṃ cet sarvavastunaḥ /",
    "T11pramanvu:337": " etat sāṃkhyapaśoḥ ko 'nyaḥ salajjo vaktumīhate 167 //",
    "T11pramanvu:338": " adṛṣṭapūrvamastīti tṛṇāgre kariṇāṃ śatam /",
    "T11pramanvu:339": " yad rūpaṃ dṛśyatāṃ yātaṃ tad rūpaṃ prāṅ na dṛśyate // Pramāṇav_1.168 //",
    "T11pramanvu:340": " śatadhā viprakīrṇe 'pi hetau tad vidyate katham /",
    "T11pramanvu:341": " rāgādyaniyamo 'pūrvaprādurbhāve prasajyate // Pramāṇav_1.169 //",
    "T11pramanvu:342": " bhūtātmatānatikrāntaḥ sarvo rāgādimān yadi /",
    "T11pramanvu:343": " sarvaḥ samānarāgaḥ syād bhūtātiśayato na cet // Pramāṇav_1.170 //",
    "T11pramanvu:344": " bhūtānāṃ prāṇatābhede 'pyayaṃ bhedo yadāśrayaḥ /",
    "T11pramanvu:345": " tannirhrāsātiśayavat tadbhāvāt tāni hāpayet // Pramāṇav_1.171 //",
    "T11pramanvu:346": " na ced bhede 'pi rāgādihetutulyātmatākṣayaḥ /",
    "T11pramanvu:347": " sarvatra rāgaḥ sadṛśaḥ syāddhetossadṛśātmanaḥ // Pramāṇav_1.172 //",
    "T11pramanvu:348": " na hi gopratyayasyāsti samānātmabhuvaḥ kvacit /",
    "T11pramanvu:349": " tāratabhyaṃ pṛthivyādau prāṇitāderihāpi vā // Pramāṇav_1.173 //",
    "T11pramanvu:350": " auṣṇyasya tāratamye 'pi nānuṣṇo 'gniḥ kadācana /",
    "T11pramanvu:351": " tathehāpīti cennāgnerauṣṇyād bhedaniṣedhataḥ // Pramāṇav_1.174 //",
    "T11pramanvu:352": " tāratamyānubhavino yasyānyasya sato guṇāḥ /",
    "T11pramanvu:353": " te kvacit pratihanyante tadbhede dhavalādivat // Pramāṇav_1.175 //",
    "T11pramanvu:354": " rūpādivanna niyamasteṣāṃ bhūtāvibhāgataḥ /",
    "T11pramanvu:355": " tat tulyaṃ cenna rāgādeḥ sahotpattiprasaṅgataḥ // Pramāṇav_1.176 //",
    "T11pramanvu:356": " vikalpyaviṣayatvācca viṣayā na niyāmakāḥ /",
    "T11pramanvu:357": " sabhāgahetuvirahād rāgāderniyamo na vā // Pramāṇav_1.177 //",
    "T11pramanvu:358": " sarvadā sarvabuddhīnāṃ janma vā hetusannidheḥ /",
    "T11pramanvu:359": " kadācidupalambhāt tadadhru vaṃ doṣaniḥśrayāt // Pramāṇav_1.178 //",
    "T11pramanvu:360": " duḥkhaṃ hetuvaśatvācca na cātmā nāpyadhiṣṭhitam /",
    "T11pramanvu:361": " nākāraṇamadhiṣṭhātā nityaṃ vā kāraṇaṃ katham // Pramāṇav_1.179 //",
    "T11pramanvu:362": " tasmādanekamekasmādū bhinnakālaṃ na jāyate /",
    "T11pramanvu:363": " kāryānutpādato 'nyeṣu saṅgateṣvapi hetuṣu // Pramāṇav_1.180 //",
    "T11pramanvu:364": " hetvantarānumānaṃ syānnaitan nityeṣu vidyate /",
    "T11pramanvu:365": " kādācitkatayā siddhā duḥkhasyāsya sahetutā // Pramāṇav_1.181 //",
    "T11pramanvu:366": " nityaṃ sattvamasattvaṃ vā hetorbāhyānapekṣaṇāt /",
    "T11pramanvu:367": " taikṣṇyādīnāṃ yathā nāsti kāraṇaṃ kaṇṭakādiṣu // Pramāṇav_1.182 //",
    "T11pramanvu:368": " tathā kāraṇametat syād iti kecit pracakṣate /",
    "T11pramanvu:369": " satyeva yasmin yajjanma vikāre vāpi vikriyā // Pramāṇav_1.183 //",
    "T11pramanvu:370": " tat tasya kāraṇaṃ prāhustat teṣāmapi vidyate /",
    "T11pramanvu:371": " sparśasya rūpahetutvād darśane 'sti nimittatā // Pramāṇav_1.184 //",
    "T11pramanvu:372": " nityānāṃ pratiṣedhena neśvarādeśca sambhavaḥ /",
    "T11pramanvu:373": " asāmarthyādato heturbhavavāñchāparigrahaḥ // Pramāṇav_1.185 //",
    "T11pramanvu:374": " yasmād deśaviśeṣasya tatprāptyāśākṛto nṛṇām /",
    "T11pramanvu:375": " sā bhavecchāptyanāptīcchoḥ pravṛttiḥ sukhaduḥkhayoḥ // Pramāṇav_1.186 //",
    "T11pramanvu:376": " yato 'pi prāṇinaḥ kāmavibhavecche ca ta mate /",
    "T11pramanvu:377": " sarvatra cātmasnehasya hetutvāt sampravartate // Pramāṇav_1.187 //",
    "T11pramanvu:378": " asukhe sukhasaṃjñasya tasmāt tṛṣṇā bhavāśrayaḥ /",
    "T11pramanvu:379": " viraktajanmādṛṣṭerityācāryāḥ sampracakṣate // Pramāṇav_1.188 //",
    "T11pramanvu:380": " adeharāgādṛṣṭeśca dehād rāgasamudbhavaḥ /",
    "T11pramanvu:381": " nimittopagamādiṣṭamupādānaṃ tu vāryate // Pramāṇav_1.189 //",
    "T11pramanvu:382": " imāṃ tu yuktimanvicchan vādhate svamataṃ svayam /",
    "T11pramanvu:383": " janmanā sahabhāvaścet jātānāṃ rāgadarśanāt // Pramāṇav_1.190 //",
    "T11pramanvu:384": " sabhāgajāteḥ prāk siddhiḥ kāraṇatve 'pi noditam /",
    "T11pramanvu:385": " ajñānam uktā tṛṣṇaiva santānapreraṇād bhave // Pramāṇav_1.191 //",
    "T11pramanvu:386": " ānantaryācca karmāpi sati tasminnasambhavāt /",
    "T11pramanvu:387": " tadanātyantikaṃ hetoḥ pratibandhādisambhavāt // Pramāṇav_1.192 //",
    "T11pramanvu:388": " saṃsāritvādanirmokṣo neṣṭatvādaprasiddhitaḥ /",
    "T11pramanvu:389": " yāvaccātmani na premṇo hāniḥ sa paritasyati // Pramāṇav_1.193 //",
    "T11pramanvu:390": " tāvad duḥkhitamāropya na ca svastho 'vatiṣṭhate /",
    "T11pramanvu:391": " mithyādhyāropahānārtha yatno 'satyapi moktari // Pramāṇav_1.194 //",
    "T11pramanvu:392": " avasthā vītārāgāṇāṃ dayayā karmaṇāpi vā /",
    "T11pramanvu:393": " ākṣipte 'vinivṛttīṣṭeḥ sahakārikṣayādalam // Pramāṇav_1.195 //",
    "T11pramanvu:394": " nākṣeptumaparaṃ karma bhavatṛṣṇāvilaṅghinām /",
    "T11pramanvu:395": " duḥkhajñāne 'viruddhasya pūrvasaṃskāravāhinī // Pramāṇav_1.196 //",
    "T11pramanvu:396": " vastudharmo dayotpattirna sā satvānurodhinī /",
    "T11pramanvu:397": " ātmāntarasamāropad rāgo dharme 'tadātmake // Pramāṇav_1.197 //",
    "T11pramanvu:398": " duḥkhasantānasaṃsparśamātreṇaivaṃ dayodayaḥ /",
    "T11pramanvu:399": " mohaśca mūlaṃ doṣāṇāṃ sa ca sattvagraho vinā // Pramāṇav_1.198 //",
    "T11pramanvu:400": " tanādyahetau na dveṣo na doṣo 'taḥ kṛpā matā /",
    "T11pramanvu:401": " nāmuktiḥ pūrvasaṃskārakṣaye 'nyāpratisandhitaḥ // Pramāṇav_1.199 //",
    "T11pramanvu:402": " akṣīṇaśaktiḥ saṃskāro yeṣāṃ tiṣṭhanti te 'naghāḥ /",
    "T11pramanvu:403": " mandatvāt karuṇāyāśca na yatnaḥ sthāpane mahān // Pramāṇav_1.200 //",
    "T11pramanvu:404": " tiṣṭhantyeva parādhīnā yeṣāṃ tu mahatī kṛpā /",
    "T11pramanvu:405": " satkāyadṛṣṭervigamādādya evābhavo bhavet // Pramāṇav_1.201 //",
    "T11pramanvu:406": " mārge cet sahajāhānerna hānau vā bhavaḥ kutaḥ /",
    "T11pramanvu:407": " sukhī bhaveyaṃ duḥkhī vā mā bhūvamiti tṛṣyataḥ // Pramāṇav_1.202 //",
    "T11pramanvu:408": " yaivāhamiti dhīḥ saiva sahajaṃ sattvadarśanam /",
    "T11pramanvu:409": " na hyapaśyannahamiti kaścidātmani snihyati // Pramāṇav_1.203 //",
    "T11pramanvu:410": " na cātmani vinā premṇā sukhakāmo 'bhidhāvati /",
    "T11pramanvu:411": " duḥkhasyotpādahetutvaṃ bandho nityasya tat kutaḥ // Pramāṇav_1.204 //",
    "T11pramanvu:412": " aduḥkhotpādahetutvaṃ mokṣo nityasya tat kutaḥ /",
    "T11pramanvu:413": " anityatvena yo 'vācyaḥ sa heturna hi kasyacit // Pramāṇav_1.205 //",
    "T11pramanvu:414": " bandhamokṣāvapyavācye na yujyete kathañcana /",
    "T11pramanvu:415": " nityaṃ tamāhurvidvāṃso yaḥ svabhāvo na naśyati // Pramāṇav_1.206 //",
    "T11pramanvu:416": " tyaktvemāṃ hrepaṇīṃ dṛṣṭamato 'nityaḥ sa ucyatām /",
    "T11pramanvu:417": " ukto mārgaḥ tadabhyāsādāśrayaḥ parivartate // Pramāṇav_1.207 //",
    "T11pramanvu:418": " sātmye 'pi doṣabhāvaścenmārgavat nāvibhutvataḥ /",
    "T11pramanvu:419": " viṣayagrahaṇaṃ dharmo vijñānasya yathāsti saḥ // Pramāṇav_1.208 //",
    "T11pramanvu:420": " gṛhyate so 'sya janako vidyamānātmaneti ca /",
    "T11pramanvu:421": " eṣā prakṛtirasyāstannimittāntarataḥ skhalat // Pramāṇav_1.209 //",
    "T11pramanvu:422": " vyāvṛttau pratyayāpekṣamadṛḍhaṃ sarpabuddhivat /",
    "T11pramanvu:423": " prabhāsvaramidaṃ cittaṃ prakṛtyāgantavo malāḥ // Pramāṇav_1.210 //",
    "T11pramanvu:424": " tatprāgapyasamarthānāṃ paścācchaktiḥ kva tanmaye /",
    "T11pramanvu:425": " nālaṃ praroḍhumatyantaṃ syandinyāmagnivad bhuvi // Pramāṇav_1.211 //",
    "T11pramanvu:426": " bādhakotpattisāmarthyagarbhe śakto 'pi vastuni /",
    "T11pramanvu:427": " nirupadravabhūtārthasvabhāvasya viparyayaiḥ // Pramāṇav_1.212 //",
    "T11pramanvu:428": " na bādhā yatnavattve 'pi buddhestatpakṣapātataḥ /",
    "T11pramanvu:429": " ātmagrahaikayonitvāt kāryakāraṇabhāvataḥ // Pramāṇav_1.213 //",
    "T11pramanvu:430": " rāgapratighayirbādhā bhede 'pi na parasparam /",
    "T11pramanvu:431": " mohāvirodhānmaitryādernātyantaṃ doṣanigrahaḥ // Pramāṇav_1.214 //",
    "T11pramanvu:432": " tanmūlāśca malāḥ sarve sa ca satkāyadarśanam /",
    "T11pramanvu:433": " vidyāyāḥ pratipakṣatvāccaittatvenopalabdhitaḥ // Pramāṇav_1.215 //",
    "T11pramanvu:434": " mithyopalabdhirajñānaṃ yukteścānyadayuktimat /",
    "T11pramanvu:435": " vyākhyeyo 'tra virodho yaḥ tadvirodhācca tanmayaiḥ // Pramāṇav_1.216 //",
    "T11pramanvu:436": " virodhaḥ śūnyatādṛṣṭeḥ satvadoṣaiḥ prasidhyati /",
    "T11pramanvu:437": " nākṣayaḥ prāṇidharmatvād rūpādivadasiddhitaḥ // Pramāṇav_1.217 //",
    "T11pramanvu:438": " sambandhe pratipakṣasya tyāgasyādarśanādapi /",
    "T11pramanvu:439": " na kāṭhinyavadutpattiḥ punardoṣavirodhinaḥ /",
    "T11pramanvu:440": " sātmatvenānapāyatvāt anekāntācca bhasmavat // Pramāṇav_1.218 //",
    "T11pramanvu:441": " yaḥ paśyatyātmānaṃ tatrāsyāhamiti śāśvataḥ snehaḥ /",
    "T11pramanvu:442": " snehāt sukheṣu tṛṣyati tṛṣṇā doṣāṃstiraskurute // Pramāṇav_1.219 //",
    "T11pramanvu:443": " guṇadarśī paritṛṣyan mameti tatsādhanānyupādatte /",
    "T11pramanvu:444": " tenātmābhiniveśo yāvat tāvat sa saṃsāre // Pramāṇav_1.220 //",
    "T11pramanvu:445": " ātmani sati parasaṃjñā svaparavibhāgāt parigrahadveṣau /",
    "T11pramanvu:446": " anayoḥ sampratibaddhāḥ sarve doṣāḥ prajāyante // Pramāṇav_1.221 //",
    "T11pramanvu:447": " niyamenātmani snihyaṃstadīye na virajyate // Pramāṇav_1.222 //",
    "T11pramanvu:448": " na cāstyātmani nirdoṣe snehāpagamakāraṇam /",
    "T11pramanvu:449": " snehaḥ sadoṣa iti cet tataḥ kiṃ tasya varjanam // Pramāṇav_1.223 //",
    "T11pramanvu:450": " adūṣite 'sya viṣaye na śakyaṃ tasya vajanam /",
    "T11pramanvu:451": " prahāṇiticchadveṣāderguṇadoṣānubandhinaḥ // Pramāṇav_1.224 //",
    "T11pramanvu:452": " tayoradṛṣṭirviṣaye na tu bāhyeṣu yaḥ kramaḥ /",
    "T11pramanvu:453": " na hi snehaguṇāt snehaḥ kintvarthaguṇadarśanāt // Pramāṇav_1.225 //",
    "T11pramanvu:454": " kāraṇe 'vikale tasmin kārya kena nirvāryate /",
    "T11pramanvu:455": " kā vā sadoṣatā dṛṣṭā snehe duḥkhasamāśrayaḥ // Pramāṇav_1.226 //",
    "T11pramanvu:456": " tathāpi na virāgo 'tra svatvadṛṣṭeryathātmani /",
    "T11pramanvu:457": " na tairvinā duḥkhaheturātmā cet te 'pi tādṛśāḥ // Pramāṇav_1.227 //",
    "T11pramanvu:458": " nirdoṣaṃ dvayamapyevaṃ vairāgyānna dvayostataḥ /",
    "T11pramanvu:459": " duḥkhabhāvanayā syāccedahidaṣṭāṅgahānivat // Pramāṇav_1.228 //",
    "T11pramanvu:460": " ātmīyabuddhīhānyātra tyāgo na tu viparyaye /",
    "T11pramanvu:461": " upabhogāśrayatvena gṛhīteṣvandriyādiṣu // Pramāṇav_1.229 //",
    "T11pramanvu:462": " svatvadhīḥ kena vāryeta vairāgyaṃ tatra tat kutaḥ /",
    "T11pramanvu:463": " pratyakṣameva sarvasya keśādiṣu kalevarāt // Pramāṇav_1.230 //",
    "T11pramanvu:464": " cyuteṣu saghṛṇā buddhirjāyate 'nyeṣu saspṛhā /",
    "T11pramanvu:465": " samavāyādisambandhajanitā tatra hi svadhīḥ // Pramāṇav_1.231 //",
    "T11pramanvu:466": " sa tathaiveti sā doṣadṛṣṭāvapi na hīyate /",
    "T11pramanvu:467": " samavāyādyabhāve 'pi sarvatrāstyupakāritā // Pramāṇav_1.232 //",
    "T11pramanvu:468": " duḥkhopakārānna bhavedaṃgulyāmiva cet svadhīḥ /",
    "T11pramanvu:469": " na h yekāntena tad duḥkhaṃ bhūyasā saviṣānnavat // Pramāṇav_1.233 //",
    "T11pramanvu:470": " viśiṣṭasukhasaṅgāt syāt tadvirudve virāgitā /",
    "T11pramanvu:471": " kiñcit parityajet saukhyaṃ viśiṣṭasukhatṛṣṇayā // Pramāṇav_1.234 //",
    "T11pramanvu:472": " nairātmye tu yathālābhamātmasnehāt pravartate /",
    "T11pramanvu:473": " alābhe mattakāsinyā dṛṣṭā tiryakṣu kāmitā // Pramāṇav_1.235 //",
    "T11pramanvu:474": " yasyātmā vallabhastasya sa nāśaṃ kathamicchiti /",
    "T11pramanvu:475": " nivṛttasarvānubhavavyavahāraguṇāśrayam // Pramāṇav_1.236 //",
    "T11pramanvu:476": " icchet prema katham premṇaḥ prakṛtirna hi tādṛśī /",
    "T11pramanvu:477": " sarvathātmagrahaḥ snehamātmani draḍhayatyalam // Pramāṇav_1.237 //",
    "T11pramanvu:478": " ātmīyasnehabījaṃ tu tadavasthaṃ vyavasthitam /",
    "T11pramanvu:479": " yatne 'pyātmīyavairāgyaṃ guṇaleśasamāśrayāt // Pramāṇav_1.238 //",
    "T11pramanvu:480": " vṛttimān pratibadhnāti taddoṣān saṃvṛṇoti ca /",
    "T11pramanvu:481": " ātmanyapi virāgaścedidānīṃ yo virajyate // Pramāṇav_1.239 //",
    "T11pramanvu:482": " tyajatyasau yathātmānaṃ vyarthāto duḥkhabhāvanā /",
    "T11pramanvu:483": " duḥkhabhāvanayāpyeṣa duḥkhameva vibhāvayet // Pramāṇav_1.240 //",
    "T11pramanvu:484": " pratyakṣaṃ pūrvamapi tat tathāpi na virāgavān /",
    "T11pramanvu:485": " yadyapyekatra doṣeṇa tatkṣaṇaṃ calitā matiḥ // Pramāṇav_1.241 //",
    "T11pramanvu:486": " virakto naiva tatrāpi kāmīva vanitāntare /",
    "T11pramanvu:487": " tyājyopādeyabhede hi saktiryaivaikabhāvinī // Pramāṇav_1.242 //",
    "T11pramanvu:488": " sā bījaṃ sarvasaktīnāṃ paryāyeṇa samudbhave /",
    "T11pramanvu:489": " nirdoṣaviṣayaḥ sneho nirdoṣaḥ sādhanāni ca // Pramāṇav_1.243 //",
    "T11pramanvu:490": " etāvadeva ca jagat kvedānīṃ sa virajyate /",
    "T11pramanvu:491": " sadoṣatāpi cet tasya tatrātmanyapi sā samā // Pramāṇav_1.244 //",
    "T11pramanvu:492": " tatrāviraktastaddoṣe kvedānīṃ sa virajyate /",
    "T11pramanvu:493": " guṇadarśanasambhūtaṃ snehaṃ bādhitadoṣadṛk // Pramāṇav_1.245 //",
    "T11pramanvu:494": " sa cendriyādau na tvevaṃ bālāderapi sambhavāt /",
    "T11pramanvu:495": " doṣavatyapi sadbhāvāt abhāvād guṇavatyapi // Pramāṇav_1.246 //",
    "T11pramanvu:496": " anyatrātmīyatāyāṃ vāpyatītādau vihānitaḥ /",
    "T11pramanvu:497": " tata eva ca nātmīyabuddherapi guṇekṣaṇam // Pramāṇav_1.247 //",
    "T11pramanvu:498": " kāraṇam hīyate sāpi tasmānnāguṇadarśanāt /",
    "T11pramanvu:499": " api cāsadguṇāropaḥ snehāt tatra hi dṛśyate // Pramāṇav_1.248 //",
    "T11pramanvu:500": " tasmāt tatkāraṇābādhī bidhistaṃ bādhate katham /",
    "T11pramanvu:501": " parāparaprārthanāto vināśotpādabuddhitaḥ // Pramāṇav_1.249 //",
    "T11pramanvu:502": " indriyādau pṛthagbhūtamātmānaṃ vetyayaṃ janaḥ /",
    "T11pramanvu:503": " tasmānnaikatvadṛṣṭyāpi snehaḥ snihyan sa ātmani // Pramāṇav_1.250 //",
    "T11pramanvu:504": " upalambhāntaraṅ geṣu prakṛtyaivānurajyate /",
    "T11pramanvu:505": " pratyutpannāt tu yo duḥkhānnirvedo dveṣa īdṛśaḥ // Pramāṇav_1.251 //",
    "T11pramanvu:506": " na vairāgyam tadāpyasya sneho 'vasthāntareṣaṇāt /",
    "T11pramanvu:507": " dveṣasya duḥkhayonitvāt sa tāvanmātrasaṃsthitiḥ // Pramāṇav_1.252 //",
    "T11pramanvu:508": " tasmin nivṛtte prakṛtiṃ svāmeva bhajate punaḥ /",
    "T11pramanvu:509": " audāsīnyaṃ tu sarvatra tyāgopādānahānitaḥ // Pramāṇav_1.253 //",
    "T11pramanvu:510": " vāsīcandanakalpānāṃ vairāgyaṃ nāma kathyate /",
    "T11pramanvu:511": " saṃskāraduḥkhatāṃ matvā kathitā duḥkhabhāvanā // Pramāṇav_1.254 //",
    "T11pramanvu:512": " sā ca naḥ pratyayotpattiḥ sā nairātmyadṛgāśrayaḥ /",
    "T11pramanvu:513": " muktistu śūnyatādṛṣṭestadarthāḥ śeṣabhāvanāḥ // Pramāṇav_1.255 //",
    "T11pramanvu:514": " anityāt prāha tenaiva duḥkhaṃ duḥkhānnirātmatām /",
    "T11pramanvu:515": " aviraktaśca tṛṣṇāvān sarvārambhasamāśritaḥ // Pramāṇav_1.256 //",
    "T11pramanvu:516": " so 'muktaḥ kleśakarmabhyāṃ saṃsārī nāma tādṛśaḥ /",
    "T11pramanvu:517": " ātmīyameva yo necched bhoktāpyasya na vidyate // Pramāṇav_1.257 //",
    "T11pramanvu:518": " ātmāpi na tadā tasya kriyābhogau hi lakṣaṇam /",
    "T11pramanvu:519": " tasmādanādisantānatulyajātīyabījikām // Pramāṇav_1.258 //",
    "T11pramanvu:520": " utkhātamūlāṃ kuruta sattvadṛṣṭiṃ mumukṣavaḥ /",
    "T11pramanvu:521": " āgamasya tathābhāvanibandhanamapaśyatām // Pramāṇav_1.259 //",
    "T11pramanvu:522": " muktimāgamamātreṇa vadanna paritoṣakṛt /",
    "T11pramanvu:523": " nālaṃ vījādisaṃsiddho vidhiḥ puṃsāmajanmane // Pramāṇav_1.260 //",
    "T11pramanvu:524": " tailābhyaṅgāgnidāhāderapi muktiprasaṅgataḥ /",
    "T11pramanvu:525": " prāg gurorlāghavāt paścānna pāpaharaṇaṃ kṛtam // Pramāṇav_1.261 //",
    "T11pramanvu:526": " mā bhūd gauravamevāsya na pāpaṃ gurvamūrttitaḥ /",
    "T11pramanvu:527": " mithyājñānatadudbhūtatarṣasañcetanāvaśāt // Pramāṇav_1.262 //",
    "T11pramanvu:528": " hīnasthānagatirjanma tatastacchinna jāyate /",
    "T11pramanvu:529": " tayoreva hi sāmarthya jātau tanmātrabhāvataḥ // Pramāṇav_1.263 //",
    "T11pramanvu:530": " te cetane svayaṃ karmetyakhaṇḍaṃ janmakāraṇaṃ /",
    "T11pramanvu:531": " gatipratītyoḥ karaṇānyāśrayāstānyadṛṣṭataḥ // Pramāṇav_1.264 //",
    "T11pramanvu:532": " adṛṣṭanāśādagatiḥ tatsaṃskāro na cetanā /",
    "T11pramanvu:533": " sāmarthya karaṇotpatterbhāvābhāvānuvṛttitaḥ // Pramāṇav_1.265 //",
    "T11pramanvu:534": " dṛṣṭaṃ buddherna cānyasya santi tāni nayanti kim /",
    "T11pramanvu:535": " dhāraṇapreraṇakṣobhanirodhāścetanāvaśāḥ // Pramāṇav_1.266 //",
    "T11pramanvu:536": " na syusteṣāmasāmarthye tasya dīkṣādyanantaram /",
    "T11pramanvu:537": " atha buddhestadābhāvānna syuḥ sandhīyate malaiḥ // Pramāṇav_1.267 //",
    "T11pramanvu:538": " buddhasteṣāmasāmarthye jīvato 'pi syurakṣamāḥ /",
    "T11pramanvu:539": " nirhrāsātiśayāt puṣṭau pratipakṣasvapakṣayoḥ // Pramāṇav_1.268 //",
    "T11pramanvu:540": " doṣāḥ svabījasantānā dīkṣite 'pyanivāritāḥ /",
    "T11pramanvu:541": " nityasya nirapekṣatvāt kramotpattirvirudhyate // Pramāṇav_1.269 //",
    "T11pramanvu:542": " kriyāyāmakriyāyāñca kriyayoḥ sadṛśātmanaḥ /",
    "T11pramanvu:543": " aikyañca hetuphalayorvyatirekastatastayoḥ // Pramāṇav_1.270 //",
    "T11pramanvu:544": " kṛrtṛ bhoktṛtvahāniḥ syāt sāmarthya ca na sidhyati /",
    "T11pramanvu:545": " anyasmaraṇabhogādiprasaṅgāśca na bādhakāḥ // Pramāṇav_1.271 //",
    "T11pramanvu:546": " asmṛteḥ kasyacit tena hyanubhūteḥ smṛtodbhavaḥ /",
    "T11pramanvu:547": " sthiraṃ sukhaṃ mamāhaṃ cetyādisatyacatuṣṭaye // Pramāṇav_1.272 //",
    "T11pramanvu:548": " abhūtān ṣoḍaśākārān āropya paritṛṣyati /",
    "T11pramanvu:549": " tatraiva tadviruddhārthatattvākārānurodhinī // Pramāṇav_1.273 //",
    "T11pramanvu:550": " hanti sānucarāṃ tṛṣṇāṃ samyagdṛṣṭiḥ subhāvitā /",
    "T11pramanvu:551": " trihetornodbhavaḥ karmadehayoḥ sthitayorapi // Pramāṇav_1.274 //",
    "T11pramanvu:552": " ekābhāvād vinā bījaṃ nāṃkurasyeva sambhavaḥ /",
    "T11pramanvu:553": " asambhavād vipakṣasya na hāniḥ karmadehayo // Pramāṇav_1.275 //",
    "T11pramanvu:554": " aśakyatvācca tṛṣṇāyāṃ sthitāyāṃ punarudbhavāt /",
    "T11pramanvu:555": " dvayakṣayārtha yatne ca vyarthaḥ karmakṣaye śramaḥ // Pramāṇav_1.276 //",
    "T11pramanvu:556": " phalavaicitryadṛṣṭeśca śaktibhedo 'numīyate /",
    "T11pramanvu:557": " karmaṇāṃ tāpasaṃkleśāt naikarūpāt tataḥ kṣayaḥ // Pramāṇav_1.277 //",
    "T11pramanvu:558": " phalaṃ kathañcit tajjanyamalpaṃ syānna vijātimat /",
    "T11pramanvu:559": " athāpi tapasaḥ śaktyā śaktisaṅkarasaṃkṣayaiḥ // Pramāṇav_1.278 //",
    "T11pramanvu:560": " kleśāt kutaściddhīyetāśeṣamakleśaleśataḥ /",
    "T11pramanvu:561": " yadīṣṭamaparaṃ kleśāt tat tapaḥ kleśa eva cet // Pramāṇav_1.279 //",
    "T11pramanvu:562": " tat karmaphalamityasmānna śakteḥ saṅkarādikam /",
    "T11pramanvu:563": " utpatsudoṣanirghātād ye 'pi doṣavirodhinaḥ // Pramāṇav_1.280 //",
    "T11pramanvu:564": " tajje karmaṇi śaktāḥ syuḥ kṛtihāniḥ kathaṃ bhavet /",
    "T11pramanvu:565": " doṣā na karmaṇo duṣṭaḥ karoti na viparyayāt // Pramāṇav_1.281 //",
    "T11pramanvu:566": " mithyāvikalpena vinā nābhilāṣaḥ sukhādapi /",
    "T11pramanvu:567": " tāyat tatvasthirāśeṣaviśeṣajñābasādhanam // Pramāṇav_1.282 //",
    "T11pramanvu:568": " bodhārthatvād gameḥ bāhyaśaikṣāśaikṣādhikastataḥ /",
    "T11pramanvu:569": " parārthajñānaghaṭanaṃ tasmāt tacchāsanaṃ tataḥ // Pramāṇav_1.283 //",
    "T11pramanvu:570": " dayāparārthatantratvam siddhārthasyāvirāmataḥ /",
    "T11pramanvu:571": " dayayā śreya ācaṣṭe jñānāt satyaṃ sasādhanam // Pramāṇav_1.284 //",
    "T11pramanvu:572": " taccabhiyogavān vaktuṃ yatastasmāt pramāṇatā /",
    "T11pramanvu:573": " upadeśatathābhāvastutistadupadeśataḥ // Pramāṇav_1.285 //",
    "T11pramanvu:574": " pramāṇatattvasiddh yartham anumāne 'pyavāraṇāt /",
    "T11pramanvu:575": " prayogadarśanād vāsya yat kiñcidudayātmakam // Pramāṇav_1.286 //",
    "T11pramanvu:576": " nirodhadharmakaṃ sarva tad ityādāvanekadhā /",
    "T11pramanvu:577": " anumānāśrayo liṅgamavinābhāvalakṣaṇam /",
    "T11pramanvu:578": " vyāptipradarśanāddhetoḥ sādhyenoktañca tat sphuṭam // Pramāṇav_1.287 //",
    "T11pramanvu:579": " dvitīyaḥ paricchedaḥ",
    "T11pramanvu:580": " pratyakṣam",
    "T11pramanvu:581": " mānaṃ dvividhaṃ viṣayadvai vidhyāt śaktyaśaktitaḥ /",
    "T11pramanvu:582": " athaṃkriyāyām keśādirnārtho 'narthādhimokṣataḥ // Pramāṇav_2.1 //",
    "T11pramanvu:583": " sadṛśāsadṛśatvācca viṣayāviṣayatvataḥ /",
    "T11pramanvu:584": " śabdasyānyanimittānāṃ bhāve dhīsadasattvataḥ // Pramāṇav_2.2 //",
    "T11pramanvu:585": " arthakriyāsamartha yat tadatra paramārthasat /",
    "T11pramanvu:586": " anyat saṃvṛtaisat proktam te svasāmānyalakṣaṇe // Pramāṇav_2.3 //",
    "T11pramanvu:587": " aśaktaṃ sarvamiti ced bījāderaṅkurādiṣu /",
    "T11pramanvu:588": " dṛṣṭā śaktiḥ matā sā cet saṃvṛtyā astu yathā tathā // Pramāṇav_2.4 //",
    "T11pramanvu:589": " sāsti sarvatra ced buddhernānvayavyatirekayoḥ /",
    "T11pramanvu:590": " sāmānyalakṣaṇe 'dṛṣṭeḥ cakṣūrūpādibuddhivat // Pramāṇav_2.5 //",
    "T11pramanvu:591": " etena samayābhogādyantaraṅgānurodhataḥ /",
    "T11pramanvu:592": " ghaṭotkṣepaṇasamānyasaṃkhyādiṣu dhiyo gatāḥ // Pramāṇav_2.6 //",
    "T11pramanvu:593": " keśādayo na sāmānyamanarthābhiniveśataḥ /",
    "T11pramanvu:594": " jñeyatvena grahād doṣo nabhāveṣu prasajyate // Pramāṇav_2.7 //",
    "T11pramanvu:595": " teṣāmapi tathābhāve 'pratiṣedhāt sfuṭābhatā /",
    "T11pramanvu:596": " jñānarūpatayārthatvāt keśādīti matiḥ punaḥ // Pramāṇav_2.8 //",
    "T11pramanvu:597": " sāmānyaviṣayā keśapratibhāsamanarthakam /",
    "T11pramanvu:598": " jñānarūpatayārthatve sāmānye cet prasajyate // Pramāṇav_2.9 //",
    "T11pramanvu:599": " tatheṣṭatvādadoṣaḥ artharūpatvena samānatā /",
    "T11pramanvu:600": " sarvatra samarūpatvāt tadvyāvṛttisamāśrayāt // Pramāṇav_2.10 //",
    "T11pramanvu:601": " na tad vastvabhidyeyatvāt sāphalyādakṣasaṃhateḥ /",
    "T11pramanvu:602": " nāmādivacane vastṛśrotṛvācyānubandhini // Pramāṇav_2.11 //",
    "T11pramanvu:603": " asambandhini nāmādāvarthe syāsapravarttanam /",
    "T11pramanvu:604": " sārūpyād bhrāntito vṛttirarthecet syānna sarvadā // Pramāṇav_2.12 //",
    "T11pramanvu:605": " deśabhrāntiśca na jñāne tulyamutpattito dhiyaḥ /",
    "T11pramanvu:606": " tathāvidhāyā anyatra tatrānupasamād dhiyaḥ // Pramāṇav_2.13 //",
    "T11pramanvu:607": " bāhyārthapratibhāsāyā upāye vāpramāṇatā /",
    "T11pramanvu:608": " vijñānavyatiriktasya vyatirekāprasiddhitaḥ // Pramāṇav_2.14 //",
    "T11pramanvu:609": " sarvajñānārthavatvāccet svapnādāvanyathekṣaṇāt /",
    "T11pramanvu:610": " ayuktam na ca saṃskārānnīlādipratibhāsataḥ // Pramāṇav_2.15 //",
    "T11pramanvu:611": " nīlādyapratighātānna jñānaṃ tad yogyadeśakaiḥ /",
    "T11pramanvu:612": " ajñātasya svayaṃ jñānāt nāmādyetena varṇitam // Pramāṇav_2.16 //",
    "T11pramanvu:613": " saiveṣṭārthavatī kena cakṣurādimatiḥ smṛtā /",
    "T11pramanvu:614": " arthasāmarthyadṛṣteścedanyat prāptamanarthakam // Pramāṇav_2.17 //",
    "T11pramanvu:615": " pravṛttiḥ syādasambandhe 'pyarthasambandhavad yadi /",
    "T11pramanvu:616": " atītānāgataṃ vācyaṃ na syādarthena tatkṣayāt // Pramāṇav_2.18 //",
    "T11pramanvu:617": " sāmānyagrahaṇācchabdādaprasaṅgo mato yadi /",
    "T11pramanvu:618": " tanna kevalasāmānyāgrahaṇād grahaṇe 'pi vā // Pramāṇav_2.19 //",
    "T11pramanvu:619": " atatsamānatāvyaktī tena nityopalambhanam /",
    "T11pramanvu:620": " nityatvācca yadi vyaktirvyakteḥ pratyakṣatāṃ prati // Pramāṇav_2.20 //",
    "T11pramanvu:621": " ātmani jñānajanane yacchaktaṃ śaktameva tat /",
    "T11pramanvu:622": " athāśaktaṃ kadāciccedaśaktaṃ sarvadaiva tat // Pramāṇav_2.21 //",
    "T11pramanvu:623": " tasya śaktiraśaktirvā yā svabhāvena saṃsthitā /",
    "T11pramanvu:624": " nityatvādapi kiṃ tasya kastāṃ kṣapayituṃ kṣamaḥ // Pramāṇav_2.22 //",
    "T11pramanvu:625": " tacca sāmānyavijñānamanurundhan vibhāvyate /",
    "T11pramanvu:626": " nīlādyākāraleśo yaḥ sa tasmin kena nirmitaḥ // Pramāṇav_2.23 //",
    "T11pramanvu:627": " pratyakṣapratyayārthatvānnākṣāṇāṃ vyarthateti cet /",
    "T11pramanvu:628": " saivaikarūpācchabdāderbhinnābhāsā matiḥ kutaḥ // Pramāṇav_2.24 //",
    "T11pramanvu:629": " na jātirjātimadvyaktirūpaṃ yenāparāśrayam /",
    "T11pramanvu:630": " siddham pṛthak cet kāryatvaṃ hyapekṣetyabhidhīyate // Pramāṇav_2.25 //",
    "T11pramanvu:631": " niṣpatteraparādhīnamapi kārya svahetutaḥ /",
    "T11pramanvu:632": " sambadhyate kalpanayā kimakārya kathañcana // Pramāṇav_2.26 //",
    "T11pramanvu:633": " anyatve tadasambaddhaṃ siddhāto niḥsvabhāvatā /",
    "T11pramanvu:634": " jātiprasaṅgo 'bhāvasya na apekṣābhāvatastayoḥ // Pramāṇav_2.27 //",
    "T11pramanvu:635": " tasmādarūpā rūpāṇāṃ nāśrayeṇopakalpitā /",
    "T11pramanvu:636": " tadviśeṣāvagāhārthairjātiḥ śabdaiḥ prakāśyate // Pramāṇav_2.28 //",
    "T11pramanvu:637": " tasyāṃ rūpāvabhāso yastattvenārthasya vā grahaḥ /",
    "T11pramanvu:638": " bhrāntiḥ sānādikālīnadarśanābhyāsanirmitā // Pramāṇav_2.29 //",
    "T11pramanvu:639": " arthānāṃ yacca sāmānyamanyavyāvṛttilakṣaṇam /",
    "T11pramanvu:640": " yanniṣṭhāsta ime śabdā na rūpaṃ tasya kiñcana // Pramāṇav_2.30 //",
    "T11pramanvu:641": " sāmānyabuddhau sāmānyenārūpāyāmavīkṣaṇāt /",
    "T11pramanvu:642": " arthabhrāntirapīṣyeta sāmānyaṃ sāpi abhiplavāt // Pramāṇav_2.31 //",
    "T11pramanvu:643": " artharūpatayā tattvenābhāvācca na rūpiṇī /",
    "T11pramanvu:644": " niḥsvabhāvatayāvācyaṃ kutaścid vacanānmatam // Pramāṇav_2.32 //",
    "T11pramanvu:645": " yadi vastuni vastūnāmavācyatvaṃ kathañcana /",
    "T11pramanvu:646": " naiva vācyamupādānabhedād bhedopacārataḥ // Pramāṇav_2.33 //",
    "T11pramanvu:647": " atītānāgate 'pyarthe sāmānyavinivandhanāḥ /",
    "T11pramanvu:648": " śrutayo niviśante sadasaddharmaḥ kathaṃ bhavet // Pramāṇav_2.34 //",
    "T11pramanvu:649": " upacārāt tadiṣṭaṃ ced varttamānaghaṭasya kā /",
    "T11pramanvu:650": " pratyāsattirabhāvena yā paṭādau na vidyate // Pramāṇav_2.35 //",
    "T11pramanvu:651": " buddheraskhalitā vṛttirmukhyāropitayoḥ sadā /",
    "T11pramanvu:652": " siṃhe māṇavake tadvad ghoṣaṇāpyasti laukikī // Pramāṇav_2.36 //",
    "T11pramanvu:653": " yatra rūḍhyāsadartho 'pi janaiḥ śabdo niveśitaḥ /",
    "T11pramanvu:654": " sa mukhyastatra tatsāmyādū gauṇo 'nyatra skhaladgatiḥ // Pramāṇav_2.37 //",
    "T11pramanvu:655": " yathā bhāve 'pyabhāvākhyāṃ yathākalpanameva vā /",
    "T11pramanvu:656": " kuryādaśakte śakte vā pradhānādiśrutiṃ janaḥ // Pramāṇav_2.38 //",
    "T11pramanvu:657": " śabdobhyo yādṛśī buddhirnaṣṭe 'naṣṭe 'pi dṛśyate /",
    "T11pramanvu:658": " tādṛśyeva sadarthānāṃ naitacchrotrādicetasām // Pramāṇav_2.39 //",
    "T11pramanvu:659": " sāmānyamātragrahaṇāt sāmānyaṃ cetasorddhayoḥ /",
    "T11pramanvu:660": " tasyāpi kevalasya prāg grahaṇaṃ vinivāritam // Pramāṇav_2.40 //",
    "T11pramanvu:661": " parasparaviśiṣṭānāmaviśiṣṭaṃ kathaṃ bhavet /",
    "T11pramanvu:662": " tathā dvirūpatāyāṃ vā tad vastvekaṃ kathaṃ bhavet // Pramāṇav_2.41 //",
    "T11pramanvu:663": " tābhyāṃ tadanyadeva syād yadi rūpaṃ samaṃ tayoḥ /",
    "T11pramanvu:664": " tayoriti na sambandho vyāvṛttistu na duṣyati // Pramāṇav_2.42 //",
    "T11pramanvu:665": " tasmāt samānataivāsmin sāmānte 'vastulakṣaṇam /",
    "T11pramanvu:666": " kārya cet tadanekaṃ syānnaścaraṃ ca na tanmatam // Pramāṇav_2.43 //",
    "T11pramanvu:667": " vastumātrānubandhitvād vināśasya na nityatā /",
    "T11pramanvu:668": " asambandhaśca jātīnāmakāryatvādarūpatā // Pramāṇav_2.44 //",
    "T11pramanvu:669": " yacca vastubalājjñānaṃ jāyate tasapekṣate /",
    "T11pramanvu:670": " na saṃketa sa sāmānyabuddhuṣvetad vibhāvyate // Pramāṇav_2.45 //",
    "T11pramanvu:671": " yāpyabhedānugā buddhiḥ kācid vastudvayekṣaṇe /",
    "T11pramanvu:672": " saṃketena vinā sārthapratyāsattinibandhanā // Pramāṇav_2.46 //",
    "T11pramanvu:673": " pratyasasattirvinā jātyā yatheṣtā cakṣurādiṣu /",
    "T11pramanvu:674": " jñānakāryeṣu jātirvā yathānveti vibhāgataḥ // Pramāṇav_2.47 //",
    "T11pramanvu:675": " karthāñcadapi vijñāne tadrupānavabhāsataḥ /",
    "T11pramanvu:676": " yadi nāmendriyāṇāṃ syād draṣṭā bhāseta tadvapuḥ // Pramāṇav_2.48 //",
    "T11pramanvu:677": " rūpavatvāt na jātīnāṃ kevalānāmadarśanāt /",
    "T11pramanvu:678": " vyaktigrahe ca tacchabdarupādanyanna dṛśyate // Pramāṇav_2.49 //",
    "T11pramanvu:679": " jñānamātrārthakaraṇe 'pyayogyamata eva tat /",
    "T11pramanvu:680": " tadayogyatayārūpaṃ taddhyavastuṣu lakṣaṇam //",
    "T11pramanvu:681": " yathoktaviparītaṃ yat tat svalakṣaṇamiṣyate /",
    "T11pramanvu:682": " sāmānyaṃ trividham tacca bhāvābhāvobhayāśrayāt // Pramāṇav_2.51 //",
    "T11pramanvu:683": " yadi bhāvāśrayaṃ jñānaṃ bhāve bhāvānubandhataḥ /",
    "T11pramanvu:684": " noktottaratvād dṛṣṭatvād atītādiṣu cānyathā // Pramāṇav_2.52 //",
    "T11pramanvu:685": " bhāvadharmatvahāniścet bhāvagrahaṇapūrvakam /",
    "T11pramanvu:686": " tajjñānamityadoṣo 'yam meyaṃ tvekaṃ svalakṣaraṇam // Pramāṇav_2.53 //",
    "T11pramanvu:687": " tasmādarthakriyāsiddheḥ sadasattāvicāraṇāt /",
    "T11pramanvu:688": " tasya svapararūpābhyāṃ gatermeyadvayaṃ matam // Pramāṇav_2.54 //",
    "T11pramanvu:689": " ayathābhiniveśena dvitīyā bhrāntiriṣyate /",
    "T11pramanvu:690": " gatiścet pararūpeṇa na ca bhrānteḥ pramāṇatā // Pramāṇav_2.55 //",
    "T11pramanvu:691": " abhiprāyāvisaṃvādādapi bhrānteḥ pramāṇatā /",
    "T11pramanvu:692": " gatirapyanyathā dṛṣṭā pakṣaścāyaṃ kṛtottaraḥ // Pramāṇav_2.56 //",
    "T11pramanvu:693": " maṇipradīpaprabhayormaṇibuddhyābhidhāvatoḥ /",
    "T11pramanvu:694": " mithyājñānāviśeṣe 'pi viśeṣo 'rthakriyāṃ prati // Pramāṇav_2.57 //",
    "T11pramanvu:695": " yathā tathāyathārthatve 'pyanumānatadābhayoḥ /",
    "T11pramanvu:696": " arthakriyānurodhena pramāṇatvaṃ vyayasthitam // Pramāṇav_2.58 //",
    "T11pramanvu:697": " buddhiryatrārthasāmarthyādanvayavyatirekiṇī /",
    "T11pramanvu:698": " tasya svatabtraṃ grahaṇamato 'nyad vastvatīndriyam // Pramāṇav_2.59 //",
    "T11pramanvu:699": " tasyādṛṣṭātmarūpasya gateranyo 'rtha āśrayaḥ /",
    "T11pramanvu:700": " tadāśrayeṇa sambandhī yadi syād gamakastadā // Pramāṇav_2.60 //",
    "T11pramanvu:701": " gamakānugasāmānyarūpeṇaiva tadā gatiḥ /",
    "T11pramanvu:702": " tasmāt sarvaḥ parokṣo 'rtho viśeṣeṇa na gamyate // Pramāṇav_2.61 //",
    "T11pramanvu:703": " yā ca sambandhino dharmād bhūtirdharmiṇi jñāyate /",
    "T11pramanvu:704": " sānumānaṃ parokṣāṇāmekāntenaiva sādhanam // Pramāṇav_2.62 //",
    "T11pramanvu:705": " na pratyakṣaraparikṣābhyāṃ meyasyānyasya sambhavaḥ /",
    "T11pramanvu:706": " tasmāt prameyadvitvena pramāṇadvitvamiṣyate // Pramāṇav_2.63 //",
    "T11pramanvu:707": " tryekasaṃkhyānirāso vā prameyadvayasarśanāt /",
    "T11pramanvu:708": " ekamevāprameyatvādasataścenmataṃ ca naḥ // Pramāṇav_2.64 //",
    "T11pramanvu:709": " anekānto 'prameyatve 'sadbhāvasya niścayaḥ /",
    "T11pramanvu:710": " tanniścyapramāraṇaṃ vā dvitīyam nākṣajā matiḥ // Pramāṇav_2.65 //",
    "T11pramanvu:711": " abhāve 'rthabalājjāterarthaśaktyanapekṣaṇe /",
    "T11pramanvu:712": " vyavadhānādibhāve 'pi jāyetendriyajā matiḥ // Pramāṇav_2.66 //",
    "T11pramanvu:713": " abhāve vinivṛttiścet pratyakṣasyaiva niścayaḥ /",
    "T11pramanvu:714": " viruddhaṃ saiva vā liṅgamanvayavyatirekiṇī // Pramāṇav_2.67 //",
    "T11pramanvu:715": " śiddhaṃ ca paracaitanyapratipatteḥ pramādvayam /",
    "T11pramanvu:716": " vyavahārādau pravṛttaśca siddhastadbhāvaniścaḥ // Pramāṇav_2.68 //",
    "T11pramanvu:717": " pramāṇamavisaṃvādāt tat kvacid vyabhicārataḥ /",
    "T11pramanvu:718": " nāśvāsa iti celliṅgadurdṛṣṭiretadīdṛśam // Pramāṇav_2.69 //",
    "T11pramanvu:719": " yataḥ kadācit siddhāsya pratītirvastunaḥ kvacit /",
    "T11pramanvu:720": " tadvaśya tato jātaṃ tatsvabhāvo 'pi vā bhavet // Pramāṇav_2.70 //",
    "T11pramanvu:721": " svanimittāt svabhāvād vā vinā nārthasya sambhavaḥ /",
    "T11pramanvu:722": " yacca rūpaṃ tayordṛṣṭaṃ tadevānyatra lakṣaṇam // Pramāṇav_2.71 //",
    "T11pramanvu:723": " svabhāve svanimitte vā dṛśye darśanahetuṣu /",
    "T11pramanvu:724": " anyeṣu satsvadṛśye ca satta vā tadvataḥ katham // Pramāṇav_2.72 //",
    "T11pramanvu:725": " aprāmāṇye ca sāmānyabuddhestallopa āgataḥ /",
    "T11pramanvu:726": " pretyabhāvavad akṣaistat paryāyeṇa pratīyate // Pramāṇav_2.73 //",
    "T11pramanvu:727": " tacca nendriyaśaktyādāvakṣabuddherasambhavāt /",
    "T11pramanvu:728": " abhāvapratipattau syād buddherjanmānittikam // Pramāṇav_2.74 //",
    "T11pramanvu:729": " svalakṣaṇe ca pratyakṣamavikalpatayā vinā /",
    "T11pramanvu:730": " vikalpena na sāmānyagrahastasmistato 'numā // Pramāṇav_2.75 //",
    "T11pramanvu:731": " prameyaniyame varṇānityatā na pratīyate /",
    "T11pramanvu:732": " pramāṇamanyat tadbuddhurvinā liṅgena sambhavāt // Pramāṇav_2.76 //",
    "T11pramanvu:733": " viśeṣadṛṣṭe liṅgasya sambandhasyāprasiddhitaḥ /",
    "T11pramanvu:734": " tat pramāṇāntaraṃ meyabahutvād bahutāpi vā // Pramāṇav_2.77 //",
    "T11pramanvu:735": " pramāṇānāmanekasya vṛtterekatra vā tathā /",
    "T11pramanvu:736": " viśeṣadadṛṣṭerekatrisaṃkhyāpoho na vā bhavet // Pramāṇav_2.78 //",
    "T11pramanvu:737": " viṣayāniyamādanyaprameyasya ca sambhavāt /",
    "T11pramanvu:738": " yojanād varṇasāmānye nāyaṃ doṣaḥ prasajyate // Pramāṇav_2.79 //",
    "T11pramanvu:739": " nāvasturūpaṃ tasyaiva tathā siddheḥ prasādhanāt /",
    "T11pramanvu:740": " anyatra nānyasiddhiścenna tasyaiva prasiddhitaḥ // Pramāṇav_2.80 //",
    "T11pramanvu:741": " yo hi bhāvo yathābhūto sa tadṛgliṅ gacetasaḥ /",
    "T11pramanvu:742": " hetustajjā tathābhūte tasmād vastuni liṅigadhīḥ // Pramāṇav_2.81 //",
    "T11pramanvu:743": " liṅgaliṅgidhiyorevaṃ pāramparyeṇa vastuni /",
    "T11pramanvu:744": " prativabdhāt tadābhāsaśūnyayorapyavañcanam // Pramāṇav_2.82 //",
    "T11pramanvu:745": " tadrī pādhyavasāyācca tayostadrūpaśūnyayoḥ /",
    "T11pramanvu:746": " tadrūpāvañcakatve 'pi kṛtā bhrāntivyavasthitiḥ // Pramāṇav_2.83 //",
    "T11pramanvu:747": " tasmād vastuni boddhavye vyāpakaṃ vyāpyacetasaḥ /",
    "T11pramanvu:748": " nimittaṃ tatsvabhāvo vā kāraṇam tacca taddhiyaḥ // Pramāṇav_2.84 //",
    "T11pramanvu:749": " pratiṣedhastu sarvatra sādhyate 'nupalambhataḥ /",
    "T11pramanvu:750": " siddhiṃ pramāṇairvadatāmarthādeva viparyayāt // Pramāṇav_2.85 //",
    "T11pramanvu:751": " dṛṣṭā viriddhadharmoktistasya tatkāraṇasya vā /",
    "T11pramanvu:752": " niṣedhe yāpi tasyaiva sāpramāṇatvasūcanā // Pramāṇav_2.86 //",
    "T11pramanvu:753": " anyathaikasya dharmasya svabhāvoktyā parasya tat /",
    "T11pramanvu:754": " nāstitvaṃ kena gamyeta virodhācced asāvapi // Pramāṇav_2.87 //",
    "T11pramanvu:755": " siddhaḥ kenāsahasthānāditi cet tat kuto matam /",
    "T11pramanvu:756": " dṛśyasya darśanābhāvāhiti cet sāpramāṇatā // Pramāṇav_2.88 //",
    "T11pramanvu:757": " tasmāt svaśabdenoktāpi sābhāvasya prasādhikā /",
    "T11pramanvu:758": " yasyāpramāṇaṃ sāvācyo niṣedhastena sarvathā // Pramāṇav_2.89 //",
    "T11pramanvu:759": " etena tadviruddhārthakāryoktirupavarṇatā /",
    "T11pramanvu:760": " prayogaḥ kevalaṃ bhinnaḥ sarvatrārtho na bhidyate // Pramāṇav_2.90 //",
    "T11pramanvu:761": " viruddhaṃ tacca sopāyamavidhāyāpidhāya ca /",
    "T11pramanvu:762": " pramāṇoktirniṣedhe yā na sāmnāyānusāriṇī // Pramāṇav_2.91 //",
    "T11pramanvu:763": " uktyādeḥ sarvavitpretyabhāvādipratiṣedhavat /",
    "T11pramanvu:764": " atīndriyāṇāmarthānāṃ virodhasyāprasiddhitaḥ // Pramāṇav_2.92 //",
    "T11pramanvu:765": " bādhyavādhakabhāvaḥ kaḥ syātāṃ yadyuktisaṃvidau /",
    "T11pramanvu:766": " tādṛśo 'nupalabdheśced ucyatāṃ saiva sādhanam // Pramāṇav_2.93 //",
    "T11pramanvu:767": " aniścakaraṃ proktamīdṛk cānupalambhanam /",
    "T11pramanvu:768": " tannātyantaparokṣeṣu sadasattāviniścayau // Pramāṇav_2.94 //",
    "T11pramanvu:769": " bhinno 'bhinno 'pi vā dharmaḥ sa viruddhaḥ prayujjate /",
    "T11pramanvu:770": " yathāgnirahime sādhye sattā vā janmabādhanī // Pramāṇav_2.95 //",
    "T11pramanvu:771": " yathā vastveva vastūnāṃ sādhane sādhanaṃ matam /",
    "T11pramanvu:772": " tathā vastveva vastūnāṃ svanivṛttau nivarttakam // Pramāṇav_2.96 //",
    "T11pramanvu:773": " etena kalpanānyasto yatra kvacana sambhavāt /",
    "T11pramanvu:774": " dharmaḥ pakṣasapakṣānyataratvādirapoditaḥ // Pramāṇav_2.97 //",
    "T11pramanvu:775": " tatrāpi vyāpako dharmo nivṛttergamako mataḥ /",
    "T11pramanvu:776": " vyāpakasvanivṛttiścet paricchinnā kathañcana // Pramāṇav_2.98 //",
    "T11pramanvu:777": " yadapramāṇatābhāve liṅgaṃ tasyaiva kathyate /",
    "T11pramanvu:778": " tadatyantavimūḍhārtham āgopālamasaṃvṛteḥ // Pramāṇav_2.99 //",
    "T11pramanvu:779": " etāvanniścayaphalamabhāve 'nupalambhanam /",
    "T11pramanvu:780": " tacca hetau svabhāve vā dṛśye dṛśyatā mate // Pramāṇav_2.100 //",
    "T11pramanvu:781": " anumānādanityādergrahaṇe 'yaṃ kramo mataḥ /",
    "T11pramanvu:782": " prāmāṇyameva nānyatra gṛhītaghaṇānmatam // Pramāṇav_2.101 //",
    "T11pramanvu:783": " nānyāsyānityatā bhāvāt pūrva siddhaḥ sa cenidriyāt /",
    "T11pramanvu:784": " nānekarūpo vācyo 'sau vācyo dharmo vikalpajaḥ // Pramāṇav_2.102 //",
    "T11pramanvu:785": " sāmānyāśrayasaṃsiddhau sāmānyaṃ siddhameva tat /",
    "T11pramanvu:786": " tadasiddhau tathāsyaiva hyanumānaṃ pravartate // Pramāṇav_2.103 //",
    "T11pramanvu:787": " kvacit tadaparijñānaṃ sadṛśāparasambhavāt /",
    "T11pramanvu:788": " bhrānterapaśyato bhedaṃ māyāgolakabhedavat // Pramāṇav_2.104 //",
    "T11pramanvu:789": " tathā hyaliṅgamābālamasaṃśliṣṭottarodayam /",
    "T11pramanvu:790": " paśyan paricchinattyeva dīpādi nāśinaṃ janaḥ // Pramāṇav_2.105 //",
    "T11pramanvu:791": " bhāvasvabhāvabhūtāyāmapi śaktau phale dṛśaḥ /",
    "T11pramanvu:792": " anānantaryato moho viniśceturapāṭavāt // Pramāṇav_2.106 //",
    "T11pramanvu:793": " tasyava vinivṛttyarthamanumānopavarṇanam /",
    "T11pramanvu:794": " vyasyantīkṣaṇādeva sarvākārān mahādhiyaḥ // Pramāṇav_2.107 //",
    "T11pramanvu:795": " vyāvṛtte sarvatastasmin vyāvṛttivinivbandhanāḥ /",
    "T11pramanvu:796": " buddhayo 'rthe pravarttante bhinne bhinnāśrayā iva // Pramāṇav_2.108 //",
    "T11pramanvu:797": " yathācodanamākhyāśca so 'sati bhrāntikāraṇe /",
    "T11pramanvu:798": " pratibhāḥ pratisandhatte svānurūpāḥ svabhāvataḥ // Pramāṇav_2.109 //",
    "T11pramanvu:799": " siddho 'trāpyathavā dhvaṃso liṅgādanupalambhanāt /",
    "T11pramanvu:800": " prāgbhūtvā hyabhavan bhāvo 'nitya ityabhidhīyate // Pramāṇav_2.110 //",
    "T11pramanvu:801": " yasyobhayāntavyavadhisattāsambandhavā cinī /",
    "T11pramanvu:802": " anityatāśrutistena tāvantāviti kau smṛtau // Pramāṇav_2.111 //",
    "T11pramanvu:803": " prākpaścādapyabhāvaścet sa evānityatā na kim /",
    "T11pramanvu:804": " ṣaṣṭhayādyayogāditi cedū antayoḥ sa kathaṃ bhavet // Pramāṇav_2.112 //",
    "T11pramanvu:805": " sattāsambandhayordhrauvyādantābhyāṃ na viśeṣaṇam /",
    "T11pramanvu:806": " aviśeṣaṇameva syādantau cet kāryakāraṇe // Pramāṇav_2.113 //",
    "T11pramanvu:807": " asambandhānna bhāvasya prāgabhāvaṃ sa vāñchati /",
    "T11pramanvu:808": " tadupādhisamākhyāne te 'pyasya ca na sidhyataḥ // Pramāṇav_2.114 //",
    "T11pramanvu:809": " sattā svakāraṇāśleṣakaraṇāt kāraṇaṃ kila /",
    "T11pramanvu:810": " sā sattā sa ca sambandho nityau kāryamatheha kim // Pramāṇav_2.115 //",
    "T11pramanvu:811": " yasyābhāvaḥ kriyetāsau na bhāvaḥ prāgabhāvavān /",
    "T11pramanvu:812": " sambandhānabhyupagamānnityaṃ viśvamidaṃ tataḥ // Pramāṇav_2.116 //",
    "T11pramanvu:813": " tasmādanarthāskandinyo 'bhinnārthābhimateṣvapi /",
    "T11pramanvu:814": " śabdeṣu vācyabhedinyo vyatirekāspadaṃ dhiyaḥ // Pramāṇav_2.117 //",
    "T11pramanvu:815": " viśeṣapratyabhijñānaṃ na pratikṣaṇabhedataḥ /",
    "T11pramanvu:816": " na vā viśeṣaviṣayaṃ dṝṣṭasāmyena tadgrahāt // Pramāṇav_2.118 //",
    "T11pramanvu:817": " nidarśanaṃ tadeveti sāmānyāgrahaṇaṃ yadi /",
    "T11pramanvu:818": " nidarśanatvāt siddhasya pramāṇenāsya kiṃ punaḥ // Pramāṇav_2.119 //",
    "T11pramanvu:819": " vismṛtatvādadoṣaścet tata evānidarśanam /",
    "T11pramanvu:820": " dṛṣṭe tadbhāvasiddhiścet pramāṇād anyavastuni // Pramāṇav_2.120 //",
    "T11pramanvu:821": " tattvārope viparyāsastatsiddherapramāṇatā /",
    "T11pramanvu:822": " pratyakṣetarayoraikyādekasiddhirdvayorapi // Pramāṇav_2.121 //",
    "T11pramanvu:823": " sandhīyamānaṃ cānyena vyavasāyaṃ smṛtiṃ viduḥ /",
    "T11pramanvu:824": " talliṅgāpekṣaṇānno cet smṛtirna vyabhicārataḥ // Pramāṇav_2.122 //",
    "T11pramanvu:825": " pratyakṣaṃ kalpanāpoḍhaṃ pratyakṣeṇaiva sidhyati /",
    "T11pramanvu:826": " pratyātmavedyaḥ sarveṣāṃ vikalpo nāmasaṃśrayaḥ // Pramāṇav_2.123 //",
    "T11pramanvu:827": " saṃhṛtya sarvatāścintāṃ stimitenāntarātmanā /",
    "T11pramanvu:828": " sthito 'pi cakṣuṣā rūpamīkṣate sākṣajā matiḥ // Pramāṇav_2.124 //",
    "T11pramanvu:829": " punarvikalpayan kiñcidāsīnme kalpanedṛśī /",
    "T11pramanvu:830": " vetti ceti na pūrvoktāvasthāyāmindriyād gatau // Pramāṇav_2.125 //",
    "T11pramanvu:831": " ekatra dṛṣṭau bhedo hi kvacinnānyatra dṛśyate /",
    "T11pramanvu:832": " na tasmād bhinnamastyanyat sāmānyaṃ buddhyabhedataḥ // Pramāṇav_2.126 //",
    "T11pramanvu:833": " tasmād viśeṣaviṣayā sarvai vendriyajā matiḥ /",
    "T11pramanvu:834": " na viśeṣeṣu śabdānāṃ pravṛttāvasti sambhavaḥ // Pramāṇav_2.127 //",
    "T11pramanvu:835": " ananvayād viśeṣāṇāṃ saṅketasyāpravṛttitaḥ /",
    "T11pramanvu:836": " viṣayo yaśca śabdānāṃ saṃyojyeta sa eva taiḥ // Pramāṇav_2.128 //",
    "T11pramanvu:837": " asyedamiti sambandhe yāvarthau pratibhāsinau /",
    "T11pramanvu:838": " tayoreva hi sambandho na tadendriyagocaraḥ // Pramāṇav_2.129 //",
    "T11pramanvu:839": " viśadapratibhāsasya tadārthasyāvibhāvanāt /",
    "T11pramanvu:840": " vijñānābhāsabhedo hi padārthānāṃ viśeṣakaḥ // Pramāṇav_2.130 //",
    "T11pramanvu:841": " cakṣuṣārthāvabhāse 'pi yaṃ paro 'syeti śaṃsati /",
    "T11pramanvu:842": " sa eva yojyate śabdairna khalvindriyagocaraḥ // Pramāṇav_2.131 //",
    "T11pramanvu:843": " avyāpṛtendriyasyānyavāṅ mātreṇāvibhāvanāt /",
    "T11pramanvu:844": " na cānuditasambandhaḥ svayaṃ jñānaprasaṅgataḥ // Pramāṇav_2.132 //",
    "T11pramanvu:845": " manaso yugapadvṛtteḥ savikalpāvikalpayoḥ /",
    "T11pramanvu:846": " vimūḍho laghuvṛttervā tayoraikyaṃ vyavasyati // Pramāṇav_2.133 //",
    "T11pramanvu:847": " vikalpavyavadhānena vicchinnaṃ darśanaṃ bhavet /",
    "T11pramanvu:848": " iti ced bhinnajātīyavikalpe 'nyasya vā katham // Pramāṇav_2.134 //",
    "T11pramanvu:849": " alātadṛṣṭivad bhāvapakṣaśced balavān mataḥ /",
    "T11pramanvu:850": " anyatrāpi samānaṃ tad varṇayorvā sakṛcchutiḥ // Pramāṇav_2.135 //",
    "T11pramanvu:851": " sakṛt saṅgatasarvārtheṣvindriyeṣviha satsvapi /",
    "T11pramanvu:852": " pañcabhirvyavadhāne 'pi bhātyavyavahiteva yā // Pramāṇav_2.136 //",
    "T11pramanvu:853": " sā matirmāmaparyantakṣaṇikajñānamiśraṇāt /",
    "T11pramanvu:854": " vicchinnābheti taccitraṃ tasmāt santu sakṛddhiyaḥ // Pramāṇav_2.137 //",
    "T11pramanvu:855": " pratibhāsāviśeṣaśca sāntarānantare katham /",
    "T11pramanvu:856": " śuddhe manovikalpe ca na kramagrahaṇaṃ bhavet // Pramāṇav_2.138 //",
    "T11pramanvu:857": " yo 'grahaḥ saṅgate 'pyarthe kvacidāsaktacetasaḥ /",
    "T11pramanvu:858": " saktyānyotpattivaiguṇyāccodyaṃ vai tad dvayorapi // Pramāṇav_2.139 //",
    "T11pramanvu:859": " śīghravṛtteralātāderanvayapratighātinī /",
    "T11pramanvu:860": " cakrabhrāntiṃ dṛgādhatte na dṛśāṃ ghaṭanena sā // Pramāṇav_2.140 //",
    "T11pramanvu:861": " kecidindriyajatvāderbāladhīvadakalpanām /",
    "T11pramanvu:862": " āhurbālāvikalpe ca hetuṃ saṃketamandatām // Pramāṇav_2.141 //",
    "T11pramanvu:863": " teṣāṃ pratyakṣameva syād bālānāmavikalpanāt /",
    "T11pramanvu:864": " saṃketopāyavigamāt paścādapi bhavenna saḥ // Pramāṇav_2.142 //",
    "T11pramanvu:865": " mano vyutpannasaṃketamasti tena sa cenmataḥ /",
    "T11pramanvu:866": " evamindriyaje 'pi syād śeṣavaccedamīdṛśam // Pramāṇav_2.143 //",
    "T11pramanvu:867": " yadeva sādhanaṃ bāle tadevātrāpi kathyatām /",
    "T11pramanvu:868": " sāmyādakṣadhiyāmuktamanenānubhavādikam // Pramāṇav_2.144 //",
    "T11pramanvu:869": " viśeṣaṇaṃ viśeṣyañca sambandhaṃ laukikīṃ sthitim /",
    "T11pramanvu:870": " gṛhītvā saṅkalayayaitat tathā pratyeti nānyathā // Pramāṇav_2.145 //",
    "T11pramanvu:871": " yathā daṇḍini jātyādervivekenānirūpaṇāt /",
    "T11pramanvu:872": " tadvatā yojanā nāsti kalpanāpyatra nāstyataḥ // Pramāṇav_2.146 //",
    "T11pramanvu:873": " yadapyanvayi vijñānaṃ śabdavyaktyavabhāsi tat /",
    "T11pramanvu:874": " varṇākṛtyakṣarākāraśūnyaṃ gotvaṃ hi varṇyate // Pramāṇav_2.147 //",
    "T11pramanvu:875": " samānatve 'pi tasyaiva neaṇaṃ netragocare /",
    "T11pramanvu:876": " pratibhāsadvayābhāvāt buddherbhedaśca durlabhaḥ // Pramāṇav_2.148 //",
    "T11pramanvu:877": " samavāyāgrahādakṣaiḥ sambandhādarśanaṃ sthitam /",
    "T11pramanvu:878": " paṭastantuṣvihetyādiśabdāśceme svayaṃ kṛtāḥ // Pramāṇav_2.149 //",
    "T11pramanvu:879": " śṛṅgaṃ gavīti loke syāt śṛṃge gaurityalaukikam /",
    "T11pramanvu:880": " gavākhyapariśiṣṭāṅgavicchedānupalambhanāt // Pramāṇav_2.150 //",
    "T11pramanvu:881": " taistantubhiriyaṃ śāṭītyuttaraṃ kāryamucyate /",
    "T11pramanvu:882": " tantusaṃskārasambhūtaṃ naikakālaṃ kathañcana // Pramāṇav_2.151 //",
    "T11pramanvu:883": " kāraṇāropataḥ kaścid ekāpoddhārāro 'pi vā /",
    "T11pramanvu:884": " tantvākhyāṃ vartayet kārye darśayan nāśrayaṃ śruteḥ // Pramāṇav_2.152 //",
    "T11pramanvu:885": " upakāryopakāritvaṃ vicchedād dṛṣṭireva vā /",
    "T11pramanvu:886": " mukhyaṃ yadaskhalajjñānamādisaṃketagocaraḥ // Pramāṇav_2.153 //",
    "T11pramanvu:887": " anumānaṃ ca jātyādau vastuno nāsti bhedini /",
    "T11pramanvu:888": " sarvatra vyapadeśo hi daṇḍādernāpi sāṃvṛtāt // Pramāṇav_2.154 //",
    "T11pramanvu:889": " vastuprāsādamālādiśabdāścānyānapekṣiṇaḥ /",
    "T11pramanvu:890": " geho yadyapi saṃyogastanmālā kinnu tad bhavet // Pramāṇav_2.155 //",
    "T11pramanvu:891": " jātiśced geha ekāpi māletyucyeta vṛkṣavat /",
    "T11pramanvu:892": " mālābahutve tacchabdaḥ kathaṃ jāterajātitaḥ // Pramāṇav_2.156 //",
    "T11pramanvu:893": " mālādau ca mahattvādiriṣṭo yaścaupacārikaḥ /",
    "T11pramanvu:894": " mukhyāviśiṣṭavijñānagrāhyatvānnaupacārikaḥ // Pramāṇav_2.157",
    "T11pramanvu:895": " ananyahetutā tulyā sā mukhyābhimateṣvapi /",
    "T11pramanvu:896": " padārthaśabdaḥ kaṃ hetumanyaṃ ṣaṭsu samīkṣate // Pramāṇav_2.158 //",
    "T11pramanvu:897": " yo yathā rūḍhitaḥ siddhastatsāmyād yastathocyate /",
    "T11pramanvu:898": " mukhyo gauṇaśca bhāveṣvapyabhāvasyopacārataḥ // Pramāṇav_2.159 //",
    "T11pramanvu:899": " saṃketānvayinī rūḍhirvakturicchānvayī ca saḥ /",
    "T11pramanvu:900": " kriyate vyavahārārtha chandaḥśabdāṃśanāmavat // Pramāṇav_2.160 //",
    "T11pramanvu:901": " vastudharmatayaivārthāstādṛgvijñānakāraṇam /",
    "T11pramanvu:902": " bhede 'pi yatra tajjñānaṃ tāṃstathā pratipadyate // Pramāṇav_2.161 //",
    "T11pramanvu:903": " jñānānyapi tathā bhede bhedapratyavamarśane /",
    "T11pramanvu:904": " ityatatkāryaviśleṣasyānbvayo naikavastunaḥ // Pramāṇav_2.162 //",
    "T11pramanvu:905": " vastūnāṃ vidyate tasmāt tanniṣṭhā vastuni śrutiḥ /",
    "T11pramanvu:906": " bahyaśaktivyavacchedaniṣṭhābhāve 'pi tacchrutiḥ // Pramāṇav_2.163 //",
    "T11pramanvu:907": " vikalpapratibimbeṣu tanniṣṭheṣu nibadhyate /",
    "T11pramanvu:908": " tato 'nyāpohaniṣṭhatvāduktānyāpohakṛt śrutiḥ // Pramāṇav_2.164 //",
    "T11pramanvu:909": " vyatirekīva yajjñāne bhātyarthapratibimbakam /",
    "T11pramanvu:910": " śabdāt tadapi nārthātmā bhrāntiḥ sā vāsanodbhavā // Pramāṇav_2.165 //",
    "T11pramanvu:911": " tasyābhidhāne śrutibhirarthe koṃ 'śo 'vagamyate /",
    "T11pramanvu:912": " tasyāgato ca saṃketakriyā vyarthā tadarthikā // Pramāṇav_2.166 //",
    "T11pramanvu:913": " śabdo 'rthāṃśaṃ kamāheti tatrānyāpoha ucyate /",
    "T11pramanvu:914": " ākāraḥ sa ca nārthe 'sti taṃ vadannarthabhāk katham // Pramāṇav_2.167 //",
    "T11pramanvu:915": " śabdasyānvayinaḥ kāryamarthenānvayinā sa ca /",
    "T11pramanvu:916": " ananvayī dhiyo 'bhedād darśanābhyāsanirmitaḥ // Pramāṇav_2.168 //",
    "T11pramanvu:917": " tadrūpāropagatyānyavyāvṛttādhigateḥ punaḥ /",
    "T11pramanvu:918": " śabdārtho 'rthaḥ sa eveti vacane na virudhyate // Pramāṇav_2.169 //",
    "T11pramanvu:919": " mithyāvabhāsino vaite pratyayāḥ śabdanirmitāḥ /",
    "T11pramanvu:920": " anuyāntīmamarthāśamiti cāpohakṛt śrutiḥ // Pramāṇav_2.170 //",
    "T11pramanvu:921": " tasmāt saṃketakāle 'pi nirdiṣṭārthena saṃyutaḥ /",
    "T11pramanvu:922": " svapratītiphalenānyāpohaḥ sambadhyate śrutau // Pramāṇav_2.171 //",
    "T11pramanvu:923": " anyatrādṛṣṭyapekṣatvāt kvacittaddṛṣṭyapekṣaṇāt /",
    "T11pramanvu:924": " śrutau sambadhyate 'poho naitad vastuni yujyate // Pramāṇav_2.172 //",
    "T11pramanvu:925": " tasmād jātyāditadyogā nārthe teṣu ca na śrutiḥ /",
    "T11pramanvu:926": " saṃyujyate 'nyavyāvṛttau śabdānāmeva yojanāt // Pramāṇav_2.173 //",
    "T11pramanvu:927": " saṃketasmaraṇopāyaṃ dṛṣṭasaṃkalanātmakam /",
    "T11pramanvu:928": " pūrvāparaparāmarśaśūnye taccākṣuṣe katham // Pramāṇav_2.174 //",
    "T11pramanvu:929": " anyatragatacitto 'pi cakṣuṣā rūpamīkṣate /",
    "T11pramanvu:930": " tatsaṃketāgrahastatra spaṣṭastajjā ca kalpanā // Pramāṇav_2.175 //",
    "T11pramanvu:931": " jāyante kalpanāstatra yatra śabdo niveśitaḥ /",
    "T11pramanvu:932": " tenecchātaḥ pravartteran nekṣeran bāhyāmakṣajāḥ // Pramāṇav_2.176 //",
    "T11pramanvu:933": " rūpaṃ rūpamitīkṣeta taddhiyaṃ kimitīkṣate /",
    "T11pramanvu:934": " asti cānubhavastasyāḥ so 'vikalpaḥ kathaṃ bhavet // Pramāṇav_2.177 //",
    "T11pramanvu:935": " tayaivānubhave dṛṣṭaṃ na viukalpadvayaṃ sakṛt /",
    "T11pramanvu:936": " etena tulyakālānyavijñānānubhavo gataḥ // Pramāṇav_2.178 //",
    "T11pramanvu:937": " smṛtirbhavedatīte ca sāgṛhīte kathaṃ bhavet /",
    "T11pramanvu:938": " syāccānyadhīparicchedābhinnarūpā svabuddhidhīḥ // Pramāṇav_2.179 //",
    "T11pramanvu:939": " atītamapadṛṣṭābtamaliṅgañcārthavedanam /",
    "T11pramanvu:940": " siddhaṃ tatkena tasmin hi na pratyakṣaṃ na laiṅgikam // Pramāṇav_2.180 //",
    "T11pramanvu:941": " tatsvarūpāvabhāsinyā buddhayānantarayā yadi /",
    "T11pramanvu:942": " rūpādiriva gṛhyeta na syāt tatpūrvadhīgrahaḥ // Pramāṇav_2.181 //",
    "T11pramanvu:943": " so 'vikalpaḥ svaviṣayo vijñānānubhavo yathā /",
    "T11pramanvu:944": " aśakyasamayaṃ tadvadanyadapyavikalpakam // Pramāṇav_2.182 //",
    "T11pramanvu:945": " sāmānyavācinaḥ śabdāstadekārthā ca kalpanā /",
    "T11pramanvu:946": " abhāve nirvikalpasya viśeṣādhigamaḥ katham // Pramāṇav_2.183 //",
    "T11pramanvu:947": " asti cennirvikalpaṃ ca kiñcit tattulyahetukam /",
    "T11pramanvu:948": " sarva tathaiva hetorhi bhedād bhedaḥ phalātmanām // Pramāṇav_2.184 //",
    "T11pramanvu:949": " anapekṣitabāhyārthā yojanā samayasmṛteḥ /",
    "T11pramanvu:950": " tathānapekṣya samayaṃ vastuśaktyaiva netradhīḥ // Pramāṇav_2.185 //",
    "T11pramanvu:951": " saṃketasmaraṇāpekṣaṃ rūpaṃ yadyakṣacetasi /",
    "T11pramanvu:952": " anapekṣya na cecchaktaṃ syāt smṛtāveva liṃgavat // Pramāṇav_2.186 //",
    "T11pramanvu:953": " tasyāstatsaṃgamotpatterakṣadhīḥ syāt smṛterna vā /",
    "T11pramanvu:954": " tataḥ kālāntare 'pi syāt kvacid vyākṣepasambhavāt // Pramāṇav_2.187 //",
    "T11pramanvu:955": " krameṇobhayahetuścet prāgeva syādabhedataḥ /",
    "T11pramanvu:956": " anyo 'kṣabuddhihetuścet smṛtistatrāpyanarthikā // Pramāṇav_2.188 //",
    "T11pramanvu:957": " yathāsamitāsiddhyarthamiṣyate samayasmṛtiḥ /",
    "T11pramanvu:958": " bhedaścāsamito grāhyaḥ smṛtistatra kimarthikā // Pramāṇav_2.189 //",
    "T11pramanvu:959": " sāmānyamātragrahaṇe bhedāpekṣā na yujyate /",
    "T11pramanvu:960": " tasmāccakṣuśca rūpaṃ ca pratītyodeti netradhīḥ // Pramāṇav_2.190 //",
    "T11pramanvu:961": " sākṣācca jñānajanane samartho viṣayo 'kṣavat /",
    "T11pramanvu:962": " atha kasmād dvayādhīnajanma tat tena nocyate // Pramāṇav_2.191 //",
    "T11pramanvu:963": " samīkṣya gamakatvaṃ hi vyapadeśo niyujyate /",
    "T11pramanvu:964": " taccākṣavyapadeśe 'sti taddharmaśca niyojyatām // Pramāṇav_2.192 //",
    "T11pramanvu:965": " tato liṃgasvabhāvo 'tra vyapadeśe niyojyatām /",
    "T11pramanvu:966": " nivarttate vyāpakasya svabhāvasya nivṛttitaḥ // Pramāṇav_2.193 //",
    "T11pramanvu:967": " sañcitaḥ samudāyaḥ sa sāmānyaṃ tatra cākṣadhīḥ /",
    "T11pramanvu:968": " sāmānyabuddhuścāvaśyaṃ vikalpenānubaddyate // Pramāṇav_2.194 //",
    "T11pramanvu:969": " arthāntarābhisambandhājjāyante ye 'ṇavo 'pare /",
    "T11pramanvu:970": " uktāste sañcitāste hi nimittaṃ jñānajanmanaḥ // Pramāṇav_2.195 //",
    "T11pramanvu:971": " aṇū nāṃ sa viśeṣaśca nāntareṇāparanaṇīn /",
    "T11pramanvu:972": " tadekāniyamajjñānamuktaṃ sāmānyagocaram // Pramāṇav_2.196 //",
    "T11pramanvu:973": " athaikāyatanatve 'pi nānekaṃ dṛśyate sakṛt /",
    "T11pramanvu:974": " sakṛdgrahāvabhāsaḥ ki viyukteṣu tilādiṣu // Pramāṇav_2.197 //",
    "T11pramanvu:975": " prayuktaṃ lāghavañcātra teṣveva kramapātiṣu /",
    "T11pramanvu:976": " kiṃ nākramagrahastulyakālāḥ sarvāśya buddhayaḥ // Pramāṇav_2.198 //",
    "T11pramanvu:977": " kāścit tāsvakramābhāsāḥ kramavatyo 'parāśca kim /",
    "T11pramanvu:978": " sarvārthagrahaṇe tasmāsakramo 'yaṃ prasajyate // Pramāṇav_2.199 //",
    "T11pramanvu:979": " nai kaṃ citrapataṃgādi rūpaṃ vā dṛśyate katham /",
    "T11pramanvu:980": " citraṃ tadekāmiti cedidaṃ citrataraṃ tataḥ // Pramāṇav_2.200 //",
    "T11pramanvu:981": " naikasvabhāvaṃ citraṃ hi maṇirūpaṃ yathaiva tat /",
    "T11pramanvu:982": " nīlādipratibhāsaśca tulyaścitrapaṭādiṣu // Pramāṇav_2.201 //",
    "T11pramanvu:983": " tatrāvayavarūpaṃ cet kevalaṃ dṛśyate tathā /",
    "T11pramanvu:984": " nīlādīni nirasyānyaccitraṃ citraṃ yadīkṣase // Pramāṇav_2.202 //",
    "T11pramanvu:985": " tulyārthākārakālatvenopalakṣitayardvayoḥ /",
    "T11pramanvu:986": " nānārthā kramavatyekā kimekārthākramāparā // Pramāṇav_2.203 //",
    "T11pramanvu:987": " vaiśvarūpyād dhiyāmeva bhāvānāṃ viśvarūpatā /",
    "T11pramanvu:988": " taccedanaṅga keneyaṃ siddhā bhedavyavasthitiḥ // Pramāṇav_2.204 //",
    "T11pramanvu:989": " vijātīnāmanārambhādālekhyādau na citradhīḥ /",
    "T11pramanvu:990": " arūpatvānna saṃyogaścitro bhakteśca nāśrayaḥ // Pramāṇav_2.205 //",
    "T11pramanvu:991": " pratyekamavicitratvād gṛhīteṣu krameṇa ca /",
    "T11pramanvu:992": " na citradhīsaṅkalanamanekasyaikayāgrahāt // Pramāṇav_2.206 //",
    "T11pramanvu:993": " nānārthaikā bhavet tasmāt siddhāto 'pyavikalpikā /",
    "T11pramanvu:994": " vikalpayannekamartha yato 'nyadapi paśyati // Pramāṇav_2.207 //",
    "T11pramanvu:995": " citrāvabhāseṣvathaṣu yadyekatvaṃ na yujyate /",
    "T11pramanvu:996": " saiva tāvat kathaṃ buddhirekā citrāvabhāsinī // Pramāṇav_2.208 //",
    "T11pramanvu:997": " idaṃ vastubalāyātaṃ yad vadanti vipaścitaḥ /",
    "T11pramanvu:998": " yathā yathārthāścintyante viśīryante tathā tathā // Pramāṇav_2.209 //",
    "T11pramanvu:999": " kiṃ syāt sā citrataikasyām na syāt tasyāṃ matāvapi /",
    "T11pramanvu:1000": " yadīdaṃ svayamarthānāṃ rocate tatra ke vayam // Pramāṇav_2.210 //",
    "T11pramanvu:1001": " tasmānnārtheṣu na jñāne sthūlābhāsastadātmanaḥ /",
    "T11pramanvu:1002": " ekatra pratiṣiddhitvād bahuṣvapi na sambhavaḥ // Pramāṇav_2.211 //",
    "T11pramanvu:1003": " paricchedo 'ntaranyo 'yaṃ bhāgo bahiriva sthitaḥ /",
    "T11pramanvu:1004": " jñānasyābhedinau bhinnau pratibhāso h yupaplavaḥ // Pramāṇav_2.212 //",
    "T11pramanvu:1005": " tatraikasyāpyabhāvena dvayamapyavahīyate /",
    "T11pramanvu:1006": " tasmāt tadeva tasyāpi tattvaṃ yā dvayaśūnyatā // Pramāṇav_2.213 //",
    "T11pramanvu:1007": " tadbhedāśrayiṇī ceyaṃ bhāvānāṃ bhedasaṃsthitiḥ /",
    "T11pramanvu:1008": " tadupalpavabhāve ca teṣāṃ bhedo 'pyupaplavaḥ // Pramāṇav_2.214 //",
    "T11pramanvu:1009": " na grāhyagrāhakākārabāhyamasti ca lakṣaṇam /",
    "T11pramanvu:1010": " ato lakṣaṇaśūnyatvānniḥsvabhāvāḥ prakāśitāḥ // Pramāṇav_2.215 //",
    "T11pramanvu:1011": " vyāpāropadhikaṃ sarva skandhādīnāṃ viśeṣataḥ /",
    "T11pramanvu:1012": " lakṣaṇaṃ sa ca tattvaṃ na tenāpyete vilakṣaṇāḥ // Pramāṇav_2.216 //",
    "T11pramanvu:1013": " yathāsvampratyayāpekṣādavidyopaplutātmanām /",
    "T11pramanvu:1014": " vijñaptirvitathākārā jāyate timiradivat // Pramāṇav_2.217 //",
    "T11pramanvu:1015": " asaṃviditatatvā ca sā sarvāparadarśanaiḥ /",
    "T11pramanvu:1016": " asambhavād vinā teṣāṃ grāhyagrāhakaviplavaiḥ // Pramāṇav_2.218 //",
    "T11pramanvu:1017": " tadupekṣitatattvārthaiḥ kṛtvā gajanimīlanam /",
    "T11pramanvu:1018": " kevalaṃ lokabuddhyaiva bāhyacintā pratanyate // Pramāṇav_2.219 //",
    "T11pramanvu:1019": " nīlādiścitravijñāne jñānopādhirananyabhāk /",
    "T11pramanvu:1020": " aśakyadarśanaḥ taṃ hi patatyarthe vivecayan // Pramāṇav_2.220 //",
    "T11pramanvu:1021": " yad yathā bhāsate jñānaṃ tat tathaiva prakāśate /",
    "T11pramanvu:1022": " iti nāmaikabhāvaḥ syāccitrākārasya cetasi // Pramāṇav_2.221 //",
    "T11pramanvu:1023": " paṭādirūpasyaikatve tathā syādavivekitā /",
    "T11pramanvu:1024": " vivekīni nirasyānyadā viveki ca nekṣate // Pramāṇav_2.222 //",
    "T11pramanvu:1025": " ko vā virodho bahavaḥ sañjātātiśayāḥ pṛthak /",
    "T11pramanvu:1026": " bhaveyuḥ kāraṇaṃ buddheryadi nātmendriyādivat // Pramāṇav_2.223 //",
    "T11pramanvu:1027": " hetubhāvād ṛte nānyā grāhyatā nāma kācana /",
    "T11pramanvu:1028": " tatra buddhiryadākārā tasyāstad grāhyamucyate // Pramāṇav_2.224 //",
    "T11pramanvu:1029": " kathaṃ vāvayavī grāhyā sakṛt svāvayavaiḥ saha /",
    "T11pramanvu:1030": " na hi gopratyayo dṛṣṭaḥ sāsnādīnāmadarśane // Pramāṇav_2.225 //",
    "T11pramanvu:1031": " guṇapradhānādhigamaḥ sahāpyabhimato yadi /",
    "T11pramanvu:1032": " sampūrṇāṅgo na gṛhyeta sakṛnnāpi guṇādimān // Pramāṇav_2.226 //",
    "T11pramanvu:1033": " vivakṣāparatantratvād viśeṣaṇaviśeṣayayoḥ /",
    "T11pramanvu:1034": " yadṅgabhāvenopāttaṃ tat tenaiva hi gṛhyate // Pramāṇav_2.227 //",
    "T11pramanvu:1035": " svato vastvantarābhedād guṇāderbhedakasya ca /",
    "T11pramanvu:1036": " agrahādekabuddhiḥ syāt paśyato 'pi parāparam // Pramāṇav_2.228 //",
    "T11pramanvu:1037": " guṇādibhedagraṇānnānātvapratipad yadi /",
    "T11pramanvu:1038": " astu nāma tathāpyeṣāṃ bhavet sambandhisaṅkaraḥ // Pramāṇav_2.229 //",
    "T11pramanvu:1039": " śabdādīnāmanekatvāt siddho 'nekagrahaḥ sakṛt /",
    "T11pramanvu:1040": " sanniveśagrahāyogādagrahe sanniveśinām // Pramāṇav_2.230 //",
    "T11pramanvu:1041": " sarvato vinivṛttasya vinivṛttiryato yataḥ /",
    "T11pramanvu:1042": " tadbhedonnītabhedā sā dharmiṇo 'nekarūpatā // Pramāṇav_2.231 //",
    "T11pramanvu:1043": " te kalpitā rūpabhedād nirvikalpasya cetasaḥ /",
    "T11pramanvu:1044": " na vicitrasya citrābhāḥ kādācitkasya gocaraḥ // Pramāṇav_2.232 //",
    "T11pramanvu:1045": " yadyapyasti sitatvādi yādṛgindriyagocaraḥ /",
    "T11pramanvu:1046": " na so 'bhidhīyate śabdairjānayo rūpabhedataḥ // Pramāṇav_2.233 //",
    "T11pramanvu:1047": " ekārthatve 'pi buddhīnāṃ nānāśrayatayā sa cet /",
    "T11pramanvu:1048": " śrotrādicittānīdānīṃ bhinnārthānīti tat kutaḥ // Pramāṇav_2.234 //",
    "T11pramanvu:1049": " jāto nāmāśrayonyo 'nyaḥ cetasāṃ tasya vastunaḥ /",
    "T11pramanvu:1050": " ekasyaiva kuto rūpaṃ bhinnākārāvabhāsi tat // Pramāṇav_2.235 //",
    "T11pramanvu:1051": " vṛtterdṛ śyaparāmarśenābhidhānavikalpayoḥ /",
    "T11pramanvu:1052": " darśanāt pratyabhijñānaṃ gavādīnāṃ nivāritam // Pramāṇav_2.236 //",
    "T11pramanvu:1053": " anvayāccānumānaṃ yadabhidhānavikalpayoḥ /",
    "T11pramanvu:1054": " dṛśye gavādau jātyādestadapyetena dūṣitam // Pramāṇav_2.237 //",
    "T11pramanvu:1055": " darśanānyeva bhinnānyapyekāṃ kurvanti kalpanām /",
    "T11pramanvu:1056": " pratyabhijñānasaṃkhyātāṃ svabhāveneti varṇitam // Pramāṇav_2.238 //",
    "T11pramanvu:1057": " pūrvānubhūtagrahaṇe mānasasyāpramāṇatā /",
    "T11pramanvu:1058": " adṛṣṭagrahaṇe 'ndhāderapi syādarthadarśanam // Pramāṇav_2.239 //",
    "T11pramanvu:1059": " kṣaṇakatvādatītasya darśanasya na sambhavaḥ /",
    "T11pramanvu:1060": " vācyamakṣaṇikatve syāllakṣaṇaṃ saviśeṣaṇam // Pramāṇav_2.240 //",
    "T11pramanvu:1061": " niṣpāditakriye kañcid viśeṣamasamādadhat /",
    "T11pramanvu:1062": " karmaṇyaindriyamanyad vā sādhanaṃ kimitīṣyate // Pramāṇav_2.241 //",
    "T11pramanvu:1063": " sakṛd bhāvaśca sarvāsāṃ dhiyāṃ tadbhāvajanmanām /",
    "T11pramanvu:1064": " anyairakāryabhedasya tadapekṣāvirodhataḥ // Pramāṇav_2.242 //",
    "T11pramanvu:1065": " tasmādindriyavijñānānantarapratyayodbhavam /",
    "T11pramanvu:1066": " mano 'nyameva gṛhṇāti viṣayaṃ nāndhadṛk tataḥ // Pramāṇav_2.243 //",
    "T11pramanvu:1067": " svārthānvayārthāpekṣaiva heturindriyajā matiḥ /",
    "T11pramanvu:1068": " tato 'nyagrahaṇesya niyatagrāhyatā matā // Pramāṇav_2.244 //",
    "T11pramanvu:1069": " tadatulyakriyākālaḥ kathaṃ svajñānakālikaḥ /",
    "T11pramanvu:1070": " sahakārī bhavedartha iti cedakṣacetasaḥ // Pramāṇav_2.245 //",
    "T11pramanvu:1071": " asataḥ prāgasāmarthyāt paścāccānupayogataḥ /",
    "T11pramanvu:1072": " prāgbhāvaḥ sarvahetūnāṃ nāti 'rtha svadhiyā saha // Pramāṇav_2.246 //",
    "T11pramanvu:1073": " bhinnakālaṃ kathaṃ grāhyamiti ced grāhyātāṃ viduḥ /",
    "T11pramanvu:1074": " hetutvameva yuktijñā jñānākārārpaṇakṣamam // Pramāṇav_2.247 //",
    "T11pramanvu:1075": " kārya hyanekahetutve 'pyanukurvadudeti yat /",
    "T11pramanvu:1076": " tat tenāpyatra tadrūpaṃ gṛhītamiti cocyate // Pramāṇav_2.248 //",
    "T11pramanvu:1077": " aśakyasamayo hyātmā rāgādīnāmannanyabhāk /",
    "T11pramanvu:1078": " teṣāmataḥ svasaṃvittirnnābhijalpānuṣaṅgiṇī // Pramāṇav_2.249 //",
    "T11pramanvu:1079": " avedakāḥ parasyāpi te svarūpaṃ kathaṃ viduḥ /",
    "T11pramanvu:1080": " ekārthāśrayiṇā vedyā vijñāneneti kecana // Pramāṇav_2.250 //",
    "T11pramanvu:1081": " tadatadrū piṇo bhāvāstadatadrū pahetujāḥ /",
    "T11pramanvu:1082": " tatsukhādi kimajñānaṃ vijñānābhinnahetujam // Pramāṇav_2.251 //",
    "T11pramanvu:1083": " sārthe satīndriye yogye yathāsvamapi cetasi /",
    "T11pramanvu:1084": " dṛṣṭaṃ janma sukhādīnāṃ tat tulyaṃ manasāmapi // Pramāṇav_2.252 //",
    "T11pramanvu:1085": " asatsu satsu caiteṣu na janmājanma vā kvacit /",
    "T11pramanvu:1086": " dṛṣṭaṃ sukhāderbuddhervā tat tato nānyaśca te // Pramāṇav_2.253 //",
    "T11pramanvu:1087": " sukhaduḥkhādibhedaśca tesāmeva viśeṣataḥ /",
    "T11pramanvu:1088": " tasyā eva yathā buddhermāndyapāṭavasaṃśrayāḥ // Pramāṇav_2.254 //",
    "T11pramanvu:1089": " yasyārthasya nipātena te jātā dhīsukhādayaḥ /",
    "T11pramanvu:1090": " multvā taṃ pratipadyeta sukhādīneva sā kathan // Pramāṇav_2.255 //",
    "T11pramanvu:1091": " avicchinnā na bhāseta tatsaṃvittiḥ kramagrahe /",
    "T11pramanvu:1092": " tallāghavāccet tattulyamityasaṃvedanaṃ na kim // Pramāṇav_2.256 //",
    "T11pramanvu:1093": " na caikayā dvayajñānaṃ niyamādakṣacetasaḥ /",
    "T11pramanvu:1094": " sukhādyabhāve 'pyarthācca jātestacchaktyasiddhitaḥ // Pramāṇav_2.257 //",
    "T11pramanvu:1095": " pṛthak pṛthak ca sāmarthye dvayornīlādivat sukham /",
    "T11pramanvu:1096": " gṛhyeta kevalaṃ tasya taddhetvarthamagṛhṇataḥ // Pramāṇav_2.258 //",
    "T11pramanvu:1097": " na hi saṃvedanaṃ yuktam arthenaiva saha grahe /",
    "T11pramanvu:1098": " kiṃ sāmarthya sukhādīnāṃ neṣṭā dhīryat tadudbhavā // Pramāṇav_2.259 //",
    "T11pramanvu:1099": " vinārthena sukhādīnāṃ vedane cakṣurādibhiḥ /",
    "T11pramanvu:1100": " rūpādiḥ stryādibhedo 'kṣraṇā na gṛhyeta kadācana // Pramāṇav_2.260 //",
    "T11pramanvu:1101": " na hi satyantaraṅge 'rthe śakte dhīrbāhyadarśanī /",
    "T11pramanvu:1102": " arthagrahe sukhādīnāṃ tajjānāṃ syādavedanam // Pramāṇav_2.261 //",
    "T11pramanvu:1103": " dhiyoryu gapadutpattau tattadviṣayasambhavāt /",
    "T11pramanvu:1104": " sukhaduḥkhavidau syātāṃ sakṛdarthasya sambhave // Pramāṇav_2.262 //",
    "T11pramanvu:1105": " satyāntare 'pyupādāne jñāne duḥkhādisambhavaḥ /",
    "T11pramanvu:1106": " nopādānaṃ viruddhasya taccaikamiti cenmatam // Pramāṇav_2.263 //",
    "T11pramanvu:1107": " tadajñānasya vijñānaṃ kenopādānakāraṇam /",
    "T11pramanvu:1108": " ādhipatyaṃ tu kurvīta tadvirudve 'pi dṛśyate // Pramāṇav_2.264 //",
    "T11pramanvu:1109": " akṣraṇoryathaika āloko naktañcaratadanyayoḥ /",
    "T11pramanvu:1110": " rūpadarśanavaiguṇyāvaiguṇye kurute sakṛt // Pramāṇav_2.265 //",
    "T11pramanvu:1111": " tasmāt sukhādayo 'rthānāṃ svasaṃkrāntāvabhāsinām /",
    "T11pramanvu:1112": " vedakāḥ svātmanaścaiṣāmarthebhyo janma kevalam // Pramāṇav_2.266 //",
    "T11pramanvu:1113": " arthātmā svātmabhūto hi teṣāṃ tairanubhūyate /",
    "T11pramanvu:1114": " tenārthānubhavakhyātirālambastu tadābhatā // Pramāṇav_2.267 //",
    "T11pramanvu:1115": " kaścid bahiḥsthitāneva sukhādīnapracetanān /",
    "T11pramanvu:1116": " grāhyānāha na tasyāpi sakṛd yukto dvayagrahaḥ // Pramāṇav_2.268 //",
    "T11pramanvu:1117": " sukhādyabhinnarūpatvānnīlādeścet sakṛd grahaḥ /",
    "T11pramanvu:1118": " bhinnāvabhāsinorgrāhyaṃ cetasostadabhedi kim // Pramāṇav_2.269 //",
    "T11pramanvu:1119": " tasyāviśeṣe bāhyasya bhāvanātāratamyataḥ /",
    "T11pramanvu:1120": " tāratamyañca buddhau syānna prītiparitāpayoḥ // Pramāṇav_2.270 //",
    "T11pramanvu:1121": " sukhādyātmatayā buddherapi yadyavirodhitā /",
    "T11pramanvu:1122": " sa idānīṃ kathaṃ bāhyāḥ sukhādyātmeti gamyate // Pramāṇav_2.271 //",
    "T11pramanvu:1123": " agrāhyagrāhakatvācced bhinnajātīyayoḥ pumān /",
    "T11pramanvu:1124": " agrāhakaḥ syāt sarvasya tato hīyeta bhoktṛtā // Pramāṇav_2.272 //",
    "T11pramanvu:1125": " kāryakāraṇatānena pratyuktākāryakāraṇe /",
    "T11pramanvu:1126": " grāhyagrāhakatābhāvād bhāve 'nyatrāpi sā bhavet // Pramāṇav_2.273 //",
    "T11pramanvu:1127": " tasmāt ta āntarā eva saṃvedyatvācca cetanāḥ /",
    "T11pramanvu:1128": " saṃvedanaṃ na yad rūpaṃ na hi tat tasya vedanam // Pramāṇav_2.274 //",
    "T11pramanvu:1129": " atatsvabhāvo 'nubhavo baiddhāṃstān sannavaiti cet /",
    "T11pramanvu:1130": " muktvādhyakṣasmṛtākārāṃ saṃvitiṃ buddhiratra kā // Pramāṇav_2.275 //",
    "T11pramanvu:1131": " tāṃstānarthānupādāya sukhaduḥkhādivedanam /",
    "T11pramanvu:1132": " ekamāvirbhavad dṛṣṭaṃ na dṛṣṭaṃ tvanyadantarā // Pramāṇav_2.276 //",
    "T11pramanvu:1133": " saṃsargādavibhāgaścedayogolakavah nivat /",
    "T11pramanvu:1134": " bhedābhedavyavasthaivamucchinnā sarvavastuṣu // Pramāṇav_2.277 //",
    "T11pramanvu:1135": " abhinnavedanasyaikyaṃ yannaivaṃ tad vibhedavat /",
    "T11pramanvu:1136": " sidhyedasādhanatve 'sya na siddhaṃ bhedasādhanam // Pramāṇav_2.278 //",
    "T11pramanvu:1137": " bhinnābhaḥ sitaduḥkhādirabhinno bhuddhivedane /",
    "T11pramanvu:1138": " abhinnābhe vibhinne ced bhedābhedau kimāśrayau // Pramāṇav_2.279 //",
    "T11pramanvu:1139": " tiraskṛtānāṃ paṭunāpyekadābhedadarśanāt /",
    "T11pramanvu:1140": " pravāhe vittibhedānāṃ siddhā bhedavyavasthitiḥ // Pramāṇav_2.280 //",
    "T11pramanvu:1141": " prāguktaṃ yogināṃ jñānaṃ teṣāṃ tad bhāvanāmayam /",
    "T11pramanvu:1142": " vidhūtakalpanājālaṃ spaṣṭamevāvabhāsate // Pramāṇav_2.281 //",
    "T11pramanvu:1143": " kāmaśokabhayonmādacaurasvapnādyupaplutāḥ /",
    "T11pramanvu:1144": " abhūtānapi paśyanti purato 'vasthitāniva // Pramāṇav_2.282 //",
    "T11pramanvu:1145": " na vikalpānubaddhasyāsti syuṭārthāvabhāsitā /",
    "T11pramanvu:1146": " svapne 'pi smaryate smārta na ca tat tādṛgarthavat // Pramāṇav_2.283 //",
    "T11pramanvu:1147": " aśubhā pṛthivīkṛtsnādyabhūtamapi varṇyate /",
    "T11pramanvu:1148": " spaṣṭābhaṃ nirvikalpañca bhāvānābalanirmitam // Pramāṇav_2.284 //",
    "T11pramanvu:1149": " tasmād bhūtamabhūtaṃ vā yad yadevātibhāvyate /",
    "T11pramanvu:1150": " bhāvanāpariniṣpattau tat sfuṭākalpadhīphalam // Pramāṇav_2.285 //",
    "T11pramanvu:1151": " tatra pramāṇaṃ saṃvādi yat prāṅ nirṇītavastuvat /",
    "T11pramanvu:1152": " tad bhāvānājaṃ pratyakṣamiṣṭam śeṣā upaplavāḥ // Pramāṇav_2.286 //",
    "T11pramanvu:1153": " śabdārthagrāhi yad yatra tajjñānaṃ tatra kalpanā /",
    "T11pramanvu:1154": " svarūpaṃ ca na śabdārthastatrādhyakṣamato 'khilam // Pramāṇav_2.287 //",
    "T11pramanvu:1155": " trividhaṃ kalpamājñānamāśrayopaplavodbhavam /",
    "T11pramanvu:1156": " avikalpalamekaṃ ca pratyakṣābhaṃ caturvidham // Pramāṇav_2.288 //",
    "T11pramanvu:1157": " anakṣajatvasiddhyarthamukte dve bhrāntidarśanāt /",
    "T11pramanvu:1158": " siddhānumādivacanaṃ sādhanāyaiva pūrvayoḥ // Pramāṇav_2.289 //",
    "T11pramanvu:1159": " saṃketasaṃśrayānyārthasamāropavikalpe /",
    "T11pramanvu:1160": " na pratyakṣānuvṛttitvāt kadācid bhrāntikāraṇam // Pramāṇav_2.290 //",
    "T11pramanvu:1161": " yathaiveyaṃ parokṣārthakalpanā smaraṇātmikā /",
    "T11pramanvu:1162": " samayāpekṣīṇī nārtha pratyakṣamadhyavasyapi // Pramāṇav_2.291 //",
    "T11pramanvu:1163": " tathānubhūtasmaraṇamantareṇa ghaṭādiṣu /",
    "T11pramanvu:1164": " na pratyayo 'nuyaṃstacca pratyakṣāt parihīyate // Pramāṇav_2.292 //",
    "T11pramanvu:1165": " apavādaścaturtho 'tra tenoktamupaghātajam /",
    "T11pramanvu:1166": " kevalaṃ tatra timiramupaghātopalakṣaṇam // Pramāṇav_2.293 //",
    "T11pramanvu:1167": " mānasaṃ tadapītyeke teṣāṃ grantho virudhyate /",
    "T11pramanvu:1168": " nīladvicandrādidhiyāṃ heturakṣāṇyapītyayam 294 //",
    "T11pramanvu:1169": " pāramparyeṇa hetuścedindriyajñānagocare /",
    "T11pramanvu:1170": " vicāryamāṇe prastāvo mānasasyeha kīdṛśaḥ // Pramāṇav_2.295 //",
    "T11pramanvu:1171": " ki vaindriyaṃ yadakṣāṇāṃ bhāvābhāvānurodhi cet /",
    "T11pramanvu:1172": " tat tulyaṃ vikriyāvaccet saiveyaṃ kiṃ niṣidhyate // Pramāṇav_2.296 //",
    "T11pramanvu:1173": " sarpādibhrāntivaccāsyāḥ syādakṣavikṛtāvapi /",
    "T11pramanvu:1174": " nivṛttirna nivarteta nivṛtte 'pyakṣaviplave // Pramāṇav_2.297 //",
    "T11pramanvu:1175": " kadācidanyasantāne tathaivārpyeta vācakaiḥ /",
    "T11pramanvu:1176": " dṛṣṭasmṛtimapekṣeta na bhāseta parisfuṭam // Pramāṇav_2.298 //",
    "T11pramanvu:1177": " suptasya jāgrato vāpi yaiva dhīḥ sphuṭabhāsinī /",
    "T11pramanvu:1178": " sā nirvikalpobhayathāpyanyathaiva vikalpikā // Pramāṇav_2.299 //",
    "T11pramanvu:1179": " tasmāt tasyāvikalpe 'pi prāmāṇyaṃ pratiṣidhyate /",
    "T11pramanvu:1180": " visaṃvādāt tadartha ca pratyakṣābhaṃ dvidhoditam // Pramāṇav_2.300 //",
    "T11pramanvu:1181": " kriyāsādhanamityeva sarva sarvasya karmaṇaḥ /",
    "T11pramanvu:1182": " sādhanaṃ na hi tasya sādhanaṃ yā kriyā yataḥ // Pramāṇav_2.301 //",
    "T11pramanvu:1183": " tatrānubhavamātreṇa jñānasya sadṛśātmanaḥ /",
    "T11pramanvu:1184": " bhāvyaṃ tenātnamā yena pratikarma vibhajyate // Pramāṇav_2.302 //",
    "T11pramanvu:1185": " anātmabhūto bhedo 'sya vidyamāno 'pi hetuṣu /",
    "T11pramanvu:1186": " bhinne karmaṇyabhinnasya na bhedena niyāmakaḥ // Pramāṇav_2.303 //",
    "T11pramanvu:1187": " tasmād yato 'syātmabhedādasyādhigatirityayam /",
    "T11pramanvu:1188": " kriyāyāḥ karmaniyamaḥ siddhā sā tatprasādhanā // Pramāṇav_2.304 //",
    "T11pramanvu:1189": " arthena ghaṭayatyenāṃ na hi muktvārtharūpatām /",
    "T11pramanvu:1190": " anyaḥ svabhedājjñānasya bhedako 'pi kathañcana // Pramāṇav_2.305 //",
    "T11pramanvu:1191": " tasmāt prameyādhigateḥ sādhanaṃ meyarūpatā /",
    "T11pramanvu:1192": " sādhane 'nyatra tatkarmasambandho na prasiddhayati // Pramāṇav_2.306 //",
    "T11pramanvu:1193": " sā ca tasyātmabhūtaiva tena nārthāntaraṃ phalam /",
    "T11pramanvu:1194": " dadhānaṃ tacca tāmātmanyarthādhigamanātmanā // Pramāṇav_2.307 //",
    "T11pramanvu:1195": " savyāpāramivābhāti vyāpāreṇa svakarmaṇi /",
    "T11pramanvu:1196": " tadvaśāt tadavyavasthānādakārakamapi svayam // Pramāṇav_2.308 //",
    "T11pramanvu:1197": " yathā phalasya hetūnāṃ sadṛśātmatayodbhavāt /",
    "T11pramanvu:1198": " heturūpagraho loke 'kriyāvattve 'pi kathyate // Pramāṇav_2.309 //",
    "T11pramanvu:1199": " ālocanākṣasambandhaviśeṣaṇadhiyāmataḥ /",
    "T11pramanvu:1200": " neṣṭaṃ prāmāṇyameteṣāṃ vyavadhānāt kriyāṃ prati // Pramāṇav_2.310 //",
    "T11pramanvu:1201": " sarveṣāmupayoge 'pi kārakāṇāṃ kriyāṃ prati /",
    "T11pramanvu:1202": " yadantyaṃ bhedakaṃ tasyāstat sādhakatamaṃ matam // Pramāṇav_2.311 //",
    "T11pramanvu:1203": " sarvasāmānyahetutvāsakṣāṇāmasti nedṛśam /",
    "T11pramanvu:1204": " tadbhede 'pi hyatadrūpasyāsyedamiti tat kutaḥ // Pramāṇav_2.312 //",
    "T11pramanvu:1205": " etena śeṣaṃ vyākhyātaṃ viśeṣaṇadhiyāṃ punaḥ /",
    "T11pramanvu:1206": " atādrū pye na bhedo 'pi tadvadanyadhiyo 'pi vā // Pramāṇav_2.313 //",
    "T11pramanvu:1207": " neṣṭo viṣayabhedo 'pi kriyāsādhanayordvayoḥ /",
    "T11pramanvu:1208": " ekārthatve dvayaṃ vyartha na ca syāt kramabhāvitā // Pramāṇav_2.314 //",
    "T11pramanvu:1209": " sādhyasādhanatābhāvaḥ sakṛdbhāve dhiyoṃ 'śayoḥ /",
    "T11pramanvu:1210": " tadvyavasthāśrayatvena sādhyasādhanasaṃsthitiḥ // Pramāṇav_2.315 //",
    "T11pramanvu:1211": " sarvātmanāpi sambaddhaṃ kaiścidevāvagamyate /",
    "T11pramanvu:1212": " dharmeḥ sa niyamo na syāt sambandhasyāviśeṣataḥ // Pramāṇav_2.316 //",
    "T11pramanvu:1213": " tadabhede 'pi bhedo 'yaṃ yasmāt tasya pramāṇatā /",
    "T11pramanvu:1214": " saṃskārāccedatādrū pye na tasyāpyavyavasthiteḥ // Pramāṇav_2.317 //",
    "T11pramanvu:1215": " kriyākaraṇayoraikyavirodha iti ced asat /",
    "T11pramanvu:1216": " dharmabhedābhyupagamād vastvabhinnamitīṣyate // Pramāṇav_2.318 //",
    "T11pramanvu:1217": " evamprakārā sarvaiva kriyākārakasaṃsthitiḥ /",
    "T11pramanvu:1218": " bhāvasya bhinnānabhimateṣvapyāropeṇa vṛttitaḥ // Pramāṇav_2.319 //",
    "T11pramanvu:1219": " kārthasaṃvid yadevedaṃ pratyekṣaṃ prativedanam /",
    "T11pramanvu:1220": " tadarthavedanaṃ kena tādrū pyād vyabhicāri tat // Pramāṇav_2.320 //",
    "T11pramanvu:1221": " atha so 'nubhavaḥ kvāsya tadevedaṃ vicāryate /",
    "T11pramanvu:1222": " sarūpayanti tat kena sthūlābhāsaṃ ca te 'ṇavaḥ // Pramāṇav_2.321 //",
    "T11pramanvu:1223": " tannārtharūpatā tasya satyāṃ sā vyabhicāriṇī /",
    "T11pramanvu:1224": " tatsaṃvedanabhāvasya na samarthā prasādhane // Pramāṇav_2.322 //",
    "T11pramanvu:1225": " tatsārūpyatadutpattī yadi saṃvedyalakṣaṇam /",
    "T11pramanvu:1226": " saṃvedya syāt samānārtha vijñānaṃ samanantaram // Pramāṇav_2.323 //",
    "T11pramanvu:1227": " idaṃ dṛṣṭaṃ śrutaṃ vedam iti yatrāvasāyadhīḥ /",
    "T11pramanvu:1228": " na tasyānubhavaḥ saiva pratyāsattirvicāryate // Pramāṇav_2.324 //",
    "T11pramanvu:1229": " dṛśyadarśanayoryena tasya tad darśanaṃ matam /",
    "T11pramanvu:1230": " tayoḥ sambandhamāśritya draṣṭureṣa viniścayaḥ // Pramāṇav_2.325 //",
    "T11pramanvu:1231": " ātmā sa tasyānubhavaḥ s ca nānyasya kasyacit /",
    "T11pramanvu:1232": " pratyakṣaprativedyatvamapi tasya tadātmatā // Pramāṇav_2.326 //",
    "T11pramanvu:1233": " nānyo 'nubhāvyastenāsti tasya nānubhavo 'paraḥ /",
    "T11pramanvu:1234": " tasyāpi tulyacodyatvāt svayaṃ saiva prakāśate // Pramāṇav_2.327 //",
    "T11pramanvu:1235": " nīlādirūpastasyāsau svabhāvo 'nubhavaśca saḥ /",
    "T11pramanvu:1236": " nīlādyanubhavāt khyātaḥ svarūpānubhavo 'pi san // Pramāṇav_2.328 //",
    "T11pramanvu:1237": " prakāśamānastādātmyāt svarūpasya prakāśakaḥ /",
    "T11pramanvu:1238": " yathā prakāśo 'bhimatastathā dhīrātmavedinī // Pramāṇav_2.329 //",
    "T11pramanvu:1239": " tasyāścārthāntare vedye durghaṭau vedyavedakau /",
    "T11pramanvu:1240": " avedyavedakākārā yathā bhrāntairnirīkṣyate // Pramāṇav_2.330 //",
    "T11pramanvu:1241": " vibhaktalakṣaṇagrāhyagrāhakākāraviplavā /",
    "T11pramanvu:1242": " tathā kṛtavyavastheyaṃ keśādijñānabhedavat // Pramāṇav_2.331 //",
    "T11pramanvu:1243": " yadā tadā na sañcodyagrāhyagrāhakalakṣaṇā /",
    "T11pramanvu:1244": " tadānyasaṃvido 'bhāvāt svasaṃvit phalamiṣyate // Pramāṇav_2.332 //",
    "T11pramanvu:1245": " yadi bahyo 'nubhūyeta ko doṣo naiva kaścana /",
    "T11pramanvu:1246": " idameva kimuktaṃ syāt sa bāhyo 'rtho 'nubhūyate // Pramāṇav_2.333 //",
    "T11pramanvu:1247": " yadi buddhistadākārā sāstyākāraviśeṣiṇī /",
    "T11pramanvu:1248": " sā bāhyādanyato veti vicāramidamarhati // Pramāṇav_2.334 //",
    "T11pramanvu:1249": " darśanopādhirahitasyāgrahāta tadgrahe grahāt /",
    "T11pramanvu:1250": " darśanaṃ nīlanirbhāsaṃ nārtho bāhyo 'sti kevalam // Pramāṇav_2.335 //",
    "T11pramanvu:1251": " kasyacit kiñcidevāntarvāsanāyāḥ prabodhakam /",
    "T11pramanvu:1252": " tato dhiyāṃ viniyamo na bāhyārthavyapekṣayā // Pramāṇav_2.336 //",
    "T11pramanvu:1253": " tasmād dvirūpamastyekaṃ yadevamanubhūyate /",
    "T11pramanvu:1254": " smaryate cobhayākārasyāsya saṃvedanaṃ phalam // Pramāṇav_2.337 //",
    "T11pramanvu:1255": " yadā nuṣpannatdbhāva iṣṭo 'niṣṭo 'pi vā paraḥ /",
    "T11pramanvu:1256": " vijñaptiheturviṣayastasyāścānubhavastathā // Pramāṇav_2.338 //",
    "T11pramanvu:1257": " yadā saviṣayaṃ jñānaṃ jñānāṃśe 'rthavyavasthiteḥ /",
    "T11pramanvu:1258": " tadā ya ātmānubhavaḥ sa evārthaviniścayaḥ // Pramāṇav_2.339 //",
    "T11pramanvu:1259": " yadīṣṭākāra ātmā syādanyathā vānubhūyate /",
    "T11pramanvu:1260": " iṣṭo 'niṣṭo 'pi vā tena bhavatyarthaḥ praveditaḥ // Pramāṇav_2.340 //",
    "T11pramanvu:1261": " vidyamāne 'pi bāhye 'rthe yathānubhavameva saḥ /",
    "T11pramanvu:1262": " niścitātmā svarūpeṇa nānekātmatvadoṣataḥ // Pramāṇav_2.341 //",
    "T11pramanvu:1263": " yadi bāhyaṃ na vidyeta ksya saṃvedanaṃ bhavet /",
    "T11pramanvu:1264": " yadyagatyā svarūpasya bāhyasyaiva na kiṃ matam // Pramāṇav_2.342 //",
    "T11pramanvu:1265": " abhyupāye 'pi bhedena na syādanubhavo dvayoḥ /",
    "T11pramanvu:1266": " adṛṣṭāvaraṇāt syāt cenna nāmārthāvaśo gatiḥ // Pramāṇav_2.343 //",
    "T11pramanvu:1267": " tamanekātmakaṃ bhāvamekātmatvena darśayat /",
    "T11pramanvu:1268": " tadadṛṣṭaṃ kathaṃ nāma bhavedarthasya darśakam // Pramāṇav_2.344 //",
    "T11pramanvu:1269": " iṣṭāniṣṭāvabhāsinyaḥ kalpanā nākṣadhīryadi /",
    "T11pramanvu:1270": " aniṣṭādāvasandhānaṃ dṛṣṭaṃ tatrāpi cetasām // Pramāṇav_2.345 //",
    "T11pramanvu:1271": " tasmāt prameye bāhye 'pi yuktaṃ svānubhavaḥ phalam /",
    "T11pramanvu:1272": " yataḥ svabhāvo 'sya yathā tathaivārthaviniścayaḥ // Pramāṇav_2.346 //",
    "T11pramanvu:1273": " tadarthābhāsataivāsya pramāṇaṃ na tu sannapi /",
    "T11pramanvu:1274": " grāhakātmāparārthatvād bāhyeṣvartheṣapekṣate // Pramāṇav_2.347 //",
    "T11pramanvu:1275": " yasmād yathā niviṣṭo 'sāvarthātmā pratyaye tathā /",
    "T11pramanvu:1276": " niścīyate niviṣṭo 'sāvevamityātmasaṃvidaḥ // Pramāṇav_2.348 //",
    "T11pramanvu:1277": " ityarthasaṃvit saiveṣṭā yato 'rthātmā na dṛśyate /",
    "T11pramanvu:1278": " tasmād buddhiniveśyārthaḥ sādhanaṃ tasya sā kriyā // Pramāṇav_2.349 //",
    "T11pramanvu:1279": " yathā niviśate so 'rtho yataḥ sā prathate tathā /",
    "T11pramanvu:1280": " arthasthitestadātmatvāt svavidapyarthavinmatā // Pramāṇav_2.350 //",
    "T11pramanvu:1281": " tasmād viṣayabhedo 'pi na svasaṃvedanaṃ phalam /",
    "T11pramanvu:1282": " uktaṃ svabhāvacintāyāṃ tādātmyādarthasaṃvidaḥ // Pramāṇav_2.351 //",
    "T11pramanvu:1283": " tathāvabhāsamānasya tādṛśo 'nyādṛśo 'pi vā /",
    "T11pramanvu:1284": " jñānasya heturartho 'pītyarthasyeṣṭā prameyatā // Pramāṇav_2.352 //",
    "T11pramanvu:1285": " yathākathañcit tasyārtharūpaṃ muktvāvabhāsinaḥ /",
    "T11pramanvu:1286": " arthagrahaḥ katham satyaṃ na jāne 'hamapīdṛśam // Pramāṇav_2.353 //",
    "T11pramanvu:1287": " avibhāgo 'pi buddh yātmaviparyāsitadarśanaiḥ /",
    "T11pramanvu:1288": " grāhyagrāhakasaṃvittibhedavāniva lakṣyate // Pramāṇav_2.354 //",
    "T11pramanvu:1289": " mantrādyu paplutākṣāṇāṃ yathā mṛcchakalādayaḥ /",
    "T11pramanvu:1290": " anyathaivāvabhāsante tadrūparahitā api // Pramāṇav_2.355 //",
    "T11pramanvu:1291": " tathaiva darśanāt teṣāmanupaplutacakṣuṣā /",
    "T11pramanvu:1292": " dūre yathā vā maruṣu mahānalpo 'pi dṛśyate // Pramāṇav_2.356 //",
    "T11pramanvu:1293": " yathānudarhsanaṃ ceyaṃ meyamānaphalasthitiḥ /",
    "T11pramanvu:1294": " kriyate 'vidyamānāpi grāhyagrāhakasaṃvidām // Pramāṇav_2.357 //",
    "T11pramanvu:1295": " anyathaikasya bhāvasya nānārūpāvabhāsinaḥ /",
    "T11pramanvu:1296": " satyaṃ kathaṃ syurākārāstadekatvasya hānitaḥ // Pramāṇav_2.358 //",
    "T11pramanvu:1297": " anyasyānyatvahāneśca nābhedo rūpadarśanāt /",
    "T11pramanvu:1298": " rūpābhedaṃ ca paśyanto dhīrabhedaṃ vyavasyati // Pramāṇav_2.359 //",
    "T11pramanvu:1299": " bhāvā yena nirūpyante tadrūpaṃ nāsti tattvataḥ /",
    "T11pramanvu:1300": " yasmādekamanekaṃ ca rūpaṃ teṣāṃ na vidyate // Pramāṇav_2.360 //",
    "T11pramanvu:1301": " sādharmyadarśanālloke bhrāntirnāmopajāyate /",
    "T11pramanvu:1302": " atadātmani tādātmyavyavasāyena neha tat // Pramāṇav_2.361 //",
    "T11pramanvu:1303": " adarśanājjagatyasminnekasyāpi tadātmanaḥ /",
    "T11pramanvu:1304": " astīyamapi yā tvantarupaplavasamudbhavā // Pramāṇav_2.362 //",
    "T11pramanvu:1305": " doṣodbhavā prakṛtyā sā vitathapratibhāsinī /",
    "T11pramanvu:1306": " anapekṣitasādharmyadṛgādistaimirādivat // Pramāṇav_2.363 //",
    "T11pramanvu:1307": " tatra buddheḥ paricchedo grāhakākārasammataḥ /",
    "T11pramanvu:1308": " tādātmyādātmavit tasya sa tasya sādhanaṃ tataḥ // Pramāṇav_2.364 //",
    "T11pramanvu:1309": " tatrātmaviṣaye māne yathārāgādi vedanam /",
    "T11pramanvu:1310": " iyaṃ sarvatra saṃyojyā mānameyaphalasthitiḥ // Pramāṇav_2.365 //",
    "T11pramanvu:1311": " tatrāpyanubhavātmatvāt te yogyā svātmasaṃvidi /",
    "T11pramanvu:1312": " iti sā yogyatā mānamātmā meyaḥ phalaṃ svavit // Pramāṇav_2.366 //",
    "T11pramanvu:1313": " grāhakākārasaṃkhyātā paricchedātmatātmani /",
    "T11pramanvu:1314": " sā yogyateti ca proktaṃ pramāṇaṃ svātmavedanam // Pramāṇav_2.367 //",
    "T11pramanvu:1315": " sarvameva hi vijñānaṃ viṣayebhyaḥ samudbhavad /",
    "T11pramanvu:1316": " tadanyāsyāpi hetutve kathañcid viṣayākṛti // Pramāṇav_2.368 //",
    "T11pramanvu:1317": " yathaivāhārakālāderhetutve 'patyajanmani /",
    "T11pramanvu:1318": " pitrostadekasyākāraṃ dhatte nānyasya kasyacit // Pramāṇav_2.369 //",
    "T11pramanvu:1319": " taddhetutvena tulye 'pi tadanyairviṣaye matam /",
    "T11pramanvu:1320": " viṣayatvaṃ tadaṃśena tadabhāve na tad bhavet // Pramāṇav_2.370 //",
    "T11pramanvu:1321": " anarthākāraśaṅkā syādapyarthavati cetasi /",
    "T11pramanvu:1322": " atītārthagrahe siddhe dvirūpatvātmavedane // Pramāṇav_2.371 //",
    "T11pramanvu:1323": " nīlādyābhāsabheditvānnartho jātirādvatī /",
    "T11pramanvu:1324": " sā cānityā na jātiḥ syānnityā cā janikā katham // Pramāṇav_2.372 //",
    "T11pramanvu:1325": " nāmādikaṃ niṣiddhaṃ prāṅ nāyamarthavatāṃ kramaḥ /",
    "T11pramanvu:1326": " icchamātrānurodhitvādarthaśaktirna sidhyati // Pramāṇav_2.373 //",
    "T11pramanvu:1327": " smṛtiścedṛgvidhaṃ jñānaṃ tasyāścānubhavād bhavaḥ /",
    "T11pramanvu:1328": " sa cārthākārarahitaḥ sedānīṃ tadvatī katham // Pramāṇav_2.374 //",
    "T11pramanvu:1329": " nārthād bhāvastadābhāvāt syāttathānubhave 'pi saḥ /",
    "T11pramanvu:1330": " ākāraḥ sa ca nārthasya spaṣṭakāravivekataḥ // Pramāṇav_2.375 //",
    "T11pramanvu:1331": " vyatiriktaṃ tadākāraṃ pratīyādaparastadā /",
    "T11pramanvu:1332": " nityamātmani sambandhe pratīyāt kathitaṃ ca na // Pramāṇav_2.376 //",
    "T11pramanvu:1333": " ekaikenābhisambandhe pratisandhirna yujyate /",
    "T11pramanvu:1334": " ekārthābhiniveśātmā pravaktṛśrotṛcetasoḥ // Pramāṇav_2.377 //",
    "T11pramanvu:1335": " tadekavyavahāraścet sādṛśyādatadābhayoḥ /",
    "T11pramanvu:1336": " bhinnātmārtha kathaṃ grāhyastadā syāddhīranarthikā // Pramāṇav_2.378 //",
    "T11pramanvu:1337": " taccānubhavavijñānenobhayāṃśāvalambinā /",
    "T11pramanvu:1338": " ekākāraviśeṣeṇa tajjñānenānubadhyate // Pramāṇav_2.379 //",
    "T11pramanvu:1339": " anyathā hyatathārūpaṃ kathaṃ jñāne 'dhirohati /",
    "T11pramanvu:1340": " ekākārottaraṃ jñānaṃ tathā h yuktaramuktaram // Pramāṇav_2.380 //",
    "T11pramanvu:1341": " tasyārtharūpeṇākārāvātmākāraśca kaścana /",
    "T11pramanvu:1342": " dvitīyasya tṛtīyena jñānena hi vivicyate // Pramāṇav_2.381 //",
    "T11pramanvu:1343": " arthakāryatayā jñānasmṛtāvarthasmṛteryadi /",
    "T11pramanvu:1344": " bhrāntyā saṅkalanaṃ jyotirmanaskāre ca sā bhavet // Pramāṇav_2.382 //",
    "T11pramanvu:1345": " sarveṣāmapi kāryāṇāṃ kāraṇaiḥ syāt tathā grahaḥ /",
    "T11pramanvu:1346": " kulālādivivekena na smaryeta ghaṭastataḥ // Pramāṇav_2.383 //",
    "T11pramanvu:1347": " yasmādatiśayāj jñānamarthasaṃsargabhājanam /",
    "T11pramanvu:1348": " sārūpyāttat kimanyat syād dṛṣṭeśca yamalādiṣu // Pramāṇav_2.384 //",
    "T11pramanvu:1349": " ādyānubhayarūpatve hye karūpe vyavasthitam /",
    "T11pramanvu:1350": " dvitīyaṃ vyatiricyet na parāmarśacetasā // Pramāṇav_2.385 //",
    "T11pramanvu:1351": " arthasaṃkalanāśleṣā ṃdhīrdvitīyāvalambate /",
    "T11pramanvu:1352": " nīlādirūpeṇa dhiyaṃ bhāsamānāṃ purastataḥ // Pramāṇav_2.386 //",
    "T11pramanvu:1353": " anyathā yādyamevaikaṃ saṃyojyetārthasambhavāt /",
    "T11pramanvu:1354": " jñānaṃ nadṛṣṭasambandhaṃ pūrvārthenottarottaram // Pramāṇav_2.387 //",
    "T11pramanvu:1355": " sakṛt saṃvedyamānasya niyamena dhiyā saha /",
    "T11pramanvu:1356": " viṣayasya tato 'nyatvaṃ kenākāreṇa sidhyati // Pramāṇav_2.388 //",
    "T11pramanvu:1357": " bhedaśca bhrāntavijñānairdṛ śyetendāvivādvaye /",
    "T11pramanvu:1358": " saṃvittiniyamo nāsti bhinnayornīlapītayoḥ // Pramāṇav_2.389 //",
    "T11pramanvu:1359": " nārthāsaṃvedanaḥ kaścidanartha vāpi vedanam /",
    "T11pramanvu:1360": " dṛṣṭaṃ saṃvedyamānaṃ tat tayornāsti vivekitā // Pramāṇav_2.390 //",
    "T11pramanvu:1361": " tasmādarthasya durvāraṃ jñānakālāvabhāsinaḥ /",
    "T11pramanvu:1362": " jñānadavyatirekitvam hetubhedānumā bhavet // Pramāṇav_2.391 //",
    "T11pramanvu:1363": " abhāvādkṣabuddhīnāṃ satsvapyanyeṣu hetuṣu /",
    "T11pramanvu:1364": " niyamaṃ yadi na bru yāt pratyayāt samanantarāt // Pramāṇav_2.392 //",
    "T11pramanvu:1365": " bījādaṅkurajanmāgnerdhūmāt siddhiritīdṛśī /",
    "T11pramanvu:1366": " bahyārthāśrayiṇī yapi kārakajñāpakasthitiḥ // Pramāṇav_2.393 //",
    "T11pramanvu:1367": " sāpi tadru panirbhāsā tathā niyatasaṅgamāḥ /",
    "T11pramanvu:1368": " buddhīrāśritya kalpyeta yadi kiṃ vā virudhyate // Pramāṇav_2.394 //",
    "T11pramanvu:1369": " anagnijanyo dhūmaḥ syāt tatkāryāt kāraṇe gatiḥ /",
    "T11pramanvu:1370": " na syāt kāraṇatāyāṃ vā kuta ekāntato gatiḥ // Pramāṇav_2.395 //",
    "T11pramanvu:1371": " tatrāpi dhūmābhāsā dhīḥ prabodhapaṭuvāsanām /",
    "T11pramanvu:1372": " gamayedagninirbhāsāṃ dhiyameva na pāvakam // Pramāṇav_2.396 //",
    "T11pramanvu:1373": " tadyogyavāsanāgarbha eva dhūmāvabhāsinīm /",
    "T11pramanvu:1374": " vyanakti cittasantāni dhiyaṃ dhūmo 'nitastataḥ // Pramāṇav_2.397 //",
    "T11pramanvu:1375": " astyeṣa viduṣāṃ vādo bāhyāṃ tvāśritya varṇyate /",
    "T11pramanvu:1376": " dvairūpyaṃ sahasaṃvittiniyamāt tacca sidhyati // Pramāṇav_2.398 //",
    "T11pramanvu:1377": " jñānamindriyabhedena paṭumandāvilādikām /",
    "T11pramanvu:1378": " pratibhāsabhidāmarthe bibhradekatra dṛśyate // Pramāṇav_2.399 //",
    "T11pramanvu:1379": " arthasyābhinnarūpatvādekarūpaṃ bhavenmanaḥ /",
    "T11pramanvu:1380": " sarvai tadarthamarthāccet tasya nāsti tadābhatā // Pramāṇav_2.400 //",
    "T11pramanvu:1381": " arthāśrayeṇodbhavatastadrūpamanukurvataḥ /",
    "T11pramanvu:1382": " tasya kenacidaṃśena parato 'pi bhidā bhavet // Pramāṇav_2.401 //",
    "T11pramanvu:1383": " tathā hyāśritya pitaraṃ tadrūpo 'pi sutaḥ pituḥ /",
    "T11pramanvu:1384": " bhedaṃ kenacidaṃśena kutaścidavalambate // Pramāṇav_2.402 //",
    "T11pramanvu:1385": " mayūracandrakākāraṃ nīlalohitabhāsvaram /",
    "T11pramanvu:1386": " sampaśyanti pradīpādermaṇḍalaṃ mandacakṣuṣaḥ // Pramāṇav_2.403 //",
    "T11pramanvu:1387": " tasya tadbāhyārūpatve kā prasannekṣaṇe 'kṣamā /",
    "T11pramanvu:1388": " bhūtaṃ paśyaṃśca taddarśī kathaṃ copahatendriyaḥ // Pramāṇav_2.404 //",
    "T11pramanvu:1389": " śodhitaṃ timireṇāsya vyaktaṃ cakṣuratīndriyam /",
    "T11pramanvu:1390": " paśyato 'nyākṣadṛśye 'rthe tadavyaktaṃ kathaṃ punaḥ // Pramāṇav_2.405 //",
    "T11pramanvu:1391": " ālokākṣamanaskārādanyasyaikasya gamyate /",
    "T11pramanvu:1392": " śaktirhetustato nānyo 'hetuśca viṣayaḥ katham // Pramāṇav_2.406 //",
    "T11pramanvu:1393": " sa eva yadi dhīhetuḥ ki pradīpamapekṣate /",
    "T11pramanvu:1394": " dīpamātreṇa dhībhāvādubhayaṃ nāpi kāraṇam // Pramāṇav_2.407 //",
    "T11pramanvu:1395": " dūrāsannādibhedena vyaktāvyaktaṃ na yujyate /",
    "T11pramanvu:1396": " tat syādālokabhedāccet taptidhānāpidhānayoḥ // Pramāṇav_2.408 //",
    "T11pramanvu:1397": " tulyā dṛṣṭiradṛṣṭirvā sūkṣmoṃ 'śastasya kaścan /",
    "T11pramanvu:1398": " ālokana na mandena dṛśyate 'to bhidā yadi // Pramāṇav_2.409 //",
    "T11pramanvu:1399": " ekatve 'rthasya bāhyasya dṛśyādṛśyabhidā kutaḥ /",
    "T11pramanvu:1400": " anekatve 'ṇuśo bhinne dṛśyādṛśyābhidā kutaḥ // Pramāṇav_2.410 //",
    "T11pramanvu:1401": " māndyapāṭavabhedena bhāso buddhabhidā yadi /",
    "T11pramanvu:1402": " bhinne 'nyasminnabhinnasya kuto bhedena bhāsanam // Pramāṇav_2.411 //",
    "T11pramanvu:1403": " mandaṃ tadapi tejaḥ kimāvṛteriha sā na kim /",
    "T11pramanvu:1404": " tanutvaṃ tejaso 'pyetadastyanyatrāpyatānavam // Pramāṇav_2.412 //",
    "T11pramanvu:1405": " atyāsanne ca suvyaktaṃ tejastat syādtisfuṭam /",
    "T11pramanvu:1406": " tatrāpyadṛṣṭamāśritya bhaved rūpāntaraṃ yadi // Pramāṇav_2.413 //",
    "T11pramanvu:1407": " anyonyāvaraṇāt teṣāṃ syāt tejovihatistataḥ /",
    "T11pramanvu:1408": " tatraikameva dṛśyet tasyānāvaraṇe sakṛt // Pramāṇav_2.414 //",
    "T11pramanvu:1409": " paśyet sfuṭāsfuṭaṃ rūpameko 'dṛṣṭena vāraṇe /",
    "T11pramanvu:1410": " arthānarthau na yena stastadadṛṣṭaṃ karoti kim // Pramāṇav_2.415 //",
    "T11pramanvu:1411": " tasmāt saṃvid yathāhetu jāyamānārthasaṃśrayāt /",
    "T11pramanvu:1412": " pratibhāsabhidāṃ dhatte śeṣāḥ kumatidurnayāḥ // Pramāṇav_2.416 //",
    "T11pramanvu:1413": " jñānaśabdapradīpānāṃ pratyakṣasyetarasya vā /",
    "T11pramanvu:1414": " janakatvena pūrveṣāṃ kṣaṇikānāṃ vināśataḥ // Pramāṇav_2.417 //",
    "T11pramanvu:1415": " vyaktiḥ kuto 'satā jñānādanyasyānupakāriṇaḥ /",
    "T11pramanvu:1416": " vyaktau vyajyeta sarvo 'rthastaddhetorniyamo yadi // Pramāṇav_2.418 //",
    "T11pramanvu:1417": " naṣāpi kalpanā jñāne jñānaṃ tvarthāvabhāsataḥ /",
    "T11pramanvu:1418": " taṃ vyanaktīti kathyeta tadabhāve 'pi tatkṛtam // Pramāṇav_2.419 //",
    "T11pramanvu:1419": " nākārayati cānyo 'rtho 'nupakārāt sahoditaḥ /",
    "T11pramanvu:1420": " vyakto 'nākārayan jñānaṃ svākāreṇa kathaṃ bhavet // Pramāṇav_2.420 //",
    "T11pramanvu:1421": " vajropalādirapyarthaḥ sthiraḥ so 'nyānapekṣaṇāt /",
    "T11pramanvu:1422": " sakṛt sarvasya janayejjñānāni jagataḥ samam // Pramāṇav_2.421 //",
    "T11pramanvu:1423": " kramād bhavanti tānyasya sahakāryu pakāryataḥ /",
    "T11pramanvu:1424": " āhuḥ pratikṣaṇaṃ bhedaṃ sa doṣo 'trāpi pūrvavat // Pramāṇav_2.422 //",
    "T11pramanvu:1425": " saṃvedanasya tādātmye na vivādo 'sti kasyacit /",
    "T11pramanvu:1426": " tasyārtharūpatāsiddhā sāpi sidhyati saṃsmṛteḥ // Pramāṇav_2.423 //",
    "T11pramanvu:1427": " bhedenānanubhūte 'sminnavibhakte svagocaraiḥ /",
    "T11pramanvu:1428": " evametanna khalvevamiti sā syānna bhedinī // Pramāṇav_2.424 //",
    "T11pramanvu:1429": " na cānubhavamātreṇa kaścid bhedo vivecakaḥ /",
    "T11pramanvu:1430": " vivekinī na cāspaṣṭabhede dhīryamalādivat // Pramāṇav_2.425 //",
    "T11pramanvu:1431": " dvairūpyasādhanenāpi prāyaḥ siddhaṃ svavedanam /",
    "T11pramanvu:1432": " svarūpabhūtābhāsasya tadā saṃvedanekṣaṇāt // Pramāṇav_2.426 //",
    "T11pramanvu:1433": " dhiyātadrū payā jñāne niruddhe 'nubhavaḥ katham /",
    "T11pramanvu:1434": " svaṃ ca rūpaṃ na sā vettītyutsanno 'nubhavo 'khilaḥ // Pramāṇav_2.427 //",
    "T11pramanvu:1435": " bahirmu khaṃ ca tajjñānaṃ bhātyarthapratibhāsavat /",
    "T11pramanvu:1436": " buddheśca grāhikā vittirnityamantarmukhātmani // Pramāṇav_2.428 //",
    "T11pramanvu:1437": " yo yasya viṣayābhāsastaṃ vetti na tadipyapi /",
    "T11pramanvu:1438": " prāptaṃ saṃvedanaṃ sarvasadṛśānāṃ parasparam /",
    "T11pramanvu:1439": " buddhiḥ sarūpā tadviccet nedānīṃ vit sarūpikā // Pramāṇav_2.430 //",
    "T11pramanvu:1440": " svayaṃ so 'nubhavastasyā na sa sārūpyakāraṇaḥ /",
    "T11pramanvu:1441": " kriyākarmavyavasthāyāstalloke syānnibandhanam // Pramāṇav_2.431 //",
    "T11pramanvu:1442": " svabhāvabhūtatadru pasaṃvidāropaviplavāt /",
    "T11pramanvu:1443": " nīladeranubhūtākhyā nānubhūteḥ parātmanaḥ // Pramāṇav_2.432 //",
    "T11pramanvu:1444": " dhiyo nīlādirūpatve bādyo 'rthaḥ kimpramāṇakaḥ /",
    "T11pramanvu:1445": " dhiyo 'nīlādirūpatve sa tasyānubhavaḥ katham // Pramāṇav_2.433 //",
    "T11pramanvu:1446": " yadā saṃvedanātmatvaṃ na sārūpyanibandhanam /",
    "T11pramanvu:1447": " siddhaṃ tat svat evāsya kimarthenopanīyate // Pramāṇav_2.434 //",
    "T11pramanvu:1448": " na ca sarvātmanā sāmyamajñānatvaprasaṅgataḥ /",
    "T11pramanvu:1449": " na ca kenacidaṃśena sarva sarvasya vedanam // Pramāṇav_2.435 //",
    "T11pramanvu:1450": " yathā nīlādirūpatvānnīlādyanubhavo mataḥ /",
    "T11pramanvu:1451": " tathānubhavarūpatvāt tasyāpyanubhavo bhavet // Pramāṇav_2.436 //",
    "T11pramanvu:1452": " nānubhūto 'nubhava ityarthavaddhi viniścayaḥ /",
    "T11pramanvu:1453": " tasmādadoṣa iti cet nārthe 'pyastyeṣa sarvadā // Pramāṇav_2.437 //",
    "T11pramanvu:1454": " kasmād vānubhave nāsti sati sattānibandhane /",
    "T11pramanvu:1455": " api cedaṃ yadābhāti dṛśyamāne sitādike // Pramāṇav_2.438 //",
    "T11pramanvu:1456": " puṃ saḥ sitādyabhivyaktirūpaṃ saṃvedanaṃ sfuṭam /",
    "T11pramanvu:1457": " tat ki sitādyabhivayakteḥ pararūpamathātmanaḥ // Pramāṇav_2.439 //",
    "T11pramanvu:1458": " pararūpe 'prakāśāyāṃ vyaktau vyaktaṃ kathaṃ sitam /",
    "T11pramanvu:1459": " jñānaṃ vyaktirna sā vyaktetyavyaktamakhilaṃ jagat // Pramāṇav_2.440 //",
    "T11pramanvu:1460": " vyaktervyaktyantaravyaktāvapi doṣaprasaṅgataḥ /",
    "T11pramanvu:1461": " dṛṣṭyā vājñātasambandhaṃ viśinaṣṭi tayā katham // Pramāṇav_2.441 //",
    "T11pramanvu:1462": " yasmād dvayorekagatau na dvitīyasya darśanam /",
    "T11pramanvu:1463": " dvayoḥ saṃsṛṣṭayordṛṣṭau syād dṛṣṭamiti niścayaḥ // Pramāṇav_2.442 //",
    "T11pramanvu:1464": " sarūpaṃ darśanaṃ yasya dṛśyate 'nyena cetasā /",
    "T11pramanvu:1465": " dṛṣṭākhyā tatra cet siddhaṃ sārūpyesya svavedanam // Pramāṇav_2.443 //",
    "T11pramanvu:1466": " athātmarūpaṃ no vetti pararūpasya vit katham /",
    "T11pramanvu:1467": " sārūpyād vedanākhyā ca prāgeva prativarṇitā // Pramāṇav_2.444 //",
    "T11pramanvu:1468": " dṛṣṭayoreva sārūpyagraho 'rtha ca na dṛṣṭavān /",
    "T11pramanvu:1469": " prāk kathaṃ darśanenāsya sārūpyaṃ so 'dhyavasyati // Pramāṇav_2.445 //",
    "T11pramanvu:1470": " sārūpyamapi necched yastasya nobhayadarśanam /",
    "T11pramanvu:1471": " tadārtho jñānamiti ca jñāte ceti gatā kathā // Pramāṇav_2.446 //",
    "T11pramanvu:1472": " atha svarūpam sā tarhi svayameva prakāśate /",
    "T11pramanvu:1473": " yat tasyāmaprakāśāyāmarthaḥ syādaprakāśitaḥ // Pramāṇav_2.447 //",
    "T11pramanvu:1474": " etenānātmavitpakṣe sarvārthādarśanena ye /",
    "T11pramanvu:1475": " apratyakṣāṃ dhiyaṃ prāhuste 'pi nirvarṇitottarāḥ // Pramāṇav_2.448 //",
    "T11pramanvu:1476": " āśrayālambanābhyāsabhedād bhinnapravṛttayaḥ /",
    "T11pramanvu:1477": " sukhaduḥkhābhilāṣādibhedā buddhaya eva tāḥ // Pramāṇav_2.449 //",
    "T11pramanvu:1478": " pratyakṣāḥ tadviviktaṃ ca nānyat kiñcidvibhāvyate /",
    "T11pramanvu:1479": " yattajjñānaṃ paro 'pyetān bhuñjītānyena vid yadi // Pramāṇav_2.450 //",
    "T11pramanvu:1480": " tajjā tatpratibhāsā va yadi dhīrvetti nāparā /",
    "T11pramanvu:1481": " ālambamānasyānyasyāpyastyavaśyamidaṃ dvayaṃ // Pramāṇav_2.451 //",
    "T11pramanvu:1482": " atha notpadyate tasmānna ca tatpratibhāsinī /",
    "T11pramanvu:1483": " sā dhīrnirviṣayā prāptā sāmānyaṃ ca tadagrahe // Pramāṇav_2.452 //",
    "T11pramanvu:1484": " na gṛhyat iti proktam na ca tadvastu kiñcana /",
    "T11pramanvu:1485": " tasmādarthāvabhāso 'sau nānyastasyā dhiyastataḥ // Pramāṇav_2.453 //",
    "T11pramanvu:1486": " siddhe pratyakṣabhāvātmavidau gṛhṇāti tān punaḥ /",
    "T11pramanvu:1487": " nādhyakṣamiti cedeṣa kuto bhedaḥ samārthayoḥ // Pramāṇav_2.454 //",
    "T11pramanvu:1488": " adṛṣṭaikārthayogādeḥ saṃvido niyamo yadi /",
    "T11pramanvu:1489": " sarvathānyo na gṛhṇīyāt saṃvidbhedo 'pyapoditaḥ // Pramāṇav_2.455 //",
    "T11pramanvu:1490": " yeṣāṃ ca yogino 'nyasya pratyakṣeṇa sukhādikam /",
    "T11pramanvu:1491": " vidanti tulyānubhavāstadvat te 'pi syurāturāḥ // Pramāṇav_2.456 //",
    "T11pramanvu:1492": " viṣayemdriyasampātābhāvāt teṣāṃ tadudbhavam /",
    "T11pramanvu:1493": " nodeti duḥkhamiti cet na vai duḥkhasamudbhavaḥ // Pramāṇav_2.457 //",
    "T11pramanvu:1494": " duḥkhasya vedanaṃ kintu duḥkhajñānasamudbhavaḥ /",
    "T11pramanvu:1495": " na hi duḥkhādyasaṃvedyaṃ pīḍānugrahakāraṇam // Pramāṇav_2.458 //",
    "T11pramanvu:1496": " bhāsamānaṃ svarūpeṇa pīḍā duḥkhaṃ svayaṃ yadā /",
    "T11pramanvu:1497": " na tadālambanaṃ jñānaṃ na tadaivaṃ prayujyate // Pramāṇav_2.459 //",
    "T11pramanvu:1498": " bhinne jñānasya sarvasya tenālambanavedane /",
    "T11pramanvu:1499": " arthasārūpyamālamba ātmā vittiḥ svayaṃ sfuṭā // Pramāṇav_2.460 //",
    "T11pramanvu:1500": " api cādhyakṣatābhāve dhiyaḥ syālliṅgato gatiḥ /",
    "T11pramanvu:1501": " taccākṣamartho dhīḥ pūrvo manaskāro 'pi vā bhavet // Pramāṇav_2.461 //",
    "T11pramanvu:1502": " kāryakāraṇasāmagr yāmasyāṃ sambandhi nāparam /",
    "T11pramanvu:1503": " sāmarthyādarśanāt tatra nendriyaṃ vyabhicārataḥ // Pramāṇav_2.462 //",
    "T11pramanvu:1504": " tathārtho dhīmanaskārau jñānaṃ tau ca na sidhyataḥ /",
    "T11pramanvu:1505": " nāprasiddhasya liṅgatvaṃ vyaktirarthasya cinmatā // Pramāṇav_2.463 //",
    "T11pramanvu:1506": " liṅgaṃ saiva nanu jñānaṃ vyakto 'rtho 'nena varṇitaḥ /",
    "T11pramanvu:1507": " vyaktāvananubhūtāyāṃ tadvyaktatvāviniścayāt // Pramāṇav_2.464 //",
    "T11pramanvu:1508": " athārthasyaiva kaścit sa viśeṣo vyaktiriṣyate /",
    "T11pramanvu:1509": " nānutpādavyayavato viśeṣo 'rthasya kaścana // Pramāṇav_2.465 //",
    "T11pramanvu:1510": " tadiṣṭau vā pratijñānaṃ kṣaṇabhaṅgaḥ prasajyate /",
    "T11pramanvu:1511": " sa ca jñāto 'tha vājñāto bhavejjñātasya liṅgatā // Pramāṇav_2.466 //",
    "T11pramanvu:1512": " yadi jñāne 'paricchinne jñāto 'sāviti tat kutaḥ /",
    "T11pramanvu:1513": " jñātatvenāparicchinnamapi tad gamakaṃ katham // Pramāṇav_2.467 //",
    "T11pramanvu:1514": " adṛṣṭadṛṣṭayo 'nyena draṣṭrā dṛṣṭā na hi kvacit /",
    "T11pramanvu:1515": " viśeṣaḥ so 'nyadṛṣṭāvapyastīti syāt svadhīgatiḥ // Pramāṇav_2.468 //",
    "T11pramanvu:1516": " tasmādanumitirbuddheḥ svadharmanirapekṣiṇaḥ /",
    "T11pramanvu:1517": " kevalānnārthadharmāt kaḥ svadharmaḥ svadhiyo 'paraḥ // Pramāṇav_2.469 //",
    "T11pramanvu:1518": " pratyakṣādhigato hetuḥ tulyāraṇajanmanaḥ /",
    "T11pramanvu:1519": " tasya bhedaḥ kuto buddhe rvyabhicāryanyajaśca saḥ // Pramāṇav_2.470 //",
    "T11pramanvu:1520": " rūpādīn pañca viṣayānindriyāṇyupalambhanam /",
    "T11pramanvu:1521": " muktvā na kāryamaparaṃ tasyāḥ samupalabhyate // Pramāṇav_2.471 //",
    "T11pramanvu:1522": " tatrātyakṣaṃ dvayaṃ pañcasvartheṣveko 'pi nekṣyate /",
    "T11pramanvu:1523": " rūpadarśanato jāto yo 'nyathā vyastasambhavaḥ // Pramāṇav_2.472 //",
    "T11pramanvu:1524": " yadevamapratītaṃ talliṅgamityatilaukikam /",
    "T11pramanvu:1525": " vidyamāne 'pi liṅge tāṃ tena sārdhamapaśyataḥ // Pramāṇav_2.473 //",
    "T11pramanvu:1526": " kathaṃ pratītirliṅgaṃ hi nādṛṣṭasya prakāśakam /",
    "T11pramanvu:1527": " tata evāsya liṅgāt prāk prasiddherupavarṇane // Pramāṇav_2.474 //",
    "T11pramanvu:1528": " dṛṣṭāntāntarasādhyatvaṃ tasyāpītyanavasthitiḥ /",
    "T11pramanvu:1529": " ityarthasya dhiyaḥ siddhiḥ nārthāt tasyāḥ kathañcana // Pramāṇav_2.475 //",
    "T11pramanvu:1530": " tadaprasiddhāvarthasya svayamevāprasiddhitaḥ /",
    "T11pramanvu:1531": " pratyakṣāṃ ca dhiyaṃ dṛṣṭvā tasyāśceṣṭābhidhādikam // Pramāṇav_2.476 //",
    "T11pramanvu:1532": " paracittānumānaṃ ca na syādātmanyadarśanāt /",
    "T11pramanvu:1533": " sambandhasy manobuddhavarthaliṅgāprasiddhitaḥ // Pramāṇav_2.477 //",
    "T11pramanvu:1534": " prakāśitā kathaṃ vā syāt buddhirbuddh yantareṇa vaḥ /",
    "T11pramanvu:1535": " aprakāśātmanoḥ sāmyād vyaṅgyavyañjakatā kutaḥ // Pramāṇav_2.478 //",
    "T11pramanvu:1536": " viṣayasya kathaṃ vyaktiḥ prakāśe rūpasaṃkramāt /",
    "T11pramanvu:1537": " sa ca prakāśastadrūpaḥ svayameva prakāśate // Pramāṇav_2.479 //",
    "T11pramanvu:1538": " tathābhyupagame buddherbuddhau buddhiḥ svavedikā /",
    "T11pramanvu:1539": " siddhānyathā tulyadharmā viṣayo 'pi dhiyā saha // Pramāṇav_2.480 //",
    "T11pramanvu:1540": " iti prakāśarūpā naḥ svayaṃ dhīḥ samprakāśate /",
    "T11pramanvu:1541": " anyo 'syāṃ rūpasaṃkrāntyā prakāśaḥ san prakāśate // Pramāṇav_2.481 //",
    "T11pramanvu:1542": " sādṛśye 'pi hi dhīranyā prakāśyā na tayā matā /",
    "T11pramanvu:1543": " svayaṃ prakāśamānārthastadrū peṇa prakāśate // Pramāṇav_2.482 //",
    "T11pramanvu:1544": " yathā pradīpayordīpaghaṭayośca tadāśrayaḥ /",
    "T11pramanvu:1545": " vyaṅ gyavyañjakabhedena vyavahāraḥ pratanyate // Pramāṇav_2.483 //",
    "T11pramanvu:1546": " viṣayendriyamātreṇa na dṛṣṭamiti niścayaḥ /",
    "T11pramanvu:1547": " tasmād yato 'yaṃ tasyāpi vācyamanyasya daśanam // Pramāṇav_2.484 //",
    "T11pramanvu:1548": " smṛterapyātmavit siddhā jñānasyānyena vedane /",
    "T11pramanvu:1549": " dīrghādigrahaṇaṃ na syād bahumātrānavasthiteḥ // Pramāṇav_2.485 //",
    "T11pramanvu:1550": " avasthitāvakramāyāṃ sakṛdābhāsanānmatau /",
    "T11pramanvu:1551": " varṇaḥ syādkramo 'dīrghaḥ kramavānakramāṃ katham // Pramāṇav_2.486 //",
    "T11pramanvu:1552": " upakuryādasaṃśliṣyan varṇabhāgaḥ parasparam /",
    "T11pramanvu:1553": " āntyaṃ pūrvasthitādūrdhva vardhamāno dhvanirbhavet // Pramāṇav_2.487 //",
    "T11pramanvu:1554": " akrameṇa grahādante kramavaddhīśca no bhavet /",
    "T11pramanvu:1555": " dhiyaḥ svayaṃ ca na sthānaṃ tadūrdhvaviṣayāsthiteḥ // Pramāṇav_2.488 //",
    "T11pramanvu:1556": " sthāne svayaṃ na naśyet sā paścādapyaviśeṣataḥ /",
    "T11pramanvu:1557": " doṣo 'yaṃ sakṛdutpannākramavarṇasthitāvapi // Pramāṇav_2.489 //",
    "T11pramanvu:1558": " sakṛdyatnodbhavād vyarthaḥ syād yatnaścottarottaraḥ /",
    "T11pramanvu:1559": " vyaktāvapyeṣa varṇānāṃ doṣaḥ samanuṣajyate // Pramāṇav_2.490 //",
    "T11pramanvu:1560": " anekayā tadgrahaṇe yāntyā dhīḥ sānubhūyate /",
    "T11pramanvu:1561": " na dīrghagrāhikā sā ca tanna syād dīrghadhīsmṛtiḥ // Pramāṇav_2.491 //",
    "T11pramanvu:1562": " pṛthak pṛthak ca buddhīnāṃ saṃvittau taddhvaniśruteḥ /",
    "T11pramanvu:1563": " avicchinnābhatā na syād ghaṭanaṃ ca nirākṛtam // Pramāṇav_2.492 //",
    "T11pramanvu:1564": " vicchinnaṃ śṛṇvato 'pyasya yadyavicchinnavibhramaḥ /",
    "T11pramanvu:1565": " hrasvadvayoccāraṇe 'pi syādavicchinnavibhramaḥ // Pramāṇav_2.493 //",
    "T11pramanvu:1566": " vicchinne darśane cākṣādavicchinnādhiropaṇam /",
    "T11pramanvu:1567": " nākṣāt sarvākṣabuddhīnāṃ vitathatvaprasaṅgataḥ // Pramāṇav_2.494 //",
    "T11pramanvu:1568": " sarvāntyo 'pi hi varṇātmā nimeṣatulitasthitiḥ /",
    "T11pramanvu:1569": " sa ca kramādanekāṇusambandhena nitiṣṭhati // Pramāṇav_2.495 //",
    "T11pramanvu:1570": " ekāṇvatyayakālaśca kālo 'lpīyān kṣaṇo mataḥ /",
    "T11pramanvu:1571": " buddhiśca kṣaṇikā tasmāt kramād varṇān prapadyate // Pramāṇav_2.496 //",
    "T11pramanvu:1572": " iti varṇe 'pi rupādāvavicchinnāvabhāsinī /",
    "T11pramanvu:1573": " vicchinnāpyanyathā buddhiḥ sarvā syād vitathārthikā // Pramāṇav_2.497 //",
    "T11pramanvu:1574": " ghaṭanaṃ yacca bhāvānāmanyatrendriyavibhramāt /",
    "T11pramanvu:1575": " bhedālakṣaṇavibhrāntaṃ smaraṇaṃ tad vikalpakam // Pramāṇav_2.498 //",
    "T11pramanvu:1576": " tasya spaṣṭāvabhāsitvaṃ jalpasaṃsargiṇaḥ kutaḥ /",
    "T11pramanvu:1577": " nākṣagrāhye 'sti śabdānāṃ yojaneti vivecitam // Pramāṇav_2.499 //",
    "T11pramanvu:1578": " vicchinnaṃ paśyato 'pyakṣairghaṭayed yadi kalpanā /",
    "T11pramanvu:1579": " arthasya tatsaṃvitteśca satataṃ bhāsamānayoḥ // Pramāṇav_2.500 //",
    "T11pramanvu:1580": " bādhake sati sannyāye vicchinna iti tat kutaḥ /",
    "T11pramanvu:1581": " buddhīnāṃ śaktiniyamāditi cet sa kuto bhataḥ // Pramāṇav_2.501 //",
    "T11pramanvu:1582": " yugapad buddhyadṛṣṭeścet tadevedaṃ vicāryate /",
    "T11pramanvu:1583": " tāsāṃ samānajātīye sāmarthyaniyamo bhavet // Pramāṇav_2.502 //",
    "T11pramanvu:1584": " tathā hi samyaglakṣyante vikalpāḥ kramabhāvinaḥ /",
    "T11pramanvu:1585": " etena yaḥ samakṣe 'rthe pratyabhiġ",
    "T11pramanvu:1586": " yānakalpanām // Pramāṇav_2.503 //",
    "T11pramanvu:1587": " spaṣṭāvabhāsāṃ pratyakṣāṃ kalpayet so 'pi vāritaḥ /",
    "T11pramanvu:1588": " keśagolakadīpādāvapi spaṣṭāvabhāsanāt // Pramāṇav_2.504 //",
    "T11pramanvu:1589": " pratītabhede 'pyadhyakṣā dhīḥ kathaṃ tādṛśī bhavet /",
    "T11pramanvu:1590": " tasmānna pratyabhijñānād varṇādyekatvaniścayaḥ // Pramāṇav_2.505 //",
    "T11pramanvu:1591": " pūrvānubhūtasmaraṇāt taddharmāropaṇād vinā /",
    "T11pramanvu:1592": " sa evāyamiti jñānaṃ nāsti tacchakṣaje kutaḥ // Pramāṇav_2.506 //",
    "T11pramanvu:1593": " na cārthajñānasaṃvittyoryugapat sambhavo yataḥ /",
    "T11pramanvu:1594": " lakṣyete pratibhāso dau nārthārthajñānayoḥ pṛthak // Pramāṇav_2.507 //",
    "T11pramanvu:1595": " na hyarthābhāsi ca jñānamartho bāhyaśca kevalaḥ /",
    "T11pramanvu:1596": " ekākāramatigrāhye bhedabhāvaprasaṅgataḥ // Pramāṇav_2.508 //",
    "T11pramanvu:1597": " sūpalakṣeṇa bhedena yau saṃvittau na lakṣitau /",
    "T11pramanvu:1598": " arthārthapratyayo paścāt smaryete tau pṛthak katham // Pramāṇav_2.509 //",
    "T11pramanvu:1599": " krameṇānubhavotpāde 'pyarthārthamanasorayam /",
    "T11pramanvu:1600": " pratibhāsasya nānātvacodyadoṣo duruddharaḥ // Pramāṇav_2.510 //",
    "T11pramanvu:1601": " arthasaṃvedanaṃ tāvat tato 'rthābhāsavedanam /",
    "T11pramanvu:1602": " na hi saṃvedanaṃ śuddhaṃ bhavedarthasya vedanam // Pramāṇav_2.511 //",
    "T11pramanvu:1603": " tathā hi nīlādyākāra eka ekaṃ ca vedanam /",
    "T11pramanvu:1604": " lakṣyate na tu nīlābhe vedane vedanaṃ param // Pramāṇav_2.512 //",
    "T11pramanvu:1605": " jñānāntareṇānubhavo bhavet tatrāpi hi smṛtiḥ /",
    "T11pramanvu:1606": " dṛṣṭā tadvedanaṃ kena tasyāpyanyena ced imām // Pramāṇav_2.513 //",
    "T11pramanvu:1607": " mālāṃ jñānavidāṃ ko 'yaṃ janayatyanubandhinīm /",
    "T11pramanvu:1608": " pūrvā dhīḥ saiva cenna syāt sañcāro viṣayāntare // Pramāṇav_2.514 //",
    "T11pramanvu:1609": " tāṃ grāhyalakṣaṇaprāptāmāsannāṃ janikāṃ dhiyam /",
    "T11pramanvu:1610": " agṛhītvottaraṃ jñānaṃ gṛhṇīyādaparaṃ katham // Pramāṇav_2.515 //",
    "T11pramanvu:1611": " ātmani jñānajanane svabhāve niyatāṃ ca tām /",
    "T11pramanvu:1612": " ko nāmānyo vibadhnīyād bahiraṃge 'ntaraṅgikām // Pramāṇav_2.516 //",
    "T11pramanvu:1613": " bāhyāḥ sannihito 'pyarthastāṃ vibadhnan hi na prabhuḥ /",
    "T11pramanvu:1614": " dhiyaṃ nānubhavet kaścidanyathārthasya sannidhau // Pramāṇav_2.517 //",
    "T11pramanvu:1615": " na cāsannihitārthāsti daśā kācidato dhiyaḥ /",
    "T11pramanvu:1616": " utkhātamūlā smṛtirapyutsannetyujjvalaṃ matam // Pramāṇav_2.518 //",
    "T11pramanvu:1617": " atītādivikalpānāṃ yeṣāṃ nārthasya sannidhiḥ /",
    "T11pramanvu:1618": " sañcārakaraṇābhāvād utsīdedathacintanam // Pramāṇav_2.519 //",
    "T11pramanvu:1619": " ātmavijñānajanane śaktisaṃkṣayataḥ śanaiḥ /",
    "T11pramanvu:1620": " viṣayāntarasañcāro yadi saivārthadhīḥ kutaḥ // Pramāṇav_2.520 //",
    "T11pramanvu:1621": " śaktikṣaye pūrvādhiyo na hi dhīḥ prāgdhiyā vinā /",
    "T11pramanvu:1622": " anyārthāsaktiviguṇe jñāne jñānodayāgateḥ // Pramāṇav_2.521 //",
    "T11pramanvu:1623": " sakṛdvijātīyajātāvapyekena paṭīyasā /",
    "T11pramanvu:1624": " cittenāhitavaiguṇyādālāyānnānyasambhavaḥ // Pramāṇav_2.522 //",
    "T11pramanvu:1625": " nāpekṣetānyathā sāmyaṃ manovṛttermano 'ntaram /",
    "T11pramanvu:1626": " manojñānakramotpattirapyapekṣā prasādhanī // Pramāṇav_2.523 //",
    "T11pramanvu:1627": " ekatvānmanaso 'nyammin saktasyānyāgateryadi /",
    "T11pramanvu:1628": " jñānāntarasyānudayo na kadācit sahodayāt // Pramāṇav_2.524 //",
    "T11pramanvu:1629": " samavṛttau ca tulyatvāt sarvadānyāgatirbhavet /",
    "T11pramanvu:1630": " janma vātmamanoyogamātrajānāṃ sakṛd bhavet // Pramāṇav_2.525 //",
    "T11pramanvu:1631": " ekaiva cet kriyaikaḥ syāt kiṃ dīpo 'nekadarśanaḥ /",
    "T11pramanvu:1632": " krameṇāpi na śaktaṃ syāt paścādapyaviśeṣataḥ // Pramāṇav_2.526 //",
    "T11pramanvu:1633": " anena dehapuruṣābuktau saṃskārato yadi /",
    "T11pramanvu:1634": " niyamaḥ sa kutaḥ paścāt buddheścedastu sammatam // Pramāṇav_2.527 //",
    "T11pramanvu:1635": " na grāhyatānyā jananājjananaṃ grāhyalakṣaṇam /",
    "T11pramanvu:1636": " agrāhyaṃ na hi tejo 'sti na ca saukṣamyādyanaṃśake // Pramāṇav_2.528 //",
    "T11pramanvu:1637": " grāhyatāśaktihāniī syāt nānyasya jananātmanaḥ /",
    "T11pramanvu:1638": " grāhyātāyā na khalvanyajjananaṃ grāhyalakṣaṇe // Pramāṇav_2.529 //",
    "T11pramanvu:1639": " sākṣānna hyanyathā buddhe rūpādirūpakārakaḥ /",
    "T11pramanvu:1640": " grāhyātālakṣanādanyastabhāvaniyamo 'sya kaḥ // Pramāṇav_2.530 //",
    "T11pramanvu:1641": " buddherapi tadastīti sāpi sattve vyavsthitā /",
    "T11pramanvu:1642": " grāhyupādānasaṃvittī cetaso grāhyalakṣaṇam // Pramāṇav_2.531 //",
    "T11pramanvu:1643": " rūpādeścetasaścaivamviśuddhadhiyaṃ prati /",
    "T11pramanvu:1644": " grāhyalakṣaṇacinteyamacintyā yogināṃ gatiḥ // Pramāṇav_2.532 //",
    "T11pramanvu:1645": " tatra sūkṣmādibhāvena grāhyamagrāhyatāṃ vrajet /",
    "T11pramanvu:1646": " rūpādi buddheḥ kiṃ jātaṃ paścād yat prāṅ na vidyate // Pramāṇav_2.533 //",
    "T11pramanvu:1647": " sati svadhīgrahe tasmād yaivānantarahetutā /",
    "T11pramanvu:1648": " cetaso grāhyatā saiva tato nārthāntare gatiḥ // Pramāṇav_2.534 //",
    "T11pramanvu:1649": " nānekaśaktyabhāve 'pi bhāvo nānekakāryakṛt /",
    "T11pramanvu:1650": " prakṛtyaiveti gaditam nānekasmānna ced bhavet // Pramāṇav_2.535 //",
    "T11pramanvu:1651": " na kiñcidekasmāt sāmagrayāḥ sarvasambhavaḥ /",
    "T11pramanvu:1652": " ekaṃ syādapi sāmagryorityuktaṃ tadanekakṛt // Pramāṇav_2.536 //",
    "T11pramanvu:1653": " artha pūrvañca vijñānaṃ gṛhṇīyad yadi dhīḥ parā /",
    "T11pramanvu:1654": " abhilāpadvayaṃ nityaṃ syād dṛṣṭakramamakramam // Pramāṇav_2.537 //",
    "T11pramanvu:1655": " pūrvāparārthabhāsitvāccintādāvekacetasi /",
    "T11pramanvu:1656": " dvirdvirekaṃ ca bhāseta bhāsanādātmataddhiyoḥ // Pramāṇav_2.538 //",
    "T11pramanvu:1657": " viṣayāntarasañcāre yadyantyaṃ nānubhūyate /",
    "T11pramanvu:1658": " parānubhūtavat sarvānanubhūtiḥ prasajyate // Pramāṇav_2.539 //",
    "T11pramanvu:1659": " ātmānubhūta pratyakṣaṃ nānubhūtaṃ parairyadi /",
    "T11pramanvu:1660": " ātmānubhūtiḥ sā siddhā kuto yenaivamucyate // Pramāṇav_2.540 //",
    "T11pramanvu:1661": " vyaktihetvaprasiddhiḥ syāt na vyaktervyaktamicchataḥ /",
    "T11pramanvu:1662": " vyaktyasiddhavapi vyaktaṃ yadi vyaktamidaṃ jagat // Pramāṇav_2.541 //",
    "T11pramanvu:1663": " tṛtīyaḥ svārthānumānaparicchedaḥ",
    "T11pramanvu:1664": " svopajñavṛttisahitaḥ",
    "T11pramanvu:1665": " pakṣadharmastadaṃśena vyāpto hetustridhaiva saḥ /",
    "T11pramanvu:1666": " avinābhāvaniyamāddhetvābhāsāstato 'pare // Pramāṇav_3.1 //",
    "T11pramanvu:1667": " kārya svabhāvairyāvadbhiravinābhāvi kāraṇe /",
    "T11pramanvu:1668": " hetuḥ svabhāve bhāvo 'pi bhāvamātrānurodhini // Pramāṇav_3.2 //",
    "T11pramanvu:1669": " apravṛttiḥ pramāṇānām apravṛttiphalāsati /",
    "T11pramanvu:1670": " asajjñānaphalā kācid hetubhedavyapekṣayā // Pramāṇav_3.3 //",
    "T11pramanvu:1671": " viruddhakāryoḥ siddhirasiddhirhetubhāvayoḥ /",
    "T11pramanvu:1672": " dṛśyātmanorabhāvārthānupalabdhiścaturvidhā // Pramāṇav_3.4 //",
    "T11pramanvu:1673": " tadviruddhinimittasya yopalabdhiḥ prayujyate /",
    "T11pramanvu:1674": " nimittayorviruddhatvābhāve sā vyabhicāriṇī // Pramāṇav_3.5 //",
    "T11pramanvu:1675": " iṣṭaṃ viruddhakārye 'pi deśakālāadyapekṣaṇam /",
    "T11pramanvu:1676": " anyathā vyabhicāri syāt bhasmevāśītasādhane // Pramāṇav_3.6 //",
    "T11pramanvu:1677": " hetunā yaḥ samagreṇa kāyātpādo 'numīyate /",
    "T11pramanvu:1678": " arthāntarānapekṣatvāt sa svabhāvo 'nuvarnitaḥ // Pramāṇav_3.7 //",
    "T11pramanvu:1679": " sāmagrīphalaśaktīnāṃ pariṇāmānubandhini /",
    "T11pramanvu:1680": " anaikāntikatā kārye pratibandhasya sambhavāt // Pramāṇav_3.8 //",
    "T11pramanvu:1681": " ekasāmagryadhīnasya rūpāde rasato gatiḥ /",
    "T11pramanvu:1682": " hetudharmānumānena dhūmendhanavikāravat // Pramāṇav_3.9 //",
    "T11pramanvu:1683": " śaktipravṛttyā na vinā rasaḥ saivānyakāraṇam /",
    "T11pramanvu:1684": " ityatītaikakālānāṃ gatistastatkāryaliṅgajā // Pramāṇav_3.10 //",
    "T11pramanvu:1685": " hetunā yo 'samagreṇa kāryotpādo 'numīyate /",
    "T11pramanvu:1686": " taccheṣavadasāmarthyād dehād rāgānumānavat // Pramāṇav_3.11 //",
    "T11pramanvu:1687": " vipakṣe 'dṛṣṭimātreṇa kāryasāmānyadarśanāt /",
    "T11pramanvu:1688": " hetujñānaṃ pramāṇābhaṃ vacanād rāgitādivat // Pramāṇav_3.12 //",
    "T11pramanvu:1689": " na cādarśanamātreṇa vipakṣe 'vyabhicāritā /",
    "T11pramanvu:1690": " sambhāvyavyabhicāritvāt sthālītaṇḍulapākavat // Pramāṇav_3.13 //",
    "T11pramanvu:1691": " yasyādarśanamātreṇa vyatirekaḥ pradarśyate /",
    "T11pramanvu:1692": " tasya saṃśayahetutvāccheṣavat tadudāhṛtam // Pramāṇav_3.14 //",
    "T11pramanvu:1693": " hetostriṣvapi rūpeṣu niścayastena varṇitaḥ /",
    "T11pramanvu:1694": " asiddhaviparītārthavyabhicārivipakṣataḥ // Pramāṇav_3.15 //",
    "T11pramanvu:1695": " vyabhicārivipakṣeṇa vadharmyavacanaṃ ca yat /",
    "T11pramanvu:1696": " yadyadṛṣṭiphalaṃ tacca tadanukte 'pi gamyate // Pramāṇav_3.16 //",
    "T11pramanvu:1697": " na ca nāstīti vacanāt tannāstyeva yathā yadi /",
    "T11pramanvu:1698": " nāsti sa khyāpyate nyāyastadā nāstīti gamyate // Pramāṇav_3.17 //",
    "T11pramanvu:1699": " yadyadṛṣṭau nivṛttiḥ syāccheṣavad vyabhicāri kim /",
    "T11pramanvu:1700": " vyatirekyapi hetuḥ syānna vācyāasiddhiyojanā // Pramāṇav_3.18 //",
    "T11pramanvu:1701": " viśeṣasya vyavacchedahetutā syādadarśanāt /",
    "T11pramanvu:1702": " pramāṇāntarabādhā cennedānīṃ nāstitādṛśaḥ // Pramāṇav_3.19 //",
    "T11pramanvu:1703": " tathānyatrāpi sambhāvyaṃ pramāṇāntarabādhanam /",
    "T11pramanvu:1704": " dṛṣṭāyuktiradṛṣṭeśca syāt sparśasyavirodhinī // Pramāṇav_3.20 //",
    "T11pramanvu:1705": " deśādibhedād dṛśyante bhinnā dravyeṣu śaktayaḥ /",
    "T11pramanvu:1706": " tatraikadṛṣṭyā nānyatra yuktastadbhāvaniścayaḥ // Pramāṇav_3.21 //",
    "T11pramanvu:1707": " ātmamṛccetanādīnāṃ yo 'bhāvasyāprasādhakaḥ /",
    "T11pramanvu:1708": " sa evānupalambhaḥ kiṃ hetvabhāvasya sādhakaḥ // Pramāṇav_3.22 //",
    "T11pramanvu:1709": " tasmāt tanmātrasambaddhaḥ svabhāvo bhāvameva vā /",
    "T11pramanvu:1710": " nirvatayet kāraṇaṃ vā kāyamavyabhicārataḥ // Pramāṇav_3.23 //",
    "T11pramanvu:1711": " anyathakanivṛttayānyavinivṛttiḥ kathaṃ bhavet /",
    "T11pramanvu:1712": " nāścavāniti martyena na bhāvyaṃ gomatāpi kim // Pramāṇav_3.24 //",
    "T11pramanvu:1713": " sannidhānāt tathaikasya kathamanyasya sannidhiḥ /",
    "T11pramanvu:1714": " gomānityeva martyena bhāvyamaśvavatāpi kim // Pramāṇav_3.25 //",
    "T11pramanvu:1715": " tasmād vaidharmyadṛṣṭānte neṣṭo 'vaśyamihāśrayaḥ /",
    "T11pramanvu:1716": " tadabhāve ca tanneti vacanādapi tadgatiḥ // Pramāṇav_3.26 //",
    "T11pramanvu:1717": " tadbhāvahetubhāvau hi dṛṣṭānte tadavedinaḥ /",
    "T11pramanvu:1718": " khyāpyete viduṣāṃ vācyo hetureva hi kevalaḥ // Pramāṇav_3.27 //",
    "T11pramanvu:1719": " tenaiva jñātasambandhe dvayoranyataroktitaḥ /",
    "T11pramanvu:1720": " arthāpattyā dvitīye 'pi smṛtiḥ samupajāyate // Pramāṇav_3.28 //",
    "T11pramanvu:1721": " hetusvabhāvābhāvo 'taḥ pratiṣedhe ca kasyacit /",
    "T11pramanvu:1722": " hetuḥ, yuktopalambhasya tasya cānupalambhanam // Pramāṇav_3.29 //",
    "T11pramanvu:1723": " itīyaṃ trividhokta 'pyanupalabdhiranekadhā /",
    "T11pramanvu:1724": " tattadviriddhādyagatibhedaprayogataḥ // Pramāṇav_3.30 //",
    "T11pramanvu:1725": " kāryakāraṇabhāvād vā svabhāvād vā niyāmakāt /",
    "T11pramanvu:1726": " avinābhāvaniyamo 'darśanānna na darśanāt // Pramāṇav_3.31 //",
    "T11pramanvu:1727": " avaśyaṃbhāvaniyamaḥ kaḥ parasyānyathā paraiḥ /",
    "T11pramanvu:1728": " arthāntaranimitte vā dharme vāsasi rāgavat // Pramāṇav_3.32 //",
    "T11pramanvu:1729": " arthāntaranimitto hi dharmaḥ syādanya eva saḥ /",
    "T11pramanvu:1730": " paśyād bhāvānna hetutvaṃ phale 'pyekāntatā kutaḥ // Pramāṇav_3.33 //",
    "T11pramanvu:1731": " kārya dhūmo hutabhujaḥ kāyadharmānuvṛttitaḥ /",
    "T11pramanvu:1732": " tasyābhāve tu sa bhavan hetumatāṃ vilaṅghayet // Pramāṇav_3.34 //",
    "T11pramanvu:1733": " nityaṃ sattvamasattvaṃ vāhetoranyānapekṣaṇāt /",
    "T11pramanvu:1734": " apekṣātaśca bhāvānāṃ kādācitkasya sambhavaḥ // Pramāṇav_3.35 //",
    "T11pramanvu:1735": " agnisvabhāvaḥ śakramya mūrdhā yadyagnireva saḥ /",
    "T11pramanvu:1736": " athānagnisvabhāvo 'sau dhūmastatra kathaṃ bhavet // Pramāṇav_3.36 //",
    "T11pramanvu:1737": " dhūmahetusvabhāvo hi vahnistacchaktibhedavān /",
    "T11pramanvu:1738": " adhūmahetordhūmasya bhāve sa syādahetukaḥ // Pramāṇav_3.37 //",
    "T11pramanvu:1739": " anvayavyatirekād yo yasya dṛṣṭo 'nuvartakaḥ /",
    "T11pramanvu:1740": " svabhāvastasya taddheturato bhinnānna sambhavaḥ // Pramāṇav_3.38 //",
    "T11pramanvu:1741": " svabhāve 'pyavinābhāvo bhāvamātrānurodhini /",
    "T11pramanvu:1742": " tadbhāve svayambhāvasyābhāvaḥ syādabhedataḥ // Pramāṇav_3.39 //",
    "T11pramanvu:1743": " sarve bhāvāḥ svabhāvena svasvabhāvavyavasthiteḥ /",
    "T11pramanvu:1744": " svabhāvaparabhāvābhyāṃ yasmād vyāvṛttibhāginaḥ // Pramāṇav_3.40 //",
    "T11pramanvu:1745": " tasmād yato yato 'rthānāṃ vyāvṛttistannibandhanāḥ /",
    "T11pramanvu:1746": " jātibhedāḥ prakalpyante tadviśeṣāvagāhinaḥ // Pramāṇav_3.41 //",
    "T11pramanvu:1747": " tasmād viśeṣo yo yena dharmeṇa sampratīyate /",
    "T11pramanvu:1748": " na da śakyastato 'nyena tena bhinnā vyavasthitiḥ // Pramāṇav_3.42 //",
    "T11pramanvu:1749": " ekasyārthasvabhāvasya pratyakṣasya sataḥ svayam /",
    "T11pramanvu:1750": " ko 'nyo bhāgo na dṛṣṭaḥ syād yaḥ pramāṇaiḥ parīkṣyate // Pramāṇav_3.43 //",
    "T11pramanvu:1751": " no ced bhrāntinimittena saṃyojyeta guṇāntaram /",
    "T11pramanvu:1752": " śuktau vā rajatākāro rūpasādharmyadarśanāt // Pramāṇav_3.44 //",
    "T11pramanvu:1753": " tasmād dṛṣṭasya bhāvasya dṛṣṭa evākhilo guṇaḥ /",
    "T11pramanvu:1754": " bhrānterniścīyate neti sādhanaṃ sampravartate // Pramāṇav_3.45 //",
    "T11pramanvu:1755": " vastugrahe 'manumānācca dharmasyaikasya niścaye /",
    "T11pramanvu:1756": " sarvagraho hyapohe tu nāyaṃ doṣaḥ prasajyate // Pramāṇav_3.46 //",
    "T11pramanvu:1757": " tasmādapohaviṣayamiti liṅgaṃ prakīrtitam /",
    "T11pramanvu:1758": " anyathā dharmiṇaḥ siddhavasiddhaṃ kimataḥ param // Pramāṇav_3.47 //",
    "T11pramanvu:1759": " kvacit sāmānyaviṣayaṃ dṛṣṭe jñānamaliṅgajam /",
    "T11pramanvu:1760": " kathamanyopohaviṣayaṃ tanmātrāpohagocaram // Pramāṇav_3.48 //",
    "T11pramanvu:1761": " niścayāropamanasirbādhyabādhakabhāvataḥ /",
    "T11pramanvu:1762": " samāropaviveke 'sya pravṛttiriti gamyate // Pramāṇav_3.49 //",
    "T11pramanvu:1763": " yāvantoṃ 'śasamāropāstannirāse viniścayāḥ /",
    "T11pramanvu:1764": " tāvanta eva śabdāśca tena te bhinnagocarāḥ // Pramāṇav_3.50 //",
    "T11pramanvu:1765": " anyathaikena śabdena vyāpta ekatra vastuni /",
    "T11pramanvu:1766": " buddh yā vā nānyavisaya iti paryāyatā bhavet // Pramāṇav_3.51 //",
    "T11pramanvu:1767": " yasyāpi nānopādherdhīrgrāhikārthasya bhedinaḥ /",
    "T11pramanvu:1768": " nānopādhyupakārāṅgaśaktyabhinnātmano grahe // Pramāṇav_3.52 //",
    "T11pramanvu:1769": " sarvātmanopakāryasya ko bhedaḥ syādaniścitaḥ /",
    "T11pramanvu:1770": " tayorātmani sambandhādekajñāne dvayagrahaḥ // Pramāṇav_3.53 //",
    "T11pramanvu:1771": " dharmopakāraśaktīnāṃ bhede tāstasya kiṃ yadi /",
    "T11pramanvu:1772": " nopakārastatastāsāṃ tadā syādanavasthitiḥ // Pramāṇav_3.54 //",
    "T11pramanvu:1773": " ekopakārake grāhye nopakārāstato 'pare /",
    "T11pramanvu:1774": " dṛṣṭe tasminnadṛṣṭāśca tadgrahe sakalagrahaḥ // Pramāṇav_3.55 //",
    "T11pramanvu:1775": " yadi bhrāntinivṛttyartha gṛhīte 'pyanyadiṣyate /",
    "T11pramanvu:1776": " tadvyavacchedaviṣayaṃ siddhaṃ tadvat tato 'param // Pramāṇav_3.56 //",
    "T11pramanvu:1777": " asamāropaviṣaye vṛtte rapi ca niścayaiḥ /",
    "T11pramanvu:1778": " yanna niścīyate rūpaṃ tat teṣāṃ viṣayaḥ katham // Pramāṇav_3.57 //",
    "T11pramanvu:1779": " pratyakṣeṇa gṛhīte 'pi viśerṣe 'śavibarjite /",
    "T11pramanvu:1780": " yadviśeṣāvasāye 'sti pratyayaḥ sa pratīyate // Pramāṇav_3.58 //",
    "T11pramanvu:1781": " tatrāpi cānyavyāvṛttiranyavyāvṛtta ityapi /",
    "T11pramanvu:1782": " śabdāśca niścayāścaiva nimittamanurindhate // Pramāṇav_3.59 //",
    "T11pramanvu:1783": " dvayorekābhidhāne 'pi bibhaktirvyatirekiṇī /",
    "T11pramanvu:1784": " bhinnamarthamivānveti vācyaleśaviśeṣataḥ // Pramāṇav_3.60 //",
    "T11pramanvu:1785": " bhedāntarapratikṣe pāpratikṣepau tayordvayoḥ /",
    "T11pramanvu:1786": " padaṃ saṃketabhedasya jñātṛvāñchānuridhinaḥ // Pramāṇav_3.61 //",
    "T11pramanvu:1787": " bhedo 'yameva sarvatra dravyabhāvābhidhāyinoḥ /",
    "T11pramanvu:1788": " śabdayoorna tayorvācye viśeṣastena kaścana // Pramāṇav_3.62 //",
    "T11pramanvu:1789": " jijñāpayiṣurartha taṃ taddhitena taṃ taddhitena kṛtāpi vā /",
    "T11pramanvu:1790": " antena vā yadi brū yāt bhedo nāsti tataḥ paraḥ // Pramāṇav_3.63 //",
    "T11pramanvu:1791": " tenānyāpohaviṣaye tadvatpakṣopavarṇanam /",
    "T11pramanvu:1792": " pratyākhyātaṃ pṛthaktve hi syād doṣo jātitadvatoḥ // Pramāṇav_3.64 //",
    "T11pramanvu:1793": " yeṣāṃ vastuvaśā vāco na voivakṣāparāśrayāḥ /",
    "T11pramanvu:1794": " ṣaṣṭhīvacanabhedādi codyaṃ tān prati yuktimat // Pramāṇav_3.65 //",
    "T11pramanvu:1795": " yad yathā vācakatvena vaktṛbhirviniyamyate /",
    "T11pramanvu:1796": " anapekṣitavāhyārtha tat tathā vācakaṃ vacaḥ // Pramāṇav_3.66 //",
    "T11pramanvu:1797": " dārāḥ ṣaṇṇagarītyādau bhedābhedavyavasthiteḥ /",
    "T11pramanvu:1798": " khasya svabhāvaḥ khatvaṃ cetyatra vā kiṃ nibandhanam // Pramāṇav_3.67 //",
    "T11pramanvu:1799": " pararūpaṃ svarūpeṇa yayā saṃvriyate dhiyā /",
    "T11pramanvu:1800": " ekārthapratibhāsinyā bhāvānāśritya bhedinaḥ // Pramāṇav_3.68 //",
    "T11pramanvu:1801": " tayā saṃvṛtanānātvāḥ saṃvṛtyā bhedinaḥ svayam /",
    "T11pramanvu:1802": " abhedina ivābhānti bhāvā rūpeṇa kenacit // Pramāṇav_3.69 //",
    "T11pramanvu:1803": " tasyā abhiprāyavaśāt sāmānyaṃ sat prakīrtitam /",
    "T11pramanvu:1804": " tadasat paramārthena yathā saṅkalpitaṃ tayā // Pramāṇav_3.70 //",
    "T11pramanvu:1805": " vyaktayo nānuyantyanyasanuyāyi na bhāsate /",
    "T11pramanvu:1806": " jñānādavyatiriktaṃ vā kathamarthāntaraṃ vrajet // Pramāṇav_3.71 //",
    "T11pramanvu:1807": " tasmānmithyāvikalpo 'yamartheṣvekātmatāgrahaḥ /",
    "T11pramanvu:1808": " itaretarabhedo 'sya bījaṃ saṃjñā yadarthikā // Pramāṇav_3.72 //",
    "T11pramanvu:1809": " ekapratyavamarśārthajñānādye kāthasādhane /",
    "T11pramanvu:1810": " bhede 'pi niyatāḥ kecit svabhāvenendriyādivat // Pramāṇav_3.73 //",
    "T11pramanvu:1811": " jvarādiśamane kāścit saha pratyekameva vā /",
    "T11pramanvu:1812": " dṛṣṭā yathā vauṣadhayo nānātve 'pi na cāparāḥ // Pramāṇav_3.74 //",
    "T11pramanvu:1813": " aviśeṣānna sāmānyamaviśeṣaprasaṅgataḥ /",
    "T11pramanvu:1814": " tāsāṃ kṣetrādibhede 'pi dhrauvyāccānupakārataḥ // Pramāṇav_3.75 //",
    "T11pramanvu:1815": " tatsvabhāvagrahād yā dhīstadarthe vāpyanarthikā /",
    "T11pramanvu:1816": " vikalpikātatkāryārthabhedaniṣṭhā prajāyate // Pramāṇav_3.76 //",
    "T11pramanvu:1817": " tasyāṃ yadrū pamābhāti bāhyamekamivānyataḥ /",
    "T11pramanvu:1818": " vyāvṛttamiva nistattvaṃ parīkṣānaṅgabhāvataḥ // Pramāṇav_3.77 //",
    "T11pramanvu:1819": " arthā jñānaniviṣṭāsta evaṃ vyāvṛttarūpakāḥ /",
    "T11pramanvu:1820": " abhinnā iva cābhānti vyāvṛttāḥ punaranyataḥ // Pramāṇav_3.78 //",
    "T11pramanvu:1821": " ta eva teṣāṃ sāmānyasamānādhāragocaraiḥ /",
    "T11pramanvu:1822": " jñānābhidhānairmithyārtho vyavahāraḥ pratanyate // Pramāṇav_3.79 //",
    "T11pramanvu:1823": " sa ca sarvaḥ padārthānāmanyonyābhāvasaṃśrayaḥ /",
    "T11pramanvu:1824": " tenānyāpohaviṣayo vastumābhasya cāśrayaḥ // Pramāṇav_3.80 //",
    "T11pramanvu:1825": " yatrāsti vastusambandho yathoktānumitau yathā /",
    "T11pramanvu:1826": " nānyatra bhrāntisāmye 'pi dīpatejo maṇau yathā // Pramāṇav_3.81 //",
    "T11pramanvu:1827": " tatraikakāryo 'neko 'pi tadakāryānyatāśrayaḥ /",
    "T11pramanvu:1828": " ekatvenābhidhājñānairvyavahāraḥ pratāryate // Pramāṇav_3.82 //",
    "T11pramanvu:1829": " tato 'nekakṛdeko 'pi tadbhāvaparidīpane /",
    "T11pramanvu:1830": " atatkāryārthabhedena nānādharmā pratīyate // Pramāṇav_3.83 //",
    "T11pramanvu:1831": " yathāpratīti kathitaḥ śabdārtho 'sāvasannapi /",
    "T11pramanvu:1832": " samānādhikaraṇyaṃ ca vastunyasya na sambhavaḥ // Pramāṇav_3.84 //",
    "T11pramanvu:1833": " dharmadharmivyasthānaṃ bhedo 'bhedaśca yādṛśaḥ /",
    "T11pramanvu:1834": " asamīkṣitatattvārtho yathā loke pratīyate // Pramāṇav_3.85 //",
    "T11pramanvu:1835": " taṃ tathaiva samāśritya sādhyasādhanaṃsaṃsthitiḥ /",
    "T11pramanvu:1836": " paramārthāvatārāya vidvadbhiravakalpyate // Pramāṇav_3.86 //",
    "T11pramanvu:1837": " saṃsṛjyante na bhidyante svato 'rthāḥ pāramārthikāḥ /",
    "T11pramanvu:1838": " rūpamekamanekaṃ ca teṣu buddherupaplavaḥ // Pramāṇav_3.87 //",
    "T11pramanvu:1839": " bhedastato 'yaṃ bauddhe 'rthe sāmānyaṃ bheda ityapi /",
    "T11pramanvu:1840": " tasyaiva cānyavyāvṛttyā dharmabhedaḥ prakalpyate // Pramāṇav_3.88 //",
    "T11pramanvu:1841": " sādhyasādhanasaṃkalpe vastudarśanahānitaḥ /",
    "T11pramanvu:1842": " bhedaḥ sāmānyasaṃsṛṣṭo grāhyo nātra svalakṣaṇam // Pramāṇav_3.89 //",
    "T11pramanvu:1843": " samānabhinnādyākārairna tad grāhyaṃ kathaṃcana /",
    "T11pramanvu:1844": " bhedānāṃ bahubhedānāṃ tatraikasminnayogataḥ // Pramāṇav_3.90 //",
    "T11pramanvu:1845": " tadrū paṃ sarvato bhinnaṃ tathā tatpratipādikā /",
    "T11pramanvu:1846": " na śrutiḥ kalpanā vāsti samānyenaiva vṛttitaḥ // Pramāṇav_3.91 //",
    "T11pramanvu:1847": " śabdāḥ saṃketitaṃ prāhurvyavahārāya sa smṛtaḥ /",
    "T11pramanvu:1848": " tadā svalakṣaṇaṃ nāsti saṃketastena tatra na // Pramāṇav_3.92 //",
    "T11pramanvu:1849": " api pravartteta pumān vijñāyārthakriyākṣamān /",
    "T11pramanvu:1850": " tatsādhanāyetyartheṣu saṃyojyante 'bhidhākriyāḥ // Pramāṇav_3.93 //",
    "T11pramanvu:1851": " tatrānarthakriyāyogyā jātistadvānalaṃ sa ca /",
    "T11pramanvu:1852": " sākṣānna yojyate kasmādānantyāccedidaṃ samam // Pramāṇav_3.94 //",
    "T11pramanvu:1853": " tatkāriṇāmatatkāribhedasāmye na kiṃ kṛtaḥ /",
    "T11pramanvu:1854": " tadvaddoṣasya sāmyāccedastu jātiralaṃ parā // Pramāṇav_3.95 //",
    "T11pramanvu:1855": " tadanyaparihāreṇa pravarteteti ca dhvaniḥ /",
    "T11pramanvu:1856": " ucyate tena tebhyo 'syāvyavacchede kathaṃ ca saḥ // Pramāṇav_3.96 //",
    "T11pramanvu:1857": " vyavacchedo 'sti cedasya nanvetāvat prayojanam /",
    "T11pramanvu:1858": " śabdānāmiti kiṃ tatra sāmānyenāpareṇa vaḥ // Pramāṇav_3.97 //",
    "T11pramanvu:1859": " jñānādyarthakriyāṃ tāṃ tāṃ dṛṣṭvā bhede 'pi kuvataḥ /",
    "T11pramanvu:1860": " arthāṃ stadanyaviśleṣaviṣayairdhvanibhiḥ saha // Pramāṇav_3.98 //",
    "T11pramanvu:1861": " saṃyojya pratyabhijñānaṃ kuryādapyanyadarśane /",
    "T11pramanvu:1862": " parasyāpi na sā buddhiḥ sāmānyādeva kevalāt // Pramāṇav_3.99 //",
    "T11pramanvu:1863": " nityaṃ tanmātravijñāne vyaktyajñānaprasaṅgataḥ /",
    "T11pramanvu:1864": " tadā kadācit sambaddhasyāgṛhītasya tadvataḥ // Pramāṇav_3.100 //",
    "T11pramanvu:1865": " tadvattāniścayo na syād vyavahārastataḥ katham /",
    "T11pramanvu:1866": " ekavastusahāyāśced vyaktayo jñānakāraṇam // Pramāṇav_3.101 //",
    "T11pramanvu:1867": " tadekaṃ vastu kiṃ tāsāṃ nānātvaṃ samapohati /",
    "T11pramanvu:1868": " nānātvāccaikavijñānahetutā tāsu neṣyate // Pramāṇav_3.102 //",
    "T11pramanvu:1869": " anekamapi yadye kamapekṣyābhinnabuddhikṛt /",
    "T11pramanvu:1870": " tābhirvināpi pratyakaṃ kriyamāṇāṃ dhiyaṃ prati // Pramāṇav_3.103 //",
    "T11pramanvu:1871": " tenaikenāpi sāmarthya tāsāṃ netyagraho dhiyā /",
    "T11pramanvu:1872": " nīlādernetravijñāne pṛthak sāmarthyadarśanāt // Pramāṇav_3.104 //",
    "T11pramanvu:1873": " śaktisiddhiḥ samūhe 'pi naivaṃ vyakteḥ kathañcana /",
    "T11pramanvu:1874": " tāsāmanyatāmāpekṣyaṃ taccecchaktaṃ na kevalam // Pramāṇav_3.105 //",
    "T11pramanvu:1875": " tadekamupakuryustāḥ kathamekāṃ dhiyaṃ ca na /",
    "T11pramanvu:1876": " kārya ca tāsāṃ prāpto 'sau jananaṃ yadupakriyā // Pramāṇav_3.106 //",
    "T11pramanvu:1877": " abhinnapratibhāsā dhīrna bhinneṣviti cenmatam /",
    "T11pramanvu:1878": " pratibhāso dhiyā bhinnaḥ samānā iti tadgrahāt // Pramāṇav_3.107 //",
    "T11pramanvu:1879": " kathaṃ tā bhinnadhīgrāhyāḥ samāścedekakāryatā /",
    "T11pramanvu:1880": " sādṛśyaṃ nanu dhīḥ kārya tāsāṃ sā ca vibhidyate // Pramāṇav_3.108 //",
    "T11pramanvu:1881": " ekapratyavamarśasya hetutvād dhīrabhedinī /",
    "T11pramanvu:1882": " ekadhīhetubhāvena vyaktīnāmapyabhinnatā // Pramāṇav_3.109 //",
    "T11pramanvu:1883": " sā cātatkāryaviśleṣastadanyasyānuvartinaḥ /",
    "T11pramanvu:1884": " adṛṣṭeḥ pratiṣedhācca saṃketastadvidarthikaḥ // Pramāṇav_3.110 //",
    "T11pramanvu:1885": " atatkārivivekena pravṛttyarthatayā śrutiḥ /",
    "T11pramanvu:1886": " akāryakṛti tatkāritulyarūpāvabhāsinīm // Pramāṇav_3.111 //",
    "T11pramanvu:1887": " dhiyaṃ vastupṛthagbhāvamātrabījāmanarthikām /",
    "T11pramanvu:1888": " janayantyapyatatkāriparihārāṅgabhāvataḥ // Pramāṇav_3.112 //",
    "T11pramanvu:1889": " vastubhedāśrayāccārthe na visaṃvādikā matā /",
    "T11pramanvu:1890": " tato 'nyāpohaviṣayā tatkartrāśritabhāvataḥ // Pramāṇav_3.113 //",
    "T11pramanvu:1891": " avṛkṣavyatirekeṇa vṛkṣārthagrahaṇe dvayam /",
    "T11pramanvu:1892": " anyonyāśrayamityekagrahābhāve dvayāgrahaḥ // Pramāṇav_3.114 //",
    "T11pramanvu:1893": " saṅketāsambhavastasmāditi kecit pracakṣate /",
    "T11pramanvu:1894": " teṣāmavṛkṣāḥ saṃṅkete vyavacchinnā na vā yadi // Pramāṇav_3.115 //",
    "T11pramanvu:1895": " vyavacchinnāḥ kathaṃ jñātāḥ prāgvṛkṣagrahaṇādṛte /",
    "T11pramanvu:1896": " anirākaraṇe teṣāṃ saṃkete vyavahāriṇām // Pramāṇav_3.116 //",
    "T11pramanvu:1897": " na syāt tatparihāreṇa pravṛttirvṛ kṣabhedavat /",
    "T11pramanvu:1898": " avidhāya niṣidhyānyat pradarśyaikaṃ puraḥ sthitam // Pramāṇav_3.117 //",
    "T11pramanvu:1899": " vṛkṣo 'yamiti saṃketaḥ kriyate tat prapadyate /",
    "T11pramanvu:1900": " vyavahāre 'pi tenāyamadoṣa iti cet taruḥ // Pramāṇav_3.118 //",
    "T11pramanvu:1901": " ayamapyayameveti prasaṅgo na nivartate /",
    "T11pramanvu:1902": " ekapratyavamarśākhye jñāne ekatra hi sthitaḥ // Pramāṇav_3.119 //",
    "T11pramanvu:1903": " prapattā tadataddhetūnarthān vibhajate svayam /",
    "T11pramanvu:1904": " tadbuddhivartino bhāvān bhāto hetutayā dhiyaḥ // Pramāṇav_3.120 //",
    "T11pramanvu:1905": " aheturūpavikalānekarūpāniva svayam /",
    "T11pramanvu:1906": " bhedena pratipadyetetyuktirbhede niyujyate // Pramāṇav_3.121 //",
    "T11pramanvu:1907": " taṃ tasyā pratiyatī dhīḥ bhrāntyaikaṃ vastvivekṣate /",
    "T11pramanvu:1908": " kvacinniveśanāyārthe vinivartya kutaścana // Pramāṇav_3.122 //",
    "T11pramanvu:1909": " buddheḥ prayujyate śabdastadarthasyāvadhāraṇāt /",
    "T11pramanvu:1910": " vyartho 'nyathā prayogaḥ syāt tajjñeyādipadeṣvapi // Pramāṇav_3.123 //",
    "T11pramanvu:1911": " vyavahāropanīteṣu vyavacchedyo 'sti kaścana /",
    "T11pramanvu:1912": " niveśanaṃ ca yo yasmād bhidyate vinivartya tam // Pramāṇav_3.124 //",
    "T11pramanvu:1913": " tadbhede bhidyamānānāṃ samānākārabhāsini /",
    "T11pramanvu:1914": " sa cāyamanyavyāvṛttyā gamyate tasya vastunaḥ // Pramāṇav_3.125 //",
    "T11pramanvu:1915": " kaścid bhāga iti prokto rūpaṃ nāsyāpi kiñcina /",
    "T11pramanvu:1916": " tadgatāveva śabdebhyo gamyate 'nyanivartanam // Pramāṇav_3.126 //",
    "T11pramanvu:1917": " na tatra gamyate kaścid viśiṣṭaḥ kenacit paraḥ /",
    "T11pramanvu:1918": " na cāpi śabdo dvayakṛdanyonyābhāva ityasau // Pramāṇav_3.127 //",
    "T11pramanvu:1919": " arūpo rūpattvena darśanaṃ buddhiviplavaḥ /",
    "T11pramanvu:1920": " tenaivāparamārtho 'sāvanyathā na hi vastunaḥ // Pramāṇav_3.128 //",
    "T11pramanvu:1921": " vyāvṛttirvastu bhavati bhedo 'syāsmāditiraṇāt /",
    "T11pramanvu:1922": " ekārthaśleṣaviccheda eko vyāpriyate dhvaniḥ // Pramāṇav_3.129 //",
    "T11pramanvu:1923": " liṅgaṃ vā tatra vicchinnaṃ vācyaṃ vastu na kiñcana /",
    "T11pramanvu:1924": " yasyābhidhānato vastusāmarthyādakhile gatiḥ // Pramāṇav_3.130 //",
    "T11pramanvu:1925": " bhavennānāphalaḥ śabda ekādhāro bhavatyataḥ /",
    "T11pramanvu:1926": " vicchedaṃ sūcayannekamapratikṣipya vartate // Pramāṇav_3.131 //",
    "T11pramanvu:1927": " yadānyat tena sa vyāpta ekatvena ca bhāsate /",
    "T11pramanvu:1928": " sāmānadhikaraṇyaṃ syāt tadā buddhayanurodhataḥ // Pramāṇav_3.132 //",
    "T11pramanvu:1929": " vastudharmasya saṃsparśo vicchedakaraṇe dhvaneḥ /",
    "T11pramanvu:1930": " syāt satyaṃ sa hi tatreti naikavastvabhidhāyini // Pramāṇav_3.133 //",
    "T11pramanvu:1931": " buddhāvabhāsamānasya dṛśyasyābhāvaniścayāt /",
    "T11pramanvu:1932": " tenānyāpohaviṣayāḥ proktāḥ sāmānyāgocarāḥ // Pramāṇav_3.134 //",
    "T11pramanvu:1933": " śabdāśca buddhayaścaiva vastunyeṣāmasambhavāt /",
    "T11pramanvu:1934": " ekatvād vasturūpasya bhinnarūpā matiḥ kutaḥ // Pramāṇav_3.135 //",
    "T11pramanvu:1935": " anvayavyatirekau vā naikasyaikārthagocarau /",
    "T11pramanvu:1936": " abhedavyavahārāśca bhede syuranibandhanāḥ // Pramāṇav_3.136 //",
    "T11pramanvu:1937": " sarvatra bhāvad vyāvṛtternaite doṣāḥ prasaṅginaḥ /",
    "T11pramanvu:1938": " ekākāryeṣu bhāveṣu tatkāryaparicodane // Pramāṇav_3.137 //",
    "T11pramanvu:1939": " gauravāśaktivaiphalyād bhedākhyāyāḥ samā śrutiḥ /",
    "T11pramanvu:1940": " kṛtā bṛddhairatatkāryavyāvṛttivinibandhanā // Pramāṇav_3.138 //",
    "T11pramanvu:1941": " na bhāve sarvabhāvānāṃ svasvabhāvavyavasthiteḥ /",
    "T11pramanvu:1942": " yad rūpaṃ śābaleyasya bāhuleyasya nāsti tat // Pramāṇav_3.139 //",
    "T11pramanvu:1943": " atatkāryaparāvṛttirdvayorapi ca vidyate /",
    "T11pramanvu:1944": " arthābhedena ca vinā śabdābhedo na yujyate // Pramāṇav_3.140 //",
    "T11pramanvu:1945": " tasmāt tatkāryatāpīṣṭā tatkāryādeva bhinnatā /",
    "T11pramanvu:1946": " cakṣu rādau yathā rūpavijñānaikaphale kvacit // Pramāṇav_3.141 //",
    "T11pramanvu:1947": " aviśeṣereṇa tatkāryacodanasambhave sati /",
    "T11pramanvu:1948": " sakṛt sarvapratītyartha kaścit sāṃketikīṃ śrutim // Pramāṇav_3.142 //",
    "T11pramanvu:1949": " kuryādṛte 'pi tadrū pasāmānyād vyatirekiṇaḥ /",
    "T11pramanvu:1950": " ekavṛtteraneko 'pi yadyekaśrutimān bhavet // Pramāṇav_3.143 //",
    "T11pramanvu:1951": " vṛttirādheyatā vyaktiriti tasminna yujyate /",
    "T11pramanvu:1952": " nityasyānupakāryasvānnādhāraḥ pravisarpataḥ // Pramāṇav_3.144 //",
    "T11pramanvu:1953": " śaktistaddeśajananaṃ kuṇḍāderbadarādiṣu /",
    "T11pramanvu:1954": " na sambhavati sāpyatra tadabhāve 'pyavasthiteḥ // Pramāṇav_3.145 //",
    "T11pramanvu:1955": " na sthitiḥ sāpyayuktaiva bhedābhedavivecane /",
    "T11pramanvu:1956": " vijñānotpattiyogyatvāyātmanyanyānurodhi yat // Pramāṇav_3.146 //",
    "T11pramanvu:1957": " tad vyaṅgyaṃ yogyatāyāśca kāraṇaṃ kārakaṃ matam /",
    "T11pramanvu:1958": " prāgevāsya ca yogyatve tadapekṣā na yujyate // Pramāṇav_3.147 //",
    "T11pramanvu:1959": " sāmānyasyāvikāryasya tatsāmānyavataḥ kutaḥ /",
    "T11pramanvu:1960": " añjanāderiva vyakteḥ saṃskāro nendriyasya ca // Pramāṇav_3.148 //",
    "T11pramanvu:1961": " pratipatterabhinnatvāt tadbhāvābhāvakālayoḥ /",
    "T11pramanvu:1962": " vyañjakasya ca jātīnāṃ jātimattā yadīṣyate // Pramāṇav_3.149 //",
    "T11pramanvu:1963": " prāpto gotvādinā tadvān pradīpādiḥ prakāśakaḥ /",
    "T11pramanvu:1964": " vyakteranyātha vānanyā yeṣāṃ jātistu vidyate // Pramāṇav_3.150 //",
    "T11pramanvu:1965": " teṣāṃ vyaktiṣvapūrvāsu kathaṃ sāmānyabuddhayaḥ /",
    "T11pramanvu:1966": " ekatra tatsato 'nyatra darśanāsambhavāt sataḥ // Pramāṇav_3.151 //",
    "T11pramanvu:1967": " ananyatve 'nvayābhāvādanyatve 'pyanapāśrayāt /",
    "T11pramanvu:1968": " na yāti na ca tatrāsīdasti paścānna cāṃśavat // Pramāṇav_3.152 //",
    "T11pramanvu:1969": " jahāti pūrva nādhāramaho vyasanasantatiḥ /",
    "T11pramanvu:1970": " anyatra varttamānasya tato 'nyasthānajanmani // Pramāṇav_3.153 //",
    "T11pramanvu:1971": " svasmādacalataḥ sthānād vṛttirityatiyuktimat /",
    "T11pramanvu:1972": " yatrāsau varttate bhāvastena sambadhyate 'pi na // Pramāṇav_3.154 //",
    "T11pramanvu:1973": " taddeśinañca vyāpnoti kimapyetanmahādbhutam /",
    "T11pramanvu:1974": " vyaktyaivaikatra sā vyaktāabhedāt sarvatragā yadi // Pramāṇav_3.155 //",
    "T11pramanvu:1975": " sarvatra dṛśyetābhedāt sāpi na vyaktapekṣiṇī /",
    "T11pramanvu:1976": " byañjakasyāpratītau na vyaṅgyaṃ samyak pratīyate // Pramāṇav_3.156 //",
    "T11pramanvu:1977": " viparyayaḥ punaḥ kasmādiṣṭaḥ sāmānyatadvatoḥ /",
    "T11pramanvu:1978": " pācakādiṣvabhinnena vināpyarthena vācakaḥ // Pramāṇav_3.157 //",
    "T11pramanvu:1979": " bhedānna hetuḥ karmāsya na jātiḥ karmasaṃśrayāt /",
    "T11pramanvu:1980": " śrutyantaranimittatvāt sthityabhāvāccakarmaṇaḥ // Pramāṇav_3.158 //",
    "T11pramanvu:1981": " asambandhānna sāmānyaṃ nāyuktaṃ śabdakāraṇāt /",
    "T11pramanvu:1982": " atiprasaṃgāt karmāpi nāsat jñānābhidhānayoḥ // Pramāṇav_3.159 //",
    "T11pramanvu:1983": " anaimittikatāpatteḥ na ca śaktirananvayāt /",
    "T11pramanvu:1984": " sāmānyaṃ pācakatvādi yadi prāgeva tad bhavet // Pramāṇav_3.160 //",
    "T11pramanvu:1985": " vyaktaṃ sattadivanno cenna paścādaviśeṣataḥ /",
    "T11pramanvu:1986": " kriyopakārāpekṣasya vyañjakatve 'vikāriṇaḥ // Pramāṇav_3.161 //",
    "T11pramanvu:1987": " nāpekṣātiśaye 'pyasya kṣaṇikatvāt kriyā kutaḥ /",
    "T11pramanvu:1988": " tulye bhede yayā jāti pratyāsattyā prasarpati // Pramāṇav_3.162 //",
    "T11pramanvu:1989": " kvacinnānyatra saivāstu śabdajñānanibandhanam /",
    "T11pramanvu:1990": " na nivṛttiṃ vihāyāsti yadi bhāvānvayo 'paraḥ // Pramāṇav_3.163 //",
    "T11pramanvu:1991": " ekasya kāryamanyasya na syādatyantabhedataḥ /",
    "T11pramanvu:1992": " yadyekātmatayānekaḥ kāryasyaikasya kārakaḥ // Pramāṇav_3.164 //",
    "T11pramanvu:1993": " ātmaikatrāpi vā so 'stīti vyarthāḥ syuḥ sahakāriṇaḥ /",
    "T11pramanvu:1994": " napaityabhinnaṃ tad rūpaṃ viśeṣāḥ khalvapāyinaḥ // Pramāṇav_3.165 //",
    "T11pramanvu:1995": " ekāpāye phalābhāvād viśeṣebhyastadudbhavaḥ /",
    "T11pramanvu:1996": " sa pāramārthiko bhāvo ya evārthakriyākṣamaḥ // Pramāṇav_3.166 //",
    "T11pramanvu:1997": " sa ca nānveti yonveti na tasmāt kāryasambhavaḥ /",
    "T11pramanvu:1998": " tenātmanāpi bhede hi hetuḥ kaścinna cāparaḥ // Pramāṇav_3.167 //",
    "T11pramanvu:1999": " svabhāvo 'yamabhede tu syātāṃ nośodbhavau sakṛt /",
    "T11pramanvu:2000": " bhedo 'pi tena naivaṃ cet ya ekasmin vinaśyati // Pramāṇav_3.168 //",
    "T11pramanvu:2001": " tiṣṭhatyātmā na tasyāto na syāt sāmānyabhedadhīḥ /",
    "T11pramanvu:2002": " nivṛtterniḥsvabhāvatvāt nāsthānasthānakalpanā // Pramāṇav_3.169 //",
    "T11pramanvu:2003": " upaplavaśca sāmānyadhiyastenāpyadūṣaṇā /",
    "T11pramanvu:2004": " yat tasya janakaṃ rūpaṃ tato 'nyo janakaḥ katham // Pramāṇav_3.170 //",
    "T11pramanvu:2005": " bhinnā viśeṣā janakāḥ astyabhedo 'pi teṣu cet /",
    "T11pramanvu:2006": " tena te 'janakāḥ proktāḥ pratibhāso 'pi bhedakaḥ // Pramāṇav_3.171 //",
    "T11pramanvu:2007": " ananyabhāk sa evārthastasya vyāvṛttayo 'pare /",
    "T11pramanvu:2008": " tat kāryakāraṇaṃ coktaṃ tat svalakṣaṇamiṣyate // Pramāṇav_3.172 //",
    "T11pramanvu:2009": " tattyāgāptiphalāḥ sarvāḥ puruṣāṇāṃ pravṛttayaḥ /",
    "T11pramanvu:2010": " yathā bhedāviśeṣe 'pi na sarva sarvasādhanam // Pramāṇav_3.173 //",
    "T11pramanvu:2011": " tathā bhedāviśeṣe 'pi na sarva sarvasādhanam /",
    "T11pramanvu:2012": " bhede hi kārakaṃ kiñcid vastudharmatayā bhavet // Pramāṇav_3.174 //",
    "T11pramanvu:2013": " abhede tu virudhyate tasyaikasya kriyākriye /",
    "T11pramanvu:2014": " bhedo 'pyastyakriyātaśced na kuryuḥ sahakāriṇaḥ // Pramāṇav_3.175 //",
    "T11pramanvu:2015": " paryāyeṇātha kartṛtvaṃ sa kiṃ tasyaiva vastunaḥ /",
    "T11pramanvu:2016": " atyantabhedābhedau tu syātāṃ tadvati vastuni // Pramāṇav_3.176 //",
    "T11pramanvu:2017": " anyonyaṃ vā tayorbhedḥ sadṛśāsadṛśātmanoḥ /",
    "T11pramanvu:2018": " tayorapi bhaved bhedo yadi yenātmanā tayoḥ // Pramāṇav_3.177 //",
    "T11pramanvu:2019": " bhedaḥ sāmānyamityetad yadi bhedastadātmanā /",
    "T11pramanvu:2020": " bheda eva tathā ca syānniḥsāmānyaviśeṣatā // Pramāṇav_3.178 //",
    "T11pramanvu:2021": " bhedasāmānyayoryadvad ghaṭādīnāṃ parasparam /",
    "T11pramanvu:2022": " yamātmānaṃ puraskṛtya puruṣo 'yaṃ pravartate // Pramāṇav_3.179 //",
    "T11pramanvu:2023": " tatsādhyaphalavāñchāvān bhedābhedau tadāśrayau /",
    "T11pramanvu:2024": " cintyete svātmanā bhedo vyāvṛttyā ca samānatā // Pramāṇav_3.180 //",
    "T11pramanvu:2025": " astyeva vastu nānveti pravṛttyādiprasaṅgataḥ /",
    "T11pramanvu:2026": " etenaiva yadahrīkāḥ kimapyaślīlamākulam // Pramāṇav_3.181 //",
    "T11pramanvu:2027": " pralapanti pratikṣiptaṃ tadapyekāntasambhavāt /",
    "T11pramanvu:2028": " sarvasyobhayarūpatve tadviśeṣanirākṛteḥ // Pramāṇav_3.182 //",
    "T11pramanvu:2029": " codito dadhi khādeti kimuṣṭraṃ nābhidhāvati /",
    "T11pramanvu:2030": " athāstyatiśayaḥ kaścid yena bhedena varttate // Pramāṇav_3.183 //",
    "T11pramanvu:2031": " sa eva dadhi so 'nyatra nāstītyanubhayaṃ param /",
    "T11pramanvu:2032": " sarvātmatve ca sarveṣāṃ bhinnau syātāṃ na dhīdhvanī // Pramāṇav_3.184 //",
    "T11pramanvu:2033": " bhedasaṃhāravādasya tadabhedādasambhavaḥ /",
    "T11pramanvu:2034": " rūpābhāvādabhāvasya śabdā rūpābhidhāyinaḥ // Pramāṇav_3.185 //",
    "T11pramanvu:2035": " nāśaṃkyā eva siddhāste 'to vyavacchedavācakāḥ /",
    "T11pramanvu:2036": " upādhibhedāpekṣo vā svabhāvaḥ kevalo 'tha vā // Pramāṇav_3.186 //",
    "T11pramanvu:2037": " ucyate sādhyasiddh yartha nāśe kāryatvasattvavat /",
    "T11pramanvu:2038": " sattāsvabhāvo hetuścet sā sattā sādhyate katham // Pramāṇav_3.187 //",
    "T11pramanvu:2039": " ananvayo hi bhedānāṃ vyāhato hetusādhyayoḥḥ /",
    "T11pramanvu:2040": " bhāvopādānamātre tu sādhye sāmānyadharmiṇi // Pramāṇav_3.188 //",
    "T11pramanvu:2041": " na kaścidarthaḥ siddhaḥ syādaniṣiddhaṃ ca tādṛśam /",
    "T11pramanvu:2042": " upāttabhede sādhye 'smin bhaveddheturananvayaḥ // Pramāṇav_3.189 //",
    "T11pramanvu:2043": " sattāyāṃ tena sādhyāyāṃ viśeṣaḥ sādhito bhavet /",
    "T11pramanvu:2044": " aparāmṛṣṭatadbhede vastumātre tu sādhane // Pramāṇav_3.190 //",
    "T11pramanvu:2045": " tanmātravyāpinaḥ sādhyasyānvayo na vihanyate /",
    "T11pramanvu:2046": " nāsiddhe bhāvadharmo 'sti vyabhicāryubhayāśrayaḥ // Pramāṇav_3.191 //",
    "T11pramanvu:2047": " dharmo viruddho 'bhāvasya sā sattā sādhyate katham /",
    "T11pramanvu:2048": " siddhaḥ svabhāvo gamako vyāpakastasya niścitaḥ // Pramāṇav_3.192 //",
    "T11pramanvu:2049": " gamyaḥ svabhāvastasyāyaṃ nivṛttau vā nivartakaḥ /",
    "T11pramanvu:2050": " anityatve yathā kāryamakārya vāvināśini // Pramāṇav_3.193 //",
    "T11pramanvu:2051": " ahetutvād vināśasya svabhāvādanubandhitā /",
    "T11pramanvu:2052": " sāpekṣāṇāṃ hi bhāvānāṃ nāvaśyambhāvitekṣyate // Pramāṇav_3.194 //",
    "T11pramanvu:2053": " bāhulye 'pi hi taddhetorbhavet kvacidasambhavaḥ /",
    "T11pramanvu:2054": " etena vyabhicāritvamuktaṃ kāryāvyavasthiteḥ // Pramāṇav_3.195 //",
    "T11pramanvu:2055": " sarveṣāṃ nāśahetūnāṃ hetumannāśavādinām /",
    "T11pramanvu:2056": " asāmarthyācca taddhetorbhavatyeva svabhāvataḥ // Pramāṇav_3.196 //",
    "T11pramanvu:2057": " yatra nāma bhavatyasmādanyatrāpi svabhāvataḥ /",
    "T11pramanvu:2058": " yā kācid bhāvaviṣayānumitirdvividhaiva sā // Pramāṇav_3.197 //",
    "T11pramanvu:2059": " svasādhye kāryabhāvābhyāṃ sambandhaniyamāt tayoḥ /",
    "T11pramanvu:2060": " pravṛtterbuddhipūrvatvāt tadbhāvānupalambhane // Pramāṇav_3.198 //",
    "T11pramanvu:2061": " pravarttitavyaṃ netyuktānupalabdheḥ pramāṇatā /",
    "T11pramanvu:2062": " śāstrādhikāre 'sambaddhā bahavo 'rthā atīndriyāḥ // Pramāṇav_3.199 //",
    "T11pramanvu:2063": " aliṅgāśca kathaṃ teṣāmabhāvo 'nupalabdhitaḥ /",
    "T11pramanvu:2064": " sadasanniścayaphalā neti syād vāpramāṇatā // Pramāṇav_3.200 //",
    "T11pramanvu:2065": " pramāṇamapi kācit syād liṅgātiśayabhāvinī /",
    "T11pramanvu:2066": " svabhāvajñāpakājñānasyāyaṃ nyāya udāhṛtaḥ // Pramāṇav_3.201 //",
    "T11pramanvu:2067": " kārye tu kārakājñānambhāvasyaiva sādhakam /",
    "T11pramanvu:2068": " svabhāvānupalambhaśca svabhāve 'rthasya liṅgini // Pramāṇav_3.202 //",
    "T11pramanvu:2069": " tadabhāvaḥ pratīyeta hetunā yadi kenacit /",
    "T11pramanvu:2070": " dṛśyasya darśanābhāvakāraṇāsambhave sati // Pramāṇav_3.203 //",
    "T11pramanvu:2071": " bhāvasyānupalabdhasya bhāvābhāvaḥ pratīyate /",
    "T11pramanvu:2072": " viruddhasya ca bhāvasya bhāve tadbhāvabādhanāt // Pramāṇav_3.204 //",
    "T11pramanvu:2073": " tadviruddhopalabdhau syādasattāyā viniścayaḥ /",
    "T11pramanvu:2074": " anādivāsanodbhūtavikalpapariniṣṭhitaḥ // Pramāṇav_3.205 //",
    "T11pramanvu:2075": " śabdārthastrividho dharmī bhāvābhāvobhayāśrayaḥ /",
    "T11pramanvu:2076": " tasmin bhāvānupādāne sādhye 'syānupalambhanam // Pramāṇav_3.206 //",
    "T11pramanvu:2077": " tathā heturna tasyavābhāvaḥ śabdaprayogataḥ /",
    "T11pramanvu:2078": " paramārthaikatānatve śabdānāmanibandhanā // Pramāṇav_3.207 //",
    "T11pramanvu:2079": " na syāt pravṛttirartheṣu darśanāntarabhediṣu /",
    "T11pramanvu:2080": " atītājātayorvāpi na ca syādanṛtārthatā // Pramāṇav_3.208 //",
    "T11pramanvu:2081": " vācaḥ kasyāścidityeṣā baiddhārthaviṣayā matā /",
    "T11pramanvu:2082": " śabdārthāpahnave sādhye dharmādhāranirākṛteḥ // Pramāṇav_3.209 //",
    "T11pramanvu:2083": " na sādhyaḥ samudāyaḥ syāt siddhau dharmaśca kevalaḥ /",
    "T11pramanvu:2084": " sadasatpakṣabhedena śabdārthānapavādibhiḥ // Pramāṇav_3.210 //",
    "T11pramanvu:2085": " vastveva cityate h yatra pratibaddhaḥ phalodayaḥ /",
    "T11pramanvu:2086": " arthakriyāsamarthasya vicāraiḥ kiṃ parīkṣayā // Pramāṇav_3.211 //",
    "T11pramanvu:2087": " ṣaṇḍhasya rūpe vairūpye kāminyāḥ kiṃ parīkṣayā /",
    "T11pramanvu:2088": " śabdārthaḥ kalpanājñānaviṣayatvena kalpitaḥ // Pramāṇav_3.212 //",
    "T11pramanvu:2089": " dharmo vastvāśrayāsiddhirasyokto nyāyavādinā /",
    "T11pramanvu:2090": " nāntarīyakatābhāvācchabdānāṃ vastubhissaha // Pramāṇav_3.213 //",
    "T11pramanvu:2091": " nārthasiddhistataste hi vaktrabhiprāyasūcakāḥ /",
    "T11pramanvu:2092": " āptavādāvisaṃvādasāmānyādanumānatā // Pramāṇav_3.214 //",
    "T11pramanvu:2093": " sambaddhānuguṇopāyaṃ puruṣārthābhidhāyakam /",
    "T11pramanvu:2094": " parīkṣādhikṛtaṃ vākyamato 'nadhikṛtaṃ param // Pramāṇav_3.215 //",
    "T11pramanvu:2095": " pratakṣeṇānumānena dvividhenāpyabādhanam /",
    "T11pramanvu:2096": " dṛṣṭādṛṣṭāthairorasyāvisaṃvādastadarthayoḥ // Pramāṇav_3.216 //",
    "T11pramanvu:2097": " āptavādāvisaṃvādasāmānyādanumānatā /",
    "T11pramanvu:2098": " buddheragatyābhihitā niṣiddhāpyasya gocare // Pramāṇav_3.217 //",
    "T11pramanvu:2099": " heyopādeyatattvasya sopāyasya prasiddhitaḥ /",
    "T11pramanvu:2100": " pradhānārthāvisaṃvādādanumānaṃ paratra vā // Pramāṇav_3.218 //",
    "T11pramanvu:2101": " puruṣātiśayāpekṣaṃ yathārthamapare biduḥ /",
    "T11pramanvu:2102": " iṣṭo 'yamarthaḥ pratyetuṃ śakyaḥ so 'tiśayo yadi // Pramāṇav_3.219 //",
    "T11pramanvu:2103": " ayamevaṃ na vetyanyadoṣā nirdoṣatāpi vā /",
    "T11pramanvu:2104": " durlabhatvāt pramāṇānāṃ durbodhetyapare viduḥ // Pramāṇav_3.220 //",
    "T11pramanvu:2105": " sarveṣāṃ savipakṣatvānnirhrāsātiśayaśritām /",
    "T11pramanvu:2106": " sātmībhāvāt tadabhyāsād dīyerannāsravāḥ kvacit // Pramāṇav_3.221 //",
    "T11pramanvu:2107": " nirupadravabhūtāthasvabhāvasya viparyayaiḥ /",
    "T11pramanvu:2108": " na bādhā yatnavapve 'pi buddhestaspakṣapātataḥ // Pramāṇav_3.222 //",
    "T11pramanvu:2109": " sarvāsāṃ doṣajātīnāṃ jātiḥ satkāyadarśanāt /",
    "T11pramanvu:2110": " sāvidyā tatra tatsnehastasmād dveṣādisambhavaḥ // Pramāṇav_3.223 //",
    "T11pramanvu:2111": " moho nidānaṃ doṣāṇāmata evābhidhīyate /",
    "T11pramanvu:2112": " satkāyadṛṣṭiranyatra tatprahāṇe prahāṇataḥ // Pramāṇav_3.224 //",
    "T11pramanvu:2113": " girāṃ mithyātvahetūnāṃ doṣāṇāṃ puruṣāśrayāt /",
    "T11pramanvu:2114": " apauruṣeyaṃ satyārthamiti kecit pracakṣate // Pramāṇav_3.225 //",
    "T11pramanvu:2115": " girāṃ satyatvahetūnāṃ guṇānāṃ puruṣāśrayāt /",
    "T11pramanvu:2116": " apauruṣeyaṃ mithyārtha kiṃ netyanye pracakṣate // Pramāṇav_3.226 //",
    "T11pramanvu:2117": " arthajñānapanaheturhi saṃketaḥ puruṣāśrayaḥ /",
    "T11pramanvu:2118": " girāmapauruṣeyatve 'pyato mithyātvasambhavaḥ // Pramāṇav_3.227 //",
    "T11pramanvu:2119": " sambandhāpauruṣeyatve syāt pratītirasaṃvidaḥ /",
    "T11pramanvu:2120": " saṃketāt tadabhivyaktāvasamarthānyakalpanā // Pramāṇav_3.228 //",
    "T11pramanvu:2121": " girāmekārthaniyame na syādarthāntare gatiḥ /",
    "T11pramanvu:2122": " anekārthābhisambandhe viruddhavyaktisambhavaḥ // Pramāṇav_3.229 //",
    "T11pramanvu:2123": " apauruṣeyatāyāśca vyarthā syāt parikalpanā /",
    "T11pramanvu:2124": " vācyaśca heturbhinnānāṃ sambandhasya vyavasthiteḥ // Pramāṇav_3.230 //",
    "T11pramanvu:2125": " asaṃskāryatayā pumbhiḥ sarvathā syānnirarthatā /",
    "T11pramanvu:2126": " saṃskāropagame mukhyaṃ gajasnānamidaṃ bhavet // Pramāṇav_3.231 //",
    "T11pramanvu:2127": " sambandhināmanityatvānna sambandhe 'sti nityatā /",
    "T11pramanvu:2128": " nityasyānupakāryatvādakurvāṇaśca nāśrayaḥ // Pramāṇav_3.232 //",
    "T11pramanvu:2129": " artherataḥ sa śabdānāṃ saṃskāryaḥ puruṣairdhiyā /",
    "T11pramanvu:2130": " arthaireva sahotpāde na svabhāvaviparyayaḥ // Pramāṇav_3.233 //",
    "T11pramanvu:2131": " śabdeṣu yuktaḥ sambandhe nāyaṃ doṣo vikalpite /",
    "T11pramanvu:2132": " nityatvādāśrayāpāye 'pyanāśo yadi jātivat // Pramāṇav_3.234 //",
    "T11pramanvu:2133": " nityeṣvāśrayasāmathrya kiṃ yeneṣṭaḥ sa cāśrayaḥ /",
    "T11pramanvu:2134": " jñānotpādanahetūnāṃ sambandhāt sahakāriṇām // Pramāṇav_3.235 //",
    "T11pramanvu:2135": " tadutpādanayogyatvenotpattirvyaktiriṣyate /",
    "T11pramanvu:2136": " ghaṭādiṣvapi yuktijñaiḥ aviśeṣe 'vikāriṇām // Pramāṇav_3.236 //",
    "T11pramanvu:2137": " vyañjakaiḥ svaiḥ kṛtaḥ ko 'rtho vyaktāstaiste yato matāḥ /",
    "T11pramanvu:2138": " sambandhasya ca vastutve syād bhedād buddhicitratā // Pramāṇav_3.237 //",
    "T11pramanvu:2139": " tābhyāmabhede tāveva nāto 'nyā vastuno gatiḥ /",
    "T11pramanvu:2140": " bhinnātvād vasturūpasya sabandhaḥ kalpanākṛtaḥ // Pramāṇav_3.238 //",
    "T11pramanvu:2141": " sad dravyaṃ syāt parādhīnaṃ sambandho 'nyasya vā katham /",
    "T11pramanvu:2142": " varṇā nirarthakāḥ santaḥ padādi parikalpitam // Pramāṇav_3.239 //",
    "T11pramanvu:2143": " avastuni kathaṃ vṛttiḥ sambandhasyāsya vastunaḥ /",
    "T11pramanvu:2144": " apauruṣeyatāpīṣṭā kartṛṇāmasmṛteḥ kila // Pramāṇav_3.240 //",
    "T11pramanvu:2145": " santyasyāpyanuvaktāra iti dhig vyāpakaṃ tamaḥ /",
    "T11pramanvu:2146": " yathāyamanyato 'śrutvā nemaṃ varṇapadakramam // Pramāṇav_3.241 //",
    "T11pramanvu:2147": " vastuṃ samarthaḥ puruṣastathānyo 'pīti kaścana /",
    "T11pramanvu:2148": " anyo vā racito granthaḥ sampradāyād ṛte paraiḥ // Pramāṇav_3.242 //",
    "T11pramanvu:2149": " dṛṣṭaḥ ko 'bhihito yena so 'pyevaṃ nānumīyate /",
    "T11pramanvu:2150": " yajjātīyo yataḥ siddhaḥ so 'viśiṣṭo 'gnikāṣṭhavat // Pramāṇav_3.243 //",
    "T11pramanvu:2151": " adṛṣṭaheturapyanyastadbhavaḥ sampratīyate /",
    "T11pramanvu:2152": " tatrāpradarśya ye bhedaṃ kāryasāmānyadarśanāt // Pramāṇav_3.244 //",
    "T11pramanvu:2153": " hetavaḥ pravitanyante sarve te vyabhicāriṇaḥ /",
    "T11pramanvu:2154": " sarvathānāditā sidhyedevaṃ nāpuruṣāśrayaḥ // Pramāṇav_3.245 //",
    "T11pramanvu:2155": " tasmādapauruṣeyatve syādanyo 'pyanarāśrayaḥ /",
    "T11pramanvu:2156": " mlecchadivyavahārāṇāṃ nāstikyavacasāmapi // Pramāṇav_3.246 //",
    "T11pramanvu:2157": " anāditvād tathābhāvaḥ pūrvasaṃskārasantateḥ /",
    "T11pramanvu:2158": " tādṛśe 'pauruṣeyatve kaḥ siddhe 'pi guṇo bhavet // Pramāṇav_3.247 //",
    "T11pramanvu:2159": " arthasaṃskārabhedānāṃ darśanāt saṃśayaḥ punaḥ /",
    "T11pramanvu:2160": " anyāviśeṣād varṇānāṃ sādhane ki phalaṃ bhavet // Pramāṇav_3.248 //",
    "T11pramanvu:2161": " vākyaṃ bhinnaṃ na varṇebhyo vidyate 'nupalambhataḥ /",
    "T11pramanvu:2162": " anekāvayavātmatve pṛthak teṣāṃ nirarthatā // Pramāṇav_3.249 //",
    "T11pramanvu:2163": " atadrūpe ca tādrūpyaṃ kalpitaṃ siṃhatādivat /",
    "T11pramanvu:2164": " pratyekaṃ sārthakatve 'pi mithyānekatvakalpanā // Pramāṇav_3.250 //",
    "T11pramanvu:2165": " ekāvayavagatyā ca vākyārthapratipad bhavet /",
    "T11pramanvu:2166": " sakṛcchrutau ca sarveṣā kālabhedo na yujyate // Pramāṇav_3.251 //",
    "T11pramanvu:2167": " ekatve 'pi hyabhinnasya kramaśo gatyasambhavāt /",
    "T11pramanvu:2168": " anityaṃ yatnasambhūtaṃ pauruṣeyaṃ kathaṃ na tat // Pramāṇav_3.252 //",
    "T11pramanvu:2169": " nityopalabdhirnityatve 'pyanāvaraṇasambhavāt /",
    "T11pramanvu:2170": " aśrutirvikalatvāccet kasyacit sahakāriṇaḥ // Pramāṇav_3.253 //",
    "T11pramanvu:2171": " kāmamanyapratīkṣāstu niyamastu virudhyate /",
    "T11pramanvu:2172": " sarvatrānupalambhaḥ syāt teṣāmavyāpitā yadi // Pramāṇav_3.254 //",
    "T11pramanvu:2173": " sarveṣāmupalambhaḥ syāt yugapad vyāpitā yadi /",
    "T11pramanvu:2174": " saṃskṛtasyopalambhe ca kaḥ saṃskarttāvikāriṇaḥ // Pramāṇav_3.255 //",
    "T11pramanvu:2175": " indriyasya syāt saṃskāraḥ śrṛṇuyānnikhilaṃ ca tat /",
    "T11pramanvu:2176": " saṃskārabhedabhinnatvādekārthaniyamo yadi // Pramāṇav_3.256 //",
    "T11pramanvu:2177": " anekaśabdasaṃdhāte śrutiḥ kalakale katham /",
    "T11pramanvu:2178": " dhvanathaḥ kevalaṃ tatra śrū yante cenna vācakāḥ // Pramāṇav_3.257 //",
    "T11pramanvu:2179": " dhvanibhyo bhinnamastīti śraddheyamatibahvidam /",
    "T11pramanvu:2180": " sthiteṣvanyeṣu śabdeṣu śrūyate vācakaḥ katham // Pramāṇav_3.258 //",
    "T11pramanvu:2181": " kathaṃ vā śaktiniyamād bhinnadhvanigatirbhavet /",
    "T11pramanvu:2182": " dhvanayaḥ sammatā yaiste doṣaiḥ kairapyavācakāḥ // Pramāṇav_3.259 //",
    "T11pramanvu:2183": " dhvanibhirvyajyamāne 'smin vācake 'pi kathaṃ na te /",
    "T11pramanvu:2184": " varṇānupūrvī vākyaṃ cenna varṇānāmabhedataḥ // Pramāṇav_3.260 //",
    "T11pramanvu:2185": " teṣāṃ ca na vyavasthānaṃ kramāntaravirodhataḥ /",
    "T11pramanvu:2186": " deśakālakramābhāvo vyāptinityatvavarṇanāt // Pramāṇav_3.261 //",
    "T11pramanvu:2187": " anityāvyāpitāyāṃ ca doṣaḥ prāgeva kīrtitaḥ /",
    "T11pramanvu:2188": " vyaktikramo 'pi vākyaṃ na nityavyaktinirākṛteḥ // Pramāṇav_3.262 //",
    "T11pramanvu:2189": " vyāpāradeva tatsiddhe kāraṇānāṃ ca kāryatā /",
    "T11pramanvu:2190": " svajñānenānyadhīhetuḥ siddhe 'rthe vyañjako mataḥ // Pramāṇav_3.263 //",
    "T11pramanvu:2191": " yathā dīpo 'nyathā vāpi ko viśeṣo 'sya kārakāt /",
    "T11pramanvu:2192": " karaṇānāṃ samagrāṇāṃ vyāpārādupalabdhitaḥ // Pramāṇav_3.264 //",
    "T11pramanvu:2193": " niyamena ca kāryatvaṃ vyañjake tadasambhavāt /",
    "T11pramanvu:2194": " tadrū pāvaraṇānāṃ ca vyaktiste vigamo yadi // Pramāṇav_3.265 //",
    "T11pramanvu:2195": " abhāve karaṇagrāmasāmarthya kiṃ nu tadbhavet /",
    "T11pramanvu:2196": " śabdaviśeṣādanyeṣāmapi vyaktiḥ prasajyate // Pramāṇav_3.266 //",
    "T11pramanvu:2197": " tathāmyupagame sarvakāraṇānāṃ nirarthatā /",
    "T11pramanvu:2198": " sādhanaṃ pratyabhijñānaṃ satprayogādi yanmatam // Pramāṇav_3.267 //",
    "T11pramanvu:2199": " anudāharaṇaṃ sarvabhāvānāṃ kṣaṇabhaṅgataḥ /",
    "T11pramanvu:2200": " dūṣyaḥ kuheturanyo 'pi buddherapuruṣāśraye // Pramāṇav_3.268 //",
    "T11pramanvu:2201": " bādhābhyupetapratyakṣapratītānumitaiḥ samam /",
    "T11pramanvu:2202": " ānupūrvyāśca varṇebhyo bhedaḥ sfoṭena cintitaḥ // Pramāṇav_3.269 //",
    "T11pramanvu:2203": " kalpanāropitā sā syāt kathaṃ vāpuruṣāśrayā /",
    "T11pramanvu:2204": " sattāmātrānubandhitvāt nāśasyānityatā dhvaneḥ // Pramāṇav_3.270 //",
    "T11pramanvu:2205": " agnerarthāntarotpattau bhavet kāṣṭhasya darśanam /",
    "T11pramanvu:2206": " avināśāt sa evāsya vināśa iti cet katham // Pramāṇav_3.271 //",
    "T11pramanvu:2207": " anyo 'nyasya vināśo 'stu kāṣṭhaṃ kasmānna dṛśyate /",
    "T11pramanvu:2208": " tatparigrahataścenna tenānāvaraṇaṃ yataḥ // Pramāṇav_3.272 //",
    "T11pramanvu:2209": " vināśasya vināśitvam syādutpattestataḥ punaḥ /",
    "T11pramanvu:2210": " kāṣṭhasya darśanam hantṛghāte caitrāpunarbhavaḥ // Pramāṇav_3.273 //",
    "T11pramanvu:2211": " yathātrāpyevamiti cet hanturnāmaraṇatvataḥ /",
    "T11pramanvu:2212": " ananyatve vināśasya syānnāśaḥ kāṣṭhameva tu // Pramāṇav_3.274 //",
    "T11pramanvu:2213": " tasya tattvādahetutvaṃ nāto 'nyā vidyate gatiḥ /",
    "T11pramanvu:2214": " ahetutve 'pi nāśasya nityatvād bhāvanāśayoḥ // Pramāṇav_3.275 //",
    "T11pramanvu:2215": " sahabhāvaprasaṅgaścedasato nityatā kutaḥ /",
    "T11pramanvu:2216": " asattve 'bhāvanāśitvaprasaṅgo 'pi na yujyate // Pramāṇav_3.276 //",
    "T11pramanvu:2217": " nāśena yasmād bhāvasya na vināśanamiṣyate /",
    "T11pramanvu:2218": " naśyan bhāvo 'parāpekṣa iti tajjñāpanāya sā // Pramāṇav_3.277 //",
    "T11pramanvu:2219": " avasthā heturuktāsyā bhedamāropya cetasā /",
    "T11pramanvu:2220": " svato 'pi bhāve 'bhāvasya vikalpaścedayaṃ samaḥ // Pramāṇav_3.278 //",
    "T11pramanvu:2221": " na tasya kiñcid bhavati na bhavatyeva kevalam /",
    "T11pramanvu:2222": " bhāve hyeṣa vikalpaḥ syād vidyervastvanuridhataḥ // Pramāṇav_3.279 //",
    "T11pramanvu:2223": " na bhāvo bhavatītyuktamabhāvo bhavatīti na /",
    "T11pramanvu:2224": " apekṣyeta paraḥ kārya yadi vidyeta kiñcana // Pramāṇav_3.280 //",
    "T11pramanvu:2225": " yadakiñcitkaraṃ vastu kiṃ kenacidapekṣyate /",
    "T11pramanvu:2226": " etenāhetukatve 'pi hyabhūtvā nāśabhāvataḥ // Pramāṇav_3.281 //",
    "T11pramanvu:2227": " sattānāaśitvadoṣasya pratyākhyātaṃ prasañjanam /",
    "T11pramanvu:2228": " yathā keṣāñcideveṣṭaḥ pratigho janmināṃ yathā // Pramāṇav_3.282 //",
    "T11pramanvu:2229": " nāśaḥ svabhāvo bhāvānāṃ nānutpattimatāṃ yadi /",
    "T11pramanvu:2230": " svabhāvaniyamāddhetoḥ svabhāvaniyamaḥ phale // Pramāṇav_3.283 //",
    "T11pramanvu:2231": " nānitye rūpabhedo 'sti bhedakānāmabhāvataḥ /",
    "T11pramanvu:2232": " pratyākhyeyāta evaiṣāṃ sambandhasyāpi nityatā // Pramāṇav_3.284 //",
    "T11pramanvu:2233": " sambandhadoṣaiḥ prāguktaiḥ śabdaśaktiśca dūṣitā /",
    "T11pramanvu:2234": " nāpauruṣeyamityeva yathārthajñānasādhanam // Pramāṇav_3.285 //",
    "T11pramanvu:2235": " dṛṣṭo 'nyathāpi vahnyādiraduṣṭaḥ puruṣāgasā /",
    "T11pramanvu:2236": " na jñānahetutaiva syāt tasminnakṛtake mate // Pramāṇav_3.286 //",
    "T11pramanvu:2237": " nityebhyo vastusāmarthyāt na hi janmāsti kasyacit /",
    "T11pramanvu:2238": " vikalpavāsanodbhūtāḥ samāropitagocarāḥ // Pramāṇav_3.287 //",
    "T11pramanvu:2239": " jāyante buddhayastatra kevalaṃ nārthagocarāḥ /",
    "T11pramanvu:2240": " mithyātvaṃ kṛtakeṣveva dṛṣṭamityakṛtaṃ vacaḥ // Pramāṇav_3.288 //",
    "T11pramanvu:2241": " satyārtha vyatirekasya virodhivyāpanād yadi /",
    "T11pramanvu:2242": " hetāvasambhave 'nukte bhāvastasyāpi śaṅkyate // Pramāṇav_3.289 //",
    "T11pramanvu:2243": " viruddhānāṃ padārthānāmapi vyāpakadarśanāt /",
    "T11pramanvu:2244": " nāsattāsiddhirityuktaṃ sarvato 'nupalambhanāt // Pramāṇav_3.290 //",
    "T11pramanvu:2245": " asiddhāyāmasattāyāṃ sandigdhā vyatirekitā /",
    "T11pramanvu:2246": " anvayo vyatireko vā sattvaṃ vā sādhyadharmiṇi // Pramāṇav_3.291 //",
    "T11pramanvu:2247": " tanniścayaphalairjānaiḥ siddhyanti yadi sādhanam /",
    "T11pramanvu:2248": " yatra sādhyavipakṣasya varṇyate vyatirekitā // Pramāṇav_3.292 //",
    "T11pramanvu:2249": " sa evāsya sapakṣaḥ syāt sarvo heturatonvayī /",
    "T11pramanvu:2250": " samayatve hi mantrāṇāṃ kasyacit kāryasādhanam // Pramāṇav_3.293 //",
    "T11pramanvu:2251": " athāpi bhāvaśaktiḥ syādanyathāpyaviśeṣataḥ /",
    "T11pramanvu:2252": " kramasyārthāntaratvaṃ ca pūrvameva nirākṛtam // Pramāṇav_3.294 //",
    "T11pramanvu:2253": " nityaṃ tadarthasiddhiḥ syādasāmarthyamapekṣaṇe /",
    "T11pramanvu:2254": " sarvasya sādhanaṃ te syurbhāvaśaktiryadīdṛśī // Pramāṇav_3.295 //",
    "T11pramanvu:2255": " prayoktṛbhedāpekṣā ca nāsaṃskāryasya yujyate /",
    "T11pramanvu:2256": " saṃskāryasyāpi bhāvasya vastubhedo hi bhedakaḥ // Pramāṇav_3.296 //",
    "T11pramanvu:2257": " prayoktṛbhedānniyamaḥ śaktau na samaye bhavet /",
    "T11pramanvu:2258": " anādheyaviśeṣāṇāṃ ki kurvāṇaḥ prayojakaḥ // Pramāṇav_3.297 //",
    "T11pramanvu:2259": " prayogo yadyabhivyaktiḥ sā prāgeva nirākṛtā /",
    "T11pramanvu:2260": " vyaktiśca buddhiḥ sā yasmāt sa phalairyadi yujjate // Pramāṇav_3.298 //",
    "T11pramanvu:2261": " syācchrotuḥ phalasambandho vaktā hi vyaktikāraṇam /",
    "T11pramanvu:2262": " anabhivyaktaśabdānāṃ karaṇānāṃ prayojanam // Pramāṇav_3.299 //",
    "T11pramanvu:2263": " manojapo vā vyarthaḥ syācchabdo hi śrotragocaraḥ /",
    "T11pramanvu:2264": " pāramparyeṇa tajjatvāt tadv yaktiḥ sāpi cenmatiḥ // Pramāṇav_3.300 //",
    "T11pramanvu:2265": " te 'pi tathā syustadarthā cedasiddhaṃ kalpanānvayāt /",
    "T11pramanvu:2266": " svasāmānyasvabhāvānāmekabhāvavivakṣayā // Pramāṇav_3.301 //",
    "T11pramanvu:2267": " ukteḥ samayakārāṇāmavirodho na vastuni /",
    "T11pramanvu:2268": " ānupūrvyāmasatyāṃ syāt saro rasa iti śruto // Pramāṇav_3.302 //",
    "T11pramanvu:2269": " na kāryabheda iti ced asti sā puruṣāśrayā /",
    "T11pramanvu:2270": " yo yadvarṇasamutthānajñānajājjñānato dhvaniḥ // Pramāṇav_3.303 //",
    "T11pramanvu:2271": " jāyate tadupādhiḥ sa śru tyā samavasīyate /",
    "T11pramanvu:2272": " tajjñānajanitajñānaḥ sa śru tāvapaṭuśrutiḥ // Pramāṇav_3.304 //",
    "T11pramanvu:2273": " apekṣya tasmṛtiṃ paścāt smṛtimādhatta ātmani /",
    "T11pramanvu:2274": " ityeṣā pauruṣeyyeva taddhetugrāhicetasām // Pramāṇav_3.305 //",
    "T11pramanvu:2275": " kāryakāraṇatā varṇeṣvānupūrvīti kathyate /",
    "T11pramanvu:2276": " anyadeva tato rūpaṃ tadvarṇānāṃ pade pade // Pramāṇav_3.306 //",
    "T11pramanvu:2277": " kartṛ saṃskārato bhinnaṃ sahitaṃ kāryabhedakṛt /",
    "T11pramanvu:2278": " sā cānupūrvī varṇānāṃ pravṛttā racanākṛtaḥ // Pramāṇav_3.307 //",
    "T11pramanvu:2279": " icchāviruddhasiddhīnāṃ sthitakramavirodhataḥ /",
    "T11pramanvu:2280": " kāryakāraṇatāsiddheḥ pumbhyo varṇakramasya ca // Pramāṇav_3.308 //",
    "T11pramanvu:2281": " sarvo varṇakramaḥ pubhyo dahanendhanayuktivat /",
    "T11pramanvu:2282": " asādhāraṇatā siddhā mantrākhyakramakāriṇām // Pramāṇav_3.309 //",
    "T11pramanvu:2283": " puṃsāṃ jñānaprabhāvābhyāmanyeṣāṃ tadabhāvataḥ /",
    "T11pramanvu:2284": " ye 'pi tantravidaḥ kecid mantrān kāṃścana kuvaṃte // Pramāṇav_3.310 //",
    "T11pramanvu:2285": " prabhoḥ prabhāvasteṣāṃ sa taduktanyāyavṛttitaḥ /",
    "T11pramanvu:2286": " kṛtakāḥ pauruṣeyāśca mantrā vācyāḥ phalepsunā // Pramāṇav_3.311 //",
    "T11pramanvu:2287": " aśaktisādhanaṃ puṃsāmanenaiva nirākṛtam /",
    "T11pramanvu:2288": " buddhīndriyoktipuṃ stvādisādhanaṃ yattu varṇyate // Pramāṇav_3.312 //",
    "T11pramanvu:2289": " pramāṇābhaṃ yathārthāsti na hi śeṣavato gatiḥ /",
    "T11pramanvu:2290": " artho 'yaṃ nāyamartho na iti śabdā vadanti na // Pramāṇav_3.313 //",
    "T11pramanvu:2291": " kalpyo 'yamarthaḥ puruṣaiste ca rāgādisaṃyutāḥ /",
    "T11pramanvu:2292": " tatraikastattvavinnānya iti bhedaśca kiṃkṛtaḥ // Pramāṇav_3.314 //",
    "T11pramanvu:2293": " tadvt puṃstve kathamapi jñānī kaścit katha na vaḥ /",
    "T11pramanvu:2294": " yasya pramāṇamavisaṃvādi vacanaṃ so 'rthavid yadi // Pramāṇav_3.315 //",
    "T11pramanvu:2295": " na hyatyantaparokṣeṣu prāmāṇasyāsti sambhavaḥ /",
    "T11pramanvu:2296": " yasya prāmāṇasaṃvādi vacanaṃ tatkṛtaṃ vacaḥ // Pramāṇav_3.316 //",
    "T11pramanvu:2297": " sa āgam iti prāptaṃ nirarthāpauruṣeyatā /",
    "T11pramanvu:2298": " yadyatyantaparokṣe 'rthe 'nāgamajñānasambhavaḥ // Pramāṇav_3.317 //",
    "T11pramanvu:2299": " atīndriyārthavit kaścidastītyabhimataṃ bhavet /",
    "T11pramanvu:2300": " svayaṃ rāgādimānnārtha vetti vedasya nānyataḥ // Pramāṇav_3.318 //",
    "T11pramanvu:2301": " na vedayati vado 'pi vedārthasya kuto gatiḥ /",
    "T11pramanvu:2302": " tenāgnihotraṃ juhuyāt svargakāma iti śrutau // Pramāṇav_3.319 //",
    "T11pramanvu:2303": " khādet śvamāṃsamityeṣa nārtha ityatra kā pramā /",
    "T11pramanvu:2304": " prasiddho lokavādaścet tatra ko 'tīndriyārthadṛk // Pramāṇav_3.320 //",
    "T11pramanvu:2305": " anekārtheṣu śabdeṣu yenārtho 'yaṃ vivecitaḥ /",
    "T11pramanvu:2306": " svargorvaśyādiśabdaśca dṛṣṭo 'rūḍhārthavācakaḥ // Pramāṇav_3.321 //",
    "T11pramanvu:2307": " śabdāntareṣu tādṛkṣu tādṛśyevāstu kalpanā /",
    "T11pramanvu:2308": " prasiddhiśca nṛṇāṃ vādaḥ pramāṇaṃ sa ca neṣyate // Pramāṇav_3.322 //",
    "T11pramanvu:2309": " tataśca bhūyo 'rthagatiḥ kimetad dviṣṭhakāmitam /",
    "T11pramanvu:2310": " atha prasiddhimullaṃdhya kalpane na nibandhanam // Pramāṇav_3.323 //",
    "T11pramanvu:2311": " prasiddherapramāṇatvāt tadgrahe kiṃ nibandhanam /",
    "T11pramanvu:2312": " utpāditā prasiddhyaiva śaṃkā śabdārthaniścaye // Pramāṇav_3.324 //",
    "T11pramanvu:2313": " yasmānnānārthavṛttitvaṃ śabdānāṃ tatra dṛśyate /",
    "T11pramanvu:2314": " anyathāsambhavābhavāt nānāśakteḥ svayaṃ dhvaneḥ // Pramāṇav_3.325 //",
    "T11pramanvu:2315": " avaśyaṃ śaṃkayā bhāvyaṃ niyāmakamapaśyatām /",
    "T11pramanvu:2316": " eṣa sthāṇurayaṃ mārga iti vaktīti kaścana // Pramāṇav_3.326 //",
    "T11pramanvu:2317": " anyaḥ svayaṃ bravīmīti tayorbhedaḥ parīkṣyatām /",
    "T11pramanvu:2318": " sarvatra yogyasyaikārthadyotane niyamaḥ kutaḥ // Pramāṇav_3.327 //",
    "T11pramanvu:2319": " jñātā vātīndriyāḥ kena vivakṣāvacanād ṛte /",
    "T11pramanvu:2320": " vivakṣāniyame hetuḥ saṃketastatprakāśanaḥ // Pramāṇav_3.328 //",
    "T11pramanvu:2321": " apauruṣeyai sā nāsti tasya saikārthatā kutaḥ /",
    "T11pramanvu:2322": " svabhāvaniyame 'nyatra na yojyeta tayā punaḥ // Pramāṇav_3.329 //",
    "T11pramanvu:2323": " saṃketaśca nirarthaḥ syād vyaktau ca niyamaḥ kutaḥ /",
    "T11pramanvu:2324": " yatra svātantryamicchāyā niyamo nāma tatra kaḥ // Pramāṇav_3.330 //",
    "T11pramanvu:2325": " dyotayet tena saṃketo neṣṭāmevāsya yogyatām /",
    "T11pramanvu:2326": " yasmāt kiledṛśaṃ satyaṃ yathāgniḥ śītanodanaḥ // Pramāṇav_3.331 //",
    "T11pramanvu:2327": " vākyaṃ vedaikadeśatvādanyadapyaparo bravīt /",
    "T11pramanvu:2328": " rasavat tulyarūpatvādekabhāṇḍe ca pākavat // Pramāṇav_3.332 //",
    "T11pramanvu:2329": " śeṣavad vyabhicāritvāt kṣiptaṃ nyāyavidedṛśam /",
    "T11pramanvu:2330": " nityasya puṃsaḥ kartṛtvaṃ nityān bhāvānatīndriyān // Pramāṇav_3.333 //",
    "T11pramanvu:2331": " ebnriyān viṣamaṃ hetuṃ bhāvānāṃ viṣamāṃ sthitim /",
    "T11pramanvu:2332": " nivṛttiṃ ca pramāṇābhyāmanyad vā vyastagocaram // Pramāṇav_3.334 //",
    "T11pramanvu:2333": " viruddhamāgamāpekṣeṇānumānena vā vadat /",
    "T11pramanvu:2334": " virodhamasamādhāya śāstrārtha cāpradarśya saḥ // Pramāṇav_3.335 //",
    "T11pramanvu:2335": " satyārtha pratijānāno jayed dhārṣṭyena bandhakīm /",
    "T11pramanvu:2336": " sidhyet pramāṇaṃ yadyevam apramāṇamatheha kim // Pramāṇav_3.336 //",
    "T11pramanvu:2337": " na hyokaṃ nāsti satyārtha puruṣe bahubhāṣīṇi /",
    "T11pramanvu:2338": " nāyaṃ svabhāvaḥ kārya vā vastūnāṃ vaktari dhvaniḥ // Pramāṇav_3.337 //",
    "T11pramanvu:2339": " na ca tadvyatiriktasya vidyate 'vyabhicāritā /",
    "T11pramanvu:2340": " pravṛttirvācakānāṃ ca vācyadṛṣṭikṛteti cet // Pramāṇav_3.338 //",
    "T11pramanvu:2341": " parasparaviruddhārthā kathamekatra sā bhavet /",
    "T11pramanvu:2342": " vastubhirnāgamāstena karthāñcānnāntarīyakāḥ // Pramāṇav_3.339 //",
    "T11pramanvu:2343": " pratipatturna sidhyanti kutastebhyo 'rthaniścayaḥ /",
    "T11pramanvu:2344": " tasmānna tannivṛttyāpi bhāvābhāvaḥ prasidhyati // Pramāṇav_3.340 //",
    "T11pramanvu:2345": " tenāsanniścayaphalānupalabdhirnasidhyati /",
    "T11pramanvu:2346": " parārthānumānanāmā",
    "T11pramanvu:2347": " caturthaḥ paricchedaḥ",
    "T11pramanvu:2348": " parasya pratipādyatvāt adṛṣṭo 'pi svayaṃ paraiḥ /",
    "T11pramanvu:2349": " dṛṣṭasādhanamityeke tatkṣepāyātmadṛgvacaḥ // Pramāṇav_4.1 //",
    "T11pramanvu:2350": " anumāviṣaye neṣṭaṃ parīkṣitaparigrahāt /",
    "T11pramanvu:2351": " vācaḥ prāmāṇyamasmin hi nānumānaṃ pravartate // Pramāṇav_4.2 //",
    "T11pramanvu:2352": " bādhanāyāgamasyokteḥ sādhanasya paraṃ prati /",
    "T11pramanvu:2353": " so 'pramāṇaṃ tadāsiddhaṃ tatsiddhamakhilaṃ tataḥ // Pramāṇav_4.3 //",
    "T11pramanvu:2354": " tadāgamavataḥ siddhaṃ yadi kasya ka āgamaḥ /",
    "T11pramanvu:2355": " bādhyamānaḥ pramāṇena sa siddhaḥ kathāmāgamaḥ // Pramāṇav_4.4 //",
    "T11pramanvu:2356": " tadviruddhābhyupagamastenaiva ca kathaṃ bhavet /",
    "T11pramanvu:2357": " tadanyopagame tasya tyāgāṃsyāpramāṇātā // Pramāṇav_4.5 //",
    "T11pramanvu:2358": " tat kasmāt sādhanaṃ noktaṃ svapratītiryadudbhavā /",
    "T11pramanvu:2359": " yuktyā yayāgamo grāhyaḥ parasyāpi ca sā na kim // Pramāṇav_4.6 //",
    "T11pramanvu:2360": " prākṛtasya sataḥ prāg yaiḥ pratipattyakṣasambhavo /",
    "T11pramanvu:2361": " sādhanaiḥ sādhanānyarthasaktijñāne 'sya tānyalam // Pramāṇav_4.7 //",
    "T11pramanvu:2362": " vicchinnānugamā ye 'pi sāmānyenāpyagocarāḥ /",
    "T11pramanvu:2363": " sādhyasādhanacintāsti na teṣvartheṣu kācana // Pramāṇav_4.8 //",
    "T11pramanvu:2364": " puṃsāmabhiprāyavaśāt tattvātattvavyavasthitau /",
    "T11pramanvu:2365": " luptau hetutadābhāsau tasya vastvasamāśrayāt // Pramāṇav_4.9 //",
    "T11pramanvu:2366": " sannartho jñānasāpekṣo nāsan jñānena sādhakaḥ /",
    "T11pramanvu:2367": " sato 'pi vastvasaṃśliṣṭāsaṃgatyā sadṛśī gatiḥ // Pramāṇav_4.10 //",
    "T11pramanvu:2368": " liṅgaṃ svabhāvaḥ kārya vā dṛśyādarśanameva vā /",
    "T11pramanvu:2369": " sambaddhaṃ vastutassiddhaṃ tadasiddhaṃ kimātmanaḥ // Pramāṇav_4.11 //",
    "T11pramanvu:2370": " pareṇāpyanyato gantumayuktam parakalpitaiḥ /",
    "T11pramanvu:2371": " prasaṅgo dvayasambandhādekāpāye 'nyahānaye // Pramāṇav_4.12 //",
    "T11pramanvu:2372": " tadarthagrahaṇaṃ śabdakalpanāropitātmanām /",
    "T11pramanvu:2373": " aliṅgatvaprasiddhayarthamarthādarthasya siddhitaḥ // Pramāṇav_4.13 //",
    "T11pramanvu:2374": " kalpanāgamayoḥ kartu ricchamātrānuvṛttitaḥ /",
    "T11pramanvu:2375": " vastunaścānyathābhāvāt tatkṛtā vyabhicāriṇaḥ // Pramāṇav_4.14 //",
    "T11pramanvu:2376": " arthādarthagateḥ śaktiḥ pakṣahetvabhidhānayoḥ /",
    "T11pramanvu:2377": " nārthe tena tayornāsti svataḥ sādhanasaṃsthitiḥ // Pramāṇav_4.15 //",
    "T11pramanvu:2378": " tat pakṣavacanaṃ vakturabhiprāyanivedane /",
    "T11pramanvu:2379": " pramāṇaṃ saṃśayotpattestataḥ sākṣānna sādhanam // Pramāṇav_4.16 //",
    "T11pramanvu:2380": " sādhyasyaivābhidhānena pāramparyeṇa nāpyalam /",
    "T11pramanvu:2381": " śaktasya sūcakaṃ hetuvaco 'śaktamapi svayam // Pramāṇav_4.17 //",
    "T11pramanvu:2382": " hetvarthaviṣayatvena tadaśaktoktirīritā /",
    "T11pramanvu:2383": " śaktistasyāpi ceddhetuvacanasya pravarttanāt // Pramāṇav_4.18 //",
    "T11pramanvu:2384": " tatsaṃśayena jijñāsorbhavet prakaraṇāśrayaḥ /",
    "T11pramanvu:2385": " vipakṣopagame 'yetat tulyamityanavasthiniḥ // Pramāṇav_4.19 //",
    "T11pramanvu:2386": " antaraṅgaṃ tu sāmarthya triṣu rūpeṣu saṃsthitam /",
    "T11pramanvu:2387": " tatra smṛtisamādhānaṃ tadeacasyeva saṃsthitam // Pramāṇav_4.20 //",
    "T11pramanvu:2388": " akhyāpite hi viṣaye hetuvṛtterasambhavāt /",
    "T11pramanvu:2389": " viṣayakhyāpanādeva siddhau cet tasya śaktatā // Pramāṇav_4.21 //",
    "T11pramanvu:2390": " uktamatra vināpyasmāt kṛtakaḥ śabda īdṛśāḥ /",
    "T11pramanvu:2391": " sarve 'nityā it prokte 'pyarthāt tannāśadhīrbhavet // Pramāṇav_4.22 //",
    "T11pramanvu:2392": " anuktāvapi pakṣasya siddhepratibandhataḥ /",
    "T11pramanvu:2393": " triṣvanyatamarūpasyaivānuktirnyū natoditā // Pramāṇav_4.23 //",
    "T11pramanvu:2394": " sādhyoktiṃ vā pratijñāṃ sa vadan doṣairna yujyate /",
    "T11pramanvu:2395": " sādhanādhikṛtereva hetvābhāsāprasaṅgataḥ // Pramāṇav_4.24 //",
    "T11pramanvu:2396": " aviśeṣoktirapyekajātīye saṃśayāvahā /",
    "T11pramanvu:2397": " anyathā sarvasādhyokteḥ pratijñātvaṃ prasajyate // Pramāṇav_4.25 //",
    "T11pramanvu:2398": " siddhokteḥ sādhanatvācca parasyāpi na duṣyati /",
    "T11pramanvu:2399": " idānīṃ sādhyanirdeśaḥ sādhanāvayavaḥ katham // Pramāṇav_4.26 //",
    "T11pramanvu:2400": " sābhāsoktyādyupakṣepaparihāraviḍambanā /",
    "T11pramanvu:2401": " asambaddhā tathā hyeṣa na nyāyya iti varṇitam // Pramāṇav_4.27 //",
    "T11pramanvu:2402": " gamyārthatve 'pi sādhyokterasammohāya lakṣaṇam /",
    "T11pramanvu:2403": " taccuturlakṣaṇaṃ rūpanipāteṣu svayaṃpadaiḥ // Pramāṇav_4.28 //",
    "T11pramanvu:2404": " asiddhāsādhanārthoktavādyabhyupagatagrahaḥ /",
    "T11pramanvu:2405": " anukto 'pīcchayā vyāptaḥ sādhya ātmārthavanmataḥ // Pramāṇav_4.29 //",
    "T11pramanvu:2406": " sarvānyeṣṭanivṛttāvapyāśaṅkāsthānavāraṇam /",
    "T11pramanvu:2407": " vṛtto svayaṃśrutenāha kṛtā caiṣā tadarthikā // Pramāṇav_4.30 //",
    "T11pramanvu:2408": " viśeṣastadvyapekṣatvāt kathito dharmadharmiṇoḥ /",
    "T11pramanvu:2409": " anuktāvapi vāñchāyā bhavet prakaraṇād gatiḥ // Pramāṇav_4.31 //",
    "T11pramanvu:2410": " ananvayo 'pi dṛṣṭānte doṣastasya yathoditam /",
    "T11pramanvu:2411": " ātmā paraścet so 'siddhaḥ iti tatreṣṭaghātakṛt // Pramāṇav_4.32 //",
    "T11pramanvu:2412": " sādhanaṃ yadvivāde na nyastaṃ taccenna sādhyate /",
    "T11pramanvu:2413": " kiṃ sādhyamanyathāniṣṭaṃ bhaved vaiphalyameva vā // Pramāṇav_4.33 //",
    "T11pramanvu:2414": " sadvitīyaprayogeṣu niranvayaviruddhate /",
    "T11pramanvu:2415": " etena kathite sādhyaṃ sāmānyenātha sammatam // Pramāṇav_4.34 //",
    "T11pramanvu:2416": " tadevārthāntarābhāvād dehānāptau na sidhyati /",
    "T11pramanvu:2417": " vācyaśūnyaṃ pralapatāṃ tadetajjāḍyavarṇitam // Pramāṇav_4.35 //",
    "T11pramanvu:2418": " tulyaṃ nāśe 'pi cecchabdaghaṭabhedena kalpane /",
    "T11pramanvu:2419": " na siddhena vināśena tadvataḥ sādhanād dhvaneḥ // Pramāṇav_4.36 //",
    "T11pramanvu:2420": " tathārthāntarabhāve syāt tadvān kumbho 'pyanityatā /",
    "T11pramanvu:2421": " viśiṣṭā dhvaninānveti no cennāyogavāraṇāt // Pramāṇav_4.37 //",
    "T11pramanvu:2422": " dvividho hi vyavacchedo viyogāparayogayoḥ /",
    "T11pramanvu:2423": " vyavchedādayoge tu vārye nānanvayāgamaḥ // Pramāṇav_4.38 //",
    "T11pramanvu:2424": " sāmānyameva tatsādhyaṃ na ca siddhaprasādhanam /",
    "T11pramanvu:2425": " viśiṣṭaṃ dharmiṇā tacca na niranvayadoṣavat // Pramāṇav_4.39 //",
    "T11pramanvu:2426": " etena dharmidharmābhyāṃ viśiṣṭau dharmadharmiṇau /",
    "T11pramanvu:2427": " pratyākhyāto nirākurvan dharmiṇyevamasādhanāt // Pramāṇav_4.40 //",
    "T11pramanvu:2428": " samudāyāpavāho hi na dharmiṇi virudhyate /",
    "T11pramanvu:2429": " sādhyaṃ yatastathā neṣṭaṃ sādhyo dharmo 'tra kevalaḥ // Pramāṇav_4.41 //",
    "T11pramanvu:2430": " ekasya dharmiṇaḥ śāstre nānādharmasthitāvapi /",
    "T11pramanvu:2431": " sādhyaḥ syādātmanaiveṣṭa ityupāttā svayaṃśrutiḥ // Pramāṇav_4.42 //",
    "T11pramanvu:2432": " śāstrābhyupagamādeva sarvādānāt prabādhane /",
    "T11pramanvu:2433": " tatraikasyāpi doṣaḥ syād yadi hetupratijñyoḥ // Pramāṇav_4.43 //",
    "T11pramanvu:2434": " śabdānāśe prasādhye syād gandhabhūguṇatākṣateḥ /",
    "T11pramanvu:2435": " heturviriddho 'prakṛterno cedanyatra sā samā // Pramāṇav_4.44 //",
    "T11pramanvu:2436": " athātra dharmī prakṛtastatra śāstrārthabādhanam /",
    "T11pramanvu:2437": " atha vādīṣṭatāṃ bruyād dharmidharmādisādhanaiḥ // Pramāṇav_4.45 //",
    "T11pramanvu:2438": " kaiścit prakaraṇairiccha bhavet sā gamyate ca taiḥ /",
    "T11pramanvu:2439": " valāt taveccheyamiti vyaktamīśvaraceṣṭitam // Pramāṇav_4.46 //",
    "T11pramanvu:2440": " vadannakāryaliṅgāṃ tāṃ vyabhicāreṇa bādhyate /",
    "T11pramanvu:2441": " anāntarīyake cārthe bādhite 'nyasya kā kṣati // Pramāṇav_4.47 //",
    "T11pramanvu:2442": " uktaṃ ca nāgamāpekṣamanumānaṃ svagocare /",
    "T11pramanvu:2443": " siddhaṃ tena susiddhaṃ tanna tadā śāstramīkṣyate // Pramāṇav_4.48 //",
    "T11pramanvu:2444": " vādatyāgastadā syāccenna tadānabhyupāyataḥ /",
    "T11pramanvu:2445": " upāyo hyabhyupāye 'yamanaṅgaṃ sa tadāpi san // Pramāṇav_4.49 //",
    "T11pramanvu:2446": " tadā viśuddhe viṣayadvaye śāstraparigraham /",
    "T11pramanvu:2447": " cikirṣoḥ sa hi kālaḥ syāt tadā śāstreṇa bādhanam // Pramāṇav_4.50 //",
    "T11pramanvu:2448": " tadvirodhena cintāyāstatsiddhartheṣvayogataḥ /",
    "T11pramanvu:2449": " tṛtīyasthānasaṃkrāntau nyāyyaḥ śāstraparigrahaḥ // Pramāṇav_4.51 //",
    "T11pramanvu:2450": " tatrāpi sādhyadharmasya nāntarīkabādhanam /",
    "T11pramanvu:2451": " parihārya na cānyeṣāmanavasthāprasaṅgataḥ // Pramāṇav_4.52 //",
    "T11pramanvu:2452": " keneyaṃ sarvacintāṣu śāstraṃ grāhyamiti sthitiḥ /",
    "T11pramanvu:2453": " kṛtedānīmasiddhāntairgrāhyo dhūmena nānalaḥ // Pramāṇav_4.53 //",
    "T11pramanvu:2454": " riktasya jantorjjātasya guṇadoṣamapaśyataḥ /",
    "T11pramanvu:2455": " vilabdhā vata kenemo siddhāntaviṣamagrhāḥ // Pramāṇav_4.54 //",
    "T11pramanvu:2456": " yadi sādhana ekatra sarvaśāstraṃ nidarśane /",
    "T11pramanvu:2457": " darśayet sādhanaṃ syādityeṣā lokottarā sthitiḥ // Pramāṇav_4.55 //",
    "T11pramanvu:2458": " asambaddhasya dharmasya kimasiddho na sidhyati /",
    "T11pramanvu:2459": " hetustatsādhanāyoktaḥ kiṃ duṣṭastatra sidhyati // Pramāṇav_4.56 //",
    "T11pramanvu:2460": " dharmananupanīyaiva dṛṣṭānte dharmiṇo 'khilān /",
    "T11pramanvu:2461": " vāgdhūmādejaṃno 'nveti caitanyadahanādikam // Pramāṇav_4.57 //",
    "T11pramanvu:2462": " svabhāvaṃ kāraṇaṃ cārtho vyabhicāreṇa sādhayan /",
    "T11pramanvu:2463": " kasyacid vādabādhāyāṃ svabhāvānna nivartate // Pramāṇav_4.58 //",
    "T11pramanvu:2464": " prapadyamānaścānyastaṃ nāntarīyakamīpsitaiḥ /",
    "T11pramanvu:2465": " sādhyārthairhetunā tena kathamapratipāditaḥ // Pramāṇav_4.59 //",
    "T11pramanvu:2466": " ukto 'nukto 'pi tena kathamapratipāditaḥ // Pramāṇav_4.59 //",
    "T11pramanvu:2467": " ukto 'nukto 'pi vā heturviroddhā vādino 'tra kim /",
    "T11pramanvu:2468": " na hi tasyoktidoṣeṇa sa jātaḥ śāstrabādhanaḥ // Pramāṇav_4.60 //",
    "T11pramanvu:2469": " bādhakasyābhidhānācced doṣo yadi vadenna saḥ /",
    "T11pramanvu:2470": " kinna bādheta so 'kurvannayuktaṃ kena duṣyati // Pramāṇav_4.61 //",
    "T11pramanvu:2471": " anyeṣu hetvābhāseṣu sveṣṭasyaivāprasādhanāt /",
    "T11pramanvu:2472": " duṣyed vyarthābhidhānena nātra tasya prasādhanāt // Pramāṇav_4.62 //",
    "T11pramanvu:2473": " yadi kiñcit kvacicchastrena yuktaṃ pratiṣidhyate /",
    "T11pramanvu:2474": " bruvāṇo yuktamapyanyaditi rājakulasthitiḥ // Pramāṇav_4.63 //",
    "T11pramanvu:2475": " sarvānarthān samīkṛtya vaktuṃ śakyaṃ na sādhanam /",
    "T11pramanvu:2476": " sarvatra tenotsanneyaṃ sādhyasādhanasaṃsthitiḥ // Pramāṇav_4.64 //",
    "T11pramanvu:2477": " viruddhayorekadharmiṇyayogādastu bādhanam /",
    "T11pramanvu:2478": " viruddhaikāntike nātra tadvadasti virodhitā // Pramāṇav_4.65 //",
    "T11pramanvu:2479": " abādhyabādhakatve 'pi tayoḥ śāstrārthaviplavāt /",
    "T11pramanvu:2480": " asabhbadde 'pi bādhā cet syāt sarva sarvabādhanam // Pramāṇav_4.66 //",
    "T11pramanvu:2481": " sambandhastena tatraiva bādhanādasti cedasat /",
    "T11pramanvu:2482": " hetoḥ sarvasya cintyatvāt svasādhye guṇadoṣayoḥ // Pramāṇav_4.67 //",
    "T11pramanvu:2483": " nāntarīyakatā sādhye sambandhaḥ seha nekṣyate /",
    "T11pramanvu:2484": " kevalaṃ śāstrapīḍeti doṣaḥ sānyakṛte samā // Pramāṇav_4.68 //",
    "T11pramanvu:2485": " śāstrābhyupagamāt sādhyaḥ sāstradṛṣṭo 'khilo yadi /",
    "T11pramanvu:2486": " pratijñā siddhadṛṣṭāntahetuvādḥ prasajyate // Pramāṇav_4.69 //",
    "T11pramanvu:2487": " uktayoḥ sādhanatvena no cedīpsitavādataḥ /",
    "T11pramanvu:2488": " nyāyaprāptaṃ na sādhyatvaṃ vacanād vinivarttate // Pramāṇav_4.70 //",
    "T11pramanvu:2489": " anīpsitamasādhyaṃ ced vādinānyo 'pyanīpsitaḥ /",
    "T11pramanvu:2490": " dharmo 'sādhyastadāsādhyaṃ bādhamānaṃ virodhi kim // Pramāṇav_4.71 //",
    "T11pramanvu:2491": " pakṣalakṣaṇabāhyārthaḥ svayaṃśabdo 'pyanarthakaḥ /",
    "T11pramanvu:2492": " śāstre ṣvicchapravṛttyartho yadi śaṅkākutonviyam // Pramāṇav_4.72 //",
    "T11pramanvu:2493": " so 'niṣiddhaḥ pramāṇena gṛhṇān kena nivāryate /",
    "T11pramanvu:2494": " niṣiddhaścet pramāṇena vācā kena pravartyate // Pramāṇav_4.73 //",
    "T11pramanvu:2495": " pūrvamapyeṣa siddhantaṃ svecchayaiva gṛhītavān /",
    "T11pramanvu:2496": " kiñcidanyaṃ satu punargrahītuṃ labhate na kim // Pramāṇav_4.74 //",
    "T11pramanvu:2497": " dṛṣṭervipratipattīnāmatrākārṣīt svayaṃśrutim /",
    "T11pramanvu:2498": " iṣṭākṣatimasādhyatvamanavasthāṃ ca darśayan // Pramāṇav_4.75 //",
    "T11pramanvu:2499": " samayāhitabhedasya parihāreṇa dharmiṇaḥ /",
    "T11pramanvu:2500": " prasiddhasya gṛhītyarthā jagādanyaḥ svayaṃśrutim // Pramāṇav_4.76 //",
    "T11pramanvu:2501": " vicāraprastutereva prasiddhaḥ siddha āśrayaḥ /",
    "T11pramanvu:2502": " svecchākalpitabhedeṣu padārtheṣvavivādataḥ // Pramāṇav_4.77 //",
    "T11pramanvu:2503": " asādhyatāmatha prāha siddhadeśena dharmiṇaḥ /",
    "T11pramanvu:2504": " svarūpeṇaiva nirdeśya ityanenaiva tad gatam // Pramāṇav_4.78 //",
    "T11pramanvu:2505": " siddhasādhanarūpeṇa nirdeśasya hi sambhave /",
    "T11pramanvu:2506": " sādhyatvenaiva nirdeśya itīdaṃ phalavad bhavet // Pramāṇav_4.79 //",
    "T11pramanvu:2507": " anumānasya sāmānyaviṣayatvaṃ ca varṇītam /",
    "T11pramanvu:2508": " ihaivaṃ na hyanukte 'pi kiñcit pakṣe virudhyate // Pramāṇav_4.80 //",
    "T11pramanvu:2509": " kuryācced dharmiṇaṃ sādhyaṃ tataḥ kiṃ tanna śaktyate /",
    "T11pramanvu:2510": " kasmāddhetvanvayābhāvānna ca doṣastayorapi // Pramāṇav_4.81 //",
    "T11pramanvu:2511": " uktarāvayavāpekṣo na doṣaḥ pakṣa iṣyate /",
    "T11pramanvu:2512": " tathā hetvādidoṣo 'pi pakṣadoṣaḥ prasajyate // Pramāṇav_4.82 //",
    "T11pramanvu:2513": " sarvaiḥ pakṣasya bādhātastasmāt tanmātrasaṅginaḥ /",
    "T11pramanvu:2514": " pakṣadoṣā matā nānye pratyakṣādivirodhavat // Pramāṇav_4.83 //",
    "T11pramanvu:2515": " hetvādilakṣaṇairvādhyaṃ muktvā pakṣasya lakṣaṇam /",
    "T11pramanvu:2516": " ucyate parihārārthamavyāptivyatirekayoḥ // Pramāṇav_4.84 //",
    "T11pramanvu:2517": " svayannipātarūpākhyā vyatirekasya bādhikāḥ /",
    "T11pramanvu:2518": " sahānirākṛteneṣṭaśrutiravyāptibādhanī // Pramāṇav_4.85 //",
    "T11pramanvu:2519": " sādhyābhyupagamaḥ pakṣalakṣaṇaṃ teṣvapakṣatā /",
    "T11pramanvu:2520": " nirākṛte bādhanataḥ śeṣe 'lakṣaṇavṛttitaḥ // Pramāṇav_4.86 //",
    "T11pramanvu:2521": " svayamiṣṭābhidhānena gatārthe 'pyavadhāraṇe /",
    "T11pramanvu:2522": " kṛtyāntenābhisambandhāduktaṃ kālāntaracchide // Pramāṇav_4.87 //",
    "T11pramanvu:2523": " ihānaṅgamiṣerniṣṭhā tenepsitapade punaḥ /",
    "T11pramanvu:2524": " aṅgameva tayāsiddhahetvādi pratiṣidhyate // Pramāṇav_4.88 //",
    "T11pramanvu:2525": " avācakatvāccāyuktaṃ teneṣṭaṃ svayamātmanā /",
    "T11pramanvu:2526": " anapekṣyākhilaṃ śāstraṃ tadvādīṣṭasya sādhyatā // Pramāṇav_4.89 //",
    "T11pramanvu:2527": " tenānabhīṣṭasaṃsṛṣṭasyesyāpi hi bādhane /",
    "T11pramanvu:2528": " yathāsādhyamabādhātaḥ pakṣahetū na duṣyataḥ // Pramāṇav_4.90 //",
    "T11pramanvu:2529": " aniṣiddhaḥ pramāṇābhyāṃ sa copagama iṣyate /",
    "T11pramanvu:2530": " sandigdhe hetuvacanād vyasto hetoranāśrayaḥ // Pramāṇav_4.91 //",
    "T11pramanvu:2531": " anumānasya bhedena sā bādhoktā caturvidhā /",
    "T11pramanvu:2532": " tatrābhyupāyaḥ kāryāṅgaṃ svabhāvāṅgaṃ jagatsthitiḥ // Pramāṇav_4.92 //",
    "T11pramanvu:2533": " ātmāparodhābhimato bhūtaniścayayuktavāk /",
    "T11pramanvu:2534": " āptaḥ svavacanaṃ śastraṃ caikamuktaṃ samatvataḥ // Pramāṇav_4.93 //",
    "T11pramanvu:2535": " yathātmano 'pramāṇatve vacanaṃ na pravarttate /",
    "T11pramanvu:2536": " śāstrasiddhe tathā nārthe vicārastadanāśraye // Pramāṇav_4.94 //",
    "T11pramanvu:2537": " tatprastāvāśrayatve hi śāstraṃ bādhakamityamum /",
    "T11pramanvu:2538": " vaktumartha svavācāsya sahoktiḥ sāmyadṛṣṭaye // Pramāṇav_4.95 //",
    "T11pramanvu:2539": " udāharaṇamapyatra sadṛśaṃ tena varṇitam /",
    "T11pramanvu:2540": " pramāṇānāmabhāve hi śāstravācorayogataḥ // Pramāṇav_4.96 //",
    "T11pramanvu:2541": " svavāgvirodhe vispaṣṭamudāharaṇamāgame /",
    "T11pramanvu:2542": " diṅmātradarśanam tatra pretyadharmo 'sukhapradaḥ // Pramāṇav_4.97 //",
    "T11pramanvu:2543": " śāstriṇo 'pyatadālambe viruddhoktau tu vastuni /",
    "T11pramanvu:2544": " na bādhā pratibandhaḥ syāt tulyakakṣatayā tayoḥ // Pramāṇav_4.98 //",
    "T11pramanvu:2545": " yathā svavāci taccāsya tadā svavacanātmakam /",
    "T11pramanvu:2546": " tayoḥ pramāṇaṃ yasyāsti tat syādanyasya bādhakam // Pramāṇav_4.99 //",
    "T11pramanvu:2547": " pratijñāmanumānaṃ vā pratijñāpetayuktikā /",
    "T11pramanvu:2548": " yathārtha vā bādheta kathamanyathā // Pramāṇav_4.100 //",
    "T11pramanvu:2549": " prāmāṇyamāgamānāṃ ca prāgeva vinivāritam /",
    "T11pramanvu:2550": " abhyupāyavicāreṣu tasmād doṣo 'yamiṣyate // Pramāṇav_4.101 //",
    "T11pramanvu:2551": " tasmād viṣayabhedasya darśanārtha pṛthak kṛtaḥ /",
    "T11pramanvu:2552": " anumānābahirbhūto 'pyabhyupāyaḥ prabādhanāt // Pramāṇav_4.102 //",
    "T11pramanvu:2553": " anyathātiprasaṅgaḥ syād vyarthatā vā pṛthakkṛteḥ /",
    "T11pramanvu:2554": " bhedo vāṅmātravacane pratibandhaḥ svavācyapi // Pramāṇav_4.103 //",
    "T11pramanvu:2555": " tenābhyupagamācchāstra pramāṇaṃ sarvavastuṣu /",
    "T11pramanvu:2556": " bādhakam yadi necchet sa bādhakaṃ kiṃ punarbhavet // Pramāṇav_4.104 //",
    "T11pramanvu:2557": " svavāgvirodheabhedaḥ syāt svavākśāstravirodhayoḥ /",
    "T11pramanvu:2558": " puruṣecchākṛtā cāsya paripūrṇā pramāṇatā // Pramāṇav_4.105 //",
    "T11pramanvu:2559": " tasmāt prasiddheṣvartheṣu śāstratyāge 'pi na kṣatiḥ /",
    "T11pramanvu:2560": " paroikṣeṣvāgamāniṣṭo na cintaiva pravarttate // Pramāṇav_4.106 //",
    "T11pramanvu:2561": " virodhodbhāvanaprāyā parīkṣāpyatra tadyathā /",
    "T11pramanvu:2562": " adharmamūlaṃ rāgādi snānaṃ cādharmanāśanām // Pramāṇav_4.107 //",
    "T11pramanvu:2563": " śāstraṃ yatsiddhayā yuktyā svavācā ca na bādhyate /",
    "T11pramanvu:2564": " dṛṣṭe 'dṛṣṭe 'pi tadgrāhyamiti cintā pravartyate // Pramāṇav_4.108 //",
    "T11pramanvu:2565": " artheṣvapratiṣiddhatvāt puruṣecchānurodhinaḥ /",
    "T11pramanvu:2566": " iṣṭaśabdābhidheyasyāpto 'trākṣatavāg janaḥ // Pramāṇav_4.109 //",
    "T11pramanvu:2567": " uktaḥ prasiddhaśabdena dharmastadvyavahārajaḥ /",
    "T11pramanvu:2568": " pratyakṣādimitā mānaśrutyāropeṇa sucitāḥ // Pramāṇav_4.110 //",
    "T11pramanvu:2569": " tadāśrayabhuvāmicchānurodhādaniṣedhinām /",
    "T11pramanvu:2570": " kṛtānāmakṛtānāṃ ca yogyaṃ viśvaṃ svabhāvataḥ // Pramāṇav_4.111 //",
    "T11pramanvu:2571": " arthamātrānurodhinyā bhāvinyā bhūtayāpi vā /",
    "T11pramanvu:2572": " bādhyate pratirundhānaḥ śabdayogyatayātayā // Pramāṇav_4.112 //",
    "T11pramanvu:2573": " tadyogyatābalādeva vastuto ghaṭito dhvaniḥ /",
    "T11pramanvu:2574": " sarvo 'syāmapratīte 'pi tasmiṃstatsiddhatā tataḥ // Pramāṇav_4.113 //",
    "T11pramanvu:2575": " asādharaṇatā na syāt bādhāhetorihānyathā /",
    "T11pramanvu:2576": " tanniṣedho 'numānāt syācchabdārthe 'nakṣavṛttitaḥ // Pramāṇav_4.114 //",
    "T11pramanvu:2577": " asādhāraṇatā tatra hetūnāṃ yatra nānvayi /",
    "T11pramanvu:2578": " sattvamityapyudāhāro hetorevaṃ kuto mataḥ // Pramāṇav_4.115 //",
    "T11pramanvu:2579": " saṃketasaṃśrayāḥ śabdāḥ sa cecchāmātrasaṃśrayaḥ /",
    "T11pramanvu:2580": " nāsiddhiḥ śabdasiddhanāmiti śābdaprasiddhivāk // Pramāṇav_4.116 //",
    "T11pramanvu:2581": " anumānaprasiddheṣu viruddhāvyabhicāriṇaḥ /",
    "T11pramanvu:2582": " abhāvaṃ darśayatyevaṃ pratīreranumātvataḥ // Pramāṇav_4.117 //",
    "T11pramanvu:2583": " atha vā bru vato lokasyānumābhāva ucyate /",
    "T11pramanvu:2584": " kiṃ tena bhinnaviṣayā pratītiranumānataḥ // Pramāṇav_4.118 //",
    "T11pramanvu:2585": " tenānumānād vastūnāṃ sadasatānurodhinaḥ /",
    "T11pramanvu:2586": " bhinnasyātadvaśā vṛttistadicchājeti sūcitam // Pramāṇav_4.119 //",
    "T11pramanvu:2587": " candratāṃ śaśino 'nicchan kāṃ pratītiṃ sa vāñchati /",
    "T11pramanvu:2588": " iti taṃ pratyadṛṣṭāntaṃ tadasādhāraṇaṃ matam // Pramāṇav_4.120 //",
    "T11pramanvu:2589": " nodāharaṇamevekamadhikṛtyedamucyate /",
    "T11pramanvu:2590": " lakṣaṇatvāt tathā vṛkṣo dhātrītyuktau ca bādhanāt // Pramāṇav_4.121 //",
    "T11pramanvu:2591": " atrāpi loke dṛṣṭatvāt karpūrarajatādiṣu /",
    "T11pramanvu:2592": " samayād vartamānasya kāsādhāraṇatāpi vā // Pramāṇav_4.122 //",
    "T11pramanvu:2593": " yadi tasya kvacit sidhyet siddhaṃ vastubalena tat /",
    "T11pramanvu:2594": " pratītisiddhopagame 'śaśinyapyanivāraṇam // Pramāṇav_4.123 //",
    "T11pramanvu:2595": " tasya bastuni siddhasya śaśinyapyanivāraṇam /",
    "T11pramanvu:2596": " tadvastvabhāve śaśini vāraṇe 'pi na duṣyati // Pramāṇav_4.124 //",
    "T11pramanvu:2597": " tasmādavastuniyatasaṃketabalabhāvinām /",
    "T11pramanvu:2598": " yogyāḥ padārthā dharmāṇāmicchāyā aniridhanāt // Pramāṇav_4.125 //",
    "T11pramanvu:2599": " tāṃ yogyatāṃ virundhānaṃ saṃketāpratiṣedhajā /",
    "T11pramanvu:2600": " pratihanti pratītyākhyā yogyatāviṣaye 'numā // Pramāṇav_4.126 //",
    "T11pramanvu:2601": " śabdānāmarthamiyamaḥ saṃketānuvidhāyinām /",
    "T11pramanvu:2602": " netyanenoktamatraiṣāṃ pratiṣedho virudhyate // Pramāṇav_4.127 //",
    "T11pramanvu:2603": " naimittikyāḥ śruterarthamartha vā pāramārthikam /",
    "T11pramanvu:2604": " śabdānāṃ pratirundhāno 'bādhanārho hi varṇitaḥ // Pramāṇav_4.128 //",
    "T11pramanvu:2605": " tasmād viṣayabhedasya darśānāya pṛthakkṛtā /",
    "T11pramanvu:2606": " anumānābahirbhū tā pratītirapi pūrvavat // Pramāṇav_4.129 //",
    "T11pramanvu:2607": " siddhayoḥ pṛthagākhyāne darśayaṃśca prayojanam /",
    "T11pramanvu:2608": " ete sahetuke prāha nānumādhyakṣabādhane // Pramāṇav_4.130 //",
    "T11pramanvu:2609": " atrāpyadhyakṣabādhāyāṃ nānārūpatayā dhvanau /",
    "T11pramanvu:2610": " prasiddhasya śrutau rūpaṃ yadeva pratibhāsate // Pramāṇav_4.131 //",
    "T11pramanvu:2611": " advayaṃ śabalābhāsasyādṛṣterbuddhijanmanaḥ /",
    "T11pramanvu:2612": " tadarthārthoktirasyeva kṣepe 'dhyakṣeṇa bādhanam // Pramāṇav_4.132 //",
    "T11pramanvu:2613": " tadeva rūpaṃ tatrārthaḥ śeṣa vyāvṛttilakṣaṇam /",
    "T11pramanvu:2614": " avastubhūtaṃ sāmānyamatastannākṣagocaraḥ // Pramāṇav_4.133 //",
    "T11pramanvu:2615": " tena sāmānyadharmāṇāmapratyakṣatvasiddhitaḥ /",
    "T11pramanvu:2616": " pratikṣepe 'pyabādheti śrāvaṇoktyā prakāśitam // Pramāṇav_4.134 //",
    "T11pramanvu:2617": " sarvathāvācyarūpatvāt siddhyā tasya samāśrayāt /",
    "T11pramanvu:2618": " bādhanāt tadbalenoktaḥ śrāvaṇenākṣagocaraḥ // Pramāṇav_4.135 //",
    "T11pramanvu:2619": " sarvatra vādino dharmo yaḥ svasādhyatayepsitaḥ /",
    "T11pramanvu:2620": " taddharmavati bādhā syānnānyadharmeṇa dharmiṇi // Pramāṇav_4.136 //",
    "T11pramanvu:2621": " anyathāsyoparodhaḥ ko bādhite 'nyatra dharmiṇi /",
    "T11pramanvu:2622": " gatārthe lakṣaṇenāsmin svadharmivacanaṃ punaḥ // Pramāṇav_4.137 //",
    "T11pramanvu:2623": " bādhāyāṃ dharmiṇo 'pi syād bādhetyasya prasiddhaye /",
    "T11pramanvu:2624": " āśrayasya virodhana tadāśritāvirodhanāt // Pramāṇav_4.138 //",
    "T11pramanvu:2625": " anyathaivaṃvidho dharmaḥ sādhya ityabhidhānataḥ /",
    "T11pramanvu:2626": " tadbādhāmeva manyeta svadharmigrahaṇaṃ tataḥ // Pramāṇav_4.139 //",
    "T11pramanvu:2627": " nanvetadapyarthaśiddhaṃ satyaṃ kecittu dharmiṇaḥ /",
    "T11pramanvu:2628": " kevalasyoparodhe 'pi doṣavattamupāgatāḥ // Pramāṇav_4.140 //",
    "T11pramanvu:2629": " yathā parairanutpādyāpūrvarūpaṃ na khādikam /",
    "T11pramanvu:2630": " sakṛcchabdādyahetutvādityukte prāha dūṣakaḥ // Pramāṇav_4.141 //",
    "T11pramanvu:2631": " tadvad vastusvabhāvo 'san dharmī vyomādirityapi /",
    "T11pramanvu:2632": " naivamiṣṭasya sādhyasya bādhā kācana vidyate // Pramāṇav_4.142 //",
    "T11pramanvu:2633": " dvayasyāpi hi sādhyatve sādhyadharmoparodhi yat /",
    "T11pramanvu:2634": " bādhanaṃ dharmiṇāstatra bādhetyetena varṇitam // Pramāṇav_4.143 //",
    "T11pramanvu:2635": " tathaiva dharmiṇo 'pyatra sādhyatvāt kevalasya na /",
    "T11pramanvu:2636": " yadyevamatra bādhā syāt nānyānutpādyaśaktikaḥ // Pramāṇav_4.144 //",
    "T11pramanvu:2637": " sakṛcchabdādyahetutvāt sukhādiriti pūrvavat /",
    "T11pramanvu:2638": " virodhitā bhavedatra heturaikāntiko yadi // Pramāṇav_4.145 //",
    "T11pramanvu:2639": " kramakrīyanityatayoravirodhād vipakṣataḥ /",
    "T11pramanvu:2640": " vyāvṛtteḥ saṃśayānnāyaṃ śeṣavad bheda iṣyate // Pramāṇav_4.146 //",
    "T11pramanvu:2641": " svayamiṣṭo yato dharmaḥ sādhyastasmāt tadāśrayaḥ /",
    "T11pramanvu:2642": " bādhyo na kevalo nānyasaṃśrayo veti sūcitam // Pramāṇav_4.147 //",
    "T11pramanvu:2643": " svayaṃ śrutyānyadharmāṇāṃ bādhā bādheti kathyate /",
    "T11pramanvu:2644": " tathā svadharmiṇānyastadharmiṇo 'pīti kathyate // Pramāṇav_4.148 //",
    "T11pramanvu:2645": " sarvasādhanadoṣeṇa pakṣa evoparodhyate /",
    "T11pramanvu:2646": " tathāpi pakṣadoṣatvaṃ pratijñāmātrabhāvinaḥ // Pramāṇav_4.149 //",
    "T11pramanvu:2647": " uttarāvayāpekṣo yo doṣaḥ so 'nubadhyate /",
    "T11pramanvu:2648": " tenetyuktamato pakṣadoṣo 'siddhāśrayādikaḥ // Pramāṇav_4.150 //",
    "T11pramanvu:2649": " dharmidharmaviśeṣāṇāṃ svarūpasya ca dharmiṇaḥ /",
    "T11pramanvu:2650": " bādhā sādhyāṅgabhūtānāmanenaivopadarśitā // Pramāṇav_4.151 //",
    "T11pramanvu:2651": " tatrodāhṛtidiṅmātramucyate 'rthasya dṛṣṭaye /",
    "T11pramanvu:2652": " dravyalakṣaṇayukto 'nyaḥ saṃyoge 'rtho 'sti dṛṣṭibhāk // Pramāṇav_4.152 //",
    "T11pramanvu:2653": " adṛśyasya viśiṣṭasya pratijñā niṣprayojanā /",
    "T11pramanvu:2654": " iṣṭo hyavayavī kārya dṛṣṭvādṛśyeṣvasambhavi // Pramāṇav_4.153 //",
    "T11pramanvu:2655": " aviśiṣṭasya cānyasya sādhane siddhasādhanam //",
    "T11pramanvu:2656": " gurutvādhogatī syātāṃ yadyasya syāt tulānatiḥ // Pramāṇav_4.154 //",
    "T11pramanvu:2657": " tannirguṇakriyastasmāt samavāyi na kāraṇam /",
    "T11pramanvu:2658": " tata eva na dṛśyo 'sāvadṛṣṭeḥ kāryarūpayoḥ // Pramāṇav_4.155 //",
    "T11pramanvu:2659": " tadbādhānyaviśeṣasya nāntarīyakabhāvinaḥ /",
    "T11pramanvu:2660": " āsūkṣmād dravyamālāyāstolyatvādaṃśupātavat // Pramāṇav_4.156 //",
    "T11pramanvu:2661": " dravyāntaragurutvasya gatirnetyaparo 'bravīt /",
    "T11pramanvu:2662": " tasya krameṇaṃ saṃyukte pāṃśurāśau sakṛd yute // Pramāṇav_4.157 //",
    "T11pramanvu:2663": " bhedaḥ syād gaurave tasmāt pṛthak saha ca tolite /",
    "T11pramanvu:2664": " suvarnamāṣakādīnāṃ saṃkhyāsāmyaṃ na yujyate // Pramāṇav_4.158 //",
    "T11pramanvu:2665": " sarṣapādā mahārāśeruttarottaravṛddhimat /",
    "T11pramanvu:2666": " gauravaṃ kāryamālāyā yadi naivopalabhyate // Pramāṇav_4.159 //",
    "T11pramanvu:2667": " ā sarṣapād gauravaṃ tu durlakṣitamanalpakam /",
    "T11pramanvu:2668": " tolyaṃ tatkāraṇaṃ kāryagauravānupalakṣaṇāt // Pramāṇav_4.160 //",
    "T11pramanvu:2669": " nanvadṛṣṭoṃ 'śuvat so 'rtho na ca tatkāryamīkṣyate /",
    "T11pramanvu:2670": " gurutvāgativat sarvatadguṇānupalakṣaṇāt // Pramāṇav_4.161 //",
    "T11pramanvu:2671": " māṣakāderanādhikyam anatiḥ sopalakṣaṇam /",
    "T11pramanvu:2672": " yathāsvamakṣeṇādṛṣṭe rūpādāvadhikādhike // Pramāṇav_4.162 //",
    "T11pramanvu:2673": " abhyupāyaḥ svavāgādyabādhāyāḥ sambhavena tu /",
    "T11pramanvu:2674": " udāharaṇamapyanyadiśā gamyaṃ yathoktyā // Pramāṇav_4.163 //",
    "T11pramanvu:2675": " trikālaviṣayatvāt tu kṛtyānāmatathātmakam /",
    "T11pramanvu:2676": " tathā paraṃ prati nyastaṃ sādhyaṃ neṣṭaṃ tadāpi tat // Pramāṇav_4.164 //",
    "T11pramanvu:2677": " pratyayanādhikāre tu sarvāsiddhavarodhinī /",
    "T11pramanvu:2678": " yasmāt sādhyaśrutirneṣṭaṃ viśeṣamavalambate // Pramāṇav_4.165 //",
    "T11pramanvu:2679": " tenāprasiddhadṛṣṭāntahetudāharaṇaṃ kṛtam /",
    "T11pramanvu:2680": " anyathā śaśaśrṛṅgādau sarvāsiddhe 'pi sādhyatā // Pramāṇav_4.166 //",
    "T11pramanvu:2681": " sarvasya cāprasiddhatvāt kathañcit tena na kṣamāḥ /",
    "T11pramanvu:2682": " karmādibhedopakṣepaparihāravivecane // Pramāṇav_4.167 //",
    "T11pramanvu:2683": " prāgasiddhasvabhāvatvāt sādhyo 'vayava ityasat /",
    "T11pramanvu:2684": " tulyā siddhāntatā te hi yenopagamalakṣaṇāḥ // Pramāṇav_4.168 //",
    "T11pramanvu:2685": " samudāyasya sādhyatve 'pyanyonyasya viśeṣaṇam /",
    "T11pramanvu:2686": " sādhyaṃ dvayaṃ tadāsiddhaṃ hetudṛṣṭāntalakṣaṇam // Pramāṇav_4.169 //",
    "T11pramanvu:2687": " asambhavāt sādhyaśabdo dharmivṛttiryadīṣyate /",
    "T11pramanvu:2688": " śāstreṇālaṃ yathāyogaṃ loka eva pravarttatām // Pramāṇav_4.170 //",
    "T11pramanvu:2689": " sādhanākhyānasāmarthyāt tadarthe sādhyatā matā /",
    "T11pramanvu:2690": " hetvādivacanairvyāpteranāśaṃkyaṃ ca sādhanam // Pramāṇav_4.171 //",
    "T11pramanvu:2691": " pūrvāvadhāraṇe tena pratijñālakṣaṇābhidhā /",
    "T11pramanvu:2692": " byarthā vyaptiphalā soktiḥ sāmarthyād gamyate tataḥ // Pramāṇav_4.172 //",
    "T11pramanvu:2693": " viruddhateṣṭāsambandho 'nupakārasahāsthitī /",
    "T11pramanvu:2694": " evaṃ sarvāṅgadoṣāṇāṃ pratijñādoṣatā bhavet // Pramāṇav_4.173 //",
    "T11pramanvu:2695": " pakṣadoṣaḥ parāpekṣo neti ca pratipāditam /",
    "T11pramanvu:2696": " iṣṭāsambhavyasiddhaśca sa eva syānnirākṛtaḥ // Pramāṇav_4.174 //",
    "T11pramanvu:2697": " anityatvasahetutve śabda evaṃ prakīrttayet /",
    "T11pramanvu:2698": " daṣṭāntākhyānato 'nyat kimastyatrārthānudarśanam // Pramāṇav_4.175 //",
    "T11pramanvu:2699": " viśeṣabhinnāmākhyāya sāmānyasyānuvartane /",
    "T11pramanvu:2700": " na tadvyāptiḥ phalaṃ vā kiṃ sāmānyenānuvartane // Pramāṇav_4.176 //",
    "T11pramanvu:2701": " syānnirākaraṇaṃ śabde sthitenaivetyato 'bravīt /",
    "T11pramanvu:2702": " viruddhaviṣaye 'nyasmin vadannāhānyatāṃ śruteḥ // Pramāṇav_4.177 //",
    "T11pramanvu:2703": " sa ca bhedāpratikṣepāt sāmānyānāṃ na vidyate /",
    "T11pramanvu:2704": " vṛkṣo na śiṃśapaiveti yathā prakaraṇe kvacit // Pramāṇav_4.178 //",
    "T11pramanvu:2705": " sarvaśruterekavṛttiniṣedhaḥ syānna ceyatā /",
    "T11pramanvu:2706": " so 'savaḥ sarvabhedānāmatattve tadasambhavāt // Pramāṇav_4.179 //",
    "T11pramanvu:2707": " jñāpyajñāpakayorbhedāt dharmiṇo hetubhāvinaḥ /",
    "T11pramanvu:2708": " asiddherjāpakatvasya dharmyasiddhaḥ svasādhane // Pramāṇav_4.180 //",
    "T11pramanvu:2709": " dharmadharmivivekasya sarvabhāveṣvasiddhitaḥ /",
    "T11pramanvu:2710": " sarvatra doṣastulyaścenna saṃvṛttyā viśeṣataḥ // Pramāṇav_4.181 //",
    "T11pramanvu:2711": " paramārthavicāreṣu tathābhūtāprasiddhitaḥ /",
    "T11pramanvu:2712": " tattvānyatvaṃ padārtheṣu sāṃvṛteṣu niṣidhyate // Pramāṇav_4.182 //",
    "T11pramanvu:2713": " anumānānumeyārthavyahārasthitistviyam /",
    "T11pramanvu:2714": " bhedaṃ pratyayasaṃsiddhamavalambya ca kalpyate // Pramāṇav_4.183 //",
    "T11pramanvu:2715": " yathāsvaṃ bhedaniṣṭheṣū pratyayeṣū vivekinaḥ /",
    "T11pramanvu:2716": " dharmī dharmāśca bhāsante vyavahārastadāśrayaḥ // Pramāṇav_4.184 //",
    "T11pramanvu:2717": " vyavahāropanīto 'tra sa evāśliṣṭabhedadhīḥ /",
    "T11pramanvu:2718": " sādhyaḥ sādhanatāṃ nītastenāsiddhaḥ prakāśitaḥ // Pramāṇav_4.185 //",
    "T11pramanvu:2719": " bhedasāmānyayordharmabhedādaṃgāṃgitā tataḥ /",
    "T11pramanvu:2720": " yathānityaḥ prayatnotthaḥ pratyatnotthatayā dhvaniḥ // Pramāṇav_4.186 //",
    "T11pramanvu:2721": " pakṣāṅgatve 'pyabādhatvānnāsiddhirbhinnadharmiṇi /",
    "T11pramanvu:2722": " yathāśvo na viṣāṇitvādeṣa piṇḍo viṣāṇavān // Pramāṇav_4.187 //",
    "T11pramanvu:2723": " sādhyakālāṅgatā vā na nivṛtterupalakṣya tat /",
    "T11pramanvu:2724": " viśeṣo 'pi pratijñārtho dharmabhedānna yujyate // Pramāṇav_4.188 //",
    "T11pramanvu:2725": " pakṣadharmaprabhedena sukhagrahaṇasiddhaye /",
    "T11pramanvu:2726": " hetuprakaraṇārthasya sūtrasaṃkṣepa ucyate // Pramāṇav_4.189 //",
    "T11pramanvu:2727": " ayogaṃ yogamaparairatyantāyogameva ca /",
    "T11pramanvu:2728": " vyavacchinatti dharmasya nipāto vyatirecakaḥ // Pramāṇav_4.190 //",
    "T11pramanvu:2729": " viśeṣaṇaviśeṣyābhyāṃ kriyayā ca sahoditaḥ /",
    "T11pramanvu:2730": " vivakṣāto 'prayoge 'pi sarvo 'rtho 'yaṃ pratīyate // Pramāṇav_4.191 //",
    "T11pramanvu:2731": " vyavacchedaphalaṃ vākyaṃ yataścaitro dhanurdharaḥ /",
    "T11pramanvu:2732": " pārtho dhanurdharo nīlaṃ sarojamiti vā yathā // Pramāṇav_4.192 //",
    "T11pramanvu:2733": " pratiyogivyacchedastatrāpyartheṣu gamyate /",
    "T11pramanvu:2734": " tathā prasiddheḥ samārthyās vivakṣānugamād dhvaneḥ // Pramāṇav_4.193 //",
    "T11pramanvu:2735": " tadayogavyavacchedād dharmī dharmaviśeṣaṇam /",
    "T11pramanvu:2736": " tadviśiṣṭatayā dharmo na niranvayadoṣabhāk // Pramāṇav_4.194 //",
    "T11pramanvu:2737": " svabhāvakāryasiddhyartha dvau dvau hetuviparyayau /",
    "T11pramanvu:2738": " vivādād bhedasāmānye śeṣo vyāvṛttisādhanaḥ // Pramāṇav_4.195 //",
    "T11pramanvu:2739": " na hi svabhāvādanyena vyāptirgamyasya kāraṇe /",
    "T11pramanvu:2740": " sambhavād vyabhicārasya dvidhāvṛtiphalaṃ tataḥ // Pramāṇav_4.196 //",
    "T11pramanvu:2741": " prayatnānantaraṃ jñānaṃ prāk sato niyamena na /",
    "T11pramanvu:2742": " tasyāvṛtyakṣaśabdeṣu sarvathānupayogataḥ // Pramāṇav_4.197 //",
    "T11pramanvu:2743": " kadācintirapekṣasya kāryākṛtivirodhataḥ /",
    "T11pramanvu:2744": " kādācitkaphalaṃ siddhaṃ talliṅgaṃ jñānamīdṛśam // Pramāṇav_4.198 //",
    "T11pramanvu:2745": " etāvataiva siddhe 'pi svabhāvasya pṛthak kṛtiḥ /",
    "T11pramanvu:2746": " kāryeṇa saha nirdeśe mā jñāsīt sarvamīdṛśam // Pramāṇav_4.199 //",
    "T11pramanvu:2747": " vyutpattyarthā ca hetūktiruktārthānumitau kṛtā /",
    "T11pramanvu:2748": " atra prabheda ākhyātaḥ lakṣaṇaṃ tu na bhidyate // Pramāṇav_4.200 //",
    "T11pramanvu:2749": " tenātra kāryaliṅgena svabhāvo 'pyekadeśabhāk /",
    "T11pramanvu:2750": " sadṛśodāhṛtiścātaḥ pratyatnād vyaktijanmanaḥ // Pramāṇav_4.201 //",
    "T11pramanvu:2751": " yannāntarīkā sattā yo vātmanyavibhāgavān /",
    "T11pramanvu:2752": " sa tenāvyabhicārī syādityartha tatprabhedanam // Pramāṇav_4.202 //",
    "T11pramanvu:2753": " saṃyogyādiṣu yeṣvasti pratoibandho na tādṛśaḥ /",
    "T11pramanvu:2754": " na te hetava ityuktaṃ vyabhicārasya sambhavāt // Pramāṇav_4.203 //",
    "T11pramanvu:2755": " sati vā pratibandhe 'stu sa eva gatisādhanaḥ /",
    "T11pramanvu:2756": " niyamo hyavinābhāvo niyataśca na sādhanam // Pramāṇav_4.204 //",
    "T11pramanvu:2757": " ekāntikatvaṃ vyāvṛtteravinābhāva ucyate /",
    "T11pramanvu:2758": " tacca nāpratibaddheṣu tata evānvayasthitiḥ // Pramāṇav_4.205 //",
    "T11pramanvu:2759": " svātmatve hetubhāve vā siddhe hi vyatirekitā /",
    "T11pramanvu:2760": " sidhyedato 'viśeṣe na vyatirekā na vānvayaḥ // Pramāṇav_4.206 //",
    "T11pramanvu:2761": " adṛṣṭimātramādāya kevalaṃ vyatirekitā /",
    "T11pramanvu:2762": " ukto 'naikāntikastasmādanyathā gamako bhaveta // Pramāṇav_4.207 //",
    "T11pramanvu:2763": " prāṇādyabhāvo nairātmyavyāpīti vinivarttane /",
    "T11pramanvu:2764": " ātmano vinivartteta prāṇādiryadi tacca na // Pramāṇav_4.208 //",
    "T11pramanvu:2765": " anyasya vinivṛttyānyavinivṛtterayogataḥ /",
    "T11pramanvu:2766": " tadātmā tatprasūtiścet natad ātmopalambhane // Pramāṇav_4.209 //",
    "T11pramanvu:2767": " tasyopalabdhāvagatāvagatau ca prasidhyati /",
    "T11pramanvu:2768": " te cātyantaparokṣasya dṛṣṭyadṛṣṭī na sidhyataḥ // Pramāṇav_4.210 //",
    "T11pramanvu:2769": " anyatrādṛṣṭarūpasya ghaṭādau neti vā kutaḥ /",
    "T11pramanvu:2770": " ajñātavyatirekasya vyāvṛttervyāpitā kutaḥ // Pramāṇav_4.211 //",
    "T11pramanvu:2771": " prāṇādeśca kvacid dṛṣṭyā sattvāsattvaṃ pratīyate /",
    "T11pramanvu:2772": " tathātmā yadi dṛśyeta sattvāsattvaṃ pratīyate // Pramāṇav_4.212 //",
    "T11pramanvu:2773": " yasya hetorabhāvena ghaṭe prāṇo dṛśyate /",
    "T11pramanvu:2774": " dehe 'pi yadyasau na syād yukto dehe na sambhavaḥ // Pramāṇav_4.213 //",
    "T11pramanvu:2775": " bhinne 'pi kiñcit sādharmyād yadi tattvaṃ pratīyate /",
    "T11pramanvu:2776": " prameyatvād ghaṭādīnāṃ sātmatvaṃ kinna mīyate // Pramāṇav_4.214 //",
    "T11pramanvu:2777": " aniṣṭeścet pramāṇaṃ hi sarveṣṭīnāṃ nibandhanam /",
    "T11pramanvu:2778": " bhāvābhāvavyavasthāṃ kaḥ kartu tena vinā prabhuḥ // Pramāṇav_4.215 //",
    "T11pramanvu:2779": " smṛtīcchāyatnajaḥ prāṇanimeṣādistadudbhavaḥ /",
    "T11pramanvu:2780": " viṣayendriyacittebhyaḥ tāḥ svajātisamudbhavāḥ // Pramāṇav_4.216 //",
    "T11pramanvu:2781": " anyonyapratyayāpekṣā anvayavyatirekabhāk /",
    "T11pramanvu:2782": " etāvatyābhāvo 'yamanavasthānyakalpane // Pramāṇav_4.217 //",
    "T11pramanvu:2783": " śrāvaṇatvena tat tulyaṃ prāṇādi vyabhicārataḥ /",
    "T11pramanvu:2784": " na tasya vyabhicāritvād vyatireke 'pi cet katham // Pramāṇav_4.218 //",
    "T11pramanvu:2785": " nāsādhyādeva viśleṣastasya nanvevamucyate /",
    "T11pramanvu:2786": " sādhye 'nuvṛttyabhāvo 'rthāt tasyānyatrāpyasau samaḥ // Pramāṇav_4.219 //",
    "T11pramanvu:2787": " asādhyādeva viccheda iti sādhye 'stitocyate /",
    "T11pramanvu:2788": " arthāpattyāta evoktamekenobhayadarśanam // Pramāṇav_4.220 //",
    "T11pramanvu:2789": " īdṛgavyabhicāro 'to 'nanvayiṣu na sidhyati /",
    "T11pramanvu:2790": " pratiṣedhaniṣedhaśca vidhānāt kīdṛśo 'paraḥ // Pramāṇav_4.221 //",
    "T11pramanvu:2791": " nivṛttirnāsataḥ sādhyādasādhyeṣveva no tataḥ /",
    "T11pramanvu:2792": " neti saiva nivṛttiḥ kiṃ nivṛtterasato matā // Pramāṇav_4.222 //",
    "T11pramanvu:2793": " nivṛttyabhāvastu bidhirvastubhāvo 'sato 'pi san /",
    "T11pramanvu:2794": " vastvabhāvastu nāstīti paśya bāndhyavijṛmbhitam // Pramāṇav_4.223 //",
    "T11pramanvu:2795": " nivṛttiryadi tasminna hetorvṛttiḥ kimiṣyate /",
    "T11pramanvu:2796": " sāpi na pratiṣedho 'yaṃ nivṛttiḥ kiṃ niṣidhyate // Pramāṇav_4.224 //",
    "T11pramanvu:2797": " vidhānaṃ pratiṣedhaṃ ca muktvā śābdo 'sti nāparaḥ /",
    "T11pramanvu:2798": " vyavahāraḥ sa cāsatsu neti prāptātra mūkatā // Pramāṇav_4.225 //",
    "T11pramanvu:2799": " satāṃ ca na niṣedho 'sti so 'satsu ca na vidyate /",
    "T11pramanvu:2800": " jagatyanena nyāyena nañarthaḥ pralayaṃ gataḥ // Pramāṇav_4.226 //",
    "T11pramanvu:2801": " deśakālaniṣedhaśced yathāsti sa niṣidhyate /",
    "T11pramanvu:2802": " na thā na yathā so 'sti tathāpi na niṣidhyate // Pramāṇav_4.227 //",
    "T11pramanvu:2803": " tasmādāśritya śabdārtha bhāvābhāvasamāśram /",
    "T11pramanvu:2804": " abāhyāśrayamatreṣṭaṃ sarva vidhiniṣedhanam // Pramāṇav_4.228 //",
    "T11pramanvu:2805": " tābhyāṃ sa dharmi sambaddhaḥ khyātyabhavo 'pi tādṛśaḥ /",
    "T11pramanvu:2806": " śabdapravṛtterastīti so 'pīṣṭo vyavahārabhāk // Pramāṇav_4.229 //",
    "T11pramanvu:2807": " anyathā syāt padārthānāṃ vidhānapratiṣedhane /",
    "T11pramanvu:2808": " ekadharmasya sarvātmavidhānaprariṣedhanam // Pramāṇav_4.230 //",
    "T11pramanvu:2809": " anānātmatayā bhede nānāvidhiniṣedhavat /",
    "T11pramanvu:2810": " ekadharmiṇyasaṃhāro vidhānapratiṣedhayoḥ // Pramāṇav_4.231 //",
    "T11pramanvu:2811": " ekadharmiṇamuddiśya nānādharmasamāśrayam /",
    "T11pramanvu:2812": " vidhāvekasya tadbhājāmivānyeṣāmupekṣakam // Pramāṇav_4.232 //",
    "T11pramanvu:2813": " niṣedhe tadviviktaṃ ca tadanyeṣāmapekṣakam /",
    "T11pramanvu:2814": " vyavahāramasatyārtha prakalpayati dhīryathā // Pramāṇav_4.233 //",
    "T11pramanvu:2815": " taṃ tathaivāvikalpārthabhedāśrayamupāgatāḥ /",
    "T11pramanvu:2816": " anādivāsanodbhūtaṃ bādhante 'rtha na laukikam // Pramāṇav_4.234 //",
    "T11pramanvu:2817": " tatphalo 'tatphalaścārthe bhinna ekastatastataḥ /",
    "T11pramanvu:2818": " taistairupaplavairnītaḥ sañcayāpacayairiva // Pramāṇav_4.235 //",
    "T11pramanvu:2819": " atadvānapi sambandhāt kutaścidupanīyate /",
    "T11pramanvu:2820": " dṛṣṭiṃ bhedāśrayaiste 'pi tasmādajñātaviplavāḥ // Pramāṇav_4.236 //",
    "T11pramanvu:2821": " sattāsādhanavṛtteśca sandigdhaḥ syādasanna saḥ /",
    "T11pramanvu:2822": " asatvaṃ cābhyupagamādapramānaṃ na yujyate // Pramāṇav_4.237 //",
    "T11pramanvu:2823": " asato vyatireke 'pi sapakṣād vinivarttanam /",
    "T11pramanvu:2824": " sandigghaṃ tasya sandehād vipakṣād vinivarttanam // Pramāṇav_4.238 //",
    "T11pramanvu:2825": " ekatra niyame siddhe sidhyatyanyanivarttanam /",
    "T11pramanvu:2826": " dvairāśye sati dṛṣṭeṣu syāddṛṣṭe 'pi saṃśayaḥ // Pramāṇav_4.239 //",
    "T11pramanvu:2827": " avyaktivyāpino 'pyarthāḥ santi tajjātibhāvinaḥ /",
    "T11pramanvu:2828": " kvacinna niyamo 'dṛṣṭyā pārthivālohalekhyavat // Pramāṇav_4.240 //",
    "T11pramanvu:2829": " bhāve virodhasyādṛṣṭe kaḥ sandehaṃ nivārayet /",
    "T11pramanvu:2830": " kvacid viniyamāt ko 'nyastatkāryātmatayā sa ca // Pramāṇav_4.241 //",
    "T11pramanvu:2831": " narātmyādapi tenāsya sandigdhaṃ vinivartanam /",
    "T11pramanvu:2832": " astu nāma tathāpyātmā nānairātmyāt prasidhyati // Pramāṇav_4.242 //",
    "T11pramanvu:2833": " yenāsau vyatirekasya nābhāvaṃ bhāvamicchati /",
    "T11pramanvu:2834": " yathā nāvyatireke 'pi prāṇādirna sapakṣataḥ // Pramāṇav_4.243 //",
    "T11pramanvu:2835": " sapakṣāvyatirekī ceddheturheturatonvayī /",
    "T11pramanvu:2836": " nānvyyavyatirekī cedanairātmyaṃ na sātmakam // Pramāṇav_4.244 //",
    "T11pramanvu:2837": " yannāntarīyakaḥ svātmā yasya siddhaḥ pravṛttiṣu /",
    "T11pramanvu:2838": " nivarttakaḥ sa evātaḥ pravṛttau ca pravartakaḥ // Pramāṇav_4.245 //",
    "T11pramanvu:2839": " nāntarīyakatā sā ca sādhanaṃ sadhapekṣate /",
    "T11pramanvu:2840": " kāryedṛṣṭiradṛṣṭiśca kāryakāraṇatā hi sā // Pramāṇav_4.246 //",
    "T11pramanvu:2841": " arthāntarasya tadbhāve bhāvāniyamato 'gatiḥ /",
    "T11pramanvu:2842": " abhāvāsambhavāt teṣāmabhāve nityabhāvinaḥ // Pramāṇav_4.247 //",
    "T11pramanvu:2843": " kāryasvabhāvabhedānāṃ kāraṇebhyaḥ samudbhavāt /",
    "T11pramanvu:2844": " tairvinā bhavato 'nyasmāt tajjaṃ rūpaṃ kathaṃ bhavet // Pramāṇav_4.248 //",
    "T11pramanvu:2845": " sāmagrīśaktibhedāddhi vastūnāṃ viśvarūpatā /",
    "T11pramanvu:2846": " sā cenna bhedikā prāptamekarūpamidaṃ jagat // Pramāṇav_4.249 //",
    "T11pramanvu:2847": " bhedakābhedakatve syād vyāhatā bhinnarūpatā /",
    "T11pramanvu:2848": " ekasya nānārūpatve dve rūpe pāvaketarau // Pramāṇav_4.250 //",
    "T11pramanvu:2849": " tat tasyā jananaṃ rūpamanyasya yadi saiva sā /",
    "T11pramanvu:2850": " na tasyā jananaṃ rūpaṃ tadasyāḥ sambhavet katham // Pramāṇav_4.251 //",
    "T11pramanvu:2851": " tataḥ svabhāvau niyatāvanyonyaṃ hetukāryayoḥ /",
    "T11pramanvu:2852": " tasmāt svadṛṣṭāviva tad dṛṣṭe kārye 'pi gamyate // Pramāṇav_4.252 //",
    "T11pramanvu:2853": " ekaṃ kathamanekasmāt kledavad dugdhavāriṇaḥ /",
    "T11pramanvu:2854": " dravaśakteḥ yataḥ kledaḥ sā tvekaiva dvayorapi // Pramāṇav_4.253 //",
    "T11pramanvu:2855": " bhinnābhinnaḥ kimasyātmā bhinno 'tha dravatā katham /",
    "T11pramanvu:2856": " abhinnetyucyate buddhestadrūpāyā abhedataḥ // Pramāṇav_4.254 //",
    "T11pramanvu:2857": " tadvad bhede 'pi dahano dahanapratyayāśrayaḥ /",
    "T11pramanvu:2858": " yenāṃśenādadhad dhūmaṃ tenāṃśena tathā gatiḥ // Pramāṇav_4.255 //",
    "T11pramanvu:2859": " dahanapratyayāṅgādevānyāpekṣāt samudbhavāt /",
    "T11pramanvu:2860": " dhūmo 'tadvyabhicārīti tadvat kārya tathāparam // Pramāṇav_4.256 //",
    "T11pramanvu:2861": " dhūmendhanavikārāṅgatāpade dahanasthiteḥ /",
    "T11pramanvu:2862": " anagnicedadhūmo 'sau sa dhūmaścet sa pāvakaḥ // Pramāṇav_4.257 //",
    "T11pramanvu:2863": " nāntarīyakatā jñeyā yathāsvaṃ hetvapekṣayā /",
    "T11pramanvu:2864": " svabhāvasya yathoktaṃ prāg vināśakṛtakatvayoḥ // Pramāṇav_4.258 //",
    "T11pramanvu:2865": " ahetutvagatinyāyaḥ sarvo 'yaṃ vyatirekiṇaḥ /",
    "T11pramanvu:2866": " abhyūhyaḥ śrāvaṇātvokteḥ kṛtāyāḥ sāmyadṛṣṭaye // Pramāṇav_4.259 //",
    "T11pramanvu:2867": " hetusvabhāvanuvṛtyaivārthanivṛttivarṇanāt /",
    "T11pramanvu:2868": " sandehahetutākhyātyā dṛśye 'rthe seti sūcitam // Pramāṇav_4.261 //",
    "T11pramanvu:2869": " anaṅgīkṛtavastvaṃśo niṣedhaḥ sādhyate 'nayā /",
    "T11pramanvu:2870": " vastunyapi tu pūrvābhyāṃ paryudāso vidhānataḥ // Pramāṇav_4.262 //",
    "T11pramanvu:2871": " tatropalabhyeṣvastitvamupalabdherna cāparam /",
    "T11pramanvu:2872": " ityajñjñāpanāyaikānupākhyodāhṛtirmatā // Pramāṇav_4.263 //",
    "T11pramanvu:2873": " viṣayāsattvatastra viṣayi pratiṣidhyate /",
    "T11pramanvu:2874": " jñānābhidhānasandehaṃ yathā dāhādapāvakaḥ // Pramāṇav_4.264 //",
    "T11pramanvu:2875": " tathānyā nopalabhyeṣu nāstitānupalambhabhanāt /",
    "T11pramanvu:2876": " tajjñānaśabdāḥ sādhyante tadbhāvāt tannibandhanāḥ // Pramāṇav_4.265 //",
    "T11pramanvu:2877": " siddho hi vyavahāro 'yaṃ dṛśyādṛṣṭāvasanniti /",
    "T11pramanvu:2878": " tasyāḥ siddhāvasandigdhau tatkāyatve 'pi dhīdhvanī // Pramāṇav_4.266 //",
    "T11pramanvu:2879": " vidyamāne 'pi viṣaye mohādatrānanubruvan /",
    "T11pramanvu:2880": " kevalaṃ siddhasādharmyāt smāryate samayaṃ paraḥ // Pramāṇav_4.267 //",
    "T11pramanvu:2881": " kāryakāraṇatā yadvat sādhyate dṛṣṭyadṛṣṭitaḥ /",
    "T11pramanvu:2882": " kāryādiśabdā hi tayorvyavahārāya kalpitāḥ // Pramāṇav_4.268 //",
    "T11pramanvu:2883": " kāraṇāt kāryasaṃsiddhiḥ svabhāvāntargamādiyam /",
    "T11pramanvu:2884": " hetuprebhedākhyāne na darśitodāhṛtiḥ pṛthak // Pramāṇav_4.269 //",
    "T11pramanvu:2885": " ekopalambhānubhavādidaṃ nopalabhe iti /",
    "T11pramanvu:2886": " buddherupalabhe veti kalpikāyāḥ samudbhavaḥ // Pramāṇav_4.270 //",
    "T11pramanvu:2887": " viśeṣo gamyate 'rthānāṃ viśiṣṭādeva vedanāt /",
    "T11pramanvu:2888": " stathābhūtātmasampattirbhedadhīheturasya ca // Pramāṇav_4.271 //",
    "T11pramanvu:2889": " tasmāt svato dhiyorbhedasiddhistābhyāṃ tadarthayoḥ /",
    "T11pramanvu:2890": " anyathā hyanavasthāto bhedaḥ sighyenna kasyacit // Pramāṇav_4.272 //",
    "T11pramanvu:2891": " viśiṣṭarūpānubhavādanyathānyanirākriyā /",
    "T11pramanvu:2892": " tadviśiṣṭopalambho 'taḥ tasyāpyanupalambhanam // Pramāṇav_4.273 //",
    "T11pramanvu:2893": " tasmādanupalambho 'yaṃ svayaṃ pratyakṣato gataḥ /",
    "T11pramanvu:2894": " svamātravṛttergamakastabhāvavyavasthiteḥ // Pramāṇav_4.274 //",
    "T11pramanvu:2895": " anyathārthasya nāstitvaṃ gamyate 'nupalambhataḥ /",
    "T11pramanvu:2896": " upalambhasya nāstitvamanyenetyanabasthitiḥ // Pramāṇav_4.275 //",
    "T11pramanvu:2897": " adṛśye niścayāyogāt sthitiranyatra bādhyate /",
    "T11pramanvu:2898": " yathāliṅgo 'nyasattveṣu vikalpādirna sidhyati // Pramāṇav_4.276 //",
    "T11pramanvu:2899": " aniścayaphalā hyeṣā nālaṃ vyāvṛttisādhane /",
    "T11pramanvu:2900": " ādyādhikriyate hetorniścitenaiva sādhane // Pramāṇav_4.277 //",
    "T11pramanvu:2901": " tasyāḥ svayaṃ prayogeṣu svarūpaṃ vā prayujyate /",
    "T11pramanvu:2902": " arthabādhanarūpaṃ vā bhāve bhāvādabhāvataḥ // Pramāṇav_4.278 //",
    "T11pramanvu:2903": " anyonyabhedasiddhervā dhrū vabhāvabimāśavat /",
    "T11pramanvu:2904": " pramāṇāntarabādhād vā sāpekṣadhru vabhāvavat // Pramāṇav_4.279 //",
    "T11pramanvu:2905": " hetvantarasamutthasya sannidhau niyataḥ kutaḥ /",
    "T11pramanvu:2906": " bhāvahetubhavatve kiṃ pāramparyapariśramaiḥ // Pramāṇav_4.280 //",
    "T11pramanvu:2907": " nāśanaṃ janayitvānyaṃ sa hetustasya nāśakaḥ /",
    "T11pramanvu:2908": " tameva naśvaraṃ bhāvaṃ janayed yadi kiṃ bhavet // Pramāṇav_4.281 //",
    "T11pramanvu:2909": " ātmopakārakaḥ kaḥ syāt tasya siddhatmanaḥ sataḥ /",
    "T11pramanvu:2910": " nātmopakārakaḥ kaḥ syāt tena yaḥ samapekṣyate // Pramāṇav_4.282 //",
    "T11pramanvu:2911": " anapekṣaśca kiṃ bhāvo 'tathābhūtaḥ kadācana /",
    "T11pramanvu:2912": " yathā na kṣepabhāgiṣṭaḥ sa evodbhūtanāśakaḥ // Pramāṇav_4.283 //",
    "T11pramanvu:2913": " kṣaṇamapyanapekṣatve bhāvo bhāvasya neti cet /",
    "T11pramanvu:2914": " bhāvo hi sa tathā bhūto 'bhāva bhāvastathā katham // Pramāṇav_4.284 //",
    "T11pramanvu:2915": " ye 'parāpekṣatadbhāvāstadbhāvaniyatā hi te /",
    "T11pramanvu:2916": " asambhavadvibandhā ca samagrī kāryakarmaṇi // Pramāṇav_4.285 //"
}