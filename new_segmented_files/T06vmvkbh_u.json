{
    "T06vmvkbh_u:0": " namo buddhāya /",
    "T06vmvkbh_u:1": " [abhyarcana]",
    "T06vmvkbh_u:2": " śāstrasyāsya praṇetāram abhyarhya sugatātmajaṃ [/]",
    "T06vmvkbh_u:3": " vaktāraṃ cāsmadādibhyo yatiṣye 'rthavivecane //",
    "T06vmvkbh_u:4": " [śāstraśarīra]",
    "T06vmvkbh_u:5": " tatrāditaḥ śāstraśarīraṃ vyavasthāpyate /",
    "T06vmvkbh_u:6": " lakṣaṇaṃ hy āvṛtis tatvaṃ pratipakṣasya bhāvanā /",
    "T06vmvkbh_u:7": " tatra ca sthā phalaprāptir yānānuttaryam eva ca //",
    "T06vmvkbh_u:8": " ity ete saptārthā hy asmiṃ cchāstre upadiśyante /",
    "T06vmvkbh_u:9": " yad uta lakṣaṇaṃ āvaraṇaṃ tatvaṃ pratipakṣasya bhāvanā /",
    "T06vmvkbh_u:10": " tasyām eva ca pratipakṣabhāvanāyām avasthā phalaprāptiś ca yānānuttatyañ ca saptamo 'rthaḥ /",
    "T06vmvkbh_u:11": " [CHAPTER I. LAKṢAṆAPARICCHEDA]",
    "T06vmvkbh_u:12": " [1. abhūtaparikalpa;",
    "T06vmvkbh_u:13": " a. sadasallaksaṇa]",
    "T06vmvkbh_u:14": " tatra lakṣaṇam ārabhyāha /",
    "T06vmvkbh_u:15": " abhūtaparikalpo 'sti dvayan tatra na vidyate /",
    "T06vmvkbh_u:16": " śūnyatā vidyate tv atra tasyām api sa vidyate // 1.1",
    "T06vmvkbh_u:17": " (Mvbh 18)",
    "T06vmvkbh_u:18": " tatrābhūtaparikalpo grāhyagrāhakavikalpaḥ /",
    "T06vmvkbh_u:19": " dvayaṃ grāhyaṃ grāhakañ ca /",
    "T06vmvkbh_u:20": " śūnyatā tasyābhūtaparikalpasya grāhyagrāhakabhāvena virahitatā /",
    "T06vmvkbh_u:21": " tasyām api sa vidyata ity abhūtaparikalpaḥ /",
    "T06vmvkbh_u:22": " evaṃ yad yatra nāsti tat tena śūnyam iti yathābhūtaṃ samanupaśyati yat punar atrāvaśiṣṭaṃ",
    "T06vmvkbh_u:23": " bhavati tat sad ihāstīti yathābhūtaṃ prajānātīty aviparītaṃ śūnyatālakṣaṇam udbhāvitaṃ bhavati /",
    "T06vmvkbh_u:24": " na śūnyaṃ nāpi cāśūnyaṃ tasmāt sarvaṃ vidhīyate /",
    "T06vmvkbh_u:25": " satvād asatvāt satvāc ca madhyamā pratipac ca sā // I.2",
    "T06vmvkbh_u:26": " na śūnyaṃ śūnyatayā cābhūtaparikalpena ca /",
    "T06vmvkbh_u:27": " na cāśūnyaṃ dvayena grāhyena grāhakeṇa ca /",
    "T06vmvkbh_u:28": " sarvaṃ saṃskṛtaṃ cābhūtaparikalpākhyaṃ /",
    "T06vmvkbh_u:29": " asaṃskṛtaṃ ca śūnyatākhyaṃ /",
    "T06vmvkbh_u:30": " vidhīyate nirdiśyate satvād abhūtaparikalpasya asatvād dvayasya satvāc ca śūnyatāyā abhūtaparikalpe tasyāṃ cābhūtaparikalpasya sā ca madhyamā pratipat /",
    "T06vmvkbh_u:31": " yat sarvaṃ /",
    "T06vmvkbh_u:32": " naikāntena śūnyaṃ naikāntenāśūnyaṃ /",
    "T06vmvkbh_u:33": " evam ayaṃ pāṭhaḥ prajñāpāramitādiṣv anulomito bhavati sarvam idaṃ na śūnyaṃ nāpi cāśūnyam iti /",
    "T06vmvkbh_u:34": " [b. Svalakṣaṇa]",
    "T06vmvkbh_u:35": " evam abhūtaparikalpasya sallakṣaṇam asallakṣaṇaṃ ca khyāpayitvā /",
    "T06vmvkbh_u:36": " svalakṣaṇaṃ khyāpayati /",
    "T06vmvkbh_u:37": " arthasatvātmavijñaptipratibhāsaṃ prajāyate /",
    "T06vmvkbh_u:38": " vijñānaṃ nāsti cāsyārthas tadabhāvāt tad apy asat // I.3",
    "T06vmvkbh_u:39": " tatrārthapratibhāsaṃ yad rūpādibhāvena pratibhāsate /",
    "T06vmvkbh_u:40": " satvapratibhāsaṃ yat pañcendriyatvena svaparasantānayor [/",
    "T06vmvkbh_u:41": " ] ātmapratibhāsaṃ kliṣṭaṃ manaḥ /",
    "T06vmvkbh_u:42": " ātmamohādisaṃprayogāt /",
    "T06vmvkbh_u:43": " vijñaptipratibhāsaṃ ṣaḍ vijñānāni [/",
    "T06vmvkbh_u:44": " ] nāsti cāsyārtha iti /",
    "T06vmvkbh_u:45": " arthasatvapratibhāsasyānākāratvāt /",
    "T06vmvkbh_u:46": " ātmavijñaptipratibhāsasya ca vitathapratibhāsatvāt /",
    "T06vmvkbh_u:47": " (Mvbh 19) tadabhāvāt tad apy asad iti /",
    "T06vmvkbh_u:48": " yat tadgrāhyaṃ rūpādipañcendriyaṃ manaḥ ṣaḍvijñānasaṃjñakaṃ caturvidhaṃ tasya grāhyasyārthasyābhāvāt tad api grāhakaṃ vijñānam asat /",
    "T06vmvkbh_u:49": " abhūtaparikalpatvaṃ siddham asya bhavaty ataḥ /",
    "T06vmvkbh_u:50": " na tathā sarvathābhāvāt /",
    "T06vmvkbh_u:51": " yasmān na tathāsya bhāvo yathā pratibhāsa utpadyate /",
    "T06vmvkbh_u:52": " na ca sarvathābhāvo bhrāntimātrasyotpādāt/",
    "T06vmvkbh_u:53": " kimarthaṃ punas tasyābhāva eva neṣyate / yasmāt /",
    "T06vmvkbh_u:54": " tatkṣayān muktir iṣyate // I.4",
    "T06vmvkbh_u:55": " anyathā na bandho na mokṣaḥ prasidhyed iti saṃkleśavyavadānāpavādadoṣaḥ syāt /",
    "T06vmvkbh_u:56": " [c. Saṃgrahalakṣaṇa]",
    "T06vmvkbh_u:57": " evam abhūtaparikalpasya svalakṣaṇaṃ khyāpayitvā saṃgrahalakṣaṇaṃ khyāpayati /",
    "T06vmvkbh_u:58": " abhūtaparikalpamātre sati yathā trayāṇāṃ svabhāvānāṃ saṃgraho bhavati /",
    "T06vmvkbh_u:59": " kalpitaḥ paratantraś ca pariniṣpanna eva ca /",
    "T06vmvkbh_u:60": " arthād abhūtakalpāc ca dvayābhāvāc ca deśitaḥ // I.5",
    "T06vmvkbh_u:61": " arthaḥ parikalpitaḥ svabhāvaḥ /",
    "T06vmvkbh_u:62": " abhūtaparikalpaḥ paratantraḥ svabhāvaḥ /",
    "T06vmvkbh_u:63": " grāhyagrāhakābhāvaḥ pariniṣpannaḥ svabhāvaḥ /",
    "T06vmvkbh_u:64": " [d. Asallakṣaṇānupraveśopāyalakṣaṇa]",
    "T06vmvkbh_u:65": " idānīṃ tasminn evābhūtaparikalpe 'sallakṣaṇānupraveśopāyalakṣaṇaṃ paridīpayati /",
    "T06vmvkbh_u:66": " (Mvbh 20)",
    "T06vmvkbh_u:67": " upalabdhiṃ samāśritya nopalabdhiḥ prajāyate /",
    "T06vmvkbh_u:68": " nopalabdhiṃ samāśritya nopalabdhiḥ prajāyate // I.6",
    "T06vmvkbh_u:69": " vijñaptimātropalabdhiṃ niśrityārthānupalabdhir jāyate /",
    "T06vmvkbh_u:70": " arthānupalabdhiṃ niśritya vijñaptimātrasyāpy anupalabdhir jāyate /",
    "T06vmvkbh_u:71": " evam asallakṣaṇaṃ grāhyagrāhakayoḥ praviśati /",
    "T06vmvkbh_u:72": " upalabdhes tataḥ siddhā nopalabdhisvabhāvatā /",
    "T06vmvkbh_u:73": " upalabhyārthābhāve upalabdhyayogāt /",
    "T06vmvkbh_u:74": " tasmāc ca samatā jñeyā nopalambhopalambhayoḥ // I.7",
    "T06vmvkbh_u:75": " upalabdher upalabdhitvenāsiddhatvād abhūtārthapratibhāsatayā tūpalabdhir ity ucyate 'nupalabdhisvabhāvāpi satī",
    "T06vmvkbh_u:76": " [e. Prabhedalakṣaṇa]",
    "T06vmvkbh_u:77": " tasyaivedānīm abhūtaparikalpasya prabhedalakṣaṇaṃ khyāpayati /",
    "T06vmvkbh_u:78": " abhūtaparikalpaś ca cittacaittās tridhātukāḥ /",
    "T06vmvkbh_u:79": " kāmarūpārūpyāvacarabhedena /",
    "T06vmvkbh_u:80": " [f. Paryāyalakṣaṇa]",
    "T06vmvkbh_u:81": " paryāyalakṣaṇaṃ ca khyāpayati /",
    "T06vmvkbh_u:82": " tatrārthadṛṣṭir vijñānaṃ tadviśeṣe tu caitasāḥ // I.8",
    "T06vmvkbh_u:83": " tatrārthamātre dṛṣṭir vijñānaṃ /",
    "T06vmvkbh_u:84": " arthaviśeṣe dṛṣṭiś caitasā vedanādayaḥ /",
    "T06vmvkbh_u:85": " [g. Pravṛttilakṣaṇa]",
    "T06vmvkbh_u:86": " pravṛttilakṣaṇaṃ ca khyāpayati /",
    "T06vmvkbh_u:87": " (Mvbh 21)",
    "T06vmvkbh_u:88": " ekaṃ pratyayavijñānaṃ dvitīyam aupabhogikaṃ /",
    "T06vmvkbh_u:89": " upabhogaparicchedaprerakās tatra caitasāḥ // I.9",
    "T06vmvkbh_u:90": " ālayavijñānam anyeṣāṃ vijñānānāṃ pratyayatvāt pratyayavijñānaṃ /",
    "T06vmvkbh_u:91": " tatpratyayaṃ pravṛttivijñānam aupabhogikaṃ /",
    "T06vmvkbh_u:92": " upabhogo vedanā /",
    "T06vmvkbh_u:93": " paricchedaḥ saṃjñā /",
    "T06vmvkbh_u:94": " prerakāḥ saṃskārā vijñānasya cetanāmanaskārādayaḥ /",
    "T06vmvkbh_u:95": " [h. Saṃkleśalaksaṇa]",
    "T06vmvkbh_u:96": " saṃkleśalakṣaṇaṃ ca khyāpayati/",
    "T06vmvkbh_u:97": " chādanād ropaṇāc caiva nayanāt saṃparigrahāt /",
    "T06vmvkbh_u:98": " pūraṇāt triparicchedād upabhogāc ca karṣaṇāt // I.10",
    "T06vmvkbh_u:99": " nibandhanād ābhimukhyād duḥkhanāt kliśyate jagat /",
    "T06vmvkbh_u:100": " tatra cchādanād avidyayā yathābhūtadarśanavibandhanāt /",
    "T06vmvkbh_u:101": " ropaṇāt saṃskārair vijñāne karmavāsanāyāḥ pratiṣṭhāpanāt /",
    "T06vmvkbh_u:102": " nayanād vijñānenopapattisthānasaṃprāpaṇāt /",
    "T06vmvkbh_u:103": " saṃparigrahān nāmarūpeṇātmabhāvasya /",
    "T06vmvkbh_u:104": " pūraṇāt ṣaḍāyatanena /",
    "T06vmvkbh_u:105": " triparicchedāt sparśena /",
    "T06vmvkbh_u:106": " upabhogād vedanayā /",
    "T06vmvkbh_u:107": " karṣaṇāt tṛṣṇayā karmākṣiptasya punarbhavasya [/",
    "T06vmvkbh_u:108": " ] nibandhanād upādānair vijñānasyotpattyanukūleṣu kāmādiṣu /",
    "T06vmvkbh_u:109": " ābhimukhyād bhavena kṛtasya karmaṇaḥ punarbhave vipākadānāyābhimukhīkaraṇāt /",
    "T06vmvkbh_u:110": " duḥkhanāj jātyā jarāmaraṇena ca parikliśyate jagat / so 'yaṃ /",
    "T06vmvkbh_u:111": " tredhā dvedhā ca saṃkleśaḥ saptadhābhūtakalpanāt // I.11",
    "T06vmvkbh_u:112": " tredhā saṃkleśaḥ /",
    "T06vmvkbh_u:113": " kleśasaṃkleśaḥ karmasaṃkleśaḥ janmasaṃkleśaś ca /",
    "T06vmvkbh_u:114": " tatra kleśasaṃkleśo 'vidyātṛṣṇopādānāni /",
    "T06vmvkbh_u:115": " karmasaṃkleśaḥ saṃskārā bhavaś ca /",
    "T06vmvkbh_u:116": " janmasaṃkleśaḥ śeṣāṇy aṅgāni /",
    "T06vmvkbh_u:117": " dvedhā saṃkleśaḥ /",
    "T06vmvkbh_u:118": " hetusaṃkleśaḥ phalasaṃkleśaś ca /",
    "T06vmvkbh_u:119": " (Mvbh 22) tatra hetusaṃkleśaḥ kleśakarmasvabhāvair aṅgaiḥ phalasaṃkleśaś ca śeṣaiḥ /",
    "T06vmvkbh_u:120": " saptadhā saṃkleśaḥ saptavidho hetuḥ /",
    "T06vmvkbh_u:121": " viparyāsahetuḥ /",
    "T06vmvkbh_u:122": " ākṣepahetuḥ i upanayahetuḥ /",
    "T06vmvkbh_u:123": " parigrahahetuḥ /",
    "T06vmvkbh_u:124": " upabhogahetuḥ /",
    "T06vmvkbh_u:125": " ākarṣaṇahetuḥ /",
    "T06vmvkbh_u:126": " udvegahetuś ca /",
    "T06vmvkbh_u:127": " tatra viparyāsahetur avidyā /",
    "T06vmvkbh_u:128": " ākṣepahetuḥ saṃskārāḥ /",
    "T06vmvkbh_u:129": " upanayahetur vijñānaṃ /",
    "T06vmvkbh_u:130": " parigrahahetur nāmarūpaṣaḍāyatane /",
    "T06vmvkbh_u:131": " upabhogahetuḥ sparśavedane /",
    "T06vmvkbh_u:132": " ākarṣaṇahetus tṛṣṇopādānabhavāḥ /",
    "T06vmvkbh_u:133": " udvegahetur jātijarāmaraṇe /",
    "T06vmvkbh_u:134": " sarvaś caiṣa saṃkleśo 'bhūtaparikalpāt pravartata iti /",
    "T06vmvkbh_u:135": " [Abhūtaparikalpapiṇḍārtha]",
    "T06vmvkbh_u:136": " piṇḍārthaḥ punar abhūtaparikalpasya navavidhaṃ lakṣaṇaṃ paridīpitaṃ bhavati /",
    "T06vmvkbh_u:137": " sallakṣaṇaṃ /",
    "T06vmvkbh_u:138": " asallakṣaṇaṃ svalakṣaṇaṃ /",
    "T06vmvkbh_u:139": " saṃgrahalakṣaṇaṃ [/",
    "T06vmvkbh_u:140": " ] asallakṣaṇānupraveśopāyalakṣaṇaṃ /",
    "T06vmvkbh_u:141": " prabhedalakṣaṇaṃ /",
    "T06vmvkbh_u:142": " paryāyalakṣaṇaṃ /",
    "T06vmvkbh_u:143": " pravṛttilakṣaṇaṃ /",
    "T06vmvkbh_u:144": " saṃkleśalakṣaṇañ ca /",
    "T06vmvkbh_u:145": " [2. Śūnyatā]",
    "T06vmvkbh_u:146": " evam abhūtaparikalpaṃ khyāpayitvā yathā śūnyatā vijñeyā tan nirdiśati /",
    "T06vmvkbh_u:147": " lakṣaṇaṃ cātha paryāyas tadartho bheda eva ca /",
    "T06vmvkbh_u:148": " sādhanaṃ ceti vijñeyaṃ śūnyatāyāḥ samāsataḥ // I.12",
    "T06vmvkbh_u:149": " [a. Sūnyatālakṣaṇa]",
    "T06vmvkbh_u:150": " kathaṃ lakṣaṇaṃ vijñeyaṃ /",
    "T06vmvkbh_u:151": " dvayābhāvo hy abhāvasya bhāvaḥ śūnyasya lakṣaṇaṃ /",
    "T06vmvkbh_u:152": " dvayagrāhyagrāhakasyābhāvaḥ /",
    "T06vmvkbh_u:153": " tasya cābhāvasya bhāvaḥ śūnyatayā (Mvbh 23)",
    "T06vmvkbh_u:154": " lakṣaṇam ity abhāvasvabhāvalakṣaṇatvaṃ śūnyatāyāḥ paridīpitaṃ bhavati /",
    "T06vmvkbh_u:155": " yaś cāsau tadabhāvasvabhāvaḥ sa /",
    "T06vmvkbh_u:156": " na bhāvo nāpi cābhāvaḥ /",
    "T06vmvkbh_u:157": " kathaṃ na bhāvo yasmāt dvayasyābhāvaḥ /",
    "T06vmvkbh_u:158": " kathaṃ nābhāvo yasmāt dvayābhāvasya bhāvaḥ /",
    "T06vmvkbh_u:159": " etac ca śūnyatāyā lakṣaṇaṃ /",
    "T06vmvkbh_u:160": " tasmād abhūtaparikalpān",
    "T06vmvkbh_u:161": " na pṛthaktvaikalakṣaṇaṃ // I.13",
    "T06vmvkbh_u:162": " pṛthaktve sati dharmād anyā dharmateti na yujyate /",
    "T06vmvkbh_u:163": " anityatāduḥkhatāvat /",
    "T06vmvkbh_u:164": " ekatve sati viśuddhyālambanaṃ jñānaṃ na syāt sāmānyalakṣaṇañ ca /",
    "T06vmvkbh_u:165": " etena tattvānyatvavinirmuktaṃ lakṣaṇaṃ paridīpitaṃ bhavati /",
    "T06vmvkbh_u:166": " [b. Sūnyatāparyāya]",
    "T06vmvkbh_u:167": " kathaṃ paryāyo vijñeyaḥ /",
    "T06vmvkbh_u:168": " tathatā bhūtakoṭiś cānimittaṃ paramārthatā /",
    "T06vmvkbh_u:169": " dharmadhātuś ca paryāyāḥ śūnyatāyāḥ samāsataḥ // I.14",
    "T06vmvkbh_u:170": " [c. Śūnyatāparyāyārtha]",
    "T06vmvkbh_u:171": " kathaṃ paryāyārtho vijñeyaḥ /",
    "T06vmvkbh_u:172": " ananyathāviparyāsatannirodhāryagocaraiḥ /",
    "T06vmvkbh_u:173": " hetutvāc cāryadharmāṇāṃ paryāyārtho yathākramaṃ // I.15",
    "T06vmvkbh_u:174": " ananyathārthena tathātā nityan tathaiveti kṛtvā [/",
    "T06vmvkbh_u:175": " ] aviparyāsārthena bhūtakoṭiḥ viparyāsāvastutvāt /",
    "T06vmvkbh_u:176": " nimittanirodhārthenānimittaṃ sarvanimittābhāvāt /",
    "T06vmvkbh_u:177": " āryajñānagocaratvāt paramārthaḥ /",
    "T06vmvkbh_u:178": " paramajñānaviṣayatvād [/",
    "T06vmvkbh_u:179": " ] āryadharmahetutvād dharmadhātuḥ /",
    "T06vmvkbh_u:180": " (Mvbh 24) āryadharmāṇān tadālambanaprabhavatvāt /",
    "T06vmvkbh_u:181": " hetvartho hy atra dhātvarthaḥ /",
    "T06vmvkbh_u:182": " [d. Śūnyatāprabheda]",
    "T06vmvkbh_u:183": " kathaṃ śūnyatāyāḥ prabhedo jñeyaḥ /",
    "T06vmvkbh_u:184": " saṃkliṣṭā ca viśuddhā ca /",
    "T06vmvkbh_u:185": " ity asyāḥ prabhedaḥ /",
    "T06vmvkbh_u:186": " kasyām avasthāyāṃ saṃkliṣṭā kasyāṃ viśuddhā /",
    "T06vmvkbh_u:187": " samalā nirmalā ca sā /",
    "T06vmvkbh_u:188": " yadā saha malena vartate tadā saṃkliṣṭā /",
    "T06vmvkbh_u:189": " yadā prahīṇamalā tadā viśuddhā /",
    "T06vmvkbh_u:190": " yadi samalā bhūtvā nirmalā bhavati kathaṃ vikāradharmiṇītvād anityā na bhavati /",
    "T06vmvkbh_u:191": " yasmād asyāḥ",
    "T06vmvkbh_u:192": " abdhātukanakākāśaśuddhivac chuddhir iṣyate // I.1",
    "T06vmvkbh_u:193": " āgantukamalāpagamān na tu tasyāḥ svabhāvānyatvaṃ bhavati /",
    "T06vmvkbh_u:194": " [Ṣoḍaśavidhā śūnyatā]",
    "T06vmvkbh_u:195": " ayam aparaḥ prabhedaḥ ṣoḍaśavidhā śūnyatā /",
    "T06vmvkbh_u:196": " adhyātmaśūnyatā /",
    "T06vmvkbh_u:197": " bahirdhāśūnyatā /",
    "T06vmvkbh_u:198": " adhyātmabahirdhāśūnyatā /",
    "T06vmvkbh_u:199": " mahāśūnyatā /",
    "T06vmvkbh_u:200": " śūnyatāśūnyatā /",
    "T06vmvkbh_u:201": " paramārthaśūnyatā /",
    "T06vmvkbh_u:202": " saṃskṛtaśūnyatā /",
    "T06vmvkbh_u:203": " asaṃskṛtaśūnyatā /",
    "T06vmvkbh_u:204": " atyantaśūnyatā /",
    "T06vmvkbh_u:205": " anavarāgrasūnyatā /",
    "T06vmvkbh_u:206": " anavakāraśūnyatā /",
    "T06vmvkbh_u:207": " prakṛtiśūnyatā /",
    "T06vmvkbh_u:208": " lakṣaṇaśūnyatā /",
    "T06vmvkbh_u:209": " sarvadharmaśūnyatā /",
    "T06vmvkbh_u:210": " abhāvaśūnyatā /",
    "T06vmvkbh_u:211": " abhāvasvabhāvaśūnyatā ca /",
    "T06vmvkbh_u:212": " saiṣā samāsato veditavyā /",
    "T06vmvkbh_u:213": " bhoktṛbhojanataddehapratiṣṭhāvastuśūnyatā /",
    "T06vmvkbh_u:214": " (Mvbh 25)",
    "T06vmvkbh_u:215": " tac ca yena yathā dṛṣṭaṃ yadarthaṃtasya śūnyatā // I.171",
    "T06vmvkbh_u:216": " tatra bhoktṛśūnyatā (/",
    "T06vmvkbh_u:217": " ) ādhyātmikāny āyatanāny ārabdhā bhojanaśūnyatā bāhyāni /",
    "T06vmvkbh_u:218": " taddehas tayor bhoktṛbhojanayor yad adhiṣṭhānaṃ śarīraṃ [/",
    "T06vmvkbh_u:219": " ] tasya śūnyatādhyātmabahirdhāśūnyatety ucyate /",
    "T06vmvkbh_u:220": " pratiṣṭhāvastu bhājanalokaḥ [/",
    "T06vmvkbh_u:221": " ] tasya vistīrṇatvāc chūnyatā mahāśūnyatety ucyate /",
    "T06vmvkbh_u:222": " tac cādhyātmikāyatanādi yena śūnyaṃ dṛṣṭaṃ śūnyatājñānena [/",
    "T06vmvkbh_u:223": " ] tasya śūnyatā śūnyatāśūnyatā /",
    "T06vmvkbh_u:224": " yathā ca dṛṣṭaṃ paramārthākāreṇa tasya śūnyatā paramārtha śūnyatā /",
    "T06vmvkbh_u:225": " yadarthaṃ ca bodhisatvaḥ prapadyate tasya ca śūnyatā /",
    "T06vmvkbh_u:226": " kimarthañ ca prapadyate /",
    "T06vmvkbh_u:227": " śubhadvayasya prāptyarthaṃ /",
    "T06vmvkbh_u:228": " kuśalasya saṃskṛtasyāsaṃskṛtasya ca /",
    "T06vmvkbh_u:229": " sadā satvahitāya ca /",
    "T06vmvkbh_u:230": " atyantasatvahitārthaṃ /",
    "T06vmvkbh_u:231": " saṃsārātyajanārthañ ca /",
    "T06vmvkbh_u:232": " anavarāgrasya hi saṃsārasya śūnyatām apaśyan khinnaḥ saṃsāraṃ parityajeta /",
    "T06vmvkbh_u:233": " kuśalasyākṣayāya ca // I.18",
    "T06vmvkbh_u:234": " nirupadhiśeṣe nirvāṇe 'pi yan nāvakirati notsṛjati tasya śūnyatā (/",
    "T06vmvkbh_u:235": " ) (Mvbh 26) anavakāraśūnyatety ucyate /",
    "T06vmvkbh_u:236": " gotrasya ca viśuddhyarthaṃ /",
    "T06vmvkbh_u:237": " gotraṃ hi prakṛtiḥ svābhāvikatvāt /",
    "T06vmvkbh_u:238": " lakṣaṇavyañjanāptaye /",
    "T06vmvkbh_u:239": " mahāpuruṣalakṣaṇānāṃ sānuvyañjanānāṃ prāptaye /",
    "T06vmvkbh_u:240": " śuddhaye buddhadharmāṇāṃ bodhisatvaḥ prapadyate // I.19",
    "T06vmvkbh_u:241": " balavaiśāradyāveṇikādīnāṃ /",
    "T06vmvkbh_u:242": " evan tāvac caturdaśānāṃ śūnyatānāṃ vyavasthānaṃ veditavyaṃ /",
    "T06vmvkbh_u:243": " kā punar atra śūnyatā /",
    "T06vmvkbh_u:244": " pudgalasyātha dharmāṇām abhāvaḥ śūnyatātra hi /",
    "T06vmvkbh_u:245": " tadabhāvasya sadbhāvas tasmin sā śūnyatāparā // I.20",
    "T06vmvkbh_u:246": " pudgaladharmābhāvaś ca śūnyatā /",
    "T06vmvkbh_u:247": " tadabhāvasya ca sadbhāvaḥ [/",
    "T06vmvkbh_u:248": " ] tasmin yathokte bhoktrādau sānyā śūnyateti [/",
    "T06vmvkbh_u:249": " ] śūnyatālakṣaṇakhyāpanārthaṃ dvividhām ante śūnyatāṃ vyavasthāpayati /",
    "T06vmvkbh_u:250": " abhāvaśūnyatām abhāvasvabhāvaśūnyatāṃ ca /",
    "T06vmvkbh_u:251": " pudgaladharmasamāropasya tacchūnyatāpavādasya ca parihārārthaṃ yathākramaṃ /",
    "T06vmvkbh_u:252": " evaṃ śūnyatāyāḥ prabhedo vijñeyaḥ /",
    "T06vmvkbh_u:253": " [e. Śūnyatāsādhana]",
    "T06vmvkbh_u:254": " kathaṃ sādhanaṃ vijñeyaṃ /",
    "T06vmvkbh_u:255": " saṃkliṣṭā ced bhaven nāsau muktāḥ syuḥ sarvadehinaḥ /",
    "T06vmvkbh_u:256": " viśuddhā ced bhaven nāsau vyāyāmo niṣphalo bhavet // I.21",
    "T06vmvkbh_u:257": " yadi dharmāṇāṃ śūnyatā āgantukair upakleśair anutpanne (Mvbh 27)",
    "T06vmvkbh_u:258": " 'pi pratipakṣe na saṃkliṣṭā bhavet saṃkleśābhāvād ayatnata eva muktāḥ sarvasatvā bhaveyuḥ /",
    "T06vmvkbh_u:259": " athotpanne 'pi pratipakṣe na viśuddhā bhavet mokṣārtham ārambho niṣphalo bhavet /",
    "T06vmvkbh_u:260": " evaṃ ca kṛtvā /",
    "T06vmvkbh_u:261": " na kliṣṭā nāpi vākliṣṭā śuddhāśuddhā na caiva sā /",
    "T06vmvkbh_u:262": " kathaṃ na kliṣṭā nāpi cāśuddhā /",
    "T06vmvkbh_u:263": " prakṛtyaiva /",
    "T06vmvkbh_u:264": " prahhāsvaratvāc cittasya /",
    "T06vmvkbh_u:265": " kathaṃ nākliṣṭā na śuddhā /",
    "T06vmvkbh_u:266": " kleśasyāgantukatvataḥ // I.22",
    "T06vmvkbh_u:267": " evaṃ śūnyatāyā uddiṣṭaḥ prabhedaḥ sādhito bhavati /",
    "T06vmvkbh_u:268": " [Śūnyatāpiṇḍārtha]",
    "T06vmvkbh_u:269": " tatra śūnyatāyāḥ piṇḍārthaḥ /",
    "T06vmvkbh_u:270": " lakṣaṇato vyavasthānataś ca veditavyaḥ /",
    "T06vmvkbh_u:271": " tatra lakṣaṇato 'bhāvalakṣaṇato bhāvalakṣaṇataś ca /",
    "T06vmvkbh_u:272": " bhāvalakṣaṇaṃ punar bhāvābhāvavinirmuktalakṣaṇataś ca /",
    "T06vmvkbh_u:273": " tatvānyatvavinirmuktalakṣaṇataś ca /",
    "T06vmvkbh_u:274": " vyavasthānaṃ punaḥ paryāyādivyavasthānato veditavyaṃ /",
    "T06vmvkbh_u:275": " tatraitayā catuḥprakāradeśanayā śūnyatāyāḥ svalakṣaṇaṃ /",
    "T06vmvkbh_u:276": " karmalakṣaṇaṃ /",
    "T06vmvkbh_u:277": " saṃkleśavyavadānalakṣaṇaṃ /",
    "T06vmvkbh_u:278": " yuktilakṣaṇaṃ codbhāvitaṃ bhavati /",
    "T06vmvkbh_u:279": " vikalpatrāsakauśīdyavicikitsopaśāntaye /",
    "T06vmvkbh_u:280": " madhyāntavibhāge /",
    "T06vmvkbh_u:281": " akṣaṇaparicchedaḥ prathamaḥ // //",
    "T06vmvkbh_u:282": " (Mvbh 28)",
    "T06vmvkbh_u:283": " [CHAPTER II. ĀVARAṆAPARICCHEDA]",
    "T06vmvkbh_u:284": " [1. Vyāpyādipañcāvaraṇa]",
    "T06vmvkbh_u:285": " āvaraṇam adhikṛtyāha /",
    "T06vmvkbh_u:286": " vyāpiprādeśikodriktasamādānavivarjanaṃi /",
    "T06vmvkbh_u:287": " dvayāvaraṇam ākhyātaṃ /",
    "T06vmvkbh_u:288": " tatra vyāpi kleśajñeyāvaraṇaṃ bodhisatvagotrakāṇāṃ kaṃ sākalyāt /",
    "T06vmvkbh_u:289": " prādeśikaṃ kleśāvaranaṃ śrāvakādigotrakāṇāṃ /",
    "T06vmvkbh_u:290": " udriktaṃ teṣām eva rāgādicaritānāṃ /",
    "T06vmvkbh_u:291": " samaṃ samabhāgacaritānāṃ /",
    "T06vmvkbh_u:292": " saṃsārādānatyāgāvaraṇaṃ bodhisatvagotrakāṇām apratiṣṭhitanirvāṇāvaraṇād ity etad yathāyogam ubhayeṣām āvaraṇam ākhyātaṃ /",
    "T06vmvkbh_u:293": " bodhisatvagotrakānāṃ śrāvakādigotrakāṇāṃ ca /",
    "T06vmvkbh_u:294": " [2. Prayoganavasaṃyojanāvaraṇa]",
    "T06vmvkbh_u:295": " punar",
    "T06vmvkbh_u:296": " navadhā kleśalakṣaṇaṃ // II.1",
    "T06vmvkbh_u:297": " saṃyojanāny āvaraṇaṃ /",
    "T06vmvkbh_u:298": " nava saṃyojanāni (/",
    "T06vmvkbh_u:299": " ) kleśāvaraṇaṃ /",
    "T06vmvkbh_u:300": " kasyaitasyāvaraṇaṃ /",
    "T06vmvkbh_u:301": " udvegasamupekṣayoḥ /",
    "T06vmvkbh_u:302": " tattva'dṛṣṭeś ca /",
    "T06vmvkbh_u:303": " anunayasaṃyojanaṃ saṃvegasyāvaraṇaṃ [/",
    "T06vmvkbh_u:304": " ] pratighasaṃyojanam (Mvbh 29) upekṣīyāḥ /",
    "T06vmvkbh_u:305": " tena hi pratikūlam api pratighavastu upekṣituṃ na śaknoti /",
    "T06vmvkbh_u:306": " śeṣāni tattvadarśanasyāvaraṇaṃ /",
    "T06vmvkbh_u:307": " kathaṃ kṛtvā /",
    "T06vmvkbh_u:308": " tāni hi yathākramaṃ /",
    "T06vmvkbh_u:309": " satkāyadṛṣṭes tadvastuno 'pi ca // II.2",
    "T06vmvkbh_u:310": " nirodhamārgaratneṣu lābhasatkāra eva ca /",
    "T06vmvkbh_u:311": " saṃlekhasya parijñāne /",
    "T06vmvkbh_u:312": " saṃyojanāny āvaraṇaṃ bhavaṃti /",
    "T06vmvkbh_u:313": " mānasaṃyojanaṃ hi satkāyadṛṣṭiparijñāne bhavaty āvaraṇaṃ /",
    "T06vmvkbh_u:314": " abhisamayakāle sāntaravyantarāsmimānasamudācāravaśena tadaprahāṇāt /",
    "T06vmvkbh_u:315": " avidyāsaṃyojanaṃ satkāyadṛṣṭivastuparijñāne /",
    "T06vmvkbh_u:316": " tenopādānaskandhāparijñānāt /",
    "T06vmvkbh_u:317": " dṛṣṭisaṃyojanaṃ nirodhasatyaparijñāne /",
    "T06vmvkbh_u:318": " satkāyāntagrāhadṛṣṭibhyāṃ taduttrāsāt [/",
    "T06vmvkbh_u:319": " ] mithyādṛṣṭyā cāpavādāt /",
    "T06vmvkbh_u:320": " parāmarśasaṃyojanaṃ mārgasatyaparijñāne /",
    "T06vmvkbh_u:321": " anyathāgraśuddhiparāmarṣaṇāt /",
    "T06vmvkbh_u:322": " vicikitsāsaṃyojanaṃ ratnatrayaparijñāne tadguṇānabhiśraddhānāt /",
    "T06vmvkbh_u:323": " īrṣyāsaṃyojanaṃ lābhasatkāraparijñāne taddoṣādarśanāt /",
    "T06vmvkbh_u:324": " mātsaryasaṃyojanaṃ saṃlekhaparijñāne pariṣkārādhyavasānāt /",
    "T06vmvkbh_u:325": " [3. Bodhisattvāvaraṇa]",
    "T06vmvkbh_u:326": " [a. Daśaśubhādiṣv āvaraṇam]",
    "T06vmvkbh_u:327": " śubhādau daśadhāparaṃ // II.3",
    "T06vmvkbh_u:328": " aparaṃ punar āvaraṇaṃ /",
    "T06vmvkbh_u:329": " daśavidhe śubhādau veditavyaṃ /",
    "T06vmvkbh_u:330": " kin tad āvaraṇaṃ ke ca śubhādayaḥ /",
    "T06vmvkbh_u:331": " aprayogo 'nāyatane 'yogavihitaś ca yaḥ /",
    "T06vmvkbh_u:332": " notpattir amanaskāraḥ saṃbhārasyāprapūrṇatā // II.4",
    "T06vmvkbh_u:333": " gotramitrasya vaidhuryaṃ cittasya parikheditā /",
    "T06vmvkbh_u:334": " (Mvbh 30)",
    "T06vmvkbh_u:335": " pratipatteś ca vaidhuryaṃ kuduṣṭajanavāsatā // II.5",
    "T06vmvkbh_u:336": " dauṣṭhulyam avaśiṣṭatvaṃ trayāt prajñāvipakvatā /",
    "T06vmvkbh_u:337": " prakṛtyā caiva dauṣṭhulyaṃ kauśīdyaṃ ca pramāditā // II.6",
    "T06vmvkbh_u:338": " saktir bhave ca bhoge ca līnacittatvam eva ca /",
    "T06vmvkbh_u:339": " aśraddhānadhimuktiś ca yathārutavicāraṇā // II.7",
    "T06vmvkbh_u:340": " saddharme 'gauravaṃ lābhe gurutā kṛpatā tathā /",
    "T06vmvkbh_u:341": " śrutavyasanam alpatvaṃ samādhyaparikarmitā // II.8",
    "T06vmvkbh_u:342": " etad āvaraṇaṃ /",
    "T06vmvkbh_u:343": " ke śubhādayaḥ /",
    "T06vmvkbh_u:344": " śubhaṃ bodhiḥ samādānan dhīmattvābhrāntyanāvṛtī /",
    "T06vmvkbh_u:345": " natyatrāso 'matsaritvaṃ vaśitvaṃ ca śubhādayaḥ // II.9",
    "T06vmvkbh_u:346": " eṣāṃ śubhādīnāṃ kasya katy āvaraṇāni jñeyānīty āha /",
    "T06vmvkbh_u:347": " trīṇi trīṇi ca eteṣāṃ jñeyāny āvaraṇāni hi /",
    "T06vmvkbh_u:348": " kuśalasya trīṇy āvaraṇāni /",
    "T06vmvkbh_u:349": " aprayogo 'nāyatanaprayogo 'yoniśaḥprayogaś ca /",
    "T06vmvkbh_u:350": " bodhes trīṇi kuśalasyānutpattir amanasikaraṇaṃ /",
    "T06vmvkbh_u:351": " aparipūrṇasaṃbhāratā ca /",
    "T06vmvkbh_u:352": " samādānaṃ bodhicittotpādaḥ /",
    "T06vmvkbh_u:353": " tasya trīṇi gotravaidhuryaṃ kalyāṇamitravaidhuryaṃ /",
    "T06vmvkbh_u:354": " parikhedacittatā ca /",
    "T06vmvkbh_u:355": " dhīmatvaṃ bodhisatvatā /",
    "T06vmvkbh_u:356": " tasyāḥ prajñāne trīṇy āvaraṇāni pratipattivaidhuryaṃ kujanavāsaḥ /",
    "T06vmvkbh_u:357": " duṣṭajanavāsaś ca /",
    "T06vmvkbh_u:358": " tatra kujano mūrkhajanaḥ [/",
    "T06vmvkbh_u:359": " ] duṣṭajanaḥ pratihataḥ /",
    "T06vmvkbh_u:360": " abhrāntes trīṇi viparyāsadauṣṭhulyaṃ /",
    "T06vmvkbh_u:361": " kleśādyāvaraṇatrayād anyatamāvaśiṣṭatā /",
    "T06vmvkbh_u:362": " vimuktiparipācinyāḥ (/",
    "T06vmvkbh_u:363": " ) prajñāyā aparipakvatā ca /",
    "T06vmvkbh_u:364": " āvaraṇaprahāṇam anāvaraṇaṃ /",
    "T06vmvkbh_u:365": " tasya trīṇi sahajaṃ dauṣṭhulyaṃ /",
    "T06vmvkbh_u:366": " kauśīdyaṃ pramādaś ca /",
    "T06vmvkbh_u:367": " pariṇates trīṇi yair anyatra cittaṃ pariṇāmayati /",
    "T06vmvkbh_u:368": " nānuttarasyāṃ samyaksaṃbodhau [/]",
    "T06vmvkbh_u:369": " (Mvbh 31)",
    "T06vmvkbh_u:370": " bhavasaktir bhogasaktir līnacittatā ca /",
    "T06vmvkbh_u:371": " atrāsasya trīṇi [/",
    "T06vmvkbh_u:372": " ] asaṃbhāvanā pudgale /",
    "T06vmvkbh_u:373": " anadhimuktir dharme /",
    "T06vmvkbh_u:374": " yathārutavicāraṇārthe /",
    "T06vmvkbh_u:375": " amātsaryasya trīṇi saddharme 'gauravaṃ /",
    "T06vmvkbh_u:376": " lābhasatkārapūjāyāṃ gauravaṃ satveṣv akāruṇyaṃ ca /",
    "T06vmvkbh_u:377": " vaśitvasya trīṇi yair vibhutvaṃ na labhate [/",
    "T06vmvkbh_u:378": " ] śrutavyasanaṃ dharmavyasanasaṃvartanīyakarmaprabhavanāt /",
    "T06vmvkbh_u:379": " alpaśrutatvaṃ /",
    "T06vmvkbh_u:380": " samādher aparikarmitatvaṃ ca /",
    "T06vmvkbh_u:381": " [b. Daśa kāraṇāni]",
    "T06vmvkbh_u:382": " tat punar etad āvaraṇaṃ śubhādau yatrārthe daśa kāraṇāni tadarthādhikāreṇa veditavyaṃ /",
    "T06vmvkbh_u:383": " daśakāraṇāni [/",
    "T06vmvkbh_u:384": " ] utpattikāraṇaṃ tadyathā cakṣurādayaś cakṣurvijñānasya /",
    "T06vmvkbh_u:385": " sthitikāraṇaṃ tad yathā catvāra āhārāḥ satvānāṃ /",
    "T06vmvkbh_u:386": " dhṛtikāraṇaṃ yad yasyādhārabhūtaṃ /",
    "T06vmvkbh_u:387": " tad yathā bhājanalokaḥ satvalokasya /",
    "T06vmvkbh_u:388": " abhivyaktikāraṇaṃ /",
    "T06vmvkbh_u:389": " tad yathā [/",
    "T06vmvkbh_u:390": " ] āloko rūpasya /",
    "T06vmvkbh_u:391": " vikārakāraṇaṃ /",
    "T06vmvkbh_u:392": " tad yathāgnyādayaḥ pākyādīnāṃ /",
    "T06vmvkbh_u:393": " viśleṣakāraṇaṃ tad yathā dātrādayaḥ cchedyādīnāṃ /",
    "T06vmvkbh_u:394": " pariṇatikāraṇaṃ /",
    "T06vmvkbh_u:395": " tad yathā suvarṇakārādayaḥ suvarṇādīnāṃ kaṭakādibhāvena pariṇatau /",
    "T06vmvkbh_u:396": " saṃpratyayakāraṇaṃ /",
    "T06vmvkbh_u:397": " tad yathā dhūmādayo 'gnyādīnāṃ /",
    "T06vmvkbh_u:398": " saṃpratyāyanankāraṇaṃ /",
    "T06vmvkbh_u:399": " tad yathā hetuḥ pratijñāyāḥ [/",
    "T06vmvkbh_u:400": " ] prāptikāraṇaṃ /",
    "T06vmvkbh_u:401": " tad yathā mārgādayo nirvāṇādīnāṃ /",
    "T06vmvkbh_u:402": " evam utpattyāvaraṇaṃ śubhe draṣṭavyaṃ tasyotpādanīyatvāt /",
    "T06vmvkbh_u:403": " sthityāvaraṇaṃ bodhau tasyā akopyatvād [/",
    "T06vmvkbh_u:404": " ] dhṛtyāvaraṇaṃ samādāne bodhicittasyādhārabhūtatvād [/",
    "T06vmvkbh_u:405": " ] abhivyaktyāvaraṇaṃ dhīmatve tasya prakāśanīyatvāt /",
    "T06vmvkbh_u:406": " vikārāvaraṇam abhrāntau tasyā (Mvbh 32)",
    "T06vmvkbh_u:407": " bhrāntiparivṛttitvena vikāratvāt /",
    "T06vmvkbh_u:408": " viśleṣāvaraṇam anāvaraṇe tasyāvaraṇavisaṃyogatvāt [/",
    "T06vmvkbh_u:409": " ] pariṇatyāvaraṇaṃ natau bodhau cittapariṇatilakṣaṇatvāt /",
    "T06vmvkbh_u:410": " saṃpratyayāvaraṇam atrāse /",
    "T06vmvkbh_u:411": " asaṃpratyayena trasanāt /",
    "T06vmvkbh_u:412": " saṃpratyāyanāvaraṇam amatsaritve dharmāmatsaritvena parasaṃpratyāyanāt /",
    "T06vmvkbh_u:413": " prāptyāvaraṇaṃ vaśitve tasya vibhutvaprāptilakṣaṇatvāt /",
    "T06vmvkbh_u:414": " kāraṇaṃ daśadhotpattau sthitau dhṛtyāṃ prakāśane /",
    "T06vmvkbh_u:415": " vikāraviśleṣanatipratyayaprāyaṇāptiṣu //",
    "T06vmvkbh_u:416": " cakṣurāhārabhūdīpavahnyādis tadudāhṛtiḥ /",
    "T06vmvkbh_u:417": " dātraśilpajñatādhūmahetumārgādayo 'pare //",
    "T06vmvkbh_u:418": " bodhiprāptukāmenādita eva tāvat kuśalamūlam utpādayitavyaṃ /",
    "T06vmvkbh_u:419": " tataḥ kuśalamūlabalādhānena bodhiḥ prāptavyā /",
    "T06vmvkbh_u:420": " tasyāḥ punaḥ kuśalamūlotpatter bodhicittaṃ pratiṣṭhā [/",
    "T06vmvkbh_u:421": " ] tasya bodhicittasya bodhisatva āśrayaḥ [/",
    "T06vmvkbh_u:422": " ] tena punar utpāditabodhicittena kuśalamūlabalādhānaprāptena bodhisatvena viparyāsaṃ prahāya aviparyāsa utpāditavyaḥ /",
    "T06vmvkbh_u:423": " tato darśanamārge 'viparyaste bhāvanāmārge sarvāvaraṇāni prahātavyāni /",
    "T06vmvkbh_u:424": " prahīṇāvaraṇena sarvāṇi kuśalamūlāni anuttarāyāṃ samyaksaṃbodhau pariṇāmayitavyāni /",
    "T06vmvkbh_u:425": " tataḥ pariṇāmanābalādhānena gambhīrodāradharmadeśanāsu nottrasitavyaṃ /",
    "T06vmvkbh_u:426": " tathānuttrastamānasena dharmeṣu guṇadarśinā pareṣāṃ te dharmā vistareṇa saṃprakāśayitavyās [/",
    "T06vmvkbh_u:427": " ] tataḥ sa bodhisatva evaṃ vicitraguṇabalādhānaprāptaḥ kṣipram (Mvbh 33)",
    "T06vmvkbh_u:428": " anuttarāṃ samyaksaṃbodhim anuprāptavān sarvadharmavaśitām anuprāpnotīty eṣo 'nukramaḥ (/",
    "T06vmvkbh_u:429": " ) śubhādīnāṃ [/]",
    "T06vmvkbh_u:430": " [4. Bodhipakṣyapāramitābhūmiṣv āvaraṇam]",
    "T06vmvkbh_u:431": " pakṣyapāramitābhūmiṣv anyad āvaraṇaṃ punaḥ // II.10",
    "T06vmvkbh_u:432": " [a. Bodhipakṣyeṣv āvaraṇam]",
    "T06vmvkbh_u:433": " bodhipakṣyeṣu tāvat /",
    "T06vmvkbh_u:434": " vastvakauśalakausīdyaṃ samādher dvayahinatā /",
    "T06vmvkbh_u:435": " aropaṇātha daurbalyaṃ dṛṣṭidauṣṭhulyaduṣṭatā // II.11",
    "T06vmvkbh_u:436": " smṛtyupasthāneṣu vastvakauśalam āvaraṇaṃ /",
    "T06vmvkbh_u:437": " samyakprahāṇeṣu kausīdyaṃ [/",
    "T06vmvkbh_u:438": " ] ṛddhipādeṣu samādher dvayahīnatā [/",
    "T06vmvkbh_u:439": " ] paripūryā ca cchandavīryacittamīmānsānām anyatamavaikalyāt /",
    "T06vmvkbh_u:440": " bhāvanayā ca prahāṇasaṃskāravaikalyāt /",
    "T06vmvkbh_u:441": " indriyeṣu mokṣabhāgīyānām aropaṇaṃ /",
    "T06vmvkbh_u:442": " baleṣu teṣām evendriyāṇāṃ daurbalyaṃ vipakṣavyavakiraṇāt /",
    "T06vmvkbh_u:443": " bodhyaṅgeṣu dṛṣṭidoṣaḥ teṣāṃ darśanamārgaprabhāvitatvāt /",
    "T06vmvkbh_u:444": " mārgāṅgeṣu dauṣṭhulyadoṣaḥ /",
    "T06vmvkbh_u:445": " teṣāṃ bhāvanāmārgaprabhāvitatvāt /",
    "T06vmvkbh_u:446": " [b. Pāramitāsv āvaraṇam]",
    "T06vmvkbh_u:447": " pāramitāsv āvaraṇaṃ /",
    "T06vmvkbh_u:448": " (Mvbh 34)",
    "T06vmvkbh_u:449": " aiśvaryasyātha sugateḥ satvātyāgasya cāvṛtiḥ /",
    "T06vmvkbh_u:450": " hānivṛddhyoś ca doṣāṇāṃ guṇānām avatāraṇe // II.12",
    "T06vmvkbh_u:451": " vimocane 'kṣayatve ca nairantarye śubhasya ca /",
    "T06vmvkbh_u:452": " niyatīkaraṇe dharmasaṃbhogaparipācane // II.13",
    "T06vmvkbh_u:453": " atra daśānāṃ pāramitānāṃ yasyāḥ pāramitāyāḥ yat phalaṃ tadāvaraṇena tasyā āvaraṇam udbhāvitaṃ bhavati /",
    "T06vmvkbh_u:454": " tatra dānapāramitāyāḥ aiśvaryādhipatyāvaraṇam āvaraṇaṃ /",
    "T06vmvkbh_u:455": " śīlapāramitāyāḥ sugatyāvaraṇaṃ kṣāntipāramitāyāḥ satvāparityāgāvaraṇaṃ /",
    "T06vmvkbh_u:456": " vīryapāramitāyā doṣaguṇahānivṛddhyāvaraṇaṃ /",
    "T06vmvkbh_u:457": " dhyānapāramitāyā vineyāvatāraṇāvaraṇaṃ /",
    "T06vmvkbh_u:458": " prajñāpāramitāyāḥ vimocanāvaraṇaṃ /",
    "T06vmvkbh_u:459": " upāyakauśalyapāramitāyā dānādyakṣayatvāvaraṇaṃ /",
    "T06vmvkbh_u:460": " bodhipariṇāmanayā tadakṣayatvāt /",
    "T06vmvkbh_u:461": " praṇidhānanpāramitāyāḥ sarvajanmasu kuśalanairantaryapravṛttyāvaraṇaṃ [/",
    "T06vmvkbh_u:462": " ] praṇidhānavaśena tadanukūlopapattiparigrahād [[] balapāramitāyās tasyaiva kuśalasya niyatīkaraṇāvaraṇaṃ /",
    "T06vmvkbh_u:463": " pratisaṃkhyānabhāvanābalābhyāṃ vipakṣānabhibhavāt /",
    "T06vmvkbh_u:464": " jñānapāramitāyāḥ ātmaparayor dharmasaṃbhogaparipācanāvaraṇam āvaraṇaṃ /",
    "T06vmvkbh_u:465": " ayathārutaśrutārthāvabodhāt /",
    "T06vmvkbh_u:466": " [c. Bhūmiṣv āvaraṇam]",
    "T06vmvkbh_u:467": " bhūmiṣu punar yathākramaṃ /",
    "T06vmvkbh_u:468": " sarvatragārthe agrārthe niṣyandāgrārtha eva ca /",
    "T06vmvkbh_u:469": " (Mvbh 35)",
    "T06vmvkbh_u:470": " niṣparigrahatārthe ca santānābheda eva ca // II.14",
    "T06vmvkbh_u:471": " niḥsaṃkleśaviśuddhyarthe 'nānātvārtha eva ca /",
    "T06vmvkbh_u:472": " ahīnānadhikārthe ca caturdhāvaśitāśraye // II.15",
    "T06vmvkbh_u:473": " dharmadhātāv avidyeyaṃ akliṣṭā daśadhāvṛtiḥ /",
    "T06vmvkbh_u:474": " daśabhūmivipakṣeṇa pratipakṣās tu bhūmayaḥ // II.16",
    "T06vmvkbh_u:475": " dharmadhātau daśavidhe sarvatragādyarthe yad akliṣṭam ajñānaṃ tad daśasu bodhisatvabhūmiṣv āvaraṇaṃ yathākramaṃ tadvipakṣatvāt / yad uta",
    "T06vmvkbh_u:476": " sarvatragārthe",
    "T06vmvkbh_u:477": " prathamayā hi bhūmyā dharmadhātoḥ sarvatragārthaṃ pratividhyati [/",
    "T06vmvkbh_u:478": " ] yenātmaparasamatāṃ pratilabhate /",
    "T06vmvkbh_u:479": " dvitīyayāgrārthaṃ [/",
    "T06vmvkbh_u:480": " ] yenāsyaivaṃ bhavati tasmāt tarhy asmābhiḥ samāne 'bhinirhāre sarvākārapariśodhanābhinirhāra eva yogaḥ karaṇīya iti /",
    "T06vmvkbh_u:481": " tṛtīyayā tanniṣyandāgrārthaṃ /",
    "T06vmvkbh_u:482": " yena dharmadhātuniṣyandasya śrutasyāgratāṃ viditvā tadarthaṃ trisāhasramahāsāhasrapramāṇāyām apy agnikhadāyām ātmānaṃ prakṣipet /",
    "T06vmvkbh_u:483": " caturthyā niṣparigrahatārthan tathā hi dharmatṛṣṇāpi vyāvartate /",
    "T06vmvkbh_u:484": " pañcamyā santānābhedārthaṃ daśabhiś cittāśayaviśuddhisamatābhiḥ /",
    "T06vmvkbh_u:485": " ṣaṣṭhyā niḥsaṃkleṣaviśuddhyarthaṃ pratītyasamutpāde (/",
    "T06vmvkbh_u:486": " ) nāsti sa kaścid dharmo yaḥ saṃkliśyate vā viśudhyate veti prativedhāt /",
    "T06vmvkbh_u:487": " saptamyānānātvārthaṃ nirnimittatayā sūtrādidharmanimittanānātvāsamudācārād [/",
    "T06vmvkbh_u:488": " ] aṣṭamyāhīnānadhikārtham anutpattikadharmakṣāntilābhāt saṃkleśe vyavadāne vā (Mvbh 36)",
    "T06vmvkbh_u:489": " kasyacid dharmasya hānivṛddhyadarśanāc [/",
    "T06vmvkbh_u:490": " ] caturdhā vaśitā nirvikalpavaśitā kṣetrapariśuddhivaśitā jñānavaśitā karmavaśitā ca [/",
    "T06vmvkbh_u:491": " ] tatra prathamadvitīyavaśitāśrayatvaṃ dharmadhātāv aṣṭamyaiva bhūmyā pratividdhati /",
    "T06vmvkbh_u:492": " jñānavaśitāśrayatvaṃ navamyāṃ pratisaṃvillābhāt /",
    "T06vmvkbh_u:493": " karmavaśitāśrayatvaṃ daśamyāṃ yathecchaṃ nirmāṇaiḥ satvārthakaraṇāt /",
    "T06vmvkbh_u:494": " [5. Avaraṇasamāsa]",
    "T06vmvkbh_u:495": " samāsena punaḥ /",
    "T06vmvkbh_u:496": " kleśāvaraṇam ākhyātaṃ jñeyāvaraṇam eva ca /",
    "T06vmvkbh_u:497": " sarvāṇy āvaraṇānīha yatkṣayān muktir iṣyate // II.17",
    "T06vmvkbh_u:498": " asya hi dvividhasyāvaraṇasya (/",
    "T06vmvkbh_u:499": " ) kṣayāt sarvāvaraṇebhyo muktir iṣyate /",
    "T06vmvkbh_u:500": " [Āvaraṇapiṇḍārtha]",
    "T06vmvkbh_u:501": " āvaraṇānāṃ piṇḍārthaḥ /",
    "T06vmvkbh_u:502": " mahad āvaraṇaṃ yad vyāpi /",
    "T06vmvkbh_u:503": " pratanv āvaraṇaṃ yat prādeśikaṃ /",
    "T06vmvkbh_u:504": " prayogāvaraṇaṃ yad udriktaṃ /",
    "T06vmvkbh_u:505": " prāptyāvaraṇaṃ yat samaṃ /",
    "T06vmvkbh_u:506": " prāptiviśeṣāvaraṇaṃ yad ādānavivarjane /",
    "T06vmvkbh_u:507": " samyakprayogāvaraṇaṃ yan navadhākleśāvaraṇaṃ /",
    "T06vmvkbh_u:508": " hetvāvaraṇaṃ yac chubhādau daśavidhahetvarthādhikārāt i tatvapraveśāvaraṇaṃ yad bodhipakṣyeṣu /",
    "T06vmvkbh_u:509": " śubhānuttaryāvaraṇaṃ yat pāramitāsu /",
    "T06vmvkbh_u:510": " tadviśeṣagatyāvaraṇaṃ yad bhūmiṣu /",
    "T06vmvkbh_u:511": " saṃgrahāvaraṇaṃ yat samāsato dvividhaṃ //",
    "T06vmvkbh_u:512": " madhyāntavibhāge āvaraṇaparicchedo dvitīyaḥ // ḥ //",
    "T06vmvkbh_u:513": " (Mvbh 37)",
    "T06vmvkbh_u:514": " [CHAPTER III. TATTVAPARICCHEDA]",
    "T06vmvkbh_u:515": " tatvam adhikṛtyāha /",
    "T06vmvkbh_u:516": " mūlalakṣaṇatatvaṃ aviparyāsalakṣaṇaṃ /",
    "T06vmvkbh_u:517": " phalahetumayan tatvaṃ sūkṣmaudārikam eva ca // III. 1",
    "T06vmvkbh_u:518": " prasiddhaṃ śuddhiviṣayaṃ saṃgrāhyaṃ bhedalakṣaṇaṃ /",
    "T06vmvkbh_u:519": " kauśalyatatvaṃ daśadhā ātmadṛṣṭivipakṣataḥ // III.2",
    "T06vmvkbh_u:520": " ity etad daśavidhaṃ tatvaṃ yad uta mūlatatvaṃ lakṣaṇatatvaṃ /",
    "T06vmvkbh_u:521": " aviparyāsatatvaṃ /",
    "T06vmvkbh_u:522": " phalahetutatvaṃ /",
    "T06vmvkbh_u:523": " audārikasūkṣmatatvaṃ /",
    "T06vmvkbh_u:524": " prasiddhatatvaṃ /",
    "T06vmvkbh_u:525": " viśuddhigocaratatvaṃ /",
    "T06vmvkbh_u:526": " saṃgrahatatvaṃ] prabhedatatvaṃ /",
    "T06vmvkbh_u:527": " kauśalyatatvañ ca /",
    "T06vmvkbh_u:528": " tat punar daśavidhaṃ daśavidhātmagrāhapratipakṣeṇa veditavyaṃ /",
    "T06vmvkbh_u:529": " tad yathā skandhakauśalyaṃ /",
    "T06vmvkbh_u:530": " dhātukauśalyam āyatanakauśalyaṃ /",
    "T06vmvkbh_u:531": " pratītyasamutpādakauśalyaṃ /",
    "T06vmvkbh_u:532": " sthānāsthānakauśalyam indriyakauśalyaṃ adhvakauśalyaṃ satyakauśalyaṃ yānakauśalyaṃ /",
    "T06vmvkbh_u:533": " saṃskṛtāsaṃskṛtakauśalyaṃ ca /",
    "T06vmvkbh_u:534": " [1. Mūlatattva]",
    "T06vmvkbh_u:535": " tatra mūlatatvaṃ /",
    "T06vmvkbh_u:536": " svabhāvas trividhaḥ",
    "T06vmvkbh_u:537": " parikalpitaḥ paratantraḥ pariniṣpannaś ca /",
    "T06vmvkbh_u:538": " tatrānyatatvavyavasthāpanāt /",
    "T06vmvkbh_u:539": " kim atra svabhāvatraye tatvam iṣyate /",
    "T06vmvkbh_u:540": " (Mvbh 38)",
    "T06vmvkbh_u:541": " asac ca nityaṃ sac cāpy atatvataḥ",
    "T06vmvkbh_u:542": " sadasattatvataś ceti svabhāvatraya iṣyate // III.3",
    "T06vmvkbh_u:543": " parikalpitalakṣaṇaṃ nityam asad ity etat parikalpitasvabhāve tatvam aviparītatvāt [/",
    "T06vmvkbh_u:544": " ] paratantralakṣaṇaṃ sac ca na ca tatvato bhrāntatvād ity etat paratantrasvabhāve tatvaṃ /",
    "T06vmvkbh_u:545": " pariniṣpannalakṣaṇaṃ sadasattatvataś cety etat (/",
    "T06vmvkbh_u:546": " ) pariniṣpannasvabhāve tatvaṃ /",
    "T06vmvkbh_u:547": " [2. Laksaṇatattva]",
    "T06vmvkbh_u:548": " lakṣaṇatatvaṃ katamat /",
    "T06vmvkbh_u:549": " samāropāpavādasya dharmapudgalayor iha /",
    "T06vmvkbh_u:550": " grāhyagrāhakayoś cāpi bhāvābhāve ca darśanaṃ // III.4",
    "T06vmvkbh_u:551": " yajjñānān na pravarteta tad dhi tatvasya lakṣaṇaṃ /",
    "T06vmvkbh_u:552": " pudgaladharmayoḥ samāropāpavādadarśanaṃ yasya jñānān na pravartate /",
    "T06vmvkbh_u:553": " tat parikalpitasvabhāve tatvalakṣaṇaṃ /",
    "T06vmvkbh_u:554": " grāhyagrāhakayoḥ samāropāpavādadarśanaṃ yasya jñānān na pravartate /",
    "T06vmvkbh_u:555": " tat paratantrasvabhāve tatvalakṣaṇaṃ /",
    "T06vmvkbh_u:556": " bhāvābhāvasamāropāpavādadarśanaṃ yasya jñānān na pravartate /",
    "T06vmvkbh_u:557": " tat pariniṣpannasvabhāve tatvalakṣaṇaṃ /",
    "T06vmvkbh_u:558": " etan mūlatatve lakṣaṇam aviparītaṃ lakṣaṇatatvam ity ucyate /",
    "T06vmvkbh_u:559": " [3. Aviparyāsatattva]",
    "T06vmvkbh_u:560": " aviparyāsatatvaṃ nityādiviparyāsapratipakṣeṇānityaduḥkhaśūnyānātmatā mūlatatve yathākramaṃ [/",
    "T06vmvkbh_u:561": " ] kathaṃ ca tatrānityatāditā veditavyā /",
    "T06vmvkbh_u:562": " asadartho hy anityārtha utpādavyayalakṣaṇaḥ // III.5",
    "T06vmvkbh_u:563": " samalāmalabhāvena mūlatatve yathākramaṃ /",
    "T06vmvkbh_u:564": " (Mvbh 39)",
    "T06vmvkbh_u:565": " trayo hi svabhāvā mūlatatvaṃ [/",
    "T06vmvkbh_u:566": " ] teṣu yathākramam",
    "T06vmvkbh_u:567": " asadartho hy anityārtha",
    "T06vmvkbh_u:568": " utpādavyayārthaḥ samalāmalatārthaś ca /",
    "T06vmvkbh_u:569": " duḥkham ādānalakṣmākhyaṃ saṃbandhenāparaṃ mataṃ // III.6",
    "T06vmvkbh_u:570": " mūlatatve yathākramaṃ duḥkham upādānataḥ pudgaladharmābhiniveśopādānāt /",
    "T06vmvkbh_u:571": " lakṣaṇatas triduḥkhatālakṣaṇatvāt /",
    "T06vmvkbh_u:572": " saṃbandhataś ca duḥkhasaṃbandhāt [/",
    "T06vmvkbh_u:573": " ] tatraiva mūlatatve yathākramaṃ veditavyam /",
    "T06vmvkbh_u:574": " abhāvaś cāpy atadbhāvaḥ prakṛtiḥ śūnyatā matā /",
    "T06vmvkbh_u:575": " parikalpitalakṣaṇaṃ na kenacit prakāreṇāstīty abhāva evāsya śūnyatā paratantralakṣaṇaṃ tathā nāsti yathā parikalpyate na tu sarvathā nāstīti tasyātadbhāvaḥ (/",
    "T06vmvkbh_u:576": " ) śūnyatā [/",
    "T06vmvkbh_u:577": " ] pariniṣpannalakṣaṇaṃ śūnyatāsvabhāvam eveti prakṛtir evāsya śūnyatā /",
    "T06vmvkbh_u:578": " alakṣaṇaṃ ca nairātmyaṃ tadvilakṣaṇam eva ca // III.7",
    "T06vmvkbh_u:579": " svalakṣaṇañ ca nirdiṣṭaṃ /",
    "T06vmvkbh_u:580": " parikalpitasya svabhāvasya lakṣaṇam eva nāstīty alakṣaṇam evāsya nairātmyaṃ [/",
    "T06vmvkbh_u:581": " ] paratantrasyāsti lakṣaṇaṃ na tu yathā parikalpyata iti tadvilakṣaṇam asya lakṣaṇan nairātmyaṃ /",
    "T06vmvkbh_u:582": " pariniṣpannas tu svabhāvo nairātmyam eveti prakṛtir evāsya nairātmyam iti trividhe",
    "T06vmvkbh_u:583": " mūlatatve trividhānityatā paridīpitā asadarthānityatā utpādabhaṅgānityatā samalanirmalānityatā ca /",
    "T06vmvkbh_u:584": " trividhā duḥkhatā upādānaduḥkhatā lakṣaṇaduḥkhatā saṃbandhaduḥkhatā (Mvbh 40) ca /",
    "T06vmvkbh_u:585": " trividhā śūnyatā abhāvaśūnyatā atadbhāvaśūnyatā svabhāvaśūnyatā ca trividhaṃ nairātmyaṃ alakṣaṇanairātmyaṃ /",
    "T06vmvkbh_u:586": " vilakṣaṇanairātmyaṃ svalakṣaṇanairātmyaṃ ca /",
    "T06vmvkbh_u:587": " [4. Phalahetutattva]",
    "T06vmvkbh_u:588": " phalahetumayan tatvaṃ tatraiva mūlatatve duḥkhasamudayanirodhamārgasatyatvaṃ [/",
    "T06vmvkbh_u:589": " ] kathaṃ trividhaṃ mūlatatvaṃ duḥkhādisatyatvaṃ [/",
    "T06vmvkbh_u:590": " ] yatas tad anityādilakṣaṇaṃ /",
    "T06vmvkbh_u:591": " duḥkhasatyam ato mataṃ",
    "T06vmvkbh_u:592": " trividhena samudayārthena samudayasatyaṃ [/",
    "T06vmvkbh_u:593": " ] trividhaḥ samudayārthaḥ /",
    "T06vmvkbh_u:594": " vāsanātha samutthānam avisaṃyoga eva ca // III.8",
    "T06vmvkbh_u:595": " vāsanāsamudayaḥ parikalpitasvabhāvābhiniveśavāsanā samutthānasamudayaḥ karmakleśāḥ /",
    "T06vmvkbh_u:596": " avisaṃyogasamudayaḥ /",
    "T06vmvkbh_u:597": " tathatāyā āvaraṇāvisaṃyogaḥ /",
    "T06vmvkbh_u:598": " trividhena nirodhena nirodhasatyaṃ [/",
    "T06vmvkbh_u:599": " ] trividho nirodhaḥ /",
    "T06vmvkbh_u:600": " svabhāvadvayanotpattir malaśāntidvayaṃ mataṃ /",
    "T06vmvkbh_u:601": " svabhāvānutpattir grāhyagrāhakayor anutpattir malaśāntidvayaṃ ca pratisaṃkhyānirodhatathatākhyam ity eṣa trividho nirodho yad uta svabhāvanirodho dvayanirodhaḥ /",
    "T06vmvkbh_u:602": " prakṛtinirodhaś ca /",
    "T06vmvkbh_u:603": " mārgasatyaṃ trividhe mūlatatve kathaṃ vyavasthāpyate /",
    "T06vmvkbh_u:604": " parijñāyāṃ prahāṇe ca prāptisākṣātkṛtāv ayaṃ [//] III.9",
    "T06vmvkbh_u:605": " (Mvbh 41)",
    "T06vmvkbh_u:606": " mārgasatyaṃ samākhyātaṃ /",
    "T06vmvkbh_u:607": " parikalpitasya parijñāne paratantrasya parijñāne prahāṇe ca /",
    "T06vmvkbh_u:608": " pariniṣpannasya parijñāne prāptisākṣātkaraṇe ca evam atra parijñāprahāṇasākṣātkriyāyāṃ mārgasatyavyavasthānam iti veditavyaṃ [/]",
    "T06vmvkbh_u:609": " [5. Audārikasūkṣmatattva]",
    "T06vmvkbh_u:610": " audārikasūkṣmatatvaṃ punaḥ saṃvṛtiparamārthasatyaṃ tan mūlatatve kathaṃ veditavyaṃ /",
    "T06vmvkbh_u:611": " prajñaptipratipattitas",
    "T06vmvkbh_u:612": " tathodbhāvanayodāraṃ /",
    "T06vmvkbh_u:613": " trividhā hi saṃvṛtiḥ prajñaptisaṃvṛtiḥ /",
    "T06vmvkbh_u:614": " pratipattisaṃvṛtiḥ /",
    "T06vmvkbh_u:615": " udbhāvanāsaṃvṛtiś ca /",
    "T06vmvkbh_u:616": " tayā saṃvṛtisatyatvaṃ mūlatatve yathākramaṃ veditavyaṃ /",
    "T06vmvkbh_u:617": " paramārthan tu ekataḥ // III.10",
    "T06vmvkbh_u:618": " paramārthasatyaṃ /",
    "T06vmvkbh_u:619": " ekasmāt pariniṣpannād eva svabhāvād veditavyaṃ /",
    "T06vmvkbh_u:620": " sa punaḥ kathaṃ paramārthaḥ /",
    "T06vmvkbh_u:621": " arthaprāptiprapattyā hi paramārthas tridhā mataḥ /",
    "T06vmvkbh_u:622": " arthaparamārthas tathatā paramasya jñānasyārtha iti kṛtvā /",
    "T06vmvkbh_u:623": " prāptiparamārtho nirvāṇaṃ paramo 'rtha iti kṛtvā pratipattiparamārtho mārgaḥ paramo 'syārtha iti kṛtvā [/",
    "T06vmvkbh_u:624": " ] katham asaṃskṛtaṃ ca (/",
    "T06vmvkbh_u:625": " ) saṃskṛtaṃ ca (/",
    "T06vmvkbh_u:626": " ) pariniṣpannaḥ (/",
    "T06vmvkbh_u:627": " ) svabhāva ucyate /",
    "T06vmvkbh_u:628": " nirvikarāviparyāsapariniṣpattito dvayaṃ // III.11",
    "T06vmvkbh_u:629": " asaṃskṛtam avikārapariniṣpattyā pariniṣpannaṃ /",
    "T06vmvkbh_u:630": " saṃskṛtaṃ mārgasatyasaṃgṛhītam aviparyāsapariniṣpattyā punar jñeyavastuny (Mvbh 42)",
    "T06vmvkbh_u:631": " aviparyāsāt /",
    "T06vmvkbh_u:632": " [6. Prasiddhatattva]",
    "T06vmvkbh_u:633": " prasiddhatatvaṃ mūlatatve kathaṃ vyavasthāpyate /",
    "T06vmvkbh_u:634": " dvividhaṃ hi prasiddhatatvaṃ /",
    "T06vmvkbh_u:635": " lokaprasiddhaṃ yuktiprasiddhaṃ ca / tatra /",
    "T06vmvkbh_u:636": " lokaprasiddham ekasmāt",
    "T06vmvkbh_u:637": " parikalpitasvabhāvāt /",
    "T06vmvkbh_u:638": " yasmin vastuni saṃketasaṃstavānupraviṣṭayā buddhyā sarveṣāṃ laukikānāṃ darśanatulyatā bhavati /",
    "T06vmvkbh_u:639": " pṛthivy eveyaṃ nāgnī rūpam evedaṃ na śabda ity evamādi /",
    "T06vmvkbh_u:640": " trayād yuktiprasiddhakaṃ /",
    "T06vmvkbh_u:641": " yat satāṃ yuktārthapaṇḍitānāṃ tārkikāṇāṃ pramāṇatrayaṃ niśrityopapattisādhanayuktyā prasiddhaṃ vastu /",
    "T06vmvkbh_u:642": " [7. Viśuddhigocaratattva]",
    "T06vmvkbh_u:643": " viśuddhigocaratatvaṃ dvividhaṃ kleśāvaraṇaviśuddhijñānagocaraṃ /",
    "T06vmvkbh_u:644": " jñeyāvaraṇaviśuddhijñānagocaraṃ ca / tad etat /",
    "T06vmvkbh_u:645": " viśuddhigocaraṃ dvedhā ekasmād eva kīrtitaṃ // III.12",
    "T06vmvkbh_u:646": " pariniṣpannād eva svabhāvān na hy anyasvabhāvo viśuddhijñānadvayagocaro bhavati /",
    "T06vmvkbh_u:647": " [8. Saṃgrahatattva]",
    "T06vmvkbh_u:648": " kathaṃ trividhe mūlatatve saṃgrahatatvaṃ veditavyaṃ /",
    "T06vmvkbh_u:649": " nimittasya vikalpasya nāmnaś ca dvayasaṃgrahaḥ /",
    "T06vmvkbh_u:650": " yathāyogaṃ pañca vastūny ārabhya nimittavikalpayoḥ paratantreṇa (Mvbh 43)",
    "T06vmvkbh_u:651": " saṃgrahaḥ nāmnaḥ parikalpitena /",
    "T06vmvkbh_u:652": " samyagjñānasatatvasya ekenaiva ca saṃgrahaḥ // III.13",
    "T06vmvkbh_u:653": " tathatāsamyagjñānayoḥ pariniṣpannena svabhāvena saṃgrahaḥ /",
    "T06vmvkbh_u:654": " [9. Prabhedatattva]",
    "T06vmvkbh_u:655": " prabhedatatvaṃ mūlatatve kathaṃ veditavyaṃ /",
    "T06vmvkbh_u:656": " saptavidhaṃ prabhedatatvaṃ pravṛttitatvaṃ /",
    "T06vmvkbh_u:657": " lakṣaṇatatvaṃ /",
    "T06vmvkbh_u:658": " vijñaptitatvaṃ sanniveśatatvaṃ /",
    "T06vmvkbh_u:659": " mithyāpratipattitatvaṃ /",
    "T06vmvkbh_u:660": " viśuddhitatvaṃ samyakpratipattitatvañ ca /",
    "T06vmvkbh_u:661": " (tatra pravṛttitatvāditrividhaṃ /",
    "T06vmvkbh_u:662": " anavarāgreṣv eti saṃsāraḥ tathatācittasaṃkleśāt satvāḥ saṃkliśyanta iti sarvaṃ duḥkhādisatyaṃ ca yathāsaṃkhyaṃ)",
    "T06vmvkbh_u:663": " yaiva ca sandhinirmocanasūtre saptavidhā tathatā nirdiṣṭā / tatra /",
    "T06vmvkbh_u:664": " pravṛttitatvaṃ dvividhaṃ /",
    "T06vmvkbh_u:665": " mūlatatvaṃ veditavyaṃ /",
    "T06vmvkbh_u:666": " parikalpitaparatantralakṣaṇaṃ /",
    "T06vmvkbh_u:667": " yathā pravṛttitatvaṃ tathā /",
    "T06vmvkbh_u:668": " sanniveśakupannatā /",
    "T06vmvkbh_u:669": " sanniveśamithyāpratipattitatve api tathaiva dvividhaṃ mūlatatvaṃ /",
    "T06vmvkbh_u:670": " ekaṃ lakṣaṇavijñaptiśuddhisamyakprapannatā // III.14",
    "T06vmvkbh_u:671": " lakṣaṇatatvādīni catvāry ekaṃ mūlatatvaṃ pariniṣpannalakṣaṇaṃ /",
    "T06vmvkbh_u:672": " (Mvbh 44)",
    "T06vmvkbh_u:673": " [10. Kauśalyatattva]",
    "T06vmvkbh_u:674": " kauśalyatatvaṃ darśanapratipakṣeṇety uktaṃ /",
    "T06vmvkbh_u:675": " katham eṣu skandhādiṣu daśavidham ātmadarśanam /",
    "T06vmvkbh_u:676": " ekahetutvabhoktṛtvakartṛtvavaśavartane /",
    "T06vmvkbh_u:677": " ādhipatyārthanityatve kleśaśuddhyāśraye 'pi ca // III.15",
    "T06vmvkbh_u:678": " yogitvāmuktamuktatve ātmadarśanam eṣu hi /",
    "T06vmvkbh_u:679": " eṣa daśavidha ātmāsadgrāhaḥ skandhādiṣu pravartate /",
    "T06vmvkbh_u:680": " yasya pratipakṣeṇa daśavidhaṃ kauśalyaṃ yad utaikatvagrāho hetutvagrāho bhoktṛtvagrāhaḥ /",
    "T06vmvkbh_u:681": " kartṛtvagrāhaḥ /",
    "T06vmvkbh_u:682": " svatantragrāhaḥ i adhipatitvagrāho nityatvagrāhaḥ /",
    "T06vmvkbh_u:683": " saṃkliṣṭavyavadānatvagrāho yogitvagrāhaḥ /",
    "T06vmvkbh_u:684": " amuktamuktatvagrāhaś ca /",
    "T06vmvkbh_u:685": " katham idaṃ daśavidhaṃ kauśalyatatvaṃ mūlatatve 'ntarbhavati /",
    "T06vmvkbh_u:686": " yatas triṣu svabhāveṣu te skandhādayo 'ntarbhūtāḥ /",
    "T06vmvkbh_u:687": " katham antarbhūtāḥ /",
    "T06vmvkbh_u:688": " parikalpavikalpārthadharmatārthena teṣu te // III.16",
    "T06vmvkbh_u:689": " trividhaṃ rūpaṃ parikalpitaṃ rūpaṃ yo rūpasya parikalpitaḥ svabhāvaḥ /",
    "T06vmvkbh_u:690": " vikalpitaṃ rūpaṃ yo rūpasya paratantraḥ (/",
    "T06vmvkbh_u:691": " ) svabhāvas tatra hi rūpavikalpaḥ kriyate /",
    "T06vmvkbh_u:692": " dharmatārūpaṃ yo rūpasya pariniṣpannaḥ svabhāvaḥ /",
    "T06vmvkbh_u:693": " yathā rūpam evaṃ vedanādayaḥ skandhāḥ dhātvāyatanādayaś ca yojyāḥ /",
    "T06vmvkbh_u:694": " evan triṣu svabhāveṣu skandhādīnām antarbhāvād daśavidhaṃ kauśalyatatvaṃ mūlatatva eva draṣṭavyaṃ /",
    "T06vmvkbh_u:695": " uktam idaṃ yathā daśavidhātmadarśanapratipakṣeṇa skandhādikauśalyaṃ [/",
    "T06vmvkbh_u:696": " ] skandhādyarthas tu noktaḥ /",
    "T06vmvkbh_u:697": " sa idānīm ucyate/",
    "T06vmvkbh_u:698": " (Mvbh 45)",
    "T06vmvkbh_u:699": " [a. Skandhārtha]",
    "T06vmvkbh_u:700": " anekatvābhisaṃkṣepaparicchedārtha āditaḥ /",
    "T06vmvkbh_u:701": " āditas tāvat skandhās te trividhenārthena veditavyāḥ /",
    "T06vmvkbh_u:702": " anekatvārthena yat kiñcid rūpam atītānāgatapratyutpannam iti vistaraḥ /",
    "T06vmvkbh_u:703": " abhisaṃkṣepārthena tat sarvam aikadhyam abhisaṃkṣipyeti /",
    "T06vmvkbh_u:704": " paricchedārthena ca rūpādilakṣaṇasya pṛthaktvavyavasthānāt /",
    "T06vmvkbh_u:705": " rāśyartho hi skandhārtha evaṃ ca loke rāśyartho dṛṣṭa iti /",
    "T06vmvkbh_u:706": " [b. Dhātvartha]",
    "T06vmvkbh_u:707": " grāhakagrāhyatadgrāhabījārthaś cāparo mataḥ // III. 17",
    "T06vmvkbh_u:708": " katamo 'paro dhātus tatra grāhakabījārthaḥ cakṣurdhātvādayaḥ [/",
    "T06vmvkbh_u:709": " ] grāhyabījārtho rūpadhātvādayas [/",
    "T06vmvkbh_u:710": " ] tadgrāhabījārthaś cakṣurvijñānadhātvādayaḥ /",
    "T06vmvkbh_u:711": " [c. Āyatanārtha]",
    "T06vmvkbh_u:712": " veditārthaparicchedabhogāyadvārato 'paraṃ /",
    "T06vmvkbh_u:713": " kim aparaṃ āyatanaṃ /",
    "T06vmvkbh_u:714": " tatra veditopabhogāyadvārārthena ṣaḍ ādhyātmikāny āyatanāni /",
    "T06vmvkbh_u:715": " arthaparicchedopabhogāyadvārārthena ṣaḍ bāhyāni /",
    "T06vmvkbh_u:716": " [d. Pratītyasamutpādārtha]",
    "T06vmvkbh_u:717": " pratītyasamutpādārthaḥ /",
    "T06vmvkbh_u:718": " punar hetuphalāyāsānāropānapavādataḥII III.18",
    "T06vmvkbh_u:719": " hetuphalakriyāṇām asamāropānapavādārthaḥ pratītyasamutpādārthaḥ /",
    "T06vmvkbh_u:720": " tatra hetu sa nāropaḥ saṃskārādīnāṃ viṣamahetukalpanāt /",
    "T06vmvkbh_u:721": " (Mvbh 46) hetvapavādo nirhetukatvakalpanāt phalasamāropaḥ sātmakānāṃ saṃskārādīnām avidyādipratyayapravṛttikalpanāt /",
    "T06vmvkbh_u:722": " phalāpavādo na santy avidyādipratyayāḥ saṃskārādaya iti kalpanāt /",
    "T06vmvkbh_u:723": " kriyāsamāropo 'vidyādīnāṃ saṃskārādyutpattau vyāpārakalpanāt kriyāpavādo niḥsāmarthyakalpanāt tadabhāvād asamāropānapavādo veditavyaḥ /",
    "T06vmvkbh_u:724": " [e. Sthānāsthānārtha]",
    "T06vmvkbh_u:725": " aniṣṭeṣṭaviśuddhīnāṃ samotpattyādhipatyayoḥ /",
    "T06vmvkbh_u:726": " saṃprāptisamudācārapāratantryārthato 'paraṃ // III. 19",
    "T06vmvkbh_u:727": " sthānāsthānaṃ saptavidhapāratantryārthena veditavyaṃ /",
    "T06vmvkbh_u:728": " tatrāniṣṭe pāratantryaṃ duścaritenānicchato 'pi durgatigamanād iṣṭe pāratantryaṃ sucaritena sugatigamanāt /",
    "T06vmvkbh_u:729": " viśuddhau pāratantryaṃ pañca nivaraṇāny aprahāya yāvat saptabodhyaṅgāny abhāvayitvā",
    "T06vmvkbh_u:730": " duḥkhasyāntākaraṇāt samotpattau pāratantryaṃ dvayor apūrvācaramayos tathāgatayoś",
    "T06vmvkbh_u:731": " cakravartinoś caikasmin lokadhātāv anutpādād ādhipatye pāratantryaṃ striyāś cakravartitvādyakaraṇāt",
    "T06vmvkbh_u:732": " saṃprāptau pāratantryaṃ striyāḥ pratyekānuttarabodhyanabhisaṃbodhāt samudācāre pāratantryaṃ",
    "T06vmvkbh_u:733": " dṛṣṭisaṃpannasya vadhādyupakramāsamudācārāt pṛthagjanasya ca samudācārād vistareṇa",
    "T06vmvkbh_u:734": " bahudhātukasūtrānusārād anugantavyaṃ /",
    "T06vmvkbh_u:735": " [f. Indriyārtha]",
    "T06vmvkbh_u:736": " indriyaṃ punar dvāviṃśatividhaṃ /",
    "T06vmvkbh_u:737": " grahaṇasthānasaṃdhānabhogaśuddhidvayārthataḥ /",
    "T06vmvkbh_u:738": " (Mvbh 47)",
    "T06vmvkbh_u:739": " grahaṇārthena yāvad viśuddhidvayārthena teṣu tadādhipatyād rūpādiviṣayagrahaṇe hi cakṣurādīnāṃ ṣaṇṇām ādhipatyaṃ sthāne jīvitendriyasya tadādhipatyenāmaraṇāt",
    "T06vmvkbh_u:740": " kulasandhāne strīpuruṣendriyayor apatyaprasavādhipatyād upabhoge vedanendriyāṇāṃ kuśalākuśalakarmaphalopabhogāt /",
    "T06vmvkbh_u:741": " laukikaviśuddhau śraddhādīnāṃ /",
    "T06vmvkbh_u:742": " lokottaraviśuddhau anājñātamājñāsyāmīndriyādīnāṃ /",
    "T06vmvkbh_u:743": " [g. Adhvārtha]",
    "T06vmvkbh_u:744": " phalahetūpayogārthanopayogāt tathāparaṃ // III.20",
    "T06vmvkbh_u:745": " kim aparam adhvatrayaṃ yathāyogaṃ phalahetūpayogārthenātīto 'dhvā phalahetvanupayogārthenānāgato 'dhvā hetūpayogaphalānupayogārthena pratyutpanno 'dhvā veditavyaḥ /",
    "T06vmvkbh_u:746": " [h. Catuḥsatyārtha]",
    "T06vmvkbh_u:747": " vedanāsanimittārthatannimittaprapattitaḥ /",
    "T06vmvkbh_u:748": " tacchamapratipakṣārthayogād aparam iṣyate // III.21",
    "T06vmvkbh_u:749": " kim aparaṃ satyacatuṣṭayaṃ /",
    "T06vmvkbh_u:750": " tatra duḥkhasatyaṃ vedanāsanimittārthena yat kiñcid veditam idam atra duḥkhasyeti kṛtvā vedanānimittaṃ punar vedanāsthānīyā dharmā veditavyāḥ",
    "T06vmvkbh_u:751": " tannimittapratipattitaḥ samudayasatyaṃ duḥkhasatyanimittaṃ yā pratipattiḥ /",
    "T06vmvkbh_u:752": " tayoḥ śamārthena nirodhasatyaṃ /",
    "T06vmvkbh_u:753": " pratipakṣārthena mārgasatyaṃ /",
    "T06vmvkbh_u:754": " [i. Yānatrayārtha]",
    "T06vmvkbh_u:755": " guṇadoṣāvikalpena jñānena parataḥ svayaṃ [/]",
    "T06vmvkbh_u:756": " niryāṇād aparaṃ jñeyaṃ /",
    "T06vmvkbh_u:757": " (Mvbh 48)",
    "T06vmvkbh_u:758": " yānatrayaṃ yathāyogaṃ /",
    "T06vmvkbh_u:759": " tatra nirvāṇasaṃsārayor guṇadoṣajñānena parataḥ (/",
    "T06vmvkbh_u:760": " ) śrutvā niryāṇārthena śrāvakayānaṃ /",
    "T06vmvkbh_u:761": " tenaiva svayam aśrutvā parato niryāṇārthena pratyekabuddhayānaṃ /",
    "T06vmvkbh_u:762": " avikalpena jñānena svayaṃ niryāṇārthena mahāyānaṃ veditavyaṃ //",
    "T06vmvkbh_u:763": " [j. Saṃskṛtāsaṃskṛtārtha]",
    "T06vmvkbh_u:764": " saprajñaptisahetukāt /",
    "T06vmvkbh_u:765": " nimittāt praśamāt sārthāt paścimaṃ samudāhṛtaṃ // III.22",
    "T06vmvkbh_u:766": " saṃskṛtāsaṃskṛtaṃ tatra saprajñaptir nāmakāyādayaḥ hetur bījasaṃgṛhītam ālayavijñānaṃ /",
    "T06vmvkbh_u:767": " nimittaṃ pratiṣṭhādehabhogasaṃgṛhītaṃ /",
    "T06vmvkbh_u:768": " pravṛttivijñānasaṃgṛhītāś ca manaudgrahavikalpaḥ /",
    "T06vmvkbh_u:769": " etat saprajñaptisahetukaṃ nimittaṃ sasaṃprayogaṃ saṃskṛtaṃ veditavyaṃ /",
    "T06vmvkbh_u:770": " tatra mano yan nityaṃ manyanākāraṃ /",
    "T06vmvkbh_u:771": " udgrahaḥ pañcavijñānakāyāḥ vikalpo manovijñānaṃ (/",
    "T06vmvkbh_u:772": " ) tasya vikalpakatvād asaṃskṛtaṃ punaḥ praśamaś ca nirodhaḥ /",
    "T06vmvkbh_u:773": " praśamārthaś ca tathatā tatra praśamo nirodho mārgaś ca yaś ca praśamo yena ceti kṛtvā praśamārthaḥ tathatā praśamasyārtha iti kṛtvā tathatāyā mārgālambanatvāt /",
    "T06vmvkbh_u:774": " mārgasya praśamatvan tena praśamanāt /",
    "T06vmvkbh_u:775": " ity etenārthena skandhādiṣu jñānaṃ skandhādikauśalyaṃ veditavyaṃ /",
    "T06vmvkbh_u:776": " [Tattvapiṇḍārtha]",
    "T06vmvkbh_u:777": " tatvasya piṇḍārthaḥ /",
    "T06vmvkbh_u:778": " samāsato dvividhaṃ tatvaṃ /",
    "T06vmvkbh_u:779": " ādarśatatvaṃ /",
    "T06vmvkbh_u:780": " dṛśyatatvaṃ ca tatrādarśatatvaṃ mūlatatvaṃ tatra śeṣāṇāṃ darśanāt /",
    "T06vmvkbh_u:781": " (Mvbh 49) dṛśyatatvaṃ navavidhaṃ nirabhimānadṛśyatatvaṃ /",
    "T06vmvkbh_u:782": " aviparyāsadṛśyatatvaṃ /",
    "T06vmvkbh_u:783": " śrāvakayānaniryāṇadṛśyatatvaṃ /",
    "T06vmvkbh_u:784": " mahāyānaniryāṇadṛśyatatvaṃ /",
    "T06vmvkbh_u:785": " audārikeṇa paripācanāt /",
    "T06vmvkbh_u:786": " sūkṣmeṇa ca vimocanāt paravādinigrahadṛśyatatvaṃ /",
    "T06vmvkbh_u:787": " dṛṣṭāntasanniśrayeṇa yuktyā nigrahāt /",
    "T06vmvkbh_u:788": " mahāyānābhidyotanadṛśyatatvaṃ /",
    "T06vmvkbh_u:789": " sarvākārajñeyapraveśadṛśyatatvaṃ /",
    "T06vmvkbh_u:790": " avitathatathatābhidyotanadṛśyatatvaṃ /",
    "T06vmvkbh_u:791": " ātmagrāhavastusarvābhisandhipraveśadṛśyatatvaṃ ca // ḥ //",
    "T06vmvkbh_u:792": " madhyāntavibhāgaśāstre tatvaparicchedas tṛtīyaḥ // ḥ //",
    "T06vmvkbh_u:793": " (Mvbh 50)",
    "T06vmvkbh_u:794": " [CHAPTER IV. PRATIPAKṢABHĀVANĀVASTHĀPHALAPARICCHEDA]",
    "T06vmvkbh_u:795": " pratipakṣabhāvanā bodhipakṣyabhāvanā sedānīṃ vaktavyā /",
    "T06vmvkbh_u:796": " [a. Catvāri smṛtyupasthānāni]",
    "T06vmvkbh_u:797": " tatra tāvad ādau /",
    "T06vmvkbh_u:798": " dauṣṭhulyāt tarṣahetutvād vastutvād avimohataḥ /",
    "T06vmvkbh_u:799": " catuḥsatyāvatārāya smṛtyupasthānabhāvanā // IV.1",
    "T06vmvkbh_u:800": " kāyena hi dauṣṭhulyaṃ prabhāvyate /",
    "T06vmvkbh_u:801": " tatparīkṣayā duḥkhasatyam avatarati /",
    "T06vmvkbh_u:802": " tasya sadauṣṭhulyasaṃskāralakṣaṇatvāt /",
    "T06vmvkbh_u:803": " dauṣṭhulyaṃ hi saṃskāraduḥkhatā /",
    "T06vmvkbh_u:804": " tayā sarvaṃ sāsravaṃ vastv āryā duḥkhataḥ paśyantīti /",
    "T06vmvkbh_u:805": " tṛṣṇāhetur vedanā tatparīkṣayā samudayasatyam avatarati /",
    "T06vmvkbh_u:806": " ātmābhiniveśavastu cittaṃ tatparīkṣayā nirodhasatyam avataraty ātmocchedabhayāpagamāt /",
    "T06vmvkbh_u:807": " dharmaparīkṣayā sāṃkleśikavaiyavadānikadharmāsaṃmohāt /",
    "T06vmvkbh_u:808": " mārgasatyam avataraty ataḥ (/",
    "T06vmvkbh_u:809": " ) ādau catuḥsatyāvatārāya smṛtyupasthānabhāvanā vyavasthāpyate /",
    "T06vmvkbh_u:810": " [b. Catvāri samyakprahāṇāni]",
    "T06vmvkbh_u:811": " tataḥ samyakprahāṇabhāvanā yasmāt /",
    "T06vmvkbh_u:812": " parijñāte vipakṣe ca pratipakṣe ca sarvathā /",
    "T06vmvkbh_u:813": " tadapāyāyavīryaṃ hi caturdhā saṃpravartate // IV.2",
    "T06vmvkbh_u:814": " smṛtyupasthānabhāvanayā vipakṣe pratipakṣe ca sarvaprakāraṃ parijñāte vipakṣāpagamāya pratipakṣopagamāya ca vīryañ caturdhā saṃpravartate /",
    "T06vmvkbh_u:815": " utpannānāṃ pāpakānām akuśalānāṃ dharmāṇāṃ prahāṇāyeti vistaraḥ /",
    "T06vmvkbh_u:816": " (Mvbh 51)",
    "T06vmvkbh_u:817": " [c. Catvāra ṛddhipādāḥ]",
    "T06vmvkbh_u:818": " karmaṇyatā sthites tatra sarvārthānāṃ samṛddhaye /",
    "T06vmvkbh_u:819": " pañcadoṣaprahāṇāṣṭasaṃskārāsevanānvayā // IV.3",
    "T06vmvkbh_u:820": " tasyāṃ tadapāyāyavīryabhāvanāyāṃ cittasthiteḥ (/",
    "T06vmvkbh_u:821": " ) karmaṇyatā catvāra ṛddhipādāḥ sarvārthasamṛddhihetutvāt sthitir atra cittasthitiḥ samādhir veditavyaḥ /",
    "T06vmvkbh_u:822": " ataḥ samyakprahāṇānantaram ṛddhipādāḥ /",
    "T06vmvkbh_u:823": " sā punaḥ karmaṇyatā pañcadoṣaprahāṇāyāṣṭaprahāṇasaṃskārabhāvanānvayā veditavyā /",
    "T06vmvkbh_u:824": " [Paṃca dosāḥ]",
    "T06vmvkbh_u:825": " katame pañca doṣā ity āha /",
    "T06vmvkbh_u:826": " kausīdyam avavādasya saṃmoṣo laya uddhataḥ /",
    "T06vmvkbh_u:827": " asaṃskāro 'tha saṃskāraḥ pañca doṣā ime matāḥ // IV.4",
    "T06vmvkbh_u:828": " tatra layauddhatyam eko doṣaḥ kriyate /",
    "T06vmvkbh_u:829": " anabhisaṃskāro layauddhatyapraśamanakāle doṣaḥ /",
    "T06vmvkbh_u:830": " abhisaṃskāraḥ praśāntau [/]",
    "T06vmvkbh_u:831": " [Aṣṭa prahāṇasaṃskārāḥ]",
    "T06vmvkbh_u:832": " eṣāṃ prahāṇāya katham aṣṭau prahāṇasaṃskārā vyavasthāpyante /",
    "T06vmvkbh_u:833": " catvāraḥ kausīdyaprahāṇāya cchandavyāyāmaśraddhāprasrabdhayas te punar yathākramaṃ veditavyāḥ /",
    "T06vmvkbh_u:834": " āśrayo 'thāśritas tasya nimittaṃ phalam eva ca /",
    "T06vmvkbh_u:835": " āśrayaś chando vyāyāmasya /",
    "T06vmvkbh_u:836": " āśrito vyāyāmas tasyāśrayasya cchandasya nimittaṃ śraddhā saṃpratyaye (/",
    "T06vmvkbh_u:837": " ) saty abhilāṣāt tasyāśritasya vyāyāmasya phalaṃ prasrabdhir ārabdhavīryasya samādhiviśeṣādhigamāc (Mvbh 52)",
    "T06vmvkbh_u:838": " cheṣāś catvāraḥ prahāṇasaṃskārāḥ smṛtisaṃprajanyacetanopekṣāś caturṇāṃ doṣāṇāṃ yathāsaṃkhyaṃ pratipakṣās te punaḥ smṛtyādayo veditavyā yathākramaṃ",
    "T06vmvkbh_u:839": " ālambane 'saṃmoṣo layauddhatyānubuddhyanā /",
    "T06vmvkbh_u:840": " tadapāyābhisaṃskāraḥ śāntau praśaṭhavāhitā // IV.5",
    "T06vmvkbh_u:841": " smṛtir ālambane 'saṃpramoṣaḥ saṃprajanyaṃ smṛtyasaṃpramoṣe sati layauddhatyānubodhaḥ /",
    "T06vmvkbh_u:842": " anubudhya tadapagamāyābhisaṃskāraś cetanā /",
    "T06vmvkbh_u:843": " tasya layauddhatyasyopaśāntau satyāṃ praśaṭhavāhitā cittasyopekṣā [/]",
    "T06vmvkbh_u:844": " [d. Pañcendriyāṇi]",
    "T06vmvkbh_u:845": " ṛddhipādānām anantaraṃ pañcendriyāṇi śraddhādīni teṣāṃ kathaṃ vyavasthānaṃ /",
    "T06vmvkbh_u:846": " ropite mokṣabhāgīye cchandayogādhipatyataḥ /",
    "T06vmvkbh_u:847": " ālambane 'saṃmoṣāvisāravicayasya ca // IV.6",
    "T06vmvkbh_u:848": " ādhipatyata iti vartate /",
    "T06vmvkbh_u:849": " ṛddhipādaiḥ karmaṇyacittasyāropite mokṣabhāgīye kuśalamūle cchandādhipatyataḥ prayogādhipatyataḥ /",
    "T06vmvkbh_u:850": " ālambanāsaṃpramoṣādhipatyataḥ /",
    "T06vmvkbh_u:851": " avisārādhipatyataḥ /",
    "T06vmvkbh_u:852": " pravicayādhipatyataś ca /",
    "T06vmvkbh_u:853": " yathākramaṃ pañca śraddhādīnīndriyāṇi veditavyāni /",
    "T06vmvkbh_u:854": " [e. Pañca balāni]",
    "T06vmvkbh_u:855": " tāny eva śraddhādīni balavanti balānīty ucyante /",
    "T06vmvkbh_u:856": " teṣāṃ punar balavatvaṃ",
    "T06vmvkbh_u:857": " vipakṣasya hi saṃlekhad /",
    "T06vmvkbh_u:858": " (Mvbh 53)",
    "T06vmvkbh_u:859": " yadā tāny aśraddhādibhir vipakṣair na vyavakīryante /",
    "T06vmvkbh_u:860": " kasmāc chraddhādīnāṃ pūrvottaranirdeśaḥ / yasmāt",
    "T06vmvkbh_u:861": " pūrvasya phalam uttaraṃ /",
    "T06vmvkbh_u:862": " śraddadhāno hi hetuphalaṃ vīryam ārabhate /",
    "T06vmvkbh_u:863": " ārabdhavīryasya smṛtir upatiṣṭhate /",
    "T06vmvkbh_u:864": " upasthitasmṛteś cittaṃ samādhīyate /",
    "T06vmvkbh_u:865": " samāhitacitto yathābhūtaṃ prajānāti /",
    "T06vmvkbh_u:866": " avaropitamokṣabhāgīyasyendriyāṇy uktāny atha nirvedhabhāgīyāni kim indriyāvasthāyāṃ veditavyāny āhosvid balāvasthāyāṃ /",
    "T06vmvkbh_u:867": " dvau dvau nirvedhabhāgīyāv indriyāṇi balāni ca // IV.7",
    "T06vmvkbh_u:868": " uṣmagataṃ mūrdhānaś cendriyāṇi /",
    "T06vmvkbh_u:869": " kṣāntayo laukikāś cāgradharmā balāni /",
    "T06vmvkbh_u:870": " [f. Sapta bodhyaṅgāni]",
    "T06vmvkbh_u:871": " balānantaraṃ bodhyaṅgāni teṣāṃ kathaṃ vyavasthānaṃ /",
    "T06vmvkbh_u:872": " āśrayāṅgaṃ svabhāvāṅgaṃ niryāṇāṅgaṃ tṛtīyakaṃ /",
    "T06vmvkbh_u:873": " caturtham anuśaṃsāṅgan niḥkleśāṅgaṃ tridhā mataṃ // IV.8",
    "T06vmvkbh_u:874": " darśanamārge bodhāv aṅgāni bodhyaṅgāni /",
    "T06vmvkbh_u:875": " tatra bodher āśrayāṅgaṃ smṛtiḥ /",
    "T06vmvkbh_u:876": " svabhāvāṅgaṃ dharmavicayaḥ /",
    "T06vmvkbh_u:877": " niryāṇāṅgaṃ vīryaṃ /",
    "T06vmvkbh_u:878": " anuśansāṅgaṃ prītiḥ /",
    "T06vmvkbh_u:879": " asaṃkleśāṅgaṃ tridhā prasrabdhisamādhyupekṣāḥ /",
    "T06vmvkbh_u:880": " kimarthaṃ punar asaṃkleśāṅgaṃ tridhā deśitaṃ",
    "T06vmvkbh_u:881": " (Mvbh 54)",
    "T06vmvkbh_u:882": " nidānenāśrayeṇeha svabhāvena ca deśitaṃ /",
    "T06vmvkbh_u:883": " asaṃkleśasya nidānaṃ prasrabdhir dauṣṭhulyahetutvāt saṃkleśasya /",
    "T06vmvkbh_u:884": " tasyāś ca tatpratipakṣatvād āśrayaḥ samādhiḥ /",
    "T06vmvkbh_u:885": " svabhāvaupekṣā [/]",
    "T06vmvkbh_u:886": " [g. Aṣṭa mārgāṅgāni]",
    "T06vmvkbh_u:887": " bodhyaṅgānantaraṃ mārgāṅgāni teṣāṃ kathaṃ vyavasthānaṃ /",
    "T06vmvkbh_u:888": " paricchedo 'tha saṃprāptiḥ parasaṃbhāvanā tridhā [//] IV.9",
    "T06vmvkbh_u:889": " vipakṣapratipakṣaś ca mārgasyāṅgaṃ tad aṣṭadhā /",
    "T06vmvkbh_u:890": " bhāvanāmārge 'sya paricchedāṅgaṃ samyagdṛṣṭir laukikī lokottarapṛṣṭhalabdhā yayā svādhigamaṃ paricchinatti /",
    "T06vmvkbh_u:891": " parasaṃprāpaṇāṅgaṃ samyaksaṃkalpaḥ samyagvāk ca /",
    "T06vmvkbh_u:892": " sasamutthānayā vācā tatprāpaṇāt /",
    "T06vmvkbh_u:893": " parasaṃbhāvanāṅgaṃ tridhā samyagvākkarmāntājīvās tair hi yathākramaṃ /",
    "T06vmvkbh_u:894": " dṛṣṭau śīle 'tha saṃlekhe paravijñaptir iṣyate // IV.10",
    "T06vmvkbh_u:895": " tasya samyagvācā kathāsāṃkathyaviniścayena prajñāyāṃ saṃbhāvanā bhavati /",
    "T06vmvkbh_u:896": " samyakkarmāntena śīle 'kṛtyākaraṇāt samyagājīvena saṃlekhe dharmeṇa mātrayā ca cīvarādyanveṣaṇāt /",
    "T06vmvkbh_u:897": " vipakṣapratipakṣāṅgaṃ tridhaiva samyagvyāyamasmṛtisamādhayaḥ /",
    "T06vmvkbh_u:898": " eṣāṃ hi yathākramaṃ /",
    "T06vmvkbh_u:899": " kleśopakleśavaibhutvavipakṣapratipakṣatā /",
    "T06vmvkbh_u:900": " trividho hi vipakṣaḥ kleśo bhāvanāheyaḥ /",
    "T06vmvkbh_u:901": " upakleśo layauddhatyaṃ (Mvbh 55)",
    "T06vmvkbh_u:902": " vibhutvavipakṣaś ca vaiśeṣikaguṇābhinirhāravibandhaḥ tatra prathamasya samyagvyāyāmaḥ pratipakṣas tena mārgabhāvanāt /",
    "T06vmvkbh_u:903": " dvitīyasya samyaksmṛtiḥ śamathādinimitteṣu sūpasthitasmṛteḥ layauddhatyābhāvāt /",
    "T06vmvkbh_u:904": " tṛtīyasya samyaksamādhiḥ dhyānasanniśrayeṇābhijñādiguṇābhinirhārāt /",
    "T06vmvkbh_u:905": " [h. Pratipakṣabhāvanāprabheda]",
    "T06vmvkbh_u:906": " saiṣā pratipakṣabhāvanā samāsena trividhā veditavyā /",
    "T06vmvkbh_u:907": " anukūlā viparyastā sānubandhā viparyayā // IV.11",
    "T06vmvkbh_u:908": " aviparyastaviparyāsānānubandhā ca bhāvanā /",
    "T06vmvkbh_u:909": " viparyastāpi aviparyāsānukūlāviparyastā viparyāsānubandhā aviparyastā viparyāsaniranubandhā ca yathākramaṃ pṛthagjanaśaikṣāśaikṣāvasthāsu /",
    "T06vmvkbh_u:910": " bodhisatvānān tv",
    "T06vmvkbh_u:911": " ālambanamanaskāraprāptitas tadviśiṣṭatā // IV.12",
    "T06vmvkbh_u:912": " śrāvakapratyekabuddhānāṃ hi svāsantānikāḥ kāyādayaḥ ālambanam /",
    "T06vmvkbh_u:913": " bodhisatvānāṃ svaparasāntānikāḥ śrāvakapratyekabuddhā anityādibhir ākāraiḥ kāyādīn manasikurvanti /",
    "T06vmvkbh_u:914": " bodhisatvās tv anupalambhayogena /",
    "T06vmvkbh_u:915": " śrāvakapratyekabuddhāḥ smṛtyupasthānādīni bhāvayanti yāvad eva kāyādīnāṃ visaṃyogāya /",
    "T06vmvkbh_u:916": " bodhisatvā na visaṃyogāya /",
    "T06vmvkbh_u:917": " nāvisaṃyogāya /",
    "T06vmvkbh_u:918": " yāvad evāpratiṣṭhitanirvāṇāya /",
    "T06vmvkbh_u:919": " uktā pratipakṣabhāvanā /",
    "T06vmvkbh_u:920": " (Mvbh 56)",
    "T06vmvkbh_u:921": " [2. Tatrāvasthā]",
    "T06vmvkbh_u:922": " tatrāvasthā katamā /",
    "T06vmvkbh_u:923": " hetvavasthāvatārākhyā prayogaphalasaṃjñitā /",
    "T06vmvkbh_u:924": " kāryākāryaviśiṣṭā ca /",
    "T06vmvkbh_u:925": " uttarānuttarā ca sā // IV.13",
    "T06vmvkbh_u:926": " adhimuktau praveśe ca niryāṇe vyākṛtāv api /",
    "T06vmvkbh_u:927": " kathikatve 'bhiṣeke ca saṃprāptāv anuśansane // IV.1",
    "T06vmvkbh_u:928": " kṛtyānuṣṭhā uddiṣṭā /",
    "T06vmvkbh_u:929": " tatra hetvavasthā yā gotrasthasya pudgalasyāvatārāvasthā utpāditabodhicittasya prayogāvasthā cittotpādād ūrdham aprāpte phale /",
    "T06vmvkbh_u:930": " phalāvasthā prāpte /",
    "T06vmvkbh_u:931": " sakaraṇīyāvasthā śaikṣasya /",
    "T06vmvkbh_u:932": " akaraṇīyāvasthā aśaikṣasya /",
    "T06vmvkbh_u:933": " viśeṣāvasthābhijñādiguṇaviśeṣasamanvāgatasya /",
    "T06vmvkbh_u:934": " uttarāvasthā śrāvakādibhyo bhūmipraviṣṭasya bodhisatvasya /",
    "T06vmvkbh_u:935": " anuttarāvasthā buddhasya tata ūrdham avasthābhāvād adhimuktyavasthā bodhisatvānāṃ sarvasyām adhimukticaryābhūmau /",
    "T06vmvkbh_u:936": " praveśāvasthā prathamāyāṃ bhūmau niryāṇāvasthā taduttarāsu ṣaṭsu bhūmiṣu /",
    "T06vmvkbh_u:937": " vyākaraṇāvasthā aṣṭamyāṃ bhūmau kathikatvāvasthā navamyām abhiṣekāvasthā daśamyāṃ /",
    "T06vmvkbh_u:938": " prāptyavasthā buddhānān dharmakāyaḥ /",
    "T06vmvkbh_u:939": " anuśansāvasthā sāṃbhogikaḥ kāyaḥ /",
    "T06vmvkbh_u:940": " kṛtyānuṣṭhānāvasthā nirmāṇakāyaḥ /",
    "T06vmvkbh_u:941": " sarvāpy eṣā bahuvidhāvasthābhisamasya veditavyā /",
    "T06vmvkbh_u:942": " dharmadhātau tridhā puuaḥ /",
    "T06vmvkbh_u:943": " aśuddhāśuddhaśuddhā ca viśuddhā ca yathārhataḥ // IV.15",
    "T06vmvkbh_u:944": " tatrāśuddhāvasthā hetvavasthām upādāya yāvat prayogād aśuddhaśuddhāvasthā (Mvbh 57) śaikṣāṇāṃ /",
    "T06vmvkbh_u:945": " viśuddhāvasthā aśaikṣāṇāṃ /",
    "T06vmvkbh_u:946": " pudgalānāṃ vyavasthānaṃ yathāyogam ato matam /",
    "T06vmvkbh_u:947": " ato 'vasthāprabhedād yathāyogaṃ pudgalānāṃ vyavasthānaṃ (/",
    "T06vmvkbh_u:948": " ) veditavyam ayaṃ gotrastho 'yam avatīrṇa ity evamādi /",
    "T06vmvkbh_u:949": " uktāvasthā [/]",
    "T06vmvkbh_u:950": " [3. Phalaprāpti]",
    "T06vmvkbh_u:951": " phalaprāptiḥ katamā /",
    "T06vmvkbh_u:952": " bhājanatvaṃ vipākākhyaṃ balan tasyādhipatyataḥ // IV.16",
    "T06vmvkbh_u:953": " rucir vṛddhir viśuddhiś ca phalam etad yathākramaṃ /",
    "T06vmvkbh_u:954": " bhājanatvaṃ yaḥ kuśalānukūlo vipākaḥ /",
    "T06vmvkbh_u:955": " balaṃ yā bhājanatvādhipatyāt kuśalasyādhimātratā /",
    "T06vmvkbh_u:956": " rucir yā pūrvābhyāsāt kuśalaruciḥ /",
    "T06vmvkbh_u:957": " vṛddhir yā pratyutpanne kuśaladharmābhyāsāt kuśalamūlaparipuṣṭiḥ /",
    "T06vmvkbh_u:958": " viśuddhir yad āvaraṇaprahāṇaṃ /",
    "T06vmvkbh_u:959": " etad yathākramaṃ phalaṃ pañcavidhaṃ veditavyam /",
    "T06vmvkbh_u:960": " vipākaphalam adhipatiphalan niṣyandaphalaṃ puruṣakāraphalaṃ visaṃyogaphalañ ca /",
    "T06vmvkbh_u:961": " uttarottaram ādyañ ca tadabhyāsāt samāptitaḥ // IV.17",
    "T06vmvkbh_u:962": " ānukūlyād vipakṣāc ca visaṃyogād viśeṣataḥ /",
    "T06vmvkbh_u:963": " uttarānuttaratvāc ca phalam anyat samāsataḥ // IV.18",
    "T06vmvkbh_u:964": " uttarottaraphalaṃ gotrāc cittotpāda ity evamādi paraṃparayā veditavyaṃ /",
    "T06vmvkbh_u:965": " ādiphalaṃ prathamato lokottaradharmapratilambhaḥ /",
    "T06vmvkbh_u:966": " abhyāsaphalaṃ tasmāt pareṇa śaikṣāvasthāyāṃ /",
    "T06vmvkbh_u:967": " samāptiphalam aśaikṣādharmāḥ /",
    "T06vmvkbh_u:968": " ānukūlyaphalam upaniṣadbhāvenottarottaraphalam eva veditavyaṃ /",
    "T06vmvkbh_u:969": " vipakṣaphalaṃ prahāṇamārgo yad evādiphalaṃ /",
    "T06vmvkbh_u:970": " pratipakṣo 'bhipretaḥ /",
    "T06vmvkbh_u:971": " visaṃyogaphalaṃ nirodhasākṣātkriyā abhyāsaphalaṃ samāptiphalaṃ ca kleśavisaṃyogaḥ (Mvbh 58)",
    "T06vmvkbh_u:972": " śaikṣāśaikṣāṇāṃ yathākramaṃ /",
    "T06vmvkbh_u:973": " viśeṣaphalam abhijñādiko guṇaviśeṣaḥ /",
    "T06vmvkbh_u:974": " uttaraphalaṃ bodhisatvabhūmayas tadanyayānottaratvād anuttaraphalaṃ buddhabhūmiḥ /",
    "T06vmvkbh_u:975": " etāni catvāri abhyāsasamāptiphalaprabheda eva etad anyat phalaṃ samāsanirdeśato vyāsatas tv aparimāṇaṃ /",
    "T06vmvkbh_u:976": " [Pratipakṣabhāvanāpiṇḍārtha]",
    "T06vmvkbh_u:977": " tatra pratipakṣabhāvanāyāḥ piṇḍārthaḥ /",
    "T06vmvkbh_u:978": " vyutpattibhāvanā nirlekhabhāvanā parikarmabhāvanā /",
    "T06vmvkbh_u:979": " uttarasamārambhabhāvanā /",
    "T06vmvkbh_u:980": " śliṣṭabhāvanā darśanamārgaśleṣāt /",
    "T06vmvkbh_u:981": " praviṣṭabhāvanā utkṛṣṭabhāvanā ādibhāvanā madhyabhāvanā paryavasānabhāvanā /",
    "T06vmvkbh_u:982": " sottarā bhāvanā niruttarā ca bhāvanā yālambanamanaskāraprāptiviśiṣṭā //",
    "T06vmvkbh_u:983": " avasthānāṃ piṇḍārthaḥ /",
    "T06vmvkbh_u:984": " bhavyatāvasthā gotrasthasya /",
    "T06vmvkbh_u:985": " ārambhāvasthā yāvat prayogāt /",
    "T06vmvkbh_u:986": " asuddhāvasthā aśuddhaśuddhāvasthā viśuddhāvasthā /",
    "T06vmvkbh_u:987": " sālaṃkārāvasthā /",
    "T06vmvkbh_u:988": " vyāptyavasthā daśabhūmivyāpanāt /",
    "T06vmvkbh_u:989": " anuttarāvasthā ca //",
    "T06vmvkbh_u:990": " phalānāṃ piṇḍārthaḥ saṃgrahataḥ tadviśeṣataḥ pūrvābhyāsataḥn uttarottaranirhārataḥ /",
    "T06vmvkbh_u:991": " uddeśato nirdeśataś ca /",
    "T06vmvkbh_u:992": " tatra saṃgrahataḥ /",
    "T06vmvkbh_u:993": " pañca phalāni /",
    "T06vmvkbh_u:994": " tadviśeṣataḥ śeṣāṇi /",
    "T06vmvkbh_u:995": " pūrvābhyāsataḥ vipākaphalaṃ /",
    "T06vmvkbh_u:996": " uttarottaranirhāratas tadanyāni catvāri /",
    "T06vmvkbh_u:997": " uddeśataḥ uttarottaraphalādīni catvāri nirdeśataḥ ānukūlyaphalādini ṣaṭ /",
    "T06vmvkbh_u:998": " teṣām eva (Mvbh 59)",
    "T06vmvkbh_u:999": " caturṇāṃ nirdeśāt //",
    "T06vmvkbh_u:1000": " madhyāntavibhāge pratipakṣabhāvanāvasthāphalaparicchedaś caturthaḥ // ḥ",
    "T06vmvkbh_u:1001": " (Mvbh 60)",
    "T06vmvkbh_u:1002": " [CHAPTER V. YĀNĀNUTTARYAPARICCHEDA]",
    "T06vmvkbh_u:1003": " [1. Trividhānuttarya]",
    "T06vmvkbh_u:1004": " yānānuttaryam idānīṃ vaktavyaṃ / tad ucyate /",
    "T06vmvkbh_u:1005": " ānuttaryaṃ prapattau hi punar ālambane mataṃ /",
    "T06vmvkbh_u:1006": " samudāgama uddiṣṭaṃ /",
    "T06vmvkbh_u:1007": " trividham ānuttaryaṃ mahāyāne yenaitad anuttaraṃ yānaṃ pratipattyānuttaryaṃ /",
    "T06vmvkbh_u:1008": " ālambanānuttaryaṃ /",
    "T06vmvkbh_u:1009": " samudāgamānuttaryañ ca /",
    "T06vmvkbh_u:1010": " [2. Pratipattyānuttarya]",
    "T06vmvkbh_u:1011": " tatra pratipattyānuttaryaṃ daśapāramitāpratipattito veditavyaṃ /",
    "T06vmvkbh_u:1012": " pratipattis tu ṣaḍvidhā // V.1",
    "T06vmvkbh_u:1013": " tāsu pāramitāsu /",
    "T06vmvkbh_u:1014": " paramātha manaskāre anudharme 'ntavarjane /",
    "T06vmvkbh_u:1015": " viśiṣṭā cāviśiṣṭā ca /",
    "T06vmvkbh_u:1016": " ity eṣā ṣaḍvidhā pratipattir yad uta paramā pratipattiḥ /",
    "T06vmvkbh_u:1017": " manaskārapratipattir anudharmapratipattiḥ /",
    "T06vmvkbh_u:1018": " antadvayavarjitā pratipattiḥ viśistā pratipattiḥ /",
    "T06vmvkbh_u:1019": " aviśiṣṭā ca pratipattiḥ /",
    "T06vmvkbh_u:1020": " [a. Paramā pratipattiḥ]",
    "T06vmvkbh_u:1021": " tatra /",
    "T06vmvkbh_u:1022": " (Mvbh 61)",
    "T06vmvkbh_u:1023": " paramā dvādaśātmikā // V.2",
    "T06vmvkbh_u:1024": " audāryam āyatatvaṃ ca adhikāro 'kṣayātmatā /",
    "T06vmvkbh_u:1025": " nairantaryam akṛcchratvaṃ vittatvaṃ ca parigrahaḥ // V.3",
    "T06vmvkbh_u:1026": " ārambhaprāptiniṣyandaniṣpattiḥ paramā matā /",
    "T06vmvkbh_u:1027": " ity eṣā dvādaśavidhā paramā matā /",
    "T06vmvkbh_u:1028": " yad utaudāryaparamatā āyatatvaparamatā adhikāraparamatā akṣayatvaparamatā nairantaryaparamatā akṛcchratvaparamatā /",
    "T06vmvkbh_u:1029": " vittatvaparamatā parigrahaparamatā /",
    "T06vmvkbh_u:1030": " ārambhaparamatā pratilambhaparamatā niṣyandaparamatā niṣpattiparamatā ca /",
    "T06vmvkbh_u:1031": " tatraudāryaparamatā sarvalaukikasaṃpattyanarthitvenotkṛṣṭatayā ca veditavyā /",
    "T06vmvkbh_u:1032": " āyatatvaparamatā trikalpāsaṃkhyeyaparibhāvanāt /",
    "T06vmvkbh_u:1033": " adhikāraparamatā sarvasatvārthakriyādhikārāt /",
    "T06vmvkbh_u:1034": " akṣayatvaparamatā mahābodhipariṇāmanayātyantam aparyādānān nairantaryaparamatātmaparasamatādhimokṣāt",
    "T06vmvkbh_u:1035": " sarvasatvadānādibhiḥ pāramitāparipūraṇād akṛcchratvaparamatānumodanāmātreṇa paradānādīnāṃparamitāparipūraṇāt /",
    "T06vmvkbh_u:1036": " vittatvaparamatā /",
    "T06vmvkbh_u:1037": " gaganagañjasamādhyādibhir dānādiparipūraṇāt parigrahaparamatā nirvikalpajñānaparigṛhītatvāt /",
    "T06vmvkbh_u:1038": " ārambhaparamatādhimukticaryābhūmāv adhimātrāyāṃ kṣāntau pratilambhaparamatā prathamāyāṃ bhūmau /",
    "T06vmvkbh_u:1039": " niṣyandaparamatā /",
    "T06vmvkbh_u:1040": " tadanyāsv aṣṭāsu bhūmiṣu /",
    "T06vmvkbh_u:1041": " niṣpattiparamatā daśamyāṃ bhūmau tathāgatyāṃ ca /",
    "T06vmvkbh_u:1042": " bodhisatvaniṣpattyā buddhaniṣpattyā ca /",
    "T06vmvkbh_u:1043": " tataś ca paramārthena daśa pāramitā matāḥ // V.4",
    "T06vmvkbh_u:1044": " yata eṣā dvādaśavidhā paramatā etāsu saṃvidyate /",
    "T06vmvkbh_u:1045": " tataḥ paramā (Mvbh 62)",
    "T06vmvkbh_u:1046": " ity anenārthena daśa pāramitāḥ /",
    "T06vmvkbh_u:1047": " katamā daśety ekeṣāṃ tannāmavyutpādanārtham ucyate /",
    "T06vmvkbh_u:1048": " dānaṃ śīlaṃ kṣamā vīryaṃ dhyānaṃ prajñā upāyatā /",
    "T06vmvkbh_u:1049": " praṇidhānaṃ balaṃ jñānam etāḥ pāramitā daśeti // V.5",
    "T06vmvkbh_u:1050": " kim āsāṃ pratyekaṃ karma /",
    "T06vmvkbh_u:1051": " anugraho 'vighātaś ca karma tasya ca marṣaṇaṃ /",
    "T06vmvkbh_u:1052": " guṇavṛddhiś ca sāmarthyam avatāravimocane /",
    "T06vmvkbh_u:1053": " akṣayatvaṃ sadā vṛttir niyataṃ bhogapācane // V.6",
    "T06vmvkbh_u:1054": " ity etad āsāṃ karma yathākramaṃ /",
    "T06vmvkbh_u:1055": " dānena hi bodhisatvaḥ satvān anugṛhṇāti /",
    "T06vmvkbh_u:1056": " śīlenopaghātaṃ pareṣāṃ na karoti /",
    "T06vmvkbh_u:1057": " kṣāntyā paraiḥ kṛtam upaghātaṃ marṣayati /",
    "T06vmvkbh_u:1058": " vīryeṇa guṇān vardhayati /",
    "T06vmvkbh_u:1059": " dhyānena rddhyādibhir āvarjyāvatārayati /",
    "T06vmvkbh_u:1060": " prajñayā samyagavavādadānād vimocayati /",
    "T06vmvkbh_u:1061": " upāyakauśalyapāramitayā mahābodhipariṇāmanād dānādīn akṣayān karoti /",
    "T06vmvkbh_u:1062": " praṇidhānapāramitayānukūlopapattiparigrahāt /",
    "T06vmvkbh_u:1063": " sarvajanmasu buddhotpādārāgaṇato dānādiṣu sadā pravartate balapāramitayā pratisaṃkhyānabhāvanābalābhyāṃ niyataṃ dānādiṣu pravartate /",
    "T06vmvkbh_u:1064": " vipakṣānabhibhavāt /",
    "T06vmvkbh_u:1065": " jñānapāramitayā yathārutadharmasaṃmohāpagamād dānādyādhipateyadharmasaṃbhogañ ca pratyanubhavati /",
    "T06vmvkbh_u:1066": " satvāṃś ca paripācayati /",
    "T06vmvkbh_u:1067": " uktā paramā pratipattiḥ /",
    "T06vmvkbh_u:1068": " [b. Manasikārapratipatti]",
    "T06vmvkbh_u:1069": " (Mvbh 63)",
    "T06vmvkbh_u:1070": " manasikārapratipattiḥ katamā /",
    "T06vmvkbh_u:1071": " yathāprajñaptito dharmamahāyānamanaskriyā /",
    "T06vmvkbh_u:1072": " bodhisatvasya satataṃ prajñayā triprakārayā // V.7",
    "T06vmvkbh_u:1073": " dānādīny adhikṛtya yathāprajñaptānāṃ sūtrādidharmāṇāṃ mahāyāne manasikaraṇam abhīkṣṇaṃ śrutacintābhāvanāmayyā prajñayā manasikārapratipattiḥ",
    "T06vmvkbh_u:1074": " sā triprakārayā prajñayā manasikriyā kaṃ guṇaṃkaroti /",
    "T06vmvkbh_u:1075": " dhātupuṣṭyai praveśāya cārthasiddhyai bhavaty asau /",
    "T06vmvkbh_u:1076": " śrutamayyā prajñayā manasikurvato dhātupuṣṭir bhavati /",
    "T06vmvkbh_u:1077": " cintāmayyā tasya śrutasyārthaṃ bhāvena praviśati /",
    "T06vmvkbh_u:1078": " bhāvanāmayyārthasiddhiṃ prāpnoti bhūmipraveśapariśodhanāt /",
    "T06vmvkbh_u:1079": " saṃyuktā dharmacaritaiḥ sā jñeyā daśabhiḥ punaḥ // V.8",
    "T06vmvkbh_u:1080": " sā punar manasikārapratipattiḥ /",
    "T06vmvkbh_u:1081": " daśabhir dharmacaritaiḥ parigṛhītā veditavyā katamad daśadhā dharmacaritaṃ /",
    "T06vmvkbh_u:1082": " lekhanā pūjanā dānaṃ śravaṇaṃ vācanodgrahaḥ /",
    "T06vmvkbh_u:1083": " prakāśanātha svādhyāyaś cintanā bhāvanā ca tat // V.9",
    "T06vmvkbh_u:1084": " mahāyānasya lekhanaṃ pūjanaṃ parebhyo dānaṃ pareṇa vācyamānasya śravaṇaṃ /",
    "T06vmvkbh_u:1085": " svayaṃ ca vācanaṃ /",
    "T06vmvkbh_u:1086": " udgrahaṇaṃ /",
    "T06vmvkbh_u:1087": " parebhyo deśanaṃ granthasyārthasya vā svādhyāyanaṃ /",
    "T06vmvkbh_u:1088": " cintanaṃ bhāvanañ ca /",
    "T06vmvkbh_u:1089": " ameyapuṇyaskandhaṃ hi caritan tad daśātmakaṃ /",
    "T06vmvkbh_u:1090": " (Mvbh 64)",
    "T06vmvkbh_u:1091": " kasmān mahāyāna eva dharmacaritam atyarthaṃ mahāphalan deśyate sūtreṣu na punaḥ śrāvakayāne /",
    "T06vmvkbh_u:1092": " dvābhyāṃ kāraṇābhyāṃ /",
    "T06vmvkbh_u:1093": " viśeṣād akṣayatvāc ca /",
    "T06vmvkbh_u:1094": " kathaṃ viśeṣāt /",
    "T06vmvkbh_u:1095": " katham akṣayatvāt /",
    "T06vmvkbh_u:1096": " parānugrahato 'śamāt // V.10",
    "T06vmvkbh_u:1097": " parānugrahavṛttitvād viśiṣṭatvaṃ /",
    "T06vmvkbh_u:1098": " parinirvāṇe 'py aśamāt /",
    "T06vmvkbh_u:1099": " anuparamād akṣayatvaṃ veditavyaṃ /",
    "T06vmvkbh_u:1100": " uktā manasikārapratipattiḥ /",
    "T06vmvkbh_u:1101": " [c. Anudharmapratipatti]",
    "T06vmvkbh_u:1102": " anudharmapratipattiḥ katamā /",
    "T06vmvkbh_u:1103": " avikṣiptāviparyāsapraṇatā cānudhārmikī /",
    "T06vmvkbh_u:1104": " ity eṣā dvividhānudharmapratipattiḥ /",
    "T06vmvkbh_u:1105": " yad utāvikṣiptā cāviparyāsapariṇatā ca /",
    "T06vmvkbh_u:1106": " [Avikṣepapariṇatā]",
    "T06vmvkbh_u:1107": " tatra ṣaḍvidhavikṣepābhāvād avikṣiptā /",
    "T06vmvkbh_u:1108": " tatra ṣaḍvidho vikṣepaḥ /",
    "T06vmvkbh_u:1109": " prakṛtivikṣepaḥ /",
    "T06vmvkbh_u:1110": " bahirdhāvikṣepaḥ /",
    "T06vmvkbh_u:1111": " adhyātmavikṣepaḥ nimittavikṣepaḥ dauṣṭhulyavikṣepaḥ manasikāravikṣepaś ca /",
    "T06vmvkbh_u:1112": " sa eṣa kiṃlakṣaṇo veditavya ity ata āha /",
    "T06vmvkbh_u:1113": " vyutthānaṃ viṣaye sāras tathāsvādalayoddhataḥ / V.11",
    "T06vmvkbh_u:1114": " saṃbhāvanābhisandhiś ca manaskāre 'py ahaṃkṛtiḥ /",
    "T06vmvkbh_u:1115": " (Mvbh 65)",
    "T06vmvkbh_u:1116": " hīnacittaṃca vikṣepaḥ parijñeyo hi dhīmatā // V.12",
    "T06vmvkbh_u:1117": " ity evaṃlakṣaṇaḥ ṣaḍvidho vikṣepo yo bodhisatvena parijñeyaḥ /",
    "T06vmvkbh_u:1118": " tatra vyutthānaṃ samādhitaḥ pañcabhir vijñānakāyaiḥ prakṛtivikṣepaḥ viṣaye visāro bahirdhāvikṣepaḥ /",
    "T06vmvkbh_u:1119": " samādher āsvādanā layauddhatyaṃ cādhyātmavikṣepaḥ /",
    "T06vmvkbh_u:1120": " saṃbhāvanābhisandhiḥ nimittavikṣepaḥ /",
    "T06vmvkbh_u:1121": " tan nimittaṃ kṛtvā prayogāt /",
    "T06vmvkbh_u:1122": " sāhaṃkāramanaskāratā dauṣṭhulyavikṣepaḥ /",
    "T06vmvkbh_u:1123": " dauṣṭhulyavaśenāsmimānasamudācārāt /",
    "T06vmvkbh_u:1124": " hīnacittatvaṃ /",
    "T06vmvkbh_u:1125": " manasikāravikṣepaḥ hīnayānamanasikārasamudācārāt /",
    "T06vmvkbh_u:1126": " [Aviparyāsapariṇatā]",
    "T06vmvkbh_u:1127": " tatrāviparyāso daśavidhe vastuni veditavyaḥ / yad uta /",
    "T06vmvkbh_u:1128": " vyañjanārthamanaskāre 'visāre lakṣaṇadvaye /",
    "T06vmvkbh_u:1129": " aśuddhaśuddhāv āgantukatve 'trāsitānunnatau // V.13",
    "T06vmvkbh_u:1130": " tatra /",
    "T06vmvkbh_u:1131": " saṃyogāt saṃstavāc caiva viyogād apy asaṃstavāt /",
    "T06vmvkbh_u:1132": " arthasatvam asatvañ ca vyañjane so 'viparyayaḥ /] V.14",
    "T06vmvkbh_u:1133": " saṃyoge sati vyañjanānām avicchinnoccāraṇatayā asya cedaṃ nāmeti saṃstavāt sārthakatvaṃ viparyayān nirarthakatvam iti /",
    "T06vmvkbh_u:1134": " yad evandarśanaṃ so 'viparyāso vyañjane veditavyaḥ /",
    "T06vmvkbh_u:1135": " katham arthe 'viparyāsaḥ /",
    "T06vmvkbh_u:1136": " dvayena pratibhāsatvaṃ tathā cāvidyamānatā j",
    "T06vmvkbh_u:1137": " arthe sa cāviparyāsaḥ sadasatvena varjitaḥ // V.15",
    "T06vmvkbh_u:1138": " dvayena grāhyagrāhakatvena pratibhāsate tadākarotpattitaḥ /",
    "T06vmvkbh_u:1139": " tathā (Mvbh 66) ca na vidyate /",
    "T06vmvkbh_u:1140": " yathā pratibhāsata iti /",
    "T06vmvkbh_u:1141": " arthe yad darśanaṃ sa tatrāviparyāsaḥ arthasya satvena varjito grāhyagrāhakābhāvād asatvena varjitaḥ /",
    "T06vmvkbh_u:1142": " tatpratibhāsabhrāntisadbhāvāt /",
    "T06vmvkbh_u:1143": " tajjalpabhāvito jalpamanaskāras tadāśrayaḥ",
    "T06vmvkbh_u:1144": " manaskāre 'viparyāso dvayaprakhyānakāraṇe // V.16",
    "T06vmvkbh_u:1145": " grāhyagrāhakajalpaparibhāvito jalpamanaskāras tasya grāhyagrāhakavikalpasyāśrayo bhavatīty ayaṃ manaskāre 'viparyāsaḥ /",
    "T06vmvkbh_u:1146": " katamasmin manaskāre grāhyagrāhakasaṃprakhyānakāraṇe sa hy asau jalpamanaskāro 'bhilāpasaṃjñāparibhāvitatvāt grāhyagrāhakavikalpāśrayo veditavyaḥ",
    "T06vmvkbh_u:1147": " māyādivad asatvañ ca satvaṃ cārthasya tan mataṃ [/]",
    "T06vmvkbh_u:1148": " so 'visāre 'viparyāso bhāvābhāvāvisārataḥ // V.17",
    "T06vmvkbh_u:1149": " yat tad arthasyāsatvaṃ satvaṃ cānantaram uktaṃ /",
    "T06vmvkbh_u:1150": " tan māyādivan mataṃ yathā māyā na hastyādibhāvenāsti na ca naivāsti /",
    "T06vmvkbh_u:1151": " tadbhrāntimātrāstitvāt /",
    "T06vmvkbh_u:1152": " evam artho 'pi na cāsti yathā saṃprakhyāti grāhyagrāhakatvena na ca naivāsti tadbhrāntimātrāstitvāt /",
    "T06vmvkbh_u:1153": " ādiśabdena marīcisvapnodakacandrādayo dṛṣṭāntā yathāyogaṃ veditavyā iti yan māyādyupamārthe",
    "T06vmvkbh_u:1154": " darśanād avisāraṃ cetasaḥ paśyati so 'visāre 'viparyāsas tena bhāvābhāvayoś cittasyāvisaraṇāt /",
    "T06vmvkbh_u:1155": " (Mvbh 67)",
    "T06vmvkbh_u:1156": " sarvasya nāmamātratvaṃ sarvakalpāpravṛttaye /",
    "T06vmvkbh_u:1157": " svalakṣaṇe 'viparyāsaḥ /",
    "T06vmvkbh_u:1158": " sarvam idaṃ nāmamātraṃ /",
    "T06vmvkbh_u:1159": " yad idaṃ cakṣūrūpaṃ yāvan manodharmā iti yaj jñānaṃ sarvavikalpānāṃ pratipakṣeṇa ayaṃ svalakṣaṇe 'viparyāsaḥ /",
    "T06vmvkbh_u:1160": " katamasmin svalakṣaṇe /",
    "T06vmvkbh_u:1161": " paramārthe svalakṣaṇe // V.18",
    "T06vmvkbh_u:1162": " saṃvṛtyā tu nedaṃ nāmamātram iti gṛhyate /",
    "T06vmvkbh_u:1163": " dharmadhātuvinirmukto yasmād dharmo na vidyate /",
    "T06vmvkbh_u:1164": " sāmānyalakṣaṇaṃ tasmāt sa ca tatrāviparyayaḥ // V.19",
    "T06vmvkbh_u:1165": " na hi dharmanairātmyena vinā kaścid dharmo vidyate /",
    "T06vmvkbh_u:1166": " tasmād dharmadhātuḥ sarvadharmāṇāṃ sāmānyaṃ lakṣaṇam iti /",
    "T06vmvkbh_u:1167": " yad evaṃjñānam ayaṃ sāmānyalakṣaṇe 'viparyāsaḥ /",
    "T06vmvkbh_u:1168": " viparyastamanaskārāvihāniparihāṇitaḥ /",
    "T06vmvkbh_u:1169": " tadaśuddhir viśuddhiś ca sa ca tatrāviparyayaḥ // V.20",
    "T06vmvkbh_u:1170": " viparyastasmanaskārāprahāṇan tasya dharmadhātor aviśuddhis tatprahāṇaṃ viśuddhir iti yad evaṃjñānam ayam aviśuddhau viśuddhau cāviparyāso yathākramaṃ",
    "T06vmvkbh_u:1171": " dharmadhātor viśuddhatvāt prakṛtyā vyomavat punaḥ /",
    "T06vmvkbh_u:1172": " dvayasyāgantukatvaṃ hi sa ca tatrāviparyayaḥ // V.21",
    "T06vmvkbh_u:1173": " dharmadhātoḥ punar ākāśavat /",
    "T06vmvkbh_u:1174": " prakṛtiviśuddhatvāt /",
    "T06vmvkbh_u:1175": " dvayam apy etad āgantukam aviśuddhiru viśuddhiś ca paścād iti /",
    "T06vmvkbh_u:1176": " yad evaṃjñānam ayam āgantukatve 'viparyāsaḥ /",
    "T06vmvkbh_u:1177": " (Mvbh 68)",
    "T06vmvkbh_u:1178": " saṃkleśaś ca viśuddhiś ca dharmapudgalayor na hi /",
    "T06vmvkbh_u:1179": " asatvāt trāsatāmānau nātaḥ so 'trāviparyayaḥ // V.22",
    "T06vmvkbh_u:1180": " na hi pudgalasya saṃkleśo na viśuddhir nāpi dharmasya /",
    "T06vmvkbh_u:1181": " yasmān na pudgalo 'sti na dharmo yataś ca na kasyacit saṃkleśo na vyavadānaṃ ato na saṃkleśapakṣe kasyacid dhāniḥ na vyavadānapakse kasyacid viśeṣaḥ /",
    "T06vmvkbh_u:1182": " yatas trāso vā syād unnatir vety ayam atrāse 'nunnatau cāviparyāsaḥ /",
    "T06vmvkbh_u:1183": " [Daśa vajrapadāni]",
    "T06vmvkbh_u:1184": " ete ca daśāviparyāsā daśasu vajrapadeṣu yathākramaṃ yojayitavyāḥ /",
    "T06vmvkbh_u:1185": " daśa vajrapadāni /",
    "T06vmvkbh_u:1186": " sadasattā aviparyasaḥ /",
    "T06vmvkbh_u:1187": " āśrayo māyopamatā avikalpanatā prakṛtiprabhāsvaratā saṃkleśo vyavadānaṃ /",
    "T06vmvkbh_u:1188": " ākāśopamatā ahīnatā aviśiṣṭatā ca /",
    "T06vmvkbh_u:1189": " vajrapadānāṃ śarīravyavasthānaṃ /",
    "T06vmvkbh_u:1190": " svabhāvataḥ /",
    "T06vmvkbh_u:1191": " ālambanataḥ /",
    "T06vmvkbh_u:1192": " avikalpanataḥ /",
    "T06vmvkbh_u:1193": " codyaparihārataś ca /",
    "T06vmvkbh_u:1194": " tatra svabhāvataḥ trayaḥ svabhāvāḥ /",
    "T06vmvkbh_u:1195": " pariniṣpannaparikalpitaparatantrākhyā ādyais tribhiḥ padair yathākramaṃ /",
    "T06vmvkbh_u:1196": " ālambanataḥ /",
    "T06vmvkbh_u:1197": " ta eva avikalpanato yena ca na vikalpayati nirvikalpena jñānena yac ca na vikalpayati prakṛtiprabhāsvaratāṃ /",
    "T06vmvkbh_u:1198": " tad anena jñeyajñānavyavasthānaṃ yathākramaṃ veditavyaṃ /",
    "T06vmvkbh_u:1199": " yad uta tribhiḥ svabhāvair avikalpanatayā ca /",
    "T06vmvkbh_u:1200": " codyaparihārataḥ /",
    "T06vmvkbh_u:1201": " śiṣṭāni padāni tatredaṃ codyaṃ /",
    "T06vmvkbh_u:1202": " yady ete parikalpitaparatantralakṣaṇā dharmā na saṃvidyante /",
    "T06vmvkbh_u:1203": " katham upalabhyante /",
    "T06vmvkbh_u:1204": " atha saṃvidyante dharmāṇāṃ prakṛtiprabhāsvaratā na (Mvbh 69) yujyate /",
    "T06vmvkbh_u:1205": " tan māyopamatayā pariharati /",
    "T06vmvkbh_u:1206": " yathā māyākṛtaṃ na vidyata upalabhyate ca yadi prakṛtiprabhāsvaratā dharmāṇāṃ tat kathaṃ pūrvaṃ saṃkleśaḥ paścād vyavadānaṃ /",
    "T06vmvkbh_u:1207": " asya parihāraḥ /",
    "T06vmvkbh_u:1208": " saṃkleśavyavadānam ākāśopamatayā veditavyaṃ /",
    "T06vmvkbh_u:1209": " yathākāśaṃ prakṛtipariśuddhaṃ saṃkliśyate /",
    "T06vmvkbh_u:1210": " vyavadāyate ceti /",
    "T06vmvkbh_u:1211": " yady aprameyabuddhotpāde saty aprameyāṇāṃ satvānāṃ kleśāpaśamaḥ /",
    "T06vmvkbh_u:1212": " tat kathaṃ na saṃsārasamucchedo na nirvāṇavṛddhir bhavati /",
    "T06vmvkbh_u:1213": " tasyāhīnāviśiṣṭatayā parihāraḥ /",
    "T06vmvkbh_u:1214": " aprameyatvāt satvadhātor vyavadānapakṣasya ca /",
    "T06vmvkbh_u:1215": " dvitīyaṃ śarīravyavasthānam /",
    "T06vmvkbh_u:1216": " yatra yā ca yato bhrāntir abhrāntir yā ca yatra ca /",
    "T06vmvkbh_u:1217": " bhrāntyabhrāntiphale caiva paryantaś ca tayor iti //",
    "T06vmvkbh_u:1218": " sadasattāviparyāsaḥ āśrayo māyayopamā /",
    "T06vmvkbh_u:1219": " akalpanā prakṛtyā ca bhāsvaratvaṃ sadaiva hi //",
    "T06vmvkbh_u:1220": " saṃkleśo vyavadānaṃ cākāśopamatā tathā /",
    "T06vmvkbh_u:1221": " ahīnānadhikatvañ ca daśa vajrapadāni hi //",
    "T06vmvkbh_u:1222": " uktānudharmapratipattiḥ /",
    "T06vmvkbh_u:1223": " [d. Antadvayavarjane pratipattiḥ]",
    "T06vmvkbh_u:1224": " antadvayavarjane pratipattiḥ katamā yā ratnakūṭe madhyamā pratipattir upadiṣṭā /",
    "T06vmvkbh_u:1225": " kasyāntasya varjanād asau veditavyā /",
    "T06vmvkbh_u:1226": " pṛthaktvaikatvam antaś ca tirthyaśrāvakayor api /",
    "T06vmvkbh_u:1227": " samāropāpavādānto dvidhā pudgaladharmayoḥ // V.23",
    "T06vmvkbh_u:1228": " vipakṣapratipakṣāntaḥ śāśvatocchedasaṃjñitaḥ /",
    "T06vmvkbh_u:1229": " grāhyagrāhakasaṃkleśavyavadāne dvidhā tridhā // V.24",
    "T06vmvkbh_u:1230": " vikalpadvayatāntaś ca sa ca saptavidho mataḥ /",
    "T06vmvkbh_u:1231": " bhāvābhāve praśāmye 'tha śamane trāsyantadbhaye // V.25",
    "T06vmvkbh_u:1232": " (Mvbh 70)",
    "T06vmvkbh_u:1233": " grāhyagrāhe 'tha samyaktvamithyātve vyāpṛtau na ca /",
    "T06vmvkbh_u:1234": " ajanmasamakālatve sa vikalpadvayāntatā // V.26",
    "T06vmvkbh_u:1235": " tatra rūpādibhyaḥ /",
    "T06vmvkbh_u:1236": " pṛthaktvam ātmana ity antaḥ /",
    "T06vmvkbh_u:1237": " ekatvam ity antaḥ tatparivarjanārthaṃ madhyamā pratipat /",
    "T06vmvkbh_u:1238": " yā nātmapratyavekṣā /",
    "T06vmvkbh_u:1239": " yāvan na mānavapratyavekṣā ātmadarśane hi jīvas tac charīraṃ /",
    "T06vmvkbh_u:1240": " anyo jīvo 'nyac charīram iti bhavati darśanaṃ /",
    "T06vmvkbh_u:1241": " nityaṃ rūpam iti tīrthikāntaḥ /",
    "T06vmvkbh_u:1242": " anityam iti śrāvakāntaḥ /",
    "T06vmvkbh_u:1243": " tatparivarjanārthaṃ madhyamā pratipad yā rūpādīnāṃ na nityapratyavekṣā nānityapratyavekṣā /",
    "T06vmvkbh_u:1244": " ātmeti pudgalasamāropāntaḥ nairātmyam ity apavādāntaḥ prajñaptisato 'py apavādāt /",
    "T06vmvkbh_u:1245": " tatparivarjanārthaṃ madhyamā pratipad yad ātmanairātmyayor madhyaṃ nirvikalpaṃ jñānaṃ /",
    "T06vmvkbh_u:1246": " bhūtaṃ cittam iti dharmasamāropāntaḥ abhūtam ity apavādāntaḥ /",
    "T06vmvkbh_u:1247": " tatparivarjanārthaṃ madhyamā pratipad yatra na cittaṃ na cetanā na mano na vijñānaṃ /",
    "T06vmvkbh_u:1248": " akuśalādayo dharmāḥ saṃkleśa iti vipakṣāntaḥ /",
    "T06vmvkbh_u:1249": " kuśalādayo vyavadānam iti pratipakṣāntas tatparivarjanārthaṃ madhyamā pratipad yo 'syāntadvayasyānupagamo 'nudāhāro 'pravyāhāraḥ /",
    "T06vmvkbh_u:1250": " astīti śāśvatāntas tayor eva pudgaladharmayor nāstīty ucchedāntas tatparivarjanārthaṃ madhyamā pratipad yad anayor dvayor antayor madhyaṃ /",
    "T06vmvkbh_u:1251": " avidyā grāhyā grāhakā cety antaḥ /",
    "T06vmvkbh_u:1252": " evaṃ vidyā saṃskārā asaṃskṛtaṃ ca tatpratipakṣaḥ /",
    "T06vmvkbh_u:1253": " yāvaj jarāmaraṇaṃ grāhyaṃ grāhakaṃ cety antas tannirodho grāhyo grāhako vety anto yena mārgeṇa tan nirudhyate /",
    "T06vmvkbh_u:1254": " evaṃ grāhyagrāhakānto (Mvbh 71)",
    "T06vmvkbh_u:1255": " dvidhā kṛṣṇaśuklapakṣabhedena tatparivarjanārthaṃ madhyamā pratipad vidyā cāvidyā cādvayam etad iti vistareṇa vidyāvidyādīnāṃ grāhyagrāhakatvābhāvāt",
    "T06vmvkbh_u:1256": " trividhaḥ saṃkleśaḥ /",
    "T06vmvkbh_u:1257": " kleśasaṃkleśaḥ /",
    "T06vmvkbh_u:1258": " karmasaṃkleśaḥ /",
    "T06vmvkbh_u:1259": " janmasaṃkleśaś ca /",
    "T06vmvkbh_u:1260": " tatra kleśasaṃkleśas trividhaḥ /",
    "T06vmvkbh_u:1261": " dṛṣṭiḥ rāgadveṣamohanimittaṃ punarbhavapraṇidhānaṃ ca /",
    "T06vmvkbh_u:1262": " yasya pratipakṣo jñānaśūnyatā jñānānimittaṃ jñānāpraṇihitaṃ ca /",
    "T06vmvkbh_u:1263": " karmasaṃkleśaḥ /",
    "T06vmvkbh_u:1264": " śubhāśubhakarmābhisaṃskāraḥ yasya pratipakṣo jñānānabhisaṃskāraḥ /",
    "T06vmvkbh_u:1265": " janmasaṃkleśaḥ /",
    "T06vmvkbh_u:1266": " punarbhavajātiḥ jātasya cittacaittānāṃ pratikṣaṇotpādaḥ /",
    "T06vmvkbh_u:1267": " punarbhavaprabandhaś ca yasya pratipakṣo jñānājātiḥ jñānānutpādo jñānāsvabhāvatā ca /",
    "T06vmvkbh_u:1268": " etasya trividhasya saṃkleśasyāpagamo vyavadānaṃ /",
    "T06vmvkbh_u:1269": " tatra jñānaśūnyatādibhiḥ /",
    "T06vmvkbh_u:1270": " jñeyaśūnyatādayo dharmā etena trividhena saṃkleśena yathāyogaṃ yāvan na śūnyatādayaḥ kriyante /",
    "T06vmvkbh_u:1271": " prakṛtyaiva śūnyatādayo dharmadhātoḥ prakṛtyasaṃkliṣṭatvāt tena yadi dharmadhātuḥ saṃkliśyate vā viśudhyate veti kalpayaty ayam antaḥ /",
    "T06vmvkbh_u:1272": " prakṛtyasaṃkliṣṭasya saṃkleśaviśuddhyabhāvād etasyāntasya parivarjanārthaṃ /",
    "T06vmvkbh_u:1273": " madhyamā pratipat /",
    "T06vmvkbh_u:1274": " yan na śūnyatayā dharmāñ chūnyāṃ karoti /",
    "T06vmvkbh_u:1275": " api tu dharmā eva śūnyā ity evamādi /",
    "T06vmvkbh_u:1276": " aparaḥ saptavidho vikalpadvayāntas tad yathā bhāve 'pi vikalpo 'ntaḥ/",
    "T06vmvkbh_u:1277": " abhāve 'pi pudgalo 'sti yasya vināśāya śūnyatā (Mvbh 72)",
    "T06vmvkbh_u:1278": " nairātmyam api vā nāstīti kalpanāt /",
    "T06vmvkbh_u:1279": " tad etasya vikalpadvayāntasya parivarjanārtham iyaṃ madhyamā pratipat /",
    "T06vmvkbh_u:1280": " na khalu pudgalavināśāya śūnyatā api tu śūnyataiva śūnyā pūrvāntaśūnyatā /",
    "T06vmvkbh_u:1281": " aparāntaśūnyatā ity evamādivistaraḥ /",
    "T06vmvkbh_u:1282": " śāmye 'pi vikalpo 'ntaḥ /",
    "T06vmvkbh_u:1283": " śamane 'pi vikalpo 'nataḥ praheyaprahāṇakalpanayā śūnyatāyās trasanād etasya vikalpadvayāntasya parivarjanārtham ākāśadṛṣṭāntaḥ /",
    "T06vmvkbh_u:1284": " trāsye 'pi vikalpo 'ntas tataś ca trāsyād bhaye 'pi parikalpitarūpāditrasanāt (/",
    "T06vmvkbh_u:1285": " ) duḥkhabhīrutayā etasya vikalpadvayāntasya parivarjanārthaṃ citrakaradṛṣṭāntaḥ /",
    "T06vmvkbh_u:1286": " pūrvako dṛṣṭāntaḥ śrāvakān ārabhyāyaṃ tu bodhisatvān /",
    "T06vmvkbh_u:1287": " grāhye 'pi vikalpo 'ntaḥ grāhake 'pi etasya vikalpadvayāntasya parivarjanārthaṃ māyākāradṛṣṭāntaḥ /",
    "T06vmvkbh_u:1288": " vijñaptimātrajñānakṛtaṃ hy arthābhāvajñānaṃ /",
    "T06vmvkbh_u:1289": " tac cārthābhāvajñānaṃ /",
    "T06vmvkbh_u:1290": " tad eva vijñaptimātrajñānaṃ nivartayati /",
    "T06vmvkbh_u:1291": " arthābhāve vijñaptyasaṃbhavād ity etad atra sādharmyaṃ /",
    "T06vmvkbh_u:1292": " samyaktve 'pi vikalpo 'ntaḥ mithyātve 'pi bhūtapratyavekṣāṃ samyaktvena kalpayato mithyātvena vā etasyāntadvayasya parivarjanārthaṃ /",
    "T06vmvkbh_u:1293": " kāṣṭhadvayāgnidṛṣṭāntaḥ /",
    "T06vmvkbh_u:1294": " yathākāṣṭhadvayād (Mvbh 73)",
    "T06vmvkbh_u:1295": " anagnilakṣaṇād agnir jāyate /",
    "T06vmvkbh_u:1296": " jātaś ca tad eva kāṣṭhadvayaṃ dahaty evam asamyaktvalakṣaṇāyā yathābhūtapratyavekṣāyāḥ",
    "T06vmvkbh_u:1297": " samyaktvalakṣaṇam āryaṃ prajñendriyaṃ jāyate jātaṃ ca tām eva bhūtapratyavekṣāṃ vibhāvayatīty",
    "T06vmvkbh_u:1298": " etad atra sādharmyaṃ na cāsamyaktvalakṣaṇāpi bhūtapratyavekṣā mithyātvalakṣaṇā samyaktvānukūlyāt /",
    "T06vmvkbh_u:1299": " vyāpṛtāv api vikalpo 'ntaḥ /",
    "T06vmvkbh_u:1300": " avyāpṛtāv api jñānasya buddhipūrvāṃ kriyāṃ niḥsāmarthyaṃ vā kalpayataḥ /",
    "T06vmvkbh_u:1301": " etasya vikalpadvayāntasya parivarjanārthaṃ /",
    "T06vmvkbh_u:1302": " tailapradyotadṛṣṭāntaḥ /",
    "T06vmvkbh_u:1303": " ajanmatve 'pi vikalpo 'ntaḥ samakālatve 'pi yadi pratipakṣasyānutpattiṃ vā kalpayati",
    "T06vmvkbh_u:1304": " saṃkleśasyaiva vā dīrghakālatvam etasya vikalpadvayāntasya parivarjanārthaṃ dvitīyas",
    "T06vmvkbh_u:1305": " tailapradyotadṛṣṭāntaḥ /",
    "T06vmvkbh_u:1306": " uktāntadvayaparivarjane pratipattiḥ /",
    "T06vmvkbh_u:1307": " [e. Viśisṭā cāviśiṣṭā ca pratipattiḥ]",
    "T06vmvkbh_u:1308": " viśiṣṭā cāviśiṣṭā ca pratipattiḥ / katamā /",
    "T06vmvkbh_u:1309": " viśiṣṭā cāviśiṣṭā ca jñeyā daśasu bhūmiṣu /",
    "T06vmvkbh_u:1310": " yasyāṃ bhūmau yā pāramitātiriktatarā sā tatra viśiṣṭā sarvāsu ca sarvatra samudāgacchatīty aviśiṣṭā /",
    "T06vmvkbh_u:1311": " uktaṃ pratipattyānuttaryaṃ /",
    "T06vmvkbh_u:1312": " [3. Ālambanānuttarya]",
    "T06vmvkbh_u:1313": " ālambanānuttaryaṃ / katamat /",
    "T06vmvkbh_u:1314": " vyavasthānaṃ tathā dhātuḥ sādhyasādhanadhāraṇā // V.27",
    "T06vmvkbh_u:1315": " avadhārapradhārā ca prativedhaḥ pratānatā /",
    "T06vmvkbh_u:1316": " (Mvbh 74)",
    "T06vmvkbh_u:1317": " pragamaḥ praśaṭhatvaṃ ca prakarṣālambanaṃ mataṃ // V.28",
    "T06vmvkbh_u:1318": " ity etat / dvādaśavidham ālambanaṃ /",
    "T06vmvkbh_u:1319": " yad uta dharmaprajñaptivyavasthānālambanaṃ dharmadhātvālambanaṃ sādhyālambanaṃ sādhanālambanaṃ /",
    "T06vmvkbh_u:1320": " dhāraṇālambanaṃ avadhāraṇālambanaṃ /",
    "T06vmvkbh_u:1321": " pradhāraṇālambanaṃ /",
    "T06vmvkbh_u:1322": " prativedhālambanaṃ /",
    "T06vmvkbh_u:1323": " pratānatālambanaṃ /",
    "T06vmvkbh_u:1324": " pragamālambanaṃ /",
    "T06vmvkbh_u:1325": " praśaṭhatvālambanaṃ prakarṣālambanaṃ ca /",
    "T06vmvkbh_u:1326": " tatra prathamaṃ ye pāramitādayo dharmā vyavasthāpyante /",
    "T06vmvkbh_u:1327": " dvitīyan tathatā tṛtīyacaturthe te eva yathākramaṃ dharmadhātuprativedhena pāramitādidharmādhigamāt /",
    "T06vmvkbh_u:1328": " pañcamaṃ śrutamayajñānālambanaṃ /",
    "T06vmvkbh_u:1329": " ṣaṣṭhaṃ /",
    "T06vmvkbh_u:1330": " cintāmayasyāvagamya dhāraṇāt /",
    "T06vmvkbh_u:1331": " saptamaṃ bhāvanāmayasya pratyātmaṃ dhāraṇāt /",
    "T06vmvkbh_u:1332": " aṣṭamaṃ prathamāyāṃ bhūmau darśanamārgasya /",
    "T06vmvkbh_u:1333": " navamaṃ bhāvanāmārgasya yāvat saptamyāṃ bhūmau /",
    "T06vmvkbh_u:1334": " daśamaṃ tatraiva laukikalokottarasya mārgasya /",
    "T06vmvkbh_u:1335": " prakāraśo dharmādhigamāt /",
    "T06vmvkbh_u:1336": " ekādaśam aṣṭamyāṃ bhūmau dvādaśaṃ navamyādibhūmitraye tad eva hi prathamadvayaṃ /",
    "T06vmvkbh_u:1337": " tasyān tasyām avasthāyāṃ tattadālambanaṃ nāma labhate /",
    "T06vmvkbh_u:1338": " uktam ālambanaṃ //",
    "T06vmvkbh_u:1339": " [4. Samudāgamānuttarya]",
    "T06vmvkbh_u:1340": " samudāgamaḥ katamaḥ /",
    "T06vmvkbh_u:1341": " avaikalyāpratikṣepo 'vikṣepaś ca prapūraṇā /",
    "T06vmvkbh_u:1342": " samutpādo nirūḍhiś ca karmaṇyatvāpratiṣṭhitā /",
    "T06vmvkbh_u:1343": " nirāvaraṇatā tasyāprasrabdhisamudāgamaḥ // V.29",
    "T06vmvkbh_u:1344": " ity eṣa daśavidhaḥ samudāgamaḥ /",
    "T06vmvkbh_u:1345": " tatra pratyayāvaikalyaṃ /",
    "T06vmvkbh_u:1346": " gotrasamudāgamaḥ /",
    "T06vmvkbh_u:1347": " (Mvbh 75) mahāyānāpratikṣepo 'dhimuktisamudāgamaḥ /",
    "T06vmvkbh_u:1348": " hīnayānāvikṣepaś cittotpādasamudāgamaḥ /",
    "T06vmvkbh_u:1349": " pāramitāparipūraṇā pratipattisamudāgamaḥ /",
    "T06vmvkbh_u:1350": " āryamārgotpādo niyāmāvakrāntisamudāgamaḥ /",
    "T06vmvkbh_u:1351": " kuśalamūlanirūḍhiḥ dīrghakālaparicayāt satvaparipākasamudāgamaḥ [/",
    "T06vmvkbh_u:1352": " ] cittakarmaṇyatvaṃ kṣetrapariśuddhisamudāgamaḥ /",
    "T06vmvkbh_u:1353": " saṃsāranirvāṇāpratiṣṭhatā avinivartanīyabhūmivyākaraṇalābhasamudāgamaḥ saṃsāranirvāṇābhyām avinivartanāt /",
    "T06vmvkbh_u:1354": " nirāvaraṇatā buddhabhūmisamudāgamaḥ /",
    "T06vmvkbh_u:1355": " tadaprasrabdhir bodhisaṃdarśanasamudāgamaḥ [//]",
    "T06vmvkbh_u:1356": " [Śāstranāmavyākhyāna]",
    "T06vmvkbh_u:1357": " ity etac",
    "T06vmvkbh_u:1358": " chāstraṃ madhyavibhāgaṃ hi",
    "T06vmvkbh_u:1359": " madhyamāpratipatprakāśanāt madhyāntavibhāgam apy etan madhyasyāntayoś ca prakāśanāt /",
    "T06vmvkbh_u:1360": " ādyaparavarjitasya madhyasya vā /",
    "T06vmvkbh_u:1361": " gūḍhasārārtham eva ca /",
    "T06vmvkbh_u:1362": " tarkasyāgocaratvāt paravādibhir abhedyatvāc ca yathākramaṃ /",
    "T06vmvkbh_u:1363": " mahārthaṃ caiva /",
    "T06vmvkbh_u:1364": " svaparādhikārāt /",
    "T06vmvkbh_u:1365": " sarvārthaṃ /",
    "T06vmvkbh_u:1366": " yānatrayādhikārāt /",
    "T06vmvkbh_u:1367": " sarvānarthapraṇodanaṃ // V.30",
    "T06vmvkbh_u:1368": " (Mvbh 76)",
    "T06vmvkbh_u:1369": " kleśajñeyāvaraṇaprahāṇāvāhanāt /",
    "T06vmvkbh_u:1370": " [Yānānuttaryapiṇḍārtha]",
    "T06vmvkbh_u:1371": " ānuttaryasya piṇḍārthaḥ /",
    "T06vmvkbh_u:1372": " samāsatas trividham ānuttaryaṃ pratipattiḥ (/",
    "T06vmvkbh_u:1373": " ) pratipattyādhāraḥ pratipattiphalaṃ caiva /",
    "T06vmvkbh_u:1374": " sā ca pratipattir yādṛśī paramā / yena ca",
    "T06vmvkbh_u:1375": " yathāprajñaptito dharmamahāyānamanaskriyā (V. 7ab)",
    "T06vmvkbh_u:1376": " ity evamādinā /",
    "T06vmvkbh_u:1377": " yathā yena prakāreṇāvikṣepapariṇatā ca śamathabhāvanayā aviparyāsapariṇatā ca vipaśyanābhāvanayā/",
    "T06vmvkbh_u:1378": " yadarthaṃ ca madhyamayā pratipadā niryāṇārthaṃ / yatra ca",
    "T06vmvkbh_u:1379": " daśasu bhūmiṣu (V. 27b) /",
    "T06vmvkbh_u:1380": " viśiṣṭā cāviśiṣṭā ca (V. 27a) /",
    "T06vmvkbh_u:1381": " aviparyāsānāṃ piṇḍārthaḥ /",
    "T06vmvkbh_u:1382": " vyañjanāviparyāsena śamathanimittaṃ pratividhyati /",
    "T06vmvkbh_u:1383": " arthāviparyāsena vipaśyanānimittaṃ pratividhyati /",
    "T06vmvkbh_u:1384": " manaskārāviparyāsena viparyāsanidānaṃ parivarjayati /",
    "T06vmvkbh_u:1385": " avisārāviparyāsena tannimittaṃ sugṛhītaṃ karoti /",
    "T06vmvkbh_u:1386": " svalakṣaṇāviparyāsena tatpratipakṣeṇāvikalpaṃ mārgaṃ bhāvayati /",
    "T06vmvkbh_u:1387": " sāmānyalakṣaṇāviparyāsena vyavadānaprakṛtiṃ pratividhyati /",
    "T06vmvkbh_u:1388": " aśuddhiśuddhimanaskārāviparyāsena tadāvaraṇaprahīṇāprahīṇatāṃ prajānāti /",
    "T06vmvkbh_u:1389": " tadāgantukatvāviparyāsena saṃkleśavyavadānaṃ yathābhūtaṃ prajānāti /",
    "T06vmvkbh_u:1390": " atrāsānunnatyaviparyāsena nirāvaraṇe niryāti /",
    "T06vmvkbh_u:1391": " ānuttaryaparicchedaḥ pañcamaḥ //",
    "T06vmvkbh_u:1392": " (Mvbh 77)",
    "T06vmvkbh_u:1393": " // samāpto madhyāntavibhāgaḥ //",
    "T06vmvkbh_u:1394": " // vyākhyām imām upanibadhya yad asti puṇyaṃ",
    "T06vmvkbh_u:1395": " puṇyodayāya mahato jagatas tad astu /",
    "T06vmvkbh_u:1396": " jñānodayāya ca yato 'bhyudayaṃ mahāntaṃ",
    "T06vmvkbh_u:1397": " bodhitrayaṃ ca na cirāj jagad aśnuvīta //",
    "T06vmvkbh_u:1398": " iti //",
    "T06vmvkbh_u:1399": " madhyāntavibhāgakārikābhāṣyaṃ samāptam //",
    "T06vmvkbh_u:1400": " // kṛtir ācāryabhadantavasubandhoḥ /"
}