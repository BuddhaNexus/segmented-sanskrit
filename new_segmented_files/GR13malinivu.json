{
    "GR13malinivu:0": " mālinīvijayottaratantram",
    "GR13malinivu:1": " sṛṣṭyadhikāraḥ prathamaḥ",
    "GR13malinivu:2": " 1.1ab: jayanti jagadānandavipakṣakṣapaṇakṣamāḥ",
    "GR13malinivu:3": " 1.1cd: parameśamukhodbhūtajñānacandramarīcayaḥ",
    "GR13malinivu:4": " 1.2ab: jagadarṇavamagnānāṃ tārakaṃ tārakāntakam",
    "GR13malinivu:5": " 1.2cd: sanatkumārasanakasanātanasanandanāḥ",
    "GR13malinivu:6": " 1.3ab: nāradāgastyasaṃvartavasiṣṭhādyā maharṣayaḥ",
    "GR13malinivu:7": " 1.3cd: jijñāsavaḥ paraṃ tattvaṃ śivaśaktyunmukhīkṛtāḥ",
    "GR13malinivu:8": " 1.4ab: samabhyarcya vidhānena te tam ūcuḥ praharṣitāḥ",
    "GR13malinivu:9": " 1.4cd: bhagavadyogasaṃsiddhikāṅkṣiṇo vayam āgatāḥ",
    "GR13malinivu:10": " 1.5ab: sā ca yogaṃ vinā yasmān na bhavet tam ato vada",
    "GR13malinivu:11": " 1.5cd: ṛṣibhir yogam icchadbhiḥ sa tair evam udāhṛtaḥ",
    "GR13malinivu:12": " 1.6ab: pratyuvāca prahṛṣṭātmā namaskṛtya maheśvaram",
    "GR13malinivu:13": " 1.6cd: śṛṇudhvaṃ saṃpravakṣyāmi sarvasiddhiphalapradam",
    "GR13malinivu:14": " 1.7ab: mālinīvijayaṃ tantraṃ parameśamukhodgatam",
    "GR13malinivu:15": " 1.7cd: bhuktimuktipradātāram umeśam amarārcitam",
    "GR13malinivu:16": " 1.8ab: svasthānastham umā devī praṇipatyedam abravīt",
    "GR13malinivu:17": " 1.8cd: siddhayogeśvarītantraṃ navakoṭipravistaram",
    "GR13malinivu:18": " 1.9ab: yat tvayā kathitaṃ pūrvaṃ bhedatrayavisarpitam",
    "GR13malinivu:19": " 1.9cd: mālinīvijaye tantre koṭitritayalakṣite",
    "GR13malinivu:20": " 1.10ab: yogamārgas tvayā proktaḥ suvistīrṇo maheśvara",
    "GR13malinivu:21": " 1.10cd: bhūyas tasyopasaṃhāraḥ prokto dvādaśabhis tathā",
    "GR13malinivu:22": " 1.11ab: sahasraiḥ so 'pi vistīrṇo gṛhyate nālpabuddhibhiḥ",
    "GR13malinivu:23": " 1.11cd: atas tam upasaṃhṛtya samāsād alpadhīhitam",
    "GR13malinivu:24": " 1.12ab: sarvasiddhikaraṃ brūhi prasādāt parameśvara",
    "GR13malinivu:25": " 1.12cd: evam uktas tadā devyā prahasyovāca viśvarāṭ",
    "GR13malinivu:26": " 1.13ab: śṛṇu devi pravakṣyāmi siddhayogeśvarīmatam",
    "GR13malinivu:27": " 1.13cd: yan na kasya cid ākhyātaṃ mālinīvijayottaram",
    "GR13malinivu:28": " 1.14ab: mayāpy etat purā prāptam aghorāt paramātmanaḥ",
    "GR13malinivu:29": " 1.14cd: upādeyaṃ ca heyaṃ ca vijñeyaṃ paramārthataḥ",
    "GR13malinivu:30": " 1.15ab: śivaḥ śaktiḥ savidyeśā mantrā mantreśvarāṇavaḥ",
    "GR13malinivu:31": " 1.15cd: upādeyam iti proktam etat ṣaṭkaṃ phalārthinām",
    "GR13malinivu:32": " 1.16ab: malaḥ karma ca māyā ca māyīyam akhilaṃ jagat",
    "GR13malinivu:33": " 1.16cd: sarvaṃ heyam iti proktaṃ vijñeyaṃ vastu niścitam",
    "GR13malinivu:34": " 1.17ab: etaj jñātvā parityajya sarvasiddhiphalaṃ labhet",
    "GR13malinivu:35": " 1.17cd: tatreśaḥ sarvakṛc chāntaḥ sarvajñaḥ sarvakṛt prabhuḥ",
    "GR13malinivu:36": " 1.18ab: sakalo niṣkalo 'nantaḥ śaktir apy asya tadvidhā",
    "GR13malinivu:37": " 1.18cd: sa sisṛkṣur jagat sṛṣṭer ādāv eva nijecchayā",
    "GR13malinivu:38": " 1.19ab: vijñānakevalān aṣṭau bodhayām āsa pudgalān",
    "GR13malinivu:39": " 1.19cd: aghoraḥ paramo ghoro ghorarūpas tadānanaḥ",
    "GR13malinivu:40": " 1.20ab: bhīmaś ca bhīṣaṇaś caiva vamanaḥ pivanas tathā",
    "GR13malinivu:41": " 1.20cd: etān aṣṭau sthitidhvaṃsarakṣānugrahakāriṇaḥ",
    "GR13malinivu:42": " 1.21ab: mantramantreśvare śuddhe saṃniyojya tataḥ punaḥ",
    "GR13malinivu:43": " 1.21cd: mantrāṇām asṛjat tadvat saptakoṭīḥ samaṇḍalāḥ",
    "GR13malinivu:44": " 1.22ab: sarve 'py ete mahātmāno mantrāḥ sarvaphalapradāḥ",
    "GR13malinivu:45": " 1.22cd: ātmā caturvidho jñeyas tatra vijñānakevalaḥ",
    "GR13malinivu:46": " 1.23ab: malaikayuktas tatkarmayuktaḥ pralayakevalaḥ",
    "GR13malinivu:47": " 1.23cd: malam ajñānam icchanti saṃsārāṅkurakāraṇam",
    "GR13malinivu:48": " 1.24ab: dharmādharmātmakaṃ karma sukhaduḥkhādilakṣaṇam",
    "GR13malinivu:49": " 1.24cd: īśvarecchāvaśād asya bhogecchā saṃprajāyate",
    "GR13malinivu:50": " 1.25ab: bhogasādhanasaṃsiddhyai bhogecchor asya mantrarāṭ",
    "GR13malinivu:51": " 1.25cd: jagad utpādayām āsa māyām āviśya śaktibhiḥ",
    "GR13malinivu:52": " 1.26ab: sā caikā vyāpinī sūkṣmā niṣkalā jagato nidhiḥ",
    "GR13malinivu:53": " 1.26cd: anādyantāśiveśānī vyayahīnā ca kathyate",
    "GR13malinivu:54": " 1.27ab: asūta sā kalātattvaṃ yad yogād abhavat pumān",
    "GR13malinivu:55": " 1.27cd: jātakartṛtvasāmarthyo vidyārāgau tato 'sṛjat",
    "GR13malinivu:56": " 1.28ab: vidyā vivecayaty asya karma tatkāryakāraṇe",
    "GR13malinivu:57": " 1.28cd: rāgo 'nurañjayaty enaṃ svabhogeṣv aśuciṣv api",
    "GR13malinivu:58": " 1.29ab: niyatir yojayaty enaṃ svake karmaṇi pudgalam",
    "GR13malinivu:59": " 1.29cd: kālo 'pi kalayaty enaṃ tuṭyādibhir avasthitaḥ",
    "GR13malinivu:60": " 1.30ab: tata eva kalātattvād avyaktam asṛjat tataḥ",
    "GR13malinivu:61": " 1.30cd: guṇān aṣṭaguṇāṃ tebhyo dhiyaṃ dhīto 'py ahaṅkṛtim",
    "GR13malinivu:62": " 1.31ab: tat tridhā taijasāt tasmān mano 'kṣeśam ajāyata",
    "GR13malinivu:63": " 1.31cd: vaikārikāt tato 'kṣāṇi tanmātrāṇi tṛtīyakāt",
    "GR13malinivu:64": " 1.32ab: śrotraṃ tvakcakṣuṣī jihvā ghrāṇaṃ buddhīndriyāṇi tu",
    "GR13malinivu:65": " 1.32cd: karmendriyāṇi vākpāṇipāyūpasthāṅghrayaḥ kramāt",
    "GR13malinivu:66": " 1.33ab: kalādikṣitiparyantam etat saṃsāramaṇḍalam",
    "GR13malinivu:67": " 1.33cd: samudrādi jagat kṛtsnaṃ parivartayatīcchayā",
    "GR13malinivu:68": " 1.34ab: bhedaḥ paraḥ kalādīnāṃ bhuvanatvena yaḥ sthitaḥ",
    "GR13malinivu:69": " 1.34cd: asṛjat tam asāv eva bhogināṃ bhogasiddhaye",
    "GR13malinivu:70": " 1.35ab: ity anena kalādyena dharāntena samanvitāḥ",
    "GR13malinivu:71": " 1.35cd: pumāṃsaḥ sakalā jñeyās tadavasthājighāṃsubhiḥ",
    "GR13malinivu:72": " 1.36ab: avasthātritaye 'py asmiṃs tirobhāvanaśīlayā",
    "GR13malinivu:73": " 1.36cd: śivaśaktyā samākrāntāḥ prakurvanti viceṣṭitam",
    "GR13malinivu:74": " 1.37ab: evaṃ jagati sarvatra rudrāṇāṃ yogyatāvaśāt",
    "GR13malinivu:75": " 1.37cd: aṅguṣṭhamātrapūrvāṇāṃ śatam aṣṭādaśottaram",
    "GR13malinivu:76": " 1.38ab: anugṛhya śivaḥ sākṣān mantreśatve niyuktavān",
    "GR13malinivu:77": " 1.38cd: te svagocaram āsādya bhuktimuktiphalārthinām",
    "GR13malinivu:78": " 1.39ab: brahmādīnāṃ prayacchanti svabalena samaṃ phalam",
    "GR13malinivu:79": " 1.39cd: ṛṣibhyas te 'pi te cānu manvantebhyo mahādhipāḥ",
    "GR13malinivu:80": " 1.40ab: heyopādeyavijñānaṃ kathayanti śivoditam",
    "GR13malinivu:81": " 1.40cd: brahmādistambaparyante jātamātre jagaty alam",
    "GR13malinivu:82": " 1.41ab: mantrāṇāṃ koṭayas tisraḥ sārdhāḥ śivaniyojitāḥ",
    "GR13malinivu:83": " 1.41cd: anugṛhyāṇusaṃghātaṃ yātāḥ padam anāmayam",
    "GR13malinivu:84": " 1.42ab: evam asyātmanaḥ kāle kasmiṃś cid yogyatāvaśāt",
    "GR13malinivu:85": " 1.42cd: śaivī saṃbadhyate śaktiḥ śāntā muktiphalapradā",
    "GR13malinivu:86": " 1.43ab: tatsaṃbandhāt tataḥ kaś cit tatkṣaṇād apavṛjyate",
    "GR13malinivu:87": " 1.43cd: ajñānena sahaikatvaṃ kasya cid vinivartate",
    "GR13malinivu:88": " 1.44ab: rudraśaktisamāviṣṭaḥ sa yiyāsuḥ śivecchayā",
    "GR13malinivu:89": " 1.44cd: bhuktimuktiprasiddhyarthaṃ nīyate sadguruṃ prati",
    "GR13malinivu:90": " 1.45ab: tam ārādhya tatas tuṣṭād dīkṣām āsādya śāṅkarīm",
    "GR13malinivu:91": " 1.45cd: tatkṣaṇād vopabhogād vā dehapāte śivaṃ vrajet",
    "GR13malinivu:92": " 1.46ab: yogadīkṣāṃ samāsādya jñātvā yogaṃ samabhyaset",
    "GR13malinivu:93": " 1.46cd: yogasiddhim avāpnoti tadante śāśvataṃ padam",
    "GR13malinivu:94": " 1.47ab: anena kramayogena saṃprāptaḥ paramaṃ padam",
    "GR13malinivu:95": " 1.47cd: na bhūyaḥ paśutām eti śuddhe svātmani tiṣṭhati",
    "GR13malinivu:96": " 1.48ab: ātmā caturvidho hy eṣa punar eṣa caturvidhaḥ",
    "GR13malinivu:97": " 1.48cd: ācāryatvādibhedena śuddhātmā paripaṭhyate",
    "GR13malinivu:98": " 1.49ab: nityāditritayaṃ kuryād guruḥ sādhaka eva ca",
    "GR13malinivu:99": " 1.49cd: nityam eva dvayaṃ cānyo yāvajjīvaṃ śivājñayā",
    "GR13malinivu:100": " 1.50ab: upādeyaṃ ca heyaṃ ca tad etat parikīrtitam",
    "GR13malinivu:101": " 1.50cd: jñātvaitaj jñeyasarvasvaṃ sarvasiddhyaraho bhavet",
    "GR13malinivu:102": " iti śrīmālinīvijayottare tantre prathamo 'dhikāraḥ samāptaḥ",
    "GR13malinivu:103": " vyāptyadhikāro dvitīyaḥ",
    "GR13malinivu:104": " 2.1ab: athaiṣām eva tattvānāṃ dharādīnām anukramāt",
    "GR13malinivu:105": " 2.1cd: prapañcaḥ kathyate leśād yogināṃ yogasiddhaye",
    "GR13malinivu:106": " 2.2ab: śaktimacchaktibhedena dharātattvaṃ vibhidyate",
    "GR13malinivu:107": " 2.2cd: svarūpasahitaṃ tac ca vijñeyaṃ daśapañcadhā",
    "GR13malinivu:108": " 2.3ab: śivādisakalātmāntāḥ śaktimantaḥ prakīrtitāḥ",
    "GR13malinivu:109": " 2.3cd: tacchaktayaś ca vijñeyās tadvad eva vicakṣaṇaiḥ",
    "GR13malinivu:110": " 2.4ab: evaṃ jalādimūlāntaṃ tattvavrātam idaṃ mahat",
    "GR13malinivu:111": " 2.4cd: pṛthag bhedair imair bhinnaṃ vijñeyaṃ tatphalepsubhiḥ",
    "GR13malinivu:112": " 2.5ab: anenaiva vidhānena puṃstattvāt tu kalāntikam",
    "GR13malinivu:113": " 2.5cd: trayodaśavidhaṃ jñeyaṃ rudravat pralayākalaḥ",
    "GR13malinivu:114": " 2.6ab: tadvan māyāpi vijñeyā navadhā jñānakevalaḥ",
    "GR13malinivu:115": " 2.6cd: mantrāḥ saptavidhās tadvat pañcadhā mantranāyakāḥ",
    "GR13malinivu:116": " 2.7ab: tridhā mantreśvareśānāḥ śivaḥ sākṣān na bhidyate",
    "GR13malinivu:117": " 2.7cd: bhedaḥ prakathito leśād ananto vistarād ayam",
    "GR13malinivu:118": " 2.8ab: evaṃ bhuvanamālāpi bhinnā bhedair imaiḥ sphuṭam",
    "GR13malinivu:119": " 2.8cd: vijñeyā yogasiddhyarthaṃ yogibhir yogapūjitā",
    "GR13malinivu:120": " 2.9ab: eteṣām eva tattvānāṃ bhuvanānāṃ ca śāṅkari",
    "GR13malinivu:121": " 2.9cd: ya ekam api jānāti so 'pi yogaphalaṃ labhet",
    "GR13malinivu:122": " 2.10ab: yaḥ punaḥ sarvatattvāni vetty etāni yathārthataḥ",
    "GR13malinivu:123": " 2.10cd: sa gurur matsamaḥ prokto mantravīryaprakāśakaḥ",
    "GR13malinivu:124": " 2.11ab: dṛṣṭāḥ saṃbhāṣitās tena spṛṣṭāś ca prītacetasā",
    "GR13malinivu:125": " 2.11cd: narāḥ pāpaiḥ pramucyante saptajanmakṛtair api",
    "GR13malinivu:126": " 2.12ab: ye punar dīkṣitās tena prāṇinaḥ śivacoditāḥ",
    "GR13malinivu:127": " 2.12cd: te yatheṣṭaṃ phalaṃ prāpya gacchanti paramaṃ padam",
    "GR13malinivu:128": " 2.13ab: rudraśaktisamāveśas tatra nityaṃ pratiṣṭhitaḥ",
    "GR13malinivu:129": " 2.13cd: sati tasmiṃś ca cihnāni tasyaitāni vilakṣayet",
    "GR13malinivu:130": " 2.14ab: tatraitat prathamaṃ cihnaṃ rudre bhaktiḥ suniścalā",
    "GR13malinivu:131": " 2.14cd: dvitīyaṃ mantrasiddhiḥ syāt sadyaḥpratyayakārikā",
    "GR13malinivu:132": " 2.15ab: sarvasattvavaśitvaṃ ca tṛtīyaṃ lakṣaṇaṃ smṛtam",
    "GR13malinivu:133": " 2.15cd: prārabdhakāryaniṣpattiś cihnam āhuś caturthakam",
    "GR13malinivu:134": " 2.16ab: kavitvaṃ pañcamaṃ proktaṃ sālaṃkāraṃ manoharam",
    "GR13malinivu:135": " 2.16cd: sarvaśāstrārthavettṛtvam akasmāc cāsya jāyate",
    "GR13malinivu:136": " 2.17ab: rudraśaktisamāveśaḥ pañcadhā paripaṭhyate",
    "GR13malinivu:137": " 2.17cd: bhūtatattvātmamantreśaśaktibhedād varānane",
    "GR13malinivu:138": " 2.18ab: pañcadhā bhūtasaṃjñas tu tathā triṃśatidhā paraḥ",
    "GR13malinivu:139": " 2.18cd: ātmākhyas trividhaḥ prokto daśadhā mantrasaṃjñakaḥ",
    "GR13malinivu:140": " 2.19ab: dvividhaḥ śaktisaṃjño 'pi jñātavyaḥ paramārthataḥ",
    "GR13malinivu:141": " 2.19cd: pañcāśadbhedabhinno 'yaṃ samāveśaḥ prakīrtitaḥ",
    "GR13malinivu:142": " 2.20ab: āṇavo 'yaṃ samākhyātaḥ śākto 'py evaṃvidhaḥ smṛtaḥ",
    "GR13malinivu:143": " 2.20cd: evaṃ śāmbhavam apy ebhir bhedair bhinnaṃ vilakṣayet",
    "GR13malinivu:144": " 2.21ab: uccārakaraṇadhyānavarṇasthānaprakalpanaiḥ",
    "GR13malinivu:145": " 2.21cd: yo bhavet sa samāveśaḥ samyag āṇava ucyate",
    "GR13malinivu:146": " 2.22ab: uccārarahitaṃ vastu cetasaiva vicintayan",
    "GR13malinivu:147": " 2.22cd: yam āveśam avāpnoti śāktaḥ so 'trābhidhīyate",
    "GR13malinivu:148": " 2.23ab: akiṃciccintakasyaiva guruṇā pratibodhataḥ",
    "GR13malinivu:149": " 2.23cd: jāyate yaḥ samāveśaḥ śāmbhavo 'sāv udīritaḥ",
    "GR13malinivu:150": " 2.24ab: sārdham etac chataṃ proktaṃ bhedānām anupūrvaśaḥ",
    "GR13malinivu:151": " 2.24cd: saṃkṣepād vistarād asya parisaṃkhyā na vidyate",
    "GR13malinivu:152": " 2.25ab: saṃvittiphalabhedo 'tra na prakalpyo manīṣibhiḥ",
    "GR13malinivu:153": " 2.25cd: bhedo 'paro 'pi saṃkṣepāt kathyamāno 'vadhāryatām",
    "GR13malinivu:154": " 2.26ab: jāgratsvapnādibhedena sarvāveśakramo budhaiḥ",
    "GR13malinivu:155": " 2.26cd: pañcabhinnaḥ parijñeyaḥ svavyāpārāt pṛthak pṛthak",
    "GR13malinivu:156": " 2.27ab: tatra svarūpaṃ śaktiś ca sakalaś ceti tattrayam",
    "GR13malinivu:157": " 2.27cd: iti jāgradavastheyaṃ bhede pañcadaśātmake",
    "GR13malinivu:158": " 2.28ab: akalau dvau parijñeyau samyak svapnasuṣuptayoḥ",
    "GR13malinivu:159": " 2.28cd: mantrāditatpatīśānavargas turya iti smṛtaḥ",
    "GR13malinivu:160": " 2.29ab: śaktiśaṃbhū parijñeyau turyātīte varānane",
    "GR13malinivu:161": " 2.29cd: trayodaśātmake bhede svarūpam akalāv ubhau",
    "GR13malinivu:162": " 2.30ab: mantramantreśvareśānāḥ śaktiśaṃbhū ca kīrtitau",
    "GR13malinivu:163": " 2.30cd: pralayākalabhede 'pi svaṃ vijñānakalāv ubhau",
    "GR13malinivu:164": " 2.31ab: mantramantreśvareśānāḥ śaktīśāv api pūrvavat",
    "GR13malinivu:165": " 2.31cd: navadhā kīrtite bhede svaṃ mantrā mantranāyakāḥ",
    "GR13malinivu:166": " 2.32ab: tadīśāḥ śaktiśaṃbhū ca pañcāvasthāḥ prakīrtitāḥ",
    "GR13malinivu:167": " 2.32cd: pūrvavat saptabhede 'pi svaṃ mantreśeśaśaktayaḥ",
    "GR13malinivu:168": " 2.33ab: śivaś ceti parijñeyāḥ pañcaiva varavarṇini",
    "GR13malinivu:169": " 2.33cd: svaṃ śaktiḥ sanijeśānā śaktiśaṃbhū ca pañcake",
    "GR13malinivu:170": " 2.34ab: trike svaśaktiśaktīcchāśivapadaṃ vilakṣayet",
    "GR13malinivu:171": " 2.34cd: svavyāpārādhipatvena taddhīnaprerakatvataḥ",
    "GR13malinivu:172": " 2.35ab: icchānivṛtteḥ svasthatvād abhinnam api pañcadhā",
    "GR13malinivu:173": " 2.35cd: iti pañcātmake bhede vijñeyaṃ vastu kīrtitam",
    "GR13malinivu:174": " 2.36ab: bhūyo 'py āsām avasthānāṃ saṃjñābhedaḥ prakāśyate",
    "GR13malinivu:175": " 2.36cd: piṇḍasthaḥ sarvatobhadro jāgrannāmadvayaṃ matam",
    "GR13malinivu:176": " 2.37ab: dvisaṃjñaṃ svapnam icchanti padasthaṃ vyāptir ity api",
    "GR13malinivu:177": " 2.37cd: rūpasthaṃ tu mahāvyāptiḥ suṣuptasyāpi taddvayam",
    "GR13malinivu:178": " 2.38ab: pracayaṃ rūpātītaṃ ca samyak turyam udāhṛtam",
    "GR13malinivu:179": " 2.38cd: mahāpracayam icchanti turyātītaṃ vicakṣaṇāḥ",
    "GR13malinivu:180": " 2.39ab: pṛthak tattvaprabhedena bhedo 'yaṃ samudāhṛtaḥ",
    "GR13malinivu:181": " 2.39cd: sarvāṇi eva tattvāni pañcaitāni yathā śṛṇu",
    "GR13malinivu:182": " 2.40ab: bhūtatattvābhidhānānāṃ yo 'ṃśo 'dhiṣṭheya iṣyate",
    "GR13malinivu:183": " 2.40cd: piṇḍastham iti taṃ prāhuḥ padastham aparaṃ viduḥ",
    "GR13malinivu:184": " 2.41ab: mantrās tatpatayaḥ seśā rūpastham iti kīrtyate",
    "GR13malinivu:185": " 2.41cd: rūpātītaṃ parā śaktiḥ savyāpārāpy anāmayā",
    "GR13malinivu:186": " 2.42ab: niṣprapañco nirābhāsaḥ śuddhaḥ svātmany avasthitaḥ",
    "GR13malinivu:187": " 2.42cd: sarvātītaḥ śivo jñeyo yaṃ viditvā vimucyate",
    "GR13malinivu:188": " 2.43ab: caturvidhaṃ tu piṇḍastham abuddhaṃ buddham eva ca",
    "GR13malinivu:189": " 2.43cd: prabuddhaṃ suprabuddhaṃ ca padasthaṃ ca caturvidham",
    "GR13malinivu:190": " 2.44ab: gatāgataṃ suvikṣiptaṃ saṅgataṃ susamāhitam",
    "GR13malinivu:191": " 2.44cd: caturdhā rūpasaṃsthaṃ tu jñātavyaṃ yogacintakaiḥ",
    "GR13malinivu:192": " 2.45ab: uditaṃ vipulaṃ śāntaṃ suprasannam athāparam",
    "GR13malinivu:193": " 2.45cd: manonmanam anantaṃ ca sarvārthaṃ satatoditam",
    "GR13malinivu:194": " 2.46ab: pracaye tatra saṃjñeyam ekaṃ tanmahati sthitam",
    "GR13malinivu:195": " 2.46cd: ity evaṃ pañcadhādhvānaṃ tridhedānīṃ nigadyate",
    "GR13malinivu:196": " 2.47ab: vijñānākalaparyantam ātmatattvam udāhṛtam",
    "GR13malinivu:197": " 2.47cd: īśvarāntaṃ ca vidyāhvaṃ śeṣaṃ śivapadaṃ viduḥ",
    "GR13malinivu:198": " 2.48ab: evaṃ bhedair imair bhinnas tatrādhvā parikīrtitaḥ",
    "GR13malinivu:199": " 2.48cd: yugapat sarvamārgāṇāṃ prabhedaḥ procyate 'dhunā",
    "GR13malinivu:200": " 2.49ab: pārthivaṃ prākṛtaṃ caiva māyīyaṃ śāktam eva ca",
    "GR13malinivu:201": " 2.49cd: iti saṅkṣepataḥ proktam etad aṇḍacatuṣṭayam",
    "GR13malinivu:202": " 2.50ab: pṛthag dvayam asaṅkhyātam ekam ekaṃ pṛthak pṛthak",
    "GR13malinivu:203": " 2.50cd: ādyaṃ dhārikayā vyāptaṃ tatraikaṃ tattvam iṣyate",
    "GR13malinivu:204": " 2.51ab: ekam ekaṃ pṛthak kṣārṇaṃ padārṇamanuṣu smaret",
    "GR13malinivu:205": " 2.51cd: kālāgnibhuvanād yāvad vīrabhadrapurottamam",
    "GR13malinivu:206": " 2.52ab: puraṣoḍaśakaṃ jñeyaṃ ṣaḍvidho 'dhvā prakīrtitaḥ",
    "GR13malinivu:207": " 2.52cd: āpyāyinyā dvitīyaṃ ca tatra tattvāni lakṣayet",
    "GR13malinivu:208": " 2.53ab: trayoviṃśatyabādīni tadvad dhādyakṣarāṇi ca",
    "GR13malinivu:209": " 2.53cd: padāni pañca mantrāś ca ṣaṭpañcāśatpurāṇi ca",
    "GR13malinivu:210": " 2.54ab: tattvāni sapta bodhinyā tac caturdhā purāṇi ca",
    "GR13malinivu:211": " 2.54cd: tṛtīye sapta varṇāḥ syuḥ padamantradvayaṃ dvayam",
    "GR13malinivu:212": " 2.55ab: utpūyinyā caturthaṃ tu tatra tattvatrayaṃ viduḥ",
    "GR13malinivu:213": " 2.55cd: varṇatrayaṃ mantram ekaṃ padam ekaṃ ca lakṣayet",
    "GR13malinivu:214": " 2.56ab: aṣṭādaśa vijānīyād bhuvanāni samāsataḥ",
    "GR13malinivu:215": " 2.56cd: śivatattvaṃ paraṃ śāntaṃ kalā tatrāvakāśadā",
    "GR13malinivu:216": " 2.57ab: svaraṣoḍaśakaṃ mantraṃ padaṃ caikaṃ vilakṣayet",
    "GR13malinivu:217": " 2.57cd: ity evaṃ ṣaḍvidho 'py adhvā samāsāt parikīrtitaḥ",
    "GR13malinivu:218": " 2.58ab: śuddhāśuddhaṃ jagatsarvaṃ brahmāṇḍaprabhavaṃ yataḥ",
    "GR13malinivu:219": " 2.58cd: tasmāc chuddham imaiḥ śuddhair brahmāṇḍaiḥ sarvam iṣyate",
    "GR13malinivu:220": " 2.59ab: brahmā viṣṇuś ca rudraś ca īśvaraś ceti suvrate",
    "GR13malinivu:221": " 2.59cd: pṛthag eteṣu boddhavyaṃ śāntaṃ paticatuṣṭayam",
    "GR13malinivu:222": " 2.60ab: yo hi yasmād guṇotkṛṣṭaḥ sa tasmād ūrdhva ucyate",
    "GR13malinivu:223": " 2.60cd: etat te kathitaṃ sarvaṃ kim anyat paripṛcchasi",
    "GR13malinivu:224": " iti śrīmālinīvijayottare tantre vyāptyadhikāro dvitīyaḥ samāptaḥ",
    "GR13malinivu:225": " mantroddhārādhikāras tṛtīyaḥ",
    "GR13malinivu:226": " 3.1ab: evam uktā mahādevī jagadānandakāriṇā",
    "GR13malinivu:227": " 3.1cd: praṇipatya punar vākyam idam āha jagatpatim",
    "GR13malinivu:228": " 3.2ab: evam etan mahādeva nānyathā samudāhṛtam",
    "GR13malinivu:229": " 3.2cd: yathākhyātaṃ tathā jñātam āditaḥ samanukramāt",
    "GR13malinivu:230": " 3.3ab: śivādivasturūpāṇāṃ vācakān parameśvara",
    "GR13malinivu:231": " 3.3cd: sāṃprataṃ śrotum icchāmi prasādād vaktum arhasi",
    "GR13malinivu:232": " 3.4ab: ity uktaḥ sa maheśānyā jagadārtiharo haraḥ",
    "GR13malinivu:233": " 3.4cd: vācakān avadan mantrān pāramparyakramāgatān",
    "GR13malinivu:234": " 3.5ab: yā sā śaktir jagaddhātuḥ kathitā samavāyinī",
    "GR13malinivu:235": " 3.5cd: icchātvaṃ tasya sā devi sisṛkṣoḥ pratipadyate",
    "GR13malinivu:236": " 3.6ab: saikāpi saty anekatvaṃ yathā gacchati tac chṛṇu",
    "GR13malinivu:237": " 3.6cd: evam etad iti jñeyaṃ nānyatheti suniścitam",
    "GR13malinivu:238": " 3.7ab: jñāpayantī jagaty atra jñānaśaktir nigadyate",
    "GR13malinivu:239": " 3.7cd: evaṃbhūtam idaṃ vastu bhavatv iti yadā punaḥ",
    "GR13malinivu:240": " 3.8ab: jātā tadaiva tat tadvat kurvaty atra kriyocyate",
    "GR13malinivu:241": " 3.8cd: evam eṣā dvirūpāpi punar bhedair anantatām",
    "GR13malinivu:242": " 3.9ab: arthopādhivaśād yāti cintāmaṇir iveśvarī",
    "GR13malinivu:243": " 3.9cd: tatra tāvat samāpannā mātṛbhāvaṃ vibhidyate",
    "GR13malinivu:244": " 3.10ab: dvidhā ca navadhā caiva pañcāśaddhā ca mālinī",
    "GR13malinivu:245": " 3.10cd: bījayonyātmakād bhedād dvidhā bījaṃ svarā matāḥ",
    "GR13malinivu:246": " 3.11ab: kādibhiś ca smṛtā yonir navadhā vargabhedataḥ",
    "GR13malinivu:247": " 3.11cd: pṛthag varṇavibhedena śatārdhakiraṇojjvalā",
    "GR13malinivu:248": " 3.12ab: bījam atra śivaḥ śaktir yonir ity abhidhīyate",
    "GR13malinivu:249": " 3.12cd: vācakatvena sarvāpi śaṃbhoḥ śaktiś ca śasyate",
    "GR13malinivu:250": " 3.13ab: vargāṣṭakam iha jñeyam aghorādyam anukramāt",
    "GR13malinivu:251": " 3.13cd: tad eva śaktibhedena māheśvaryādi cāṣṭakam",
    "GR13malinivu:252": " 3.14ab: māheśī brāhmaṇī caiva kaumārī vaiṣṇavī tathā",
    "GR13malinivu:253": " 3.14cd: aindrī yāmyā ca cāmuṇḍā yogīśī ceti tā matāḥ",
    "GR13malinivu:254": " 3.15ab: śatārdhabhedabhinnānāṃ tatsaṃkhyānāṃ varānane",
    "GR13malinivu:255": " 3.15cd: rudrāṇāṃ vācakatvena kalpitāḥ parameṣṭhinā",
    "GR13malinivu:256": " 3.16ab: tadvad eva ca śaktīnāṃ tatsaṃkhyānām anukramāt",
    "GR13malinivu:257": " 3.16cd: sarvaṃ ca kathayiṣyāmi tāsāṃ bhedaṃ yathā śṛṇu",
    "GR13malinivu:258": " 3.17ab: amṛto 'mṛtapūrṇaś ca amṛtābho 'mṛtadravaḥ",
    "GR13malinivu:259": " 3.17cd: amṛtaugho 'mṛtormiś ca amṛtasyandano 'paraḥ",
    "GR13malinivu:260": " 3.18ab: amṛtāṅgo 'mṛtavapur amṛtodgāra eva ca",
    "GR13malinivu:261": " 3.18cd: amṛtāsyo 'mṛtatanus tathā cāmṛtasecanaḥ",
    "GR13malinivu:262": " 3.19ab: tanmūrtir amṛteśaś ca sarvāmṛtadharo 'paraḥ",
    "GR13malinivu:263": " 3.19cd: ṣoḍaśaite samākhyātā rudrabījasamudbhavāḥ",
    "GR13malinivu:264": " 3.20ab: jayaś ca vijayaś caiva jayantaś cāparājitaḥ",
    "GR13malinivu:265": " 3.20cd: sujayo jayarudraś ca jayakīrtir jayāvahaḥ",
    "GR13malinivu:266": " 3.21ab: jayamūrtir jayotsāho jayado jayavardhanaḥ",
    "GR13malinivu:267": " 3.21cd: balaś cātibalaś caiva balabhadro balapradaḥ",
    "GR13malinivu:268": " 3.22ab: balāvahaś ca balavān baladātā baleśvaraḥ",
    "GR13malinivu:269": " 3.22cd: nandanaḥ sarvatobhadro bhadramūrtiḥ śivapradaḥ",
    "GR13malinivu:270": " 3.23ab: sumanāḥ spṛhaṇo durgo bhadrakālo manonugaḥ",
    "GR13malinivu:271": " 3.23cd: kauśikaḥ kālaviśveśau suśivaḥ kopavardhanaḥ",
    "GR13malinivu:272": " 3.24ab: ete yonisamudbhūtāś catustriṃśat prakīrtitāḥ",
    "GR13malinivu:273": " 3.24cd: strīpāṭhavaśam āpannā eta evātra śaktayaḥ",
    "GR13malinivu:274": " 3.25ab: bījayonisamudbhūtā rudraśaktisamāśrayāḥ",
    "GR13malinivu:275": " 3.25cd: vācakānām anantatvāt parisaṃkhyā na vidyate",
    "GR13malinivu:276": " 3.26ab: sarvaśāstrārthagarbhiṇyā ity evaṃvidhayānayā",
    "GR13malinivu:277": " 3.26cd: aghoraṃ bodhayām āsa svecchayā parameśvaraḥ",
    "GR13malinivu:278": " 3.27ab: sa tayā saṃprabuddhaḥ san yoniṃ vikṣobhya śaktibhiḥ",
    "GR13malinivu:279": " 3.27cd: tatsamānaśrutīn varṇāṃs tatsaṃkhyān asṛjat prabhuḥ",
    "GR13malinivu:280": " 3.28ab: te tair āliṅgitāḥ santaḥ sarvakāmaphalapradāḥ",
    "GR13malinivu:281": " 3.28cd: bhavanti sādhakendrāṇāṃ nānyathā vīravandite",
    "GR13malinivu:282": " 3.29ab: tair idaṃ saṃtataṃ viśvaṃ sadevāsuramānuṣam",
    "GR13malinivu:283": " 3.29cd: tebhyaḥ śāstrāṇi vedāś ca saṃbhavanti punaḥ punaḥ",
    "GR13malinivu:284": " 3.30ab: anantasyāpi bhedasya śivaśakter mahātmanaḥ",
    "GR13malinivu:285": " 3.30cd: kāryabhedān mahādevi traividhyaṃ samudāhṛtam",
    "GR13malinivu:286": " 3.31ab: viṣayeṣv eva saṃlīnān adho 'dhaḥ pātayanty aṇūn",
    "GR13malinivu:287": " 3.31cd: rudrāṇūnyāḥ samāliṅgya ghorataryo 'parāḥ smṛtāḥ",
    "GR13malinivu:288": " 3.32ab: miśrakarmaphalāsaktiṃ pūrvavaj janayanti yāḥ",
    "GR13malinivu:289": " 3.32cd: muktimārganirodhinyās tāḥ syur ghorāḥ parāparāḥ",
    "GR13malinivu:290": " 3.33ab: pūrvavaj jantujātasya śivadhāmaphalapradāḥ",
    "GR13malinivu:291": " 3.33cd: parāḥ prakathitās tajjñair aghorāḥ śivaśaktayaḥ",
    "GR13malinivu:292": " 3.34ab: etāḥ sarvāṇusaṃghātam api niṣṭhā yathā sthitāḥ",
    "GR13malinivu:293": " 3.34cd: tathā te kathitāḥ śaṃbhoḥ śaktir ekaiva śāṅkarī",
    "GR13malinivu:294": " 3.35ab: asyā vācakabhedena bhedo 'nyaḥ saṃpracakṣyate",
    "GR13malinivu:295": " 3.35cd: yatheṣṭaphalasaṃsiddhyai mantratantrānuvartinām",
    "GR13malinivu:296": " 3.36ab: viśeṣavidhihīneṣu nyāsakarmasu mantravit",
    "GR13malinivu:297": " 3.36cd: nyasec chāktaśarīrārthaṃ bhinnayoniṃ tu mālinīm",
    "GR13malinivu:298": " 3.37ab: na śikhā ṛ.Rḷṭ ca śiromālā tha mastakam",
    "GR13malinivu:299": " 3.37cd: netrāṇi cadha vai nāsā ī samudre ṇuṇū śrutī",
    "GR13malinivu:300": " 3.38ab: bakavarga iā vaktradantajihvāsu vāci ca",
    "GR13malinivu:301": " 3.38cd: vabhayāḥ kaṇṭhadakṣādiskandhayor bhujayor ḍaḍhau",
    "GR13malinivu:302": " 3.39ab: ṭho hastayor jhañau śākhā jraṭau śūlakapālake",
    "GR13malinivu:303": " 3.39cd: pa hṛc chalau stanau kṣīram ā sa jīvo visargayuk",
    "GR13malinivu:304": " 3.40ab: tatparaḥ kathitaḥ prāṇaḥ ṣakṣāv udaranābhigau",
    "GR13malinivu:305": " 3.40cd: maśaṃtāḥ kaṭiguhyoru yugmagā jānunī tathā",
    "GR13malinivu:306": " 3.41ab: eaikārau tathā jaṅghe tatparau caraṇau daphau",
    "GR13malinivu:307": " 3.41cd: ato vidyāś ca mantrāś ca samuddhāryā yathā śṛṇu",
    "GR13malinivu:308": " 3.42ab: sabindukāṃ dakṣajaṅghāṃ tato vācaṃ prakalpayet",
    "GR13malinivu:309": " 3.42cd: tayaiva jaṅghayā yuktaṃ caturthaṃ daśanaṃ tataḥ",
    "GR13malinivu:310": " 3.43ab: dakṣajānuyutaṃ daṇḍaṃ prāṇaṃ daṇḍastham īryutam",
    "GR13malinivu:311": " 3.43cd: pṛthag ghṛddaṇḍakaṭigā dvijadaṇḍau ca pūrvavat",
    "GR13malinivu:312": " 3.44ab: usthitaṃ binduyukprāṇaṃ pūrvavad daśanaṃ tataḥ",
    "GR13malinivu:313": " 3.44cd: daṇḍaṃ kevalam uddhṛtya vāmamudrānvitaṃ punaḥ",
    "GR13malinivu:314": " 3.45ab: dakṣajānuyutaṃ hṛc ca prāṇaṃ jīvātmanā yutam",
    "GR13malinivu:315": " 3.45cd: daśanaṃ purvavan nyasya daṇḍaṃ kevalam eva ca",
    "GR13malinivu:316": " 3.46ab: nitambaṃ dakṣamudretaṃ dvitīyaṃ jihvayā dvijam",
    "GR13malinivu:317": " 3.46cd: sanāsaṃ dakṣaśikharaṃ nitambaṃ kevalaṃ tataḥ",
    "GR13malinivu:318": " 3.47ab: punas tathaiva śikharaṃ jaṭharaṃ kevalaṃ tataḥ",
    "GR13malinivu:319": " 3.47cd: dakṣajānuyutaṃ karṇaṃ kaṇṭhaṃ kevalam eva ca",
    "GR13malinivu:320": " 3.48ab: nitambaṃ kevalaṃ nyasya hṛdayaṃ jihvayā yutam",
    "GR13malinivu:321": " 3.48cd: vaktraṃ kevalam uddhṛtya prāṇam ādyena jānunā",
    "GR13malinivu:322": " 3.49ab: śūladaṇḍacatuṣkaṃ ca tatrādyaṃ dvayam usthitam",
    "GR13malinivu:323": " 3.49cd: vāmapādaṃ ca tasyānte kapālaṃ patitaṃ nyaset",
    "GR13malinivu:324": " 3.50ab: tataḥ paramaghorāntaṃ pādyakādye ca pūrvavat",
    "GR13malinivu:325": " 3.50cd: parāparā samākhyātā aparā ca prakathyate",
    "GR13malinivu:326": " 3.51ab: aghorāntaṃ nyased ādau prāṇaṃ binduyutaṃ punaḥ",
    "GR13malinivu:327": " 3.51cd: vāmamudrānvitaṃ nyasya pādyaṃ kādyena pūrvavat",
    "GR13malinivu:328": " 3.52ab: apareyaṃ samākhyātā rudraśaktiṃ parāṃ śṛṇu",
    "GR13malinivu:329": " 3.52cd: mantrāḥ saṃmukhatāṃ yānti yayoccāritamātrayā",
    "GR13malinivu:330": " 3.53ab: kampate gātrayaṣṭiś ca drutaṃ cotpatanaṃ bhavet",
    "GR13malinivu:331": " 3.53cd: mudrābandhaṃ ca geyaṃ ca śivāruditam eva ca",
    "GR13malinivu:332": " 3.54ab: atītānagatārthasya kuryād vā kathanādikam",
    "GR13malinivu:333": " 3.54cd: vāmajaṅghānvito jīvaḥ pāramparyakramāgataḥ",
    "GR13malinivu:334": " 3.55ab: pareyam anayā siddhiḥ sarvakāmaphalapradā",
    "GR13malinivu:335": " 3.55cd: nāśiṣyāya pradeyeyaṃ nābhaktāya kadā cana",
    "GR13malinivu:336": " 3.56ab: rudraś ca rudraśaktiś ca guruś ceti trayaṃ samam",
    "GR13malinivu:337": " 3.56cd: bhaktyā prapaśyate yas tu tasmai deyā varānane",
    "GR13malinivu:338": " 3.57ab: śiṣyenāpi tadā grāhyā yadā saṃtoṣito guruḥ",
    "GR13malinivu:339": " 3.57cd: śarīradravyavijñānaśuddhikarmaguṇādibhiḥ",
    "GR13malinivu:340": " 3.58ab: bodhitā tu yadā tena guruṇā hṛṣṭacetasā",
    "GR13malinivu:341": " 3.58cd: tadā siddhipradā jñeyā nānyathā vīravandite",
    "GR13malinivu:342": " 3.59ab: parāparāṅgasaṃbhūtā yoginyo 'ṣṭau mahābalāḥ",
    "GR13malinivu:343": " 3.59cd: pañca ṣaṭ pañca catvāri dvitridvyarṇāḥ krameṇa tu",
    "GR13malinivu:344": " 3.60ab: jñeyāḥ saptaikādaśārṇā ekārdhārṇadvayānvitā",
    "GR13malinivu:345": " 3.60cd: jīvo dīrghasvaraiḥ ṣaḍbhiḥ pṛthag jātivibheditaḥ",
    "GR13malinivu:346": " 3.61ab: vidyātrayasya gātrāṇi hrasvair vaktrāṇi pañcabhiḥ",
    "GR13malinivu:347": " 3.61cd: oṃkāraiḥ pañcabhir mantro vidyāṅgahṛdayaṃ bhavet",
    "GR13malinivu:348": " 3.62ab: oṃ amṛte tejomālini svāhā padāni bhūṣitam",
    "GR13malinivu:349": " 3.62cd: ekādaśākṣaraṃ proktam etad brahmaśiraḥ priye",
    "GR13malinivu:350": " 3.63ab: vedavedini hūṃphaṭ ca ca praṇavādisamanvitā",
    "GR13malinivu:351": " 3.63cd: rudrāṇy aṣṭākṣarā jñeyā śikhā vidyāgaṇasya tu",
    "GR13malinivu:352": " 3.64ab: vajriṇe vajradharāya svāhāntaṃ praṇavādikam",
    "GR13malinivu:353": " 3.64cd: ekādaśākṣaraṃ varma puruṣṭutam iti smṛṭam",
    "GR13malinivu:354": " 3.65ab: ślīpadaṃ paśuśabdaṃ ca hūṃphaḍantaṃ bhavādikam",
    "GR13malinivu:355": " 3.65cd: etat pāśupataṃ proktam ardhasaptākṣaraṃ param",
    "GR13malinivu:356": " 3.66ab: laraṭakṣavayair dīrghaiḥ sūmāyuktaiḥ sabindukaiḥ",
    "GR13malinivu:357": " 3.66cd: indrādīn kalpayed dhrasvais tadastrāṇi vicakṣaṇaḥ",
    "GR13malinivu:358": " 3.67ab: tadvan nāsāpayobhyāṃ tu kalpyau viṣṇuprajāpatī",
    "GR13malinivu:359": " 3.67cd: svarāv ādyatṛtīyau tu vācakau padmacakrayoḥ",
    "GR13malinivu:360": " 3.68ab: iti mantragaṇaḥ proktaḥ sarvakāmaphalapradaḥ",
    "GR13malinivu:361": " 3.68cd: yogināṃ yogasiddhyarthaṃ kim anyat paripṛcchasi",
    "GR13malinivu:362": " iti śrīmālinīvijayottare tantre mantroddhārādhikāras tṛtīyaḥ samāptaḥ",
    "GR13malinivu:363": " yogalakṣaṇadhikāraś caturthaḥ",
    "GR13malinivu:364": " 4.1ab: athaitad upasaṃśrutya munayo muditekṣaṇāḥ",
    "GR13malinivu:365": " 4.1cd: praṇamya krauñcahantāraṃ punar ūcur idaṃ vacaḥ",
    "GR13malinivu:366": " 4.2ab: yogamārgavidhiṃ devyā pṛṣṭena parameṣṭhinā",
    "GR13malinivu:367": " 4.2cd: tatpratijñāvatāpy uktaṃ kimarthaṃ mantralakṣaṇam",
    "GR13malinivu:368": " 4.3ab: evam uktaḥ sa taiḥ samyak kārtikeyo mahāmatiḥ",
    "GR13malinivu:369": " 4.3cd: idam āha vacas teṣāṃ saṃdehavinivṛttaye",
    "GR13malinivu:370": " 4.4ab: yogam ekatvam icchanti vastuno 'nyena vastunā",
    "GR13malinivu:371": " 4.4cd: yad vastu jñeyam ity uktaṃ heyatvādiprasiddhaye",
    "GR13malinivu:372": " 4.5ab: dvirūpam api taj jñānaṃ vinā jñātuṃ na śakyate",
    "GR13malinivu:373": " 4.5cd: tatprasiddhyai śivenoktaṃ jñānaṃ yad upavarṇitam",
    "GR13malinivu:374": " 4.6ab: sabījayogasaṃsiddhyai mantralakṣaṇam apy alam",
    "GR13malinivu:375": " 4.6cd: na cādhikāritā dīkṣāṃ vinā yoge 'sti śāṅkare",
    "GR13malinivu:376": " 4.7ab: kriyājñānavibhedena sā ca dvedhā nigadyate",
    "GR13malinivu:377": " 4.7cd: dvividhā sā prakartavyā tena caitad udāhṛtam",
    "GR13malinivu:378": " 4.8ab: na ca yogādhikāritvam ekam evānayā bhavet",
    "GR13malinivu:379": " 4.8cd: api mantrādhikāritvaṃ muktiś ca śivadīkṣayā",
    "GR13malinivu:380": " 4.9ab: śrutvā caitat pater vākyaṃ romāñcitaśarīriṇī",
    "GR13malinivu:381": " 4.9cd: idam āha punar vākyam ambā munivarottamāḥ",
    "GR13malinivu:382": " 4.10ab: abhinnamālinīkāye tattvāni bhuvanāni ca",
    "GR13malinivu:383": " 4.10cd: kalāḥ padāni mantrāś ca yathāvad avadhāritāḥ",
    "GR13malinivu:384": " 4.11ab: bhinnayonis tu yā deva tvayoktā mālinī mama",
    "GR13malinivu:385": " 4.11cd: tasyā aṅge yathaitāni saṃsthitāni tathā vada",
    "GR13malinivu:386": " 4.12ab: evam ukto mahādevyā bhairavo bhūribhogadaḥ",
    "GR13malinivu:387": " 4.12cd: sphuraddhimāṃśusaṃtānaprakāśitadigantaraḥ",
    "GR13malinivu:388": " 4.13ab: surāsuraśiromaulimālālālitaśāsanaḥ",
    "GR13malinivu:389": " 4.13cd: uvāca madhurāṃ vācam imām akleśitāśayām",
    "GR13malinivu:390": " 4.14ab: yā mayā kathitā devi bhinnayonis tu mālinī",
    "GR13malinivu:391": " 4.14cd: tadaṅge saṃpravakṣyāmi sarvam etad yathā sthitam",
    "GR13malinivu:392": " 4.15ab: phe dharātattvam uddiṣṭaṃ dādijhānte 'nupūrvaśaḥ",
    "GR13malinivu:393": " 4.15cd: trayoviṃśatyabādīni pradhānāntāni lakṣayet",
    "GR13malinivu:394": " 4.16ab: ṭhādau ca saptake sapta puruṣādīni pūrvavat",
    "GR13malinivu:395": " 4.16cd: iṅagheṣu trayaṃ vidyād vidyātaḥ sakalāvadhi",
    "GR13malinivu:396": " 4.17ab: śivatattve gakārādināntān ṣoḍaśa lakṣayet",
    "GR13malinivu:397": " 4.17cd: kalāḥ padāni mantrāś ca bhuvanāni ca sundari",
    "GR13malinivu:398": " 4.18ab: pūrvavad veditavyāni tat saṅkhyārṇavibhedataḥ",
    "GR13malinivu:399": " 4.18cd: vidyātrayavibhāgena yathedānīṃ tathā śṛṇu",
    "GR13malinivu:400": " 4.19ab: niṣkale padam ekārṇaṃ tryarṇaikārṇam atha dvayam",
    "GR13malinivu:401": " 4.19cd: sakale tu parijñeyaṃ pañcaikārṇadvayaṃ dvaye",
    "GR13malinivu:402": " 4.20ab: caturekākṣare dve ca māyāditritaye mate",
    "GR13malinivu:403": " 4.20cd: caturakṣaram ekaṃ ca kālādidvitaye matam",
    "GR13malinivu:404": " 4.21ab: rañjake dvyarṇam uddiṣṭaṃ pradhāne tryarṇam iṣyate",
    "GR13malinivu:405": " 4.21cd: buddhau devāṣṭakavyāptyā padaṃ dvyakṣaram iṣyate",
    "GR13malinivu:406": " 4.22ab: tataḥ pañcāṣṭakavyāptyā dvyekadvidvyakṣarāṇi tu",
    "GR13malinivu:407": " 4.22cd: vidyāpadāni catvāri sārdhavarṇaṃ tu pañcamam",
    "GR13malinivu:408": " 4.23ab: ekaikasārdhavarṇāni trīṇi tattve tu pārthive",
    "GR13malinivu:409": " 4.23cd: parāṅge sarvam anyac ca varṇamantrakalādikam",
    "GR13malinivu:410": " 4.24ab: sārdhenāṇḍadvayaṃ vyāptam ekaikena pṛthag dvayam",
    "GR13malinivu:411": " 4.24cd: aparāyāḥ samākhyātā vyāptir eṣā vilomataḥ",
    "GR13malinivu:412": " 4.25ab: sārṇenāṇḍatrayaṃ vyāptaṃ triśūlena caturthakam",
    "GR13malinivu:413": " 4.25cd: sarvātītaṃ visargeṇa parāvyāptir udāhṛtā",
    "GR13malinivu:414": " 4.26ab: etat sarvaṃ parijñeyaṃ yoginā hitam icchatā",
    "GR13malinivu:415": " 4.26cd: ātmano vā pareṣāṃ vā nānyathā tad avāpyate",
    "GR13malinivu:416": " 4.27ab: dvāv eva mokṣadau jñeyau jñānī yogī ca śāṅkari",
    "GR13malinivu:417": " 4.27cd: pṛthaktvāt tatra [3] boddhavyaṃ phalakāṅkṣibhiḥ",
    "GR13malinivu:418": " 4.28ab: jñānaṃ ca trividhaṃ proktaṃ tatrādyaṃ śrutam iṣyate",
    "GR13malinivu:419": " 4.28cd: cintāmayam athānyac ca bhāvanāmayam eva ca",
    "GR13malinivu:420": " 4.29ab: śāstrārthasya parijñānaṃ vikṣiptasya śrutaṃ matam",
    "GR13malinivu:421": " 4.29cd: idam atredam atreti idam atropayujyate",
    "GR13malinivu:422": " 4.30ab: sarvam ālocya śāstrārtham ānupūrvyā vyavasthitam",
    "GR13malinivu:423": " 4.30cd: tadvac cintāmayaṃ jñānaṃ dvirūpam upadiśyate",
    "GR13malinivu:424": " 4.31ab: mandasvabhyastabhedena tatra svabhyastam ucyate",
    "GR13malinivu:425": " 4.31cd: suniṣpanne tatas tasmiñ jāyate bhāvanāmayam",
    "GR13malinivu:426": " 4.32ab: yato yogaṃ samāsādya yogī yogaphalaṃ labhet",
    "GR13malinivu:427": " 4.32cd: evaṃ vijñānabhedena jñānī proktaś caturvidhaḥ",
    "GR13malinivu:428": " 4.33ab: saṃprāpto ghaṭamānaś ca siddhaḥ siddhatamo 'nyathā",
    "GR13malinivu:429": " 4.33cd: yogī caturvidho devi yathāvat pratipadyate",
    "GR13malinivu:430": " 4.34ab: samāveśoktivad yogas trividhaḥ samudāhṛtaḥ",
    "GR13malinivu:431": " 4.34cd: tatra prāptopadeśas tu pāramparyakrameṇa yaḥ",
    "GR13malinivu:432": " 4.35ab: prāptayogaḥ sa vijñeyas trividho 'pi manīṣibhiḥ",
    "GR13malinivu:433": " 4.35cd: cetaso ghaṭanaṃ tattvāc calitasya punaḥ punaḥ",
    "GR13malinivu:434": " 4.36ab: yaḥ karoti tam icchanti ghaṭamānaṃ manīṣiṇaḥ",
    "GR13malinivu:435": " 4.36cd: tad eva cetasā nānyad dvitīyam avalambate",
    "GR13malinivu:436": " 4.37ab: siddhayogas tadā jñeyo yogī yogaphalārthibhiḥ",
    "GR13malinivu:437": " 4.37cd: yaḥ punar yatra tatraiva saṃsthito 'pi yathā tathā",
    "GR13malinivu:438": " 4.38ab: bhuñjānas tatphalaṃ tena hīyate na kathañ cana",
    "GR13malinivu:439": " 4.38cd: susiddhaḥ sa tu boddhavyaḥ sadāśivasamaḥ priye",
    "GR13malinivu:440": " 4.39ab: uttarottaravaiśiṣṭyam eteṣāṃ samudāhṛtam",
    "GR13malinivu:441": " 4.39cd: jñānināṃ yogināṃ caiva dvayor yogavid uttamaḥ",
    "GR13malinivu:442": " 4.40ab: yato 'sya jñānam apy asti pūrvo yogaphalojjhitaḥ",
    "GR13malinivu:443": " 4.40cd: yataś ca mokṣadaḥ proktaḥ svabhyastajñānavān budhaiḥ",
    "GR13malinivu:444": " 4.41ab: ity etat kathitaṃ sarvaṃ vijñeyaṃ yogipūjite",
    "GR13malinivu:445": " 4.41cd: tantrārtham upasaṃhṛtya samāsād yogināṃ hitam",
    "GR13malinivu:446": " iti śrīmālinīvijayottare tantre caturtho 'dhikāraḥ samāptaḥ",
    "GR13malinivu:447": " atha pañcamo 'dhikāraḥ",
    "GR13malinivu:448": " 5.1ab: athātaḥ saṃpravakṣyāmi bhuvanādhvānam īśvari",
    "GR13malinivu:449": " 5.1cd: ādau kālāgnibhuvanaṃ śodhitavyaṃ prayatnataḥ",
    "GR13malinivu:450": " 5.2ab: avīciḥ kumbhīpākaś ca rauravaś ca tṛtīyakaḥ",
    "GR13malinivu:451": " 5.2cd: kūṣmāṇḍabhuvane śuddhe sarve śuddhā na saṃśayaḥ",
    "GR13malinivu:452": " 5.3ab: pātālāni tataḥ sapta teṣām ādau mahātalam",
    "GR13malinivu:453": " 5.3cd: rasātalaṃ tataś cānyat talātalam ataḥ param",
    "GR13malinivu:454": " 5.4ab: sutalaṃ nitalaṃ ceti vitalaṃ talam eva ca",
    "GR13malinivu:455": " 5.4cd: hāṭakena viśuddhena sarveṣāṃ śuddhir iṣyate",
    "GR13malinivu:456": " 5.5ab: tadūrdhvaṃ pṛthivī jñeyā saptadvīpārṇavānvitā",
    "GR13malinivu:457": " 5.5cd: devānām āśrayo merus tanmadhye saṃvyavasthitaḥ",
    "GR13malinivu:458": " 5.6ab: bhuvolokas tadūrdhve ca svarlokas tasya copari",
    "GR13malinivu:459": " 5.6cd: maho janas tapaḥ satyam ity etal lokasaptakam",
    "GR13malinivu:460": " 5.7ab: caturdaśavidho yatra bhūtagrāmaḥ pravartate",
    "GR13malinivu:461": " 5.7cd: sthāvaraḥ sarpajātiś ca pakṣijātis tathāparā",
    "GR13malinivu:462": " 5.8ab: mṛgasaṃjñaś ca paśvākhyaḥ pañcamo 'nyaś ca mānuṣaḥ",
    "GR13malinivu:463": " 5.8cd: paiśāco rākṣaso yākṣo gāndharvaś caindra eva ca",
    "GR13malinivu:464": " 5.9ab: saumyaś ca prājāpatyaś ca brāhmaś cātra caturdaśa",
    "GR13malinivu:465": " 5.9cd: sarvasyaivāsya saṃśuddhir brāhme saṃśodhite sati",
    "GR13malinivu:466": " 5.10ab: bhuvanaṃ vaiṣṇavaṃ tasmān madīyaṃ tadanantaram",
    "GR13malinivu:467": " 5.10cd: tatra śuddhe bhavec chuddhaṃ sarvam etan na saṃśayaḥ",
    "GR13malinivu:468": " 5.11ab: kālāgnipūrvakair ebhir bhuvanaiḥ pañcabhiḥ priye",
    "GR13malinivu:469": " 5.11cd: śuddhaiḥ sarvam idaṃ śuddhaṃ brahmāṇḍāntarvyavasthitam",
    "GR13malinivu:470": " 5.12ab: tadbahiḥ śatarudrāṇāṃ bhuvanāni pṛthak pṛthak",
    "GR13malinivu:471": " 5.12cd: daśa saṃśodhayet paścād ekaṃ tannāyakāvṛtam",
    "GR13malinivu:472": " 5.13ab: anantaḥ prathamas teṣāṃ kapālīśas tathāparaḥ",
    "GR13malinivu:473": " 5.13cd: agnirudro yamaś caiva nairṛto bala eva ca",
    "GR13malinivu:474": " 5.14ab: śīghro nidhīśvaraś caiva sarvavidyādhipo 'paraḥ",
    "GR13malinivu:475": " 5.14cd: śaṃbhuś ca vīrabhadraś ca vidhūmajvalanaprabhaḥ",
    "GR13malinivu:476": " 5.15ab: ebhir daśaikasaṃkhyātaiḥ śuddhaiḥ śuddhaṃ śataṃ matam",
    "GR13malinivu:477": " 5.15cd: upariṣṭāt puras teṣām aṣṭakāḥ pañca saṃsthitāḥ",
    "GR13malinivu:478": " 5.16ab: lakulī bhārabhūtiś ca diṇḍhyāṣāḍhī sapuṣkarau",
    "GR13malinivu:479": " 5.16cd: naimiṣaṃ ca prabhāsaṃ ca amareśam athāṣṭakam",
    "GR13malinivu:480": " 5.17ab: etat pratyātmakaṃ proktam ato guhyātiguhyakam",
    "GR13malinivu:481": " 5.17cd: tatra bhairavakedāramahākālāḥ samadhyamāḥ",
    "GR13malinivu:482": " 5.18ab: āmrātikeśajalpeśaśrīśailāḥ saharīndavaḥ",
    "GR13malinivu:483": " 5.18cd: bhīmeśvaramahendrāṭṭahāsāḥ savimaleśvarāḥ",
    "GR13malinivu:484": " 5.19ab: kanakhalaṃ nākhalaṃ ca kurukṣetraṃ gayā tathā",
    "GR13malinivu:485": " 5.19cd: guhyam etat tṛtīyaṃ tu pavitram adhunocyate",
    "GR13malinivu:486": " 5.20ab: sthānusvarṇākṣakāv ādyau bhadragokarṇakau parau",
    "GR13malinivu:487": " 5.20cd: mahākālāvimukteśarudrakoṭyambarāpadāḥ",
    "GR13malinivu:488": " 5.21ab: sthūlaḥ sthūleśvaraḥ śaṅkukarṇakālañjarāv api",
    "GR13malinivu:489": " 5.21cd: maṇḍaleśvaramākoṭadviraṇḍachagalāṇḍakau",
    "GR13malinivu:490": " 5.22ab: sthāṇvāṣṭakam iti proktam ahaṅkārāvadhi sthitam",
    "GR13malinivu:491": " 5.22cd: devayonyaṣṭakaṃ buddhau kathyamānaṃ mayā śṛṇu",
    "GR13malinivu:492": " 5.23ab: paiśācaṃ rākṣasaṃ yākṣaṃ gāndharvaṃ caindram eva ca",
    "GR13malinivu:493": " 5.23cd: tathā saumyaṃ saprājeśaṃ brāhmam aṣṭamam iṣyate",
    "GR13malinivu:494": " 5.24ab: yogāṣṭakaṃ pradhāne tu tatrādāv akṛtaṃ bhavet",
    "GR13malinivu:495": " 5.24cd: kṛtaṃ ca raibhavaṃ brāhmaṃ vaiṣṇavaṃ tadanantaram",
    "GR13malinivu:496": " 5.25ab: kaumāram aumaṃ śraikaṇṭham iti yogāṣṭakaṃ tathā",
    "GR13malinivu:497": " 5.25cd: puruṣe vāmabhīmograbhaveśānaikavīrakāḥ",
    "GR13malinivu:498": " 5.26ab: pracaṇḍomādhavājāś ca anantaikaśivāv atha",
    "GR13malinivu:499": " 5.26cd: krodheśacaṇḍau vidyāyāṃ saṃvarto jyotir eva ca",
    "GR13malinivu:500": " 5.27ab: kalātattve parijñeyau surapañcāntakau pare",
    "GR13malinivu:501": " 5.27cd: ekavīraśikhaṇḍīśaśrīkaṇṭḥāḥ kālam āśritāḥ",
    "GR13malinivu:502": " 5.28ab: mahātejaḥ prabhṛtayoḥ maṇḍaleśānasaṃjñakāḥ",
    "GR13malinivu:503": " 5.28cd: māyātattve sthitās tatra vāmadevabhavodbhavau",
    "GR13malinivu:504": " 5.29ab: ekapiṅgekṣaṇeśānabhuvaneśapuraḥsarāḥ",
    "GR13malinivu:505": " 5.29cd: aṅguṣṭhamātrasahitāḥ kālānalasamatviṣaḥ",
    "GR13malinivu:506": " 5.30ab: vidyātattve 'pi pañcāhur bhuvanāni manīṣiṇaḥ",
    "GR13malinivu:507": " 5.30cd: tatra hālāhalaḥ pūrvo rudraḥ krodhas tathāparaḥ",
    "GR13malinivu:508": " 5.31ab: ambikā ca aghorā ca vāmadevī ca kīrtyate",
    "GR13malinivu:509": " 5.31cd: īśvare pivanādyāḥ syur aghorāntā maheśvarāḥ",
    "GR13malinivu:510": " 5.32ab: raudrī jyeṣṭhā ca vāmā ca tathā śaktisadāśivau",
    "GR13malinivu:511": " 5.32cd: etāni sakale pañca bhuvanāni vidur budhāḥ",
    "GR13malinivu:512": " 5.33ab: evaṃ tu sarvatattveṣu śatam aṣṭādaśottaram",
    "GR13malinivu:513": " 5.33cd: bhuvanānāṃ parijñeyaṃ saṅkṣepān na tu vistarāt",
    "GR13malinivu:514": " 5.34ab: śuddhenānena śuddhyanti sarvāṇy api na saṃśayaḥ",
    "GR13malinivu:515": " 5.34cd: sarvamārgaviśuddhau tu kartavyāyāṃ mahāmatiḥ",
    "GR13malinivu:516": " 5.35ab: sakalāvadhi saṃśodhya śive yogaṃ prakalpayet",
    "GR13malinivu:517": " 5.35cd: bubhukṣoḥ sakalaṃ dhyātvā yogaṃ kurvīta yogavit",
    "GR13malinivu:518": " 5.36ab: ity eṣa kīrtito mārgo bhuvanākhyasya me mataḥ",
    "GR13malinivu:519": " iti śrīmālinīvijayottare tantre pañcamo 'dhikāraḥ samāptaḥ",
    "GR13malinivu:520": " atha dehamārgādhikāraḥ ṣaṣṭhaḥ",
    "GR13malinivu:521": " 6.1ab: athāsya vastujātasya yathā dehe vyavasthitiḥ",
    "GR13malinivu:522": " 6.1cd: kriyate jñānadīkṣāsu tathedānīṃ nigadyate",
    "GR13malinivu:523": " 6.2ab: pādādhaḥ pañcabhūtāni vyāptyā dvyaṅgulayā nyaset",
    "GR13malinivu:524": " 6.2cd: dharātattvaṃ ca gulphāntam abādīni tataḥ kramāt",
    "GR13malinivu:525": " 6.3ab: tadvat tundopariṣṭāt tu parvaṣaṭkāvasānakam",
    "GR13malinivu:526": " 6.3cd: puṃstattvāt kalātattvāntaṃ tattvaṣaṭkaṃ vicintayet",
    "GR13malinivu:527": " 6.4ab: tato māyāditattvāni catvāri susamāhitaḥ",
    "GR13malinivu:528": " 6.4cd: caturaṅgulayā vyāptyā sakalāntāni bhāvayet",
    "GR13malinivu:529": " 6.5ab: śivatattvaṃ tataḥ paścāt tejorūpam anākulam",
    "GR13malinivu:530": " 6.5cd: sarveṣāṃ vyāpakatvena sabāhyābhyantaraṃ smaret",
    "GR13malinivu:531": " 6.6ab: ṣaṭtriṃśattattvabhedena nyāso 'yaṃ samudāhṛtaḥ",
    "GR13malinivu:532": " 6.6cd: adhunā pañca tattvāni yathā dehe tathocyate",
    "GR13malinivu:533": " 6.7ab: nābher ūrdhvaṃ tu yāvat syāt parvaṣaṭkam anukramāt",
    "GR13malinivu:534": " 6.7cd: dharātattvena gulphāntaṃ vyāptaṃ śeṣam ihāmbunā",
    "GR13malinivu:535": " 6.8ab: dvāviṃśatiś ca parvāṇi tadūrdhvaṃ tejasāvṛtam",
    "GR13malinivu:536": " 6.8cd: tasmād dvādaśa parvāṇi vāyuvyāptir udāhṛtā",
    "GR13malinivu:537": " 6.9ab: ākāśāntaṃ paraṃ śāntaṃ sarveṣāṃ vyāpakaṃ smaret",
    "GR13malinivu:538": " 6.9cd: śaktyādipañcakhaṇḍādhvavidhiṣv apy evam iṣyate",
    "GR13malinivu:539": " 6.10ab: trikhaṇḍe kaṇṭhaparyantam ātmatattvam udāhṛtam",
    "GR13malinivu:540": " 6.10cd: vidyātattvam atordhvaṃ ca śivatattvaṃ tu pūrvavat",
    "GR13malinivu:541": " 6.11ab: evaṃ tattvavidhiḥ prokto bhuvanādhvā tathocyate",
    "GR13malinivu:542": " 6.11cd: kālāgner vīrabhadrāntaṃ puraṣoḍaśakaṃ tataḥ",
    "GR13malinivu:543": " 6.12ab: gulphāntaṃ vinyased dhyātvā yathāvad anupūrvaśaḥ",
    "GR13malinivu:544": " 6.12cd: tasmād ekāṅgulavyāptyā lakulīśāditaḥ kramāt",
    "GR13malinivu:545": " 6.13ab: vinyaset tu dviraṇḍāntaṃ tryaṅgulaṃ chagalāṇḍakam",
    "GR13malinivu:546": " 6.13cd: tataḥ pādāṅgulavyāptyā devayogāṣṭakaṃ pṛthak",
    "GR13malinivu:547": " 6.14ab: tato 'py ardhāṅgulavyāptyā puraṣaṭkam anukramāt",
    "GR13malinivu:548": " 6.14cd: catuṣkaṃ tu dvaye 'nyasminn ekam ekatra cintayet",
    "GR13malinivu:549": " 6.15ab: uttarādikramād dvyekabhedo vidyādike traye",
    "GR13malinivu:550": " 6.15cd: kāle pratyekam uddiṣṭam ekaikaṃ tu yathākramaṃ",
    "GR13malinivu:551": " 6.16ab: maṇḍalādhipatīnāṃ tu vyāptir ardhāṅgulā matā",
    "GR13malinivu:552": " 6.16cd: tribhāganyūnaparvākhyā tritayasya tathopari",
    "GR13malinivu:553": " 6.17ab: dvitayasya ca saṃpūrṇā pañcakaṃ samudāhṛtam",
    "GR13malinivu:554": " 6.17cd: aṣṭakaṃ pañcakaṃ cānyad evam eva vilakṣayet",
    "GR13malinivu:555": " 6.18ab: bhuvanādhvavidhāv atra pūrvavac cintayec chivam",
    "GR13malinivu:556": " 6.18cd: padāni dvividhāny atra vargavidyāvibhedataḥ",
    "GR13malinivu:557": " 6.19ab: teṣāṃ tanmantravad vyāptir yathedānīṃ tathā śṛṇu",
    "GR13malinivu:558": " 6.19cd: caturaṅgulam ādyaṃ tu dve cānye 'ṣṭāṅgule pṛthak",
    "GR13malinivu:559": " 6.20ab: daśāṅgulāni trīṇy asmād ekaṃ pañcadaśāṅgulam",
    "GR13malinivu:560": " 6.20cd: caturbhir adhikaiś cānyad vyāpakaṃ navamaṃ mahat",
    "GR13malinivu:561": " 6.21ab: ūnaviṃśatike bhede padānāṃ vyāptir ucyate",
    "GR13malinivu:562": " 6.21cd: ekaikaṃ dvyaṅgulaṃ jñeyaṃ tatra pūrvaṃ padatrayam",
    "GR13malinivu:563": " 6.22ab: aṣṭāṅgulāni catvāri daśāṅgulam ataḥ param",
    "GR13malinivu:564": " 6.22cd: dvyaṅgule dve pade cānye ṣaḍaṅgulam ataḥ param",
    "GR13malinivu:565": " 6.23ab: dvādaśāṅgulam anyac ca dve 'nye pañcāṅgule pṛthak",
    "GR13malinivu:566": " 6.23cd: padadvayaṃ catuṣparva tathānye dve dviparvaṇī",
    "GR13malinivu:567": " 6.24ab: vyāpakaṃ padam anyac ca pūrvavat parikīrtitaṃ",
    "GR13malinivu:568": " 6.24cd: aparo 'yaṃ vidhiḥ proktaḥ parāparam ataḥ śṛṇu",
    "GR13malinivu:569": " 6.25ab: pūrvavat pṛthivītattvaṃ vijñeyaṃ caturaṅgulam",
    "GR13malinivu:570": " 6.25cd: sārdhadvyaṅgulamānāni dhiṣaṇāntāni lakṣayet",
    "GR13malinivu:571": " 6.26ab: pradhānaṃ tryaṅgulaṃ jñeyaṃ śeṣaṃ pūrvavad ādiśet",
    "GR13malinivu:572": " 6.26cd: pare 'pi pūrvavat pṛthvī tryaṅgulāny aparāṇi ca",
    "GR13malinivu:573": " 6.27ab: catuṣparva pradhānaṃ ca śeṣaṃ pūrvavad āśrayet",
    "GR13malinivu:574": " 6.27cd: dvividho 'pi hi varṇānāṃ ṣaḍvidho bheda ucyate",
    "GR13malinivu:575": " 6.28ab: tattvamārgavidhānena jñātavyaḥ paramārthataḥ",
    "GR13malinivu:576": " 6.28cd: padamantrakalādīnāṃ pūrvasūtrānusārataḥ",
    "GR13malinivu:577": " 6.29ab: tritayatvaṃ prakurvīta tattvavarṇoktavartmanā",
    "GR13malinivu:578": " 6.29cd: itthaṃ bhūtaśarīrasya guruṇā śivamūrtinā",
    "GR13malinivu:579": " 6.30ab: prakartavyā vidhānena dīkṣā sarvaphalapradā",
    "GR13malinivu:580": " iti śrīmālinīvijayottare tantre dehamārgādhikāraḥ ṣaṣṭhaḥ samāptaḥ",
    "GR13malinivu:581": " mudrādhikāraḥ saptamaḥ",
    "GR13malinivu:582": " 7.1ab: athātaḥ saṃpravakṣyāmi mudrākhyāḥ śivaśaktayaḥ",
    "GR13malinivu:583": " 7.1cd: yābhiḥ saṃrakṣito mantrī mantrasiddhim avāpnuyāt",
    "GR13malinivu:584": " 7.2ab: triśūlaṃ ca tathā padmaṃ śaktiś cakraṃ savajrakam",
    "GR13malinivu:585": " 7.2cd: daṇḍadaṃṣṭre mahāpretā mahāmudrā khageśvarī",
    "GR13malinivu:586": " 7.3ab: mahodayā karālā ca khaṭvāṅgaṃ sakapālakam",
    "GR13malinivu:587": " 7.3cd: halaṃ pāśāṅkuśā ghaṇṭā mudgaras triśikho 'paraḥ",
    "GR13malinivu:588": " 7.4ab: āvāhasthāpanīrodhā dravyadā natir eva ca",
    "GR13malinivu:589": " 7.4cd: amṛtā yogamudreti vijñeyā vīravandite",
    "GR13malinivu:590": " 7.5ab: tarjanīmadhyamānāmā dakṣiṇasya prasāritāḥ",
    "GR13malinivu:591": " 7.5cd: kaṇiṣṭhāṅguṣṭhakākrāntās triśūlaṃ parikīrtitam",
    "GR13malinivu:592": " 7.6ab: padmākārau karau kṛtvā padmamudrāṃ pradarśayet",
    "GR13malinivu:593": " 7.6cd: saṃmukhau prasṛtau kṛtvā karāv antaritāṅgulī",
    "GR13malinivu:594": " 7.7ab: prasṛte madhyame lagne kaumāryāḥ śaktir iṣyate",
    "GR13malinivu:595": " 7.7cd: uttānavāmamuṣṭes tu dakṣa[6]",
    "GR13malinivu:596": " 7.8ab: [4] kṣipen muṣṭiṃ cakraṃ nārāyaṇīpriyam",
    "GR13malinivu:597": " 7.8cd: uttānavāmakasyordhvaṃ nyased dakṣam adhomukham",
    "GR13malinivu:598": " 7.9ab: kaniṣṭhāṅguṣṭhakau śliṣṭau śeṣāḥ syur maṇibandhagā",
    "GR13malinivu:599": " 7.9cd: vajramudreti vikhyātā aindrīsaṃtoṣakārikā",
    "GR13malinivu:600": " 7.10ab: ūrdhvaprasārito muṣṭir dakṣiṇo 'ṅguṣṭhagarbhagaḥ",
    "GR13malinivu:601": " 7.10cd: daṇḍamudreti vikhyātā vaivasvatakulapriyā",
    "GR13malinivu:602": " 7.11ab: vāmato vaktragāṃ kuryād vāmamuṣṭeḥ kaniṣṭhikām",
    "GR13malinivu:603": " 7.11cd: daṃṣṭreyaṃ kīrtitā devi cāmuṇḍākulanandinī",
    "GR13malinivu:604": " 7.12ab: vāmajānugataṃ pādaṃ but hastau pṛṣṭhapralambinau",
    "GR13malinivu:605": " 7.12cd: vikṛte locane grīvā bhagnā jihvā prasāritā",
    "GR13malinivu:606": " 7.13ab: sarvayogigaṇasyeṣṭā pretā yogīśvarī matā",
    "GR13malinivu:607": " 7.13cd: hastāv adhomukhau padbhyāṃ hṛdayāntaṃ nayed budhaḥ",
    "GR13malinivu:608": " 7.14ab: tiryag mukhāntam upari saṃmukhāv ūrdhvagau nayet",
    "GR13malinivu:609": " 7.14cd: mahāmudreti vikhyātā dehaśodhanakarmaṇi",
    "GR13malinivu:610": " 7.15ab: sarvakarmakarī caiṣā yogināṃ yogasiddhaye",
    "GR13malinivu:611": " 7.15cd: baddhvā padmāsanaṃ yogī nābhāv akṣeśvaraṃ nyaset",
    "GR13malinivu:612": " 7.16ab: daṇḍākāraṃ tu taṃ tāvan nayed yāvat kakhatrayam",
    "GR13malinivu:613": " 7.16cd: nigṛhya tatra tat tūrṇaṃ prerayet khatrayeṇa tu",
    "GR13malinivu:614": " 7.17ab: etāṃ baddhvā mahāvīraḥ khe gatiṃ pratipadyate",
    "GR13malinivu:615": " 7.17cd: adhomukhasya dakṣasya vāmam uttānam ūrdhvataḥ",
    "GR13malinivu:616": " 7.18ab: anāmāmadhyame tasya vāmāṅguṣṭhena pīḍayet",
    "GR13malinivu:617": " 7.18cd: tarjanyā tatkaniṣṭhāṃ ca tarjanīṃ ca kaniṣṭhayā",
    "GR13malinivu:618": " 7.19ab: madhyamānāmikābhyāṃ ca tadaṅguṣṭhaṃ nipīḍayet",
    "GR13malinivu:619": " 7.19cd: mudrā mahodayākhyeyaṃ mahodayakarī nṛṇām",
    "GR13malinivu:620": " 7.20ab: anāmikākaniṣṭhābhyāṃ sṛkviṇyau pravidārayet",
    "GR13malinivu:621": " 7.20cd: jihvāṃ ca lālayen mantrī hāhākāraṃ ca kārayet",
    "GR13malinivu:622": " 7.21ab: kruddhadṛṣṭiḥ karāleyaṃ mudrā duṣṭabhayaṅkarī",
    "GR13malinivu:623": " 7.21cd: vāmaskandhagato vāma muṣṭir ucchritatarjanī",
    "GR13malinivu:624": " 7.22ab: khaṭvāṅgākhyā smṛtā mudrā kapālam adhunā śṛṇu",
    "GR13malinivu:625": " 7.22cd: nimnaṃ pāṇitalaṃ dakṣam īṣat saṃkucitāṅguli",
    "GR13malinivu:626": " 7.23ab: kapālam iti vijñeyam adhunā halam ucyate",
    "GR13malinivu:627": " 7.23cd: muṣṭibaddhasya dakṣasya tarjanī vāmamuṣṭinā",
    "GR13malinivu:628": " 7.24ab: vakratarjaninā grastā halamudreti kīrtitā",
    "GR13malinivu:629": " 7.24cd: muṣṭyā pṛṣṭhagayor dakṣa vāmayos tarjanīdvayam",
    "GR13malinivu:630": " 7.25ab: vāmāṅguṣṭhāgrasaṃlagnaṃ pāśaḥ prasṛtakuñcitaḥ",
    "GR13malinivu:631": " 7.25cd: hale muṣṭir yathā vāmo dakṣahīnas tathāṅkuśaḥ",
    "GR13malinivu:632": " 7.26ab: adhomukhasthite vāme dakṣiṇāṃ tarjanīṃ budhaḥ",
    "GR13malinivu:633": " 7.26cd: cālayen madhyadeśasthāṃ ghaṇṭāmudrā priyā matā",
    "GR13malinivu:634": " 7.27ab: karāv ūrdhvamukhau kāryāv anyonyāntaritāṅgulī",
    "GR13malinivu:635": " 7.27cd: anāme madhyapṛṣṭhasthe tarjanyau mūlaparvage",
    "GR13malinivu:636": " 7.28ab: madhyame dve yute kārye kaniṣṭhe puruṣāvadhi",
    "GR13malinivu:637": " 7.28cd: tarjanyau madhyapārśvasthe virale parikalpite",
    "GR13malinivu:638": " 7.29ab: mudgaras triśikho hy eṣa kṣaṇād āveśakārakaḥ",
    "GR13malinivu:639": " 7.29cd: karābhyām añjaliṃ kṛtvā anāmāmūlaparvagau",
    "GR13malinivu:640": " 7.30ab: aṅguṣṭhau kalpayed vidvān mantrāvāhanakarmaṇi",
    "GR13malinivu:641": " 7.30cd: muṣṭī dvāv unnatāṅguṣṭhau sthāpanī parikīrtitā",
    "GR13malinivu:642": " 7.31ab: dvāv eva garbhagāṅguṣṭhau vijñeyā saṃnirodhinī",
    "GR13malinivu:643": " 7.31cd: dravyadā tu samākhyātā [4]tra saṃmukhī",
    "GR13malinivu:644": " 7.32ab: hṛdaye saṃmukhau hastau saṃlagnau prasṛtāṅgulī",
    "GR13malinivu:645": " 7.32cd: namaskṛtir iyaṃ mudrā mantravandanakarmaṇi",
    "GR13malinivu:646": " 7.33ab: anyonyāntaritāḥ sarvāḥ karayor aṅgulīḥ sthitāḥ",
    "GR13malinivu:647": " 7.33cd: kaniṣṭhāṃ dakṣiṇāṃ vāme 'nāmikāgre niyojayet",
    "GR13malinivu:648": " 7.34ab: dakṣiṇe ca tathā vāmaṃ tarjanīmadhyame tathā",
    "GR13malinivu:649": " 7.34cd: aṅguṣṭhau madhyamūlasthau mudreyam amṛtaprabhā",
    "GR13malinivu:650": " 7.35ab: dakṣiṇaṃ nābhimūle tu vāmasyopari saṃsthitam",
    "GR13malinivu:651": " 7.35cd: tarjanyaṅguṣṭhakau lagnau ucchritau yogakarmaṇi",
    "GR13malinivu:652": " 7.36ab: evaṃ mudrāgaṇaṃ mantrī badhnīyad dhṛdaye budhaḥ",
    "GR13malinivu:653": " 7.36cd: sarvāsāṃ vācakāś cāsāṃ oṃ hrīṃ nāma tato namaḥ",
    "GR13malinivu:654": " iti śrīmālinīvijayottare tantre mudrādhikāro saptamaḥ samāptaḥ",
    "GR13malinivu:655": " 8.1ab: athātaḥ saṃpravakṣyāmi yajanaṃ sarvakāmadam",
    "GR13malinivu:656": " 8.1cd: yasya darśanamātreṇa yoginīsaṃmato bhavet",
    "GR13malinivu:657": " 8.2ab: tatrādau yāgasadanaṃ śubhe kṣetre manoramam",
    "GR13malinivu:658": " 8.2cd: kārayed agnikuṇḍena vartulena samanvitam",
    "GR13malinivu:659": " 8.3ab: pañcaviṃśatiparveṇa samantād ardhanābhinā",
    "GR13malinivu:660": " 8.3cd: turyāṃśamekhalenāpi parvauṣṭhena suśobhinā",
    "GR13malinivu:661": " 8.4ab: tataḥ snātvā jitadvandvo bhāvasnānena mantravit",
    "GR13malinivu:662": " 8.4cd: tac ca ṣaḍvidham uddiṣṭaṃ bhasmasnānādyanukramāt",
    "GR13malinivu:663": " 8.5ab: bhasmasnānaṃ mahāstreṇa bhasma saptābhimantritam",
    "GR13malinivu:664": " 8.5cd: malasnānāya saṃhārakrameṇoddhūlayet tanum",
    "GR13malinivu:665": " 8.6ab: vidyāṅgaiḥ pañcabhiḥ paścāc chiraḥ prabhṛti guṇṭhayet",
    "GR13malinivu:666": " 8.6cd: abhiṣekaṃ tu kurvīta mūlenaiva ṣaḍaṅginā",
    "GR13malinivu:667": " 8.7ab: tato 'vāsāḥ suvāsā ca hastau pādau ca dhāvayet",
    "GR13malinivu:668": " 8.7cd: ācamya mārjanaṃ kuryād vidyayā bhūrivarṇayā",
    "GR13malinivu:669": " 8.8ab: nyāsaṃ kṛtvā tu sāmānyām aghamarṣaṃ dvitīyayā",
    "GR13malinivu:670": " 8.8cd: upasthānaṃ ca mālinyā japec caikākṣarāṃ parām",
    "GR13malinivu:671": " 8.9ab: jalasnāne 'pi cāstreṇa mṛdaṃ saptābhimantritam",
    "GR13malinivu:672": " 8.9cd: pūrvavat tanum ālabhya malasnānaṃ samācaret",
    "GR13malinivu:673": " 8.10ab: vidhisnānādikaṃ cātra pūrvavat kiṃ tu vāriṇā",
    "GR13malinivu:674": " 8.10cd: sādhāraṇavidhisnāto vidyātritayamantritam",
    "GR13malinivu:675": " 8.11ab: toyaṃ vinikṣipen mūrdhni mantrasnānāya mantravit",
    "GR13malinivu:676": " 8.11cd: rajasā godhutenaiva vāyavyaṃ snānam ācaret",
    "GR13malinivu:677": " 8.12ab: mahāstram uccaran gacched dhyānayuk padasaptakam",
    "GR13malinivu:678": " 8.12cd: tad eva punar āgacched anusmṛtya parāparām",
    "GR13malinivu:679": " 8.13ab: varṣātapasamāyogād divyo .apy evaṃvidho mataḥ",
    "GR13malinivu:680": " 8.13cd: kiṃ tu tatra parāṃ mantrī sravantīm amṛtaṃ smaret",
    "GR13malinivu:681": " 8.14ab: astreṇāṅguṣṭhamūlāt tu vahnim utthāpya nirdahet",
    "GR13malinivu:682": " 8.14cd: svatanuṃ plāvayet paścāt parayaivāmṛtena tu",
    "GR13malinivu:683": " 8.15ab: sūryādau mantram ādāya gacched astram anusmaran",
    "GR13malinivu:684": " 8.15cd: yāgaveśmāstrasaṃśuddhaṃ viśec chucir anākulaḥ",
    "GR13malinivu:685": " 8.16ab: tatra dvārapatīn pūjya mahāstreṇābhimantritam",
    "GR13malinivu:686": " 8.16cd: puṣpaṃ vinikṣiped dhyātvā jvaladvighnapraśāntaye",
    "GR13malinivu:687": " 8.17ab: daśasv api tato 'streṇa dikṣu saṃkalpya rakṣaṇaṃ",
    "GR13malinivu:688": " 8.17cd: praviśed yāgasadanaṃ vahnivad vahnisaṃyutam",
    "GR13malinivu:689": " 8.18ab: pūrvāsyaḥ saumyavaktro vā viśeṣanyāsam ārabhet",
    "GR13malinivu:690": " 8.18cd: tatrādāv astramantreṇa kālānalasamatviṣā",
    "GR13malinivu:691": " 8.19ab: aṅguṣṭhāgrāt tanuṃ dagdhāṃ sabāhyābhyantarāṃ smaret",
    "GR13malinivu:692": " 8.19cd: vikīryamāṇaṃ tadbhasma dhyātvā kavacavāyunā",
    "GR13malinivu:693": " 8.20ab: śivabindusamākāram ātmānam anucintayet",
    "GR13malinivu:694": " 8.20cd: tato 'sya yojayec chaktiṃ so 'ham ity aparājitaḥ",
    "GR13malinivu:695": " 8.21ab: vidyāmūrtiṃ tato dadhyān mantreṇānena śāṅkari",
    "GR13malinivu:696": " 8.21cd: daṇḍākrāntaṃ mahāprāṇaṃ daṇḍārūḍhaṃ sanābhikam",
    "GR13malinivu:697": " 8.22ab: nitambaṃ tadadhastāc ca vāmastanam adhaḥ punaḥ",
    "GR13malinivu:698": " 8.22cd: kaṇṭhaṃ ca vāmaśikharaṃ vāmamudrāvibhūṣitam",
    "GR13malinivu:699": " 8.23ab: bindvardhacandrakhaṃ nādaśaktibinduvibhūṣitam",
    "GR13malinivu:700": " 8.23cd: eṣa piṇḍakaro devi navātmaka iti śrutaḥ",
    "GR13malinivu:701": " 8.24ab: sarvasiddhikaraś cāyaṃ sarahasyam udāhṛtaḥ",
    "GR13malinivu:702": " 8.24cd: eṣa tryarṇojjhito .adhastād dīrghaiḥ ṣaḍbhiḥ svarair yutaḥ",
    "GR13malinivu:703": " 8.25ab: ṣaḍaṅgāni hṛdādīni jātibhedena kalpayet",
    "GR13malinivu:704": " 8.25cd: kṣayaravalabījaiś ca dīptair binduvibhūṣitaiḥ",
    "GR13malinivu:705": " 8.26ab: vaktrāṇi kalpayet pūrvam ūrdhvavaktrāditaḥ kramāt",
    "GR13malinivu:706": " 8.26cd: pratyaṅgavidhisiddhyarthaṃ lalāṭādiṣv atho nyaset",
    "GR13malinivu:707": " 8.27ab: a lalāṭe dvitīyaṃ ca vaktre saṃparikalpayet",
    "GR13malinivu:708": " 8.27cd: i ī netradvaye dattvā u ū karṇadvaye nyaset",
    "GR13malinivu:709": " 8.28ab: ṛ .R nāsāpuṭe tadvad ḷ .L gaṇḍadvaye tathā",
    "GR13malinivu:710": " 8.28cd: e ai adhordhvadanteṣu o-aukārau tathoṣṭhayoḥ",
    "GR13malinivu:711": " 8.29ab: aṃ śikhāyāṃ visargeṇa jihvāṃ saṃparikalpayet",
    "GR13malinivu:712": " 8.29cd: dakṣiṇaskandhadordaṇḍa karāṅgulinakheṣu ca",
    "GR13malinivu:713": " 8.30ab: kavargaṃ vinyased vāme tadvac cādyam anukramāt",
    "GR13malinivu:714": " 8.30cd: ṭatādyau pūrvavad vargau nitamborvādiṣu nyaset",
    "GR13malinivu:715": " 8.31ab: pādyaṃ pārśvadvaye pṛṣṭhe jaṭhare hṛdy anukramāt",
    "GR13malinivu:716": " 8.31cd: tvagraktamāṃsasūtreṣu yavargaṃ parikalpayet",
    "GR13malinivu:717": " 8.32ab: śādyam asthivasāśukraprāṇakopeṣu pañcakam",
    "GR13malinivu:718": " 8.32cd: mūrtyaṅgāni tato dattvā śivam āvāhayed budhaḥ",
    "GR13malinivu:719": " 8.33ab: prāṇopari nyasen nābhiṃ tadūrdhve dakṣiṇāṅgulim",
    "GR13malinivu:720": " 8.33cd: vāmakarṇaprameyotaḥ sarvasiddhipradaḥ śivaḥ",
    "GR13malinivu:721": " 8.34ab: sadbhāvaḥ paramo hy eṣaḥ bhairavasya mahātmanaḥ",
    "GR13malinivu:722": " 8.34cd: aṅgāny anena kāryāṇi pūrvavat svarabhedataḥ",
    "GR13malinivu:723": " 8.35ab: mūrtiḥ sṛṣṭis tritattvaṃ ca aṣṭau mūrtyaṅgasaṃyutāḥ",
    "GR13malinivu:724": " 8.35cd: śivaḥ sāṅgaś ca ṣoḍhaiva nyāsaḥ saṃparikīrtitaḥ",
    "GR13malinivu:725": " 8.36ab: asyopari tataḥ śāktaṃ kuryān nyāsaṃ yathā śṛṇu",
    "GR13malinivu:726": " 8.36cd: mūrtau parāparāṃ nyasya tadvaktrāṇi ca mālinīm",
    "GR13malinivu:727": " 8.37ab: parāditritayaṃ paścāc chikhāhṛtpādagaṃ nyaset",
    "GR13malinivu:728": " 8.37cd: kavaktrakaṇṭhahṛnnābhiguhyorūpādagaṃ kramāt",
    "GR13malinivu:729": " 8.38ab: aghoryādyaṣṭakaṃ nyasya vidyāṅgāni tu pūrvavat",
    "GR13malinivu:730": " 8.38cd: tatas tv āvāhayec chaktiṃ sarvayoginamaskṛtām",
    "GR13malinivu:731": " 8.39ab: jīvaḥ prāṇapuṭāntasthaḥ kālānalasamadyutiḥ",
    "GR13malinivu:732": " 8.39cd: atidīptas tu vāmāṅghribhūṣito mūrdhni bindunā",
    "GR13malinivu:733": " 8.40ab: dakṣajānuyutaś cāyaṃ sarvamātṛgaṇānvitaḥ",
    "GR13malinivu:734": " 8.40cd: anena prīṇitāḥ sarvā dadate vāñchitaṃ phalam",
    "GR13malinivu:735": " 8.41ab: sadbhāvaḥ paramo hy eṣa mātṛṇāṃ paripaṭhyate",
    "GR13malinivu:736": " 8.41cd: tasmād enāṃ japen mantrī ya icchet siddhim uttamām",
    "GR13malinivu:737": " 8.42ab: rudraśaktisamāveśo nityam atra pratiṣṭhitaḥ",
    "GR13malinivu:738": " 8.42cd: yasmād eṣā parāśaktir bhedenānena kīrtitā",
    "GR13malinivu:739": " 8.43ab: yāvatyaḥ siddhayas tantre sarvāḥ syur anayā kṛtāḥ",
    "GR13malinivu:740": " 8.43cd: aṅgāni kalpayed asyāḥ pūrvavat svarabhedataḥ",
    "GR13malinivu:741": " 8.44ab: mūrtiḥ savaktrā śaktiś ca vidyātritaya eva ca",
    "GR13malinivu:742": " 8.44cd: aghoryādyaṣṭakaṃ ceti tathā vidyāṅgapañcakam",
    "GR13malinivu:743": " 8.45ab: sāṅgāś caiva parā śaktir nyāsaḥ prokto .atha ṣaḍvidhaḥ",
    "GR13malinivu:744": " 8.45cd: yāmalo 'yam ato nyāsaḥ sarvasiddhiprasiddhaye",
    "GR13malinivu:745": " 8.46ab: vāmo vāyaṃ vidhiḥ kāryo muktimārgāvalambibhiḥ",
    "GR13malinivu:746": " 8.46cd: varṇamantravibhedena pṛthag vā tatphalārthibhiḥ",
    "GR13malinivu:747": " 8.47ab: yāvantaḥ kīrtitā bhedaiḥ śaṃbhuśaktyaṇuvācakāḥ",
    "GR13malinivu:748": " 8.47cd: tāvatsv apy evam evāyaṃ nyāsaḥ pañcavidho mataḥ",
    "GR13malinivu:749": " 8.48ab: kiṃ tu bāhyas tu yo yatra sa tatrāṅgasamanvitaḥ",
    "GR13malinivu:750": " 8.48cd: ṣaṣṭhaḥ syād iti sarvatra ṣoḍhaivāyam udāhṛtaḥ",
    "GR13malinivu:751": " 8.49ab: svānuṣṭhānāvirodhena bhāvābhāvavikalpanaiḥ",
    "GR13malinivu:752": " 8.49cd: yāgadravyāṇi sarvāṇi kāryāṇi vidhivad budhaiḥ",
    "GR13malinivu:753": " 8.50ab: tato 'rghapātram ādāya bhāvābhāvavikalpitam",
    "GR13malinivu:754": " 8.50cd: tataś cāstrāgnisaṃdagdhaṃ śaktyambuplāvitaṃ śuci",
    "GR13malinivu:755": " 8.51ab: kartavyā yasya saṃśuddhir anyasyāpy atra vastunaḥ",
    "GR13malinivu:756": " 8.51cd: tasyānenaiva mārgeṇa prakartavyā vijānatā",
    "GR13malinivu:757": " 8.52ab: na cāsaṃśodhitaṃ vastu kiñcid apy atra kalpayet",
    "GR13malinivu:758": " 8.52cd: tena śuddhaṃ tu sarvaṃ yad aśuddham api tac chuci",
    "GR13malinivu:759": " 8.53ab: tad ambunā samāpūrya ṣaḍbhir aṅgaiḥ samarpya ca",
    "GR13malinivu:760": " 8.53cd: amṛtīkṛtya sarvāṇi tena dravyāṇi śodhayet",
    "GR13malinivu:761": " 8.54ab: ātmānaṃ pūjayitvā tu kuryād antaḥkṛtiṃ yathā",
    "GR13malinivu:762": " 8.54cd: tathā te kathayiṣyāmi sarvayogigaṇārcite",
    "GR13malinivu:763": " 8.55ab: ādāvauāv ādhāraśaktiṃ tu nābhyadhaś caturaṅgulām",
    "GR13malinivu:764": " 8.55cd: dharāṃ surodaṃ potaṃ ca kandaś ceti catuṣṭayam",
    "GR13malinivu:765": " 8.56ab: ekaikāṅgulam etat syāc chūlasyāmalasārakam",
    "GR13malinivu:766": " 8.56cd: tato nālam anantākhyaṃ daṇḍam asya prakalpayet",
    "GR13malinivu:767": " 8.57ab: lambikāvadhitaś cātra śūlordhvaṃ granthir iṣyate",
    "GR13malinivu:768": " 8.57cd: abhittvainaṃ mahādevi pāśajālamahārṇavam",
    "GR13malinivu:769": " 8.58ab: na sa yogam avāpnoti śivena saha mānavaḥ",
    "GR13malinivu:770": " 8.58cd: dharmaṃ jñānaṃ ca vairāgyam aiśvaryaṃ ca catuṣṭayam",
    "GR13malinivu:771": " 8.59ab: koṇeṣu cintayen mantrī āgneyādiṣv anukramāt",
    "GR13malinivu:772": " 8.59cd: gātrakāṇāṃ catuṣkaṃ ca dikṣu pūrvādiṣu smaret",
    "GR13malinivu:773": " 8.60ab: granther ūrdhvaṃ triśūlādho bhavitavyā catuṣkikā",
    "GR13malinivu:774": " 8.60cd: vidyātattvaṃ tad evāhuś chadanatrayasaṃyutam",
    "GR13malinivu:775": " 8.61ab: kakhalambikayor madhye tat tattvam anucintayet",
    "GR13malinivu:776": " 8.61cd: padmākṛti kakhatattvam aiśvaraṃ cintayed budhaḥ",
    "GR13malinivu:777": " 8.62ab: karṇikākesaropetaṃ sabījaṃ vikasat sitam",
    "GR13malinivu:778": " 8.62cd: pūrvapatrāditaḥ paścād vāmādinavakaṃ nyaset",
    "GR13malinivu:779": " 8.63ab: vāmā jyeṣṭhā ca raudrī ca kālī ceti tathā parā",
    "GR13malinivu:780": " 8.63cd: kalavikaraṇī caiva balavikaraṇī tathā",
    "GR13malinivu:781": " 8.64ab: balapramathanī cānyā sarvabhūtadamany api",
    "GR13malinivu:782": " 8.64cd: manonmanī ca madhye 'pi bhānumārgeṇa vinyaset",
    "GR13malinivu:783": " 8.65ab: vibhvādinavakaṃ cānyad vilomāt parikalpayet",
    "GR13malinivu:784": " 8.65cd: vibhur jñānī kriyā cecchā vāgīśī jvālinī tathā",
    "GR13malinivu:785": " 8.66ab: vāmā jyeṣṭhā ca raudrī ca sarvāḥ kālānalaprabhāḥ",
    "GR13malinivu:786": " 8.66cd: brahmaviṣṇuharāḥ pūrvaṃ ye śāktāḥ pratipāditāḥ",
    "GR13malinivu:787": " 8.67ab: dalakesaramadhyasthā maṇḍalānāṃ ta īśvarāḥ",
    "GR13malinivu:788": " 8.67cd: dhvani [?] cārkenduvahnīnāṃ saṃjñeyā paribhāvayet",
    "GR13malinivu:789": " 8.68ab: īśvaraṃ ca mahāpretaṃ prahasantaṃ sacetanam",
    "GR13malinivu:790": " 8.68cd: kālāgnikoṭivapuṣam ity evaṃ sarvam āsanam",
    "GR13malinivu:791": " 8.69ab: tasya nābhyutthitaṃ śaktiśūlaśṛṅgatrayaṃ smaret",
    "GR13malinivu:792": " 8.69cd: kakhatrayeṇa niryātaṃ dvādaśāntāvasānakam",
    "GR13malinivu:793": " 8.70ab: cintayet tasya śṛṅgeṣu śāktaṃ padmatrayaṃ tataḥ",
    "GR13malinivu:794": " 8.70cd: sarvādhiṣṭhāyakaṃ śuklamām ity etat paramāsanam",
    "GR13malinivu:795": " 8.71ab: tatropari tato mūrtiṃ vidyākhyām anucintayet",
    "GR13malinivu:796": " 8.71cd: ātmākhyāṃ ca tatas tasyāṃ pūrvanyāsaṃ śivātmakam",
    "GR13malinivu:797": " 8.72ab: tato madhye parāṃ śaktiṃ dakṣiṇottarayor dvayam",
    "GR13malinivu:798": " 8.72cd: parāparāṃ svarūpeṇa raktavarṇāṃ mahābalām",
    "GR13malinivu:799": " 8.73ab: icchārūpadharāṃ dhyātvā kiṃ cid ugrāṃ na bhīṣaṇām",
    "GR13malinivu:800": " 8.73cd: aparāṃ vāmaśṛṅge tu bhīṣaṇāṃ kṛṣṇapiṅgalām",
    "GR13malinivu:801": " 8.74ab: icchārūpadharāṃ devīṃ praṇatārtivināśinīm",
    "GR13malinivu:802": " 8.74cd: parāṃ cāpyāyanīṃ devīṃ candrakoṭyayutaprabhām",
    "GR13malinivu:803": " 8.75ab: ṣaḍvidhe 'pi kṛte śākte mūrtyādāv api cintayet",
    "GR13malinivu:804": " 8.75cd: vidyāṅgapañcakaṃ paścād āgneyyādiṣu vinyaset",
    "GR13malinivu:805": " 8.76ab: agnīśarakṣovāyūnāṃ dakṣiṇe ca yathākrama",
    "GR13malinivu:806": " 8.76cd: śaktyaṅgāni śivāṅgāni tathaiva vidhinā smaret",
    "GR13malinivu:807": " 8.77ab: kiṃ tu śakrādidikṣv astramantraṃ madhye ca locanam",
    "GR13malinivu:808": " 8.77cd: aghorādyaṣṭakaṃ dhyāyed aghoryādyaṣṭakānvitam",
    "GR13malinivu:809": " 8.78ab: sarvāsām āvṛtatvena lokapālāṃś ca bāhyataḥ",
    "GR13malinivu:810": " 8.78cd: sāstrān svamantraiḥ saṃcintya japaṃ paścāt samārabhet",
    "GR13malinivu:811": " 8.79ab: svarūpe tallayo bhūtvā ekaikāṃ daśadhā smaret",
    "GR13malinivu:812": " 8.79cd: jvalatpāvakasaṃkāśāṃ dhyātvā svāhāntam uccaret",
    "GR13malinivu:813": " 8.80ab: sakṛd ekaikaśo mantrī homakarmaprasiddhaye",
    "GR13malinivu:814": " 8.80cd: ity eva mānaso yāgaḥ kathitaḥ sāmudāyikaḥ",
    "GR13malinivu:815": " 8.81ab: etat triśūlam uddiṣṭam ekadaṇḍaṃ triśaktikam",
    "GR13malinivu:816": " 8.81cd: ittham etad avijñāya śaktiśūlaṃ varānane",
    "GR13malinivu:817": " 8.82ab: baddhvāpi khecarīṃ mudrāṃ notpatayaty avanītalāt",
    "GR13malinivu:818": " 8.82cd: ity etac chāmbhavaṃ proktam aṣṭāntaṃ śāktam iṣyate",
    "GR13malinivu:819": " 8.83ab: turyāntam āṇavaṃ vidyād iti śūlatrayaṃ matam",
    "GR13malinivu:820": " 8.83cd: pṛthag yāgavidhānena śakticakraṃ vicintayet",
    "GR13malinivu:821": " 8.84ab: tenāpi khecarīṃ baddhvā tyajaty evaṃ mahītalam",
    "GR13malinivu:822": " 8.84cd: tato 'bhimantrya dhānyāni mahāstreṇa trisaptadhā",
    "GR13malinivu:823": " 8.85ab: nikṣiped dikṣu sarvāsu jvalatpāvakavat smaret",
    "GR13malinivu:824": " 8.85cd: nirvighnaṃ tad gṛhaṃ dhyātvā saṃhṛtyeśadiśaṃ nayet",
    "GR13malinivu:825": " 8.86ab: pañcagavyaṃ tataḥ kuryād vadanaiḥ pañcabhir budhaḥ",
    "GR13malinivu:826": " 8.86cd: gomūtraṃ gomayaṃ caiva kṣīraṃ dadhi ghṛtaṃ tathā",
    "GR13malinivu:827": " 8.87ab: mantrayed ūrdhvaparyantaiḥ ṣaḍaṅgena kuśodakam",
    "GR13malinivu:828": " 8.87cd: mudre dravyāmṛtaṃ baddhvā tattvaṃ tasya vicintayet",
    "GR13malinivu:829": " 8.88ab: tena saṃprokṣayed bhūmiṃ svalpenānyannidhāpayet",
    "GR13malinivu:830": " 8.88cd: vāstuyāgaṃ tataḥ kuryān mālinyuccārayogataḥ",
    "GR13malinivu:831": " 8.89ab: puṣpair añjalim āpūrya phakārādi samuccaret",
    "GR13malinivu:832": " 8.89cd: dhyātvā śaktyantam adhvānaṃ nakārānte vinikṣipet",
    "GR13malinivu:833": " 8.90ab: gandhadhūpādikaṃ dattvā gaṇeśānaṃ prapūjayet",
    "GR13malinivu:834": " 8.90cd: ṣaḍuttham āsanaṃ nyasya praṇavena tatopari",
    "GR13malinivu:835": " 8.91ab: gām ity anena vighneśaṃ gandhapuṣpādibhir yajet",
    "GR13malinivu:836": " 8.91cd: asyāṅgāni gakāreṇa ṣaḍdīrghasvarayogataḥ",
    "GR13malinivu:837": " 8.92ab: trinetraṃ muditaṃ dhyātvā gajāsyaṃ vāmanākṛtim",
    "GR13malinivu:838": " 8.92cd: visarjya siddhikāmas tu mahāstram anupūjayet",
    "GR13malinivu:839": " 8.93ab: dattvānantaṃ tathā dharmaṃ jñānaṃ vairāgyam eva ca",
    "GR13malinivu:840": " 8.93cd: aiśvaryaṃ karṇikāṃ ceti ṣaḍuttham idam āsanam",
    "GR13malinivu:841": " 8.94ab: asyopari nyased dhyātvā khaḍgakheṭakadhāriṇam",
    "GR13malinivu:842": " 8.94cd: vikarālaṃ mahādaṃṣṭraṃ mahograṃ bhrūkuṭīmukham",
    "GR13malinivu:843": " 8.95ab: svāṅgaṣaṭkasamopetaṃ diṅmātṛparivāritam",
    "GR13malinivu:844": " 8.95cd: svārṇair evāṅgaṣaṭkaṃ tu phaṭkāraparidīpitam",
    "GR13malinivu:845": " 8.96ab: tadrūpam eva saṃcintya tato mātraṣṭakaṃ yajet",
    "GR13malinivu:846": " 8.96cd: indrāṇīṃ pūrvapatre tu savajrāṃ yugapat smaret",
    "GR13malinivu:847": " 8.97ab: āgneyiṃ śaktihastāṃ tu yāmyāṃ daṇḍakarāṃ tataḥ",
    "GR13malinivu:848": " 8.97cd: nairṛtīṃ varuṇānīṃ ca vāyavīṃ ca vicakṣaṇaḥ",
    "GR13malinivu:849": " 8.98ab: khaḍgapāśadhvajair yuktāṃ cintayed yugapat priye",
    "GR13malinivu:850": " 8.98cd: kauverīṃ mudgarakarām īśānīṃ śūlasaṃyutām",
    "GR13malinivu:851": " 8.99ab: gandhapuṣpādibhiḥ pūjya svatantre homam ācaret",
    "GR13malinivu:852": " 8.99cd: ādau ca kalaśaṃ kuryāt sahasrādhikamantritam",
    "GR13malinivu:853": " 8.100ab: sahasraṃ homayet tatra tato japtvā visarjayet",
    "GR13malinivu:854": " 8.100cd: śatam aṣṭottaraṃ pūrṇaṃ paścād yajanam ārabhet",
    "GR13malinivu:855": " 8.101ab: tatrādau kumbham ādāya hemādimayam avraṇam",
    "GR13malinivu:856": " 8.101cd: sarvamantrauṣadhīgarbhaṃ gandhāmbuparipūritam",
    "GR13malinivu:857": " 8.102ab: cūtapallavavaktraṃ ca sraksūtrasitakaṇṭhakam",
    "GR13malinivu:858": " 8.102cd: rakṣoghnatilakākrāntaṃ sitavastrayugāvṛtam",
    "GR13malinivu:859": " 8.103ab: śatāṣṭottarasaṃjaptaṃ mūlamantraprapūjitam",
    "GR13malinivu:860": " 8.103cd: vārdhāny api tathābhūtā kiṃ tu sāstreṇa pūjitā",
    "GR13malinivu:861": " 8.104ab: vikirair āsanaṃ dattvā pūrvoktaṃ tu vicakṣaṇaḥ",
    "GR13malinivu:862": " 8.104cd: indrādīn pūjayet paścāt svadikṣu proktasasvaraiḥ",
    "GR13malinivu:863": " 8.105ab: avicchinnāṃ tato dhārāṃ vārdhānyā pratipādayet",
    "GR13malinivu:864": " 8.105cd: bhrāmayet kalaśaṃ paścād brūyal lokeśvarān idam",
    "GR13malinivu:865": " 8.106ab: bho bhoḥ śakra tvayā svasyāṃ diśi vighnapraśāntaye",
    "GR13malinivu:866": " 8.106cd: sāvadhānena karmāntaṃ bhavitavyaṃ śivājñayā",
    "GR13malinivu:867": " 8.107ab: nītvā tatrāsane pūrvaṃ mūrtibhūtaṃ ghaṭaṃ nyaset",
    "GR13malinivu:868": " 8.107cd: tasya dakṣiṇadigbhāge vārdhānīṃ viniveśayet",
    "GR13malinivu:869": " 8.108ab: ātmamūrtyādipūjyāntaṃ kumbhe vinyasya mantravit",
    "GR13malinivu:870": " 8.108cd: gandhapuṣpādibhiḥ pūjya vārdhānyāṃ pūjayed imam",
    "GR13malinivu:871": " 8.109ab: gandhair maṇḍalakaṃ kṛtvā brahmasthāne vicakṣanaḥ",
    "GR13malinivu:872": " 8.109cd: tatra saṃpūjayet ṣaṭkaṃ trikaṃ vāpy ekam eva vā",
    "GR13malinivu:873": " 8.110ab: kuṇḍasyollekhanaṃ lekhaḥ kuṭṭanaṃ copalepanam",
    "GR13malinivu:874": " 8.110cd: catuṣpathākṣavāṭaṃ ca vajrasaṃsthāpanaṃ tathā",
    "GR13malinivu:875": " 8.111ab: kuśāstaraṇaparidhiviṣṭarāṇāṃ ca kalpanam",
    "GR13malinivu:876": " 8.111cd: sarvam astreṇa kūrvīta vidyām oṃ hrīm iti nyaset",
    "GR13malinivu:877": " 8.112ab: śivam om iti vinyasya saṃpūjya dvitayaṃ punaḥ",
    "GR13malinivu:878": " 8.112cd: tāmrapātre śarāve vā ānayej jātavedasam",
    "GR13malinivu:879": " 8.113ab: śivaśukram iti dhyātvā vidyāyonau vinikṣipet",
    "GR13malinivu:880": " 8.113cd: tatas tv āhūtayaḥ pañca vidyāṅgair eva homayet",
    "GR13malinivu:881": " 8.114ab: jananādi tataḥ karma sarvam evaṃkṛte kṛtam",
    "GR13malinivu:882": " 8.114cd: parāparām anusmṛtya dadyāt pūrṇāhutiṃ punaḥ",
    "GR13malinivu:883": " 8.115ab: saṃpūjya mātaraṃ vahneḥ pitaraṃ ca visarjayet",
    "GR13malinivu:884": " 8.115cd: carvādisādhanāyāgniṃ samuddhṛtya tataḥ punaḥ",
    "GR13malinivu:885": " 8.116ab: jvalitasyāthavā vahneś citiṃ vāmena vāyunā",
    "GR13malinivu:886": " 8.116cd: ākṛṣya hṛdi saṃkumbhya dakṣiṇena punaḥ kṣipet",
    "GR13malinivu:887": " 8.117ab: pūrṇāṃ ca pūrvavad dadyāc chivāgner aparo vidhiḥ",
    "GR13malinivu:888": " 8.117cd: śivarūpaṃ tam ālokya tasyātmāntaḥkṛtiḥ kramāt",
    "GR13malinivu:889": " 8.118ab: kuryād antaḥkṛtiṃ mantrī tato homaṃ samārabhet",
    "GR13malinivu:890": " 8.118cd: mūlaṃ śatena saṃtarpya tadaṅgāni ṣaḍaṅgataḥ",
    "GR13malinivu:891": " 8.119ab: śeṣāṇāṃ mantrajātīnāṃ daśāṃśenaiva tarpaṇam",
    "GR13malinivu:892": " 8.119cd: tataḥ praveśayec chiṣyāñ śucīn snātānupoṣitān",
    "GR13malinivu:893": " 8.120ab: praṇamya devadeveśaṃ catuṣṭayagataṃ kramāt",
    "GR13malinivu:894": " 8.120cd: pañcagavyaṃ caruṃ dadyād dantadhāvanam eva ca",
    "GR13malinivu:895": " 8.121ab: hṛdayena caroḥ siddhir yājñikaiḥ kṣīrataṇḍulaiḥ",
    "GR13malinivu:896": " 8.121cd: saṃpātaṃ saptabhir mantrais tataḥ ṣaḍbhāgabhājitam",
    "GR13malinivu:897": " 8.122ab: śivāgniguruśiṣyāṇāṃ vārdhānīkumbhayoḥ samam",
    "GR13malinivu:898": " 8.122cd: dantakāṣṭhaṃ tato dadyāt kṣīravṛkṣasamudbhavam",
    "GR13malinivu:899": " 8.123ab: tasya pātaḥ śubhaḥ prācīsaumyaiśāpy ordhvadiggataḥ",
    "GR13malinivu:900": " 8.123cd: aśubho 'nyatra tatrāpi homo 'ṣṭaśatiko bhavet",
    "GR13malinivu:901": " 8.124ab: bahiḥkarma tataḥ kuryād dikṣu sarvāsu daiśikaḥ",
    "GR13malinivu:902": " 8.124cd: oṃ kṣaḥ kṣaḥ sarvabhūtebhyaḥ svāheti manunāmunā",
    "GR13malinivu:903": " 8.125ab: samācamya kṛtanyāsaḥ samabhyarcya ca śaṅkaram",
    "GR13malinivu:904": " 8.125cd: [lacuna] gṛhe śuciḥ",
    "GR13malinivu:905": " 8.126ab: nyāsaṃ kṛtvā tu śiṣyāṇām ātmanaś ca viśeṣataḥ",
    "GR13malinivu:906": " 8.126cd: prabhāte nityakarmādi kṛtvā svapnaṃ vicārayet",
    "GR13malinivu:907": " 8.127ab: śubhaṃ prakāśayet teṣāṃ aśubhe homam ācaret",
    "GR13malinivu:908": " 8.127cd: tataḥ puṣpaphalādīnāṃ suveśābharaṇāḥ striyaḥ",
    "GR13malinivu:909": " 8.128ab: āpaduttaraṇaṃ caiva śubhadeśāvarohaṇam",
    "GR13malinivu:910": " 8.128cd: madyapānaṃ śiraśchedam āmamāṃsasya bhakṣaṇam",
    "GR13malinivu:911": " 8.129ab: devatādarśanaṃ sākṣāt tathā viṣṭānulepanam",
    "GR13malinivu:912": " 8.129cd: evaṃvidhaṃ śubhaṃ dṛṣṭvā siddhiṃ prāpnoty abhīpsitām",
    "GR13malinivu:913": " 8.130ab: etad evānyathābhūtaṃ duḥsvapna iti kīrtyate",
    "GR13malinivu:914": " 8.130cd: pakvamāṃsāśanābhyaṅgagartādipatanādikam",
    "GR13malinivu:915": " 8.131ab: tantroktāṃ niṣkṛtiṃ kṛtvā dvijatvāpādanaṃ tataḥ",
    "GR13malinivu:916": " 8.131cd: devāgnigurudevīnāṃ pūjāṃ kṛtvā sadā budhaḥ",
    "GR13malinivu:917": " 8.132ab: eteṣām anivedyaiva na kiṃ cid api bhakṣayet",
    "GR13malinivu:918": " 8.132cd: devadravyaṃ gurudravyaṃ caṇḍīdravyaṃ ca varjayet",
    "GR13malinivu:919": " 8.133ab: niṣphalaṃ naiva ceṣṭeta muhūrtam api mantravit",
    "GR13malinivu:920": " 8.133cd: yogābhyāsarato bhūyān mantrābhyāsarato 'pi vā",
    "GR13malinivu:921": " 8.134ab: ity evam ādisamayāñ śrāvayitvā visarjayet",
    "GR13malinivu:922": " 8.134cd: devadevaṃ tataḥ snānaṃ śiṣyāṇām ātmano 'pi vā",
    "GR13malinivu:923": " 8.135ab: kārayec chivakumbhena sarvaduṣkṛtahāriṇā",
    "GR13malinivu:924": " 8.135cd: ity etat sāmayaṃ karma samāsāt parikīrtitam",
    "GR13malinivu:925": " iti śrīmālinīvijayottare samayādhikāro 'ṣṭamaḥ sargaḥ",
    "GR13malinivu:926": " kriyādikṣādhikāro navamaḥ",
    "GR13malinivu:927": " 9.1ab: athaiṣāṃ samayasthānāṃ kuryād dīkṣāṃ yada guruḥ",
    "GR13malinivu:928": " 9.1cd: tadādhivāsanaṃ kṛtvā [lacuna]",
    "GR13malinivu:929": " 9.2ab: sa ca pūrvaṃ diśaṃ samyak sūtram āsphālayet tataḥ",
    "GR13malinivu:930": " 9.2cd: tanmadhyāt pūrvavāruṇyā vaṅkayeta samāntaram",
    "GR13malinivu:931": " 9.3ab: pūrvāparasamāsena sūtreṇottaradakṣiṇam",
    "GR13malinivu:932": " 9.3cd: aṅkayed aparād aṅkād pūrvād api tathaiva te",
    "GR13malinivu:933": " 9.4ab: matsyamadhye kṣipet sūtram āyataṃ dakṣiṇottare",
    "GR13malinivu:934": " 9.4cd: matakṣetrārdhamānena madhyād dikṣv aṅkayet samam",
    "GR13malinivu:935": " 9.5ab: tadvad diksthāc ca koṇeṣu anulomavilomataḥ",
    "GR13malinivu:936": " 9.5cd: pātayet teṣu sūtrāṇi caturaśraprasiddhaye",
    "GR13malinivu:937": " 9.6ab: vedāśrite hi haste prāk pūrvam ardhaṃ vibhājayet",
    "GR13malinivu:938": " 9.6cd: hastārdhaṃ sarvatas tyaktvā pūrvodagyāmadiggatam",
    "GR13malinivu:939": " 9.7ab: guṇāṅgulasamair bhāgaiḥ śeṣam asya vibhājayet",
    "GR13malinivu:940": " 9.7cd: tryaṅgulaiḥ koṣṭakair ūrdhvais tiryak cāṣṭadvidhātmakaiḥ",
    "GR13malinivu:941": " 9.8ab: dvau dvau bhāgau parityajya punar dakṣiṇasaumyagau",
    "GR13malinivu:942": " 9.8cd: brahmaṇaḥ pārśvayor jīvāc caturthāt pūrvatas tathā",
    "GR13malinivu:943": " 9.9ab: bhāgārdhabhāgamānaṃ tu khaṇḍacandradvayaṃ dvayam",
    "GR13malinivu:944": " 9.9cd: tayor antas tṛtīye tu dakṣiṇottarapārśvayoḥ",
    "GR13malinivu:945": " 9.10ab: jīve khaṇḍenduyugalaṃ kuryād antarbhramād budhaḥ",
    "GR13malinivu:946": " 9.10cd: tayor aparamarmasthaṃ khaṇḍendudvayakoṭigam",
    "GR13malinivu:947": " 9.11ab: bahir mukhabhramaṃ kuryāt khaṇḍacandradvayaṃ dvayam",
    "GR13malinivu:948": " 9.11cd: tadvad brahmaṇi kurvīta bhāgabhāgārdhasaṃmitam",
    "GR13malinivu:949": " 9.12ab: tato dvitīyabhāgānte brahmaṇaḥ pārśvayor dvayoḥ",
    "GR13malinivu:950": " 9.12cd: dve rekhe pūrvage neye bhāgatryaṃśaśame budhaiḥ",
    "GR13malinivu:951": " 9.13ab: ekārdhendūrdhvakoṭisthaṃ brahmasūtrāgrasaṃgataṃ",
    "GR13malinivu:952": " 9.13cd: sūtradvayaṃ prakurvīta madhyaśṛṅgaprasiddhaye",
    "GR13malinivu:953": " 9.14ab: tadagrapārśvayor jīvāt sūtram ekāntare śritam",
    "GR13malinivu:954": " 9.14cd: ādidvitīyakhaṇḍendu koṇāt koṇāntam āśrayet",
    "GR13malinivu:955": " 9.15ab: tayor evāparāj jīvāt prathamārdhendukoṇataḥ",
    "GR13malinivu:956": " 9.15cd: tadvad eva nayet sūtraṃ śṛṅgadvitayasiddhaye",
    "GR13malinivu:957": " 9.16ab: kṣetrārdhe cāpare daṇḍo dvikaracchannapañcakaḥ",
    "GR13malinivu:958": " 9.16cd: dvikaraṃ pañca tadbhāgāḥ pañcapīṭhatirohitāḥ",
    "GR13malinivu:959": " 9.17ab: śeṣam anyad bhaved dṛśyaṃ pṛthutvād bhāgasaṃmitam",
    "GR13malinivu:960": " 9.17cd: ṣaḍvistṛtaṃ caturdīrghaṃ tadadho 'malasārakam",
    "GR13malinivu:961": " 9.18ab: vedāṅgulaṃ ca tadadho mūlaṃ tīkṣṇāgram iṣyate",
    "GR13malinivu:962": " 9.18cd: ādikṣetrasya kurvīta dikṣu dvāracatuṣṭayam",
    "GR13malinivu:963": " 9.19ab: hastāyāmaṃ tadardhaṃ tu vistarād api atasamam",
    "GR13malinivu:964": " 9.19cd: dviguṇaṃ bāhyataḥ kuryāt tataḥ padmaṃ yathā śṛṇu",
    "GR13malinivu:965": " 9.20ab: ekaikabhāgamānāni kuryād vṛttāni vedavat",
    "GR13malinivu:966": " 9.20cd: dikṣv aṣṭau punar apy aṣṭau jīvasūtrāṇi ṣoḍaśa",
    "GR13malinivu:967": " 9.21ab: dvayor dvayoḥ punar madhye tatsaṃkhyātāni pātayet",
    "GR13malinivu:968": " 9.21cd: eṣāṃ tṛtīyavṛttasthaṃ pārśvajīvasamaṃ bhramam",
    "GR13malinivu:969": " 9.22ab: etad antaṃ prakurvīta tato jīvāgram ānayet",
    "GR13malinivu:970": " 9.22cd: yatraiva kutra cit saṅgas tatsaṃbandhe sthirīkṛte",
    "GR13malinivu:971": " 9.23ab: tatra kṛtvā nayen mantrī patrāgrāṇāṃ prasiddhaye",
    "GR13malinivu:972": " 9.23cd: ekaikasmin dale kuryāt kesarāṇāṃ trayaṃ trayam",
    "GR13malinivu:973": " 9.24ab: dviguṇāṣṭāṅgulaṃ kāryaṃ tadvac chṛṅgakajatrayam",
    "GR13malinivu:974": " 9.24cd: tataḥ prapūjayen mantrī rajobhiḥ sitapūrakaiḥ",
    "GR13malinivu:975": " 9.25ab: raktaiḥ kṛṣṇais tathāpītair haritaiś ca viśeṣataḥ",
    "GR13malinivu:976": " 9.25cd: karṇikāḷpītavarṇena mūlamadhyāgradeśataḥ",
    "GR13malinivu:977": " 9.26ab: sitaṃ raktaṃ tathā pītaṃ kāryaṃ kesarajālakam",
    "GR13malinivu:978": " 9.26cd: dalāni śuklavarṇāni prativāraṇayā saha",
    "GR13malinivu:979": " 9.27ab: pītaṃ tadvac catuṣkoṇaṃ karṇikārdhasamaṃ bahiḥ",
    "GR13malinivu:980": " 9.27cd: sitaraktapītakṛṣṇais tatpādān vahnitaḥ kramāt",
    "GR13malinivu:981": " 9.28ab: caturbhir api śṛṅgāṇi tribhir maṇḍalam iṣyate",
    "GR13malinivu:982": " 9.28cd: daṇḍaḥ syān nīlaraktena pītamāmalasārakam",
    "GR13malinivu:983": " 9.29ab: raktaṃ śūlaṃ prakurvīta yat tat pūrvaṃ prakalpitam",
    "GR13malinivu:984": " 9.29cd: paścād dvārasya pūrveṇa tyaktvāṅgulacatuṣṭayam",
    "GR13malinivu:985": " 9.30ab: dvāraṃ vedāśri vṛttaṃ vā saṃkīrṇaṃ vā vicitritam",
    "GR13malinivu:986": " 9.30cd: ekadvitripuraṃ tulyaṃ sāmudgam atha vobhayam",
    "GR13malinivu:987": " 9.31ab: kapālakaṇṭhaśobhopa śobhādibahucitritam",
    "GR13malinivu:988": " 9.31cd: vicitrākārasaṃsthānaṃ vallīsūkṣmagṛhānvitam",
    "GR13malinivu:989": " 9.32ab: evam atra suniṣpanne gandhavastreṇa mārjanam",
    "GR13malinivu:990": " 9.32cd: kṛtvā snānaṃ prakurvīta pūrvoktenaiva karmaṇā",
    "GR13malinivu:991": " 9.33ab: praviśya pūrvavan mantrī upaviśya yathā purā",
    "GR13malinivu:992": " 9.33cd: nyasya pūrvoditaṃ sarvaṃ pañcadhā bhairavātmakam",
    "GR13malinivu:993": " 9.34ab: uttare vinyasec chṛṅge devadevaṃ navātmakam",
    "GR13malinivu:994": " 9.34cd: madhye bhairavasadbhāvaṃ dakṣiṇe ratiśekharam",
    "GR13malinivu:995": " 9.35ab: raktatvaṅmāṃsasūtrais tu vāmakarṇavibhūṣitam",
    "GR13malinivu:996": " 9.35cd: binduyuktaṃ prameyotaṃ ratiśekharam ādiśet",
    "GR13malinivu:997": " 9.36ab: śāktaṃ ca pūrvavat kṛtvā tarpayet pūrvavad budhaḥ",
    "GR13malinivu:998": " 9.36cd: punar abhyarcya deveśaṃ bhaktyā vijñāpayed idam",
    "GR13malinivu:999": " 9.37ab: gurutvena tvayaivāham ājñātaḥ parameśvara",
    "GR13malinivu:1000": " 9.37cd: anugrāhyās tvayā śiṣyāḥ śivaśaktipracoditāḥ",
    "GR13malinivu:1001": " 9.38ab: tad ete tadvidhāḥ prāptās tvam eṣāṃ kurv anugraham",
    "GR13malinivu:1002": " 9.38cd: madīyāṃ tanum āviśya yenāhaṃ tvat samo bhavan",
    "GR13malinivu:1003": " 9.39ab: karomy evam iti prokto harṣād utphullalocanaḥ",
    "GR13malinivu:1004": " 9.39cd: tataḥ ṣaḍvidham adhvānam anenādhiṣṭhitaṃ smaret",
    "GR13malinivu:1005": " 9.40ab: sṛṣṭyādipañcakarmāṇi niṣpādyāny asya cintayet",
    "GR13malinivu:1006": " 9.40cd: śaktibhir jīvamūrtiḥ syād dvidhaivāsya parāparā",
    "GR13malinivu:1007": " 9.41ab: mūrtāmūrtatvabhedena mām apy eṣānutiṣṭhati",
    "GR13malinivu:1008": " 9.41cd: karaṇatvaṃ prayānty asya mantrā ye hṛdayādayaḥ",
    "GR13malinivu:1009": " 9.42ab: evaṃbhūtaṃ śivaṃ dhyātvā tadgatenāntarātmanā",
    "GR13malinivu:1010": " 9.42cd: bhāvyaṃ tanmayam ātmānaṃ daśadhāvartayec chivam",
    "GR13malinivu:1011": " 9.43ab: triḥkṛtvā sarvamantrāṃś ca garbhāvaraṇasaṃsthitān",
    "GR13malinivu:1012": " 9.43cd: sitoṣṇīṣaṃ tato buddhvā saptajaptaṃ navātmanā",
    "GR13malinivu:1013": " 9.44ab: śivahastaṃ tataḥ kuryāt pāśaviśleṣakārakam",
    "GR13malinivu:1014": " 9.44cd: prakṣālya gandhatoyena hastaṃ hastena kena cit",
    "GR13malinivu:1015": " 9.45ab: gandhadigdho yajed devaṃ sāṅgam āsanavarjitam",
    "GR13malinivu:1016": " 9.45cd: ātmany ālabhanaṃ kuryād grahaṇaṃ yojanaṃ tathā",
    "GR13malinivu:1017": " 9.46ab: viyogaṃ ca tathoddhāraṃ pāśacchedādikaṃ ca yat",
    "GR13malinivu:1018": " 9.46cd: evaṃ patitvam āsādya prapañcavyāptitaḥ śivam",
    "GR13malinivu:1019": " 9.47ab: bhāvayet pṛthag ātmānaṃ tatsamānaguṇaṃ tataḥ",
    "GR13malinivu:1020": " 9.47cd: maṇḍalastho 'ham evāyaṃ sākṣīvākhilakarmasu",
    "GR13malinivu:1021": " 9.48ab: homādhikaraṇatvena vahnāv aham avasthitaḥ",
    "GR13malinivu:1022": " 9.48cd: ā yāgāntam ahaṃ kumbhe saṃsthito vighnaśāntaye",
    "GR13malinivu:1023": " 9.49ab: śiṣyadehe ca tatpāśa viśleṣatvaprasiddhaye",
    "GR13malinivu:1024": " 9.49cd: sākṣāt svadehasaṃstho 'haṃ kartānugrahakarmaṇaḥ",
    "GR13malinivu:1025": " 9.50ab: ity etat sarvam ālocya śodhyādhvānaṃ vicintayet",
    "GR13malinivu:1026": " 9.50cd: dīkṣāṃ yenādhvanā mantrī śiṣyāṇāṃ kartum icchati",
    "GR13malinivu:1027": " 9.51ab: tatraivālocayet sarvaṃ yāyāt padam anāmayam",
    "GR13malinivu:1028": " 9.51cd: tatra tenāpṛthagbhūtvā punaḥ saṃcintayed idam",
    "GR13malinivu:1029": " 9.52ab: aham eva paraṃ tattvaṃ mayi sarvam idaṃ jagat",
    "GR13malinivu:1030": " 9.52cd: adhiṣṭhātā ca kartā ca sarvasyāham avasthitaḥ",
    "GR13malinivu:1031": " 9.53ab: tatsamatvaṃ gato jantur mukta ity abhidhīyate",
    "GR13malinivu:1032": " 9.53cd: evaṃ saṃcintya bhūyo 'pi śodhyam ādyaṃ samāśrayet",
    "GR13malinivu:1033": " 9.54ab: śiṣyamaṇḍalavahnīnāṃ tatraikaṃ bhāvayet sthitam",
    "GR13malinivu:1034": " 9.54cd: śodhyādhvānaṃ tu śiṣyāṇāṃ nyasya dehe puroktavat",
    "GR13malinivu:1035": " 9.55ab: svena svenaiva mantreṇa svavyāptidhyānam āśrayet",
    "GR13malinivu:1036": " 9.55cd: āgantu sahajaṃ śāktaṃ buddhvādau pāśapañjaraṃ",
    "GR13malinivu:1037": " 9.56ab: bāhukaṇṭhaśikhāgreṣu triṣu (vṛt)",
    "GR13malinivu:1038": " triguṇatantunā",
    "GR13malinivu:1039": " 9.56cd: svamantreṇa tatas tattvam āvāhyeṣṭvā pratarpya ca",
    "GR13malinivu:1040": " 9.57ab: tatas tacchodhyayonīnāṃ vyāpinīṃ yoniṃ ānayet",
    "GR13malinivu:1041": " 9.57cd: māyānte 'dhvani tām eva śuddhe vidyāṃ vicakṣaṇaḥ",
    "GR13malinivu:1042": " 9.58ab: tasyāṃ saṃtarpaṇaṃ kṛtvā śiṣyam astreṇa tāḍayet",
    "GR13malinivu:1043": " 9.58cd: ālabhya hṛdaye vidvāñ chivahastena taṃ punaḥ",
    "GR13malinivu:1044": " 9.59ab: grahaṇaṃ tasya kūrvīta raśmimātrāviyogataḥ",
    "GR13malinivu:1045": " 9.59cd: nāḍīmārgeṇa gatvā tu haṃhṛnmantrapuṭīkṛtam",
    "GR13malinivu:1046": " 9.60ab: kṛtvātmasthaṃ tato yonau garbhādhānaṃ vicintayet",
    "GR13malinivu:1047": " 9.60cd: tryarṇārdhākṣarayā mantrī sarvagarbhakriyānvitam",
    "GR13malinivu:1048": " 9.61ab: bhogyabhoktṛtvasāmarthya niṣpattyā jananaṃ budhaḥ",
    "GR13malinivu:1049": " 9.61cd: dakṣaśṛṅgasthayā mantrī prakurvīta sulocane",
    "GR13malinivu:1050": " 9.62ab: pibatīpūrvikābhiś ca astrādyaiḥ parayāpi ca",
    "GR13malinivu:1051": " 9.62cd: samyag āhutayo dadyād daśa pañca vicakṣaṇaḥ",
    "GR13malinivu:1052": " 9.63ab: tato 'syāparayā kāryaṃ pāśavicchedanaṃ budhaiḥ",
    "GR13malinivu:1053": " 9.63cd: bhuvaneśam athāmantrya tattveśvaram athāpi vā",
    "GR13malinivu:1054": " 9.64ab: bhogabhāgā[lacuna] paścāt tam idam ādiśet",
    "GR13malinivu:1055": " 9.64cd: bhuvaneśa tvayā nāsya sādhakasya śivājñayā",
    "GR13malinivu:1056": " 9.65ab: pratibandhaḥ prakartavyo yātuḥ padam anāmayam",
    "GR13malinivu:1057": " 9.65cd: utkṣepaṇaṃ tataḥ kuryāt tayaivādhyuṣṭavarṇayā",
    "GR13malinivu:1058": " 9.66ab: avyāptimantrasaṃyogat pṛthaṅ mārgaviśuddhaye",
    "GR13malinivu:1059": " 9.66cd: dadyād ekaikaśo dhyātvā āhutīnāṃ trayaṃ trayam",
    "GR13malinivu:1060": " 9.67ab: tataḥ pūrṇāhutiṃ dadyāt parayā vauṣaḍantayā",
    "GR13malinivu:1061": " 9.67cd: śiśum utkṣipya cātmasthaṃ taddehasthaṃ ca kārayet",
    "GR13malinivu:1062": " 9.68ab: āhutīnāṃ trayaṃ dadyād dattvā pūrṇāhutiṃ budhaḥ",
    "GR13malinivu:1063": " 9.68cd: mahāpāśupatāstreṇa vilomādiviśuddhaye",
    "GR13malinivu:1064": " 9.69ab: visarjayitvā vāgīśīṃ tattvaṃ tu tadantaraṃ",
    "GR13malinivu:1065": " 9.69cd: vilīnaṃ bhāvayec chuddhaṃ aśuddhe parameśvari",
    "GR13malinivu:1066": " 9.70ab: kālāntavyāptisaṃśuddhau kṛtāyām evam ādarāt",
    "GR13malinivu:1067": " 9.70cd: bāhupāśaṃ tu taṃ chittvā homayed ājyasaṃyutam",
    "GR13malinivu:1068": " 9.71ab: māyātattve viśudhe tu kaṇṭhapāśe tathā budhaḥ",
    "GR13malinivu:1069": " 9.71cd: māyāntamārgasaṃśuddhau dīkṣākarmaṇi sarvataḥ",
    "GR13malinivu:1070": " 9.72ab: kriyāsv anuktamantrāsu yojayed aparām budhaḥ",
    "GR13malinivu:1071": " 9.72cd: vidyādisakalānte ca tadvad eva parāparām",
    "GR13malinivu:1072": " 9.73ab: yoyayen naiśvarād ūrdhvaṃ pibantyādikam aṣṭakam",
    "GR13malinivu:1073": " 9.73cd: na cāpi sakalād ūrdhvam aṅgaṣaṭkaṃ vicakṣaṇaḥ",
    "GR13malinivu:1074": " 9.74ab: niṣkale parayā kāryaṃ yat kiṃ cid vidhicoditam",
    "GR13malinivu:1075": " 9.74cd: viśuddhe sakalānte tu śikhāṃ chittvā vicakṣaṇaḥ",
    "GR13malinivu:1076": " 9.75ab: hutvā cājyaṃ tataḥ śiṣyaṃ snāpayed anupūrvataḥ",
    "GR13malinivu:1077": " 9.75cd: ācamyābhyarcya deveśaṃ sruvam āpūrya sarpiṣā",
    "GR13malinivu:1078": " 9.76ab: kṛtvā śiṣyaṃ tathātmasthaṃ mūlamantram anusmaret",
    "GR13malinivu:1079": " 9.76cd: śivaśaktiṃ tathātmānaṃ śiṣyaṃ sarpis tathānalam",
    "GR13malinivu:1080": " 9.77ab: ekīkurvañ chanair gacched dvādaśāntam ananyadhīḥ",
    "GR13malinivu:1081": " 9.77cd: tatra kumbhakam āsthāya dhyāyan sakalaniṣkalam",
    "GR13malinivu:1082": " 9.78ab: tiṣṭhet tāvad anudvigno yāvad ājyakṣayo bhavet",
    "GR13malinivu:1083": " 9.78cd: evaṃ yukte pare tattve guruṇa śivamūrtinā",
    "GR13malinivu:1084": " 9.79ab: na bhūyaḥ paśutāṃ eti dagdhamāyānibandhanaḥ",
    "GR13malinivu:1085": " 9.79cd: vidhir eṣa samākhyāto dīkṣākarmaṇi bhauvane",
    "GR13malinivu:1086": " 9.80ab: itarādhvavidhiṃ muktvā śivayogavidhiṃ tathā",
    "GR13malinivu:1087": " 9.80cd: vilomakarma saṃtyajya dviguṇas tattvavartmani",
    "GR13malinivu:1088": " 9.81ab: tadvac ca varṇamārge 'pi caturdhā padavartmani",
    "GR13malinivu:1089": " 9.81cd: aṣṭadhā mantramārge 'pi kalākhye 'pi ca tad dvidhā",
    "GR13malinivu:1090": " 9.82ab: trikhaṇḍe viṃśatiguṇaḥ sa eva parikīrtitaḥ",
    "GR13malinivu:1091": " 9.82cd: iti sarvādhvasaṃśuddhiḥ samāsāt parikīrtitā",
    "GR13malinivu:1092": " 9.83ab: sādhakācāryayoḥ karma kathyamānam ataḥ śṛṇu",
    "GR13malinivu:1093": " iti śrīmālinīvijayottare tantre kriyādīkṣādhikāro navamaḥ samāptaḥ",
    "GR13malinivu:1094": " abhiṣekādhikāro daśamaḥ",
    "GR13malinivu:1095": " 10.1ab: atha lakṣaṇasaṃpannaṃ siddhisādhanatatparam",
    "GR13malinivu:1096": " 10.1cd: śāstrajñaṃ saṃyataṃ dhīram alubdham aśaṭhaṃ dṛḍham",
    "GR13malinivu:1097": " 10.2ab: aparīkṣya gurus tadvat sādhakatve niyojayet",
    "GR13malinivu:1098": " 10.2cd: samabhyarcya vidhānena pūrvavat parameśvaram",
    "GR13malinivu:1099": " 10.3ab: dvitīye pūrvavat kumbhaṃ hemādimayam avraṇam",
    "GR13malinivu:1100": " 10.3cd: sarvatra madhyapadmasya dakṣiṇaṃ dalam āśritam",
    "GR13malinivu:1101": " 10.4ab: nāyakānāṃ pṛthaṅ mantrān pūjayet kusumādibhiḥ",
    "GR13malinivu:1102": " 10.4cd: taṃ saṃtarpya sahasreṇa prakuryād abhiṣecanam",
    "GR13malinivu:1103": " 10.5ab: bhadrapīṭhe śubhe sthāpya śrīparṇe dārunirmite",
    "GR13malinivu:1104": " 10.5cd: pūrvāmukham udagvaktraṃ snātaṃ puṣpādyalaṅkṛtam",
    "GR13malinivu:1105": " 10.6ab: kṛtamantratanuḥ samyak samyak ca kṛtamaṅgalaḥ",
    "GR13malinivu:1106": " 10.6cd: śaṅkhabheryādinirghoṣair vedamaṅgalanisvanaiḥ",
    "GR13malinivu:1107": " 10.7ab: sarvarājopacāreṇa kṛtvā tasyābhiṣecanam",
    "GR13malinivu:1108": " 10.7cd: sadāśivasamaṃ dhyātvā tatas tam api bhūṣayet",
    "GR13malinivu:1109": " 10.8ab: punaḥ saṃpūjya deveśaṃ mantram asmai daded budhaḥ",
    "GR13malinivu:1110": " 10.8cd: puṣpākṣatatilopetaḥ sajala[lacuna]śvaraṃ nyaset",
    "GR13malinivu:1111": " 10.9ab: so 'pi mūrdhani taṃ tadvan mūrtim āśritya dakṣiṇam",
    "GR13malinivu:1112": " 10.9cd: abhiṣicya tato 'streṇa rudraśaktiṃ prakāśayet",
    "GR13malinivu:1113": " 10.10ab: sa tayāliṅgya tanmantraṃ sahasreṇa pratarpayet",
    "GR13malinivu:1114": " 10.10cd: tadā prabhṛti tanniṣṭhas tatsamānaguṇo bhavet",
    "GR13malinivu:1115": " 10.11ab: ācāryasyābhiṣeko 'yaṃ sa[lacuna]mantravidhiṃ vinā",
    "GR13malinivu:1116": " 10.11cd: kiṃ tu tasya [lacuna] adhivāsapadānvitam",
    "GR13malinivu:1117": " 10.12ab: evam etat padaṃ prāpyaṃ duṣprāpyam akṛtātmanām",
    "GR13malinivu:1118": " 10.12cd: sādhako mantrasiddhyarthaṃ mantravratam upācaret",
    "GR13malinivu:1119": " 10.13ab: evaṃ kṛtvābhiṣekoktaṃ snātvā vidyādhipaṃ japet",
    "GR13malinivu:1120": " 10.13cd: lakṣam ekaṃ daśāṃśena tasya tarpaṇam ācaret",
    "GR13malinivu:1121": " 10.14ab: pūrvavac cābhiṣekaṃ ca kṛtvā brahmaśiro japet",
    "GR13malinivu:1122": " 10.14cd: tallakṣyas tanmayo bhūtvā lakṣadvayam atandritaḥ",
    "GR13malinivu:1123": " 10.15ab: lakṣadvayaṃ ca rudrāṇīṃ catuṣkaṃ tu puruṣṭutam",
    "GR13malinivu:1124": " 10.15cd: lakṣāṇāṃ pañcakaṃ devi mahāpāśupataṃ japet",
    "GR13malinivu:1125": " 10.16ab: sitaraktapītakṛṣṇa vicitrāmbarabhūṣaṇaḥ",
    "GR13malinivu:1126": " 10.16cd: tataḥ saṃrakṣito mantrair ebhir apratimo bhavet",
    "GR13malinivu:1127": " 10.17ab: avācyaḥ sarvaduṣṭānāṃ mantratejopabṛṃhitaḥ",
    "GR13malinivu:1128": " 10.17cd: evaṃ cīrṇavrato bhūtvā yaṃ sādhayitum icchati",
    "GR13malinivu:1129": " 10.18ab: dattvārghaṃ tasya lakṣāṇāṃ japen navakam ādarāt",
    "GR13malinivu:1130": " 10.18cd: uttamadravyahomāc ca taddaśāṃśena tarpaṇam",
    "GR13malinivu:1131": " 10.19ab: mahākṣmāpapalāny āhur uttamādīni tadvidaḥ",
    "GR13malinivu:1132": " 10.19cd: madhyame dviguṇaṃ kṛtvā triguṇaṃ kanyase 'pi ca",
    "GR13malinivu:1133": " 10.20ab: ājyaguggulanṛsnehā mahāmāṃsasamāḥ matāḥ",
    "GR13malinivu:1134": " 10.20cd: dadhibilvapayaḥpadmāḥ kṣmāsamāḥ parikīrtitāḥ",
    "GR13malinivu:1135": " 10.21ab: dhātrīdurvāmṛtāmīnāḥ samyag ājyasamā matāḥ",
    "GR13malinivu:1136": " 10.21cd: tilādyair atha kurvīta navaṣaṭtriguṇaṃ kramāt",
    "GR13malinivu:1137": " 10.22ab: pūrvam evam imaṃ kṛtvā siddher arghaṃ daded budhaḥ",
    "GR13malinivu:1138": " 10.22cd: dattvārghaṃ tu japet tāvad yāvat siddhir abhīpsitā",
    "GR13malinivu:1139": " 10.23ab: lakṣeṇaikena pṛthvīśaḥ sabhṛtyabalavāhanaḥ",
    "GR13malinivu:1140": " 10.23cd: vaśam ānīyate devi dvābhyāṃ rājyam avāpnuyāt",
    "GR13malinivu:1141": " 10.24ab: tribhir nidhānasaṃsiddhiś caturbhir balasiddhayaḥ",
    "GR13malinivu:1142": " 10.24cd: pañcabhir medinī sarvā ṣaḍbhir apsarasāṃ gaṇaḥ",
    "GR13malinivu:1143": " 10.25ab: saptabhiḥ sapta lokāś ca daśabhis tatsamo bhavet",
    "GR13malinivu:1144": " 10.25cd: pañcāśadbhis tato gacched avyaktāntaṃ maheśvari",
    "GR13malinivu:1145": " 10.26ab: māyāntaṃ ṣaṣtibhir lakṣair īśvarāntam aśītibhiḥ",
    "GR13malinivu:1146": " 10.26cd: sakalāvaniparyantaṃ koṭijaptasya siddhyati",
    "GR13malinivu:1147": " 10.27ab: athavā vīracittaḥ syāt kṛtvā sevāṃ yathoditām",
    "GR13malinivu:1148": " 10.27cd: kṛṣṇabhūtadine rātrau vidhim enaṃ samācaret",
    "GR13malinivu:1149": " 10.28ab: kṛtvā pūrvoditaṃ yāgaṃ hutvā dravyam athottaram",
    "GR13malinivu:1150": " 10.28cd: ūrdhvakāyo japen mantrī suniṣkampottarāmukhaḥ",
    "GR13malinivu:1151": " 10.29ab: tāvad yāvat samāyātā yogeśvaryaḥ samantataḥ",
    "GR13malinivu:1152": " 10.29cd: kṛtvā kalakalārāvam atighoraṃ sudāruṇam",
    "GR13malinivu:1153": " 10.30ab: bhūmau nipatya tiṣṭhanti veṣṭyāntaḥ sādhakeśvaram",
    "GR13malinivu:1154": " 10.30cd: tāsāṃ kṛtvā namaskāraṃ bhittvā vāmāṅgam ātmanaḥ",
    "GR13malinivu:1155": " 10.31ab: tadutthena tatas tāsāṃ dattvārghaṃ tatsamo bhavet",
    "GR13malinivu:1156": " 10.31cd: ācāryo 'pi ca ṣaṇmāsaṃ maunī pratidinaṃ caret",
    "GR13malinivu:1157": " 10.32ab: daśa pañca ca ye mantrāḥ pūrvam uktā mayā tava",
    "GR13malinivu:1158": " 10.32cd: pūrvanyāsena saṃnaddhas trikālaṃ vahnikāryakṛt",
    "GR13malinivu:1159": " 10.33ab: dhyāyet pūrvoditaṃ śūlaṃ brahmacaryaṃ samāśritaḥ",
    "GR13malinivu:1160": " 10.33cd: kṛtvā pūrvoditaṃ yāgaṃ triśaktiparimaṇḍalam",
    "GR13malinivu:1161": " 10.34ab: abhiṣiñcet tadātmānam ādāv ante ca daiśikaḥ",
    "GR13malinivu:1162": " 10.34cd: evaṃ cīrṇavrato bhūtvā mantrī mantravid uttamaḥ",
    "GR13malinivu:1163": " 10.35ab: nigrahānugrahaṃ karma kurvan na pratihanyate",
    "GR13malinivu:1164": " 10.35cd: śuddhayor vinyasen mūla madhyāditritaye trayam",
    "GR13malinivu:1165": " 10.36ab: vāmāṅguṣṭhe tule netre tarjanyām astram eva ca",
    "GR13malinivu:1166": " 10.36cd: akṣahrīm iti khaṇḍena śabdarāśiṃ niveśayet",
    "GR13malinivu:1167": " 10.37ab: naphahrīm ityanenāpi śaktimūrtiṃ vicakṣaṇaḥ",
    "GR13malinivu:1168": " 10.37cd: viparītamahāmudrā prayogān mūlam eva ca",
    "GR13malinivu:1169": " 10.38ab: svasthāneṣu tathāṅgāni nyāsaḥ sāmānya ity ayam",
    "GR13malinivu:1170": " iti śrīmālinīvijayottare 'bhiṣekādhikāro daśamaḥ samāptaḥ",
    "GR13malinivu:1171": " dīkṣādhikāra ekādaśaḥ",
    "GR13malinivu:1172": " 11.1ab: athātaḥ saṃpravakṣyāmi dīkṣāṃ paramadurlabhām",
    "GR13malinivu:1173": " 11.1cd: bhuktimuktikarīṃ samyak sadyaḥpratyayakārikām",
    "GR13malinivu:1174": " 11.2ab: nāsyāṃ maṇḍalakuṇādi kiṃ cid apy upayujyate",
    "GR13malinivu:1175": " 11.2cd: na ca nyāsādikaṃ pūrvaṃ snānādi ca yathecchayā",
    "GR13malinivu:1176": " 11.3ab: praviśya yāgasadanaṃ sūpaliptaṃ sucarcitam",
    "GR13malinivu:1177": " 11.3cd: prāṅmukhodaṅmukho vāpi supuṣpāmbarabhūṣitaḥ",
    "GR13malinivu:1178": " 11.4ab: dīptāṃ śaktim anusmṛtya pādāgrān mastakāvadhi",
    "GR13malinivu:1179": " 11.4cd: mahāmudrāprayogena nirdagdhāṃ cintayet tanum",
    "GR13malinivu:1180": " 11.5ab: anulomaprayogāc ca mālinīm amṛtaprabhām",
    "GR13malinivu:1181": " 11.5cd: cintayet tanuniṣpattyai taddhyānagatamānasaḥ",
    "GR13malinivu:1182": " 11.6ab: śodhyādhvānaṃ tato dehe pūrvoktam anucintayet",
    "GR13malinivu:1183": " 11.6cd: tataḥ saṃśodhya vastūni śaktyaivāmṛtatāṃ nayet",
    "GR13malinivu:1184": " 11.7ab: parāsaṃpuṭamadhyasthāṃ mālinīṃ sarvakarmasu",
    "GR13malinivu:1185": " 11.7cd: yojayet vidhānajñaḥ parāṃ vā kevalāṃ priye",
    "GR13malinivu:1186": " 11.8ab: gaṇeśaṃ pūjayitvā tu purā vighnapraśāntaye",
    "GR13malinivu:1187": " 11.8cd: tataḥ svagurum ārabhya pūjayed gurupaddhatim",
    "GR13malinivu:1188": " 11.9ab: gaṇeśādhas tataḥ sarvaṃ yajen mantrakadambakam",
    "GR13malinivu:1189": " 11.9cd: tatpatīnāṃ tato 'rghaṃ tatraiva paripūjayet",
    "GR13malinivu:1190": " 11.10ab: antyādhaḥ pūjayed vidyāṃ tadvad vidyāṃ maheśvarīm",
    "GR13malinivu:1191": " 11.10cd: mantravidyāgaṇasyāntaḥ kulaśaktiṃ niveśayet",
    "GR13malinivu:1192": " 11.11ab: pūrvayāmyāparodakṣu māheśyādicatuṣṭayam",
    "GR13malinivu:1193": " 11.11cd: indrāṇīpūrvakaṃ tadvad aiśādidala antagam",
    "GR13malinivu:1194": " 11.12ab: tatropari nyased devaṃ kūṭarūpāṇunāmunā",
    "GR13malinivu:1195": " 11.12cd: jīvaṃ daṇḍasamākrāntaṃ śūlasyopari saṃsthitam",
    "GR13malinivu:1196": " 11.13ab: dakṣāṅguliṃ tato 'dhastāt tato vāmapayodharam",
    "GR13malinivu:1197": " 11.13cd: nābhikaṇṭhau tatodhastād vāmaskandhavibhūṣaṇau",
    "GR13malinivu:1198": " 11.14ab: śivajihvānvitaḥ paścāt tadūrdhvoṣṭhena copari",
    "GR13malinivu:1199": " 11.14cd: sarvayoginicakrāṇām adhipo 'yam udāhṛtaḥ",
    "GR13malinivu:1200": " 11.15ab: asyāpy uccāraṇād eva saṃvittiḥ syāt paroditā",
    "GR13malinivu:1201": " 11.15cd: tato vīrāṣṭakaṃ paścāc chaktyuktavidhinā yajet",
    "GR13malinivu:1202": " 11.16ab: prabhūtair vividhair iṣṭvā gandhadhūpaiḥ sragādibhiḥ",
    "GR13malinivu:1203": " 11.16cd: śrīkārapūrvakaṃ nāma pādāntaṃ parikalpayet",
    "GR13malinivu:1204": " 11.17ab: tataḥ śiṣyaṃ samāhūya bahudhā suparīkṣitam",
    "GR13malinivu:1205": " 11.17cd: rudraśaktyā tu saṃprokṣya devāgre viniveśayet",
    "GR13malinivu:1206": " 11.18ab: bhujau tasya samālokya rudraśaktyā pradīpayet",
    "GR13malinivu:1207": " 11.18cd: tathaivāpy arpayet puṣpaṃ karayor gandhadigdhayoḥ",
    "GR13malinivu:1208": " 11.19ab: nirālambau tu tau dhyātvā śaktyākṛṣṭau vicintayet",
    "GR13malinivu:1209": " 11.19cd: śaktimantritanetreṇa baddhvā netre tu pūrvavat",
    "GR13malinivu:1210": " 11.20ab: tataḥ prakṣepayet puṣpaṃ sā śaktis tatkarasthitā",
    "GR13malinivu:1211": " 11.20cd: yatra tat patate puṣpaṃ tatkulaṃ tasya lakṣayet",
    "GR13malinivu:1212": " 11.21ab: mukham udghāṭya taṃ paścāt pādayoḥ pratipātayet",
    "GR13malinivu:1213": " 11.21cd: tato 'sya mastake cakraṃ hastayoś cārcya yogavit",
    "GR13malinivu:1214": " 11.22ab: taddhastau prerayec chaktyā yāvan mūrdhāntam āgatau",
    "GR13malinivu:1215": " 11.22cd: śivahastavidhiḥ proktaḥ sadyaḥpratyayakārakaḥ",
    "GR13malinivu:1216": " 11.23ab: carukaṃ dāpayet paścāṭ kharjūrādiphalodbhavam",
    "GR13malinivu:1217": " 11.23cd: śaktyālambāṃ tanuṃ kṛtvā sthāpayed agrataḥ śiśoḥ",
    "GR13malinivu:1218": " 11.24ab: puṣpakṣepaprayogena hastam ākṛṣya dakṣiṇam",
    "GR13malinivu:1219": " 11.24cd: carukaṃ grāhayen mantrī taddhyānagatamānasaḥ",
    "GR13malinivu:1220": " 11.25ab: śivahastaprayogena samāropya mukhaṃ nayet",
    "GR13malinivu:1221": " 11.25cd: anenaiva vidhānena kṣīravṛkṣasamudbhavam",
    "GR13malinivu:1222": " 11.26ab: dantakāṣṭhaṃ dadet devi ṣoḍaśāṅgulam āyatam",
    "GR13malinivu:1223": " 11.26cd: eteṣāṃ cālanān mantrī śaktipātaṃ parīkṣayet",
    "GR13malinivu:1224": " 11.27ab: mandatīvrādibhedena mandatīvrādikān budhaḥ",
    "GR13malinivu:1225": " 11.27cd: ity ayaṃ samayī proktaḥ saṃsthitoktena vartmanā",
    "GR13malinivu:1226": " 11.28ab: cikīrṣuś ca yadāḷdīkṣām asyaivārpitamānasaḥ",
    "GR13malinivu:1227": " 11.28cd: tad iṣṭvā pūrvavad yogī kuleśaṃ tam anukramāt",
    "GR13malinivu:1228": " 11.29ab: saṃpūjya pūrvavac chiṣyam ṛjudehe vilokayet",
    "GR13malinivu:1229": " 11.29cd: śaktiṃ saṃcintya pādāgrān mastakāntaṃ vicakṣaṇaḥ",
    "GR13malinivu:1230": " 11.30ab: śodhyādhvānaṃ tato nyasya sarvādhvavyāptibhāṣanām",
    "GR13malinivu:1231": " 11.30cd: śaktitattvādibhedena pūrvoktena ca vartmanā",
    "GR13malinivu:1232": " 11.31ab: upaviśya tatas tasya vidhānam idam ācaret",
    "GR13malinivu:1233": " 11.31cd: mūlaśodhyāt samārabhya śaktiṃ dīptānalaprabhām",
    "GR13malinivu:1234": " 11.32ab: yojayec chodhyasaṃśuddhi bhāvanāgatamānasaḥ",
    "GR13malinivu:1235": " 11.32cd: evaṃ sarvāṇi śodhyāni nirdahantīm anāmayām",
    "GR13malinivu:1236": " 11.33ab: śive saṃcintayel līnāṃ niṣkale sakale 'pi vā",
    "GR13malinivu:1237": " 11.33cd: yoginā yojitā mārge svajātīyasya poṣaṇam",
    "GR13malinivu:1238": " 11.34ab: kurute nirdahaty anyad bhinnajātikadambakam",
    "GR13malinivu:1239": " 11.34cd: anayā śodhyamānasya śiṣyasyāsya mahāmatiḥ",
    "GR13malinivu:1240": " 11.35ab: lakṣayec cihnasaṃghātam ānandādikam ādarāt",
    "GR13malinivu:1241": " 11.35cd: ānanda udbhavaḥ kampo nidrā ghūrṇiś ca pañcamī",
    "GR13malinivu:1242": " 11.36ab: evam āviṣṭayā śaktyā mandatīvrādibhedataḥ",
    "GR13malinivu:1243": " 11.36cd: pāśastobhapaśugrahau prakurvīta yathecchayā",
    "GR13malinivu:1244": " 11.37ab: gṛhītasya punaḥ kuryān niyogaṃ śeṣabhuktaye",
    "GR13malinivu:1245": " 11.37cd: athavā kasya cin nāyam āveśaḥ saṃprajāyate",
    "GR13malinivu:1246": " 11.38ab: tad enaṃ yugapac chaktyā sabāhyābhyantare dahet",
    "GR13malinivu:1247": " 11.38cd: tayā saṃdahyamāno 'sau cchinnamūla iva drumaḥ",
    "GR13malinivu:1248": " 11.39ab: patate kāśyapīpṛṣṭhe ākṣepaṃ vā karoty asau",
    "GR13malinivu:1249": " 11.39cd: yasya tv evam api syān na taṃ caivopalavat tyajet",
    "GR13malinivu:1250": " 11.40ab: pṛthaktattvavidhau dīkṣāṃ yogyatāvaśyavarjinaḥ",
    "GR13malinivu:1251": " 11.40cd: tattvābhyāsavidhānena vakṣyamāṇena kārayet",
    "GR13malinivu:1252": " 11.41ab: iti saṃdīkṣitasyāsya mumukṣoḥ śeṣavartanam",
    "GR13malinivu:1253": " 11.41cd: kulakrameṣṭir ādeśyā pañcāvasthāsamanvitā",
    "GR13malinivu:1254": " 11.42ab: bubhukṣos tu prakurvīta samyagyogābhiṣecanam",
    "GR13malinivu:1255": " 11.42cd: tatreṣṭvā pūrvavad dehaṃ vistīrṇair vibudhair budhaiḥ [?]",
    "GR13malinivu:1256": " 11.43ab: hemādidīpakān aṣṭau ghṛtenāruṇavartikān",
    "GR13malinivu:1257": " 11.43cd: kulāṣṭakena saṃbodhya śivaṃ śaṅkhe prapūjayet",
    "GR13malinivu:1258": " 11.44ab: sarvaratnauṣadhīgarbhe gandhāmbuparipūrite",
    "GR13malinivu:1259": " 11.44cd: tenābhiṣecayet taṃ tu śivahastoktavartmanā",
    "GR13malinivu:1260": " 11.45ab: ācāryasyābhiṣeko 'yam adhikārapadānvitaḥ",
    "GR13malinivu:1261": " 11.45cd: kuryāt piṇḍādibhis tadvac catuḥṣaṣṭiṃ pradīpakān",
    "GR13malinivu:1262": " 11.46ab: abhiṣiktavidhāv eva sarvayogigaṇena tu",
    "GR13malinivu:1263": " 11.46cd: viditau bhavatas tatra gurur mokṣaprado bhavet",
    "GR13malinivu:1264": " 11.47ab: anayoḥ kathayej jñānaṃ trividhaṃ sarvam apy alam",
    "GR13malinivu:1265": " 11.47cd: svakīyājñāṃ daded yogī svakriyākaraṇaṃ prati",
    "GR13malinivu:1266": " iti śrīmālinīvijayottare tantre dīkṣādhikāra ekādaśaḥ samāptaḥ",
    "GR13malinivu:1267": " dhāraṇādhikāro dvādaśaḥ",
    "GR13malinivu:1268": " 12.1ab: athaitāṃ devadevasya śrutvā vācam atisphuṭām",
    "GR13malinivu:1269": " 12.1cd: praharṣotphullanayanā jagadānandakāriṇī",
    "GR13malinivu:1270": " 12.2ab: saṃtoṣāmṛtasaṃtṛptā devī devagaṇārcitā",
    "GR13malinivu:1271": " 12.2cd: praṇamyāndhakahantāraṃ punar āheti bhāratīm",
    "GR13malinivu:1272": " 12.3ab: pūrvam eva tvayā proktaṃ yogī yogaṃ samabhyaset",
    "GR13malinivu:1273": " 12.3cd: tasyābhyāsaḥ kathaṃ kāryaḥ kathyatāṃ tripurāntaka",
    "GR13malinivu:1274": " 12.4ab: evam ukto jagaddhātryā bhairavo bhayanāśanaḥ",
    "GR13malinivu:1275": " 12.4cd: prāha prasannagambhīrāṃ giram etām udāradhīḥ",
    "GR13malinivu:1276": " 12.5ab: yogābhyāsavidhiṃ devi kathyamānaṃ mayā śṛṇu",
    "GR13malinivu:1277": " 12.5cd: sthirībhūtena yeneha yogī siddhim avāpsyati",
    "GR13malinivu:1278": " 12.6ab: guhāyāṃ bhūgṛhe vāpi niḥśabde sumanorame",
    "GR13malinivu:1279": " 12.6cd: sarvabādhāvinirmukte yogī yogaṃ samabhyaset",
    "GR13malinivu:1280": " 12.7ab: jitāsano jitamanā jitaprāṇo jitendriyaḥ",
    "GR13malinivu:1281": " 12.7cd: jitanidro jitakrodho jitodvego gatavyathaḥ",
    "GR13malinivu:1282": " 12.8ab: lakṣyabhedena vā sarvam athavā cittabhedataḥ",
    "GR13malinivu:1283": " 12.8cd: dharādiśaktiparyantaṃ yogīśas tu prasādhayet",
    "GR13malinivu:1284": " 12.9ab: vyomavigrahabindvarṇabhuvanadhvanibhedataḥ",
    "GR13malinivu:1285": " 12.9cd: lakṣyabhedaḥ smṛtaḥ ṣoḍhā yathāvad upadiśyate",
    "GR13malinivu:1286": " 12.10ab: bāhyābhyantarabhedena samuccayakṛtena ca",
    "GR13malinivu:1287": " 12.10cd: trividhaṃ kīrtitaṃ vyoma daśadhā bindur iṣyate",
    "GR13malinivu:1288": " 12.11ab: kadambagolakākāraḥ sphurattārakasaprabhaḥ",
    "GR13malinivu:1289": " 12.11cd: śuklādibhedabhedena eko 'pi daśadhā mataḥ",
    "GR13malinivu:1290": " 12.12ab: ciñcinīcīravākādiprabhedād daśadhā dhvaniḥ",
    "GR13malinivu:1291": " 12.12cd: vigrahaḥ svāṇubhedāc ca dvidhā bhinno 'py anekadhā",
    "GR13malinivu:1292": " 12.13ab: bhuvanānāṃ na saṅkhyāsti varṇānāṃ sā śatārdhikā",
    "GR13malinivu:1293": " 12.13cd: ekasminn api sādhye vai lakṣed atrānuṣaṅgataḥ",
    "GR13malinivu:1294": " 12.14ab: anyāny api phalāni syur lakṣyabhedaḥ sa ucyate",
    "GR13malinivu:1295": " 12.14cd: ekam eva phalaṃ yatra cittabhedas tv asau mataḥ",
    "GR13malinivu:1296": " 12.15ab: homadīkṣāviśuddhātmā samāveśopadeśavān",
    "GR13malinivu:1297": " 12.15cd: yaṃ siṣādhayiṣur yogam ādāv eva samācaret",
    "GR13malinivu:1298": " 12.16ab: hastayos tu parābījaṃ nyasya śaktim anusmaret",
    "GR13malinivu:1299": " 12.16cd: mahāmudrāprayogena viparītavidhau budhaḥ",
    "GR13malinivu:1300": " 12.17ab: jvaladvahnipratīkāśāṃ pādāgrān mastakāntikam",
    "GR13malinivu:1301": " 12.17cd: namaskāraṃ tataḥ paścād baddhvā hṛdi dhṛtānilaḥ",
    "GR13malinivu:1302": " 12.18ab: svarūpeṇa parābījam atidīptam anusmaret",
    "GR13malinivu:1303": " 12.18cd: tasya mātrātrayaṃ dhyāyet kakhatrayavinirgatam",
    "GR13malinivu:1304": " 12.19ab: tatas tālaśatād yogī samāveśam avāpnuyāt",
    "GR13malinivu:1305": " 12.19cd: brahmaghno 'pi hi saptāhāt prativāsaram abhyaset",
    "GR13malinivu:1306": " 12.20ab: evam āviṣṭadehas tu yathoktaṃ vidhim ācaret",
    "GR13malinivu:1307": " 12.20cd: yaḥ punar guruṇaivādau kṛtāveśavidhikramaḥ",
    "GR13malinivu:1308": " 12.21ab: sa vāsanānubhāvena bhūmikājayam ārabhet",
    "GR13malinivu:1309": " 12.21cd: gaṇanāthaṃ namaskṛtya saṃsmṛtya trigurukramam",
    "GR13malinivu:1310": " 12.22ab: samyag āviṣṭadehaḥ syād iti dhyāyed ananyadhīḥ",
    "GR13malinivu:1311": " 12.22cd: svadehaṃ hemasaṅkāśaṃ turyāśraṃ vajralāñchitam",
    "GR13malinivu:1312": " 12.23ab: tato gurutvam āyāti saptaviṃśatibhir dinaiḥ",
    "GR13malinivu:1313": " 12.23cd: divasāt saptamād ūrdhvaṃ jaḍatā cāsya jāyate",
    "GR13malinivu:1314": " 12.24ab: ṣaḍbhir māsair jitavyādhir drutahemanibho bhavet",
    "GR13malinivu:1315": " 12.24cd: vajradehas tribhiś cābdair navanāgaparākramaḥ",
    "GR13malinivu:1316": " 12.25ab: eṣā te pārthivī śuddhā dhāraṇā parikīrtitā",
    "GR13malinivu:1317": " 12.25cd: ādyā pūrvodite devi bhede pañcadaśātmake",
    "GR13malinivu:1318": " 12.26ab: savyāpāraṃ smared dehaṃ drutahemasamaprabham",
    "GR13malinivu:1319": " 12.26cd: upaviṣṭaṃ ca turyāśre maṇḍale vajrabhūṣite",
    "GR13malinivu:1320": " 12.27ab: saptāhād gurutām eti māsād vyādhivivarjitaḥ",
    "GR13malinivu:1321": " 12.27cd: ṣaḍbhir māsair dharāntaḥsthaṃ sarvaṃ jānāti tattvataḥ",
    "GR13malinivu:1322": " 12.28ab: tribhir abdair mahīṃ bhuṅkte saptāmbhonidhimekhalām",
    "GR13malinivu:1323": " 12.28cd: dvitīyaḥ kathito bhedas tṛtīyam adhunā śṛṇu",
    "GR13malinivu:1324": " 12.29ab: tadvad eva smared dehaṃ kiṃ tu vyāpāravarjitam",
    "GR13malinivu:1325": " 12.29cd: pūrvoktaṃ phalam āpnoti tadvat pātālasaṃyutam",
    "GR13malinivu:1326": " 12.30ab: caturthe hṛdgataṃ dhyāyed dvādaśāṅgulam āyatam",
    "GR13malinivu:1327": " 12.30cd: pūrvavarṇasvarūpeṇa savyāpāram atandritaḥ",
    "GR13malinivu:1328": " 12.31ab: prāpya pūrvoditaṃ sarvaṃ pātālādhipatir bhavet",
    "GR13malinivu:1329": " 12.31cd: tad eva sthiram āpnoti nirvyāpāre tu pañcame",
    "GR13malinivu:1330": " 12.32ab: sphuratsūryanibhaṃ pītaṃ ṣaṣṭhe kṛṣṇaghanāvṛtam",
    "GR13malinivu:1331": " 12.32cd: nistaraṅgaṃ smaret tadvat saptame 'pi vicakṣaṇaḥ",
    "GR13malinivu:1332": " 12.33ab: dvaye 'py atra sthirībhūte bhūr bhuvaḥ svar iti trayam",
    "GR13malinivu:1333": " 12.33cd: vetti bhuṅkte ca lokānāṃ puroktair eva vatsaraiḥ",
    "GR13malinivu:1334": " 12.34ab: sakalaṃ hṛdayāntaḥstham ātmānaṃ kanakaprabham",
    "GR13malinivu:1335": " 12.34cd: svaprabhādyotitāśeṣa dehāntam anucintayet",
    "GR13malinivu:1336": " 12.35ab: savyāpārādibhedena saptalokīṃ tu pūrvavat",
    "GR13malinivu:1337": " 12.35cd: vetti bhuṅkte sthirībhūte bhede 'smin navame budhaḥ",
    "GR13malinivu:1338": " 12.36ab: ravibimbanibhaṃ pītaṃ pūrvavad dvitayaṃ smaret",
    "GR13malinivu:1339": " 12.36cd: brahmalokam avāpnoti pūrvoktenaiva vartmanā",
    "GR13malinivu:1340": " 12.37ab: adhaḥprakāśakaṃ pītaṃ dvirūpaṃ pūrvavan mahat",
    "GR13malinivu:1341": " 12.37cd: cintayen matsamo bhūtvā mallokam anugacchati",
    "GR13malinivu:1342": " 12.38ab: sabāhyābhyantaraṃ pītaṃ tejaḥ sarvaprakāśakam",
    "GR13malinivu:1343": " 12.38cd: cintayec chatarudrāṇām adhipatvam avāpnuyāt",
    "GR13malinivu:1344": " 12.39ab: ity evaṃ pṛthivītattvam abhyasyaṃ daśapañcadhā",
    "GR13malinivu:1345": " 12.39cd: yogibhir yogasiddhyarthaṃ tatphalāni bubhukṣayā",
    "GR13malinivu:1346": " 12.40ab: yogyatāvaśagā jātā yasya yatraiva vāsanā",
    "GR13malinivu:1347": " 12.40cd: sa tatraiva niyoktavyo dīkṣākāle vicakṣaṇaiḥ",
    "GR13malinivu:1348": " 12.41ab: yo yatra yojitas tattve sa tasmān na nivartate",
    "GR13malinivu:1349": " 12.41cd: tatphalaṃ sarvam āsādya śivayukto 'pavṛjyate",
    "GR13malinivu:1350": " 12.42ab: ayukto 'py adhvasaṃśuddhiṃ saṃprāpya bhuvaneśataḥ",
    "GR13malinivu:1351": " 12.42cd: śuddhaḥ śivatvam āyāti dagdhasaṃsārabandhanaḥ",
    "GR13malinivu:1352": " iti śrīmālinīvijayottare tantre prathamadhāraṇādhikāro dvādaśaḥ",
    "GR13malinivu:1353": " samāptaḥ",
    "GR13malinivu:1354": " jalādimahābhūtajayādhikāras trayodaśaḥ",
    "GR13malinivu:1355": " 13.1ab: athātaḥ sampravakṣyāmi dhāraṇāṃ vāruṇīm imām",
    "GR13malinivu:1356": " 13.1cd: yayā saṃsiddhayogena jalāntādhipatir bhavet",
    "GR13malinivu:1357": " 13.2ab: jalāntaḥsthaṃ smared dehaṃ sitaṃ śītaṃ suvartulam",
    "GR13malinivu:1358": " 13.2cd: sabāhyābhyantaraṃ yogī nānyad astīti cintayet",
    "GR13malinivu:1359": " 13.3ab: evam abhyasyatas tasya saptāhāt klinnatā bhavet",
    "GR13malinivu:1360": " 13.3cd: pittavyādhiparityakto māsena bhavati dhruvam",
    "GR13malinivu:1361": " 13.4ab: snigdhāṅgaḥ snigdhadṛṣṭiś ca nīlakuñcitamūrdhajaḥ",
    "GR13malinivu:1362": " 13.4cd: bhavaty abdena yogīndras tribhir varṣati meghavat",
    "GR13malinivu:1363": " 13.5ab: ity eṣā vāruṇī proktā prathamā śuddhadhāraṇā",
    "GR13malinivu:1364": " 13.5cd: adhunā saṃpravakṣyāmi bhedair bhinnām imāṃ punaḥ",
    "GR13malinivu:1365": " 13.6ab: pūrvavac cintayed dehaṃ savyāpāraṃ sitaṃ svakam",
    "GR13malinivu:1366": " 13.6cd: jalopari sthitaṃ devi tadgatenāntarātmanā",
    "GR13malinivu:1367": " 13.7ab: saptāhān mucyate rogaiḥ sarvaiḥ pittasamudbhavaiḥ",
    "GR13malinivu:1368": " 13.7cd: ṣaṇmāsāj jāyate sthairyaṃ yadi tanmayatāṃ gataḥ",
    "GR13malinivu:1369": " 13.8ab: jalāvaraṇavijñānam abdair asya tribhir bhavet",
    "GR13malinivu:1370": " 13.8cd: nirvyāpāraprabhede 'pi sarvatra varuṇopamaḥ",
    "GR13malinivu:1371": " 13.9ab: sa yāti vāruṇaṃ tattvaṃ bhūmikāḥ kramaśo 'bhyaset",
    "GR13malinivu:1372": " 13.9cd: pūrvavat kaṇṭhamadhyastham ātmānaṃ dvādaśāṅgulam",
    "GR13malinivu:1373": " 13.10ab: saṃsmarañ jalatattveśaṃ prapaśyaty acirād dhruvam",
    "GR13malinivu:1374": " 13.10cd: taddṛṣṭiḥ sthiratām eti svarūpe pañcame sthire",
    "GR13malinivu:1375": " 13.11ab: dvibhede 'pi sthirībhūte candrabimbe ghanāvṛte",
    "GR13malinivu:1376": " 13.11cd: tatsamānatvam abhyeti tataḥ sakalarūpiṇī",
    "GR13malinivu:1377": " 13.12ab: cintyate deham āpūrya sitavarṇena tejasā",
    "GR13malinivu:1378": " 13.12cd: tad eva sthiratām eti tatra susthiratāṃ gate",
    "GR13malinivu:1379": " 13.13ab: ghanamuktendubimbābhaṃ tataḥ samanucintayet",
    "GR13malinivu:1380": " 13.13cd: tatpatitvaṃ samabhyeti dvitīye sthiratāṃ vrajet",
    "GR13malinivu:1381": " 13.14ab: adhaḥprakāśakaṃ śuklaṃ tatas tejo vicintayet",
    "GR13malinivu:1382": " 13.14cd: vidyeśvaratvam āpnoti jalāvaraṇasaṃbhavam",
    "GR13malinivu:1383": " 13.15ab: svadehavyāpini dhyāte tatrasthe śuklatejasi",
    "GR13malinivu:1384": " 13.15cd: sarvādhipatyam āpnoti susthire tatra susthiram",
    "GR13malinivu:1385": " 13.16ab: dhyeyatattvasamānatvam avasthātritaye sthire",
    "GR13malinivu:1386": " 13.16cd: dvitaye ca tadīśāna saṃvittir upajāyate",
    "GR13malinivu:1387": " 13.17ab: dvitaye 'nyatra tattulyaḥ sthiro bhavati yogavit",
    "GR13malinivu:1388": " 13.17cd: ṣaṭke sarveśatām eti dvitaye 'nyatra tu cyutiḥ",
    "GR13malinivu:1389": " 13.18ab: ity ayaṃ sarvatattveṣu bhede pañcadaśātmake",
    "GR13malinivu:1390": " 13.18cd: jñeyo vidhir vidhānajñaiḥ phalapañcakasiddhidaḥ",
    "GR13malinivu:1391": " 13.19ab: tat phalāntaram etasmād uktaṃ yac cāpi vakṣyate",
    "GR13malinivu:1392": " 13.19cd: anuṣaṅgaphalaṃ jñeyaṃ tat sarvam avicārataḥ",
    "GR13malinivu:1393": " 13.20ab: itīyaṃ vāruṇī proktā prabhedair daśapañcabhiḥ",
    "GR13malinivu:1394": " 13.20cd: yogināṃ yogasiddhyartham āgneyīm adhunā śṛṇu",
    "GR13malinivu:1395": " 13.21ab: trikoṇaṃ cintayed dehaṃ raktajvālāvalīdharam",
    "GR13malinivu:1396": " 13.21cd: svaśarīrotthito vahnir jvalan vai sarvadāhakaḥ",
    "GR13malinivu:1397": " 13.22ab: saptabhir divasair devi taikṣṇyam asyopajāyate",
    "GR13malinivu:1398": " 13.22cd: vātaśleṣmabhavaiḥ sarvair māsān mucyati sādhakaḥ",
    "GR13malinivu:1399": " 13.23ab: nidrāhīnaś ca bahvāśī svalpaviṇmūtrakṛd bhavet",
    "GR13malinivu:1400": " 13.23cd: icchayā nirdahed yad yat spṛṣṭaṃ vastu ṛtukṣayāt",
    "GR13malinivu:1401": " 13.24ab: tryabdād agnisamo bhūtvā krīḍaty agnir yathecchayā",
    "GR13malinivu:1402": " 13.24cd: sarvaṃ nirdahati kruddhaḥ saśailavanakānanam",
    "GR13malinivu:1403": " 13.25ab: trikoṇamaṇḍalārūḍham ātmānam anucintayet",
    "GR13malinivu:1404": " 13.25cd: savyāpārādibhedena sarvatrāpi vicakṣaṇaḥ",
    "GR13malinivu:1405": " 13.26ab: saptāhād vyādhibhir hīnaḥ ṣaṇmāsād agnivad bhavet",
    "GR13malinivu:1406": " 13.26cd: tribhir abdaiḥ sa saṃpūrṇaṃ tejastattvaṃ prapaśyati",
    "GR13malinivu:1407": " 13.27ab: yacchaktibhede yad dṛṣṭaṃ tat tadbhede sthirībhavet",
    "GR13malinivu:1408": " 13.27cd: pūrvavat tālumadhyastham ātmānaṃ jvalanaprabham",
    "GR13malinivu:1409": " 13.28ab: dhyāyan prapaśyate tejas tattveśān akhilān kramāt",
    "GR13malinivu:1410": " 13.28cd: dhūmākrāntāgnisaṃkāśaṃ ravibimbasamākṛtim",
    "GR13malinivu:1411": " 13.29ab: dhyāyaṃs tanmadhyatas tejas tattveśasamatāṃ vrajet",
    "GR13malinivu:1412": " 13.29cd: prabhāhatatamojālaṃ vidhūmāgnisamaprabham",
    "GR13malinivu:1413": " 13.30ab: tatraiva sakalaṃ dhyāyet tatpatitvam avāpnuyāt",
    "GR13malinivu:1414": " 13.30cd: divasāgniprabhākāraṃ tatra tejo vicintayet",
    "GR13malinivu:1415": " 13.31ab: tanmantreśvaratām eti tatra susthiratām gataḥ",
    "GR13malinivu:1416": " 13.31cd: maṇipradīpasaṃkāśaṃ tejas tatra prakāśayet",
    "GR13malinivu:1417": " 13.32ab: mantreśeśatvam abhyeti yogī tanmayatāṃ gataḥ",
    "GR13malinivu:1418": " 13.32cd: sabāhyābhyantaraṃ tejo dhyāyan sarvatra tadgataḥ",
    "GR13malinivu:1419": " 13.33ab: tasmān na cyavate sthānād āsaṃhāram akhaṇḍitaḥ",
    "GR13malinivu:1420": " 13.33cd: saṃhāre tu paraṃ śāntaṃ padam abhyeti śāṅkaram",
    "GR13malinivu:1421": " 13.34ab: ity eṣā pañcadaśadhā kathitā vahnidhāraṇā",
    "GR13malinivu:1422": " 13.34cd: svadehaṃ cintayet kṛṣṇaṃ vṛttaṃ ṣaḍbindulāñchitam",
    "GR13malinivu:1423": " 13.35ab: calaṃ sacūcūśabdaṃ ca vāyavīṃ dhāraṇāṃ śritaḥ",
    "GR13malinivu:1424": " 13.35cd: calatvaṃ kaphajavyādhivicchedād vāyuvad bhavet",
    "GR13malinivu:1425": " 13.36ab: ṣaṇmāsam abhyased yogī tadgatenāntarātmanā",
    "GR13malinivu:1426": " 13.36cd: yojanānāṃ śataṃ gatvā muhūrtād ety akhedataḥ",
    "GR13malinivu:1427": " 13.37ab: vatsarais tu tribhiḥ sākṣād vāyurūpadharo bhavet",
    "GR13malinivu:1428": " 13.37cd: cūrṇayaty adrisaṃghātaṃ vṛkṣān unmūlayaty api",
    "GR13malinivu:1429": " 13.38ab: kruddhaś cālayate śakraṃ sabhṛtyabalavāhanam",
    "GR13malinivu:1430": " 13.38cd: nīlāñjananibhaṃ deham ātmīyam anucintayet",
    "GR13malinivu:1431": " 13.39ab: pūrvoktaṃ sarvam āpnoti ṣaṇmāsān nātra saṃśayaḥ",
    "GR13malinivu:1432": " 13.39cd: tryabdāt prapaśyate vāyu tattvaṃ tanmayatāṃ gataḥ",
    "GR13malinivu:1433": " 13.40ab: bhruvor madhye smared rūpam ātmano 'ñjanasaṃnibham",
    "GR13malinivu:1434": " 13.40cd: paśyate vāyutattveśān āśugān akhilān api",
    "GR13malinivu:1435": " 13.41ab: ghanāvṛtendranīlābharavibimbasamākṛtim",
    "GR13malinivu:1436": " 13.41cd: dhyāyaṃs tatsamatām eti tatsaṃlīno yadā bhavet",
    "GR13malinivu:1437": " 13.42ab: bhinnendranīlasaṃkāśaṃ sakalaṃ tatra cintayet",
    "GR13malinivu:1438": " 13.42cd: tanmantreśatvam āpnoti tatas tasyeśatām api",
    "GR13malinivu:1439": " 13.43ab: sarvavyāpini tadvarṇe dhyāte tejasy avāpnuyāt",
    "GR13malinivu:1440": " 13.43cd: tadāpradhṛṣyatām eti tatrādhordhvavisarpiṇi",
    "GR13malinivu:1441": " 13.44ab: itīyaṃ kathitā divyā dhāraṇā vāyusambhavā",
    "GR13malinivu:1442": " 13.44cd: svadehaṃ vāyuvad dhyātvā tadabhāvam anusmaran",
    "GR13malinivu:1443": " 13.45ab: divasaiḥ saptabhir yogī śūnyatāṃ pratipadyate",
    "GR13malinivu:1444": " 13.45cd: māsamātreṇa bhogīndrair api daṣṭo na muhyati",
    "GR13malinivu:1445": " 13.46ab: sarvavyādhiparityakto valīpalitavarjitaḥ",
    "GR13malinivu:1446": " 13.46cd: ṣaṇmāsād gaganākāraḥ sūkṣmarandhrair api vrajet",
    "GR13malinivu:1447": " 13.47ab: vatsaratritayāt sākṣād vyomavac ca bhaviṣyati",
    "GR13malinivu:1448": " 13.47cd: icchayaiva mahākāyaḥ sūkṣmadehas tathecchayā",
    "GR13malinivu:1449": " 13.48ab: acchedyaś cāpy abhedyaś ca cchidrāṃ paśyati medinīm",
    "GR13malinivu:1450": " 13.48cd: śatapuṣparasocchiṣṭam ūṣāgarbhakhavan nijam",
    "GR13malinivu:1451": " 13.49ab: dehaṃ cintayatas tryabdād vyomajñānaṃ prajāyate",
    "GR13malinivu:1452": " 13.49cd: pūrvoktaṃ ca phalaṃ sarvaṃ saptāhādikam āpnuyāt",
    "GR13malinivu:1453": " 13.50ab: lalāṭe cintayet tadvad dvādaśāṅgulam āyatam",
    "GR13malinivu:1454": " 13.50cd: tattattveśān kramāt sarvān prapaśyaty agrataḥ sthitān",
    "GR13malinivu:1455": " 13.51ab: rāhugrastendubimbābhaṃ dhyāyaṃs tatsamatāṃ vrajet",
    "GR13malinivu:1456": " 13.51cd: sakalaṃ candrabimbābham tatrastham anucintayet",
    "GR13malinivu:1457": " 13.52ab: tanmantreśatvam āpnoti jyotsnayā cendratām api",
    "GR13malinivu:1458": " 13.52cd: tayaivādhovisarpiṇyā sabāhyābhyantaraṃ budhaḥ",
    "GR13malinivu:1459": " 13.53ab: mantreśvareśatām āpya vijñānam atulaṃ labhet",
    "GR13malinivu:1460": " 13.53cd: tayā cordhvavisarpiṇyā jyotsnayāmṛtarūpayā",
    "GR13malinivu:1461": " 13.54ab: svatantratvam anuprāpya na kva cit pratihanyate",
    "GR13malinivu:1462": " 13.54cd: ity evaṃ pañcatattvānāṃ dhāraṇāḥ parikīrtitāḥ",
    "GR13malinivu:1463": " 13.55ab: śuddhādyasthā tu saṃvittir bhūtāveśo 'tra pañcadhā",
    "GR13malinivu:1464": " 13.55cd: tāsv eva saṃdadhac cittaṃ viṣādikṣaya ātmanaḥ",
    "GR13malinivu:1465": " 13.56ab: anyasyām api saṃvittau yasyām eva nijecchayā",
    "GR13malinivu:1466": " 13.56cd: cetaḥ samyak sthirīkuryāt tayā tatphalam aśnute",
    "GR13malinivu:1467": " 13.57ab: ekāpi bhāvyamāneyam avāntaravibhedataḥ",
    "GR13malinivu:1468": " 13.57cd: antarāyatvam abhyeti tatra kuryān na saṃsthitim",
    "GR13malinivu:1469": " 13.58ab: saṃsthitiṃ tatra kurvanto na prāpsyanty uttamaṃ phalam",
    "GR13malinivu:1470": " 13.58cd: dhāraṇāpañcake siddhe piśācādyā guṇāṣṭakāḥ",
    "GR13malinivu:1471": " 13.59ab: aindrāntāḥ pañca siddhyanti yogināṃ bhedato 'pi vā",
    "GR13malinivu:1472": " 13.59cd: iṣṭāḥ pañcadaśāvasthāḥ krameṇaiva samabhyasan",
    "GR13malinivu:1473": " 13.60ab: tryabdād ādyāṃ prasādhyānyāṃ dvābhyām ekena cāparām",
    "GR13malinivu:1474": " 13.60cd: ṣaṇmāsāt pañcabhiś cānyāṃ caturbhis tribhir eva ca",
    "GR13malinivu:1475": " 13.61ab: dvābhyām ekena pakṣeṇa daśabhiḥ pañcabhir dinaiḥ",
    "GR13malinivu:1476": " 13.61cd: tribhir dvābhyām athaikena vyastecchoḥ pūrvavat kramaḥ",
    "GR13malinivu:1477": " 13.62ab: śāśvataṃ padam āpnoti bhuktvā siddhiṃ yathepsitām",
    "GR13malinivu:1478": " iti śrīmālinīvijayottare tantre bhūtajayādhikāras trayodaśaḥ samāptaḥ",
    "GR13malinivu:1479": " tanmātradhāraṇādhikāraś caturdaśaḥ",
    "GR13malinivu:1480": " 14.1ab: atha gandhādipūrvāṇāṃ tanmātrāṇām anukramāt",
    "GR13malinivu:1481": " 14.1cd: dhāraṇāḥ saṃpravakṣyāmi tatphalānāṃ prasiddhaye",
    "GR13malinivu:1482": " 14.2ab: pītakaṃ gandhatanmātraṃ turyāśraṃ parvasaṃmitam",
    "GR13malinivu:1483": " 14.2cd: nāsārandhrāgragaṃ dhyāyed vajralāñchanalāñchitam",
    "GR13malinivu:1484": " 14.3ab: daśamād divasād ūrdhvaṃ yogino 'nanyacetasaḥ",
    "GR13malinivu:1485": " 14.3cd: kvāpi gandhaḥ samāyāti dvidhābhūto 'py anekadhā",
    "GR13malinivu:1486": " 14.4ab: tato 'sya ṛtumātreṇa śuddho gandhaḥ sthirībhavet",
    "GR13malinivu:1487": " 14.4cd: ṣaḍbhir māsaiḥ svayaṃ gandha maya eva bhaviṣyati",
    "GR13malinivu:1488": " 14.5ab: yo yatra rocate gandhas taṃ tatra kurute bhṛśam",
    "GR13malinivu:1489": " 14.5cd: tryabdāt siddhim avāpnoti prepsitāṃ pāñcabhautikīm",
    "GR13malinivu:1490": " 14.6ab: tadūrdhvam ātmano rūpaṃ tatra saṃcintayed yadi",
    "GR13malinivu:1491": " 14.6cd: gandhāvaraṇavijñānaṃ tribhir abdair avāpnuyāt",
    "GR13malinivu:1492": " 14.7ab: īṣaddīptiyutaṃ tatra tanmaṇḍalavivarjitam",
    "GR13malinivu:1493": " 14.7cd: dhyāyan prapaśyate sarvān gandhāvaraṇavāsinaḥ",
    "GR13malinivu:1494": " 14.8ab: dharātattvoktabimbābhaṃ tatraivam anucintayan",
    "GR13malinivu:1495": " 14.8cd: tatsamānatvam abhyeti pūrvavad dvitaye sthire",
    "GR13malinivu:1496": " 14.9ab: svarūpaṃ tatra saṃcintya bhāsayantam adhaḥsthitam",
    "GR13malinivu:1497": " 14.9cd: tadīśatvam avāpnoti pūrvoktenaiva vartmanā",
    "GR13malinivu:1498": " 14.10ab: dharātattvoktavat sarvam ata ūrdhvam anusmaran",
    "GR13malinivu:1499": " 14.10cd: tadrūpaṃ phalam āpnoti gandhāvaraṇasaṃsthitam",
    "GR13malinivu:1500": " 14.11ab: rasarūpām ato vakṣye dhāraṇāṃ yogisevitām",
    "GR13malinivu:1501": " 14.11cd: yayā sarvarasāvāptir yoginaḥ saṃprajāyate",
    "GR13malinivu:1502": " 14.12ab: jalabudbudasaṃkāśaṃ rājanāḍyagrasaṃsthitaṃ",
    "GR13malinivu:1503": " 14.12cd: cintayed rasatanmātraṃ jihvāgrādhāram ātmanaḥ",
    "GR13malinivu:1504": " 14.13ab: suśītaṃ ṣaḍrasaṃ snigdhaṃ tadgatenāntarātmanā",
    "GR13malinivu:1505": " 14.13cd: tato 'sya māsamātreṇa rasāsvādaḥ pravartate",
    "GR13malinivu:1506": " 14.14ab: lavaṇādīn parityajya yadā madhuratāṃ gataḥ",
    "GR13malinivu:1507": " 14.14cd: tadā tan nigiran yogī ṣaṇmāsān mṛtyujid bhavet",
    "GR13malinivu:1508": " 14.15ab: jarāvyādhivinirmuktaḥ kṛṣṇakeśo 'cyutadyutiḥ",
    "GR13malinivu:1509": " 14.15cd: jīved ācandratārārkam abhyasyaṃś ca kva cit kva cit",
    "GR13malinivu:1510": " 14.16ab: pūrvoktabudbudākāraṃ svarūpam anucintayan",
    "GR13malinivu:1511": " 14.16cd: nīrāvaraṇavijñānam āpnotīti kim adbhutam",
    "GR13malinivu:1512": " 14.17ab: tam eva dyutisaṃyuktaṃ dhyāyann ādhāravarjitam",
    "GR13malinivu:1513": " 14.17cd: paśyate vatsaraiḥ sarvaṃ rasāvaraṇam āśritam",
    "GR13malinivu:1514": " 14.18ab: jalatattvoktabimbādi tadūrdhvam anucintayan",
    "GR13malinivu:1515": " 14.18cd: pūrvoktaṃ sarvam āpnoti rasāvaraṇajaṃ sphuṭam",
    "GR13malinivu:1516": " 14.19ab: ato rūpavatīṃ vakṣye divyadṛṣṭipradāṃ śubhām",
    "GR13malinivu:1517": " 14.19cd: dhāraṇāṃ sarvasiddhyarthaṃ rūpatanmātram āśritām",
    "GR13malinivu:1518": " 14.20ab: ekāntastho yadā yogī bahirmīlitalocanaḥ",
    "GR13malinivu:1519": " 14.20cd: śaratsaṃdhyābhrasaṃkāśaṃ yat tat kiṃ cit prapaśyati",
    "GR13malinivu:1520": " 14.21ab: tatra cetaḥ samādhāya yāvad āste daśāhnikam",
    "GR13malinivu:1521": " 14.21cd: tāvat sa paśyate tatra bindūn sūkṣmatamān api",
    "GR13malinivu:1522": " 14.22ab: ke cit tatra sitā raktāḥ pītā nīlās tathāpare",
    "GR13malinivu:1523": " 14.22cd: tān dṛṣṭvā teṣu saṃdadhyān mano 'tyantam ananyadhīḥ",
    "GR13malinivu:1524": " 14.23ab: ṣaṇmāsāt paśyate teṣu rūpāṇi subahūni ca",
    "GR13malinivu:1525": " 14.23cd: tryabdāt tāny eva tejobhiḥ pradīptāni sthirāṇi ca",
    "GR13malinivu:1526": " 14.24ab: tāny abhyasyaṃs tato dvyabdād bimbākārāṇi paśyati",
    "GR13malinivu:1527": " 14.24cd: tato 'bdāt paśyate tejaḥ ṣaṇmāsāt puruṣākṛti",
    "GR13malinivu:1528": " 14.25ab: trimāsād vyāpakaṃ tejo māsāt sarvaṃ visarpitam",
    "GR13malinivu:1529": " 14.25cd: kālakramāc ca pūrvoktaṃ rūpāvaraṇam āśritam",
    "GR13malinivu:1530": " 14.26ab: sarvaṃ phalam avāpnoti divyadṛṣṭiś ca jāyate",
    "GR13malinivu:1531": " 14.26cd: itīyaṃ kalpanāśūnyā dhāraṇākṛtakoditā",
    "GR13malinivu:1532": " 14.27ab: daśapañcavidho bhedaḥ svayam evātra jāyate",
    "GR13malinivu:1533": " 14.27cd: ato 'syāṃ niścayaṃ kuryāt kim anyaiḥ śāstraḍambaraiḥ",
    "GR13malinivu:1534": " 14.28ab: ataḥ sparśavatīm anyāṃ kathayāmi tavādhunā",
    "GR13malinivu:1535": " 14.28cd: dhāraṇāṃ tu yayā yogī vajradehaḥ prajāyate",
    "GR13malinivu:1536": " 14.29ab: ṣaṭkoṇamaṇḍalāntaḥstham ātmānaṃ paribhāvayet",
    "GR13malinivu:1537": " 14.29cd: rūkṣam añjanasaṃkāśaṃ pratyaṅgasphuritākulam",
    "GR13malinivu:1538": " 14.30ab: tato 'sya daśabhir devi divasais tvaci sarvataḥ",
    "GR13malinivu:1539": " 14.30cd: bhavet pipīlikāsparśas tatas tam anucintayan",
    "GR13malinivu:1540": " 14.31ab: vajradehatvam āsādya pūrvoktaṃ pūrvaval labhet",
    "GR13malinivu:1541": " 14.31cd: pūrvoktamaṇḍalākāraṃ pūrvarūpaṃ vicintayan",
    "GR13malinivu:1542": " 14.32ab: sparśatattvāvṛtijñānaṃ labhan kena nivāryate",
    "GR13malinivu:1543": " 14.32cd: hīnamaṇḍalam ātmānaṃ dhyāyet tatpatisiddhaye",
    "GR13malinivu:1544": " 14.33ab: yayā saṃsiddhayā sarva sparśavedī bhaviṣyati",
    "GR13malinivu:1545": " 14.33cd: karṇau pidhāya yatnena nimīlitavilocanaḥ",
    "GR13malinivu:1546": " 14.34ab: saṃśṛṇoti mahāghoṣaṃ cetas tatrānusaṃdadhet",
    "GR13malinivu:1547": " 14.34cd: dīpyate jāṭharo vahnis tato 'sya daśabhir dinaiḥ",
    "GR13malinivu:1548": " 14.35ab: dūrāc chravaṇavijñānaṃ ṣaṇmāsād upajāyate",
    "GR13malinivu:1549": " 14.35cd: yas tasyānte dhvanir mandaḥ kiṃ cit kiṃ cid vibhāvyate",
    "GR13malinivu:1550": " 14.36ab: sakalātmā sa vijñeyas tadabhyāsād ananyadhīḥ",
    "GR13malinivu:1551": " 14.36cd: śabdāvaraṇavijñānam āpnoti sthiratāṃ gatam",
    "GR13malinivu:1552": " 14.37ab: yaḥ punaḥ śrūyate śabdas tadante śaṅkhanādavat",
    "GR13malinivu:1553": " 14.37cd: pralayākalarūpaṃ tad abhyasyaṃ tatphalepsubhiḥ",
    "GR13malinivu:1554": " 14.38ab: sa evātitarām anyaśabdapracchādako yadā",
    "GR13malinivu:1555": " 14.38cd: vijñānākala ity uktas tadāsāv aparājite",
    "GR13malinivu:1556": " 14.39ab: manohlādakaro yo 'nyas tadante saṃvibhāvyate",
    "GR13malinivu:1557": " 14.39cd: sa mantra iti vijñeyo yogibhir yogakāṅkṣibhiḥ",
    "GR13malinivu:1558": " 14.40ab: tatas tu śrūyate yo 'nyaḥ śāntaghaṇṭāninādavat",
    "GR13malinivu:1559": " 14.40cd: sa mantreśa iti proktaḥ sarvasiddhiphalapradaḥ",
    "GR13malinivu:1560": " 14.41ab: ghaṇṭānādavirāmānte yaḥ śabdaḥ saṃprajāyate",
    "GR13malinivu:1561": " 14.41cd: mantreśeśapadaṃ tad dhi siddhīnāṃ kāraṇaṃ mahat",
    "GR13malinivu:1562": " 14.42ab: anilenāhatā vīṇā yādṛṅ nādaṃ vimuñcati",
    "GR13malinivu:1563": " 14.42cd: tādṛśo yo dhvanis tatra taṃ vidyāc chāmbhavaṃ padaṃ",
    "GR13malinivu:1564": " 14.43ab: pṛthag vā kramaśo vāpi sarvān etān samabhyaset",
    "GR13malinivu:1565": " 14.43cd: prāpnoti sarvavit siddhīḥ śabdāvaraṇam āśritāḥ",
    "GR13malinivu:1566": " 14.44ab: ity etāḥ kathitāḥ pañca tanmātrāṇāṃ tu dhāraṇāḥ",
    "GR13malinivu:1567": " iti śrīmālinīvijayottare tantre tanmātradhāraṇādhikāraś caturdaśaḥ",
    "GR13malinivu:1568": " samāptaḥ",
    "GR13malinivu:1569": " akṣadhāraṇādhikāraḥ pañcadaśaḥ",
    "GR13malinivu:1570": " 15.1ab: atha vāgindriyādīnāṃ manontānām anukramāt",
    "GR13malinivu:1571": " 15.1cd: dhāraṇāḥ saṃpravakṣyāmi daśaikāñ ca samāsataḥ",
    "GR13malinivu:1572": " 15.2ab: vadanāntar namaḥśabdam ātmanaś cintayed budhaḥ",
    "GR13malinivu:1573": " 15.2cd: gṛhītavāktvam abhyeti maunena madhusūdani",
    "GR13malinivu:1574": " 15.3ab: sarvatrāskhalitā vāṇī ṣaḍbhir māsaiḥ pravartate",
    "GR13malinivu:1575": " 15.3cd: sarvaśāstrārthavettṛtvaṃ vatsarād upajāyate",
    "GR13malinivu:1576": " 15.4ab: vāg evāsya pravarteta kāvyālaṅkārabhūṣitā",
    "GR13malinivu:1577": " 15.4cd: tribhir abdaiḥ svayaṃ kartā śāstrāṇāṃ saṃprajāyate",
    "GR13malinivu:1578": " 15.5ab: tatraiva cintayed dehaṃ svakīyam anurūpataḥ",
    "GR13malinivu:1579": " 15.5cd: bhūyas tam eva dhavalam īṣattejovabhāsitam",
    "GR13malinivu:1580": " 15.6ab: rasāntaḥsomabimbāditejontaṃ tam anusmaret",
    "GR13malinivu:1581": " 15.6cd: sarvaṃ phalam avāpnoti vāgāvaraṇajaṃ kramāt",
    "GR13malinivu:1582": " 15.7ab: pāṇau cittaṃ samādāya ṣaṇmāsād dūrasaṃsthitam",
    "GR13malinivu:1583": " 15.7cd: vastu gṛhṇāty asaṃdehāt tryabdāt pāre 'pi vāridheḥ",
    "GR13malinivu:1584": " 15.8ab: tatrātmadehapūrvaṃ tu padmābham anucintayan",
    "GR13malinivu:1585": " 15.8cd: savyāpārādibhedena caturdaśakam ādarāt",
    "GR13malinivu:1586": " 15.9ab: puroktakālaniyamāt pūrvoktenaiva vartmanā",
    "GR13malinivu:1587": " 15.9cd: sarvaṃ phalam avāpnoti hastāvṛtisamāśritam",
    "GR13malinivu:1588": " 15.10ab: pādāv evaṃvidhau dhyāyan vatsaratrayam ādarāt",
    "GR13malinivu:1589": " 15.10cd: muhūrtena samudrāntām aśrānto bhramati kṣitim",
    "GR13malinivu:1590": " 15.11ab: caturdaśa samabhyarcya svadehādikam abhyasan",
    "GR13malinivu:1591": " 15.11cd: prāpnoti pūrvavat sarvaṃ phalaṃ pādāvṛtisthitam",
    "GR13malinivu:1592": " 15.12ab: pāyāv api manastattvaṃ sthirīkurvann avāpsyati",
    "GR13malinivu:1593": " 15.12cd: māsena tadbhavavyādhi vimuktim avilambataḥ",
    "GR13malinivu:1594": " 15.13ab: puṇyaślokatvam āpnoti tribhir abdair anādarāt",
    "GR13malinivu:1595": " 15.13cd: caturdaśavidhaṃ cātra pūrvavat phalam āpsyati",
    "GR13malinivu:1596": " 15.14ab: svarūpataḥ smarel liṅgaṃ māsamātrāj jitendriyaḥ",
    "GR13malinivu:1597": " 15.14cd: ṣaḍbhir māsair anāyāsād icchākāmitvam āpnuyāt",
    "GR13malinivu:1598": " 15.15ab: caturdaśavidhe bhede tatrābhyaste mahāmatiḥ",
    "GR13malinivu:1599": " 15.15cd: liṅgāvaraṇajaṃ sarvaṃ pūrvaval labhate phalam",
    "GR13malinivu:1600": " 15.16ab: svajihvām induvarṇābhāṃ cintayed daśabhir dinaiḥ",
    "GR13malinivu:1601": " 15.16cd: prāpnoty anubhavaṃ yogī jihvābhāvam ivātmanaḥ",
    "GR13malinivu:1602": " 15.17ab: āsvādayati dūrasthaṃ ṣaṇmāsād ekamānasaḥ",
    "GR13malinivu:1603": " 15.17cd: vatsarais tu tribhiḥ sākṣāl leḍhy asau paramāmṛtam",
    "GR13malinivu:1604": " 15.18ab: yenāsau bhavate yogī jarāmaraṇavarjitaḥ",
    "GR13malinivu:1605": " 15.18cd: apeyādiprasakto 'pi na pāpaiḥ paribhūyate",
    "GR13malinivu:1606": " 15.19ab: pūrvavat sarvam anyac ca svadehādy anucintayan",
    "GR13malinivu:1607": " 15.19cd: phalam āpnoty asaṃdehād rasanāvṛtisaṃbhavam",
    "GR13malinivu:1608": " 15.20ab: kanakābhaṃ svakaṃ ghrāṇam anucintayataḥ śanaih",
    "GR13malinivu:1609": " 15.20cd: divasair daśabhir ghrāṇaśunyatānubhavo bhavet",
    "GR13malinivu:1610": " 15.21ab: ṣaṇmāsād gandham āghrāti dūrasthasyāpi vastunaḥ",
    "GR13malinivu:1611": " 15.21cd: ghātayed gandham āghrāya yasya ruṣṭo bhaviṣyati",
    "GR13malinivu:1612": " 15.22ab: vatsarais tu tribhir divyaṃ gandham āsādya yogavit",
    "GR13malinivu:1613": " 15.22cd: jarāmaraṇanairguṇyayukto divyatvam arhati",
    "GR13malinivu:1614": " 15.23ab: sarvam anyad yathoddiṣṭaṃ tathaiva ca vicintayet",
    "GR13malinivu:1615": " 15.23cd: kramikaṃ phalam āpnoti ghrāṇāvaraṇam āsthitam",
    "GR13malinivu:1616": " 15.24ab: udayādityasaṃkāśe cintayaṃś cakṣuṣī nije",
    "GR13malinivu:1617": " 15.24cd: daśāhāc cakṣuṣo raktasrāvānubhavam āpsyati",
    "GR13malinivu:1618": " 15.25ab: vedanā mahatī cāsya lalāṭe saṃprajāyate",
    "GR13malinivu:1619": " 15.25cd: na bhetavyaṃ mahādevi na cābhyāsaṃ parityajet",
    "GR13malinivu:1620": " 15.26ab: saṃtyajann andhatām eti tena yatnāt samabhyaset",
    "GR13malinivu:1621": " 15.26cd: ṣaḍbhir māsair mahāyogī divyadṛṣṭiḥ prajāyate",
    "GR13malinivu:1622": " 15.27ab: chidrāṃ prapaśyate bhūmiṃ kaṭāhāntām atandritaḥ",
    "GR13malinivu:1623": " 15.27cd: ādhruvāntam athordhvaṃ ca karāmalakavad budhaḥ",
    "GR13malinivu:1624": " 15.28ab: vatsarais tu tribhir yogī brahmāṇḍāntaṃ prapaśyati",
    "GR13malinivu:1625": " 15.28cd: tadantar yoginījñānaṃ śarīrasthaṃ prajāyate",
    "GR13malinivu:1626": " 15.29ab: svadehādikam anyac ca pūrvoktaṃ pūrvavat smaran",
    "GR13malinivu:1627": " 15.29cd: nayanāvṛtijaṃ sarvam āpnotīti kim adbhutam",
    "GR13malinivu:1628": " 15.30ab: sarvatrāñjanapatrābhāṃ nistaraṅgāṃ tvacaṃ smaran",
    "GR13malinivu:1629": " 15.30cd: śastrair api na māsena chettuṃ śakyo bhaviṣyati",
    "GR13malinivu:1630": " 15.31ab: ṣaṇmāsād atitīvreṇa nāgnināpy eṣa dahyate",
    "GR13malinivu:1631": " 15.31cd: vatsaratritayād yogī vajropalaviṣāhibhiḥ",
    "GR13malinivu:1632": " 15.32ab: pīḍyate na kadā cit syād ajarāmaratāṃ gataḥ",
    "GR13malinivu:1633": " 15.32cd: sparśāvṛtijavijñāna gītavac ca caturdaśa",
    "GR13malinivu:1634": " 15.33ab: bhedāḥ saha phalair jñeyāḥ pūrvakālānusārataḥ",
    "GR13malinivu:1635": " 15.33cd: kiṃ tv atra cintayed dehaṃ svadehādibhir āvṛtam",
    "GR13malinivu:1636": " 15.34ab: saṃdadhānaḥ svakaṃ cetaḥ śrotrākāśe vicakṣaṇaḥ",
    "GR13malinivu:1637": " 15.34cd: dūrāc chravaṇavijñānaṃ ṣaṇmāsād upajāyate",
    "GR13malinivu:1638": " 15.35ab: tribhiḥ saṃvatsarair devi brahmāṇḍāntar udīritam",
    "GR13malinivu:1639": " 15.35cd: śṛṇoti sa sphuṭaṃ sarvaṃ jarāmaraṇavarjitaḥ",
    "GR13malinivu:1640": " 15.36ab: tatrākāśoktavat sarvaṃ svadehādy anucintayet",
    "GR13malinivu:1641": " 15.36cd: śrotrāvaraṇajaṃ sarvaṃ phalam āpnoti pūrvavat",
    "GR13malinivu:1642": " 15.37ab: manovatīm ato vakṣye dhāraṇāṃ sarvasiddhidām",
    "GR13malinivu:1643": " 15.37cd: yayā saṃsiddhayā devi sarvasiddhiphalaṃ labhet",
    "GR13malinivu:1644": " 15.38ab: mana eva manuṣyāṇāṃ kāraṇaṃ bandhamokṣayoḥ",
    "GR13malinivu:1645": " 15.38cd: tasmāt tad abhyasen mantrī yadīcchen mokṣam akṣayam",
    "GR13malinivu:1646": " 15.39ab: tad ardhacandrasaṃkāśam adhovaktraṃ hṛdi sthitam",
    "GR13malinivu:1647": " 15.39cd: cintayan māsamātreṇa pratibhāṃ pratipatsyate",
    "GR13malinivu:1648": " 15.40ab: akasmāt paśyate kiṃ cid akasmāc chṛṇute tathā",
    "GR13malinivu:1649": " 15.40cd: sarvendriyātmakaṃ jñānaṃ akasmāc ca kva cit kva cit",
    "GR13malinivu:1650": " 15.41ab: svasvakendriyavijñānaṃ saṃpaśyed vatsaratrayāt",
    "GR13malinivu:1651": " 15.41cd: bhavate yogayuktasya yoginaḥ suparisphuṭam",
    "GR13malinivu:1652": " 15.42ab: svadehādikam apy atra pūrvoktavad anusmaran",
    "GR13malinivu:1653": " 15.42cd: cittāvaraṇavijñānaṃ prāpya somaguṇaṃ labhet",
    "GR13malinivu:1654": " 15.43ab: ity ekādaśa gītāni samabhyasyāni te tathā",
    "GR13malinivu:1655": " 15.43cd: indriyāṇi yataḥ sarvaṃ phalam eṣu pratiṣṭhitam",
    "GR13malinivu:1656": " 15.44ab: bandhamokṣāv ubhāv etāv indriyāṇi jagur budhāḥ",
    "GR13malinivu:1657": " 15.44cd: vigṛhītāni bandhāya vimuktāni vimuktaye",
    "GR13malinivu:1658": " 15.45ab: etāni vyāpake bhāve yadā syur manasā saha",
    "GR13malinivu:1659": " 15.45cd: vimuktānīti vidvadbhir jñātavyāni tadā priye",
    "GR13malinivu:1660": " 15.46ab: yadā tu viṣaye kvāpi pradeśāntaravartini",
    "GR13malinivu:1661": " 15.46cd: saṃsthitāni tadā tāni baddhānīti pracakṣate",
    "GR13malinivu:1662": " 15.47ab: ity ayaṃ dvividho bhāvaḥ śuddhāśuddhaprabhedataḥ",
    "GR13malinivu:1663": " 15.47cd: indriyāṇāṃ samākhyātaḥ siddhayogīśvarīmate",
    "GR13malinivu:1664": " iti śrīmālinīvijayottare tantre 'kṣadhāraṇādhikāraḥ pañcadaśaḥ",
    "GR13malinivu:1665": " samāptaḥ",
    "GR13malinivu:1666": " dhāraṇādhikāraḥ ṣoḍaśaḥ",
    "GR13malinivu:1667": " 16.1ab: atha garvamayīṃ divyāṃ dhāraṇāṃ dhāraṇottamām",
    "GR13malinivu:1668": " 16.1cd: mahāgarvakarīṃ vakṣye yogināṃ yogavandite",
    "GR13malinivu:1669": " 16.2ab: ṣoḍaśāraṃ smarec cakram ātmadeham ananyadhīḥ",
    "GR13malinivu:1670": " 16.2cd: eṣo 'ham iti saṃcintya svakāryaparivāritam",
    "GR13malinivu:1671": " 16.3ab: apradhṛṣyo bhaved yogī vatsaratritayena tu",
    "GR13malinivu:1672": " 16.3cd: mamatvam acyutaṃ tasya bhavet sarvatra kutra cit",
    "GR13malinivu:1673": " 16.4ab: tādṛgrūpasya cakrasya nābhiṃ mūrtiṃ svakāṃ smaran",
    "GR13malinivu:1674": " 16.4cd: cintayet sarvam evāhaṃ mayi sarvam avasthitam",
    "GR13malinivu:1675": " 16.5ab: tato 'haṅkāravijñānaṃ prāpnotīti kim adbhutam",
    "GR13malinivu:1676": " 16.5cd: hṛccakre samanudhyāyan matsvarūpam atandritaḥ",
    "GR13malinivu:1677": " 16.6ab: avilambam avāpnoti garvāvaraṇajaṃ phalam",
    "GR13malinivu:1678": " 16.6cd: bimbādikaṃ kramāt sarvaṃ cintayan nīlalohitam",
    "GR13malinivu:1679": " 16.7ab: tadbhavaṃ sarvam āpnoti daśāvasthāpracoditam",
    "GR13malinivu:1680": " 16.7cd: iti garvamayī proktā prajāpatiguṇapradā",
    "GR13malinivu:1681": " 16.8ab: udyadādityabimbābhaṃ hṛdi padmam anusmaran",
    "GR13malinivu:1682": " 16.8cd: dharmādibhāvasaṃyuktam aṣṭapatraṃ sakarṇikam",
    "GR13malinivu:1683": " 16.9ab: māsena sthirabuddhiḥ syāt ṣaḍbhiḥ śrutidharo bhavet",
    "GR13malinivu:1684": " 16.9cd: tribhir abdaiḥ svayaṃ kartā śāstrāṇāṃ saṃprajāyate",
    "GR13malinivu:1685": " 16.10ab: svāṃ tatra cintayen mūrtiṃ buddhitattvaṃ prapaśyati",
    "GR13malinivu:1686": " 16.10cd: tadīśajñānam āpnoti brahmāṇam anucintayan",
    "GR13malinivu:1687": " 16.11ab: vedān udgirate suptaḥ samādhistho 'thavā muniḥ",
    "GR13malinivu:1688": " 16.11cd: susthirās te sadābhyāsād anadhītā api sphuṭam",
    "GR13malinivu:1689": " 16.12ab: bimbādikaṃ kramāt sarvaṃ pūrvoktam anucintayan",
    "GR13malinivu:1690": " 16.12cd: prāpnoti brāhmam aiśvaryaṃ buddhyāvaraṇam āśritam",
    "GR13malinivu:1691": " 16.13ab: hṛdi bimbaṃ raver dhyāyet tadantaḥ somamaṇḍalam",
    "GR13malinivu:1692": " 16.13cd: evam abhyasatas tasya ṣaṇmāsād upajāyate",
    "GR13malinivu:1693": " 16.14ab: divyacakṣur anāyāsāt siddhiḥ syād vatsaratrayāt",
    "GR13malinivu:1694": " 16.14cd: svadehaṃ cintayaṃs tatra guṇajñānam avāpsyati",
    "GR13malinivu:1695": " 16.15ab: liṅgākāraṃ smaran dīptaṃ tadīśatvam avāpnuyāt",
    "GR13malinivu:1696": " 16.15cd: bimbādi pūrvavad dhyāyan daśakaṃ daśakātmakam",
    "GR13malinivu:1697": " 16.16ab: phalam āpnoty asaṃdehād guṇāvaraṇasaṃsthitam",
    "GR13malinivu:1698": " 16.16cd: caturviṃśaty amī proktāḥ pratyekaṃ daśapañcadhā",
    "GR13malinivu:1699": " 16.17ab: dhāraṇāḥ kṣmāditattvānāṃ samāsād yogināṃ hitāḥ",
    "GR13malinivu:1700": " 16.17cd: trayodaśātmake bhede ṣaḍ anyāḥ saṃsthitā yathā",
    "GR13malinivu:1701": " 16.18ab: yoginām anuvarṇyante tathā yogaprasiddhaye",
    "GR13malinivu:1702": " 16.18cd: dehaṃ muktvā svarūpeṇa nānyat kiṃ cid iti smaret",
    "GR13malinivu:1703": " 16.19ab: sitapadmāsanāsīnaṃ maṇḍalatritayopari",
    "GR13malinivu:1704": " 16.19cd: evam atra sthirībhūte māsamātreṇa yogavit",
    "GR13malinivu:1705": " 16.20ab: sarvavyādhivinirmukto bhavatīti kim adbhutam",
    "GR13malinivu:1706": " 16.20cd: ṣaṇmāsād asya vijñānaṃ jāyate pṛthivītale",
    "GR13malinivu:1707": " 16.21ab: abdāj jarādinirmuktas tribhiḥ puṃstattvadṛg bhavet",
    "GR13malinivu:1708": " 16.21cd: hṛdadhaḥ paṅkaje 'traiva dvādaśārdhāṅgulāṃ tanum",
    "GR13malinivu:1709": " 16.22ab: hṛdantāṃ bhāvayet svākyāṃ ṣaṇmāsān mṛtyujid bhavet",
    "GR13malinivu:1710": " 16.22cd: tribhir abdaiḥ samāpnoti puṃstattveśvaratulyatām",
    "GR13malinivu:1711": " 16.23ab: bimbādau pūrvavat sarvaṃ tatra saṃcintite sati",
    "GR13malinivu:1712": " 16.23cd: phalam āpnoty asaṃdehāt puruṣāvaraṇasthitam",
    "GR13malinivu:1713": " 16.24ab: etad vedāntavijñānaṃ samāsād upavarṇitam",
    "GR13malinivu:1714": " 16.24cd: kapilasya purā proktam etad vistaraśo mayā",
    "GR13malinivu:1715": " 16.25ab: śaratsaṃdhyābhrasaṃghābhaṃ svadeham anucintayan",
    "GR13malinivu:1716": " 16.25cd: vītarāgatvam abhyeti ṣaḍbhir māsair na saṃśayaḥ",
    "GR13malinivu:1717": " 16.26ab: jarāmaraṇanirmukto varṣeṇaivopajāyate",
    "GR13malinivu:1718": " 16.26cd: tryabdāj jñānam avāpnoti rāgāvaraṇajaṃ mahat",
    "GR13malinivu:1719": " 16.27ab: raktaṃ saṃcintayed dehaṃ saṃpūrṇābhroparisthitam",
    "GR13malinivu:1720": " 16.27cd: māsaṣaṭkam anudvigno vītarāgatvasiddhaye",
    "GR13malinivu:1721": " 16.28ab: smaran saṃvatsare samyaṅ mṛtyunā na prapīḍyate",
    "GR13malinivu:1722": " 16.28cd: tribhir abdair jitadvandvo rāge ca samatāṃ vrajet",
    "GR13malinivu:1723": " 16.29ab: raktapadmasthitaṃ raktaṃ pañcaparvaṃ hṛdāvadhi",
    "GR13malinivu:1724": " 16.29cd: dhyāyan phalam avāpnoti pūrvoktam akhilaṃ kramāt",
    "GR13malinivu:1725": " 16.30ab: bimbādi cātra pūrvoktam anucintayato muhuḥ",
    "GR13malinivu:1726": " 16.30cd: phalaṃ bhavati niḥśeṣaṃ rañjakāvṛtisaṃbhavam",
    "GR13malinivu:1727": " 16.31ab: hṛdi padmaṃ sitaṃ dhyāyed dvyaṣṭapatraṃ sakesaram",
    "GR13malinivu:1728": " 16.31cd: sarvāmṛtamayaṃ divyaṃ candrakalpitakarṇikam",
    "GR13malinivu:1729": " 16.32ab: niścalaṃ tatra saṃyamya ceto nidrāntam ātmanaḥ",
    "GR13malinivu:1730": " 16.32cd: tato yat paśyate svapne tathyaṃ tat tasya jāyate",
    "GR13malinivu:1731": " 16.33ab: evam abhyasatas tasya buddhipadmoditaṃ phalam",
    "GR13malinivu:1732": " 16.33cd: sarvaṃ prajāyate tasya tatkālakramayogataḥ",
    "GR13malinivu:1733": " 16.34ab: caturaṅguladehādi sarvaṃ tatra vicintayan",
    "GR13malinivu:1734": " 16.34cd: pūrvavat sarvam āpnoti vidyātattvasamudbhavam",
    "GR13malinivu:1735": " 16.35ab: hṛdayād ekam ekaṃ tu vyatikramyārdham aṅgulam",
    "GR13malinivu:1736": " 16.35cd: pṛthak cakratrayaṃ dhyāyed raktanīlāsitaṃ kramāt",
    "GR13malinivu:1737": " 16.36ab: tatratyadvyekaparvaṃ tu puruṣaṃ tatsamadyutim",
    "GR13malinivu:1738": " 16.36cd: bimbādikaṃ ca yat proktaṃ tattvatrayam idaṃ mahat",
    "GR13malinivu:1739": " 16.37ab: trayodaśātmakaṃ bhedam etadantaṃ vidur budhāḥ",
    "GR13malinivu:1740": " 16.37cd: ekādaśaprabhedena tattvadvayam athocyate",
    "GR13malinivu:1741": " 16.38ab: kaṇṭhakūpāvadhau cakre pañcāre nābhisaṃsthitam",
    "GR13malinivu:1742": " 16.38cd: dhyāyet svarūpam ātmīyaṃ dīptanetropalabdhavat",
    "GR13malinivu:1743": " 16.39ab: kṣityādikālatattvānte yad vastu sthitam adhvani",
    "GR13malinivu:1744": " 16.39cd: sarvaṃ prasādhya yogīndro na kālenābhibhūyate",
    "GR13malinivu:1745": " 16.40ab: bimbādike 'pi tatrasthe yoginām anucintite",
    "GR13malinivu:1746": " 16.40cd: bhavatīti kilāścaryam anāyāsena tatphalam",
    "GR13malinivu:1747": " 16.41ab: kaṇṭhākāśe sthiraṃ cetaḥ kurvan yogī dine dine",
    "GR13malinivu:1748": " 16.41cd: māyotthaṃ phalam āpnoti bimbādāv api tatrage",
    "GR13malinivu:1749": " 16.42ab: kaṇṭhakūpavidhānābhaṃ rāhugrastendubimbavat",
    "GR13malinivu:1750": " 16.42cd: cintayan na punar yāti māyāder vaśavartitām",
    "GR13malinivu:1751": " 16.43ab: tad eva tatra svarbhānumuktavat paricintayan",
    "GR13malinivu:1752": " 16.43cd: tejodehādikaṃ cāpi prāpnoti parameśatām",
    "GR13malinivu:1753": " 16.44ab: madhyandinakarākāraṃ lambakasthaṃ vicintayet",
    "GR13malinivu:1754": " 16.44cd: samastamantracakrasya rūpaṃ yat sāmudāyikam",
    "GR13malinivu:1755": " 16.45ab: tataḥ kālakramād yogī mantratvam adhigacchati",
    "GR13malinivu:1756": " 16.45cd: anuṣaṅgaphalaṃ cātra pūrvoktaṃ sarvam iṣyate",
    "GR13malinivu:1757": " 16.46ab: mūrtiṃ tatraiva saṃcintya mantreśatvam avāpnuyāt",
    "GR13malinivu:1758": " 16.46cd: tadadhodīpakaṃ tejo dhyātvā tatpatitāṃ vrajet",
    "GR13malinivu:1759": " 16.47ab: sabāhyābhyantaraṃ tasmād adhordhvaṃ vyāpi ca smaran",
    "GR13malinivu:1760": " 16.47cd: tejo mantreśvareśānapadān na cyavate naraḥ",
    "GR13malinivu:1761": " 16.48ab: baddhvā padmāsanaṃ yogī parābījam anusmaran",
    "GR13malinivu:1762": " 16.48cd: bhruvor madhye nyasec cittaṃ tadbahiḥ kiṃ cid agrataḥ",
    "GR13malinivu:1763": " 16.49ab: nimīlitākṣo hṛṣṭātmā śabdālokavivarjite",
    "GR13malinivu:1764": " 16.49cd: paśyate puruṣaṃ tatra dvādaśāṅgulam āyatam",
    "GR13malinivu:1765": " 16.50ab: tatra cetaḥ sthiraṃ kuryāt tato māsatrayopari",
    "GR13malinivu:1766": " 16.50cd: sarvāvayavasaṃpūrṇaṃ tejorūpam acañcalam",
    "GR13malinivu:1767": " 16.51ab: prasannam indusaṃkāśaṃ paśyati divyacakṣuṣā",
    "GR13malinivu:1768": " 16.51cd: taṃ dṛṣṭvā puruṣam divyaṃ kālajñānaṃ pravartate",
    "GR13malinivu:1769": " 16.52ab: aśiraske bhaven mṛtyuḥ ṣaṇmāsābhyantareṇa tu",
    "GR13malinivu:1770": " 16.52cd: vañcanaṃ tatra kurvīta yatnāt kālasya yogavit",
    "GR13malinivu:1771": " 16.53ab: brahmarandhropari dhyāyec candrabimbam akalmaṣam",
    "GR13malinivu:1772": " 16.53cd: sravantam amṛtaṃ divyaṃ svadehāpūrakaṃ bahu",
    "GR13malinivu:1773": " 16.54ab: tenāpūritam ātmānaṃ cetonālānusarpiṇā",
    "GR13malinivu:1774": " 16.54cd: sabāhyābhyantaraṃ dhyāyan daśāhān mṛtyujid bhavet",
    "GR13malinivu:1775": " 16.55ab: mahāvyādhivināśe 'pi yogam enaṃ samabhyaset",
    "GR13malinivu:1776": " 16.55cd: pratyaṅgavyādhināśāya pratyaṅgagam anusmaran",
    "GR13malinivu:1777": " 16.56ab: dhūmravarṇaṃ yadā paśyen mahāvyādhis tadā bhavet",
    "GR13malinivu:1778": " 16.56cd: kṛṣṇe kuṣṭham avāpnoti nīle śītalikābhayam",
    "GR13malinivu:1779": " 16.57ab: hīnacakṣuṣi tadrogaṃ nāsāhīne tadātmakam",
    "GR13malinivu:1780": " 16.57cd: yad yad aṅgaṃ na paśyeta tatra tadvyādhim ādiśet",
    "GR13malinivu:1781": " 16.58ab: ātmano vā pareṣāṃ vā yogī yogapathe sthitaḥ",
    "GR13malinivu:1782": " 16.58cd: varṣais tu pañcabhiḥ sarvam vidyātattvāntam īśvari",
    "GR13malinivu:1783": " 16.59ab: vetti bhuṅkte ca satataṃ na ca tasmāt prahīyate",
    "GR13malinivu:1784": " 16.59cd: tatrasthe tejasi dhyāte sarvadehavisarpiṇi",
    "GR13malinivu:1785": " 16.60ab: pūrvoktaṃ sarvam āpnoti tatkālakramayogataḥ",
    "GR13malinivu:1786": " 16.60cd: athordhvavyāpini dhyāne tatra tasmād akhaṇḍitaḥ",
    "GR13malinivu:1787": " 16.61ab: sarvamantreśvareśatvān na bhūyo 'pi nivartate",
    "GR13malinivu:1788": " 16.61cd: evaṃ lalāṭadeśe 'pi mahādīptam anusmaran",
    "GR13malinivu:1789": " 16.62ab: prapaśyaty acirād eva varṇāṣṭakayutaṃ kramāt",
    "GR13malinivu:1790": " 16.62cd: indranīlapratīkāśaṃ śikhikaṇṭhasamadyuti",
    "GR13malinivu:1791": " 16.63ab: rājāvartanibhaṃ cānyat tathā vaiḍūryasaṃnibham",
    "GR13malinivu:1792": " 16.63cd: puṣparāganibhaṃ cānyat pravālakasamadyuti",
    "GR13malinivu:1793": " 16.64ab: padmarāgapratīkāśam anyac candrasamadyuti",
    "GR13malinivu:1794": " 16.64cd: tāṃ dṛṣṭvā paramāṃ jyotsnāṃ divyajñānaṃ pravartate",
    "GR13malinivu:1795": " 16.65ab: vihārapādacārādi tataḥ sarvaṃ pravartate",
    "GR13malinivu:1796": " 16.65cd: adhordhvaṃ vyāpini dhyāte na tasmāc cyavate padāt",
    "GR13malinivu:1797": " 16.66ab: ity etat sarvam ākhyātaṃ lakṣyabhedavyavasthitam",
    "GR13malinivu:1798": " 16.66cd: adhunā cittabhedo 'pi samāsād upadiśyate",
    "GR13malinivu:1799": " 16.67ab: piśācānantaparyantaguṇāṣṭakasamīhayā",
    "GR13malinivu:1800": " 16.67cd: tattadrūpaguṇaṃ kuryāt samyag īśe sthiraṃ manaḥ",
    "GR13malinivu:1801": " 16.68ab: itīśvarapadāntasya mārgasyāsya pṛthak pṛthak",
    "GR13malinivu:1802": " 16.68cd: yathopāsā tathākhyātā yogināṃ yogasiddhaye",
    "GR13malinivu:1803": " iti śrīmālinīvijayottare tantre dhāraṇādhikāraḥ ṣoḍaśaḥ samāptaḥ",
    "GR13malinivu:1804": " saptadaśaḥ ṣaḍaṅgayogādhikāraḥ",
    "GR13malinivu:1805": " 17.1ab: athaitat sarvam uddiṣṭaṃ yadi na sphuṭatāṃ vrajet",
    "GR13malinivu:1806": " 17.1cd: sphuṭīkṛte 'sthire tatra na manas tiṣṭhate sphuṭam",
    "GR13malinivu:1807": " 17.2ab: gatibhaṅgaṃ tatas tasya prāṇāyāmena kārayet",
    "GR13malinivu:1808": " 17.2cd: sa ca pañcavidhaḥ proktaḥ pūrakādiprabhedataḥ",
    "GR13malinivu:1809": " 17.3ab: pūrakaḥ kumbhakaś caiva recako hy apakarṣakaḥ",
    "GR13malinivu:1810": " 17.3cd: utkarṣaḥ pañcamo jñeyas tadabhyāsāya yogibhiḥ",
    "GR13malinivu:1811": " 17.4ab: pūrakaḥ pūraṇād vāyor dvedhā ṣoḍhā ca gīyate",
    "GR13malinivu:1812": " 17.4cd: svabhāvapūraṇād eko virecyānyaḥ prapūritaḥ",
    "GR13malinivu:1813": " 17.5ab: nāsāmukhordhvatālūnāṃ randhrabhedād vibhidyate",
    "GR13malinivu:1814": " 17.5cd: bhinnaḥ ṣoḍhātvam abhyeti punar bhedair anantatām",
    "GR13malinivu:1815": " 17.6ab: kumbhaḥ pañcavidho jñeyas tatraikaḥ pūritād anu",
    "GR13malinivu:1816": " 17.6cd: vidhṛto recakāt paścād dvitīyaḥ parikīrtitaḥ",
    "GR13malinivu:1817": " 17.7ab: dvayor ante dvayaṃ cānyat svabhāvasthaś ca pañcamaḥ",
    "GR13malinivu:1818": " 17.7cd: sthānāntaraprabhedena gacchaty eṣo 'py anantatām",
    "GR13malinivu:1819": " 17.8ab: recakaḥ pūrvavaj jñeyo dvidhābhūtaḥ ṣaḍātmakaḥ",
    "GR13malinivu:1820": " 17.8cd: sthānasaṃstambhito vāyus tasmād utkṛṣya nīyate",
    "GR13malinivu:1821": " 17.9ab: yo 'nyapradeśasaṃprāptyai sa utkarṣaka iṣyate",
    "GR13malinivu:1822": " 17.9cd: tasmād api punaḥ sthānaṃ yato nītas tadāhṛtaḥ",
    "GR13malinivu:1823": " 17.10ab: apakarṣaka ity ukto dvāv apy etāv anekadhā",
    "GR13malinivu:1824": " 17.10cd: eṣām abhyasanaṃ kuryāt padmakādyāsanasthitaḥ",
    "GR13malinivu:1825": " 17.11ab: adhamaḥ sakṛdudghāto madhyamo dviguṇo mataḥ",
    "GR13malinivu:1826": " 17.11cd: jyeṣṭhaḥ syād yas trirudghātaḥ sa ca dvādaśamātrakaḥ",
    "GR13malinivu:1827": " 17.12ab: trirjānuveṣṭanān mātrā triguṇāc choṭikātrayāt",
    "GR13malinivu:1828": " 17.12cd: ajitāṃ nākramen mātrāṃ vāyudoṣanivṛttaye",
    "GR13malinivu:1829": " 17.13ab: pratyaṅgadhāraṇād vāyuṃ na ca cakṣuṣi dhārayet",
    "GR13malinivu:1830": " 17.13cd: nābhihṛttālukāntasthe vidhṛte maruti kramāt",
    "GR13malinivu:1831": " 17.14ab: catasro dhāraṇā jñeyāḥ śikhyambvīśāmṛtātmikāḥ",
    "GR13malinivu:1832": " 17.14cd: yad yatra cintayed dravyaṃ tat tat sarvagataṃ smaret",
    "GR13malinivu:1833": " 17.15ab: bindunādātmakaṃ rūpam īśānī dhāraṇā śritā",
    "GR13malinivu:1834": " 17.15cd: amṛtāyāṃ smared induṃ kālatyāgoktavartmanā",
    "GR13malinivu:1835": " 17.16ab: dhāraṇābhir ihaitābhir yogī yogapathe sthitaḥ",
    "GR13malinivu:1836": " 17.16cd: heyaṃ vastu parityajya yāyāt padam anāmayam",
    "GR13malinivu:1837": " 17.17ab: trivedadvīndusaṅkhyātasamudghātās tv imā matāḥ",
    "GR13malinivu:1838": " 17.17cd: etābhir apy adho 'py uktaṃ phalaṃ prāpnoty anuttamam",
    "GR13malinivu:1839": " 17.18ab: yogāṅgatve samāne 'pi tarko yogāṅgam uttamam",
    "GR13malinivu:1840": " 17.18cd: heyādyālocanāt tasmāt tatra yatnaḥ praśasyate",
    "GR13malinivu:1841": " 17.19ab: mārge cetaḥ sthirībhūtaṃ heye 'pi viṣayecchayā",
    "GR13malinivu:1842": " 17.19cd: prerya tenānayet tāvad yāvat padam anāmayam",
    "GR13malinivu:1843": " 17.20ab: tadarthabhāvanāyuktaṃ mano dhyānam udāhṛtam",
    "GR13malinivu:1844": " 17.20cd: tad eva paramaṃ jñānaṃ bhāvanāmayam iṣyate",
    "GR13malinivu:1845": " 17.21ab: muhūrtād eva tatrasthaḥ samādhiṃ pratipadyate",
    "GR13malinivu:1846": " 17.21cd: tatrāpi ca suniṣpanne phalaṃ prāpnoty abhīpsitam",
    "GR13malinivu:1847": " 17.22ab: yat kiṃ cic cintayed vastu nānyatvaṃ pratipadyate",
    "GR13malinivu:1848": " 17.22cd: tena tanmayatām āpya bhavet paścād abhāvavat",
    "GR13malinivu:1849": " 17.23ab: pañcatām iva saṃprāptas tīvrair api na cālyate",
    "GR13malinivu:1850": " 17.23cd: tataḥ śabdādibhir yogī yoginīkulanandanaḥ",
    "GR13malinivu:1851": " 17.24ab: ity anena vidhānena pratyāhṛtya mano muhuḥ",
    "GR13malinivu:1852": " 17.24cd: prāṇāyāmādikaṃ sarvaṃ kuryād yogaprasiddhaye",
    "GR13malinivu:1853": " 17.25ab: sarvam apy athavā bhogaṃ manyamāno virūpakam",
    "GR13malinivu:1854": " 17.25cd: svaśarīraṃ parityajya śāśvataṃ padam ṛcchati",
    "GR13malinivu:1855": " 17.26ab: tadā pūrvoditaṃ nyāsaṃ kālānalasamaprabham",
    "GR13malinivu:1856": " 17.26cd: viparītavidhānena kuryāt skṛkchindiyuggatam",
    "GR13malinivu:1857": " 17.27ab: āgneyīṃ dhāraṇāṃ kṛtvā sarvamarmapratāpinīm",
    "GR13malinivu:1858": " 17.27cd: pūrayed vāyunā deham aṅguṣṭhān mastakāntikam",
    "GR13malinivu:1859": " 17.28ab: tam utkṛṣya tato 'ṅguṣṭhād brahmarandhrāntam ānayet",
    "GR13malinivu:1860": " 17.28cd: chedayet sarvamarmāṇi mantreṇānena yogavit",
    "GR13malinivu:1861": " 17.29ab: jīvam ādidvijārūḍhaṃ śiromālādisaṃyutam",
    "GR13malinivu:1862": " 17.29cd: kṛtvā tadagre kurvīta dvijam ādyam ajīvakam",
    "GR13malinivu:1863": " 17.30ab: ity eṣā kathitā kāla rātrir marmanikṛntanī",
    "GR13malinivu:1864": " 17.30cd: naināṃ samuccared devi ya icched dīrghajīvitam",
    "GR13malinivu:1865": " 17.31ab: śatārdhoccārayogena jāyate mūrdhni vedanā",
    "GR13malinivu:1866": " 17.31cd: evaṃ pratyayam ālocya mṛtyujiddhyānam āśrayet",
    "GR13malinivu:1867": " 17.32ab: nipīḍya taṃ tatas tatra bindunādādicintakaḥ",
    "GR13malinivu:1868": " 17.32cd: vegād utkṛṣya tatrasthaṃ kālarātryā visarjayet",
    "GR13malinivu:1869": " 17.33ab: anena kramayogena ane yojitaḥ parame pade",
    "GR13malinivu:1870": " 17.33cd: samayy api mahādevi dīkṣoktaṃ phalam aśnute",
    "GR13malinivu:1871": " 17.34ab: [lacuna] siddhayogeśvarīmate",
    "GR13malinivu:1872": " 17.34cd: tatsakāśād bhavet siddhiḥ sarvamantroktalakṣaṇā",
    "GR13malinivu:1873": " 17.35ab: tad eva mantrarūpeṇa manuṣyaiḥ samupāsyate",
    "GR13malinivu:1874": " 17.35cd: eṣa te jñeyasadbhāvaḥ kathitaḥ suravandite",
    "GR13malinivu:1875": " 17.36ab: abhaktasya guhasyāpi nākhyeyo jātucit tvayā",
    "GR13malinivu:1876": " 17.36cd: udaraṃ sarvam āpūrya brahmarandhrāntam āgatam",
    "GR13malinivu:1877": " 17.37ab: vāyuṃ bhramaṇayogena tatas taṃ prerayet tathā",
    "GR13malinivu:1878": " 17.37cd: yāvat prāṇapradeśāntaṃ yogināṃ manasepsitam",
    "GR13malinivu:1879": " 17.38ab: prāpyate punar āvṛtya tathaiva nābhimaṇḍalam",
    "GR13malinivu:1880": " 17.38cd: evaṃ samabhyaset tāvad yāvad vāsarasaptakam",
    "GR13malinivu:1881": " 17.39ab: tadāprabhṛti saṃyuktaḥ karṣayet tridaśān api",
    "GR13malinivu:1882": " 17.39cd: anenākṛṣya vijñānaṃ sarvayoginiṣevitam",
    "GR13malinivu:1883": " 17.40ab: gṛhṇīyād yogayuktātmā kim anyaiḥ kṣudraśāsanaiḥ",
    "GR13malinivu:1884": " 17.40cd: prathamaṃ mahatī ghūrṇir abhyāsāt tasya jāyate",
    "GR13malinivu:1885": " 17.41ab: tataḥ prakampo deveśi jvalatīva tato 'py aṇuḥ",
    "GR13malinivu:1886": " iti śrīmālinīvijayottare tantre saptadaśo yogāṅgādhikāraḥ samāptaḥ",
    "GR13malinivu:1887": " paramavidyādhikāro 'ṣṭādaśaḥ",
    "GR13malinivu:1888": " 18.1ab: śṛṇu devi paraṃ guhyam aprāpyam akṛtātmanām",
    "GR13malinivu:1889": " 18.1cd: yan na kasya cid ākhyātaṃ tad adya kathayāmi te",
    "GR13malinivu:1890": " 18.2ab: sarvam anyat parityajya cittam atra niveśayet",
    "GR13malinivu:1891": " 18.2cd: mṛcchailadhāturatnādibhavaṃ liṅgaṃ na pūjayet",
    "GR13malinivu:1892": " 18.3ab: yajed ādhyātmikaṃ liṅgaṃ yatra līnaṃ carācaram",
    "GR13malinivu:1893": " 18.3cd: bahir liṅgasya liṅgatvam anenādhiṣṭhitaṃ yataḥ",
    "GR13malinivu:1894": " 18.4ab: ataḥ prapūjayed etat paramādvaitam āśritaḥ",
    "GR13malinivu:1895": " 18.4cd: anudhyānena deveśi pareṇa paramāṇunā",
    "GR13malinivu:1896": " 18.5ab: yo 'nudhyātaḥ sa evaital liṅgaṃ paśyati nāparaḥ",
    "GR13malinivu:1897": " 18.5cd: yad etat spandanaṃ nāma hṛdaye samavasthitam % 5",
    "GR13malinivu:1898": " 18.6ab: tatra cittaṃ samādhāya kampa udbhava eva ca",
    "GR13malinivu:1899": " 18.6cd: tatra praśāntim āpnoti māsenaikena yogavit",
    "GR13malinivu:1900": " 18.7ab: hṛdayād utthitaṃ liṅgaṃ brahmarandhrāntam īśvari",
    "GR13malinivu:1901": " 18.7cd: svaprabhoddyotitāśeṣadehāntam amaladyuti",
    "GR13malinivu:1902": " 18.8ab: tatraiva paśyate sarvaṃ mantrajālaṃ mahāmatiḥ",
    "GR13malinivu:1903": " 18.8cd: tanmastakaṃ samāruhya māsamātram ananyadhīḥ",
    "GR13malinivu:1904": " 18.9ab: tatas tatra suniṣpanne ṣaṇmāsāt sarvasiddhayaḥ",
    "GR13malinivu:1905": " 18.9cd: etal liṅgam avijñāya yo liṅgī liṅgam āśrayet",
    "GR13malinivu:1906": " 18.10ab: vṛthāḷpariśramas tasya na liṅgaphalam aśnute",
    "GR13malinivu:1907": " 18.10cd: śaivam etan mahāliṅgam ātmaliṅge [na] siddhyati",
    "GR13malinivu:1908": " 18.11ab: siddhe 'tra liṅgaval liṅgī liṅgastho liṅgavarjitaḥ",
    "GR13malinivu:1909": " 18.11cd: bhavatīti kim āśrayam etasmāl liṅgaliṅitaḥ",
    "GR13malinivu:1910": " 18.12ab: anena liṅgaliṅgena yadā yogī bahir vrajet",
    "GR13malinivu:1911": " 18.12cd: tadā liṅgīti vijñeyaḥ purāntaṃ liṅgam iṣyate",
    "GR13malinivu:1912": " 18.13ab: etasmāl liṅgavijñānād yogino liṅgitāḥ smṛtāḥ",
    "GR13malinivu:1913": " 18.13cd: anenādiṣṭhitāḥ mantrāḥ śāntaraudrādibhedataḥ",
    "GR13malinivu:1914": " 18.14ab: bhavantīti kimāścaryaṃ tadbhāvagatacetasaḥ",
    "GR13malinivu:1915": " 18.14cd: raudraṃ bhāvaṃ samśritya yadi yogaṃ samabhyaset",
    "GR13malinivu:1916": " 18.15ab: durnirīkṣyo bhavet sarvaiḥ sadevāsuramānuṣaiḥ",
    "GR13malinivu:1917": " 18.15cd: gamāgamavinirmuktaḥ sarvadṛṣṭir akātaraḥ",
    "GR13malinivu:1918": " 18.16ab: muhūrtaṃ tiṣṭhate yāvat tāvad eveśam āpnuyāt",
    "GR13malinivu:1919": " 18.16cd: āviṣṭaḥ paśyate sarvaṃ sūryakoṭisamadyuti",
    "GR13malinivu:1920": " 18.17ab: yat tad akṣaram avyaktaṃ śaivaṃ bhairavam ity api",
    "GR13malinivu:1921": " 18.17cd: taṃ dṛṣṭvā vatsarārdhena yogī sarvajñatām iyāt",
    "GR13malinivu:1922": " 18.18ab: ya evainaṃ samāsādya yas tṛptim adhigacchati",
    "GR13malinivu:1923": " 18.18cd: na ca kṛtrimayogeṣu sa muktaḥ sarvabandhanaiḥ",
    "GR13malinivu:1924": " 18.19ab: prāṇāyāmādikair liṅgair yogāḥ syuḥ kṛtrimā matāḥ",
    "GR13malinivu:1925": " 18.19cd: tena te 'kṛtakasyāsya kalāṃ nārhanti ṣoḍaśīm",
    "GR13malinivu:1926": " 18.20ab: etat samabhyasan yogī divyacihnāni paśyati",
    "GR13malinivu:1927": " 18.20cd: upaviṣṭa ṛjur yogī na kiñ cid api cintayet",
    "GR13malinivu:1928": " 18.21ab: muhūrtān nirdahet sarvaṃ dehastham akṛtaṃ kṛtam",
    "GR13malinivu:1929": " 18.21cd: dahyamānasya tasyeha prakampānubhavo bhavet",
    "GR13malinivu:1930": " 18.22ab: tatas tatra sthirībhūte jyotir antaḥ prakāśate",
    "GR13malinivu:1931": " 18.22cd: tāṃ dṛṣṭvā paramāṃ dīptiṃ divyajñānaṃ pravartate",
    "GR13malinivu:1932": " 18.23ab: svatantraśivatām eti bhuñjāno viṣayān api",
    "GR13malinivu:1933": " 18.23cd: animīlitadivyākṣo yāvad āste muhūrtakam",
    "GR13malinivu:1934": " 18.24ab: tasmāt sarvagataṃ bhāvam ātmanaḥ pratipadyate",
    "GR13malinivu:1935": " 18.24cd: tam eva bhāvayed yatnāt sarvasiddhiphalepsayā",
    "GR13malinivu:1936": " 18.25ab: tatas taṃ bhāvayed yogī kampamāno 'tyanulbaṇam",
    "GR13malinivu:1937": " 18.25cd: tataḥ prapaśyate tejo lalāṭāgre samantataḥ",
    "GR13malinivu:1938": " 18.26ab: dṛṣṭvā tatparamaṃ tejo divyajñānam avāpnuyāt",
    "GR13malinivu:1939": " 18.26cd: ṣaḍbhir māsair anāyāsād vatsareṇa prasiddhyati",
    "GR13malinivu:1940": " 18.27ab: śivatulyabalo bhūtvā yatreṣṭaṃ tatra gacchati",
    "GR13malinivu:1941": " 18.27cd: cetaḥ sarvagataṃ kṛtvā muhūrtād eva yogavit",
    "GR13malinivu:1942": " 18.28ab: śakyāveśam avāpnoti prakampānubhavātmakam",
    "GR13malinivu:1943": " 18.28cd: tatas tatra sthirībhūte māsamātreṇa yogavit",
    "GR13malinivu:1944": " 18.29ab: śāktaṃ prapaśyate tejaḥ sabāhyābhyantare sthiram",
    "GR13malinivu:1945": " 18.29cd: tatra samyak suniṣpanne sarvendriyajam ādarāt",
    "GR13malinivu:1946": " 18.30ab: tatra sphuṭam avāpnoti vijñānam anivāritam",
    "GR13malinivu:1947": " 18.30cd: sarvagaṃ cātra vijñeyaṃ yad akṣarthena saṃgatam",
    "GR13malinivu:1948": " 18.31ab: evamevedam ākhyātaṃ tattvaṃ paryāyabhedataḥ",
    "GR13malinivu:1949": " 18.31cd: karmendriyāṇi buddhyantaṃ parityajya samastakam",
    "GR13malinivu:1950": " 18.32ab: bhāvayet paramāṃ śaktiṃ sarvatraiva vicakṣaṇaḥ",
    "GR13malinivu:1951": " 18.32cd: niścalaṃ tu manaḥ kṛtvā yāvat tanmayatāṃ gataḥ",
    "GR13malinivu:1952": " 18.33ab: tāvat sarvagata bhāvaṃ kṣaṇamātrāt prapadyate",
    "GR13malinivu:1953": " 18.33cd: nirdahya pāśajālāni yatheṣṭaṃ phalam āpnuyāt",
    "GR13malinivu:1954": " 18.34ab: tasmāt samabhyased enaṃ kṛtvā niścayam ātmanaḥ",
    "GR13malinivu:1955": " 18.34cd: yatrādhāravinirmukto jīvo layam avāpsyati",
    "GR13malinivu:1956": " 18.35ab: tatsthānaṃ sarvamantrāṇām utpattikṣetram iṣyate",
    "GR13malinivu:1957": " 18.35cd: dvividhaṃ tatparijñeyaṃ bāhyābhyantarabhedataḥ",
    "GR13malinivu:1958": " 18.36ab: prayātavādhikāḷmātrā sā jñeyā sarvasiddhidā",
    "GR13malinivu:1959": " 18.36cd: athavā gacchatas tasya svapnavṛttyā vicakṣaṇaḥ",
    "GR13malinivu:1960": " 18.37ab: nirodhaṃ madhyame sthāne kurvīta kṣaṇamātrakam",
    "GR13malinivu:1961": " 18.37cd: paśyate tatra cicchaktiṃ tuṭimātrām akhaṇḍitām",
    "GR13malinivu:1962": " 18.38ab: tad eva paramaṃ tattvaṃ tasmāj jātam idaṃ jagat",
    "GR13malinivu:1963": " 18.38cd: sa eva mantradehas tu sidhhayogīśvarīmate",
    "GR13malinivu:1964": " 18.39ab: tenaivāliṅgitā mantrāḥ sarvasiddhiphalapradāḥ",
    "GR13malinivu:1965": " 18.39cd: īṣadvyāvṛttavarṇas tu heyopādeyavarjitaḥ",
    "GR13malinivu:1966": " 18.40ab: yāṃ saṃvittim avāpnoti śivatattvaṃ tad ucyate",
    "GR13malinivu:1967": " 18.40cd: tatra cittaṃ sthirīkurvan sarvajñatvam avāpnuyāt",
    "GR13malinivu:1968": " 18.41ab: tatraiva divyacihnāni paśyate ca na saṃśayaḥ",
    "GR13malinivu:1969": " 18.41cd: yatraiva kutra cid gātre vikāra upajāyate",
    "GR13malinivu:1970": " 18.42ab: saṃkalpapūrvako devi tat tattvaṃ tattvam uttamam",
    "GR13malinivu:1971": " 18.42cd: tad abhyasen mahāyogī sarvajñatvajigīṣayā",
    "GR13malinivu:1972": " 18.43ab: prāpnoti paramaṃ sthānaṃ bhuktvā siddhiṃ yathepsitām",
    "GR13malinivu:1973": " 18.43cd: gandhapuṣpādibhir yogī nityam ātmānam ādarāt",
    "GR13malinivu:1974": " 18.44ab: brahmarandhrapradeśe tu pūjayed bhāvato 'pi vā",
    "GR13malinivu:1975": " 18.44cd: dravaddravyasamāyogāt snapanaṃ tasya jāyate",
    "GR13malinivu:1976": " 18.45ab: gandhapuṣpādigandhasya grahaṇaṃ yajanaṃ matam",
    "GR13malinivu:1977": " 18.45cd: ṣaḍrasāsvādanaṃ tasya naivedyāya prakalpate",
    "GR13malinivu:1978": " 18.46ab: yam evoccārayed varṇaṃ sa japaḥ parikīrtitaḥ",
    "GR13malinivu:1979": " 18.46cd: tatra cetaḥ samādhāya dahyamānasya vastunaḥ",
    "GR13malinivu:1980": " 18.47ab: jvālanatas tiṣṭhate yāvat tāvad dhomaḥ kṛto bhavet",
    "GR13malinivu:1981": " 18.47cd: yad eva paśyate rūpaṃ tad eva dhyānam iṣyate",
    "GR13malinivu:1982": " 18.48ab: prasaṅgād idam uddiṣṭam advaitayajanaṃ mahat",
    "GR13malinivu:1983": " 18.48cd: udayārkasamābhāsam ūrdhvadvāre manaḥ sthiram",
    "GR13malinivu:1984": " 18.49ab: hṛdi vāḷtat tathā kuryād dvādaśānte 'thavāpnuyāt",
    "GR13malinivu:1985": " 18.49cd: tato māsārdhamātreṇa tadrūpam upalabhyate",
    "GR13malinivu:1986": " 18.50ab: upalabdhaṃ tad abhyasya sarvajñatvāya kalpate",
    "GR13malinivu:1987": " 18.50cd: vastreṇa mukham ācchādya yogī lakṣye niyojayet",
    "GR13malinivu:1988": " 18.51ab: nābhikandād adhastāt tu yāvat tattvaṃ śikhāv adhi",
    "GR13malinivu:1989": " 18.51cd: sūkṣmatārakasaṃkāśaṃ raśmijvālākarālitam",
    "GR13malinivu:1990": " 18.52ab: prāṇaśaktyavasāne tu paśyate rūpam ātmanaḥ",
    "GR13malinivu:1991": " 18.52cd: tad evābhyāsato devi vikāsam upagacchati",
    "GR13malinivu:1992": " 18.53ab: tanmukhaṃ sarvamantrāṇāṃ sarvatantreṣu paṭhyate",
    "GR13malinivu:1993": " 18.53cd: tato 'sya māsamātreṇa kā cit saṃvittir iṣyate",
    "GR13malinivu:1994": " 18.54ab: yataḥ sarvaṃ vijānāti hṛdaye saṃvyavasthitaṃ",
    "GR13malinivu:1995": " 18.54cd: tāṃ jñātvā kasya cid yogī na samyak pratipādayet",
    "GR13malinivu:1996": " 18.55ab: adhyāyāt kathanaṃ kuryān nākāle mṛtyum āpnuyāt",
    "GR13malinivu:1997": " 18.55cd: mṛto 'pi śvabhrasaṃghāte krameṇa paripacyate",
    "GR13malinivu:1998": " 18.56ab: evaṃ jñātvāḷmahādevi svahitaṃ samupārjayet",
    "GR13malinivu:1999": " 18.56cd: śiṣyo 'py anyāyato gṛhṇan narakaṃ pratipadyate",
    "GR13malinivu:2000": " 18.57ab: na ca tatkālam āpnoti vacas tv avitathaṃ mama",
    "GR13malinivu:2001": " 18.57cd: nyāyena jñānam āsādya paścān na pratipadyate",
    "GR13malinivu:2002": " 18.58ab: tadā tasya prakurvīta vijñānāpahṛtiṃ budhaḥ",
    "GR13malinivu:2003": " 18.58cd: dhyātvā tam agrataḥ sthāpya svarūpeṇaiva yogavit",
    "GR13malinivu:2004": " 18.59ab: ṣaḍvidhaṃ vinyasen mārgaṃ tasya dehe puroktavat",
    "GR13malinivu:2005": " 18.59cd: tatas taṃ dīpam ālokya tadaṅguṣṭhāgrataḥ kramāt",
    "GR13malinivu:2006": " 18.60ab: nayet tejaḥ samāhṛtya dvādaśāntam ananyadhīḥ",
    "GR13malinivu:2007": " 18.60cd: tatas taṃ tatra saṃcintya śivenaikatvam āgatam",
    "GR13malinivu:2008": " 18.61ab: tatra dhyāyet tamorūpaṃ tirobhāvanaśīlanam",
    "GR13malinivu:2009": " 18.61cd: patantīṃ tena mārgeṇa hy aṅguṣṭhāgrāntam āgatām",
    "GR13malinivu:2010": " 18.62ab: sabāhyābhyantaraṃ dhyāyen niviḍāñjanasaprabhām",
    "GR13malinivu:2011": " 18.62cd: anena vidhinā tasya mūḍhabuddher durātmanaḥ",
    "GR13malinivu:2012": " 18.63ab: vijñānamantravidyādyā na kurvanty upakāritām",
    "GR13malinivu:2013": " 18.63cd: cittābhisandhimātreṇa hy adṛṣṭasyāpi jāyate",
    "GR13malinivu:2014": " 18.64ab: kathaṃ cid upalabdhasya nityam evāpakāriṇaḥ",
    "GR13malinivu:2015": " 18.64cd: athavā sūryabimbābhaṃ dhyātvā vicchedyam agrataḥ",
    "GR13malinivu:2016": " 18.65ab: svarbhānurūpayā śaktyā grastaṃ tam anucintayet",
    "GR13malinivu:2017": " 18.65cd: aparādhasahasrais tu kopena mahtānvitah",
    "GR13malinivu:2018": " 18.66ab: vidhim enaṃ prakurvīta krīḍārthaṃ na tu jātu cit",
    "GR13malinivu:2019": " 18.66cd: anena vidhinā bhraṣṭo vijñānād apareṇa ca",
    "GR13malinivu:2020": " 18.67ab: na śakyo yojituṃ bhūyo yāvat tenaiva noddhṛtaḥ",
    "GR13malinivu:2021": " 18.67cd: karuṇākṛṣṭacittas tu tasya kṛtvā viśodhanam",
    "GR13malinivu:2022": " 18.68ab: prāṇāyāmādibhis tīvraiḥ prāyaścittaiṛ vidhiśrutaiḥ",
    "GR13malinivu:2023": " 18.68cd: tatas tasya prakurvīta dīkṣāṃ pūrvoktavartmanā",
    "GR13malinivu:2024": " 18.69ab: tataḥ sarvam avāpnoti phalaṃ tasmād ananyadhīḥ",
    "GR13malinivu:2025": " 18.69cd: evaṃ jñātvā prayatnena gurum āsādayet sudhīḥ",
    "GR13malinivu:2026": " 18.70ab: yataḥ saṃtoṣa utpannaḥ śivajñānāmṛtātmakaḥ",
    "GR13malinivu:2027": " 18.70cd: na tasyānveṣayed vṛttaṃ śubhaṃ vā yadi vāśubham",
    "GR13malinivu:2028": " 18.71ab: sa eva tad vijānāti yuktaṃ vāyuktam eva vā",
    "GR13malinivu:2029": " 18.71cd: akāryeṣu yadā saktaḥ prāṇadvayāpahāriṣu",
    "GR13malinivu:2030": " 18.72ab: tadā nivāraṇīyo 'sau praṇatena vipaścitā",
    "GR13malinivu:2031": " 18.72cd: tenātivāryamāṇo 'pi yady asau na nivartate",
    "GR13malinivu:2032": " 18.73ab: tadānyatra kva cid gatvā śivam evānucintayet",
    "GR13malinivu:2033": " 18.73cd: eṣa yogavidhiḥ proktaḥ samāsād yogināṃ hitaḥ",
    "GR13malinivu:2034": " 18.74ab: nātra śuddhir na cāśuddhir na bhakṣyādivicāraṇam",
    "GR13malinivu:2035": " 18.74cd: na dvaitaṃ nāpi cādvaitaṃ liṅgapūjādikaṃ na ca",
    "GR13malinivu:2036": " 18.75ab: na cāpi tatparityāgo niṣparigrahatāpi vā",
    "GR13malinivu:2037": " 18.75cd: saparigrahatā vāpi jaṭābhasmādisaṃgrahaḥ",
    "GR13malinivu:2038": " 18.76ab: tattyāgo na vratādīnāṃ caraṇācaraṇaṃ ca yat",
    "GR13malinivu:2039": " 18.76cd: kṣetrādisaṃpraveśaś ca samayādiprapālanam",
    "GR13malinivu:2040": " 18.77ab: parasvarūpaliṅgādi nāmagotrādikaṃ ca yat",
    "GR13malinivu:2041": " 18.77cd: nāsmin vidhīyate kiṃ cin na cāpi pratiṣidhyate",
    "GR13malinivu:2042": " 18.78ab: vihitaṃ sarvam evātra pratiṣiddham athāpi vā",
    "GR13malinivu:2043": " 18.78cd: kiṃ tv etad atra deveśi niyamena vidhīyate",
    "GR13malinivu:2044": " 18.79ab: tattve cetaḥ sthirīkāryaṃ suprayatnena yoginā",
    "GR13malinivu:2045": " 18.79cd: tac ca yasya yathaiva syāt sa tathaiva samācaret",
    "GR13malinivu:2046": " 18.80ab: tattve niścalacittas tu bhuñjāno viṣayān api",
    "GR13malinivu:2047": " 18.80cd: na saṃspṛśyeta doṣaiḥ sa padmapatram ivāmbhasā",
    "GR13malinivu:2048": " 18.81ab: viṣāpahārimantrādisaṃnaddho bhakṣayann api",
    "GR13malinivu:2049": " 18.81cd: viṣaṃ na muhyate tena tadvad yogī mahāmatiḥ",
    "GR13malinivu:2050": " 18.82ab: ity etat kathitaṃ devi kim anyat paripṛcchasi",
    "GR13malinivu:2051": " iti śrīmālinīvijayottare tantre paramavidyādhikāro 'ṣṭādaśaḥ",
    "GR13malinivu:2052": " kulacakrādhikāra ekonaviṃśaḥ",
    "GR13malinivu:2053": " 19.1ab: athainaṃ paramaṃ yogavidhim ākarṇya śāṅkarī",
    "GR13malinivu:2054": " 19.1cd: punar āha prasannāsyā praṇipatya jagadgurum",
    "GR13malinivu:2055": " 19.2ab: sādhyatvena śrutā deva bhinnayonis tu mālinī",
    "GR13malinivu:2056": " 19.2cd: vidyātrayaṃ savidyāṅgaṃ vidhivac cāvadhāritam",
    "GR13malinivu:2057": " 19.3ab: adhunā śrotum icchāmi hy abhinnā sādhyate katham",
    "GR13malinivu:2058": " 19.3cd: hitāya sādhakendrāṇāṃ prasādād vaktum arhasi",
    "GR13malinivu:2059": " 19.4ab: evam ukto maheśānyā jagatāṃ patir ādarāt",
    "GR13malinivu:2060": " 19.4cd: vikasadvadanāmbhojaḥ pratyuvāca vaco 'mṛtam",
    "GR13malinivu:2061": " 19.5ab: ārirādhayiṣuḥ śaṃbhuṃ kuloktavidhinā budhaḥ",
    "GR13malinivu:2062": " 19.5cd: kulacakraṃ yajed ādau budho dīkṣoktavartmanā",
    "GR13malinivu:2063": " 19.6ab: tato japet parām śaktiṃ lakṣam ekam akhaṇḍitam",
    "GR13malinivu:2064": " 19.6cd: parābījapuṭāntaḥsthāṃ na drutāṃ na vilambitām",
    "GR13malinivu:2065": " 19.7ab: tadvat khaṇḍāṣtakaṃ cāsyā lakṣaṃ lakṣam akhaṇḍitam",
    "GR13malinivu:2066": " 19.7cd: japet kuleśvarasyāpi lakṣaṣaṭkam ananyadhīḥ",
    "GR13malinivu:2067": " 19.8ab: homayitvā daśāṃśena dravyaṃ pūrvoditaṃ budhaḥ",
    "GR13malinivu:2068": " 19.8cd: nityānusmṛtiśīlasya vāksiddhiḥ saṃprajāyate",
    "GR13malinivu:2069": " 19.9ab: svakule japayuktasya aśaktasyāpi sādhane",
    "GR13malinivu:2070": " 19.9cd: bhavanti kanyasā devi saṃsāre bhogasaṃpadaḥ",
    "GR13malinivu:2071": " 19.10ab: śaktas tu sādhayet siddhiṃ madhyamām uttamām api",
    "GR13malinivu:2072": " 19.10cd: kṛtasevāvidhiḥ pṛthvīṃ bhramed udbhrāntapantrivat",
    "GR13malinivu:2073": " 19.11ab: nagare pañcarātraṃ tu trirātraṃ pattane tu vai",
    "GR13malinivu:2074": " 19.11cd: grāme 'pi caikarātraṃ tu sthitvainaṃ vidhim ācaret",
    "GR13malinivu:2075": " 19.12ab: yan nāmādyakṣaraṃ yatra varge tat tasya vastunaḥ",
    "GR13malinivu:2076": " 19.12cd: kulam uktaṃ vidhānajñair nagarāder na saṃśayaḥ",
    "GR13malinivu:2077": " 19.13ab: yā yatra devatā varge vācyatve saṃvyavasthitā",
    "GR13malinivu:2078": " 19.13cd: saiva tasya patitvena dhyeyā pūjyā ca sādhakaiḥ",
    "GR13malinivu:2079": " 19.14ab: tasya kiṃ cit samāsādya nagarādikam ādarāt",
    "GR13malinivu:2080": " 19.14cd: svadigvargasthito bhūtvā cakraṃ yojya nijodaye",
    "GR13malinivu:2081": " 19.15ab: avā [lacuna] samekaika udite [lacuna]",
    "GR13malinivu:2082": " 19.15cd: devatā māheśvara [lacuna]",
    "GR13malinivu:2083": " 19.16ab: krameṇaiva yathā rātrau [lacuna] tathāḷdivā",
    "GR13malinivu:2084": " 19.16cd: svadiśi svodaye vargaṃ tam evānusmared budhaḥ",
    "GR13malinivu:2085": " 19.17ab: tiṣṭhed anyodayaṃ yāvat tataḥ svāṃ diśam āśrayet",
    "GR13malinivu:2086": " 19.17cd: svakulaṃ cintayan yāyāt taddeśakulam eva vā",
    "GR13malinivu:2087": " 19.18ab: yāvad anyāṃ diśaṃ mantrī tatas tad anucintayet",
    "GR13malinivu:2088": " 19.18cd: evaṃ yāvat svakaṃ sthānaṃ kulacakroktavartmanā",
    "GR13malinivu:2089": " 19.19ab: bhramitvā punar āyāti pūrvakālakrameṇa ca",
    "GR13malinivu:2090": " 19.19cd: tāvad āgatya deveśi tadeśakulanāyikā",
    "GR13malinivu:2091": " 19.20ab: daded bhakṣyādikaṃ kiṃ cid dāpayed vātha kena cit",
    "GR13malinivu:2092": " 19.20cd: anena vidhinā yukto guptācāro dṛḍhavrataḥ",
    "GR13malinivu:2093": " 19.21ab: yoginīmelakaṃ prāpya ṣaṇmāsenaiva siddhyati",
    "GR13malinivu:2094": " 19.21cd: duṣkaro 'yaṃ vidhir devi sattvahīnair narādhamaiḥ",
    "GR13malinivu:2095": " 19.22ab: sarvasiddhikaro mukhyaḥ kulaśāstreṣu sarvataḥ",
    "GR13malinivu:2096": " 19.22cd: athaikasminn api grāme pattane nagare 'pi vā",
    "GR13malinivu:2097": " 19.23ab: tad digbhāgaṃ samāśritya tad evajapate kulam",
    "GR13malinivu:2098": " 19.23cd: tribhir abdair anāyāsāt sādhayed uttamaṃ phalam",
    "GR13malinivu:2099": " 19.24ab: lokayātrāparityakto grāsamātraparigrahaḥ",
    "GR13malinivu:2100": " 19.24cd: athavā nābhicakre tu dhyānacakraṃ kulātmakam",
    "GR13malinivu:2101": " 19.25ab: cetasā bhramaṇaṃ kuryāt sarvakālakrameṇa tu",
    "GR13malinivu:2102": " 19.25cd: tato 'sya vatsarārdhena dehāntaṃ yoginīkulam",
    "GR13malinivu:2103": " 19.26ab: āvirbhavaty asaṃdehāt svavijñānaprakāśakam",
    "GR13malinivu:2104": " 19.26cd: tenāvirbhūtamātreṇa yogī yogikule kulī",
    "GR13malinivu:2105": " 19.27ab: bhaved api patir devi yogināṃ parameśvari",
    "GR13malinivu:2106": " 19.27cd: athavā cintayed devi yakārādikramāṣṭakam",
    "GR13malinivu:2107": " 19.28ab: svarūpeṇa prabhākārakarālākulavigraham",
    "GR13malinivu:2108": " 19.28cd: tasya madhye kuleśānaṃ svabodhakam anusmaran",
    "GR13malinivu:2109": " 19.29ab: sarvam eva ca tatpaścāc cakraṃ dīpaśikhākṛtim",
    "GR13malinivu:2110": " 19.29cd: saṃbhūtaṃ cintayed yogī yoginīpadakāṅkṣayā",
    "GR13malinivu:2111": " 19.30ab: etasmin vyaktim āpanne piṇḍasthaṃ buddha ucyate",
    "GR13malinivu:2112": " 19.30cd: tato 'syākasmikī devi mahāmudropajāyate",
    "GR13malinivu:2113": " 19.31ab: śṛṅgāravīrakāruṇyaśokakopādayas tathā",
    "GR13malinivu:2114": " 19.31cd: prabuddham etad uddiṣṭaṃ piṇḍastham amarārcite",
    "GR13malinivu:2115": " 19.32ab: divasair abhiyuktasya tato 'sya bahubhir dinaiḥ",
    "GR13malinivu:2116": " 19.32cd: dharāditattvabhāvānāṃ saṃvittir upajāyate",
    "GR13malinivu:2117": " 19.33ab: suprabuddhaṃ tad icchanti piṇḍasthaṃ jñānam uttamam",
    "GR13malinivu:2118": " 19.33cd: cakraṃ ca triguṇāṣṭāram athavā tatra cintayet",
    "GR13malinivu:2119": " 19.34ab: kādihāntākṣarākrāntaṃ pūrvarūpaṃ sabindukam",
    "GR13malinivu:2120": " 19.34cd: tatrāpi pūrvavat sarvaṃ kurvann etad phalaṃ labhet",
    "GR13malinivu:2121": " 19.35ab: ādivarṇānvitaṃ vātha ṣoḍaśāram anusmaran",
    "GR13malinivu:2122": " 19.35cd: madhyakrameṇa vā yogī pañcamaṃ cumbakādibhiḥ",
    "GR13malinivu:2123": " 19.36ab: dvāsaptatisahasrāṇi nāḍīnāṃ nābhicakrake",
    "GR13malinivu:2124": " 19.36cd: yataḥ piṇḍatvam āyānti tenāsau piṇḍa ucyate",
    "GR13malinivu:2125": " 19.37ab: tatra sthitaṃ tu yaj jñeyaṃ piṇḍasthaṃ tad udāhṛtam",
    "GR13malinivu:2126": " 19.37cd: a [lacuna] mala [lacuna] tkeśa [lacuna] kam",
    "GR13malinivu:2127": " 19.38ab: vijvaratvam avāpnoti vatsareṇa yadṛcchayā",
    "GR13malinivu:2128": " 19.38cd: cakrapañcakam etad dhi pūrvavad dhṛdaye sthitam",
    "GR13malinivu:2129": " 19.39ab: padastham iti śaṃsanti caturvhedaṃ vicakṣaṇāḥ",
    "GR13malinivu:2130": " 19.39cd: yatrārthāvagatir devi tat sthānaṃpadam ucyante",
    "GR13malinivu:2131": " 19.40ab: catuṣkam atra vijñeyaṃ bhedaṃ pañcadaśātmakam",
    "GR13malinivu:2132": " 19.40cd: sarvatobhadrasaṃsiddhau sarvatobhadratāṃ vrajet",
    "GR13malinivu:2133": " 19.41ab: jarāmaraṇanairguṇyanirmukto yogacintakaḥ",
    "GR13malinivu:2134": " 19.41cd: vyāptāv api prasiddhāyāṃ māyādhastattvagocaraḥ",
    "GR13malinivu:2135": " 19.42ab: vetti tatpatitulyatvaṃ tadīśatvaṃ ca gacchati",
    "GR13malinivu:2136": " 19.42cd: padasthe kiṃ tu candrābhaṃ pradīpābhaṃ na cintayet",
    "GR13malinivu:2137": " 19.43ab: etad evāmṛtaughena deham āpūrayat svakam",
    "GR13malinivu:2138": " 19.43cd: cintitaṃ mṛtyunāśāya bhavatīti kim adbhutam",
    "GR13malinivu:2139": " 19.44ab: upalakṣaṇam etat te candrabimbādyudīritam",
    "GR13malinivu:2140": " 19.44cd: yena yenaiva rūpeṇa cintyate parameśvarī",
    "GR13malinivu:2141": " 19.45ab: piṇḍasthādiprabhedeṣu tenaiveṣṭaphalapradā",
    "GR13malinivu:2142": " 19.45cd: rūpam aiśvaram icchanti śivasyāśivahāriṇaḥ",
    "GR13malinivu:2143": " 19.46ab: yadbhrūmadhyasthitaṃ yasmāt tena tatravyavasthitam",
    "GR13malinivu:2144": " 19.46cd: pañcakaṃ sūryasaṃkāśaṃ rūpastham abhidhīyate",
    "GR13malinivu:2145": " 19.47ab: tatrāpi pūrvavat siddhir īśvarāntapadodbhavā",
    "GR13malinivu:2146": " 19.47cd: rūpātītaṃ tu deveśi prāg evoktam anekadhā",
    "GR13malinivu:2147": " 19.48ab: ity eṣā kulacakrasya samāsādvyāptir uttamā",
    "GR13malinivu:2148": " 19.48cd: kathitā sarvasiddhyarthaṃ siddhayogīśvarīmate",
    "GR13malinivu:2149": " 19.49ab: sarvadātha vibhedena pṛthagvarṇavibhedataḥ",
    "GR13malinivu:2150": " 19.49cd: vidyādisarvasaṃsiddhyai yogināṃ yogam icchanti",
    "GR13malinivu:2151": " 19.50ab: bhūyo 'pi saṃpradāyena varṇabhedaś ca kīrtyate",
    "GR13malinivu:2152": " 19.50cd: strīrūpāṃ hṛdi saṃcintya sitavastrādibhūṣitām",
    "GR13malinivu:2153": " 19.51ab: nābhicakropaviṣṭām tu candrakoṭisamaprabhām",
    "GR13malinivu:2154": " 19.51cd: bījaṃ yat sarvaśāstrāṇāṃ tat tadā syād anāratam",
    "GR13malinivu:2155": " 19.52ab: svakīyenaiva vaktreṇa nirgacchat pravicintayet",
    "GR13malinivu:2156": " 19.52cd: tārahāralatākāraṃ visphuratkiraṇākulam",
    "GR13malinivu:2157": " 19.53ab: varṇais tārakasaṃkāśair ārabdham amitādyuti",
    "GR13malinivu:2158": " 19.53cd: māsārdhāc chāstrasaṃghātam udgiraty anivāritam",
    "GR13malinivu:2159": " 19.54ab: svapne māsāt samādhisthaḥ ṣaḍbhir māsair yathecchayā",
    "GR13malinivu:2160": " 19.54cd: ucchinnāny api śāstrāṇi granthataś cārthato 'pi vā",
    "GR13malinivu:2161": " 19.55ab: jānāti vatsarād yogī yadi tanmayatāṃ gataḥ",
    "GR13malinivu:2162": " 19.55cd: anuṣaṅgaphalaṃ caitat samāsād upavarṇitam % 19.55",
    "GR13malinivu:2163": " 19.56ab: vidyeśvarasamānatvasiddhir anyāś ca siddhayaḥ",
    "GR13malinivu:2164": " 19.56cd: prativarnavibhedena yathedānīṃ tathocyate",
    "GR13malinivu:2165": " 19.57ab: dhyātavyā yogibhir nityaṃ tattatphalabubhukṣubhiḥ",
    "GR13malinivu:2166": " 19.57cd: vinyāsakramayogena trividhenāpi vartmanā",
    "GR13malinivu:2167": " 19.58ab: yo yatrāṅge sthito varṇaḥ kulaśaktisamudbhavaḥ",
    "GR13malinivu:2168": " 19.58cd: taṃ tatraiva samādhāya svarūpeṇaiva yogavit",
    "GR13malinivu:2169": " iti śrīmālinīvijayottare kulacakrādhikara ekonaviṃśaḥ samāptaḥ",
    "GR13malinivu:2170": " sarvamantranirṇayo viṃśo 'dhikāraḥ",
    "GR13malinivu:2171": " 20.1ab: atha piṇḍādibhedena śāktaṃ vijñānam ucyate",
    "GR13malinivu:2172": " 20.1cd: yogināṃ yogasiddhyarthaṃ saṃkṣepān na tu vistarāt",
    "GR13malinivu:2173": " 20.2ab: piṇḍaṃ śarīram ity uktaṃ tadvac chaktiśivātmanoḥ",
    "GR13malinivu:2174": " 20.2cd: brahmānando balaṃ tejo vīryam ojaś ca kīrtyate",
    "GR13malinivu:2175": " 20.3ab: ajñānena niruddhaṃ tad anādyeva sadātmanaḥ",
    "GR13malinivu:2176": " 20.3cd: tadāvirbhūtaye sarvam aniruddhaṃ pravartate",
    "GR13malinivu:2177": " 20.4ab: tenāvirbhāvyamānaṃ tat pūrvāvasthāṃ parityajat",
    "GR13malinivu:2178": " 20.4cd: yāḥ saṃvittīr avāpnoti tā adhastāt prakīrtitāḥ % 4",
    "GR13malinivu:2179": " 20.5ab: tad eva padam icchanti sarvārthāvagatir yataḥ",
    "GR13malinivu:2180": " 20.5cd: tasmāt saṃjāyate nityaṃ nityam eva śivātmanoḥ",
    "GR13malinivu:2181": " 20.6ab: tad eva rūpam ity uktam ātmanaś ca vinaśvaram",
    "GR13malinivu:2182": " 20.6cd: rūpātītaṃ tad evāhur yatokṣāviṣayaṃ param",
    "GR13malinivu:2183": " 20.7ab: bhāvanāṃ tasya kurvīta namaskṛtya guruṃ budhaḥ",
    "GR13malinivu:2184": " 20.7cd: tāvad ālocayed vastu yāvat padam anāmayam",
    "GR13malinivu:2185": " 20.8ab: naivaṃ na caivaṃ nāpy evaṃ nāpi caivam api sphuṭam",
    "GR13malinivu:2186": " 20.8cd: cetasā yogayuktena yāvat tad idam apy alam",
    "GR13malinivu:2187": " 20.9ab: kṛtvā tanmayam ātmānaṃ sarvākṣārthavivarjitam",
    "GR13malinivu:2188": " 20.9cd: muhūrtaṃ tiṣṭhate yāvat tāvat kampaḥ prajāyate",
    "GR13malinivu:2189": " 20.10ab: bhramaṇodbhavanidrāś ca kiṃ cid ānanda ity api",
    "GR13malinivu:2190": " 20.10cd: tatra yatnena saṃdadhyāc cetaḥ paraphalecchayā",
    "GR13malinivu:2191": " 20.11ab: tad etad ātmano rūpaṃ śivena prakaṭīkṛtam",
    "GR13malinivu:2192": " 20.11cd: yatra tu yac ca vijñeyaṃ śivātmakam api sthitam",
    "GR13malinivu:2193": " 20.12ab: tadrūpodbalakatvena sthitim ity avadhārayet",
    "GR13malinivu:2194": " 20.12cd: tatsamabhyasato nityaṃ sthūlapiṇḍādy upāśrayāt",
    "GR13malinivu:2195": " 20.13ab: caturbhedatvam āyāti bhaktyābhinnam api svataḥ",
    "GR13malinivu:2196": " 20.13cd: sthūlapiṇḍe dvidhā proktaṃ bāhyābhyantarabhedataḥ",
    "GR13malinivu:2197": " 20.14ab: bhautikaṃ bāhyam icchanti dvitīyaṃ cātivāhikam",
    "GR13malinivu:2198": " 20.14cd: tatrādyopāśrayād yogī sasaṃvittir api sphuṭān",
    "GR13malinivu:2199": " 20.15ab: bāhyārthān saṃpragṛhṇāti kiṃ cid ādhyātmikān api",
    "GR13malinivu:2200": " 20.15cd: dvitīyopāśrayāt tattvabhāvārthān saṃprapadyate",
    "GR13malinivu:2201": " 20.16ab: īśate ca svadehāntaḥ pīṭhakṣetrādikaṃ sphuṭam",
    "GR13malinivu:2202": " 20.16cd: svarūpālocanād asya yat kiṃ cid upajāyate",
    "GR13malinivu:2203": " 20.17ab: tatra cetaḥ sthirīkurvaṃs tad eva sakalaṃ labhet",
    "GR13malinivu:2204": " 20.17cd: tena tatra na kurvīta caitad uttamavāñchayā",
    "GR13malinivu:2205": " 20.18ab: piṇḍadvayavinirmuktā kiṃ cit tadvāsanānvitā",
    "GR13malinivu:2206": " 20.18cd: vijñānakevalāntasthā padam ity abhidhīyate",
    "GR13malinivu:2207": " 20.19ab: yata etām anuprāpto vijñānakramayogataḥ",
    "GR13malinivu:2208": " 20.19cd: rūpodayātivijñānapadatvaṃ pratipadyate",
    "GR13malinivu:2209": " 20.20ab: etac caturvidhaṃ jñeyaṃ caturdhārthapratiśrayāt",
    "GR13malinivu:2210": " 20.20cd: sa ca tattvādisaṃvittipūrvas tatpatitāvadhiḥ",
    "GR13malinivu:2211": " 20.21ab: padabhāvavinirmuktā kiṃ cit tadanuvarjitā",
    "GR13malinivu:2212": " 20.21cd: avasthā svasvarūpasya prakāśakaraṇī yataḥ",
    "GR13malinivu:2213": " 20.22ab: tena sārūpyam ity uktā rūpasthaṃ yat tadānvitam",
    "GR13malinivu:2214": " 20.22cd: uditādiprabhedena tad apy uktaṃ caturvidhaṃ",
    "GR13malinivu:2215": " 20.23ab: jñānodayā ca deveśi mamatvāt tatphalapradam",
    "GR13malinivu:2216": " 20.23cd: amunā kramayogena antarā yeṣu saṃdadhat",
    "GR13malinivu:2217": " 20.24ab: cetaḥ śuddham avāpnoti rūpātītaṃ paraṃ padam",
    "GR13malinivu:2218": " 20.24cd: caturvidhaṃ tad apy uktaṃ saṃvittiphalabhedataḥ",
    "GR13malinivu:2219": " 20.25ab: trividhaṃ tat samabhyasya sarvasiddhiphalecchayā",
    "GR13malinivu:2220": " 20.25cd: caturthāt tu tanuṃ vyaktvā tatkṣaṇād apavṛjyate",
    "GR13malinivu:2221": " 20.26ab: iti piṇḍādi bhedena śivajñānam udāhṛtam",
    "GR13malinivu:2222": " 20.26cd: yogābhyāsavidhānena mantravidyāgaṇaṃ śṛṇu",
    "GR13malinivu:2223": " 20.27ab: pūrvoktavidhisaṃnaddhaḥ pradeśe pūrvacodite",
    "GR13malinivu:2224": " 20.27cd: nābhyādipañcadeśānāṃ parārṇaṃ kvāpi cintayet",
    "GR13malinivu:2225": " 20.28ab: svarūpeṇa prabhābhāraprakāśitatanūdaram",
    "GR13malinivu:2226": " 20.28cd: dīptibhis tasya tīvrābhir ā brahmabhuvanaṃ tataḥ",
    "GR13malinivu:2227": " 20.29ab: evaṃ saṃsmaratas tasya divasaiḥ saptabhiḥ priye",
    "GR13malinivu:2228": " 20.29cd: rudraśaktisamāveśaḥ sumahān saṃprajāyate",
    "GR13malinivu:2229": " 20.30ab: āviṣṭo bahuvākyāni saṃskṛtādīni jalpati",
    "GR13malinivu:2230": " 20.30cd: mahāhāsyaṃ tathā geyaṃ śivaruditam eva ca",
    "GR13malinivu:2231": " 20.31ab: karoty āviṣṭacittas tu na tu jānāti kiṃ cana",
    "GR13malinivu:2232": " 20.31cd: māsenaivaṃ yadā mukto yatra yatrāvalokayet",
    "GR13malinivu:2233": " 20.32ab: tatra tatra diśaḥ sarvā īkṣate kiraṇākulāḥ",
    "GR13malinivu:2234": " 20.32cd: yāṃ yām eva diśaṃ ṣaḍbhir māsair yuktas tu vīkṣate",
    "GR13malinivu:2235": " 20.33ab: nānākārāṇi rūpāṇi tasyāṃ tasyāṃ prapaśyati",
    "GR13malinivu:2236": " 20.33cd: na teṣu saṃdadhec cetaḥ na cābhyāsaṃ parityajet",
    "GR13malinivu:2237": " 20.34ab: kurvann etadvidhaṃ yogī bhīrur unmattako bhavet",
    "GR13malinivu:2238": " 20.34cd: vīraḥ śaktim punar yāti pramādāt tadgato 'pi san",
    "GR13malinivu:2239": " 20.35ab: vatsarād yogasaṃsiddhiṃ prāpnoti manasepsitām",
    "GR13malinivu:2240": " 20.35cd: parāparām athaitasyā aparāṃ vā yathecchayā",
    "GR13malinivu:2241": " 20.36ab: sadbhāvaṃ mātṛsaṃghasya hṛdayaṃ bhairavasya vā",
    "GR13malinivu:2242": " 20.36cd: navātmānam api dhyāyed ratiśekharam eva vā",
    "GR13malinivu:2243": " 20.37ab: aghoryādyaṣṭakaṃ vāpi māheśyādikam eva vā",
    "GR13malinivu:2244": " 20.37cd: amṛtādiprabhedena rudrān vā śaktayo 'pi vā",
    "GR13malinivu:2245": " 20.38ab: sarve tulyabalāḥ proktā rudraśaktisamudbhavāḥ",
    "GR13malinivu:2246": " 20.38cd: athavāmṛtapūrṇānāṃ prabhedaḥ procyate paraḥ",
    "GR13malinivu:2247": " 20.39ab: prāṇasthaṃ parayākrāntaṃ pratyekam api dīpitam",
    "GR13malinivu:2248": " 20.39cd: vidyāṃ prakalpayen mantraṃ prāṇākrāntaṃ parāsanam",
    "GR13malinivu:2249": " 20.40ab: dvādaśārasya cakrasya ṣoḍaśārasya vā smaret",
    "GR13malinivu:2250": " 20.40cd: aṣṭārasyāthavā devi tasya tredhā śatasya vā",
    "GR13malinivu:2251": " 20.41ab: ṣaḍarasyāthavā mantrī yathā sarvaṃ tathā śṛṇu",
    "GR13malinivu:2252": " 20.41cd: saṃkṣepād idam ākhyātaṃ sārdhaṃ cakraśatadvayam",
    "GR13malinivu:2253": " 20.42ab: etat triguṇātāṃ yāti strīpuṃyāmalabhedataḥ",
    "GR13malinivu:2254": " 20.42cd: śāntyādikarmabhedena pratyekaṃ dvādaśātmatām",
    "GR13malinivu:2255": " 20.43ab: dakṣaś caṇḍo haraḥ śauṇḍī pramatho bhīmamanmathau",
    "GR13malinivu:2256": " 20.43cd: śakuniḥ sumatir nando gopālo 'tha pitāmahaḥ",
    "GR13malinivu:2257": " 20.44ab: nandā bhadrā jayā kālī karālī vikṛtānanā",
    "GR13malinivu:2258": " 20.44cd: kroṣṭakī bhīmamudrā ca vāyuvegā hayānanā",
    "GR13malinivu:2259": " 20.45ab: gambhīrā ghoṣaṇī caiva dvādaśaitāḥ prakīrtitāḥ",
    "GR13malinivu:2260": " 20.45cd: āgneyyādicatuṣkoṇā brahmāṇyādyā api priye",
    "GR13malinivu:2261": " 20.46ab: siddhir ṛddhis tathā lakṣmīr dīptir mālā śikhā śivā",
    "GR13malinivu:2262": " 20.46cd: sumukhī vāmanī nandā harikeśī hayānanā",
    "GR13malinivu:2263": " 20.47ab: viśveśī ca sumākhyā ca etā vā dvādaśa kramāt",
    "GR13malinivu:2264": " 20.47cd: etāsāṃ vācakā jñeyāḥ svarāḥ ṣaṇṭhavivarjitāḥ",
    "GR13malinivu:2265": " 20.48ab: ṣoḍaśāre 'mṛtādyāś ca strīpuṃpāṭhaprabhedataḥ",
    "GR13malinivu:2266": " 20.48cd: śrīkaṇṭho 'nantasūkṣmau ca trimūrtiḥ śarvarīśvaraḥ",
    "GR13malinivu:2267": " 20.49ab: argheśo bhārabhūtiś ca sthitiḥ sthāṇur haras tathā",
    "GR13malinivu:2268": " 20.49cd: jhiṇṭhīśo bhautikaś caiva sadyojātas tathāparaḥ",
    "GR13malinivu:2269": " 20.50ab: anugraheśvaraḥ krūro mahāseno 'tha ṣoḍaśa",
    "GR13malinivu:2270": " 20.50cd: siddhir ṛddhir dyutir lakṣmī meghā kāntiḥ svadhā dhṛtiḥ",
    "GR13malinivu:2271": " 20.51ab: dīptiḥ puṣṭir matiḥ kīrtiḥ saṃsthitiḥ sugatiḥ smṛtiḥ",
    "GR13malinivu:2272": " 20.51cd: suprabhā ṣoḍaśī ceti śrīkaṇṭhādikaśaktayaḥ",
    "GR13malinivu:2273": " 20.52ab: ṣoḍaśāre svarā jñeyā vācakatvena sarvataḥ",
    "GR13malinivu:2274": " 20.52cd: aghorādyās tathāṣṭāre aghoryādyāś ca devatāḥ",
    "GR13malinivu:2275": " 20.53ab: māheśyādyās tathā devi caturviṃśaty ataḥ śṛṇu",
    "GR13malinivu:2276": " 20.53cd: nandādikāḥ kramāt sarvā brahmāṇyādyās tathaiva ca",
    "GR13malinivu:2277": " 20.54ab: saṃvarto lakulīkaś ca bhṛguḥ śveto bakas tathā",
    "GR13malinivu:2278": " 20.54cd: khaḍgī pinākī bhujago navamo balir eva ca",
    "GR13malinivu:2279": " 20.55ab: mahākālo dviraṇḍaś ca cchagalāṇḍaḥ śikhī tathā",
    "GR13malinivu:2280": " 20.55cd: lohito meṣamīnau ca tridaṇḍyāṣāḍhināmakau",
    "GR13malinivu:2281": " 20.56ab: umākānto 'rdhanārīśo dāruko lāṅgalī tathā",
    "GR13malinivu:2282": " 20.56cd: tathā someśaśarmāṇau caturvimśaty amī matāḥ",
    "GR13malinivu:2283": " 20.57ab: kādibhāntāḥ parijñeyā aṣṭāre yādyam aṣṭakam",
    "GR13malinivu:2284": " 20.57cd: makāro bindurūpasthaḥ sarveṣām upari sthitaḥ",
    "GR13malinivu:2285": " 20.58ab: juṃkāro 'tha tathā svāhā ṣaḍare ṣaṭ krameṇa tu",
    "GR13malinivu:2286": " 20.58cd: baliś ca balinandaś ca daśagrīvo haro hayaḥ",
    "GR13malinivu:2287": " 20.59ab: mādhavaś ca mahādevi ṣaṣṭhaḥ saṃparikīrtitaḥ",
    "GR13malinivu:2288": " 20.59cd: viśvā viśveśvarī caiva hārādrī vīranāyikā [hāraudrī?]",
    "GR13malinivu:2289": " 20.60ab: ambā gurveti yoginyo bījais tair eva ṣaṭ smṛtāḥ",
    "GR13malinivu:2290": " 20.60cd: anyonyavalitāḥ sarve svāmyāvaraṇabhedataḥ",
    "GR13malinivu:2291": " 20.61ab: akārādikṣakārāntāḥ sarvasiddhiphalapradāḥ",
    "GR13malinivu:2292": " 20.61cd: dhyānārādhanayuktānāṃ yogināṃ mantriṇām api",
    "GR13malinivu:2293": " 20.62ab: athavā sarvacakrāṇāṃ madhye vidyāṃ yathepsitām",
    "GR13malinivu:2294": " 20.62cd: mantraṃ vā pūrvam uddiṣṭaṃ japan dhyāyan prasiddhyati",
    "GR13malinivu:2295": " 20.63ab: iti saṃkṣepataḥ proktaṃ sarvakāmaphalapradam",
    "GR13malinivu:2296": " iti śrīmālinīvijayottare sarvamantranirṇayo nāma viṃśatitamo 'dhikāraḥ",
    "GR13malinivu:2297": " samāptaḥ",
    "GR13malinivu:2298": " candrākṛṣṭyadhikāra ekaviṃśatitamaḥ",
    "GR13malinivu:2299": " 21.1ab: athātaḥ paramaṃ guhyaṃ śivajñānāmṛtottamam",
    "GR13malinivu:2300": " 21.1cd: vyādhimṛtyuvināśāya yoginām upavarṇyate",
    "GR13malinivu:2301": " 21.2ab: ṣoḍaśāre khage cakre candrakalpitakarṇike",
    "GR13malinivu:2302": " 21.2cd: svarūpeṇa parāṃ tatra sravantīm amṛtaṃ smaret",
    "GR13malinivu:2303": " 21.3ab: pūrvanyāsena saṃnaddhaḥ kṣaṇam ekaṃ vicakṣaṇaḥ",
    "GR13malinivu:2304": " 21.3cd: tatas tu rasanāṃ nītvā lambake viniyojayat",
    "GR13malinivu:2305": " 21.4ab: sravantam amṛtaṃ divyaṃ candrabimbasitaṃ smaret",
    "GR13malinivu:2306": " 21.4cd: mukham āpūryate tasya kiṃ cil lavaṇavāriṇā",
    "GR13malinivu:2307": " 21.5ab: lohagandhena tac cātra na pibet kiṃ tu nikṣipet",
    "GR13malinivu:2308": " 21.5cd: evaṃ samabhyaset tāvad yāvat tat svādu jāyate",
    "GR13malinivu:2309": " 21.6ab: jarāvyādhivinirmukto jāyate tatpibaṃs tataḥ",
    "GR13malinivu:2310": " 21.6cd: ṣaḍbhir māsair anāyāsād vatsarān mṛtyujid bhavet",
    "GR13malinivu:2311": " 21.7ab: tatra svāduni saṃjāte tadāprabhṛti tatragam",
    "GR13malinivu:2312": " 21.7cd: yad eva cintayed dravyaṃ tenāsyāpūryate mukham",
    "GR13malinivu:2313": " 21.8ab: rudhiraṃ madiraṃ vātha vasāṃ vā kṣīram eva vā",
    "GR13malinivu:2314": " 21.8cd: ghṛtatailādikaṃ vātha dravaddravyam ananyadhīḥ",
    "GR13malinivu:2315": " 21.9ab: athānyaṃ saṃpravakṣyāmi saṃkrāntividhim uttamam",
    "GR13malinivu:2316": " 21.9cd: mṛte jīvaccharīre tu praviśed yogavidyayā",
    "GR13malinivu:2317": " 21.10ab: nivātastho jitaprāṇo jitāsanavidhikramaḥ",
    "GR13malinivu:2318": " 21.10cd: kurvīta vāyunāveśam arkatūle śanaiḥ śanaiḥ",
    "GR13malinivu:2319": " 21.11ab: svādākṛṣṭividhiṃ yāvad guḍe nimbe ca kārayet",
    "GR13malinivu:2320": " 21.11cd: śrīkhaṇḍaguḍakarpūrais tataḥ kṛtvākṛtim śubhām",
    "GR13malinivu:2321": " 21.12ab: praguṇām aguṇa[lacuna]nyaṅgeṣu saṃdadhat",
    "GR13malinivu:2322": " 21.12cd: nyāsaṃ kṛtvāpi tatrāpi vedhaṃ kuryāc chanaiḥ śanaiḥ",
    "GR13malinivu:2323": " 21.13ab: nirodhaṃ tatra kurvīta ghaṭṭanaṃ tadanantaram",
    "GR13malinivu:2324": " 21.13cd: ghaṭṭanaṃ nāma vijñeyam aṅgapratyaṅgacālanam",
    "GR13malinivu:2325": " 21.14ab: evam abhyasatas tasya yogayuktasya yoginaḥ",
    "GR13malinivu:2326": " 21.14cd: calate pratimā sā tu dhāvate cāpi saṃmukhī",
    "GR13malinivu:2327": " 21.15ab: punas tāṃ prerayet tāvad yāvat svasthānam āgatam",
    "GR13malinivu:2328": " 21.15cd: patitāṃ cālayed bhūya uttānāṃ pārśvataḥ sthitaḥ",
    "GR13malinivu:2329": " 21.16ab: evaṃ sarvātmanas tāvad yāvat svavaśatāṃ gatām",
    "GR13malinivu:2330": " 21.16cd: tataḥ prabhṛty asau yogī praviśed yatra rocate",
    "GR13malinivu:2331": " 21.17ab: mṛte jīvaccharīre vā saṃkrāntyākrāntibhedataḥ",
    "GR13malinivu:2332": " 21.17cd: prakṣipya jalavac chaktijālam sarvāṅgasaṃdhiṣu",
    "GR13malinivu:2333": " 21.18ab: pratyaṅgam aṅgatas tasya śaktiṃ tenākramed budhaḥ",
    "GR13malinivu:2334": " 21.18cd: svakīyaṃ rakṣayed deham ākrāntāv anyathā tyajet",
    "GR13malinivu:2335": " 21.19ab: bahūny api śarīrāṇi dṛḍhalakṣyo yadāḷbhavet",
    "GR13malinivu:2336": " 21.19cd: tadāḷgṛhṇāty asaṃdehaṃ yugapat saṃtyajann api",
    "GR13malinivu:2337": " 21.20ab: athāparaṃ pravakṣyāmi sadyaḥpratyayakārakam",
    "GR13malinivu:2338": " 21.20cd: samādhānāmṛtaṃ divyaṃ yogināṃ mṛtyunāśanam",
    "GR13malinivu:2339": " 21.21ab: candrākṛṣṭikaraṃ nāma māsād vāḷyogabhogadam",
    "GR13malinivu:2340": " 21.21cd: śuklapakṣe dvitīyāyāṃ meṣasthe tigmarociṣi",
    "GR13malinivu:2341": " 21.22ab: snātaḥ śucir nirāhāraḥ kṛtapūjāvidhir budhaḥ",
    "GR13malinivu:2342": " 21.22cd: nyasec candre kalājālaṃ parayā samadhiṣṭhitam",
    "GR13malinivu:2343": " 21.23ab: sarvabādhāparityakte pradeśe saṃsthito budhaḥ",
    "GR13malinivu:2344": " 21.23cd: ekacittaḥ praśāntātmā śivasadbhāvabhāvitaḥ",
    "GR13malinivu:2345": " 21.24ab: tāvad ālokayec candraṃ yāvad astam upāgatam",
    "GR13malinivu:2346": " 21.24cd: tato bhuñjīta dugdhena candradhyānasamanvitaḥ",
    "GR13malinivu:2347": " 21.25ab: evaṃ dine dine kuryād yāvat pañcadaśī bhavet",
    "GR13malinivu:2348": " 21.25cd: śeṣāṃ rātriṃ svaped dhyāyaṃśḷcandrabimbagatāṃ parām",
    "GR13malinivu:2349": " 21.26ab: paurṇamāsīṃ tathā yogī ardharātra upasthitaḥ",
    "GR13malinivu:2350": " 21.26cd: jane niḥśabdatāṃ yāte prasupte sarvajantubhiḥ",
    "GR13malinivu:2351": " 21.27ab: candrakoṭikaraprakhyāṃ tārahāravibhūṣaṇām",
    "GR13malinivu:2352": " 21.27cd: sitāmbaraparīdhānāṃ sitacandanacarcitām",
    "GR13malinivu:2353": " 21.28ab: mauktikābharaṇopetaṃ surūpāṃ navayauvanām",
    "GR13malinivu:2354": " 21.28cd: āpyāyanakarīṃ devīṃ samantād amṛtasravām",
    "GR13malinivu:2355": " 21.29ab: rājīvāsanasaṃsthāṃ ca yoganidrām avasthitām",
    "GR13malinivu:2356": " 21.29cd: candrabimbe parāṃ devīṃ īkṣate nātra saṃśayaḥ",
    "GR13malinivu:2357": " 21.30ab: tatas tāṃ cetasā vyāpya tāvad ākarṣayet sudhīḥ",
    "GR13malinivu:2358": " 21.30cd: yāvan mukhāgram āyātā tatra kuryāt sthiraṃ manaḥ",
    "GR13malinivu:2359": " 21.31ab: tataḥ prasārya vadanaṃ dhyānāsaktena cetasā",
    "GR13malinivu:2360": " 21.31cd: nigiret tāṃ samākṛṣya bhūyo hṛdi vicintayet",
    "GR13malinivu:2361": " 21.32ab: tayā praviṣṭayā dehaṃ yogī duḥkhavivarjitaḥ",
    "GR13malinivu:2362": " 21.32cd: śaktitulyabalo bhūtvā jīved ācandratārakam",
    "GR13malinivu:2363": " 21.33ab: eko 'py anekadhātmānaṃ saṃvibhajya nijecchayā",
    "GR13malinivu:2364": " 21.33cd: trailokyaṃ yaugapadyena bhunakti vaśatāṃ gatam",
    "GR13malinivu:2365": " 21.34ab: āsādya vipulān bhogān pralaye samupasthite",
    "GR13malinivu:2366": " 21.34cd: param abhyeti nirvāṇaṃ duṣprāpam akṛtātmanām",
    "GR13malinivu:2367": " 21.35ab: athavā tan na śaknoti gagane paricintitum",
    "GR13malinivu:2368": " 21.35cd: pratibimbe tathā dhyāyed udakādiṣu pūrvavat",
    "GR13malinivu:2369": " 21.36ab: tat pītvāḷmanasā śeṣāṃ svaped rātrim anusmaran",
    "GR13malinivu:2370": " 21.36cd: pūrvoktaṃ samavāpnoti ṣaḍbhir māsair akhaṇḍitam",
    "GR13malinivu:2371": " iti śrīmālinīvijayottare tantre candrākṛṣṭyadhikāra ekaviṃśatitamaḥ",
    "GR13malinivu:2372": " samāptaḥ",
    "GR13malinivu:2373": " sūryākṛṣṭyadhikāro dvāviṃśatitamaḥ",
    "GR13malinivu:2374": " 22.1ab: athānyaṃ paramaṃ guhyaṃ kathayāmi tava priye",
    "GR13malinivu:2375": " 22.1cd: yan na kasya cid ākhyātaṃ yogāmṛtam anuttamam",
    "GR13malinivu:2376": " 22.2ab: sūryākṛṣṭikaraṃ nāma yogināṃ yogasiddhidam",
    "GR13malinivu:2377": " 22.2cd: samyaṅ māsacatuṣkeṇa dināṣṭābhyadhikena tu",
    "GR13malinivu:2378": " 22.3ab: praharsyāṣṭamo bhāgo nāḍikety abhidhīyate",
    "GR13malinivu:2379": " 22.3cd: tatpādakramavṛddhyā tu prativāsaram abhyaset",
    "GR13malinivu:2380": " 22.4ab: udayāstamayaṃ yāvad yatra sūryaḥ pradṛśyate",
    "GR13malinivu:2381": " 22.4cd: pradeśe tatra vijane sarvabādhāvivarjite",
    "GR13malinivu:2382": " 22.5ab: ahorātroṣito yogī makarasthe divākare",
    "GR13malinivu:2383": " 22.5cd: śucir bhūtvā kṛtanyāsaḥ kṛtaśītapratikriyaḥ",
    "GR13malinivu:2384": " 22.6ab: bhānubimbe nyasec cakram aṣṭaṣaḍdvādaśārakam",
    "GR13malinivu:2385": " 22.6cd: śivaśaktighanopetaṃ bhairavāṣṭakasaṃyutam",
    "GR13malinivu:2386": " 22.7ab: varṣādiṛtusaṃyuktaṃ māsairṛkṣādibhir yutam",
    "GR13malinivu:2387": " 22.7cd: aṣṭāraṃ cintayed bimbe śeṣaṃ raśmiṣu cintayet",
    "GR13malinivu:2388": " 22.8ab: tatra cittaṃ samādhāya proktakālaṃ vicakṣaṇaḥ",
    "GR13malinivu:2389": " 22.8cd: animīlitanetras tu bhānubimbaṃ nirīkṣayet",
    "GR13malinivu:2390": " 22.9ab: tataḥ kāle vyatikrānte sunimīlitalocanaḥ",
    "GR13malinivu:2391": " 22.9cd: praviśed andhakārāntarbhuvanaṃ nirupadravam",
    "GR13malinivu:2392": " 22.10ab: tatronmīlitanetras tu bimbākāraṃ prapaśyati",
    "GR13malinivu:2393": " 22.10cd: saṃdhāya tatra caitanyaṃ tiṣṭhed yāvan na paśyati",
    "GR13malinivu:2394": " 22.11ab: naṣṭe 'pi cetasā śeṣaṃ tiṣṭhet kālam anusmaran",
    "GR13malinivu:2395": " 22.11cd: evaṃ māsena deveśi sthiraṃ tad upajāyate",
    "GR13malinivu:2396": " 22.12ab: māsadvayena sarvatra prekṣate nātra saṃśayaḥ",
    "GR13malinivu:2397": " 22.12cd: tribhiḥ samīkṣate sarvaṃ ravibimbasamākulam",
    "GR13malinivu:2398": " 22.13ab: proktakālāvasānena vṛṣasthe tigmarociṣi",
    "GR13malinivu:2399": " 22.13cd: prekṣate sūryabimbāntaḥ sacakraṃ parameśvaram",
    "GR13malinivu:2400": " 22.14ab: upalabdhaṃ samākṛṣya mukhāgre sthiratāṃ nayet",
    "GR13malinivu:2401": " 22.14cd: āpīya pūrvavat paścād vṛttiṃ niścalatāṃ nayet",
    "GR13malinivu:2402": " 22.15ab: tatra tena sahātmānam ekīkṛtya muhūrtakam",
    "GR13malinivu:2403": " 22.15cd: yāvat tiṣṭhati deveśi tāvat saṃtyajati kṣitim",
    "GR13malinivu:2404": " 22.16ab: paśyato janavṛndasya yāti sūryena caikataḥ",
    "GR13malinivu:2405": " 22.16cd: anena vidhinā devi siddhayogīśvareśvaraḥ",
    "GR13malinivu:2406": " 22.17ab: śivādyavaniparyantaṃ na kva cit pratihanyate",
    "GR13malinivu:2407": " 22.17cd: bhuktvā tu vipulān bhogān niṣkale līyate pare",
    "GR13malinivu:2408": " 22.18ab: tad etat khecarīcakraṃ yatra khecaratāṃ vrajet",
    "GR13malinivu:2409": " 22.18cd: siddhayogeśvarītantre sarahasyam udāhṛtam",
    "GR13malinivu:2410": " 22.19ab: athavā cakrarūpeṇa sabāhyābhyantaraṃ svakam",
    "GR13malinivu:2411": " 22.19cd: dehaṃ cintayataḥ pūrvaṃ phalaṃ syān niścitātmanaḥ",
    "GR13malinivu:2412": " 22.20ab: uccaran phādināntāṃ vā dhvanijyotirmaruddyutām",
    "GR13malinivu:2413": " 22.20cd: viśrāmya mastake cittaṃ kṣaṇam ekaṃ vicakṣaṇaḥ",
    "GR13malinivu:2414": " 22.21ab: triśūlena prayogena sadyas tyajati medinīm",
    "GR13malinivu:2415": " 22.21cd: evaṃ samabhyasan māsāc cakravad bhramati kṣitau",
    "GR13malinivu:2416": " 22.22ab: muhūrtaṃ spṛśate bhūmiṃ muhūrtāc ca nabhastalam",
    "GR13malinivu:2417": " 22.22cd: śivārāvādi kurute valanāsphoṭanāni ca",
    "GR13malinivu:2418": " 22.23ab: mudrābandhādikaṃ vātha bhāṣā vāḷvakty anekadhā",
    "GR13malinivu:2419": " 22.23cd: ṣaṇmāsān medinīṃ tyaktvā samādhistho dṛḍhendriyaḥ",
    "GR13malinivu:2420": " 22.24ab: tiṣṭhate hastamātreṇa gagane yogacintakaḥ",
    "GR13malinivu:2421": " 22.24cd: paśyate yoginīvṛndam anekākāralakṣaṇam",
    "GR13malinivu:2422": " 22.25ab: saṃvatsareṇa yuktātmā tatsamānaḥ prajāyate",
    "GR13malinivu:2423": " 22.25cd: paśyatām eva lokānāṃ tejobhir bhāsayan diśaḥ",
    "GR13malinivu:2424": " 22.26ab: yāty utkṛṣya mahīpṛṣṭhāt khecarīṇāṃ patir bhavet",
    "GR13malinivu:2425": " 22.26cd: mudrā khageśvarī nāma kathitā yoginīmate",
    "GR13malinivu:2426": " 22.27ab: jāgaritvātha vā yogī tryahorātram atandritaḥ",
    "GR13malinivu:2427": " 22.27cd: caturthe 'hni niśārambhe pūjayitvā maheśvaram",
    "GR13malinivu:2428": " 22.28ab: tato 'ndhakāre bahule kṛtarakṣāvidhir budhaḥ",
    "GR13malinivu:2429": " 22.28cd: bhruvor madhye samādhāya kṣaṇaṃ cetaḥ prapaśyati",
    "GR13malinivu:2430": " 22.29ab: tejo rūpapratīkāśaṃ paryaṅkāsanam āsthitaḥ",
    "GR13malinivu:2431": " 22.29cd: prayogaṃ tv eva satataṃ yogayuktaḥ samabhyaset",
    "GR13malinivu:2432": " 22.30ab: paśyate māsamatreṇa gṛhāntarvastu yat sthitam",
    "GR13malinivu:2433": " 22.30cd: dvābhyāṃ bahiḥ sthitaṃ sarvaṃ tribhiḥ pattanasaṃsthitam",
    "GR13malinivu:2434": " 22.31ab: caturbhir viṣayāntaḥsthaṃ pañcabhir maṇḍalāvadhi",
    "GR13malinivu:2435": " 22.31cd: ṣaḍbhir māsair mahāyogī cchidraṃ paśyati medinīm",
    "GR13malinivu:2436": " 22.32ab: sarvajñatvam avāpnoti vatsarān nātra saṃśayaḥ",
    "GR13malinivu:2437": " 22.32cd: yoginīsiddhasaṅghasya sadbhāvavyāptisaṃsthitam",
    "GR13malinivu:2438": " 22.33ab: paśyate yogayuktātmā tatsamānaś ca jāyate",
    "GR13malinivu:2439": " 22.33cd: anenaiva vidhānena svastikāsanasaṃsthitaḥ",
    "GR13malinivu:2440": " 22.34ab: binduṃ nānāvidhaṃ tyaktvā śuddharūpam anusmaret",
    "GR13malinivu:2441": " 22.34cd: tenāpi sarvaṃ purvoktaṃ vyāpnoti phalam uttamam",
    "GR13malinivu:2442": " iti śrīmālinīvijayottare tantre sūryākṛṣṭyadhikāra dvāviṃśatitamaḥ",
    "GR13malinivu:2443": " samāptaḥ",
    "GR13malinivu:2444": " trayoviṃśatitamo 'dhikāraḥ",
    "GR13malinivu:2445": " 23.1ab: athātaḥ paramaṃ guhyaṃ kathayāmi tavādhunā",
    "GR13malinivu:2446": " 23.1cd: sadyopalabdhijanakaṃ yogināṃ yogasiddhaye",
    "GR13malinivu:2447": " 23.2ab: pūrvanyāsena saṃnaddhaś cittaṃ śrotre niveśayet",
    "GR13malinivu:2448": " 23.2cd: nivāte svalpavāte vā bāhyaśabdavivarjite",
    "GR13malinivu:2449": " 23.3ab: tatas tatra śṛṇoty eṣa yogī dhvanim anāvṛtam",
    "GR13malinivu:2450": " 23.3cd: suviśuddhasya kāṃsyasya hatasyeha muhur muhuḥ",
    "GR13malinivu:2451": " 23.4ab: yam ākrṇya mahādevi puṇyapāpaiḥ pramucyate",
    "GR13malinivu:2452": " 23.4cd: tatra saṃdhāya caitanyaṃ ṣaṇmāsād yogavittamaḥ",
    "GR13malinivu:2453": " 23.5ab: rutaṃ pakṣigaṇasyāpi prasphuṭaṃ vetty ayatnataḥ",
    "GR13malinivu:2454": " 23.5cd: dūrāc chravaṇavijñānaṃ vatsareṇāsya jāyate",
    "GR13malinivu:2455": " 23.6ab: sarvakāmaphalāvāptir vatsaratritayena ca",
    "GR13malinivu:2456": " 23.6cd: siddhyatīti kim āścāryam anāyāsena siddhyati",
    "GR13malinivu:2457": " 23.7ab: athavā grahaṇe māsi kṛtvā sūryaṃ tu pṛṣṭhataḥ",
    "GR13malinivu:2458": " 23.7cd: pūrvanyāsena saṃnaddhaḥ kiṃ cid bhittimadāśritaḥ",
    "GR13malinivu:2459": " 23.8ab: lakṣayed ātmanaś chāyāṃ mastakordhvam anāhatam",
    "GR13malinivu:2460": " 23.8cd: dhūmavartiviniṣkrāntāṃ tadgatenāntarātmanā",
    "GR13malinivu:2461": " 23.9ab: yāti tanmayatāṃ tatra yogayukto yathā yathā",
    "GR13malinivu:2462": " 23.9cd: tathā tathāsya mahatī sāḷvittir upajāyate",
    "GR13malinivu:2463": " 23.10ab: tatas tatra mahātejah sphuratkiraṇasaṃnibham",
    "GR13malinivu:2464": " 23.10cd: paśyate yatra dṛṣṭe 'pi sarvapāpakṣayo bhavet",
    "GR13malinivu:2465": " 23.11ab: tad asyābhyāsato māsāt sarvatra pravisarpati",
    "GR13malinivu:2466": " 23.11cd: jvālāmālākulākārā diśaḥ sarvāḥ prapaśyati",
    "GR13malinivu:2467": " 23.12ab: ṣaṇmāsam abhyasan yogī sarvajñatvam avāpnuyāt",
    "GR13malinivu:2468": " 23.12cd: abdaṃ divyatanur bhūtvā śivavan modate ciram",
    "GR13malinivu:2469": " 23.13ab: atha jātyaḥ pravakṣyante sapūrvāsanaśāśvatāḥ",
    "GR13malinivu:2470": " 23.13cd: hrīṃ kṣlāṃ kṣvīṃ vaṃ tathāḷkṣaṃ ca pañcakasya yathākramam",
    "GR13malinivu:2471": " 23.14ab: haṃ yaṃ raṃ laṃ tathā vaṃ ca pañcakasyāparasya ca",
    "GR13malinivu:2472": " 23.14cd: ṛṃ .Rṃ ḷṃ .Lṃ tathā oṃ auṃ haḥ aṃ ākarṇikāvadhau",
    "GR13malinivu:2473": " 23.15ab: kesareṣu bhakārāntā haṃ hāṃ hiṃ hīṃ ca huṃ tathā",
    "GR13malinivu:2474": " 23.15cd: hūṃ heṃ haiṃ ca daleṣv evaṃ svasaṃjñābhiś ca śaktayaḥ",
    "GR13malinivu:2475": " 23.16ab: maṇḍalatritaye śeṣaṃ sūkṣmaṃ pretasya kalpayet",
    "GR13malinivu:2476": " 23.16cd: jrakāraṃ śūlaśṛṅgāṇām ity etat parikīrtitam",
    "GR13malinivu:2477": " 23.17ab: anuktāsanayogeṣu sarvatraiva prakalpayet",
    "GR13malinivu:2478": " 23.17cd: namaḥ svāhā tathā vauṣaṭ huṃ vaṣaṭ phaṭ ca",
    "GR13malinivu:2479": " jātayaḥ\\testim{\\svacchandatantra 1.72}",
    "GR13malinivu:2480": " 23.18ab: prāyaścitteṣu sarveṣu japen mālām akhaṇḍitām",
    "GR13malinivu:2481": " 23.18cd: bhinnāṃ vāpy athavābhinnām atikramabalābalam",
    "GR13malinivu:2482": " 23.19ab: sakṛjjapāt samārabhya yāval lakṣatrayaṃ priye",
    "GR13malinivu:2483": " 23.19cd: prāṇavṛttinirodhena tataḥ parataraṃ kva cit",
    "GR13malinivu:2484": " 23.20ab: sadā bhramaṇaśīlānāṃ pīṭhakṣetrādikaṃ bahiḥ",
    "GR13malinivu:2485": " 23.20cd: prayogaṃ saṃpravakṣyāmi sukhasiddhiphalapradam",
    "GR13malinivu:2486": " 23.21ab: nāsākrāntaṃ mahāprāṇaṃ daṇḍarūpaṃ sabindukam",
    "GR13malinivu:2487": " 23.21cd: tadvad guhyaṃ ca kurvīta vidyeyaṃ dvyakṣarā matā",
    "GR13malinivu:2488": " 23.22ab: asyāḥ pūrvoktavidhinā kṛtasevaḥ prasannadhīḥ",
    "GR13malinivu:2489": " 23.22cd: pīṭhādikaṃ bhramet siddhyai nānyathā vīravandite",
    "GR13malinivu:2490": " 23.23ab: tat pradeśaṃ samāsādya mantrair ātmānam ādarāt",
    "GR13malinivu:2491": " 23.23cd: vidyayā veṣtayet sthānaṃ raktasūtrasamānayā",
    "GR13malinivu:2492": " 23.24ab: bahudhānanyacittas tu sabāhyābhyantaraṃ budhaḥ",
    "GR13malinivu:2493": " 23.24cd: tatas tatra kva cit kṣetre yoginyo bhīmavikramāḥ",
    "GR13malinivu:2494": " 23.25ab: samāgatya prayacchanti saṃpradāyaṃ svakaṃ svakam",
    "GR13malinivu:2495": " 23.25cd: yenāsau labdhamātreṇa saṃpradāyena suvrate",
    "GR13malinivu:2496": " 23.26ab: tatsamānabalo bhūtvā bhuṅkte bhogān yathepsitān",
    "GR13malinivu:2497": " 23.26cd: athavā kṛtasevas tu lakṣam ekaṃ japet sudhīḥ",
    "GR13malinivu:2498": " 23.27ab: tarpayitvā daśāṃśena kṣudrakarmasu yojayet",
    "GR13malinivu:2499": " 23.27cd: tatroccāritamātreyaṃ viṣakṣayakarī bhavet",
    "GR13malinivu:2500": " 23.28ab: cakravabhramamāṇaiṣā yonau raktāṃ vicintayet",
    "GR13malinivu:2501": " 23.28cd: gamāgamakramād vāpi vinda[lacuna]vāritā",
    "GR13malinivu:2502": " 23.29ab: tatrasthaś cāśu saṃghātavighātākuñcanena tu",
    "GR13malinivu:2503": " 23.29cd: kṣaṇād ananyacittas tu kṣobhayed urvaśīm api",
    "GR13malinivu:2504": " 23.30ab: kṛtasevavidhir vātha lakṣatrayajapena tu",
    "GR13malinivu:2505": " 23.30cd: mahatīṃ śriyam ādhatte padmaśrīphalatarpitā",
    "GR13malinivu:2506": " 23.31ab: ṣaḍutthāsanasaṃsthānā sādhitāpy uktavartmanā",
    "GR13malinivu:2507": " 23.31cd: sarvasiddhikarī devī mantriṇām upajāyate",
    "GR13malinivu:2508": " 23.32ab: śūlapadmavidhiṃ muktvā navātmādyaṃ ca saptakam",
    "GR13malinivu:2509": " 23.32cd: ṣaḍuttham āsanaṃ dadyāt sarvacakravidhau budhaḥ",
    "GR13malinivu:2510": " 23.33ab: kudrā ca mahatī yojyā hṛdbījenopacārakam",
    "GR13malinivu:2511": " 23.33cd: athānyat saṃpravakṣyāmi svapnajñānam anuttamam",
    "GR13malinivu:2512": " 23.34ab: hṛccakre tanmayo bhūtvā rātrau rātrāv ananyadhīḥ",
    "GR13malinivu:2513": " 23.34cd: māsād ūrdhvaṃ mahādevi svapne yat kiṃcid īkṣate",
    "GR13malinivu:2514": " 23.35ab: tat tathyaṃ jāyate tasya dhyānayuktasya yoginaḥ",
    "GR13malinivu:2515": " 23.35cd: tatraiva yadi kālasya niyamena rato bhavet",
    "GR13malinivu:2516": " 23.36ab: tadā prathamayāme tu vatsareṇa śubhāśubham",
    "GR13malinivu:2517": " 23.36cd: ṣaṭtrimāsena kramaśo dvitīyādiṣv anukramāt",
    "GR13malinivu:2518": " 23.37ab: aruṇodayavelāyāṃ daśāhena phalaṃ labhet",
    "GR13malinivu:2519": " 23.37cd: saṃkalpapūrvake 'py evaṃ pareṣām ātmano 'pi vā",
    "GR13malinivu:2520": " 23.38ab: kva cit kārye samutpanne suptajñānam upākramet",
    "GR13malinivu:2521": " 23.38cd: ity etat kathitaṃ devi siddhayogīśvarīmatam",
    "GR13malinivu:2522": " 23.39ab: nātaḥ parataraṃ jñānaṃ śivādyavanigocare",
    "GR13malinivu:2523": " 23.39cd: ya evaṃ tattvato veda sa śivo nātra saṃśayaḥ",
    "GR13malinivu:2524": " 23.40ab: tasya pādarajaḥ mūrdhni dhṛtaṃ pāpapraśāntaye",
    "GR13malinivu:2525": " 23.40cd: etac chrutvā mahādevī paraṃ saṃtoṣam āgatā",
    "GR13malinivu:2526": " 23.41ab: evaṃ kṣamāpayām āsa praṇipatya punaḥ punaḥ",
    "GR13malinivu:2527": " 23.41cd: iti vaḥ sarvam ākhyātaṃ mālinīvijayottaram",
    "GR13malinivu:2528": " 23.42ab: mamaitat kathitaṃ devyā yogāmṛtam anuttamam",
    "GR13malinivu:2529": " 23.42cd: bhavadbhir api nākhyeyam aśiṣyāṇām idaṃ mahat",
    "GR13malinivu:2530": " 23.43ab: na cāpi paraśiṣyāṇām aparīkṣya prayatnataḥ",
    "GR13malinivu:2531": " 23.43cd: sarvathaitat samākhyātaṃ yogābhyāsaratātmanām",
    "GR13malinivu:2532": " 23.44ab: prayātānāṃ vinītānāṃ śivaikārpitacetasām",
    "GR13malinivu:2533": " 23.44cd: kārtikeyāt samāsādya jñānāmṛtam idaṃ mahat",
    "GR13malinivu:2534": " 23.45ab: manayo yogam abhyasya parāṃ siddhim upāgatāḥ",
    "GR13malinivu:2535": " iti śrīmālinīvijayottare tantre trayoviṃśatitamo 'dhikāraḥ samāptaḥ",
    "GR13malinivu:2536": " samāptaṃ cedaṃ mālinīvijayottaraṃ nāma mahātantram"
}