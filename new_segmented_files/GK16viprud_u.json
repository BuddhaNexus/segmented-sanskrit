{
    "GK16viprud_u:0": " śrīmadvidyānāthapraṇītaṃ pratāparudrīyam",
    "GK16viprud_u:1": " śrīmatkumārasvāmikṛtaratnāpaṇasahitam",
    "GK16viprud_u:2": " atha nāyakaprakaraṇam /",
    "GK16viprud_u:3": " vidyākairavakaumudīṃ śrutiśiraḥ sīmantamuktāmaṇiṃ dārān padmabhuvastrilokajananīṃ vande girāṃ devatām /",
    "GK16viprud_u:4": " yatpādābjanamaskriyāḥ sukṛtināṃ sārasvataprakriyābījanyāsabhuvo bhavanti kavitānāṭyaikajīvātavaḥ // 1,1 //",
    "GK16viprud_u:5": " pūrvebhyo bhāmahādibhyaḥ sādaraṃ vihatāñjaliḥ /",
    "GK16viprud_u:6": " vakṣye samyagalaṅkāraśāstrasarvasvasaṃgraham // 1,2 //",
    "GK16viprud_u:7": " cireṇa caritārtho 'bhūt kāvyālaṅkārasaṃgrahaḥ /",
    "GK16viprud_u:8": " pratāparudradevasya kīrtiryena prakāśyate // 1,3 //",
    "GK16viprud_u:9": " rasapradhānāḥ śabdārthā guṇālaṅkāravṛttayaḥ /",
    "GK16viprud_u:10": " rītayaśceyatī śāstraprameyaṃ kāvyapaddhatiḥ // ViPrud_1.4 //",
    "GK16viprud_u:11": " yadyapyasau prabandheṣu prācāṃ sādhu nirūpitā /",
    "GK16viprud_u:12": " tathāpyasyāḥ samaṃ neturnodāharaṇamādṛtam // ViPrud_1.5 //",
    "GK16viprud_u:13": " puṇyaślokasya caritamudāharaṇamarhati /",
    "GK16viprud_u:14": " na kaścit tādṛśaḥ pūrvaiḥ prabandhābharaṇīkṛtaḥ // ViPrud_1.6 //",
    "GK16viprud_u:15": " prabandhānāṃ prabandhṝṇāmapi kīrttipratiṣṭhayoḥ /",
    "GK16viprud_u:16": " mūlaṃ viṣayabhūtasya neturguṇanirūpaṇam // ViPrud_1.7 //",
    "GK16viprud_u:17": " yathā rāmaguṇavarṇanaṃ rāmāyaṇavalmīkajanmanormahāpratiṣṭhākaraṇaṃ,",
    "GK16viprud_u:18": " tathā mahāpuruṣavarṇanena hi śreyaskarī prabandhasthitiḥ /",
    "GK16viprud_u:19": " yathā vedaśāstrapurāṇāderhitaprāptiḥ ahitanivṛttiśca,",
    "GK16viprud_u:20": " tathā sadāśrayāt kāvyādapi /",
    "GK16viprud_u:21": " iyān viśeṣaḥ---kāvyāt kartavyatādhīḥ sarasā,",
    "GK16viprud_u:22": " anyatra na tathā /",
    "GK16viprud_u:23": " tathā hi---",
    "GK16viprud_u:24": " yadvedāt prabhusaṃmitādadhigataṃ śabdapradhānācciraṃ yaccārthapravaṇāt purāṇavacanādiṣṭaṃ suhṛtsaṃmitāt /",
    "GK16viprud_u:25": " kāntāsaṃmitayā yayā sarasatāmāpādya kāvyaśriyā kartavye kutukī budho viracitastasyai spṛhāṃ kurmahe // ViPrud_1.8 //",
    "GK16viprud_u:26": " tataḥ kāvyaṃ dṛṣṭādṛṣṭaphalajanakatayā bahūpayuktam /",
    "GK16viprud_u:27": " taccoktaṃ kāvyaprakāśe---",
    "GK16viprud_u:28": " “kāvyaṃ yaśase 'rthakṛte vyavahāravide śivetarakṣataye /",
    "GK16viprud_u:29": " sadyaḥ paranirvṛtaye kāntāsaṃmitatayopadeśayuje” //",
    "GK16viprud_u:30": " iti /",
    "GK16viprud_u:31": " prasiddhaṃ caitanmahāprabandheṣu---",
    "GK16viprud_u:32": " “parivaḍḍhai viṇṇāṇaṃ saṃbhāvijjai jaso viḍappaṃdi guṇā /",
    "GK16viprud_u:33": " sutrai supurusacariaṃ kiṃ tajjeṇa ṇa haraṃti kavvāṭhṭhāvā” //",
    "GK16viprud_u:34": " (parivardhate vijñānaṃ saṃbhāvyate yaśo 'rjyante guṇāḥ /",
    "GK16viprud_u:35": " śrūyate supuruṣacaritaṃ kiṃ tad yena na haranti kāvyālāpāḥ) //",
    "GK16viprud_u:36": " yatra punaruttamapuraṣacaritaṃ na nibadhyate,",
    "GK16viprud_u:37": " tat kāvyaṃ parityājyameva /",
    "GK16viprud_u:38": " tanmūlā ceyaṃ",
    "GK16viprud_u:39": " smṛtiḥ---“kāvyālāpāṃśca varjayet'; iti /",
    "GK16viprud_u:40": " na kevalaṃ kāvyasyāyaṃ panthāḥ /",
    "GK16viprud_u:41": " kintu śāstarajātasyāpi sadāśrayatvena mahān lokādaraḥ /",
    "GK16viprud_u:42": " tathā vaiśeṣikāderīśvarapratiṣṭhāpakatayā jagatpūjyatā /",
    "GK16viprud_u:43": " tathā mahābhāratādīnāmapi mahāpuruṣavarṇanaparatayaiva viśvātiśāyitvam /",
    "GK16viprud_u:44": " kiṃ bahunā? vedāntā api brahmapratipādakatayā paramutkṛṣyante /",
    "GK16viprud_u:45": " 'athāto dharmajijñāsā';",
    "GK16viprud_u:46": " ityupakramamāṇena sūtrakṛtā maharṣiṇāpi puruṣāśritasya guṇaśreṣṭhasya dharmasya jijñāsādvāreṇa mahāpuruṣaguṇavarṇanameva śāstrasya prāṇa ityurarīkṛtam",
    "GK16viprud_u:47": " tattannyāyanirūpaṇaparasyāpi prabandharāśermahāpuruṣaguṇavarṇanaṃ hemnaḥ paramāmodaḥ /",
    "GK16viprud_u:48": " ataśca,",
    "GK16viprud_u:49": " pratāparudradevasya guṇānāśritya nirmitaḥ /",
    "GK16viprud_u:50": " alaṅkāraprabandho 'yaṃ santaḥ karṇotsavo 'stu vaḥ // ViPrud_1.9 //",
    "GK16viprud_u:51": " kākatīyanarendrasya yaśo bhūṣayituṃ kṛtā /",
    "GK16viprud_u:52": " vidyānāthakṛtiśceyaṃ svayaṃ tena vibhūṣyate // ViPrud_1.10 //",
    "GK16viprud_u:53": " taduktaṃ daṇḍinā---",
    "GK16viprud_u:54": " “ādirājayaśobimbamādarśaṃ prāpya vāṅmayam /",
    "GK16viprud_u:55": " teṣāmasaṃnidhāne 'pi na svayaṃ paśya naśyati” //",
    "GK16viprud_u:56": " iti /",
    "GK16viprud_u:57": " sūktaiva pratipādyamahimnā prabandhamahattā /",
    "GK16viprud_u:58": " taduktaṃ prācā bhāmahena---",
    "GK16viprud_u:59": " “upaślokyasya māhātmyādujjvalāḥ kāvyasaṃpadaḥ” /",
    "GK16viprud_u:60": " iti /",
    "GK16viprud_u:61": " pratipāditaṃ 'codbhaṭena'---",
    "GK16viprud_u:62": " “guṇālaṅkāracārutvayuktamapyadhikojjvalam /",
    "GK16viprud_u:63": " kāvyamāśrayasaṃpattyā meruṇevāmaradrumaḥ” //",
    "GK16viprud_u:64": " iti /",
    "GK16viprud_u:65": " rudrabhaṭṭenāpi kathitam---“udāracaritanibandhanā prabandhapratiṣṭhā'; iti /",
    "GK16viprud_u:66": " prapañcitaṃ ca sāhityamīmāṃsāyām---“nāyakaguṇagrathitāḥ sūktisrajaḥ sukṛtināmākalpamākalpanti'; iti /",
    "GK16viprud_u:67": " nirūpitaṃ ca 'bhojarājena'---",
    "GK16viprud_u:68": " “kaveralpāpi vāgvṛttirvidvatkarṇāvataṃsati /",
    "GK16viprud_u:69": " nāyako yadi varṇyeta lokottaraguṇottaraḥ” //",
    "GK16viprud_u:70": " iti /",
    "GK16viprud_u:71": " // mahākulīnatvādināyakaguṇāḥ //",
    "GK16viprud_u:72": " atraite nāyakaguṇāḥ /",
    "GK16viprud_u:73": " mahākulīnataujjvalyaṃ mahābhāgyamudāratā /",
    "GK16viprud_u:74": " tejasvitā vidagdhatvaṃ dhārmikatvādayo guṇāḥ // ViPrud_1.11 //",
    "GK16viprud_u:75": " pūrvaśāstrānusāreṇa katicit kathitā ime /",
    "GK16viprud_u:76": " pratāparudradevasya guṇā vācāmagocarāḥ // ViPrud_1.12 //",
    "GK16viprud_u:77": " athaiteṣāṃ svarūpamudāharaṇaṃ ca /",
    "GK16viprud_u:78": " tatra",
    "GK16viprud_u:79": " [1.1.1 mahākulīnatā]",
    "GK16viprud_u:80": " mahākulīnatā nāma kule mahati saṃbhavaḥ /",
    "GK16viprud_u:81": " yathā---",
    "GK16viprud_u:82": " tādṛṅmadhyamalokabhāgyavibhavādindrādibṛndārakaiḥ kṣoṇyāṃ krīḍitumicchubhiścirataraṃ saṃprārthitaḥ padmabhūḥ /",
    "GK16viprud_u:83": " atyarkendukulapraśastimasṛjad yaṃ kākatīyānvayaṃ tasmin saṃprati vīrarudravapuṣā jāgarti lakṣmīpatiḥ // ViPrud_1.13 //",
    "GK16viprud_u:84": " [1.1.2 aujjvalyam]",
    "GK16viprud_u:85": " athaujjvalyam---",
    "GK16viprud_u:86": " rūpasaṃpannadehatvamaujjvalyaṃ parikīrtyate // ViPrud_1.14 //",
    "GK16viprud_u:87": " yathā---",
    "GK16viprud_u:88": " murāreryaḥ pūrvaṃ jalanidhisutāyāmudabhavanmahādevājjātaḥ sa punaravanībhṛdduhitari /",
    "GK16viprud_u:89": " vapuṣmān kāmo 'yaṃ jayati jagatībhāgyavibhavaiḥ pratāpaśrīrudraḥ svayamiti manīṣā mṛgādṛśām // ViPrud_1.15 //",
    "GK16viprud_u:90": " [1.1.3 mahābhāgyam]",
    "GK16viprud_u:91": " atha mahābhāgyam---",
    "GK16viprud_u:92": " viśvaṃbharādhipatyaṃ yat tanmahābhāgyamucyate /",
    "GK16viprud_u:93": " yathā---",
    "GK16viprud_u:94": " sevānamranarendramaulivilasadratnaṃśunīrājitaṃ rājyaśrīprathamāvatārapadavīmāruhya siṃhāsanam /",
    "GK16viprud_u:95": " kṣoṇīṃ rakṣati vikramairanupamaiḥ pratyarthipṛthvīpatiślāghālaṅghanajāṅghikairguṇanidhiḥ śrīvīrarudro nṛpaḥ // ViPrud_1.16 //",
    "GK16viprud_u:96": " [1.1.4 audāryam]",
    "GK16viprud_u:97": " athaudāryam---",
    "GK16viprud_u:98": " yad viśrāṇanatācchīlyamaudāryaṃ tannigadyate // ViPrud_1.17 //",
    "GK16viprud_u:99": " yathā---",
    "GK16viprud_u:100": " vadānyo nānyo 'sti trijagati samo rudranṛpaterguṇaśreṇīślāghāpihitaharidīśānayaśasaḥ /",
    "GK16viprud_u:101": " samantādudbhūtairdviradamadagandhaiḥ surabhayaḥ kriyante yadvidvajjanamaṇigṛhaprāṅgaṇabhuvaḥ // ViPrud_1.18 //",
    "GK16viprud_u:102": " [1.1.5 tejasvitāḥ]",
    "GK16viprud_u:103": " atha tejasvitā---",
    "GK16viprud_u:104": " jagatprakāśakatvaṃ yat tejasvitvaṃ taducyate /",
    "GK16viprud_u:105": " yathā---",
    "GK16viprud_u:106": " sadā tejobhānau sphurati jayinaḥ kākativibhorarikṣmābhṛtkāntācikuratimirāhaṃkṛtimuṣi /",
    "GK16viprud_u:107": " prakāśavyutpattirbhavati jaraduddāmatamasāmasūryaṃpaśyānāmavadhigiripāścāttyadṛṣadām // ViPrud_1.19 //",
    "GK16viprud_u:108": " [1.1.6 vaidagdhyam]",
    "GK16viprud_u:109": " atha vaidagdhyam---",
    "GK16viprud_u:110": " kṛtyavastuṣu cāturyaṃ vaidagdhyaṃ parikīrtyate // ViPrud_1.20 //",
    "GK16viprud_u:111": " yathā---",
    "GK16viprud_u:112": " cāturyaṃ kimu varṇyate guṇanidheḥ śrīvīrarudraprabhoryatrānyonyaviruddhayorapi mahadvāṇīśriyorārjavam /",
    "GK16viprud_u:113": " kiṃ cābhyāṃ sadṛśopacāralalitāṃ tattādṛśairutsavairniḥ sāpatnyamimāṃ bhuvaṃ sa nṛpatirdhatte diśāṃ jitvaraḥ // ViPrud_1.21 //",
    "GK16viprud_u:114": " [1.1.7 dhārmikatvam]",
    "GK16viprud_u:115": " atha dhārmikatvam---",
    "GK16viprud_u:116": " dharmaikāyattacittatvaṃ dhārmikatvamudīryate /",
    "GK16viprud_u:117": " yathā---",
    "GK16viprud_u:118": " parihāse 'pyanaucityaṃ svapne 'pyanyavadhūkathām /",
    "GK16viprud_u:119": " śatrāvapyaguṇāropaṃ kākatīndro na mṛṣyati // ViPrud_1.22 //",
    "GK16viprud_u:120": " ādigrahaṇānmahāmahimatvapāṇḍityaprabhṛtayaḥ /",
    "GK16viprud_u:121": " tanmahāmahimatvaṃ syād yā punardevatātmatā // ViPrud_1.23 //",
    "GK16viprud_u:122": " [1.1.8 mahāmahītātmatā]",
    "GK16viprud_u:123": " yathā---",
    "GK16viprud_u:124": " kausalyā'sīt prathamajananī,",
    "GK16viprud_u:125": " devakī ca dvitīyā viṣṇormātā tadanu mahitā mummaḍāmbā tṛtīyā /",
    "GK16viprud_u:126": " yastretāyāṃ raghupatirabhūd dvāpare śaurirāsīt trātuṃ kṣoṇīṃ sa jayati kalau vīrarudrāvatāraḥ // ViPrud_1.24 //",
    "GK16viprud_u:127": " atra garuḍadhvajātmakatayā mahāmahimatoktā /",
    "GK16viprud_u:128": " [1.1.9 pāṇḍityam]",
    "GK16viprud_u:129": " atha pāṇḍityam---",
    "GK16viprud_u:130": " sarvavidyādhikatvaṃ yat pāṇḍityaṃ tadudāhṛtam /",
    "GK16viprud_u:131": " yathā---",
    "GK16viprud_u:132": " goṣṭhībhiḥ paritoṣayan budhagaṇān ṣaḍdarśanīsīmabhiḥ satsārasvatamārgadarśanacaṇaiḥ sūktaiḥ kavīn prīṇayan /",
    "GK16viprud_u:133": " saṃgītopaniṣadrahasyapiśunairātodyayogyakramairdhinvan saṃsadi vaiṇikān viharate śrīkākatīndro nṛpaḥ // ViPrud_1.25 //",
    "GK16viprud_u:134": " atha nāyakaguṇanirūpaṇānantaraṃ nāyakasvarūpaṃ nirūpyate /",
    "GK16viprud_u:135": " yaśaḥ pratāpasubhago dharmakāmārthatatparaḥ /",
    "GK16viprud_u:136": " dhuraṃdharo guṇāḍhyaśca nāyakaḥ parikīrttitaḥ // ViPrud_1.26 //",
    "GK16viprud_u:137": " yaśaḥ pratāpābhyāṃ",
    "GK16viprud_u:138": " [1.2.1 subhagatvamḥ]",
    "GK16viprud_u:139": " subhagatvaṃ yathā---",
    "GK16viprud_u:140": " dharmālambasamucchritāṃ tribhuvanasyaikātapatraśriyaṃ dhatte kākativīrarudranṛpateḥ sphāraṃ yaśomaṇḍalam /",
    "GK16viprud_u:141": " chāyevāsya nabhaḥ sthalī kuvalayaśyāmeyamālokyate tanmanye niyataṃ pratāpatapanastasyopari dyotate // ViPrud_1.27 //",
    "GK16viprud_u:142": " [1.2.2 dharmakāmārthatatparatvam]",
    "GK16viprud_u:143": " dharmakāmārthatatparatvaṃ yathā---",
    "GK16viprud_u:144": " dharmo 'rtha iva pūrṇaśrīrartho dharma iva sthitaḥ /",
    "GK16viprud_u:145": " kāmastāviva tau kāma iva rudranareśvare // ViPrud_1.28 //",
    "GK16viprud_u:146": " [1.2.3 dharīṇakā]",
    "GK16viprud_u:147": " dhurīṇatā yathā---",
    "GK16viprud_u:148": " gāyantīranumodate nijavadhūḥ śeṣaḥ śiraḥ kampanairlakṣmīṃ prīṇayate 'dya kacchapapatirvakṣaḥ sthalīdarśanāt /",
    "GK16viprud_u:149": " diṅnāgāśca kareṇukāśucamapākurvantyanuvrajyayā doṣṇā kākativīrarudranṛpatau viśvambharāṃ bibhrati // ViPrud_1.29 //",
    "GK16viprud_u:150": " [1.2.4 guṇāḍhyatvam]",
    "GK16viprud_u:151": " guṇāḍhyatvaṃ yathā---",
    "GK16viprud_u:152": " mukhaiḥ sahastreṇa phaṇī vadeccet karaiḥ sahasreṇa likhedvivasvān /",
    "GK16viprud_u:153": " netraiḥ sahasreṇa hariśca paśyet sthāne guṇān kākativīrabhurtuḥ // ViPrud_1.30 //",
    "GK16viprud_u:154": " atha nāyakaviśeṣā nirūpyante /",
    "GK16viprud_u:155": " udātta uddhataścaiva lalitaḥ śānta ityapi /",
    "GK16viprud_u:156": " dhīrapūrvā ime pūrvaiścatvāro nāyakāḥ smṛtāḥ // ViPrud_1.31 //",
    "GK16viprud_u:157": " tatra sarvarasasādhāraṇāścatvāro nāyakāḥ dhīrodāttadhīroddhatadhīralalitadhīraśāntāḥ /",
    "GK16viprud_u:158": " eteṣāṃ svarūpamudāharaṇaṃ ca /",
    "GK16viprud_u:159": " [1.3.1 dhīrodāttaḥ]",
    "GK16viprud_u:160": " mahāsattvo 'tigambhīraḥ kṛpāvānavikatthanaḥ /",
    "GK16viprud_u:161": " pratāparudravada dhīro dhīrodāttaḥ sa saṃmataḥ // ViPrud_1.32 //",
    "GK16viprud_u:162": " yathā---",
    "GK16viprud_u:163": " saṃdigdhe kṛpayā mṛduḥ kṣaṇamarīn hantuṃ dhṛtāsiḥ puraḥ śauryaśrīpraṇayapraśaṃsiṣu namadbhrūrlajjate vandiṣu /",
    "GK16viprud_u:164": " ākārān sukharoṣaharṣapiśunān vaktre na dhatte manāk trailokyātiśayālukīrttisubhagaḥ śrīvīrarudro nṛpaḥ // ViPrud_1.33 //",
    "GK16viprud_u:165": " darpamātsaryabhūyiṣṭhaścaṇḍavṛttirvikatthanaḥ /",
    "GK16viprud_u:166": " māyāvī sulabhakrodhaḥ sa dhīroddhata ucyate // ViPrud_1.34 //",
    "GK16viprud_u:167": " [1.3.2 dhīrodhdataḥ]",
    "GK16viprud_u:168": " yathā---",
    "GK16viprud_u:169": " re re ghūrjara jarjharo 'si samare lampāka kiṃ kampase vaṅga tvaṅgasi kiṃ mudhā balarajaḥ kāṇo 'si kiṃ koṅkaṇa /",
    "GK16viprud_u:170": " hūṇa prāṇaparāyaṇo bhava mahārāṣṭrāparāṣṭro 'syamī yoddhāro vayamityarīnabhibhavantyandhrakṣamābhṛdbhaṭāḥ // ViPrud_1.35 //",
    "GK16viprud_u:171": " atra bhaṭānāṃ dhīroddhatatvam /",
    "GK16viprud_u:172": " [1.3.3 dhīralalitaḥ]",
    "GK16viprud_u:173": " 'suravaikabhūḥ';",
    "GK16viprud_u:174": " iti pāṭhāntaram /",
    "GK16viprud_u:175": " niścinto dhīralalitaḥ kalāsaktaḥ /",
    "GK16viprud_u:176": " sukhī mṛduḥ / i /",
    "GK16viprud_u:177": " sukhaikabhūḥ iti pāṭhāntaram]",
    "GK16viprud_u:178": " yathā---",
    "GK16viprud_u:179": " śauryoṣmā niravagrahaḥ pratinṛpāḥ sarve 'pi namrīkṛtāḥ pātivratyamupaiti bhūriyamayaṃ nāthaḥ svayaṃbhūḥ śivaḥ /",
    "GK16viprud_u:180": " dhīro 'yaṃ yuvarāja eva vahati śrīvīrarudro dhuraṃ sarvāmityanumodate pratikalaṃ śrīkākatīndro nṛpaḥ // ViPrud_1.36 //",
    "GK16viprud_u:181": " [1.3.4 dhīraśāntaḥ]",
    "GK16viprud_u:182": " dhīraḥ śāntaḥ prasannātmā dhīraśānto dvijādikaḥ // ViPrud_1.37 //",
    "GK16viprud_u:183": " yathā---",
    "GK16viprud_u:184": " vīraṃ rudranṛpālaratnamabhitaḥ prāptodayaṃ modate saṃkhyāvadaraṇa eṣa pūṣaṇamiva pratyagramabjākaraḥ /",
    "GK16viprud_u:185": " unmīlatkamalāvihāravasatirbhūtvā vikāsairnijairviśvāmodamudañcayannavirataṃ doṣāvasānotsukaḥ // ViPrud_1.38 //",
    "GK16viprud_u:186": " atra viprāṇāṃ dhīraśāntatvam /",
    "GK16viprud_u:187": " // śṛṅgāranāyakā nirūpyante /",
    "GK16viprud_u:188": " atha śṛṅgāraviṣayāścatvāro nāyakā ime /",
    "GK16viprud_u:189": " anukūlo dakṣiṇaśca dhṛṣṭaḥ śaṭha iti smṛtāḥ // ViPrud_1.39 //",
    "GK16viprud_u:190": " eṣāṃ svarūpamudāharaṇaṃ ca /",
    "GK16viprud_u:191": " ekāyatto 'nukūlaḥ syāt",
    "GK16viprud_u:192": " ekasyāṃ nāyikāyāṃ viśeṣānurakto 'nukūlo nāyakaḥ /",
    "GK16viprud_u:193": " yathā---",
    "GK16viprud_u:194": " kiṃ nāmācaritaṃ tapaḥ sakhi /",
    "GK16viprud_u:195": " bhuvā yasyāḥ patirgīyate vīro rudranṛpaḥ kva tat sucaritaṃ tasya priyā syāṃ yataḥ /",
    "GK16viprud_u:196": " jāne mānini mā viṣīda purataḥ prakhyāpya nāma sthirāṃ tvāṃ ratnākaramekhalāṃ tvayi sadā saktaṃ vidhāsye nṛpam // ViPrud_1.40 //",
    "GK16viprud_u:197": " atra pratāparudrasya kṣoṇyāṃ viśeṣānurāgo vyajyate,",
    "GK16viprud_u:198": " yena vadhvā sthirā ratnākaramekhaleti tannāmagrahaṇena snehaprakhyāpanaṃ kriyate /",
    "GK16viprud_u:199": " [1.4.2 dakṣiṇaḥ]",
    "GK16viprud_u:200": " tulyo 'nekatra dakṣiṇaḥ /",
    "GK16viprud_u:201": " anekāsu nāyikāsu avaiṣamyeṇa snehānuvartī dakṣiṇo nāyakaḥ /",
    "GK16viprud_u:202": " yathā---",
    "GK16viprud_u:203": " narmoktyaiva niyantritā smarakalākelīṣu kācinmayā sākūtena vilokanena hṛdayaṃ kasyaicidāviṣkṛtam /",
    "GK16viprud_u:204": " kasyāścit prahitaḥ prasādhananidhirdūtīkareṇa,",
    "GK16viprud_u:205": " kva vā gantāsmītyanucintayaiva nṛpaterāsīt prabhātā niśā // ViPrud_1.41 //",
    "GK16viprud_u:206": " tathā ca ---",
    "GK16viprud_u:207": " vāṇīṃ mukhena,",
    "GK16viprud_u:208": " netrābhyāṃ śriyaṃ,",
    "GK16viprud_u:209": " doṣṇā ca medinīm /",
    "GK16viprud_u:210": " mānayaṃstulyatāṃ dhatte tāsu rudranareśvaraḥ // ViPrud_1.42 //",
    "GK16viprud_u:211": " [1.4.3 dhṛṣṭaḥ]",
    "GK16viprud_u:212": " vyaktāgā gatabhīrdhṛṣṭaḥ",
    "GK16viprud_u:213": " yathā---",
    "GK16viprud_u:214": " rājyaśrīparibhogaśaṃsi bhavataḥ sarvāṅgamālokyate kastatrāvinayo 'sti sāhasamidaṃ tannāma mayyarpitam /",
    "GK16viprud_u:215": " jāne tvāṃ bahuvallabhaṃ kimaparaṃ vaktavyamalpā vayaṃ tasyāṃ prema tavādhikaṃ vasumatī yā nāma kiṃ jalpitaiḥ // ViPrud_1.43 //",
    "GK16viprud_u:216": " [1.4.4 śaṭhaḥ]",
    "GK16viprud_u:217": " gūḍhavipriyakṛcchaṭhaḥ // ViPrud_1.44 //",
    "GK16viprud_u:218": " nāyikāmātraviditavipriyakārī śaṭhaḥ /",
    "GK16viprud_u:219": " yathā---",
    "GK16viprud_u:220": " dṛṣṭyā paśyasi kevalaṃ na manasā vācā priyaṃ bhāṣase no bhāvena bhujāntaraṃ prakaṭayasyagre na cābhyantaram /",
    "GK16viprud_u:221": " jñātaṃ kākatinātha /",
    "GK16viprud_u:222": " bhūstava paraṃ prāṇeśvarī dhyāyato mādṛkṣeṣu viḍambanaiva ;",
    "GK16viprud_u:223": " tadalaṃ vyarthairbahissaṃbhramaiḥ // ViPrud_1.45 //",
    "GK16viprud_u:224": " atra tattannāyakaviṣayatayā kākatīśvarāṇāmudāharaṇena vīrarudrasyaiva varṇanam /",
    "GK16viprud_u:225": " eṣāṃ nāyikānukūlane pīṭhamardaviṭaceṭavidūṣakanāmānaḥ sahāyāḥ /",
    "GK16viprud_u:226": " teṣāṃ svarūpaṃ nirūpyate /",
    "GK16viprud_u:227": " kiṃcidūnaḥ pīṭhamarda ekavidyo viṭaḥ smṛtaḥ /",
    "GK16viprud_u:228": " saṃdhānakuśalaśceṭo hāsyaprāyo vidūṣakaḥ // ViPrud_1.46 //",
    "GK16viprud_u:229": " spaṣṭameṣāmudāharaṇam /",
    "GK16viprud_u:230": " athāṣṭavidhāḥ śṛṅgāranāyikāḥ /",
    "GK16viprud_u:231": " svādhīnapatikā caiva tathā vāsakasajjikā /",
    "GK16viprud_u:232": " virahotkaṇṭhitā caiva vipralabdhā ca khaṇḍitā // ViPrud_1.47 //",
    "GK16viprud_u:233": " kalahāntaritā caiva tathā proṣitabhartṛkā /",
    "GK16viprud_u:234": " tathābhisārikā ceti kramāllakṣaṇamucyate // ViPrud_1.48 //",
    "GK16viprud_u:235": " priyopalālitā nityaṃ svādhīnapatikā matā /",
    "GK16viprud_u:236": " [1.5.1 svadhīnapatikā]",
    "GK16viprud_u:237": " yathā---",
    "GK16viprud_u:238": " priyāṃ sarvaṃsahāṃ taistairviśeṣairupalālayan /",
    "GK16viprud_u:239": " pratāparudranṛpatiḥ pratikṣaṇamavekṣate // ViPrud_1.49 //",
    "GK16viprud_u:240": " priyāgamanavelāyāṃ maṇḍayantī muhurmuhuḥ /",
    "GK16viprud_u:241": " kelīgṛhaṃ tathātmānaṃ sā syādvāsakasajjikā // ViPrud_1.50 //",
    "GK16viprud_u:242": " [1.5.2 vāsakāsajnikā]",
    "GK16viprud_u:243": " yathā---",
    "GK16viprud_u:244": " svatejasā pariṣkṛtya pradhānāgāramutkayā /",
    "GK16viprud_u:245": " śriyābhiṣekavelāyāṃ vīrarudraḥ pratīkṣitaḥ // ViPrud_1.51 //",
    "GK16viprud_u:246": " cirayatyadhikaṃ kānte virahotkaṇṭhitonmanāḥ // ViPrud_1.52 //",
    "GK16viprud_u:247": " [1.5.3 virahotkaṇṭhitā]",
    "GK16viprud_u:248": " yathā---",
    "GK16viprud_u:249": " na śaṅkānyā tādṛgguṇaparimale rudranṛpatau kayā vā goṣṭhyāsau cirayati sakhībhirna sulabhaḥ /",
    "GK16viprud_u:250": " samānetuṃ kāntaṃ vraja madana baddho 'ñjalirayaṃ yato viṣvadrīcaḥ kirati kiraṇāṃstvatpriyasakhaḥ // ViPrud_1.53 //",
    "GK16viprud_u:251": " kvacit saṃketamāvedya dayitenātha vañcitā /",
    "GK16viprud_u:252": " smarārtā vipralabdheti kalāvidbhiḥ prakīrtyate // ViPrud_1.54 //",
    "GK16viprud_u:253": " [1.5.4 vipralabdhā]",
    "GK16viprud_u:254": " yathā---",
    "GK16viprud_u:255": " gacchāgre sakhi /",
    "GK16viprud_u:256": " kā priyāgamakathā prāpto niśīthaḥ paraṃ saṃketālaya /",
    "GK16viprud_u:257": " mokṣyase mama vṛthā jāto 'śrubhiḥ paṅkilaḥ /",
    "GK16viprud_u:258": " yadvā rudranareśvare priyatame rājyaśriyo vallabhe bhāratyā dayite bhuvaḥ kṛtapadāḥ prāyo vayaṃ vañcitāḥ // ViPrud_1.55 //",
    "GK16viprud_u:259": " nītvānyatra niśāṃ prātarāgate prāṇavallabhe /",
    "GK16viprud_u:260": " anyāsaṃbhogacihnaistu kupitā khaṇḍitā matā // ViPrud_1.56 //",
    "GK16viprud_u:261": " [1.5.5 khaṇḍitā]",
    "GK16viprud_u:262": " yathā---",
    "GK16viprud_u:263": " rātriryāmatrayaparimitā vallabhāste sahasraṃ mārgāsaktyā mama gṛhamapi prātarevāgato 'si /",
    "GK16viprud_u:264": " kiṃ kartavyaṃ vada nṛpatibhirvīkṣaṇīyā hi sarvāḥ ko vā doṣastava punarahaṃ kāmamāyāsayitrī // ViPrud_1.57 //",
    "GK16viprud_u:265": " kopāt priyaṃ parāṇudya paścāttāpasamanvitā /",
    "GK16viprud_u:266": " kalahāntaritā nāma sūribhiḥ parikīrtitā // ViPrud_1.58 //",
    "GK16viprud_u:267": " [1.5.6 kalahāntaritā]",
    "GK16viprud_u:268": " yathā---",
    "GK16viprud_u:269": " taha taha aṇuṇaanto pio tue hiaa rosakaluseṇa /",
    "GK16viprud_u:270": " avahīrido ṇa muṇiaṃ rāeti vioaveaṇaṃ sahasu // ViPrud_1.59 //",
    "GK16viprud_u:271": " (tathā tathā anunayan priyastvayā hṛdaya /",
    "GK16viprud_u:272": " roṣa kaluṣeṇa /",
    "GK16viprud_u:273": " avadhīrito na jñāto rājeti viyogavedanāṃ sahasva) // //",
    "GK16viprud_u:274": " deśāntaragate kānte khinnā proṣitabhartṛkā /",
    "GK16viprud_u:275": " [1.5.7 proṣitabhartṛkā]",
    "GK16viprud_u:276": " yathā---",
    "GK16viprud_u:277": " trailokyaprathamānakīrttimahasaḥ śrīvīrarudraprabhoḥ sevārthaṃ cirayatsu kākatipure bhūpeṣu tadyoṣitaḥ /",
    "GK16viprud_u:278": " dvārāsaktadṛśo nayanti divasān vyuṣṭāśayā ca kṣapāstaddhyānapratibaddhasāndrapulakavyākīrṇakāmeṣavaḥ // ViPrud_1.60 //",
    "GK16viprud_u:279": " kāntābhisaraṇodyuktā smarārtā sābhisārikā // ViPrud_1.61 //",
    "GK16viprud_u:280": " [1.5.8 abhisārikā]",
    "GK16viprud_u:281": " yathā---",
    "GK16viprud_u:282": " saṃbhramairalamalpajñe /",
    "GK16viprud_u:283": " preyānastu mahīpatiḥ /",
    "GK16viprud_u:284": " kareṇusthāṃ na paśyāmi na śṛṇomyabhisārikām // ViPrud_1.62 //",
    "GK16viprud_u:285": " // āsāṃ nāyikānukūlane sahāyāḥ //",
    "GK16viprud_u:286": " dūtyo dāsī sakhī kārūrdhātreyī prātiveśinī /",
    "GK16viprud_u:287": " liṅginī śilpinī svā ca sahāyāḥ parikīrtitāḥ // ViPrud_1.63 //",
    "GK16viprud_u:288": " etāsāṃ svarūpamudāharaṇaṃ ca spaṣṭam /",
    "GK16viprud_u:289": " kāmaśāstraprasiddhāḥ padmanīcitriṇīprabhṛtayo jātiviśeṣā jñātavyāḥ /",
    "GK16viprud_u:290": " saṃkṣepeṇa nāyikā trividhā---mugdhā madhyā prauḍhā ceti /",
    "GK16viprud_u:291": " udayadyauvanā mugdhā lajāvijitamanmathā /",
    "GK16viprud_u:292": " lajāmanmathamadhyasthā madhyamoditayauvanā /",
    "GK16viprud_u:293": " smaramandīkṛtavrīḍā prauḍhā saṃpūrṇayauvanā // ViPrud_1.64 //",
    "GK16viprud_u:294": " yathākramamudāharaṇāni /",
    "GK16viprud_u:295": " mugdhā yathā---",
    "GK16viprud_u:296": " mugdhe / yanmanaso 'pi gopyamakhilaṃ tanmahyamāvedyate kiṃ yā kācidahaṃ tava priyasakhi pracchādya kiṃ tāmyasi /",
    "GK16viprud_u:297": " āsaktistava rudradevanṛpatāvāśāsyate kiṃ bhavedityālyāṃ praṇayaikavāci sutanurdattottarā vrīḍayā // ViPrud_1.65 //",
    "GK16viprud_u:298": " madhyā yathā---",
    "GK16viprud_u:299": " līlāvibhramapūrvaraṅgamuditaṃ tāruṇyametya trapānepathyāntarabimbitasmarakalālāsyaprapañcaśriyaḥ /",
    "GK16viprud_u:300": " sakhyaḥ paśyata kākatīyanṛpatau bhāvānubandhojjvalaḥ ko 'pyasyāstaralabhruvo vijayate śṛṅgāranāṭyakramaḥ // ViPrud_1.66 //",
    "GK16viprud_u:301": " prauḍhā yathā---",
    "GK16viprud_u:302": " sahelaṃ paśyantyāḥ prakṛtisubhagaṃ rudranṛpatiṃ tadātvapratyudyadvividhalalitāṭopamadhuram /",
    "GK16viprud_u:303": " rasaprādurbhāvād yugapadudayatsāttvikamaho mṛgākṣyāstāruṇye kusumaśaraśilpaṃ vijayate // ViPrud_1.67 //",
    "GK16viprud_u:304": " bhedāntaraṃ yathāsaṃbhavamudāhāryam /",
    "GK16viprud_u:305": " guṇālaṃkārāṇāṃ rasamahati kāvye vilasitaṃ sphuracchabdārthābhyāṃ tadapi hṛdayānandi bhavati /",
    "GK16viprud_u:306": " tayorapyunmeṣaḥ sravadamṛtamādhuryasubhagaḥ paraṃ puṇyaślokaṃ caritamanubadhnan vijayate // ViPrud_1.68 //",
    "GK16viprud_u:307": " eṣa saṃgrahaślokaḥ /",
    "GK16viprud_u:308": " upaskārahetūnāṃ guṇālaṅkārāṇāṃ sadṛ'śeṅārye sati caritārthatvam /",
    "GK16viprud_u:309": " yasyālaṅkārāśrayatvaṃ tadeva lokanyāyenālaṅkāryam /",
    "GK16viprud_u:310": " tena guṇālaṅkārāṇāṃ kāvyamevāśrayabhūtamiti tadevālaṅkāryam /",
    "GK16viprud_u:311": " rasāderalaṅkāryatvoktiḥ prādhānyenātmana iva hāranūpurādyalaṅkāryatvam /",
    "GK16viprud_u:312": " jīvitabhūtatvādrasādeḥ kāvyātmatā /",
    "GK16viprud_u:313": " kvacidrasasya prādhānyam /",
    "GK16viprud_u:314": " kvacidalaṅaakārasya prādhānyam /",
    "GK16viprud_u:315": " kvacidvastunaḥ prādhānyaṃ ca /",
    "GK16viprud_u:316": " (upaskārahetūnāmityādiḥ atiślāghākāraṇamityanto grantho bahuṣu kośeṣu na dṛśyate,",
    "GK16viprud_u:317": " nāpi vyākhyātaḥ kumārasvāmisomapīthinā) /",
    "GK16viprud_u:318": " rasaprādhānyaṃ yathā---",
    "GK16viprud_u:319": " īṣadaṅkuritavibhramacārau dehapallavitakāntini tanvyāḥ /",
    "GK16viprud_u:320": " yauvane mukulitastanamātre puṣpitaśca phalitaśca manobhūḥ // ViPrud_1.69 //",
    "GK16viprud_u:321": " etat kāñcidbālāmālokya saspṛhasya pratāparudrasya vacanam /",
    "GK16viprud_u:322": " atra śṛṅgāraraso vyajyate //",
    "GK16viprud_u:323": " alaṅkāraprādhānyaṃ yathā---",
    "GK16viprud_u:324": " kīrttau pratāparudrasya viharantyāṃ digantare /",
    "GK16viprud_u:325": " lokālokataṭāḥ śaśvaddravaccandropalāṅkitāḥ // ViPrud_1.70 //",
    "GK16viprud_u:326": " atra candrakāntakuṭṭimānāṃ lokālokācalataṭānāṃ rudradevakīrttau candrikābuddhyā śaśvat dravo 'bhūditi bhrāntimadalaṅāro vyajyate /",
    "GK16viprud_u:327": " vyaṅgyāvasthāyāmalaṅkārasyāpi prādhānyamastyeva //",
    "GK16viprud_u:328": " vastuprādhānyaṃ yathā---",
    "GK16viprud_u:329": " avatarati vīrarudre kākativaṃśe trilokamahanīye /",
    "GK16viprud_u:330": " tyaktvā dugdhapayodhiṃ talpaphaṇīśaḥ svamandiraṃ prāptaḥ // ViPrud_1.71 //",
    "GK16viprud_u:331": " atra talpaphaṇīśaḥ dugdhābdhiṃ vihāya svagṛhaṃ prāptaḥ ityanena kṣīrasamudre harirnāstīti vyajyate /",
    "GK16viprud_u:332": " anena puruṣottamaḥ pratāparudrarūpeṇa kākatīyakule 'vatatāreti vastu vyajyate /",
    "GK16viprud_u:333": " iti trividhaṃ vyaṅgyaprādhānyam //",
    "GK16viprud_u:334": " kāvyamāśritya guṇālaṅkārāṇāṃ vilāsaḥ /",
    "GK16viprud_u:335": " tacca kāvyaṃ śabdasphuraṇenārthasphuraṇena tadubhayasphuraṇena ca sahṛdayahṛdayānandi bhavati //",
    "GK16viprud_u:336": " [1.6.1 śabdaspuraṇam]",
    "GK16viprud_u:337": " śabdasya sphuraṇaṃ nāma prauḍhabandhasya ḍambaraḥ /",
    "GK16viprud_u:338": " yo bandhāḍambara ārabhaṭyāṃ pratipādayiṣyate tacchabdasphuraṇam /",
    "GK16viprud_u:339": " yathā---",
    "GK16viprud_u:340": " kṣoṇīrakṣaṇadakṣiṇāḥ kṣatajagatkṣobhā durīkṣakramāḥ kṣudrakṣatriyapakṣaśikṣaṇavidhau protkṣiptakaukṣeyakāḥ /",
    "GK16viprud_u:341": " uddāmodyamanasya rudranṛpaterderdaṇḍayoścaṇḍayorgarjaddurjanagarvaparvatabhidādambholayaḥ kelayaḥ // ViPrud_1.72 //",
    "GK16viprud_u:342": " [1.6.2 arthaspuraṇam]",
    "GK16viprud_u:343": " acumbitārthasaṃpattirarthasphuraṇamiṣyate // ViPrud_1.73 //",
    "GK16viprud_u:344": " yathā---",
    "GK16viprud_u:345": " khagge jujjñavijimbhie rivumahīṇāhaṃjaliṃ biṃbiaṃ pekkhaṃto jaalacchivāsakamalaṃ maṇṇaṃti viṇṇāṇiṇo /",
    "GK16viprud_u:346": " maṇṇe vīrapaāvaruddavihuṇo jaṇṇesu ghettuṃ uṇo siṭhṭhīe ripujīviāi vihiṇo pattassa pīḍhaṃbuam // ViPrud_1.74 //",
    "GK16viprud_u:347": " (khaḍge yuddhavijṛmbhite ripumahīnāthāñjaliṃ bimbitaṃ prekṣamāṇāḥ jayalakṣmīvāsakamalaṃ manyante vijñāninaḥ /",
    "GK16viprud_u:348": " manye vīrapratāparudravibhorjanyeṣu grahītuṃ punaḥ sṛṣṭyai ripujīvitāni vidheḥ prāptasya pīṭhāmbujam) // //",
    "GK16viprud_u:349": " [1.6.3 ubhayaspuraṇam]",
    "GK16viprud_u:350": " ubhayasphuraṇaṃ yathā---",
    "GK16viprud_u:351": " udyadbṛṃhitagarjitaiḥ karighaṭākādambinīḍambaraiḥ kṣoṇībhṛtkaṭakoparodhapaṭubhiḥ sadyaḥ sphura(ṭa?)",
    "GK16viprud_u:352": " ddiktaṭaiḥ /",
    "GK16viprud_u:353": " prāvṛṭasaṃbhramaśaṃsino ripuvadhūbāṣpodgamairdurdinaṃ kurvantaścalamartigaṇḍanṛpaterjaitraprayāṇodyamāḥ // ViPrud_1.75 //",
    "GK16viprud_u:354": " evaṃvidhaśabdārthasphuraṇābhyāṃ kāvyasya cārutvam /",
    "GK16viprud_u:355": " śabdārthayorapi puṇyaślokacaritavarṇanena sahṛdayahṛdayānanditvam /",
    "GK16viprud_u:356": " ato nāyakasyaiva kāvye prādhānyam /",
    "GK16viprud_u:357": " [1.6.4 nāyakapradhānyam]",
    "GK16viprud_u:358": " kulācārayaśaḥ śauryaśrutaśīlādivarṇanam /",
    "GK16viprud_u:359": " kriyate neturevaṃ yattadeva bahusaṃmatam // ViPrud_1.76 //",
    "GK16viprud_u:360": " athavā pratipakṣasya varṇayitvā guṇān bahūn /",
    "GK16viprud_u:361": " tajjayānnāyakotkarṣavarṇanaṃ ca mataṃ kvacit // ViPrud_1.77 //",
    "GK16viprud_u:362": " yathākramamudāharaṇam---",
    "GK16viprud_u:363": " tattvaṃ yassa paraḥ pumānavataro yasyānvaye kākatikṣmāpānāṃ caritaṃ ca yasya bhuvanakṣemaṃkaraprakramam /",
    "GK16viprud_u:364": " ślaghā yasya laghūkṛtāmaratarusvardhenucintāmaṇiḥ so 'yaṃ viśvadhuraṃdharo vijayate śrīvīrarudro nṛpaḥ // ViPrud_1.78 //",
    "GK16viprud_u:365": " yattejaḥ pratipakṣabhūpaviharadgarvāndhakārātapo yaddorargalavikramastrijagatīśuddhāntadauvārikaḥ /",
    "GK16viprud_u:366": " so 'pyāsīd yudhi sevaṇakṣitipatiḥ sannāhabherīdhvaniṃ śrutvā rudranareśvarasya mahato bhītaḥ palāyyākulaḥ // ViPrud_1.79 //",
    "GK16viprud_u:367": " evaṃvidhavarṇanamutpādye nāyake na ghaṭate /",
    "GK16viprud_u:368": " tasya lokaprasiddhyarthaṃ kulavyapadeśādayo bahudhā varṇayitumevocitāḥ /",
    "GK16viprud_u:369": " svataḥ siddhe tu nāyake dvaividhyamapi saṃbhavati /",
    "GK16viprud_u:370": " tasya kulavyapadeśādīnāṃ lokaprasiddhatvāt kavibhirbalavatpratipakṣavijayavarṇanaṃ yuktam /",
    "GK16viprud_u:371": " evaṃ svataḥ sidhdotpādyatvabhedena nāyakasya dvaividhyam /",
    "GK16viprud_u:372": " tatra ca-",
    "GK16viprud_u:373": " [1.6.5 nāyaka-guṇayorvargīkaraṇam]",
    "GK16viprud_u:374": " dhīroddhate yathā raudro varṇyate bāhyasaṃbhramaḥ /",
    "GK16viprud_u:375": " yathā ca dhīralalite śṛṅgāro bahubhāvakṛt // ViPrud_1.80 //",
    "GK16viprud_u:376": " na dhīrodāttaviṣaye tathā varṇanamiṣyate /",
    "GK16viprud_u:377": " kāryato rasasaṃpūrtistasminnapyucitakramā // ViPrud_1.81 //",
    "GK16viprud_u:378": " hāsyādīnāṃ tathānyeṣāṃ rasānāmapi kīrtanam /",
    "GK16viprud_u:379": " mandodyamānubhāvaṃ syāddhīrodātte tu netari // ViPrud_1.82 //",
    "GK16viprud_u:380": " sarvanāyakātiśāyitvāddhīrodāttasya tadviṣayatvaṃ prabandhānāmatiślāghākāraṇam //",
    "GK16viprud_u:381": " iti śrīvidyānāthakṛtau pratāparudrayaśobhṛṣaṇe 'laṃkāraśāstre",
    "GK16viprud_u:382": " nāyakaprakaraṇaṃ samāptam //",
    "GK16viprud_u:383": " iti padavākyapramāṇapārāvārapārīṇaśrīmahopādhyāyakolacalamallināthasūrisūnunā viśvajanīnavidyasya",
    "GK16viprud_u:384": " vidvanmaṇeḥ peddayāryasyānujena kumārasvāmisomapīthinā viracite pratāparudrīyavyākhyāne",
    "GK16viprud_u:385": " ratnāpaṇākhyāne nāyakanirūpaṇaṃ nāma prathamaṃ prakaraṇam //",
    "GK16viprud_u:386": " [II.1. atha kāvyaprakaraṇam]",
    "GK16viprud_u:387": " // atha kāvyasvarūpanirūpaṇam //",
    "GK16viprud_u:388": " [II.1 kāvyasvarūrapam]",
    "GK16viprud_u:389": " guṇālaṃkārasahitau śabdārthau doṣavarjitau /",
    "GK16viprud_u:390": " gadyapadyobhayamayaṃ kāvyaṃ kāvyavido viduḥ // ViPrud_2.1 //",
    "GK16viprud_u:391": " [II.2 kāvyasāmānyalakṣaṇam]",
    "GK16viprud_u:392": " “adoṣau saguṇau sālaṃkārau śabdārthau kāvyam“iti kāvyasāmānyalakṣaṇam /",
    "GK16viprud_u:393": " śabdārthau mūrtirākhyātau jīvitaṃ vyaṅgyavaibhavam /",
    "GK16viprud_u:394": " hārādivadalaṃkārāstatra syurupamādayaḥ // ViPrud_2.2 //",
    "GK16viprud_u:395": " śleṣādayo guṇāstatra śauryādaya iva sthitāḥ /",
    "GK16viprud_u:396": " ātmotkarṣāvahāstatra svabhāvā iva rītayaḥ // ViPrud_2.3 //",
    "GK16viprud_u:397": " śobhāmāhārthikīṃ prāptā vṛttayo vṛttayo yathā /",
    "GK16viprud_u:398": " padānuguṇyaviśrāntiḥ śayyā śayyeva saṃmatā // ViPrud_2.4 //",
    "GK16viprud_u:399": " rasāsvādaprabhedāḥ syuḥ pākāḥ pākā iva sthitāḥ /",
    "GK16viprud_u:400": " prakhyātā lokavadiyaṃ sāmagrī kāvyasaṃpadaḥ // ViPrud_2.5 //",
    "GK16viprud_u:401": " [II.3 vācaka-lakṣaka-vyañjakarūpeṇa śabdatraividhyam]",
    "GK16viprud_u:402": " vācakalakṣakavyañjakatvena trividhaṃ śabdajātam /",
    "GK16viprud_u:403": " vācyalakṣyavyaṅgyatvenārthajātamapi trividham /",
    "GK16viprud_u:404": " tātparyārtho 'pi vyaṅgyārtha eva,",
    "GK16viprud_u:405": " na pṛthagbhūtaḥ /",
    "GK16viprud_u:406": " [II.4 vṛttitraividhyam]",
    "GK16viprud_u:407": " abhidhālakṣaṇāvyañjanākhyāstisraḥ śabdavṛttayaḥ /",
    "GK16viprud_u:408": " [II.5 lakṣaṇāyāścāturvidhyam]",
    "GK16viprud_u:409": " gauṇavṛttirapi lakṣaṇāprabheda eva,",
    "GK16viprud_u:410": " saṃbandhānupapattimūlakatvāt /",
    "GK16viprud_u:411": " yathāgnirmāṇavaka ityatrāgnisādṛśyaviśiṣṭamāṇavakapratipattirvivakṣitā,",
    "GK16viprud_u:412": " tathaiva gaṅgāyāṃ ghoṣa ityatra gaṅgāsaṃbandhaviśiṣṭatīrapratipattirvivakṣitā /",
    "GK16viprud_u:413": " gaṅgāsaṃbandhasyopalakṣaṇatve ghoṣagatapavitratvādyasiddheḥ /",
    "GK16viprud_u:414": " ata eva sādṛśyanibandhanā saṃbandhanibandhanā ceti dvividhā lakṣaṇā /",
    "GK16viprud_u:415": " saṃbandhanibandhanā jahadvācyā ajahadvācyā ceti dvividhā /",
    "GK16viprud_u:416": " sādṛśyanibandhanā sāropā sādhyavasāyā ceti vdividhā /",
    "GK16viprud_u:417": " evaṃ lakṣaṇā caturvidhā /",
    "GK16viprud_u:418": " [II.6 kāśikyādittayastvanyā]",
    "GK16viprud_u:419": " kaiśikyārabhaṭī sāttvatī bhāratī ceti racanāśritatvena rasāvasthānaṃsūcakāścatasno vṛttayaḥ /",
    "GK16viprud_u:420": " tathā coktaṃ 'daśarūpake'---",
    "GK16viprud_u:421": " “kaiśikyārabhaṭī caiva sāttvatī bhāratī tathā /",
    "GK16viprud_u:422": " catasro vṛttayo jñeyā rasāvasthānasūcakāḥ //",
    "GK16viprud_u:423": " '; iti /",
    "GK16viprud_u:424": " racanāyā api rasavyañjakatvaṃ prasiddham /",
    "GK16viprud_u:425": " rasānanuguṇavarṇaracanāyā doṣatvamuktam /",
    "GK16viprud_u:426": " vaidarbhīprabhṛtayo rītiviśeṣā na vṛttiṣvantarbhūtāḥ /",
    "GK16viprud_u:427": " [II.7 abhidhānirūpaṇam]",
    "GK16viprud_u:428": " tatra saṃketitārthagocaraḥ śabdavyāpāro 'bhidhā /",
    "GK16viprud_u:429": " sā dvividhā---rūḍhipūrvikā yogapūrvikā ceti /",
    "GK16viprud_u:430": " rūḍhipūrvikā yathā---",
    "GK16viprud_u:431": " tapoviśeṣaiḥ prathitaiḥ prajānāṃ śubhaiścaritrairjagatīmahiṣyāḥ /",
    "GK16viprud_u:432": " bhāgyaiḥ prabhūtairbhuvanasya cāsya bibharti rājyaṃ varavīrarudraḥ // ViPrud_2.6 //",
    "GK16viprud_u:433": " atra sarve śabdā rūḍhāḥ /",
    "GK16viprud_u:434": " yogapūrvikā yathā---",
    "GK16viprud_u:435": " rājñi rudranarādhīśe rañjayatyakhilāḥ prajāḥ /",
    "GK16viprud_u:436": " bhūranvarthā vasumatī ratnagarbhā sthireti ca // ViPrud_2.7 //",
    "GK16viprud_u:437": " atra vasumatīratnagarbhetyevamādayo yaugikāḥ /",
    "GK16viprud_u:438": " [II.8 lakṣaṇanirūpaṇam]",
    "GK16viprud_u:439": " vācyārthānupapattyā tatsaṃbandhinyāropitaḥ śabdavyāpāro lakṣaṇā /",
    "GK16viprud_u:440": " tatra jahallakṣaṇā yathā---",
    "GK16viprud_u:441": " jetuḥ kākatibhūbharturākarṇya paṭahadhvanim /",
    "GK16viprud_u:442": " sāmantanagarāṇyuccairākrośanti samantataḥ // ViPrud_2.8 //",
    "GK16viprud_u:443": " atra nagarāṇyuccairākrośantīti vācyasyānanvayaḥ /",
    "GK16viprud_u:444": " acetanānāmākrośasyāsaṃbhavāt tatratyā janā lakṣyante /",
    "GK16viprud_u:445": " ajahallakṣaṇā yathā---",
    "GK16viprud_u:446": " patyuḥ kākatināthasya pādapīṭhīmanāratam /",
    "GK16viprud_u:447": " sphuradratnaprabhājālairalaṃkurvanti maulayaḥ // ViPrud_2.9 //",
    "GK16viprud_u:448": " atrālaṃkārasiddhyarthaṃ maulibhistadāśrayabhūtā nṛpatayo lakṣyante /",
    "GK16viprud_u:449": " sāropalakṣaṇā yathā---",
    "GK16viprud_u:450": " manthānācalamūlamecakaśilāsaṃghaṭṭanaśyāmikā-",
    "GK16viprud_u:451": " kāraṃ yattuhinadyutau sphurati tat sāraṅgamācakṣate /",
    "GK16viprud_u:452": " manye nanviha vīrarudranṛpateḥ kīrttiśriyā nirjita-",
    "GK16viprud_u:453": " stanmudrāṅkavarāhamindururasā bibhrat samujjṛmbhate // ViPrud_2.10 //",
    "GK16viprud_u:454": " atra candrakalaṅkarūpe kuraṅge varāhatvamāropyate /",
    "GK16viprud_u:455": " viṣayaviṣayiṇorabhihitayorabhedapratipattirāropaḥ /",
    "GK16viprud_u:456": " viṣayanigaraṇenābhedapratipattiradhyavasāyaḥ /",
    "GK16viprud_u:457": " [II.12 sādhyavasānalakṣaṇānirūpaṇam]",
    "GK16viprud_u:458": " sādhyavasāyalakṣaṇā yathā---",
    "GK16viprud_u:459": " kākatīyakulāmbhodheḥ prabhavatyeṣa candramāḥ /",
    "GK16viprud_u:460": " kṛtaḥ kuvalayollāso yenodayamupeyuṣā // ViPrud_2.11 //",
    "GK16viprud_u:461": " atra pratāparudraścandratayādhyavasīyate /",
    "GK16viprud_u:462": " kākatīyakulāmbhodherityatrāropaḥ //",
    "GK16viprud_u:463": " [II.13 vyañjanāvṛtti]",
    "GK16viprud_u:464": " atha vyañjanāvṛttiḥ",
    "GK16viprud_u:465": " anviteṣu padārtheṣu vākyārthopaskārārthamarthāntaraviṣayaḥ śabdavyāpāro vyañjanāvṛttiḥ /",
    "GK16viprud_u:466": " sā trividhā śabdārthobhayaśaktimūlatvena /",
    "GK16viprud_u:467": " [II.14 śabdaśaktimūlāvyañjanā]",
    "GK16viprud_u:468": " tatra śabdaśaktimūlā yathā---",
    "GK16viprud_u:469": " vāhinyaḥ kākatīndrasya sarvatomukhasaṃbhramāḥ /",
    "GK16viprud_u:470": " kurvantyudyatkabandhāḍhyaṃ pratipakṣabalārṇavam // ViPrud_2.12 //",
    "GK16viprud_u:471": " atra vāhinīsarvatomukhakabandhaśabdānāmarthaprakaraṇādinā sainyasarvavyāpitvalūnamastakadehaparāṇāṃ",
    "GK16viprud_u:472": " vācakatve niyantrite 'pi śabdaśaktimūlā nadījalapratipattiryato jāyate sā vyañjanāvṛttiḥ /",
    "GK16viprud_u:473": " prākaraṇikārthaparyavasitābhidhā na śaknotyaprākaraṇikārthapratipattiṃ kartum /",
    "GK16viprud_u:474": " aprākaraṇikārthasyāpi vākyārthaśobhārthaṃ vakturvivakṣitatvāt /",
    "GK16viprud_u:475": " anyatastadapratītervyañjanākhyaṃ śabdasyaiva vyāpārāntaraṃ kalpyate /",
    "GK16viprud_u:476": " nātra lakṣaṇāvṛttiḥ saṃbhavati,",
    "GK16viprud_u:477": " vācyānupapattyabhāvāt /",
    "GK16viprud_u:478": " nātra vyāpāradvayenārthapratipādane vākyabhedaḥ,",
    "GK16viprud_u:479": " prayokturvivakṣāparatantratvāllaukikavākyānām //",
    "GK16viprud_u:480": " arthaśaktimūlā vyañjanāvṛttiryathā---",
    "GK16viprud_u:481": " śrutvā kākatibhūbhartuḥ kṣoṇīpāṇigrahotsavam /",
    "GK16viprud_u:482": " aṅguṣṭhenālikhan bhūpāḥ pādapīṭhīṃ natānanāḥ // ViPrud_2.13 //",
    "GK16viprud_u:483": " atra bhūpā viṣaṇṇā ityarthaśaktyā vyajyate /",
    "GK16viprud_u:484": " na cārthaśaktimūle vyañjane 'numānaśaṅkā /",
    "GK16viprud_u:485": " vyaṅgyavyañjakayoravinābhāvābhāvāt /",
    "GK16viprud_u:486": " namrānanatvādikāryasyānekakāraṇakatvāt /",
    "GK16viprud_u:487": " niyatakāraṇapratītirvivakṣānugṛhītācchabdādeva /",
    "GK16viprud_u:488": " kiṃcaikasmādeva vyañjakāt tattadvyaṅgyārthapratītirvaktavivakṣānusāreṇa bhavati,",
    "GK16viprud_u:489": " iyamanekavyaṅgyārthapratītiranumānaparipāṭīviruddhā /",
    "GK16viprud_u:490": " na cābhidhāvṛttiḥ /",
    "GK16viprud_u:491": " saṃketitārtha eva tasyāḥ paricaya itīyatī gamanikā /",
    "GK16viprud_u:492": " ubhayaśaktimūlā yathā---",
    "GK16viprud_u:493": " vijitāripuro mūrtau vilasatsarvamaḍgalaḥ /",
    "GK16viprud_u:494": " rājamaulirasau bhāti rudradevo jagatpatiḥ // ViPrud_2.14 //",
    "GK16viprud_u:495": " atra vijitāripura ityarthaśaktimūlatvaṃ,",
    "GK16viprud_u:496": " vilasatsarvamaṅgalo rājamauliriti śabdaśaktimūlatvamityubhayaśaktimūlatvam /",
    "GK16viprud_u:497": " atra pratāparudraśaṅkarayorupamālaṃkāradhvaniḥ //",
    "GK16viprud_u:498": " atha kaiśikyādīnāṃ svarūpaṃ nirūpyate /",
    "GK16viprud_u:499": " atyarthasukumārārthasaṃdarbhā kaiśikī matā /",
    "GK16viprud_u:500": " atyuddhātārthasaṃdarbhā vṛttirārabhaṭī smṛtār // ViPrud_2.15 //",
    "GK16viprud_u:501": " īṣanmṛdvarthasaṃdarbhā bhāratī vṛttiriṣyater /",
    "GK16viprud_u:502": " īṣatprauḍhārthasaṃdarbhā sāttvatī vṛttiriṣyate // ViPrud_2.16 //",
    "GK16viprud_u:503": " tatra",
    "GK16viprud_u:504": " atyantasukumārau dvau śṛṅgārakaruṇau matau /",
    "GK16viprud_u:505": " atyuddhatarasau raudrabībhatsau parikīrttitau // ViPrud_2.17 //",
    "GK16viprud_u:506": " hāsyaśāntādbhutāḥ kiṃcitsukumārāḥ prakīrttitārḥ /",
    "GK16viprud_u:507": " īṣatprauḍhau samākhyātau rasau vīrabhayānakau // ViPrud_2.18 //",
    "GK16viprud_u:508": " yatra śṛṅgārakaruṇāvatikomalena saṃdarbheṇa varṇyete tatra kaiśikī /",
    "GK16viprud_u:509": " yatra raudrabībhatsāvatiprauḍhena saṃdarbheṇa pratipādyete tatrārabhaṭī /",
    "GK16viprud_u:510": " yatra nātisukumārā hāsyaśāntādbhutā nātisukumāreṇa saṃdarbheṇa saṃgrathyante tatra bhāratī /",
    "GK16viprud_u:511": " yatra nātiprauḍhau vīrabhayānakau nātiprauḍhena saṃdarbheṇa nirvāhyete tatra sāttvatī /",
    "GK16viprud_u:512": " kaiśikī yathā---",
    "GK16viprud_u:513": " jitamadanavilāsaṃ kākatīyānvayendu",
    "GK16viprud_u:514": " narapatimanimeṣaṃ draṣṭumāśaṃsinīnām /",
    "GK16viprud_u:515": " sapadi viracitā'sīdaṅganānāmapāṅgair",
    "GK16viprud_u:516": " diva kuvalayadāmaśyāmalā toraṇaśrīḥ // ViPrud_2.19 //",
    "GK16viprud_u:517": " [II.19 ārabhaṭyudāharaṇam]",
    "GK16viprud_u:518": " ārabhaṭī yathā-",
    "GK16viprud_u:519": " khaḍgāghātanikṛttaśātravaśironiṣṭhyūtaraktacchaṭā-",
    "GK16viprud_u:520": " jvālairudbhaṭaśastraghaṭṭanabhavatsphārasphuliṅgotkaraiḥ /",
    "GK16viprud_u:521": " styānāsṛkpiśitāsthikhaṇḍavikaṭasthūlojjvalāṅgārakai-",
    "GK16viprud_u:522": " ruccaṇḍaścalamartigaṇḍanṛpateḥ krodhāgnirāyodhane // ViPrud_2.20 //",
    "GK16viprud_u:523": " [II.20 bhāratyudāharaṇam]",
    "GK16viprud_u:524": " bhāratī yathā---",
    "GK16viprud_u:525": " aunnatyaṃ mahadanyadeva,",
    "GK16viprud_u:526": " mahitaḥ ko 'pyeṣa gambhīrimā",
    "GK16viprud_u:527": " kāpyanyā saraṇiḥ pratāpayaśasoranyaiva bāhvoḥ prathā /",
    "GK16viprud_u:528": " sarvaṃ nūtanameva rudranṛpaterjāne na tannirmitau",
    "GK16viprud_u:529": " sāmagrī caturānanena kiyatī kīdṛk kva vā kalpitā // ViPrud_2.21 //",
    "GK16viprud_u:530": " [II.21 sāttvatyudāharaṇam]",
    "GK16viprud_u:531": " sāttvatī yathā---",
    "GK16viprud_u:532": " dūrādākarṇya viśvaprasṛmaramahasau vīrarudrasya jaitra-",
    "GK16viprud_u:533": " prasthānārambhabherīninadamarinṛpāḥ pūrṇakarṇajvarārtāḥ /",
    "GK16viprud_u:534": " āruhyādrīn viśanto gahanamatimahatkaṇṭakākṛṣṭakeśā-",
    "GK16viprud_u:535": " strāyadhvaṃ muñcateti pratinṛpatidhiyā pādapān prārthayante // ViPrud_2.22 //",
    "GK16viprud_u:536": " madhyamārabhaṭī tvanyā tathā madhyamakaiśikī /",
    "GK16viprud_u:537": " vṛttī ime ubhe sarvarasasādhāraṇe mate // ViPrud_2.23 //",
    "GK16viprud_u:538": " anayoḥ svarūpam---",
    "GK16viprud_u:539": " mṛdvarthe 'pyanatiprauḍhabandhā madhyamakaiśikī // ViPrud_2.24ab //",
    "GK16viprud_u:540": " śṛṅgārakaruṇayoratisukumārayoralpaprauḍhatvaṃ na dūṣyate /",
    "GK16viprud_u:541": " kiṃ tvatiprauḍhasaṃdarbho neṣyate,",
    "GK16viprud_u:542": " pratikūlavarṇarūpadoṣāpatteḥ //",
    "GK16viprud_u:543": " madhyamārabhaṭī prauḍhe 'pyarthe nātimṛdukramā // ViPrud_2.24cd //",
    "GK16viprud_u:544": " atiprauḍhayorapi raudrabībhatsayorīṣanmṛdubandho na dūṣyate /",
    "GK16viprud_u:545": " atimṛdusaṃdarbhastu viruddhaḥ /",
    "GK16viprud_u:546": " [II.22 madhyamakaiśikī]",
    "GK16viprud_u:547": " madhyamakaiśikī yathā---",
    "GK16viprud_u:548": " āsanne 'pi mahotsave kathamitastyaktvā pravāsaṃ vrajer",
    "GK16viprud_u:549": " dhik dhik sāhasamāvayorvighaṭanaṃ ko vā vidhiḥ kāṅkṣati /",
    "GK16viprud_u:550": " itthaṃ svapnanivāritapriyatamaprasthānabuddhistato",
    "GK16viprud_u:551": " buddhvā mūrcchati kākatīyanṛpate tvadvairinārījanaḥ // ViPrud_2.25 //",
    "GK16viprud_u:552": " madhyamārabhaṭī yathā---",
    "GK16viprud_u:553": " māṃsakīkasasaṃkīrṇāḥ prasaradrudhirāpagāḥ /",
    "GK16viprud_u:554": " vasākardamitā yuddhe bhuvo 'ndhrasubhaṭaiḥ kṛtāḥ // ViPrud_2.26 //",
    "GK16viprud_u:555": " evaṃ rasāntareṣvapyudāharaṇaṃ draṣṭavyam //",
    "GK16viprud_u:556": " vaidarbhyādirītīnāṃ śabdaguṇāśritānāmarthaviśeṣanirapekṣatayā kevalasaṃdarbhasaukumāryaprauḍhatvamātraviṣayatvāt kaiśikyādibhyo bhedaḥ /",
    "GK16viprud_u:557": " saṃdarbhasyātidumṛtvamasaṃyuktakomalavarṇabandhatvam /",
    "GK16viprud_u:558": " atiprauḍhatvaṃ paruṣavarṇavikaṭabandhatvam /",
    "GK16viprud_u:559": " saṃyuktamṛduvarṇeṣvīṣanmṛdutvam /",
    "GK16viprud_u:560": " avikaṭabandhaparuṣavarṇeṣvīṣatprauḍhatvam //",
    "GK16viprud_u:561": " rītayaḥ",
    "GK16viprud_u:562": " atha rītīnāṃ svarūpamudāharaṇaṃ ca /",
    "GK16viprud_u:563": " rītirnāma guṇāśliṣṭapadasaṃghaṭanā matā /",
    "GK16viprud_u:564": " sā tridhā---vaidarbhī,",
    "GK16viprud_u:565": " gauḍī,",
    "GK16viprud_u:566": " pāñcālī ceti /",
    "GK16viprud_u:567": " [II.2.1 vaidarbhī]",
    "GK16viprud_u:568": " bandhapāruṣyarahitā śabdakāṭhinyavarjitā /",
    "GK16viprud_u:569": " nātidīrghasamāsā ca vaidarbhī rītiriṣyate // ViPrud_2.27 //",
    "GK16viprud_u:570": " yathā---",
    "GK16viprud_u:571": " kākatīyanarendrasya kīrtticandanacarcanam /",
    "GK16viprud_u:572": " digaṅganā vitanvanti vataṃsīkṛtatadguṇāḥ // ViPrud_2.28 //",
    "GK16viprud_u:573": " yathā vā---",
    "GK16viprud_u:574": " vitaraṇaguṇalīlātoṣitāśeṣaloke",
    "GK16viprud_u:575": " vibhavati naranāthe kākatīyānvayendau /",
    "GK16viprud_u:576": " suratarugaṇanāyāṃ kāmadhenuprasaṃge",
    "GK16viprud_u:577": " kṣitisurajanateyaṃ vītakautūhalā'sīt // ViPrud_2.29 //",
    "GK16viprud_u:578": " ojaḥ kāntiguṇopetā gauḍīyā rītiriṣyate /",
    "GK16viprud_u:579": " yathā---",
    "GK16viprud_u:580": " pracaṇḍataradordaṇḍakhaṇḍitārātimaṇḍalaḥ /",
    "GK16viprud_u:581": " vibhartyarvīdhurāṃ gurvīṃ prabhavannandhrabhūpatiḥ // ViPrud_2.30 //",
    "GK16viprud_u:582": " yathā vā ---",
    "GK16viprud_u:583": " udyaddoḥ stambhakhaḍgatruṭadarimukuṭāṭopasaṃjātarāhu-",
    "GK16viprud_u:584": " bhrāntibhraśyatpataṅgābhayakaraṇacaṇasphāranāsīrareṇuḥ /",
    "GK16viprud_u:585": " andhrakṣmābharturāsīdadhikaraṇadharā bhinnamattebhakumbha-",
    "GK16viprud_u:586": " prodyanmuktaughatārānikaraparivṛtasvarvadhūvaktracandrā // ViPrud_2.31 //",
    "GK16viprud_u:587": " [II.2.3 pāñcālī]",
    "GK16viprud_u:588": " pāñcālarītirvaidarbhīgauḍī ityubhayātmikā //",
    "GK16viprud_u:589": " yathā---",
    "GK16viprud_u:590": " jetuḥ kākativīrarudranṛpaterjaitraprayāṇotthite",
    "GK16viprud_u:591": " kṣoṇīreṇubhare nabhasyatibhṛśaṃ mūvibhramaṃ bibhrati /",
    "GK16viprud_u:592": " jātā martyanadī viśaṅkaṭataṭīdīrghā viyaddīrghikā",
    "GK16viprud_u:593": " gāḍhaṃ gūḍatamā ca gautamanadī pātālagaṅgāyate // ViPrud_2.32 //",
    "GK16viprud_u:594": " yathā ca---",
    "GK16viprud_u:595": " sthāne taccalamartigaṇḍanṛpate tvatkhaṅgabhogī dviṣat-",
    "GK16viprud_u:596": " prāṇairyat paritoṣameti satataṃ,",
    "GK16viprud_u:597": " kiṃ tvetadatyadbhutam /",
    "GK16viprud_u:598": " pītena pratipakṣapārthivayaśaḥ kṣīreṇa gauratviṣaṃ",
    "GK16viprud_u:599": " yat saṃvardhayati trilokabharitāṃ tvatkīrttilakṣmīsudhām // ViPrud_2.33 //",
    "GK16viprud_u:600": " śayyā",
    "GK16viprud_u:601": " atha śayyā /",
    "GK16viprud_u:602": " yā padānāṃ parānyonyamaitrī śayyeti kathyate /",
    "GK16viprud_u:603": " yathā---",
    "GK16viprud_u:604": " dātuḥ kākativaṃśamaṇḍanamaṇernissīmaviśrāṇana-",
    "GK16viprud_u:605": " ślāghālaṅighetakalpapādapaguṇaprauḍheragādhaujasaḥ /",
    "GK16viprud_u:606": " bibhracchāradakaumudīparimalaṃ sāmantasīmantinī-",
    "GK16viprud_u:607": " gaṇḍābhoganirūḍhapāṇḍimadhurāṃ dhatte yaśaḥ prāyaśaḥ // ViPrud_2.34 //",
    "GK16viprud_u:608": " atra padavinimayāsahiṣṇutvādbandhasya padānuguṇyarūpā śayyā //",
    "GK16viprud_u:609": " pākāḥ",
    "GK16viprud_u:610": " atha drākṣādipākāḥ /",
    "GK16viprud_u:611": " arthagambhīrimā pākaḥ sa dvidhā hṛdayaṅgamaḥ /",
    "GK16viprud_u:612": " drākṣāpāko nārikelapākaśca prasphuṭāntarau // ViPrud_2.35 //",
    "GK16viprud_u:613": " yathākramaṃ svarūpamudāharaṇaṃ ca /",
    "GK16viprud_u:614": " [II.4.1 drākṣāpāka]",
    "GK16viprud_u:615": " drākṣāpākaḥ sa kathito bahirantaḥ sphuradrasaḥ /",
    "GK16viprud_u:616": " yathā---",
    "GK16viprud_u:617": " smarasmerān mandasmitamadhurasaurabhyasubhagān",
    "GK16viprud_u:618": " manāgvrīḍājāḍyān praṇayarasakallolabharitān /",
    "GK16viprud_u:619": " kṛtānekaskandhān manasijasahasrāṇi sṛjataḥ",
    "GK16viprud_u:620": " kaṭākṣān vāmākṣī kirati parito rudranṛpatim // ViPrud_2.36 //",
    "GK16viprud_u:621": " sā nārikelapākaḥ syādantargūḍharasodayaḥ //",
    "GK16viprud_u:622": " yathā---",
    "GK16viprud_u:623": " līlāvibhramapūrvaraṅgamuditaṃ tāruṇyametya trapā-",
    "GK16viprud_u:624": " nepathyāntarabimbitasmarakalālāsyaprapañcaśriyaḥ /",
    "GK16viprud_u:625": " sakhyaḥ paśyata kākatīyanṛpatau bhāvānubandhojjvalaḥ",
    "GK16viprud_u:626": " ko 'pyasyāstaralabhruvo vijayate śṛṅgāranāṭyakramaḥ // ViPrud_2.37 //",
    "GK16viprud_u:627": " atra na drāgarthapratītiḥ /",
    "GK16viprud_u:628": " evaṃ vastvalaṃkārapratītāvapi draṣṭavyam /",
    "GK16viprud_u:629": " pākāntarāṇi madhukṣīrādīni yathāsaṃbhavamūhyāni //",
    "GK16viprud_u:630": " kāvyaviśeṣāḥ",
    "GK16viprud_u:631": " atha kāvyaviśeṣāḥ /",
    "GK16viprud_u:632": " vyaṅgyasya prādhānyāprādhānyābhyāmasphuṭatvena ca trividhaṃ kāvyam /",
    "GK16viprud_u:633": " vyaṅgyasya prādhānye uttamaṃ kāvyaṃ dhvaniriti vyapadiśyate /",
    "GK16viprud_u:634": " aprādhānye madhyamaṃ guṇībhūtavyaṅgyamiti gīyate /",
    "GK16viprud_u:635": " vyaṅgyasyāsphuṭatve 'dhamaṃ kāvyaṃ citramiti gīyate /",
    "GK16viprud_u:636": " dhvaniryathā---",
    "GK16viprud_u:637": " svāmin gotramahīdharān kimadhunā nīcairvidhatse, kuto",
    "GK16viprud_u:638": " gādhānambunidhīn karoṣi,",
    "GK16viprud_u:639": " kuruṣe kiṃ dikpatīnalpakān /",
    "GK16viprud_u:640": " itthaṃ pārśvacarānulāpamakhilaṃ nyakkṛtya dharmaiṣiṇā",
    "GK16viprud_u:641": " sṛṣṭaḥ padmabhuvā guṇaikavasatiḥ śrīvīrarudro nṛpaḥ // ViPrud_2.38 //",
    "GK16viprud_u:642": " atra pratāparudrasya kulaśailātiśāyi samunnatatvamatisamudraṃ gāmbhīryaṃ lokapālādhikamaiśvaryaṃ ca dhvanyate /",
    "GK16viprud_u:643": " tathā kulaśailapayonidhilokapālanirmāṇasaṃrambhātiśāyi sarvavilakṣaṇaṃ kākatīyanirmāṇavaibhavam iti ca vyajyate //",
    "GK16viprud_u:644": " guṇībhūtavyaṅgyaṃ yathā---",
    "GK16viprud_u:645": " pratyagraprasaratpratāpavibhavavyāptākhilāśāntare",
    "GK16viprud_u:646": " viśvatrātari vīrarudranṛpatau siṃhāsanādhyāsini /",
    "GK16viprud_u:647": " āsthānīṃ samupāgatairnṛpavaraistāstāstathā darśitā-",
    "GK16viprud_u:648": " śceṣṭā yābhiramuṣya kākativibhordṛṣṭiḥ kṛpārdrīkṛtā // ViPrud_2.39 //",
    "GK16viprud_u:649": " atra prāptābhiṣekamahotsavasya pratāparudradevamahārājasyāgre śaraṇārthināṃ pārthivānāṃ",
    "GK16viprud_u:650": " tathāvidhakārpaṇyoktipunaḥ punaḥ praṇāmādikaṃ vyaṅgyaṃ tāstāśceṣṭā darśitā iti vācyādanatiśāyi",
    "GK16viprud_u:651": " iti guṇībhūtavyaṅgyatā /",
    "GK16viprud_u:652": " citraṃ trividham---śabdacitramarthacitramubhayacitraṃ ceti /",
    "GK16viprud_u:653": " [II.5.3 śabdacitram]",
    "GK16viprud_u:654": " tatra śabdacitraṃ yathā---",
    "GK16viprud_u:655": " kṣoṇīrakṣaṇadakṣiṇāḥ kṣatajagatkṣobhā durīkṣakramāḥ",
    "GK16viprud_u:656": " kṣudrakṣatriyapakṣaśikṣaṇavidhau protkṣiptakaukṣeyakāḥ /",
    "GK16viprud_u:657": " uddāmodyamanasya rudranṛpaterderdaṇḍayoścaṇḍayor-",
    "GK16viprud_u:658": " garjaddurjanagarvaparvatabhidādambholayaḥ kelayaḥ // ViPrud_2.40 //",
    "GK16viprud_u:659": " arthacitraṃ yathā---",
    "GK16viprud_u:660": " khagge jujjhavijimbhie rivumahīṇāhaṃjaliṃ biṃbiaṃ",
    "GK16viprud_u:661": " pekkhanto jaaḷacchivāsakamalaṃ maṇṇaṃti viṇṇāṇiṇo /",
    "GK16viprud_u:662": " maṇṇe vīrapaāvaruddavihuṇo jaṇṇesu ghettuṃ uṇo",
    "GK16viprud_u:663": " siṭṭhīe rivujīviāi vihiṇo jattassa pīḍhaṃbuaṃ // ViPrud_2.41 //",
    "GK16viprud_u:664": " (khaḍge yuddhavijṛmbhite ripumahīnāthāñjaliṃ bimbitaṃ",
    "GK16viprud_u:665": " paśyanto jayalakṣmīvāsakamalaṃ manyante vijñāninaḥ /",
    "GK16viprud_u:666": " manye vīrapratāparudravibhorjanyeṣu grahītuṃ punaḥ",
    "GK16viprud_u:667": " sṛṣṭyai ripujīvitāni vidheryātasya pīṭhāmbujam //)",
    "GK16viprud_u:668": " [II.5.5 ubhayacitram]",
    "GK16viprud_u:669": " ubhayacitraṃ yathā---",
    "GK16viprud_u:670": " vidyāsamudre bhuvanaikabhadre pratāparudre jitavairibhadre /",
    "GK16viprud_u:671": " rakṣāvinidre dhṛtaśauryamudre kānteva pṛthvī ramate guṇārdre // ViPrud_2.42 //",
    "GK16viprud_u:672": " atrānuprāsopamābhyāṃ citratā //",
    "GK16viprud_u:673": " [II.5.6 dhvaniviśeṣāḥ]",
    "GK16viprud_u:674": " // atha dhvaniviśeṣāḥ //",
    "GK16viprud_u:675": " atha dhvaniviśeṣā nirūpyante /",
    "GK16viprud_u:676": " atra dhvanerlakṣaṇābhidhāmūlatvenāvivakṣitavācyavivakṣitānyaparavācyākhyau prathamaṃ dvau bhedau /",
    "GK16viprud_u:677": " avivakṣitavācyasyārthāntarasaṃkramitātyantatiraskṛtavācyatayā dvividhasya vākyapadagatatvena dvaividhye cāturvidhyam /",
    "GK16viprud_u:678": " vivakṣitānyaparavācyasya saṃlakṣyakramavyaṅgyāsaṃlakṣyakramavyaṅgyatayā dvau bhedau /",
    "GK16viprud_u:679": " saṃlakṣyakramavyaṅgye śabdaśaktimūle vastvalaṅakārarūpatayā dvaividhye vākyapadagatatvena cāturvidhyam /",
    "GK16viprud_u:680": " arthaśaktimūle saṃlakṣyakramavyaṅgye 'rthasya svataḥ saṃbhavitvena kaviprauḍhoktisiddhatvena kavinibaddhoktisiddhatvena ca traividhyam /",
    "GK16viprud_u:681": " trividhasya vastvalaṃkārarūpatayā dvaividhye ṣaḍvidhatvam /",
    "GK16viprud_u:682": " ṣaḍvidhasyāpi vyaṅgyavyañjakatayā dvaividhye dvādaśavidhatvam /",
    "GK16viprud_u:683": " dvādaśavidhasyāpi prabandhagatatvena vākyagatatvena padagatatvena ca traividhye ṣaṭtriṃśatprakāro 'rthaśaktimūlo 'nuraṇanadhvaniḥ /",
    "GK16viprud_u:684": " ubhayaśaktimūlo vākyagatatvenaikavidha eva /",
    "GK16viprud_u:685": " evaṃ saṃlakṣyakramavyaṅgyadhvanerekacatvāriṃśadbhedāḥ /",
    "GK16viprud_u:686": " asaṃlakṣyakramavyaṅgyo rasādidhvaniḥ prabandhavākyapadapadaikadeśaracanāvarṇagatatvena ṣaḍvidhaḥ /",
    "GK16viprud_u:687": " evaṃ vivakṣitānyaparavācyadhvaneḥ saptacatvāriṃśadbhedāḥ /",
    "GK16viprud_u:688": " avivakṣitavācyabhedaiścaturbhiḥ saha dhvaneḥ prathamaṃ śuddhā ekapañcāśad bhedāḥ /",
    "GK16viprud_u:689": " teṣāṃ pratyekamekaikasyaikaikena saṃbandhe prathamabhedasyaikapañcāśad bhedāḥ /",
    "GK16viprud_u:690": " dvitīyasya pañcāśad bhedāḥ /",
    "GK16viprud_u:691": " tṛtīyasyaikonapañcāśad bhedāḥ /",
    "GK16viprud_u:692": " anena krameṇottarottarasyaikakaibhedaparityāge ṣaḍviṃśatyuttaraśatatrayādhikasahasrasaṃkhyākāḥ (1326)",
    "GK16viprud_u:693": " miśrabhedāḥ /",
    "GK16viprud_u:694": " avivakṣitavācyasya vivakṣitānyaparavācyasaṃbandhe yo bhedastasminnevāntarbhūto vivakṣitānyaparavācyasyāvivakṣitavācyasaṃbandhe bhedo na pṛthagbhūtaḥ",
    "GK16viprud_u:695": " anenaiva krameṇa vastudhvaneralaṃkāradhvanisaṃbandhabhedo 'pyalaṃkāradhvanervastudhvanisaṃbandhānna pṛthagbhūta iti pūrvapūrvasyottarottarasaṃbandhe ekaikabhedanyūnatā jñeyā /",
    "GK16viprud_u:696": " tasyāpi miśraṇasya trirūpeṇa saṃkareṇaikarūpayā saṃsṛṣṭyā ca punaścaturdhā yojane",
    "GK16viprud_u:697": " caturuttaraśatatrayādhikapañcasahasrāṇi (5304) bhedāḥ /",
    "GK16viprud_u:698": " śuddhāścandraśarā miśrā ṛtunetrānalendavaḥ /",
    "GK16viprud_u:699": " saṃsṛṣṭisaṃkarāyātāstvabdhikhāgniśarābhidhāḥ // ViPrud_2.43 //",
    "GK16viprud_u:700": " tatra",
    "GK16viprud_u:701": " śuddhānāmekapañcāśadbhedānāṃ nāmadheyani kathyante /",
    "GK16viprud_u:702": " padagatārthāntarasaṃkramitāvivakṣitavācyadhvaniḥ // ViPrud_2.43*1 //",
    "GK16viprud_u:703": " vākyagatārthāntarasaṃkramitāvivakṣitavācyadhvaniḥ // ViPrud_2.43*2 //",
    "GK16viprud_u:704": " padagatātyantatiraskṛtāvivakṣitavācyadhvaniḥ // ViPrud_2.43*3 //",
    "GK16viprud_u:705": " vākyagatātyantatiraskṛtāvivakṣitavācyadhvaniḥ // ViPrud_2.43*4 //",
    "GK16viprud_u:706": " padagataśabdaśaktimūlasaṃlakṣyakramavastudhvaniḥ // ViPrud_2.43*5 //",
    "GK16viprud_u:707": " padagataśabdaśaktimūlasaṃlakṣyakramālaṅkāradhvaniḥ // ViPrud_2.43*6 //",
    "GK16viprud_u:708": " vākyagataśabdaśaktimūlasaṃlakṣyakramavastudhvaniḥ // ViPrud_2.43*7 //",
    "GK16viprud_u:709": " vākyagataśabdaśaktimūlasaṃlakṣyakramālaṃkāradhvaniḥ // ViPrud_2.43*8 //",
    "GK16viprud_u:710": " padagatasvataḥ siddhārthaśaktimūlo vastunā vastudhvaniḥ // ViPrud_2.43*9 //",
    "GK16viprud_u:711": " padagatasvataḥ siddhārthaśaktimūlo vastunālaṃkāradhvaniḥ // ViPrud_2.43*10 //",
    "GK16viprud_u:712": " padagatasvataḥ siddhārthaśaktimūlo 'laṃkāreṇālaṃkāradhvaniḥ // ViPrud_2.43*11 //",
    "GK16viprud_u:713": " padagatasvataḥ siddhārthaśaktimūlo 'laṅkāreṇa vastudhvaniḥ // ViPrud_2.43*12 //",
    "GK16viprud_u:714": " vākyagatasvataḥ siddhārthaśaktimūlo vastunā vastudhvaniḥ // ViPrud_2.43*13 //",
    "GK16viprud_u:715": " vākyagatasvataḥ siddhārthaśaktimūlo vastunālaṃkāradhvaniḥ // ViPrud_2.43*14 //",
    "GK16viprud_u:716": " vākyagatasvataḥ siddhārthaśaktimūlo 'laṃkāreṇālaṃkāradhvaniḥ // ViPrud_2.43*15 //",
    "GK16viprud_u:717": " vākyagatasvataḥ siddhārthaśaktimūlo 'laṃkāreṇa vastudhvaniḥ // ViPrud_2.43*16 //",
    "GK16viprud_u:718": " prabandhagatasvataḥ siddhārthaśaktimūlo vastunā vastudhvaniḥ // ViPrud_2.43*17 //",
    "GK16viprud_u:719": " prabandhagatasvataḥ siddhārthaśaktimūlo vastunālaṃkāradhvaniḥ // ViPrud_2.43*18 //",
    "GK16viprud_u:720": " prabandhagatasvataḥ siddhārthaśaktimūlo 'laṃkāreṇālaṃkāradhvaniḥ // ViPrud_2.43*19 //",
    "GK16viprud_u:721": " prabandhagatasvataḥ siddhārthaśaktimūlo 'laṃkāreṇa vastudhvaniḥ // ViPrud_2.43*20 //",
    "GK16viprud_u:722": " padagatakaviprauḍhoktisiddhārthaśaktimūlo vastunā vastudhvaniḥ // ViPrud_2.43*21 //",
    "GK16viprud_u:723": " padagatakaviprauḍhoktisiddhārthaśaktimūlo vastunālaṃkāradhvaniḥ // ViPrud_2.43*22 //",
    "GK16viprud_u:724": " padagatakaviprauḍhoktisiddhārthaśaktimūlo 'laṃkāreṇālaṃkāradhvaniḥ // ViPrud_2.43*23 //",
    "GK16viprud_u:725": " padagatakaviprauḍhoktisiddhārthaśaktimūlo 'laṃkāreṇa vastudhvaniḥ // ViPrud_2.43*24 //",
    "GK16viprud_u:726": " vākyagatakaviprauḍhoktisiddhārthaśaktimūlo vastunā vastudhvaniḥ // ViPrud_2.43*25 //",
    "GK16viprud_u:727": " vākyagatakaviprauḍhoktisiddhārthaśaktimūlo vastunālaṃkāradhvaniḥ // ViPrud_2.43*26 //",
    "GK16viprud_u:728": " vākyagatakaviprauḍhotkisiddhārthaśaktimūlo 'laṃkāreṇa vastudhvaniḥ // ViPrud_2.43*27 //",
    "GK16viprud_u:729": " vākyagatakraviprauḍhoktisiddhārthaśaktimūlo 'laṃkāreṇālaṃkāradhvaniḥ // ViPrud_2.43*28//",
    "GK16viprud_u:730": " prabandhagatakaviprauḍhoktisiddhārthaśaktimūlo vastunā vastudhvaniḥ // ViPrud_2.43*29 //",
    "GK16viprud_u:731": " prabandhagatakaviprauḍhoktisiddhārthaśaktimūlo vastunālaṃkāradhvaniḥ // ViPrud_2.43*30//",
    "GK16viprud_u:732": " prabandhagatakaviprauḍhoktisiddhārthaśaktimūlo 'laṃkāreṇālaṃkāradhvaniḥ // ViPrud_2.43*31 //",
    "GK16viprud_u:733": " prabandhagatakaviprauḍhoktisiddhārthaśaktimūlo 'laṃkāreṇa vastudhvaniḥ // ViPrud_2.43*32//",
    "GK16viprud_u:734": " padagatakavinibaddhoktisiddhārthaśaktimūlo vastunā vastudhvaniḥ // ViPrud_2.43*33 //",
    "GK16viprud_u:735": " padagatakavinibaddhoktisiddhārthaśaktimūlo vastunālaṃkāradhvaniḥ // ViPrud_2.43*34 //",
    "GK16viprud_u:736": " padagatakavinibaddhoktisiddhārthaśaktimūlo 'laṃkāreṇālaṅkāradhvaniḥ // ViPrud_2.43*35 //",
    "GK16viprud_u:737": " padagatakavinibaddhoktisiddhārthaśaktimūlo 'laṅkāreṇa vastudhvaniḥ // ViPrud_2.43*36 //",
    "GK16viprud_u:738": " vākyagatakavinibaddhoktisiddhārthaśaktimūlo vastunā vastudhvaniḥ // ViPrud_2.43*37 //",
    "GK16viprud_u:739": " vākyagatakavinibaddhoktisiddhārthaśaktimūlo vastunālaṃkāradhvaniḥ // ViPrud_2.43*38 //",
    "GK16viprud_u:740": " vākyagatakavinibaddhoktisiddhārthaśaktimūlo 'laṅkāreṇa alaṃkāradhvaniḥ // ViPrud_2.43*39//",
    "GK16viprud_u:741": " vākyagatakavinibaddhoktisiddhārthaśaktimūlo 'laṅkāreṇa vastudhvaniḥ // ViPrud_2.43*40 //",
    "GK16viprud_u:742": " prabandhagatakavinibaddhoktisiddhārthaśaktimūlo vastunā vastudhvaniḥ // ViPrud_2.43*41//",
    "GK16viprud_u:743": " prabandhagatakavinibaddhoktisiddhārthaśaktimūlo vastunālaṅkāradhvaniḥ // ViPrud_2.43*42//",
    "GK16viprud_u:744": " prabandhagatakavinibaddhoktisiddhārthaśaktimūlo 'laṅkāreṇālaṅkāradhvamiḥ // ViPrud_2.43*43 //",
    "GK16viprud_u:745": " prabandhagatakavinibaddhoktisiddhārthaśaktimūlo 'laṅkāreṇa vastudhvaniḥ // ViPrud_2.43*44 //",
    "GK16viprud_u:746": " prabandhagatāsaṃlakṣyakramavyaṅgyo rasādidhvaniḥ // ViPrud_2.43*45 //",
    "GK16viprud_u:747": " vākyagatāsaṃlakṣyakramavyaṅgyo rasādidhvaniḥ // ViPrud_2.43*46 //",
    "GK16viprud_u:748": " padagatāsaṃlakṣyakramavyaṅgyo rasādidhvaniḥ // ViPrud_2.43*47 //",
    "GK16viprud_u:749": " padaikadeśagatāsaṃlakṣyakramavyaṅgyo rasādidhvaniḥ // ViPrud_2.43*48 //",
    "GK16viprud_u:750": " racanāgatāsaṃlakṣyakramavyaṅgyo rasādidhvaniḥ // ViPrud_2.43*49 //",
    "GK16viprud_u:751": " varṇagatāsaṃlakṣyakramavyaṅgyo rasādidhvaniḥ // ViPrud_2.43*50 //",
    "GK16viprud_u:752": " vākyagatobhayaśaktimūlo rasādidhvaniḥ // ViPrud_2.43*51 //",
    "GK16viprud_u:753": " tatra diṅmātramudāhriyate /",
    "GK16viprud_u:754": " arthāntarasaṃkramitāvivakṣitavācyadhvaniryathā---",
    "GK16viprud_u:755": " mūrdhāno yūyamāsmākāḥ kimityaunnatyamicchatha /",
    "GK16viprud_u:756": " iti pratāparudrasya praṇatāḥ pratipārthivāḥ // ViPrud_2.44 //",
    "GK16viprud_u:757": " atra āsmākā iti sarvadainyabhūmayo vayamīdṛśānāmasmākaṃ saṃbandhino yūyamityarthāntarasaṃkramitāvivakṣitavācyatā /",
    "GK16viprud_u:758": " atyantatiraskṛtavācyo dhvaniryathā---",
    "GK16viprud_u:759": " viśadimaviliptaviyato dhavalimaparipūritākhilāśāntāḥ /",
    "GK16viprud_u:760": " viharanti yaśaḥ pūrā gaurāḥ śrīkākatīndrasya // ViPrud_2.45 //",
    "GK16viprud_u:761": " atra viśadimaviliptaviyata ityatyantatiraskṛtavācyatvam /",
    "GK16viprud_u:762": " anenaiva krameṇa vākyagatatvenāpyudāhāryam /",
    "GK16viprud_u:763": " athārthaśaktimūlo vastunā vastudhvaniryathā--",
    "GK16viprud_u:764": " abdānṛtūn vinā māsān śuklapakṣān vinā tithīn /",
    "GK16viprud_u:765": " rātrīrvināpi kāṅkṣanti kākatīyaripustriyaḥ // ViPrud_2.46 //",
    "GK16viprud_u:766": " atra ṛtuprabhṛtīnāṃ kāmoddīpakatvāt tadabhāvo ripustrībhirākāṅkṣyata iti pratīyate /",
    "GK16viprud_u:767": " tena tāsāṃ priyaviyogarūpaṃ vastu vyajyate /",
    "GK16viprud_u:768": " anena pratāparudrasya sarve śatravo nihatā iti vācyādatiśayaḥ /",
    "GK16viprud_u:769": " tathā priyavirahavidhurāḥ śatrustriyaḥ katipayavatsarān jīvitāśayā prathamamṛtūnāmabhāvaṃ vāñchanti /",
    "GK16viprud_u:770": " anantaraṃ tānapi gamayitumaśaktāḥ katipayamāseṣu prāṇān dhārayitumudyuktā jyotsnāvatāṃ pakṣāṇāṃ vināśaṃ vāñchanti /",
    "GK16viprud_u:771": " anantaraṃ māsanapyapanetumapārayantyaḥ katipayatithiṣu jīvitāśayā rātrīṇāmasṛṣṭimabhilaṣantīti bahuvastu vastunā vyajyate /",
    "GK16viprud_u:772": " vastunālaṅakāradhvaniryathā---",
    "GK16viprud_u:773": " dṛṣṭvā kākativīrarudranṛpateḥ kīrttiṃ jagadvyāpinīṃ vastuṃ vāñchati śambhuratra śayituṃ lakṣmīpatiḥ kāṅkṣati /",
    "GK16viprud_u:774": " snātuṃ dhāvati divyatāpasagaṇaḥ saṃvardhituṃ vārdhayaśceṣṭante savilāsamabhramurapi spraṣṭuṃ śanairīhate // ViPrud_2.47 //",
    "GK16viprud_u:775": " atra harasya kailāsabhrāntiḥ hareḥ kṣīrārṇavabhrāntirityādiḥ bhrāntimadalaṅkāro byajyate //",
    "GK16viprud_u:776": " alaṅkāreṇa vastudhvaniryathā---",
    "GK16viprud_u:777": " pratāparudrasya raṇe kṛpāṇaḥ sadyaḥ samudyadrudhirāruṇaśrīḥ /",
    "GK16viprud_u:778": " ālambate roṣakaṣāyitasya kālīkaṭākṣasya vijṛmbhitāni // ViPrud_2.48 //",
    "GK16viprud_u:779": " atrālambata iti nidarśanālaṅkāreṇa sakalaripukṣayaḥ kṣaṇāt kṛta iti vastu vyajyate //",
    "GK16viprud_u:780": " alaṅkāreṇālaṅkāradhvaniryathā---",
    "GK16viprud_u:781": " kākatīyavibhoḥ kīrttipuṇḍarīke vijṛmbhite /",
    "GK16viprud_u:782": " dhatte madhukarakrīḍāṃ tamālaśyāmalaṃ nabhaḥ // ViPrud_2.49 //",
    "GK16viprud_u:783": " atra kīrttipuṇḍarīke nabho bhramarakrīḍāṃ dhatta iti nidarśanālaṃkāreṇāśrayāśrayiṇoranānuguṇyarūpo 'dhikālaṃkāro vyajyate /",
    "GK16viprud_u:784": " āśrayasya kīrttipuṇḍarīkasya vaipulyaṃ amarasādṛśyapratipādanenālpatvaṃ ca nabhasaḥ pratīyate /",
    "GK16viprud_u:785": " eṣu svataḥ siddhārthaśaktimūlatvam /",
    "GK16viprud_u:786": " atha kaviprauḍhoktisiddhārthaśaktimūlo vastudhvaniryathā---",
    "GK16viprud_u:787": " śrāvaṃ śrāvaṃ khuraliviharatkārttikeyeṣujātac-",
    "GK16viprud_u:788": " chidracchadmaśravaṇapadavīcāriṇīṃ cāraṇaudhaiḥ /",
    "GK16viprud_u:789": " śaśvadgītāṃ bhuvanamahitāṃ kākatīndrasya kīrttiṃ",
    "GK16viprud_u:790": " kauñcakṣmābhṛd bhavati mahato vismayānniścalāṅgaḥ // ViPrud_2.50 //",
    "GK16viprud_u:791": " atra pratāparudrasya kīrttiḥ sthāvarāṇāyapi vismayakāriṇīti vastu vyajyate //",
    "GK16viprud_u:792": " vastunālaṃkāradhvaniryathā---",
    "GK16viprud_u:793": " vīrarudrabhaṭān dṛṣṭvā jayalakṣmīvṛtān raṇe /",
    "GK16viprud_u:794": " karṣantyarivadhūkeśān kānane kaṇṭakidrumāḥ // ViPrud_2.51 //",
    "GK16viprud_u:795": " atra jayalakṣmīsamāliṅgitān vīrarudrabhaṭān dṛṣṭvā samadanā iva kaṇṭakidrumāḥ śatruvadhūkeśān karṣantīvetyutprekṣā vyajyate /",
    "GK16viprud_u:796": " alaṅkāreṇa vastudhvaniryathā---",
    "GK16viprud_u:797": " osarai sahīhi samaṃ lajjā vahuāe siḍhilamāṇāe /",
    "GK16viprud_u:798": " appaggahaṇabhayeṇa vva savihagae maṇohare daie // ViPrud_2.52 //",
    "GK16viprud_u:799": " (apasarati sakhībhiḥ samaṃ lajjā vadhvāḥ śithilamānāyāḥ /",
    "GK16viprud_u:800": " ātmagrahaṇabhayeneva savidhagate manohare dayite) //",
    "GK16viprud_u:801": " atrotprekṣayā'liṅganarūpaṃ vastu vyajyate //",
    "GK16viprud_u:802": " alaṃkāreṇālaṅkāradhvaniryathā---",
    "GK16viprud_u:803": " abhayaṃ yācamānānāṃ kākatīyendravidviṣām /",
    "GK16viprud_u:804": " rakṣāṃ nāṅgīkarotīva vanaṃ śākhāgrakampanaiḥ // ViPrud_2.53 //",
    "GK16viprud_u:805": " atra nāṅgīkarotīvetyutprekṣayā pratāparudraśatrūṇāṃ rakṣaṇaṃ kartuṃ vanamapi bibhetīvetyutprekṣā vyajyate /",
    "GK16viprud_u:806": " kavinibaddhavaktṛprauḍhoktisiddhārthaśaktimūlo vastunā vastudhvaniryathā---",
    "GK16viprud_u:807": " ajaha taha va hodu ajjā ṇaraṇāha karehi rakkhaṇaṃ sasiṇo /",
    "GK16viprud_u:808": " jaṃ tāe kaḍakhukkā āṇattā taṃ masīkāduṃ // ViPrud_2.54 //",
    "GK16viprud_u:809": " (ayathā tathā vā bhavatvāryā naranātha kuru rakṣaṇaṃ śaśinaḥ /",
    "GK16viprud_u:810": " yattayā kaṭākṣolkā ājñaptā taṃ maṣīkartum) //",
    "GK16viprud_u:811": " atra virahāturā āryā candrikāmasahamānā roṣojjvalitayā kaṭākṣolkayā candraṃ maṣīkaroti sa rakṣaṇīya ityanena vastunā itaḥ paraṃ sā jīvitaṃ dhārayitumaśaktā,",
    "GK16viprud_u:812": " adhunaiva tvayā samāgantavyamiti vastu vyajyate //",
    "GK16viprud_u:813": " vastunālaṅkāradhvaniryathā---",
    "GK16viprud_u:814": " kastvaṃ śubhrākhilāṅgaścarasi,",
    "GK16viprud_u:815": " nanu yaśo vīrarudrasya vartte ko 'yaṃ te divyadehaḥ sphurati parisare,",
    "GK16viprud_u:816": " matsuhṛt tatpratāpaḥ /",
    "GK16viprud_u:817": " pracchādyālaṃ sphuradbhiḥ kumudasarasijaiḥ khyāpitaṃ vaḥ svarūpaṃ somākārai svāgataṃ vāmavadhigirirahaṃ kalpito nistamaskaḥ // ViPrud_2.55 //",
    "GK16viprud_u:818": " atra pratāparudrayaśaḥ pratāpayoḥ somārkasādṛśyapratīterupamā vyajyate /",
    "GK16viprud_u:819": " alaṅkāreṇālaṅkāradhvaniryathā---",
    "GK16viprud_u:820": " uvaha haḷā vahuāe taha ārūḍho vi ṇibhbharo māṇo /",
    "GK16viprud_u:821": " ṇivaisamāamalaṃbhamasaṃjāabhao vva osarai // ViPrud_2.56 //",
    "GK16viprud_u:822": " (paśyata halā vadhvāstathā rūḍho 'pi nirbharo mānaḥ /",
    "GK16viprud_u:823": " nṛpatisamāgamasaṃbhramasaṃjātabhaya ivāpasarati) //",
    "GK16viprud_u:824": " atrotprekṣayā priyaprārthanāṃ vinaiva māninīmanaḥ prasannamiti vibhāvanālaṃkāro vyajyate //",
    "GK16viprud_u:825": " alaṅkāreṇa vastudhvaniryathā---",
    "GK16viprud_u:826": " aprāpya sevāvasaraṃ nātha kāntāvṛtasya te /",
    "GK16viprud_u:827": " tvatkīrttiṃ sevamāneva śyāmā sarvāṅgapāṇḍurā // ViPrud_2.57 //",
    "GK16viprud_u:828": " atra sevamānevetyutprekṣayā sarvathā svīkāryatvādirūpaṃ vastu vyajyate //",
    "GK16viprud_u:829": " evaṃ prabandhādigatatvena yathāsaṃbhavamudāharaṇāni draṣṭavyāni ;",
    "GK16viprud_u:830": " vistarabhayādiha noktāni //",
    "GK16viprud_u:831": " atha śabdaśaktimūladhvaniḥ /",
    "GK16viprud_u:832": " sa ca vastvalaṃkāragatatvena dvividhaḥ /",
    "GK16viprud_u:833": " tathā coktam---",
    "GK16viprud_u:834": " “alaṅkāro 'tha vastveva śabdādyatrāvabhāsate /",
    "GK16viprud_u:835": " pradhānatvena sa jñeyaḥ śabdaśaktyudbhavo dvidhā //",
    "GK16viprud_u:836": " '; iti /",
    "GK16viprud_u:837": " [II.5.19 alaṅkāradhvaniḥ]",
    "GK16viprud_u:838": " tatrālaṃṅkāradhvaniryathā---",
    "GK16viprud_u:839": " eso saccaṃ rāo sāmā khu tumaṃ samāamo doṇṇaṃ /",
    "GK16viprud_u:840": " kiṃ uṇa ṇa padosakahā dīsaḥ edaṃ khu accariaṃ // ViPrud_2.58 //",
    "GK16viprud_u:841": " (eṣa satyaṃ rājā śyāmā khalu tvaṃ samāgamo dvayoḥ /",
    "GK16viprud_u:842": " kiṃ punarna pradoṣakathā dṛśyate etatkhalvāścaryam) //",
    "GK16viprud_u:843": " atra prakaraṇena kāntānṛpavācakābhyāṃ śyāmārājaśabdābhyāṃ niśācandrapratīterupamā vyajyate //",
    "GK16viprud_u:844": " vastudhvaniryathā---",
    "GK16viprud_u:845": " kāntāravāsasaṃtaptāḥ saṃśṛṇudhvaṃ hitāditaḥ /",
    "GK16viprud_u:846": " kurudhvamadhunā rājapādasevāṃ nareśvarāḥ // ViPrud_2.59 //",
    "GK16viprud_u:847": " atra rājapādasevāmiti śabdaśaktyā prakṛtasya pratāparudrasya pratītiḥ prakaraṇājjāyate /",
    "GK16viprud_u:848": " anena pratāparudrasya sevā kartavyā kimaraṇyavāsena saṃtaptā iti vastu vyajyate //",
    "GK16viprud_u:849": " ubhayaśaktimūladhvaniryathā---",
    "GK16viprud_u:850": " jiṣṇureṣa bhujastambhajṛmbhamāṇādbhutāyudhaḥ /",
    "GK16viprud_u:851": " muñcantu kṣmābhṛtaḥ sarve nijapakṣavijṛmbhitam // ViPrud_2.60 //",
    "GK16viprud_u:852": " atra kṣmābhṛto nijapakṣavijṛmbhitaṃ muñcantu,",
    "GK16viprud_u:853": " jiṣṇureṣa ityatra śabdaśaktimūlatā /",
    "GK16viprud_u:854": " bhujastambhajambhamāṇādbhutāyudha ityatrārthaśaktimūlatā //",
    "GK16viprud_u:855": " asaṃlakṣyakramavyaṅgyo rasādidhvaniḥ /",
    "GK16viprud_u:856": " tathā coktaṃ śṛṅgāratilake---",
    "GK16viprud_u:857": " “rasabhāvatadābhāsabhāvaśāntyādirakramaḥ /",
    "GK16viprud_u:858": " bhinno rasādyalaṃkārādalaṃkāryatayā sthitaḥ //",
    "GK16viprud_u:859": " '; iti /",
    "GK16viprud_u:860": " rasabhāvodāharaṇaṃ tatsvarūpanirūpaṇaprapañce rasaprakaraṇe bhaviṣyati //",
    "GK16viprud_u:861": " guṇībhūtavyaṅgyam aṣṭavidhaṃ nirūpyate /",
    "GK16viprud_u:862": " guṇībhūtavyaṅgyaṃ madhyamaṃ kāvyamaṣṭavidham /",
    "GK16viprud_u:863": " tathā coktaṃ kāvyaprakāśe---",
    "GK16viprud_u:864": " “agūḍhamaparasyāṅgaṃ vācyasiddhyaṅgamasphuṭam /",
    "GK16viprud_u:865": " saṃdigdhatulyaprādhānye kākvākṣiptamasundaram //",
    "GK16viprud_u:866": " '; iti /",
    "GK16viprud_u:867": " [II.5.22 agūḍham]",
    "GK16viprud_u:868": " kāminīkucakalaśavad gūḍhasyaiva camatkārakāritvādagūḍhavyaṅgyaṃ madhyamaṃ kāvyam /",
    "GK16viprud_u:869": " yathā---",
    "GK16viprud_u:870": " aunnatyaṃ yadi varṇyate śikhariṇaḥ kradhyanti nīcaiḥ kṛtā gāmbhīryaṃ yadi kīrttyate jaladhayaḥ kṣubhyanti gādhīkṛtāḥ /",
    "GK16viprud_u:871": " tat tvāṃ varṇayituṃ bibhemi yadi vā jāto 'smyagastyaḥ sthitastvatpārśve guṇaratnarohaṇagire śrīvīrarudraprabho // ViPrud_2.61 //",
    "GK16viprud_u:872": " atra “yadi vā jāto 'smyagastyaḥ sthitaḥ';",
    "GK16viprud_u:873": " ityanena jalanidhiparvatebhyo na bibhemīti vyaṅgyamagūḍham //",
    "GK16viprud_u:874": " [II.5.23 aparasyāṅgam]",
    "GK16viprud_u:875": " aparasyāṅgaṃ,",
    "GK16viprud_u:876": " yatra rasāde rasādiraṅgaṃ tadapi guṇībhūtavyaṅgyameva /",
    "GK16viprud_u:877": " yathā---",
    "GK16viprud_u:878": " vītavrīḍamapāstamānamudayadvaisvaryamāvirbhavatsvedaṃ nirbharagātravepathu milanmūrcchaṃ galadbāṣpakam /",
    "GK16viprud_u:879": " saṃjātapralayaṃ ca kākatimahīnātha /",
    "GK16viprud_u:880": " smarodvejitā bhūpāḥ śailaguhāsu yānti vijanaṃ bhītyā samāliṅgitāḥ // ViPrud_2.62 //",
    "GK16viprud_u:881": " atra śṛṅgārasya bhayarasāṅgatvam /",
    "GK16viprud_u:882": " [II.5.24 vācyasidhyaṅgam]",
    "GK16viprud_u:883": " vācyasiddhyaṅgaṃ yathā---",
    "GK16viprud_u:884": " karālaḥ kākatīndrasya karavālanavāmbudaḥ /",
    "GK16viprud_u:885": " dhārayā śamayatyugraṃ pratāpajvalanaṃ dviṣām // ViPrud_2.63 //",
    "GK16viprud_u:886": " atra jaladhārā vyaṅgyā /",
    "GK16viprud_u:887": " sā ca karavālanavāmbuda ityasya vācyabhūtasya rūpakasya siddhikṛditi guṇībhūtavyaṅgyam //",
    "GK16viprud_u:888": " [II.5.25 asphuṭham]",
    "GK16viprud_u:889": " asphuṭaṃ yathā---",
    "GK16viprud_u:890": " vīrarudrakṛpāṇasya mahimā ko 'pyanaṅkuśaḥ /",
    "GK16viprud_u:891": " prasūte kīrttigaṅgāṃ yaḥ pītvā dviṣadasṛṅnadīm // ViPrud_2.64 //",
    "GK16viprud_u:892": " atra kṛpāṇasya jahnorādhikyapratipādanād vyatirekaḥ paramasphuṭaḥ pratīyate //",
    "GK16viprud_u:893": " [II.5.26 saṃdigdhaprādhānyam]",
    "GK16viprud_u:894": " saṃdigdhapradhānyaṃ yathā---",
    "GK16viprud_u:895": " kākatikṣmāpaterdṛṣṭiranurāgataraṅgitā /",
    "GK16viprud_u:896": " lagnā kalhāramāleva vadhvāstuṅge kucadvaye // ViPrud_2.65 //",
    "GK16viprud_u:897": " atrāliṅganecchāyāṃ vākyaviśrāntirathavā stanamaṇḍalāloka eveti saṃdehaḥ //",
    "GK16viprud_u:898": " [II.5.27 tulyaprādhānyam]",
    "GK16viprud_u:899": " tulyaprādhānyaṃ yathā---",
    "GK16viprud_u:900": " nṛpāḥ pratāparudrasya niṣevadhvaṃ padāmbuje /",
    "GK16viprud_u:901": " anyathāsya manastādṛkprasādaṃ kaluṣāyate // ViPrud_2.66 //",
    "GK16viprud_u:902": " atra pratāparudrasya pādasevā yadi tyajyate tadānīṃ nagareṣu vāso durlabha iti vyaṅgyārthasya vācyasya ca samaṃ prādhānyam //",
    "GK16viprud_u:903": " [II.5.28 anusaṃdhānam]",
    "GK16viprud_u:904": " asundaraṃ yathā---",
    "GK16viprud_u:905": " easilāmahilāṇaṃ soūṇa ṇareṃdadassaṇāmoaṃ /",
    "GK16viprud_u:906": " guruaṇaṇiaṃtiāe vahuāe sāmalaṃ vaaṇaṃ // ViPrud_2.67 //",
    "GK16viprud_u:907": " (ekaśilāmahilānāṃ śrutvā narendradarśanāmodam /",
    "GK16viprud_u:908": " gurujananiyantritāyā vadhvāḥ śyāmalaṃ vadanam) //",
    "GK16viprud_u:909": " atra narendradarśananimittaṃ harṣamutpaśyantyā vadhvā mukhaṃ śyāmalamiti vācyasyaiva cārutvam /",
    "GK16viprud_u:910": " gurujananiyantritāhaṃ narendraṃ draṣṭuṃ na gatavatyasmi iti vyaṅgyārthasyācārutvam //",
    "GK16viprud_u:911": " [II.5.28 kāvākṣiptam]",
    "GK16viprud_u:912": " yatra kākvār'thāntaramākṣipyate,",
    "GK16viprud_u:913": " tadapi guṇībhūtavyaṅgyameva /",
    "GK16viprud_u:914": " yathā---",
    "GK16viprud_u:915": " piasahi kahehi ahiā khoṇī lacchī sarassaī majjhā /",
    "GK16viprud_u:916": " jāṃ bahu maṇṇai soaṃ ṇaraṇāho guṇavisesaṇṇo // ViPrud_2.68 //",
    "GK16viprud_u:917": " (priyasakhi kathayādhikā kṣoṇī lakṣmīḥ sarasvatī mattaḥ /",
    "GK16viprud_u:918": " yāṃ bahu manyate so 'yaṃ naranātho guṇaviśeṣajñaḥ) //",
    "GK16viprud_u:919": " atra kṣoṇī madadhiketi kākukalpanayādhikā na bhavatīti vastu vyajyate //",
    "GK16viprud_u:920": " citraṃ tu kāvyaṃ śabdārthālaṅkāracitratayā bahuvidham /",
    "GK16viprud_u:921": " tatprapañco 'pyalaṅkāraprakaraṇe vyaktībhaviṣyati //",
    "GK16viprud_u:922": " II.6 //",
    "GK16viprud_u:923": " mahākāvyopakāvyādiprabandhanirūpaṇam //",
    "GK16viprud_u:924": " atha mahākāvyādayaḥ prabandhā nirūpyante /",
    "GK16viprud_u:925": " nagarārṇavaśailartucandrārkodayavarṇanam /",
    "GK16viprud_u:926": " udyānasalilakrīḍāmadhupānaratotsavāḥ // ViPrud_2.69 //",
    "GK16viprud_u:927": " vipralambho vivāhaśca kumārodayavarṇanam /",
    "GK16viprud_u:928": " mantradūtaprayāṇājināyakābhyudayā api // ViPrud_2.70 //",
    "GK16viprud_u:929": " etāni yatra varṇyante tanmahākāvyamucyate /",
    "GK16viprud_u:930": " eṣāmaṣṭādaśānāṃ yaiḥ kauścidūnamapīṣyate // ViPrud_2.71 //",
    "GK16viprud_u:931": " tattrividham /",
    "GK16viprud_u:932": " gadyamayaṃ padyamayamubhayamayaṃ ceti // ViPrud_2.72ab //",
    "GK16viprud_u:933": " apādaḥ padasaṃghāto gadyaṃ ;",
    "GK16viprud_u:934": " padyaṃ catuṣpadam /",
    "GK16viprud_u:935": " gadyakāvyaṃ kādambaryādi /",
    "GK16viprud_u:936": " padyakāvyaṃ raghuvaṃśādi /",
    "GK16viprud_u:937": " asargabandhamapi yadupakāvyamudīryate // ViPrud_2.72cd //",
    "GK16viprud_u:938": " asargabandhaṃ sūryaśatakādi /",
    "GK16viprud_u:939": " gadyapadyamayaṃ kāvyaṃ campūrityabhidhīyate /",
    "GK16viprud_u:940": " vaktraṃ cāparavaktraṃ ca socchvāsatvaṃ ca bhedakam // ViPrud_2.73 //",
    "GK16viprud_u:941": " varṇyate yatra kāvyajñairasāvākhyāyikā matā /",
    "GK16viprud_u:942": " yatra vaktrāparavaktranāmānau vṛttaviśeṣau varṇyete socchravāsaparicchinnā'khyāyikā harṣacaritādi /",
    "GK16viprud_u:943": " (kośāntare vākyamidaṃ nopalabhyate / )",
    "GK16viprud_u:944": " II.7 kṣudraprabandhanirūpaṇam //",
    "GK16viprud_u:945": " atha kṣudrāḥ prabandhā nirūpyante /",
    "GK16viprud_u:946": " [II.7.1 udāharaṇam]",
    "GK16viprud_u:947": " yena kenāpi tālena gadyapadyasamanvitam // ViPrud_2.74 //",
    "GK16viprud_u:948": " jayatyupakramaṃ mālinyādiprāsavicitritam /",
    "GK16viprud_u:949": " tadudāharaṇaṃ nāma vibhaktyaṣṭakasaṃyutam // ViPrud_2.75 //",
    "GK16viprud_u:950": " yatrādau jayatyupakramaṃ mālinyādivṛttaṃ ramyaṃ padyaṃ nibadhyate,",
    "GK16viprud_u:951": " anantaram “api ca';",
    "GK16viprud_u:952": " ityupakramāṇyaṣṭavākyāni saprāsāni satālāni prativibhakti nibadhyante,",
    "GK16viprud_u:953": " anantaraṃ vibhaktyābhāsāḥ,",
    "GK16viprud_u:954": " tat udāharaṇam /",
    "GK16viprud_u:955": " [II.7.2 cakravālakam]",
    "GK16viprud_u:956": " saṃbodhanavibhaktyā yat pracuraṃ padyapūrvakam /",
    "GK16viprud_u:957": " vimuktapunarākṛṣṭaśabdaṃ syāccakravālakam // ViPrud_2.76 //",
    "GK16viprud_u:958": " ādyantapadyasaṃyuktā saṃskṛtaprākṛtātmikā /",
    "GK16viprud_u:959": " aṣṭabhirvā caturbhirvā vākyaiḥ skandhasamanvitā // ViPrud_2.77 //",
    "GK16viprud_u:960": " [II.7.3 bhogāvalī]",
    "GK16viprud_u:961": " pratiskandhaṃ bhinnavākyarītirdevanṛpocitā /",
    "GK16viprud_u:962": " sarvato devaśabdādireṣā bhogāvalī matā // ViPrud_2.78 //",
    "GK16viprud_u:963": " [II.7.4 birudāvali]",
    "GK16viprud_u:964": " varṇyamānāṅkabirudavarṇanapracurojjvalā /",
    "GK16viprud_u:965": " vākyāḍambarasaṃyuktā sā matā birudāvalī // ViPrud_2.79 //",
    "GK16viprud_u:966": " [II.7.5 tarāvali]",
    "GK16viprud_u:967": " tārāṇāṃ saṃkhyayā padyairyuktā tārāvalī matā /",
    "GK16viprud_u:968": " evaṃ kaviprauḍhoktisiddhāḥ kṣudrāḥ prabandhā yathāsaṃbhavamūhyāḥ /",
    "GK16viprud_u:969": " athaiteṣāmudāharaṇāni vistarabhayādiha noktāni //",
    "GK16viprud_u:970": " iti śrīvidyānāthaviracite pratāparudrayaśobhūṣaṇe 'laṃkāraśāstre kāvyaprakaraṇaṃ samāptam //",
    "GK16viprud_u:971": " // atha nāṭakaprakaraṇam //",
    "GK16viprud_u:972": " // atha nāṭyapradhānāḥ prabandhā nirūpyante //",
    "GK16viprud_u:973": " [III.1.1 nāṭyasvarūpam]",
    "GK16viprud_u:974": " tatra nāṭyasvarūpaṃ nirūpyate /",
    "GK16viprud_u:975": " caturvidhairabhinayaiḥ sāttvikāṅgikapūrvakaiḥ /",
    "GK16viprud_u:976": " dhīrodāttādyavasthānukṛtirnāṭyaṃ rasāśrayam // ViPrud_3.0.1 //",
    "GK16viprud_u:977": " bhāvāśrayaṃ tu nṛttyaṃ syānnṛttaṃ tālalayānvitam /",
    "GK16viprud_u:978": " eṣā daśarūpakoktā prakriyā /",
    "GK16viprud_u:979": " nṛttyanṛtūyornāṭakādyaṅgatvādiha svarūpanirūpaṇaṃ kṛtam /",
    "GK16viprud_u:980": " tathoktaṃ 'daśarūpake'---",
    "GK16viprud_u:981": " “madhuroddhatabhedena taddvayaṃ dvividhaṃ punaḥ /",
    "GK16viprud_u:982": " lāsyatāṇḍavarūpeṇa nāṭakādyupakārakam //",
    "GK16viprud_u:983": " '; iti /",
    "GK16viprud_u:984": " tena nāṭyena daśa rūpakāṇi bhavanti /",
    "GK16viprud_u:985": " [III.1.2 daśavidharūpakanirdeśāḥ]",
    "GK16viprud_u:986": " nāṭakaṃ saprakaraṇaṃ bhāṇaḥ prahasanaṃ ḍimaḥ /",
    "GK16viprud_u:987": " vyāyogasamavākārau vīthyaṅkehāmṛgā daśa // ViPrud_3.0.2 //",
    "GK16viprud_u:988": " nāṭyāśrayatvenābheda iti śaṅkā na yujyate /",
    "GK16viprud_u:989": " vastunetṛrasāsteṣāṃ rūpakāṇāṃ hi bhedakāḥ // ViPrud_3.0.3 //",
    "GK16viprud_u:990": " vastu trividham---prakhyātam,",
    "GK16viprud_u:991": " utpādyam,",
    "GK16viprud_u:992": " miśraṃ ceti /",
    "GK16viprud_u:993": " tathoktaṃ 'daśarūpake'---",
    "GK16viprud_u:994": " “prakhyātotpādyamiśratvabhedāt tattrividhaṃ matam '; iti /",
    "GK16viprud_u:995": " [III.1.3 daśavidharūparakāṃṇāṃ itivṛttādayaḥ]",
    "GK16viprud_u:996": " itihāsanibandhanaṃ prakhyātam,",
    "GK16viprud_u:997": " kavikalpitamutpādyam,",
    "GK16viprud_u:998": " saṃkarāyattaṃ miśraṃ ceti evamādivastubhedānnāyakabhedāt rūpakāṇāṃ parasparaṃ bhedaḥ /",
    "GK16viprud_u:999": " tathā hi---nāṭake prakhyātamitivṛttam,",
    "GK16viprud_u:1000": " dhīrodātto nāyakaḥ,",
    "GK16viprud_u:1001": " śṛṅgāravīrarasayoranyatarasya prādhānyam,",
    "GK16viprud_u:1002": " anyeṣāṃ rasānāmaṅgatvenānupraveśaḥ /",
    "GK16viprud_u:1003": " prakaraṇe utpādyamitivṛttam,",
    "GK16viprud_u:1004": " dhīraśānto nāyakaḥ,",
    "GK16viprud_u:1005": " śṛṅgārarasasyaiva prādhānyam /",
    "GK16viprud_u:1006": " bhāṇe utpādyamitivṛttam,",
    "GK16viprud_u:1007": " dhūrtaviṭo nāyakaḥ,",
    "GK16viprud_u:1008": " śṛṅgāravīrayoḥ sūcanāmātrasāratā /",
    "GK16viprud_u:1009": " prahasane kalpyamitivṛttam,",
    "GK16viprud_u:1010": " pāṣaṇḍaprabhṛtayo nāyakāḥ,",
    "GK16viprud_u:1011": " hāsyarasaḥ pradhānam /",
    "GK16viprud_u:1012": " ḍime prakhyātamitivṛttam,",
    "GK16viprud_u:1013": " devagandharvapiśācādayo dhīroddhatā nāyakāste ṣoḍaśa,",
    "GK16viprud_u:1014": " raudrarasaḥ pradhānam,",
    "GK16viprud_u:1015": " vīraśṛṅgārayoranupraveśaḥ /",
    "GK16viprud_u:1016": " vyāyoge prakhyātamitivṛttam,",
    "GK16viprud_u:1017": " dhīroddhato nāyakaḥ,",
    "GK16viprud_u:1018": " vīrarasaḥ pradhānam /",
    "GK16viprud_u:1019": " samavakāre devāsurādayo dvādaśa nāyakāḥ,",
    "GK16viprud_u:1020": " vīrarasaḥ pradhānam,",
    "GK16viprud_u:1021": " kalpitamitivṛttaṃ prasiddhaṃ vā /",
    "GK16viprud_u:1022": " vīthyāṃ kalpitamitivṛttam,",
    "GK16viprud_u:1023": " dhīroddhato nāyakaḥ,",
    "GK16viprud_u:1024": " śṛṅgārarasasya sūcanāmātrasāratā /",
    "GK16viprud_u:1025": " aṅke prakhyātamitivṛttam,",
    "GK16viprud_u:1026": " prākṛtajano nāyakaḥ,",
    "GK16viprud_u:1027": " karuṇarasaḥ pradhānam,",
    "GK16viprud_u:1028": " īhāmṛge miśramitivṛttam,",
    "GK16viprud_u:1029": " dhīroddhato nāyakaḥ,",
    "GK16viprud_u:1030": " śṛṅgārarasasyābhāsatvam /",
    "GK16viprud_u:1031": " [III.1.4 da.rū. sāmagrī]",
    "GK16viprud_u:1032": " atha teṣāṃ sāmagrī nirūpyate /",
    "GK16viprud_u:1033": " tatra pañca sandhayaḥ /",
    "GK16viprud_u:1034": " tathā coktaṃ daśarūpake---",
    "GK16viprud_u:1035": " “mukhaṃ pratimukhaṃ garbhaḥ sāvamarśopasaṃhṛtiḥ'; iti /",
    "GK16viprud_u:1036": " [III.1.5. sandhipañcakavivecanam]",
    "GK16viprud_u:1037": " saṃdhirnāmaikena prayojanenānvitānāṃ kathānāmavāntaraprayojanasaṃbandhaḥ /",
    "GK16viprud_u:1038": " tatrārambhabījasaṃbandho mukhasaṃdhiḥ /",
    "GK16viprud_u:1039": " prayatnabindusaṃbandhaḥ pratimukhasaṃndhiḥ /",
    "GK16viprud_u:1040": " prāptyāśāpatākayoḥ saṃbandho garbhasaṃdhiḥ /",
    "GK16viprud_u:1041": " niyatāptiprakaryoḥ saṃbandho vimarśasaṃdhiḥ /",
    "GK16viprud_u:1042": " phalāgamakāryayoḥ saṃbandho nirvahaṇasaṃdhiḥ /",
    "GK16viprud_u:1043": " tathā coktaṃ daśarūpake---",
    "GK16viprud_u:1044": " “bījabindupatākākhyaprakarīkāryalakṣaṇāḥ /",
    "GK16viprud_u:1045": " ārambhayatnaprāptyāśāniyatāptiphalāgamāḥ //",
    "GK16viprud_u:1046": " arthaprakṛtayaḥ pañca pañcāvasthāsamanvitāḥ /",
    "GK16viprud_u:1047": " yathāsaṃkhyena jāyante mukhādyāḥ pañca saṃdhayaḥ //",
    "GK16viprud_u:1048": " '; iti /",
    "GK16viprud_u:1049": " athārambhādīnāṃ lakṣaṇaṃ nirūpyate---",
    "GK16viprud_u:1050": " autsukyamātramārambhaḥ phalalābhāya bhūyase /",
    "GK16viprud_u:1051": " prayatnastu phalaprāptau vyāpāro 'titvarānvitaḥ // ViPrud_3.0.4 //",
    "GK16viprud_u:1052": " upāyāpāyaṅkābhyāṃ prāptyāśā kāryasaṃbhavaḥ /",
    "GK16viprud_u:1053": " apāyābhāvataḥ kāryaniścayo niyatāptikā // ViPrud_3.0.5 //",
    "GK16viprud_u:1054": " samagraphalasaṃpattiḥ phalāgama udāhṛtaḥ /",
    "GK16viprud_u:1055": " atha bījādipañcakaṃ nirūpyate---",
    "GK16viprud_u:1056": " stokoddiṣṭaḥ kāryaheturbīṃjaṃ vistāryanekadhā // ViPrud_3.0.6 //",
    "GK16viprud_u:1057": " avāntarārthavicchede binduracchedakāraṇam /",
    "GK16viprud_u:1058": " pratipādyakathāṅgaṃ syāt patākā vyāpinī kathā // ViPrud_3.0.7 //",
    "GK16viprud_u:1059": " avyāpinī prakarikā kāryaṃ nirvāhakṛt phale // ViPrud_3.0.8ab //",
    "GK16viprud_u:1060": " [III.2 mukhasandhiḥ]",
    "GK16viprud_u:1061": " atha mukhaṃ nirūpyate---",
    "GK16viprud_u:1062": " mukhaṃ bījasamutpattirnānārtharasasaṃbhavā // ViPrud_3.0.8cd //",
    "GK16viprud_u:1063": " aṅgāni dvādaśaitasya bījārambhasamanvayāt // ViPrud_3.0.9ab //",
    "GK16viprud_u:1064": " bījārambhānuguṇyena mukhasandheraṅgāni prayoktavyāni /",
    "GK16viprud_u:1065": " upakṣepaḥ parikaraḥ parinyāso vilobhanam // ViPrud_3.0.9cd //",
    "GK16viprud_u:1066": " yuktiḥ prāptiḥ samādhānaṃ vidhānaṃ paribhāvanā /",
    "GK16viprud_u:1067": " udbhedabhedakaraṇānyanvarthāni yathākramam // ViPrud_3.0.10 //",
    "GK16viprud_u:1068": " yathākramameṣāṃ svarūpaṃ nirūpyate---",
    "GK16viprud_u:1069": " bījanyāsa upakṣepaḥ /",
    "GK16viprud_u:1070": " bījasya bahūkaraṇaṃ parikaraḥ /",
    "GK16viprud_u:1071": " bījaniṣpattiḥ parinyāsaḥ /",
    "GK16viprud_u:1072": " bījaguṇavarṇanaṃ vilobhanam /",
    "GK16viprud_u:1073": " bījānukūlasaṃghaṭanaprayojanavicāro yuktiḥ /",
    "GK16viprud_u:1074": " bījasukhāgamaḥ prāptiḥ /",
    "GK16viprud_u:1075": " bījasaṃnidhānaṃ samādhānam /",
    "GK16viprud_u:1076": " bījasukhaduḥ khaheturvidhānam /",
    "GK16viprud_u:1077": " bījaviṣayāścaryāveśaḥ paribhāvanā /",
    "GK16viprud_u:1078": " gūḍhabījaprakāśanamudbhedaḥ /",
    "GK16viprud_u:1079": " bījānuguṇaprotsāhanaṃ bhedaḥ /",
    "GK16viprud_u:1080": " bījānuguṇaprastutakāryārambhaḥ karaṇam /",
    "GK16viprud_u:1081": " etāni dvādaśa mukhasandheraṅgāni /",
    "GK16viprud_u:1082": " eteṣāṃ madhye upakṣepaparikaraparinyāsayuktyudbhedasamādhānānāmāvaśyakatvam /",
    "GK16viprud_u:1083": " [III.3 pratimukhasandhiḥ]",
    "GK16viprud_u:1084": " atha pratimukhasandhiḥ---",
    "GK16viprud_u:1085": " lakṣyālakṣyasya bījasya vyaktiḥ pratimukhaṃ matam /",
    "GK16viprud_u:1086": " binduprayatnānugamādaṅgānyasya trayodaśa // ViPrud_3.0.11 //",
    "GK16viprud_u:1087": " binduprayatnānuguṇyena pratimukhasandheraṅgāni prayoktavyāni /",
    "GK16viprud_u:1088": " vilāsaḥ parisarpaśca vidhūtaṃ śamanarmaṇī /",
    "GK16viprud_u:1089": " narmadyutiḥ pragamanaṃ nirodhaḥ paryupāsanam // ViPrud_3.0.12 //",
    "GK16viprud_u:1090": " vajraṃ puṣpamupanyāso varṇasaṃhāra ityapi // ViPrud_3.0.13ab //",
    "GK16viprud_u:1091": " eṣāṃ svarūpaṃ nirūpyate---",
    "GK16viprud_u:1092": " saṃbhogaviṣayamanoratho vilāsaḥ /",
    "GK16viprud_u:1093": " dṛṣṭanaṣṭapadārthānusaraṇaṃ parisarpaḥ /",
    "GK16viprud_u:1094": " aniṣṭavastuvikṣepo vidhūtam /",
    "GK16viprud_u:1095": " aratyupaśamanaṃ śamaḥ /",
    "GK16viprud_u:1096": " parihāsavacanaṃ narma /",
    "GK16viprud_u:1097": " anurāgoddhāṭanotthā prītirnarmadyutiḥ /",
    "GK16viprud_u:1098": " uttarottaravākyairanurāgabījaprakāśanaṃ pragamanam /",
    "GK16viprud_u:1099": " chadmanā hitāgamananirodhanaṃ nirodhaḥ /",
    "GK16viprud_u:1100": " iṣṭajanānunayaḥ paryupāsanam /",
    "GK16viprud_u:1101": " pramukhaniṣṭhuravacanaṃ vajram /",
    "GK16viprud_u:1102": " anurāgaprakāśanaviśiṣṭavacanaṃ puṣpam /",
    "GK16viprud_u:1103": " anurāgahetuvākyaracanopanyāsaḥ /",
    "GK16viprud_u:1104": " caturvarṇanirvarṇataṃ varṇasaṃhāraḥ /",
    "GK16viprud_u:1105": " eteṣāṃ madhye parisarpapragamanavajropanyāsapuṣpāṇāṃ prādhānyam /",
    "GK16viprud_u:1106": " [III.4 garbhasandhiḥ]",
    "GK16viprud_u:1107": " atha garbhasaṃdhiḥ---",
    "GK16viprud_u:1108": " garbhastu dṛṣṭanaṣṭasya bījasyānveṣaṇaṃ muhuḥ // ViPrud_3.0.13cd //",
    "GK16viprud_u:1109": " asyāptyāśāpatākānuguṇyenāṅgopakalpanam // ViPrud_3.0.14ab //",
    "GK16viprud_u:1110": " patākāprāptyāśānuguṇyena garbhasandheraṅgāni prayoktavyāni /",
    "GK16viprud_u:1111": " abhūtāharaṇaṃ mārgo rūpodāharaṇakramāḥ // ViPrud_3.0.14cd //",
    "GK16viprud_u:1112": " saṃgrahaścānumānaṃ ca toṭakādhibadhe tathā /",
    "GK16viprud_u:1113": " udvegasaṃbhramākṣepā dvādaśāṅgānyanukramāt // ViPrud_3.0.15 //",
    "GK16viprud_u:1114": " eṣāṃ svarūpaṃ nirūpyate---",
    "GK16viprud_u:1115": " prastutopayogicchadmācaraṇamabhūtāharaṇam /",
    "GK16viprud_u:1116": " tattvārthānukīrtanaṃ mārgaḥ /",
    "GK16viprud_u:1117": " vitarkapratipādanāvākyaṃ rūpam /",
    "GK16viprud_u:1118": " prastutotkarṣābhidhānamudāhṛtiḥ /",
    "GK16viprud_u:1119": " saṃcintitārthaprāptiḥ kramaḥ //",
    "GK16viprud_u:1120": " prastutopayogisāmadānavacanaṃ saṃgrahaḥ /",
    "GK16viprud_u:1121": " (prastutopayogisamādhānavākyamiti pāṭhāntaram //)//",
    "GK16viprud_u:1122": " liṅgādabhyūhanamanumānam /",
    "GK16viprud_u:1123": " roṣasaṃbhramavacanaṃ toṭakam /",
    "GK16viprud_u:1124": " iṣṭajanātisaṃdhānamadhibalam /",
    "GK16viprud_u:1125": " apakārijanād bhayamudvegaḥ /",
    "GK16viprud_u:1126": " śaṅkātrāsau ca saṃbhramaḥ /",
    "GK16viprud_u:1127": " iṣṭārthopāyānusaraṇamākṣepaḥ /",
    "GK16viprud_u:1128": " eteṣāṃ madhye 'bhūtāharaṇamārgatoṭakādhibalākṣepāṇāṃ prādhānyam /",
    "GK16viprud_u:1129": " [III.5 vimarśasandhiḥ]",
    "GK16viprud_u:1130": " atha vimarśasaṃdhiḥ---",
    "GK16viprud_u:1131": " garbhasaṃdhau prasiddhasya bījārthasyāvamarśanam /",
    "GK16viprud_u:1132": " hetunā yena kenāpi vimarśaḥ saṃdhiriṣyate // ViPrud_3.0.16 //",
    "GK16viprud_u:1133": " niyatāptiprakaryukteraṅgānyatra trayodaśa // ViPrud_3.0.17ab //",
    "GK16viprud_u:1134": " niyatāptiprakaryānuguṇyena vimarśasaṃdheraṅgāni prayoktavyāni /",
    "GK16viprud_u:1135": " tatrāpavādaḥ saṃpheṭo vidravadravaśaktayaḥ // ViPrud_3.0.17cd //",
    "GK16viprud_u:1136": " dyutiḥ prasaṅgaścalanaṃ vyavasāyo nirodhanam /",
    "GK16viprud_u:1137": " prarocanaṃ vicalanamādānaṃ tu trayodaśa // ViPrud_3.0.18 //",
    "GK16viprud_u:1138": " eteṣāṃ svarūpaṃ nirūpyate---",
    "GK16viprud_u:1139": " doṣaprakhyāpanamapavādaḥ /",
    "GK16viprud_u:1140": " roṣasaṃbhāṣaṇaṃ saṃpheṭaḥ /",
    "GK16viprud_u:1141": " vadhabandhādikaṃ vidravaḥ /",
    "GK16viprud_u:1142": " gurutiraskṛtirdravaḥ /",
    "GK16viprud_u:1143": " virodhaśamanaṃ śaktiḥ /",
    "GK16viprud_u:1144": " tarjanodvejane dyutiḥ /",
    "GK16viprud_u:1145": " gurukīrtanaṃ prasaṅgaḥ /",
    "GK16viprud_u:1146": " upamānaṃ calanam /",
    "GK16viprud_u:1147": " svaśaktipraśaṃsanaṃ vyavasāyaḥ /",
    "GK16viprud_u:1148": " krodhasaṃrabdhānāmanyonyavikṣepo nirodhanam /",
    "GK16viprud_u:1149": " siddhavadbhāviśreyaḥ kathanaṃ prarocanam /",
    "GK16viprud_u:1150": " svaguṇā'viṣkaraṇaṃ vicalanam /",
    "GK16viprud_u:1151": " kāryasaṃgraha ādānam /",
    "GK16viprud_u:1152": " eteṣāṃ madhye apavādaśaktivyavasāyaprarocanādānānāṃ prādhānyam //",
    "GK16viprud_u:1153": " atha nirvahaṇasaṃdhiḥ---",
    "GK16viprud_u:1154": " bījavanto mukhādyarthā viprakīrṇā yathāyatham /",
    "GK16viprud_u:1155": " aikārthyamupanīyante yatra nirvahaṇaṃ hi tat // ViPrud_3.0.19 //",
    "GK16viprud_u:1156": " phalāptikāryānuguṇyādaṅgānyasya caturdaśa // ViPrud_3.0.20ab //",
    "GK16viprud_u:1157": " phalāptikāryānuguṇyena nirvahaṇasaṃdheraṅgāni caturdaśa pratipādanīyāni /",
    "GK16viprud_u:1158": " saṃdhirvirodho grathanaṃ nirṇayaḥ paribhāṣaṇam // ViPrud_3.0.20cd //",
    "GK16viprud_u:1159": " prasādānandasamayāḥ kṛtyābhāṣopagūhanam /",
    "GK16viprud_u:1160": " pūrvabhāvopasaṃhārau praśastiśca caturdaśa // ViPrud_3.0.21 //",
    "GK16viprud_u:1161": " eteṣāṃ svarūpaṃ nirūpyate---",
    "GK16viprud_u:1162": " bījopaśamanaṃ saṃdhiḥ /",
    "GK16viprud_u:1163": " kāryamārgaṇaṃ virodhaḥ /",
    "GK16viprud_u:1164": " kāryopakṣepaṇaṃ grathanam /",
    "GK16viprud_u:1165": " bījānuguṇakāryaprakhyāpanaṃ nirṇayaḥ /",
    "GK16viprud_u:1166": " mitho jalpanaṃ paribhāṣā /",
    "GK16viprud_u:1167": " paryupāsanaṃ prasādaḥ /",
    "GK16viprud_u:1168": " vāñchitārthaprāptirānandaḥ /",
    "GK16viprud_u:1169": " duḥ khapraśamanaṃ samayaḥ /",
    "GK16viprud_u:1170": " labdhasthirīkaraṇaṃ",
    "GK16viprud_u:1171": " kṛtiḥ /",
    "GK16viprud_u:1172": " prāptakāryānumodanam ābhāṣaṇam /",
    "GK16viprud_u:1173": " adbhutārthaprāptiḥ upagūhanam /",
    "GK16viprud_u:1174": " iṣṭakāryadarśanaṃ pūrvabhāvaḥ /",
    "GK16viprud_u:1175": " kāryārthopasaṃhṛtiḥ saṃhāraḥ /",
    "GK16viprud_u:1176": " śubhaśaṃsanaṃ praśastiḥ /",
    "GK16viprud_u:1177": " evaṃ catuḥ ṣaṣṭyaṅgasamanvitāḥ pañca sandhayaḥ pratipāditāḥ /",
    "GK16viprud_u:1178": " [III.6.1sandhināṃprayojanāni]eteṣāṃ ṣaṭ prayojanāni saṃbhavanti---vivakṣitārthapratipādanaṃ,",
    "GK16viprud_u:1179": " gopyārthagopanaṃ,",
    "GK16viprud_u:1180": " prakāśyārthaprakāśanaṃ,",
    "GK16viprud_u:1181": " abhinayarāgasamṛddhiḥ,",
    "GK16viprud_u:1182": " camatkāritvam,",
    "GK16viprud_u:1183": " itivṛttavistaraśceti /",
    "GK16viprud_u:1184": " tatretivṛttaṃ sūcyamasūcyaṃ ceti dvividham /",
    "GK16viprud_u:1185": " asūcyamapi dvividhaṃ---dṛśyaṃ śrāvyaṃ ca /",
    "GK16viprud_u:1186": " tatra sūcyasya sūcanākramaḥ pañcavidhaḥ /",
    "GK16viprud_u:1187": " tathoktaṃ 'daśarūpake'---",
    "GK16viprud_u:1188": " “viṣkambhacūlikāṅkāsyapraveśāṅkāvatāraṇaiḥ'iti /",
    "GK16viprud_u:1189": " eteṣāṃ svarūpaṃ nirūpyate---",
    "GK16viprud_u:1190": " vṛttavartiṣyamāṇānāṃ kathāṃśānāṃ nidarśakaḥ /",
    "GK16viprud_u:1191": " saṃkṣepārthastu viṣkambho madhyapātraprayojitaḥ // ViPrud_3.0.22 //",
    "GK16viprud_u:1192": " sa dvividhaḥ-śuddhaḥ saṃkīrṇaśceti /",
    "GK16viprud_u:1193": " kevalasaṃskṛtaprāyaḥ śuddhaḥ /",
    "GK16viprud_u:1194": " saṃskṛtaprākṛtamiśritaḥ saṃkīrṇaḥ /",
    "GK16viprud_u:1195": " atha cūlikā---",
    "GK16viprud_u:1196": " antaryavanikāsaṃsthaiścūlikār'thasya sūcanā // ViPrud_3.0.23ab //",
    "GK16viprud_u:1197": " yatra nepathyagataiḥ pātrairarthaḥ sūcyate sā cūlikā /",
    "GK16viprud_u:1198": " athāṅkāsyam---",
    "GK16viprud_u:1199": " aṅkāntapātrairaṅkāsyamuttarāṅkārthasūcanā // ViPrud_3.0.23cd //",
    "GK16viprud_u:1200": " yatra pūrvāṅkāntapātrairuttarāṅkārthaḥ sūcyate tadaṅkāsyam /",
    "GK16viprud_u:1201": " atha praveśakaḥ---",
    "GK16viprud_u:1202": " vṛttavartiṣyamāṇānāṃ kathāṃśānāṃ nidarśakaḥ /",
    "GK16viprud_u:1203": " praveśakastu nādye 'ṅke nīcapātraprayojitaḥ // ViPrud_3.0.24 //",
    "GK16viprud_u:1204": " nīcapātraprayuktaḥ praveśakaḥ ādye 'ṅke na prayoktavyaḥ /",
    "GK16viprud_u:1205": " athāṅkāvatāraḥ---",
    "GK16viprud_u:1206": " yatra syāduttarāṅkārthaḥ pūrvāṅkārthānusaṃgataḥ // ViPrud_3.0.25ab //",
    "GK16viprud_u:1207": " asūcitāṅkapātraṃ tadaṅkāvataraṇaṃ matam //",
    "GK16viprud_u:1208": " ebhiḥ sūcyaṃ sūcayitvā dṛśyamaṅkaiḥ pradarśayet // ViPrud_3.0.25cd //",
    "GK16viprud_u:1209": " tatrāṅkasvarūpaṃ nirūpyate---",
    "GK16viprud_u:1210": " pratyakṣanetṛcarito binduvyaktipuraskṛtaḥ /",
    "GK16viprud_u:1211": " aṅko nānāprakārārthasaṃvidhānarasāśrayaḥ // ViPrud_3.0.26 //",
    "GK16viprud_u:1212": " III.7.athāmukhaṃ nirūpyate---",
    "GK16viprud_u:1213": " sūtradhāro naṭīṃ brūte māriṣaṃ vā vidūṣakam /",
    "GK16viprud_u:1214": " svakāryaprastutākṣepi citroktyā yat tadāmukham // ViPrud_3.0.27 //",
    "GK16viprud_u:1215": " prastāvanā vā tatra syāt kathodghātaḥ pravartakam /",
    "GK16viprud_u:1216": " prayogātiśayaśceti trīṇyaṅgānyāmukhasya tu // ViPrud_3.0.28 //",
    "GK16viprud_u:1217": " eṣāmaṅgānāṃ svarūpaṃ nirūpyate---",
    "GK16viprud_u:1218": " svetivṛttasamaṃ vākyamarthaṃ vā yatra sūtriṇaḥ /",
    "GK16viprud_u:1219": " gṛhītvā praviśet pātraṃ kathoddhāto dvidhaiva saḥ // ViPrud_3.0.29 //",
    "GK16viprud_u:1220": " prastūyamānakālasya guṇavarṇanayā svataḥ /",
    "GK16viprud_u:1221": " praviśet sūcitaṃ pātraṃ yatra tatsyāt pravartakam // ViPrud_3.0.30 //",
    "GK16viprud_u:1222": " eṣo 'yamityupakṣepāt sūtradhāraprayogataḥ /",
    "GK16viprud_u:1223": " pātrapraveśo yatrāyaṃ prayogātiśayo mataḥ // ViPrud_3.0.31 //",
    "GK16viprud_u:1224": " III.8",
    "GK16viprud_u:1225": " vīthyaṅgānyāmukhāṅgatvāducyante 'tra svabhāvataḥ /",
    "GK16viprud_u:1226": " uddhātyakāvalagite prapañcatrigate chalam // ViPrud_3.0.32 //",
    "GK16viprud_u:1227": " vākkelyadhibale gaṇḍamavasyanditanālike /",
    "GK16viprud_u:1228": " asatpralāpavyāhāramṛdavāni trayodaśa // ViPrud_3.0.33 //",
    "GK16viprud_u:1229": " eṣāṃ svarūpaṃ nirūpyate---",
    "GK16viprud_u:1230": " gūḍhārthapadaparyāyamālārūpeṇa praśnottaramālārūpeṇa coddhātyakaṃ dvividham /",
    "GK16viprud_u:1231": " avalagitamapi dvividham /",
    "GK16viprud_u:1232": " yatraikatra samāveśāt kāryamanyatra siddhyati /",
    "GK16viprud_u:1233": " vastuno 'nyatra vā yatsyāt dvidhāvalagitaṃ matam // ViPrud_3.0.34 //",
    "GK16viprud_u:1234": " anyakāryacchadmanā anyakāryakaraṇam,",
    "GK16viprud_u:1235": " anyakāryaprasaṅgāt prakṛtakāryasiddhiśca /",
    "GK16viprud_u:1236": " asadbhūtaṃ mithaḥ /",
    "GK16viprud_u:1237": " stotraṃ prapañcaḥ /",
    "GK16viprud_u:1238": " trigataṃ dvividhaṃ---pūrvaraṅgāṅgaṃ prastāvanāṅgaṃ ceti /",
    "GK16viprud_u:1239": " pūrvaraṅge naṭādisaṃlāpaḥ,",
    "GK16viprud_u:1240": " atra tu sāmyādanekārthayojanaṃ trigatam /",
    "GK16viprud_u:1241": " priyasadṛśairvākyairapriyairvilobhanaṃ chalam /",
    "GK16viprud_u:1242": " sākāṅkṣasyāpi vākyasya nivartanamuktipratyuktiḥ vākkelirdvividhā /",
    "GK16viprud_u:1243": " spardhayānyonyavākyādhikyamadhibalam /",
    "GK16viprud_u:1244": " sahasoditaṃ prastutavirodhi gaṇḍam /",
    "GK16viprud_u:1245": " rasavaśāduktānyathāvyākhyānamavasyanditam /",
    "GK16viprud_u:1246": " sopahāsanigūḍhārthaprahelikā nālikā /",
    "GK16viprud_u:1247": " asaṃbandhakathāprāyaḥ pralopo 'satpralāpaḥ /",
    "GK16viprud_u:1248": " anyārthaṃ hāsyalobhakaraṃ vacanaṃ vyāhāraḥ /",
    "GK16viprud_u:1249": " doṣāṇāṃ guṇatvapratipādanaṃ mṛdavam /",
    "GK16viprud_u:1250": " eteṣāṃ madhye yathāsaṃbhavaṃ kānicit prastāvanāyāṃ prayoktavyāni /",
    "GK16viprud_u:1251": " III.9atha daśarūpakāṇāṃ svarūpaṃ nirūpyate /",
    "GK16viprud_u:1252": " tatra",
    "GK16viprud_u:1253": " sāṅgairmukhapratimukhagarbhamarśopasaṃhṛtaiḥ /",
    "GK16viprud_u:1254": " pūrṇaṃ prakṛtiranyeṣāmādhikārikavṛttavat // ViPrud_3.0.35 //",
    "GK16viprud_u:1255": " vīraśṛṅgārayorekaḥ pradhānaṃ yatra varṇyate /",
    "GK16viprud_u:1256": " prakhyātanāyakopetaṃ nāṭakaṃ tadudāhṛtam // ViPrud_3.0.36 //",
    "GK16viprud_u:1257": " tatra nāndīsvarūpaṃ nirūpyate---",
    "GK16viprud_u:1258": " arthataḥ śabdato vāpi manāk kāvyārthasūcanam // ViPrud_3.0.37ab //",
    "GK16viprud_u:1259": " yatrāṣṭabhirdvādaśabhiraṣṭādaśabhireva vā //",
    "GK16viprud_u:1260": " dvāviṃśatyā padairvāpi sā nāndī parikīrtitā // ViPrud_3.0.37cd //",
    "GK16viprud_u:1261": " nāṭakādirūpakāṇāmādau vihitaṃ padyaṃ nāndītyucyate /",
    "GK16viprud_u:1262": " veṇīsaṃhāre 'ṣṭapadā nāndī /",
    "GK16viprud_u:1263": " anargharāghave dvādaśapadā /",
    "GK16viprud_u:1264": " bālarāmāyaṇe dvāviṃśatipadā /",
    "GK16viprud_u:1265": " kaiścit nāndyāṃ padaniyamo nābhyupagataḥ /",
    "GK16viprud_u:1266": " nāndyanantaraṃ praviṣṭena sūtradhāreṇa raṅgaprasādhanapuraḥ saraṃ bhāratīvṛttyāśrayaṇena ślokaiḥ kāvyārthaḥ sūcanīyaḥ /",
    "GK16viprud_u:1267": " tathoktaṃ 'daśarūpake'---",
    "GK16viprud_u:1268": " “raṅgaṃ prasādhya madhuraiḥ ślokaiḥ kāvyārthasūcakaiḥ /",
    "GK16viprud_u:1269": " ṛtuṃ kaṃcidupādāya bhāratīṃ vṛttimāśrayet //",
    "GK16viprud_u:1270": " '; iti /",
    "GK16viprud_u:1271": " eṣā prakriyā nāṭakasyaiva mukhyā /",
    "GK16viprud_u:1272": " atha prakaraṇam---",
    "GK16viprud_u:1273": " utpādyenetivṛttena dhīraśāntapradhānakam /",
    "GK16viprud_u:1274": " śeṣaṃ nāṭakatulyāṅgaṃ bhavet prakaraṇaṃ hi tat // ViPrud_3.0.38 //",
    "GK16viprud_u:1275": " atha bhāṇaḥ---",
    "GK16viprud_u:1276": " bhāratīvṛttibhūyiṣṭhaṃ śauryasaubhāgyasaṃstavaiḥ /",
    "GK16viprud_u:1277": " sūcyete vīraśṛṅgārau viṭena nipuṇoktinā // ViPrud_3.0.39 //",
    "GK16viprud_u:1278": " kalpitenetivṛttena dhūrtacāritravarṇanam /",
    "GK16viprud_u:1279": " eko 'ṅko mukhanirvāhau yatra bhāṇaḥ sa saṃmataḥ // ViPrud_3.0.40 //",
    "GK16viprud_u:1280": " atha prahasanam---",
    "GK16viprud_u:1281": " yatra sandhyaṅgavṛttyaṅgavarṇanaṃ bhāṇavanmatam /",
    "GK16viprud_u:1282": " hāsyo rasaḥ pradhānaṃ syādbhavet prahasanaṃ hi tat // ViPrud_3.0.41 //",
    "GK16viprud_u:1283": " tacca trividham---śuddhaṃ vaikṛtaṃ saṃkīrṇaṃ ceti /",
    "GK16viprud_u:1284": " tatra śuddham---",
    "GK16viprud_u:1285": " pāṣaṇḍavipraprabhṛticeṭīceṭasamākulam /",
    "GK16viprud_u:1286": " veṣabhāṣādisahitaṃ śuddhaṃ hāsyavaco 'nvitam // ViPrud_3.0.42 //",
    "GK16viprud_u:1287": " atha vaikṛtam---",
    "GK16viprud_u:1288": " kāmukādivacoveṣaiḥ ṣaṇḍakañcukitāpasaiḥ /",
    "GK16viprud_u:1289": " prahāsābhinayaprāyaṃ vaikṛtaṃ tat prakīrtyate // ViPrud_3.0.43 //",
    "GK16viprud_u:1290": " atha saṃkīrṇam---",
    "GK16viprud_u:1291": " yad vīthyaṅgaiḥ samākīrṇaṃ saṃkīrṇaṃ dhūrtasaṃkulam // ViPrud_3.0.44 //",
    "GK16viprud_u:1292": " atha ḍimaḥ---",
    "GK16viprud_u:1293": " yatra vastu prasiddhaṃ syād vṛttayaḥ vaiśikīṃ vinā /",
    "GK16viprud_u:1294": " netāro devagandharvayakṣarakṣomahoragāḥ // ViPrud_3.0.45 //",
    "GK16viprud_u:1295": " bhūtapretapiśācādyāḥ ṣoḍaśātyantamuddhatāḥ /",
    "GK16viprud_u:1296": " hāsyaśṛṅgārarahitā rasā raudrapradhānakāḥ // ViPrud_3.0.46 //",
    "GK16viprud_u:1297": " catvāro 'ṅkāḥ saṃdhayaśca catvāro marśavarjitāḥ /",
    "GK16viprud_u:1298": " māyendrajālasaṃgrāmasūryacandragrahādayaḥ //",
    "GK16viprud_u:1299": " śeṣaṃ nāṭakavat sarvaṃ sa ḍimaḥ parikīrtyate // ViPrud_3.0.47 //",
    "GK16viprud_u:1300": " atha vyāyogaḥ---",
    "GK16viprud_u:1301": " yatra khyātetivṛttaṃ syāduddhato nāyako mataḥ /",
    "GK16viprud_u:1302": " garbhāvamarśarāhityaṃ ḍimavad rasapoṣaṇam /",
    "GK16viprud_u:1303": " ekavāsarakāryaṃ ca sa vyāyogo mahāraṇaḥ // ViPrud_3.0.48 //",
    "GK16viprud_u:1304": " atha samavakāraḥ---",
    "GK16viprud_u:1305": " yatrāmukhaṃ nāṭakavat saṃdhayo marśavarjitāḥ /",
    "GK16viprud_u:1306": " netāro dvādaśa pṛthakphalā devāsurādayaḥ // ViPrud_3.0.49 //",
    "GK16viprud_u:1307": " vīrapradhānāśca rasāstrayo 'ṅkāsteṣu ca kramāt /",
    "GK16viprud_u:1308": " vastusvabhāvadaivārikṛtāḥ syuḥ kapaṭāstrayaḥ // ViPrud_3.0.50 //",
    "GK16viprud_u:1309": " purarodharaṇāgnyādinimittā vidravāstrayaḥ /",
    "GK16viprud_u:1310": " dharmārthakāmānuguṇāstisraḥ śṛṅgārarītayaḥ // ViPrud_3.0.51 //",
    "GK16viprud_u:1311": " prathame 'ṅke nibaddhavyā kathā yāmatrayāvadhiḥ /",
    "GK16viprud_u:1312": " yāmāvadhirdvitīye 'ṅke tṛtīye 'ṅke 'rdhayāmikā // ViPrud_3.0.52 //",
    "GK16viprud_u:1313": " asau samavakāraḥ syād vīthyaṅgaiḥ kaiścidanvitaḥ // ViPrud_3.0.53ab //",
    "GK16viprud_u:1314": " atha vīthī---",
    "GK16viprud_u:1315": " yatra bhāṇavadaṅgānāṃ kḷptirvṛttistu kaiśikī // ViPrud_3.0.53cd //",
    "GK16viprud_u:1316": " śṛṅgāraḥ paripūrṇatvāt sūcanīyo 'tibhūyasā /",
    "GK16viprud_u:1317": " uddhātyakādīnyaṅgāni sā vīthī vīthivanmatā // ViPrud_3.0.54 //",
    "GK16viprud_u:1318": " athāṅkaḥ---",
    "GK16viprud_u:1319": " yatretivṛttaṃ prakhyātaṃ pradhānaṃ karuṇo rasaḥ /",
    "GK16viprud_u:1320": " strīṇāṃ vilāso vāgyuddhaṃ netāraḥ prākṛtā narāḥ //",
    "GK16viprud_u:1321": " bhāṇavat saṃdhivṛttyādi sa utsṛṣṭo 'ṅkasaṃjñakaḥ // ViPrud_3.0.55 //",
    "GK16viprud_u:1322": " athehāmṛgaḥ---",
    "GK16viprud_u:1323": " miśramīhāmṛge vṛttaṃ caturaṅkaṃ trisandhikam /",
    "GK16viprud_u:1324": " martyadivyau ca niyamānnāyakapratināyakau // ViPrud_3.0.56 //",
    "GK16viprud_u:1325": " dhīroddhatau striyaṃ divyāṃ hartukāmau ca kāmukau /",
    "GK16viprud_u:1326": " avadhaṃ yuddhamanyonyamābhāsarasayostayoḥ // ViPrud_3.0.57 //",
    "GK16viprud_u:1327": " eṣa prakriyā daśarūpakoktarītyanusāreṇa /",
    "GK16viprud_u:1328": " nāṭakodāharaṇaprārambhaḥ /",
    "GK16viprud_u:1329": " tatra sāṅgaṃ nāṭakamudāhriyate /",
    "GK16viprud_u:1330": " bhadrāṃ kautukavedimāgatavatoranyonyamāseduṣoḥ",
    "GK16viprud_u:1331": " śailairmeruhimācalaprabhṛtirbhirdevairharīndrādibhiḥ /",
    "GK16viprud_u:1332": " vyāptāṃ pārśvayuge puro 'mbujabhuvā paścācca menādibhiḥ",
    "GK16viprud_u:1333": " sādhvībhiḥ śivayorapāṅgasaraṇirvaivāhikī pātu vaḥ // ViPrud_3.1.1 //",
    "GK16viprud_u:1334": " eṣā dvāviṃśatipadā nāndī /",
    "GK16viprud_u:1335": " asyāṃ vivāhapravṛttayoḥ śivayoḥ varṇanayā sakalanarendraparikarasya pratāparudrasya kākatīyarājyalakṣmīprāptirnāṭakaprayojanarūpā kiṃcidarthaśaktyā sūcyate /",
    "GK16viprud_u:1336": " deyāt siddhiṃ mahālakṣmīrjagadrakṣādhuraṃdharā /",
    "GK16viprud_u:1337": " viṣṇuvakṣaḥ sphuranmālāvihitālayatoraṇā // ViPrud_3.1.2 //",
    "GK16viprud_u:1338": " eṣā ca nāndī pratāparudrarājyalakṣmīmaṅgalavidhilakṣaṇā /",
    "GK16viprud_u:1339": " nāndyante sūtradhāraḥ (samantādavalokya saharṣam)---",
    "GK16viprud_u:1340": " kathamāsūtrita eva samantato raṅgamaṅgalavidhiḥ /",
    "GK16viprud_u:1341": " tathāhi---",
    "GK16viprud_u:1342": " āviṣkurvanti murajāḥ sarvataḥ śabdamādhurīm /",
    "GK16viprud_u:1343": " saṅgītopaniṣadvidyāṃ vīṇāḥ prastāvayantyamūḥ // ViPrud_3.1.3 //",
    "GK16viprud_u:1344": " etadraṅgaprasādhanam /",
    "GK16viprud_u:1345": " (sapraharṣam)---",
    "GK16viprud_u:1346": " bhūbhṛtsutāmahādevau pitarau yasya viśrutau /",
    "GK16viprud_u:1347": " naranāgākṛtiḥ śrīmān sa devaḥ śreyase 'stu vaḥ // ViPrud_3.1.4 //",
    "GK16viprud_u:1348": " (ūrdhvamavalokya)",
    "GK16viprud_u:1349": " ---cirādanukūlena kālenāpagatadurdināni diṅmukhāni /",
    "GK16viprud_u:1350": " yataḥ---",
    "GK16viprud_u:1351": " viharadrājahaṃsaśrīrvilasanmitramaṇḍalaḥ /",
    "GK16viprud_u:1352": " prasādhayati sanmārgaṃ prasannaḥ śaradāgamaḥ // ViPrud_3.1.5 //",
    "GK16viprud_u:1353": " kāvyārthasūcakābhyāṃ ślokābhyāmṛtusamāśraṇena saṃskṛtaprāyanarāśritavāgvyavahārarūpā bhāratī vṛttiḥ kathitā /",
    "GK16viprud_u:1354": " (savinayamupasṛtya sabhābhimukhamañjaliṃ baddhvā)",
    "GK16viprud_u:1355": " bho bho madhyamabhuvanabhāgadheyavivartasyaikaśilānagarapuṇyarāśeḥ kākatīyakuladevatāyāḥ svayambhūdevasya satatamahotsavamāsedivāṃso viddhāṃsaḥ",
    "GK16viprud_u:1356": " kalārṇavanāṭyavedācāryasya putramabhinayadarpaṇaṃ māmabhimatarūpakaprayogānujñayā paramanugṛhṇīta /",
    "GK16viprud_u:1357": " (ākāśe karṇaṃ dattvā) kiṃ brūtha ?",
    "GK16viprud_u:1358": " “yasmiñjaganmaṅgalamasti vastu yasmai svayaṃbhūḥ spṛhayatyajasram /",
    "GK16viprud_u:1359": " tacchrotrayorlocanayoḥ pathāṃ naḥ śṛṅgāṭakaṃ nāṭakamāvirastu // ViPrud_3.1.6 //",
    "GK16viprud_u:1360": " '; iti /",
    "GK16viprud_u:1361": " (saharṣam) asmanmanorathasaṃvādyeva pariṣadādeśaḥ /",
    "GK16viprud_u:1362": " yat pratāparudracaritānubandhaḥ prabandhaḥ sāmājikānāṃ manasi vartate /",
    "GK16viprud_u:1363": " aho sarvaṃ sughaṭitamanuvidhātrā vidhātrā / yataḥ",
    "GK16viprud_u:1364": " sabhā svayaṃbhūparameśvarasya pratāparudrasya guṇā mahārghāḥ /",
    "GK16viprud_u:1365": " ahaṃ ca nāṭyaśrutipāradṛśvā sudhāmucastasya kaveśca vācaḥ // ViPrud_3.1.7 //",
    "GK16viprud_u:1366": " eṣā praśaṃsayābhimukhīkaraṇarūpā bhāratīvṛtteraṅgaṃ prarocanā /",
    "GK16viprud_u:1367": " (savimarśam)",
    "GK16viprud_u:1368": " kathamasmatpreyasī saṃgītaśārikā cirayati ?",
    "GK16viprud_u:1369": " (praviśya) naṭī---(puro 'valokya saspṛham)---",
    "GK16viprud_u:1370": " kiṃ bhāraīe suvvai maṃjīraravo sahāe viharaṃtīe /",
    "GK16viprud_u:1371": " aha saṃgīasui vvā viṇṇādaṃ ṇaṭṭappamuhatūraṇiṇāo // ViPrud_3.1.8 //",
    "GK16viprud_u:1372": " ( /kiṃ bhāratyāḥ śrūyate mañjīraravaḥ sabhāyāṃ viharantyāḥ /",
    "GK16viprud_u:1373": " atha saṃgītaśrutirvā vijñātaṃ nāṭyapramukhatūryaninādaḥ //)//",
    "GK16viprud_u:1374": " (apasṛtya)---aajja iamhi /",
    "GK16viprud_u:1375": " āṇavedu ko ṇioo aṇuṭṭhīadu tti /",
    "GK16viprud_u:1376": " (aārya iyamasmi /",
    "GK16viprud_u:1377": " ājñāpayatu ko niyogo 'nuṣṭhīyatāmiti / )",
    "GK16viprud_u:1378": " sūtradhāraḥ---ārye,",
    "GK16viprud_u:1379": " yad gehe kalakaṇṭhanādamadhuraṃ gāsyāmi gītiṃ dhruvāṃ",
    "GK16viprud_u:1380": " lāsyaṃ cārubhiraṅgahāralalitairāviṣkariṣyāmi yat /",
    "GK16viprud_u:1381": " ramyaṃ yat kila raṅgamaṅgalavidhiṃ saṃpādayiṣyāmyahaṃ",
    "GK16viprud_u:1382": " prāgityuktavatī tadadya nipuṇe nirvyūḍhamevaṃ tvayā // ViPrud_3.1.9 //",
    "GK16viprud_u:1383": " etat priyasadṛśairapriyairvākyairupālambhanācchalam /",
    "GK16viprud_u:1384": " naṭī---(sabhayam)",
    "GK16viprud_u:1385": " aaṇaṭṭasāmaggiṃ sajjīkāduṃ vilaṃbiaṃ /",
    "GK16viprud_u:1386": " sajjīkiā kkhu esā /",
    "GK16viprud_u:1387": " keṇa uṇa ruvvaeṇa paoo uakkamīadu /",
    "GK16viprud_u:1388": " (aanāṭyasāmagrīṃ sajjīkartuṃ vilambitam /",
    "GK16viprud_u:1389": " sajjīkṛtā khalveṣā /",
    "GK16viprud_u:1390": " kena punā rūpakeṇa prayoga upakramyatām / )",
    "GK16viprud_u:1391": " sūtradhāraḥ---nanvidameva rūpayatu /",
    "GK16viprud_u:1392": " (iti patrikāṃ dadāti / )",
    "GK16viprud_u:1393": " naṭī---(gṛhītvā saṃskṛtamāśritya vācyati / )",
    "GK16viprud_u:1394": " tejaḥ paryāyaharayoḥ kiṃ kiṃ saṃbodhanaṃ matam /",
    "GK16viprud_u:1395": " kimāśīrvādaviṣayo vidyānāthakṛtiśca kā // ViPrud_3.1.10 //",
    "GK16viprud_u:1396": " samandasmitaṃ)",
    "GK16viprud_u:1397": " aṇigūḍhatthaṃ khu edaṃ cheāṇaṃ vaaṇaṃ paḍibhādi /",
    "GK16viprud_u:1398": " kīrisaṃ uttaraṃ ?",
    "GK16viprud_u:1399": " ṇirūvedu ajjo /",
    "GK16viprud_u:1400": " (anigūḍhārthaṃ khalvetacchekānāṃ vacanaṃ pratibhāti /",
    "GK16viprud_u:1401": " kīdṛśamuttaram ?",
    "GK16viprud_u:1402": " nirūpayatvāryaḥ / )",
    "GK16viprud_u:1403": " sūtradhāraḥ---ayi suvyaktametat /",
    "GK16viprud_u:1404": " pratāparudrakalyāṇamiti pratīyata eva",
    "GK16viprud_u:1405": " eṣā nigūḍhārthā nālikā /",
    "GK16viprud_u:1406": " naṭī--- /",
    "GK16viprud_u:1407": " kahaṃ kahāṇāaaṇaāmaheāṇubaṃdhamaṇoharaṃ kkhu nāḍaam /",
    "GK16viprud_u:1408": " paāvovavadaṃkiaṃ tassa raṇṇo ṇāma kahaṃ jāaṃ ti pucchīadi /",
    "GK16viprud_u:1409": " ( /kathaṃ kathānāyakanāmadheyānubandhamanoharaṃ khalu nāṭakam /",
    "GK16viprud_u:1410": " pratāpopapadāṅkitaṃ tasya rājño nāma kathaṃ jātamiti pṛcchyate / )",
    "GK16viprud_u:1411": " sūtradhāraḥ---priye śrūyatām /",
    "GK16viprud_u:1412": " taṃ sujātaṃ samudvīkṣya kṣoṇyāṃ ravimivoditam /",
    "GK16viprud_u:1413": " pratāparudra ityākhyāmakarot kākatīśvaraḥ // ViPrud_3.1.11 //",
    "GK16viprud_u:1414": " anyacca---",
    "GK16viprud_u:1415": " viṣṇorviśvaikavīrasya kākatīyakule sthitam /",
    "GK16viprud_u:1416": " avatāramamuṃ jñātvā vīrarudraṃ pracakṣate // ViPrud_3.1.12 //",
    "GK16viprud_u:1417": " naṭī---aloāṇaṃ kaṇṇajualasya bhāaheeṇa edaṃ ṇāmajualaṃ suṇīadi /",
    "GK16viprud_u:1418": " cirassa ṇaṭṭavijjaṇuvaṭṭaṇaṃ phaliaṃ,",
    "GK16viprud_u:1419": " jeṇa loamaṃgalaṃ kākaimariṃdacariaṃ abhiṇijjai /",
    "GK16viprud_u:1420": " (alokānāṃ karṇayugalasya bhāgadheyena etannāmayugalaṃ śrūyate /",
    "GK16viprud_u:1421": " cirasya nāṭyavidyānuvartanaṃ phalitaṃ,",
    "GK16viprud_u:1422": " yena lokamaṅgalaṃ kākatinarendracaritamabhinīyate //)//",
    "GK16viprud_u:1423": " etannāṭyaprasaṅgena prakṛtakāryāvalaganādavalagitaṃ dvitīyam /",
    "GK16viprud_u:1424": " sūtradhāraḥ---aho prajñāsaṃvādo 'yamāyuṣmatyāḥ,",
    "GK16viprud_u:1425": " yadiyaṃ kavīnāṃ praśnottaramālikā /",
    "GK16viprud_u:1426": " yathā kila---",
    "GK16viprud_u:1427": " kiṃ lokaśravasorbhāgyaṃ maṅgalaśravaṇaṃ muhuḥ /",
    "GK16viprud_u:1428": " kiṃ maṅgalaṃ pratāpāṅkarudrasya caritādbhutam // ViPrud_3.1.13 //",
    "GK16viprud_u:1429": " etatpraśno ttaramālārūpamuddhātyakam /",
    "GK16viprud_u:1430": " naṭī--- /",
    "GK16viprud_u:1431": " ayyapariaṇeṇa savvaṃ saṃpaddīadi / ( /",
    "GK16viprud_u:1432": " āryaparijanena sarvaṃ saṃpādyate / )",
    "GK16viprud_u:1433": " sūtradhāraḥ---ārye,",
    "GK16viprud_u:1434": " tvayā dārairudāraśrīrnāṭyasaṃpadiyaṃ mama /",
    "GK16viprud_u:1435": " prabandhalakṣmī rītyeva vidarbhaphaṇitispṛśā // ViPrud_3.1.14 //",
    "GK16viprud_u:1436": " eṣa mithaḥ stotrarūpaḥ prapañcaḥ /",
    "GK16viprud_u:1437": " naṭī--- //",
    "GK16viprud_u:1438": " eārisaguṇamahagghapaāvaruddacariaṃ ahikariaṃto tassa kaiṇo saṃpuṇṇo sarassaīpasādo /",
    "GK16viprud_u:1439": " ( // etādṛśaguṇamahārghapratāparudracaritamadhikurvataḥ tasya kaveḥ saṃpūrṇaḥ sarasvatīprasādaḥ / )",
    "GK16viprud_u:1440": " sūtradhāraḥ---ārye, evameva /",
    "GK16viprud_u:1441": " nanveṣā kavibhāratyorvākkeliḥ /",
    "GK16viprud_u:1442": " yathā",
    "GK16viprud_u:1443": " kila---",
    "GK16viprud_u:1444": " mātarbhārati /",
    "GK16viprud_u:1445": " vatsa /",
    "GK16viprud_u:1446": " kiṃ ? tava kṛpāṃ yāce 'dya kiṃ prastutaṃ ?",
    "GK16viprud_u:1447": " jihvā kākativīrarudranṛpateḥ stotrāya saṃnahyati /",
    "GK16viprud_u:1448": " jñātaṃ te viharantu vāglaharayaḥ saṃdhyānaṭaddhūrjaṭi-",
    "GK16viprud_u:1449": " tvaṅganmaulitaraṅgiṇīkalakalārambhapriyaṃbhāvukāḥ // ViPrud_3.1.15 //",
    "GK16viprud_u:1450": " eṣānyonyasaṃlāparūpā vākkeliḥ /",
    "GK16viprud_u:1451": " naṭī--- /",
    "GK16viprud_u:1452": " amhāṇaṃ īrimaṇariṃdacariāṇuūlo ṇaṭṭāḍaṃbaro hoi ṇa ve tti sajjhaseṇa vevai me hiaam / ( /",
    "GK16viprud_u:1453": " asmākamīdṛśanarendracaritānukūlo nāṭyāḍambaro bhavati na veti sādhvasena vepate me hṛdayam / )",
    "GK16viprud_u:1454": " sūtradhāraḥ---(kiṃcit sāsūyaṃ)",
    "GK16viprud_u:1455": " āḥ kimucyate /",
    "GK16viprud_u:1456": " niravadyā nanu mannāṭyavidyāsāmagrī /",
    "GK16viprud_u:1457": " kīdṛśī punastava gītiryogyatayā bhaviṣyati ?",
    "GK16viprud_u:1458": " naṭī---asaṃgīdasārassa mahaṇṇavo uvvellijjadi /",
    "GK16viprud_u:1459": " avahāṇajāṇapattaṃ ārūhadu ajjo /",
    "GK16viprud_u:1460": " (asaṃgītasārasya mahārṇava udvelyate /",
    "GK16viprud_u:1461": " avadhānayānapātramārohatvāryaḥ / )",
    "GK16viprud_u:1462": " etadanyonyavākyādhikyādadhibalam /",
    "GK16viprud_u:1463": " sūtradhāraḥ---ciramavahita evāsmi /",
    "GK16viprud_u:1464": " nanviyamupakramyate dhruvā---",
    "GK16viprud_u:1465": " naṭakṛtadhruvāgānapratijñāvacanaṃ saṃbhramoditamiti gaṇḍam /",
    "GK16viprud_u:1466": " naṭī---(sasmitaṃ) /",
    "GK16viprud_u:1467": " kahaṃ ajjo dhuvaṃ gāai /",
    "GK16viprud_u:1468": " ( / kathamāryo dhruvāṃ gāyati /)",
    "GK16viprud_u:1469": " sūtradhāraḥ---ayi kathamardhokta eva tvarā,",
    "GK16viprud_u:1470": " “nāṭyavidyā';",
    "GK16viprud_u:1471": " iti śeṣaṃ na jighrati /",
    "GK16viprud_u:1472": " etaduktasyānyathāyojanarūpamavasyanditam /",
    "GK16viprud_u:1473": " ārye, nūnaṃ dhruvāgānotsukaṃ tava cetaḥ,",
    "GK16viprud_u:1474": " tadārabhyatāṃ gītiḥ /",
    "GK16viprud_u:1475": " naṭī---(tathā karoti / )",
    "GK16viprud_u:1476": " lacchī saraī a imā dhavaliabhuvaṇaṃtarā virāaṃtī /",
    "GK16viprud_u:1477": " vilasaṃtakuvalaasirī rāassa pasāhaṇaṃ kuṇai // ViPrud_3.1.16 //",
    "GK16viprud_u:1478": " (lakṣmīḥ sarasī ceyaṃ dhavalitabhuvanāntarā virājantī /",
    "GK16viprud_u:1479": " vilasatkuvalayaśrī rājñaḥ prasādhanaṃ kurute //)//",
    "GK16viprud_u:1480": " sūtradhāraḥ---(ākarṇya sarasāveśaṃ)",
    "GK16viprud_u:1481": " gāḍhāliṅganasaṃmardapratyakṣaragalatsudhām /",
    "GK16viprud_u:1482": " dhruvāṃ karomi sarvāṅge śrotraikāmṛtavarṣiṇīm // ViPrud_3.1.17 //",
    "GK16viprud_u:1483": " eṣa rasavaśādasaṃgatārthavyāhārarūpo 'satpralāpaḥ /",
    "GK16viprud_u:1484": " naṭī---(sopahāsaṃ)",
    "GK16viprud_u:1485": " asuumārā kkhu esā ayyassa ṇiddaāliṅgaṇavellaṇaṃ ṇa sahai /",
    "GK16viprud_u:1486": " (asukumārā khalveṣār''yasya nirdayāliṅganakṣepaṇaṃ na sahate / )",
    "GK16viprud_u:1487": " eṣa hāsyalobhakaro vyāhāraḥ /",
    "GK16viprud_u:1488": " sūtradhāraḥ---(savrīḍaṃ)",
    "GK16viprud_u:1489": " rasāsvādena taralā ye mādyanti vipaścitaḥ /",
    "GK16viprud_u:1490": " ta eva bhāvuktā loke bhavanti hṛdayālavaḥ // ViPrud_3.1.18 //",
    "GK16viprud_u:1491": " etaddoṣasya guṇatvāropānmṛdavam /",
    "GK16viprud_u:1492": " naṭī--- //",
    "GK16viprud_u:1493": " ayyo aṇaṃtarakaraṇijjaṃ ṇirūvedu /",
    "GK16viprud_u:1494": " ( // āryaḥ anantarakaraṇīyaṃ nirūpayatu / )",
    "GK16viprud_u:1495": " sūtradhāraḥ---nanvayamidānīṃ sabhāpatirdevaḥ svayaṃbhūrupaślokyate /",
    "GK16viprud_u:1496": " sarvāṅgavilastasarvamaṅgalālaṃkṛtākṛteḥ /",
    "GK16viprud_u:1497": " rudrasya mahimā bhāti viśvānugrahakāriṇaḥ // ViPrud_3.1.19 //",
    "GK16viprud_u:1498": " nepathye /",
    "GK16viprud_u:1499": " bhoḥ / satyaṃ satyam /",
    "GK16viprud_u:1500": " sarvāṅgavilasatsarvamaṅgalālaṃkṛtākṛtirevāyaṃ rudra iti /",
    "GK16viprud_u:1501": " sūtradhāraḥ---(saharṣaṃ)",
    "GK16viprud_u:1502": " kathamupakrāntamevāsmadvākyānuguṇyena prastutasyānuguṇaṃ kuśalaiḥ kuśīlavaiḥ,",
    "GK16viprud_u:1503": " yataḥ kākatīśvaraguṇavarṇanāyodyatayorvaitālikayorvacanamivopakṣipyate /",
    "GK16viprud_u:1504": " ayaṃ kathoddhātaḥ /",
    "GK16viprud_u:1505": " idameva guṇavarṇanāt pravartakaṃ ca /",
    "GK16viprud_u:1506": " (puro 'valokya)",
    "GK16viprud_u:1507": " kathametau vaitālikāvita evābhivartete /",
    "GK16viprud_u:1508": " eṣo 'yamityupakṣepāt prayogātiśayaḥ prastāvanāṅgam /",
    "GK16viprud_u:1509": " tadehi /",
    "GK16viprud_u:1510": " āvāmapyanantarakaraṇīyāya sajjībhavāvaḥ /",
    "GK16viprud_u:1511": " (iti niṣkrāntau / )",
    "GK16viprud_u:1512": " iti samagrāṅgā prastāvanā /",
    "GK16viprud_u:1513": " (tataḥ praviśataḥ kāmpilyakalūtakau vaitālikau / )",
    "GK16viprud_u:1514": " prathamaḥ---(saharṣaṃ)",
    "GK16viprud_u:1515": " yo 'yaṃ jātastrilokīprathitasucarite kākatīyānvavāye",
    "GK16viprud_u:1516": " yasmai śreyāṃsyajasraṃ vitarati bhagavān devadevaḥ svayaṃbhūḥ /",
    "GK16viprud_u:1517": " yasyājñā sarvapṛthvīpatimaṇimukuṭaśreṇikelīvayasyā",
    "GK16viprud_u:1518": " so 'yaṃ bhūpālamaulirjayati guṇamahān rudradevo narendraḥ // ViPrud_3.1.20 //",
    "GK16viprud_u:1519": " svayaṃbhūdevaśreyovitaraṇarūpabījanyāsādupakṣepo 'ṅgam /",
    "GK16viprud_u:1520": " dvitīyaḥ---sakhe / kimucyate,",
    "GK16viprud_u:1521": " yo rudro rajatācale sthitimagādardhāṅganāriḥ purā",
    "GK16viprud_u:1522": " so 'yaṃ saṃprati kākatīśvarakule sarvāṅganārī sthitaḥ /",
    "GK16viprud_u:1523": " sthāne yadviṣamāvalokanakalāmātreṇa bhasmīkṛtā-",
    "GK16viprud_u:1524": " nyāsan vairipurāṇi citramadhunā khaḍge viṣaṃ dhāryate // ViPrud_3.1.21 //",
    "GK16viprud_u:1525": " prathamaḥ---sakhe sādhu samarthitam /",
    "GK16viprud_u:1526": " anyathā kathamasmai mahārājāya svapne kulagurusadṛśaḥ svayaṃbhūdevastādṛśīṃ śreyaḥ saṃgrahakārikāmupadiṣṭavān /",
    "GK16viprud_u:1527": " svayaṃbhūdevaprasādarūpasya bījasya bahūkaraṇāt parikaraḥ /",
    "GK16viprud_u:1528": " dvitīyaḥ---(savimarśāścaryaṃ)",
    "GK16viprud_u:1529": " kathamavagataṃ rājarahasyaṃ vayasyena ?",
    "GK16viprud_u:1530": " prathamaḥ---sakhe,",
    "GK16viprud_u:1531": " kasya vā na viditamidam /",
    "GK16viprud_u:1532": " yat sarvasminnapi nijanagare mahotsavamādiśatā rudranareśvareṇa kuladevatāyāḥ svapnopadiṣṭāḥ prasādaviśeṣāḥ prakhyāpyanta eva /",
    "GK16viprud_u:1533": " kuladevatāprasādarūpasya bījasya prakhyāpanena pariniṣpatteḥ parinyāsaḥ /",
    "GK16viprud_u:1534": " dvitīyaḥ---aho nirantaraprasādonmukhatā devasya /",
    "GK16viprud_u:1535": " yathā kākatīyaprasaveṣu śreyāṃsyuttarottaramanubadhyante /",
    "GK16viprud_u:1536": " etat bījasya śreyo 'nubandharūpaguṇakhyāpanād vilobhanam /",
    "GK16viprud_u:1537": " tadasminneva mahīyasi mahe mahīmaṇḍalākhaṇḍalaṃ calamartigaṇḍamupaślokayitumāvayorayamevāvasaraḥ /",
    "GK16viprud_u:1538": " tadehi rājakulaṃ praviśāvaḥ /",
    "GK16viprud_u:1539": " prathamaḥ---vayasya,",
    "GK16viprud_u:1540": " sāṃprataṃ purodhaḥ pramukhānamātyavṛddhānapi puraskṛtya kalyāṇasvapnakramaṃ mīmāṃsamāno nṛpatirabhyantarāsthānīmadhitiṣṭhati /",
    "GK16viprud_u:1541": " tadāvāmapi tāvadito gatvā yathāvasaraṃ pratīkṣāvahe /",
    "GK16viprud_u:1542": " (iti parikramya niṣkrāntau / )",
    "GK16viprud_u:1543": " ayaṃ śuddhaviṣkambhaḥ",
    "GK16viprud_u:1544": " aṅkārambhaḥ //",
    "GK16viprud_u:1545": " (tataḥ praviśati yathānirdiṣṭaveṣo rājā cāmaragrāhiṇī ca / )",
    "GK16viprud_u:1546": " rājā---(saharṣātiśayaṃ)",
    "GK16viprud_u:1547": " aho prasādātiśayaḥ parameśvarasya /",
    "GK16viprud_u:1548": " somārkābhijanaṃ tamadya jayati śrīkākatīyānvayaḥ",
    "GK16viprud_u:1549": " pātivratyamupaiti sāṃpratamamīṣvasmāsu viśvaṃbharā /",
    "GK16viprud_u:1550": " asmābhirnijadoḥ prasūtimadhunā dhanyāmajo manyate",
    "GK16viprud_u:1551": " yatkartavyamupādiśat kulapatirdevaḥ svayaṃbhūḥ svayam // ViPrud_3.1.22 //",
    "GK16viprud_u:1552": " purodhasaḥ---mahārāja,",
    "GK16viprud_u:1553": " bhavādṛśā eva paramārhanti tādṛśamahimno devasya hitopadeśān /",
    "GK16viprud_u:1554": " athavā kimatrābhinavam /",
    "GK16viprud_u:1555": " putrāṇāṃ hitopadeśādhikāraḥ pitureva /",
    "GK16viprud_u:1556": " yaditthaṃ kathayanti tadvidaḥ /",
    "GK16viprud_u:1557": " saivomā ceti nirdiṣṭā somā ceti prathāmagāt /",
    "GK16viprud_u:1558": " tava mātā śivā sākṣāddevo gaṇapatiḥ pitā // ViPrud_3.1.23 //",
    "GK16viprud_u:1559": " mantriṇaḥ---evamevaitat /",
    "GK16viprud_u:1560": " anyathā kathamīśvaraprasādādṛte niraṅkuśaṃ strīvyaktiviśeṣasya lokādhipatyam /",
    "GK16viprud_u:1561": " evaṃ mānuṣaśaṃbhunā gaṇapatimahārājenābhyantarasyānubhavamahimnaḥ sadṛśamatra putra iti vyavahāraḥ kṛtaḥ /",
    "GK16viprud_u:1562": " tadanuguṇā ca rudra ityākhyā /",
    "GK16viprud_u:1563": " purodhasaḥ---(sakautukaṃ)",
    "GK16viprud_u:1564": " kīdṛśī devasya svapnopadeśaparipāṭī ?",
    "GK16viprud_u:1565": " rājā---(sādāraṃ)",
    "GK16viprud_u:1566": " idaṃ nivedyate /",
    "GK16viprud_u:1567": " kadācit kalyāṇe rajanīsamaye smeravadanaṃ",
    "GK16viprud_u:1568": " puraḥ prādurbhūtaṃ sayuvativapuḥ sākṣaniṭilam /",
    "GK16viprud_u:1569": " sravantīcandrābhyāṃ mahitamukuṭaṃ prekṣya kimapi",
    "GK16viprud_u:1570": " svayaṃbhūdevo 'sāvayamiti haṭhotthānamabhajam // ViPrud_3.1.24 //",
    "GK16viprud_u:1571": " anantaraṃ svapna eva",
    "GK16viprud_u:1572": " vapuṣā taṃ namaskṛtya stuvan sūnṛtayā girā /",
    "GK16viprud_u:1573": " svāmine kākatīyānāṃ ratnāsanamupāharam // ViPrud_3.1.25 //",
    "GK16viprud_u:1574": " cāmaragrāhiṇī--- /",
    "GK16viprud_u:1575": " aho devassa aṇusaṃdhāṇaṃ jaṃ siviṇe vi kulasāmiṇo samārāhaṇam /",
    "GK16viprud_u:1576": " ( / aho devasyānusaṃdhānaṃ yat svapne 'pi kulasvāminaḥ samārādhanam / )",
    "GK16viprud_u:1577": " purodhasaḥ---kimucyate /",
    "GK16viprud_u:1578": " āviṣṭabhaktayaḥ khalu svayaṃbhūdeve kākatīyanaradevāḥ /",
    "GK16viprud_u:1579": " tataḥ /",
    "GK16viprud_u:1580": " rājā---",
    "GK16viprud_u:1581": " śayyāśiraḥ sthānakṛtasya pūrṇakumbhasya toyaiḥ parikalpya pādyam /",
    "GK16viprud_u:1582": " atīndusārairmaṇibhiḥ kilāhamapūjayaṃ daivatamasmadīyam // ViPrud_3.1.26 //",
    "GK16viprud_u:1583": " atha ca",
    "GK16viprud_u:1584": " vibhuḥ svayaṃbhūravadacchucismitāṃ giraṃ svavāmārdhavadhūpalālitām /",
    "GK16viprud_u:1585": " spṛśan kareṇābhayadānaśālinā kṛtāñjaliṃ māṃ vinayānatānanam // ViPrud_3.1.27 //",
    "GK16viprud_u:1586": " yat kila",
    "GK16viprud_u:1587": " unmastakairmadhyamalokabhāgyaistapoviśeṣairanaghaiḥ pṛthivyāḥ /",
    "GK16viprud_u:1588": " samyakphalaiḥ saccaritaiḥ prajānāṃ pratāparudro 'yamihāvatīrṇaḥ // ViPrud_3.1.28 //",
    "GK16viprud_u:1589": " vatsa kākatīyakulapradīpa /",
    "GK16viprud_u:1590": " svīkṛte putrabhāvena dauhitre prāṅmamājñayā /",
    "GK16viprud_u:1591": " asmin nidhehi dhaureye gurvīmurvīdhurāmiti // ViPrud_3.1.29 //",
    "GK16viprud_u:1592": " purodhasaḥ---(sapramodaṃ)",
    "GK16viprud_u:1593": " mahārāja, kākatīyakulayogakṣemavidhānadakṣiṇena dākṣāyaṇīpatinā sākṣādevamādiṣṭam /",
    "GK16viprud_u:1594": " tavāpyayameva manorathaḥ /",
    "GK16viprud_u:1595": " priyaṃkaraścāyaṃ mahotsavaḥ prajānām /",
    "GK16viprud_u:1596": " tadārohatu prāgatisṛṣṭayauvarājyasya pratāparudrasya bhujaśikharaṃ sāgaramekhalā /",
    "GK16viprud_u:1597": " tatastataḥ /",
    "GK16viprud_u:1598": " iyaṃ prayojananirdhāraṇarūpā yuktiḥ /",
    "GK16viprud_u:1599": " rājā---tadvacanamākarṇayantī nirbharaharṣavikasvaralocanā medinyapi devasya pārśve dṛṣṭā /",
    "GK16viprud_u:1600": " cāmaragrāhiṇī--- /",
    "GK16viprud_u:1601": " mahārāassa hiaaṃ aṇuvaṭṭamāṇāe vasuṃdharāe uido khkhu harisāvibhbhāvo /",
    "GK16viprud_u:1602": " eṣā svayaṃbhūdevasya vacanākarṇanena medinyāḥ sukhāgamena prāptiḥ /",
    "GK16viprud_u:1603": " ( / mahārājasya hṛdayamanuvartamānāyā vasuṃdharāyā ucitaḥ khalu harṣāvirbhāvaḥ / )",
    "GK16viprud_u:1604": " rājā---kākatīyakulaśreyasāṃ deva eva pramāṇamiti tasyājñā mayā śirasi dhṛtā /",
    "GK16viprud_u:1605": " devo 'pi saprasādātiśayamavalokyāntarhito 'bhūt /",
    "GK16viprud_u:1606": " idaṃ medinīprāptihetorbījasya svayaṃbhūdevopadeśasyāṅgīkaraṇāt samādhānam /",
    "GK16viprud_u:1607": " mantriṇaḥ---viśvapriyaṃkaraḥ svapnapratyayaḥ /",
    "GK16viprud_u:1608": " kiṃtu kākatīyanarendravṛddhocitamācāramanuvartamānasya devasya nagaranivāsavaimukhyaṃ tathā kuladhuraṃdharasya vīrarudrasya viśvarakṣākṣame bāhuparighe rājyadhurāviśrāntiriti ca",
    "GK16viprud_u:1609": " viṣādaharṣayoḥ sīmānaṃ spṛśatyasmākaṃ manaḥ /",
    "GK16viprud_u:1610": " etatsukhaduḥ khahetubhūtaṃ vidhānam /",
    "GK16viprud_u:1611": " cāmaragrāhiṇī--- /",
    "GK16viprud_u:1612": " accariaṃ accariaṃ /",
    "GK16viprud_u:1613": " kulāmaccamuheṇevva pavvaīvallaheṇa evvamuvadiṭṭham / ( /",
    "GK16viprud_u:1614": " āścaryamāścaryam /",
    "GK16viprud_u:1615": " kulāmātyamukheneva pārvatīvallabhenaivamupadiṣṭam / )",
    "GK16viprud_u:1616": " iyaṃ bījaviṣayā'ścaryarūpā paribhāvanā /",
    "GK16viprud_u:1617": " rājā---(saharṣātiśayam,",
    "GK16viprud_u:1618": " amātyān prati)",
    "GK16viprud_u:1619": " ayaṃ kākatīyakulaśreyaḥ-",
    "GK16viprud_u:1620": " kalpalatāprarohaḥ svayaṃbhūdevānugrahaḥ sarveṣāmapi śravaṇamahotsavaḥ kriyatām /",
    "GK16viprud_u:1621": " eṣa bījaprakāśanādudbhedaḥ /",
    "GK16viprud_u:1622": " mantriṇaḥ---yadājñāpayati kākatīyaparameśvaraḥ /",
    "GK16viprud_u:1623": " rājā---kimidānīṃ kartavyam ?",
    "GK16viprud_u:1624": " purodhasaḥ---mahārāja /",
    "GK16viprud_u:1625": " kimanyat ? sajjīkriyatāṃ pratāparudradevasya rājyābhiṣekasaṃbhāraḥ /",
    "GK16viprud_u:1626": " eṣa bījānuguṇaprotsāhanarūpo bhedaḥ /",
    "GK16viprud_u:1627": " mantriṇaḥ---digvijayayātrāvaśīkṛtānāṃ sarvapārthivānāṃ vargeṇānītaiḥ sakalatīrthasalilaiḥ prakāśitaṃ svayaṃbhūdevaprasādaṃ mahābhiṣekamanubhavatu rājaputraḥ /",
    "GK16viprud_u:1628": " purodhasaḥ---ucitamanumantritaṃ mantribhiḥ /",
    "GK16viprud_u:1629": " rājā---tarhi jaitrayātrāsādhanāni sajjīkriyantāṃ ṣaḍvidhāni balāni /",
    "GK16viprud_u:1630": " ahamapi sajjo bhavāmi /",
    "GK16viprud_u:1631": " eṣa ārambhaḥ /",
    "GK16viprud_u:1632": " idaṃ bījānuguṇārambharūpaṃ karaṇam /",
    "GK16viprud_u:1633": " evamārambhabījasambandharūpaḥ sāṅgo mukhasandhiḥ /",
    "GK16viprud_u:1634": " (nepathye) vaitālikau---sukhāya mādhyandinī saṃdhyā bhavatu devasya /",
    "GK16viprud_u:1635": " yadidānīm---",
    "GK16viprud_u:1636": " lokālokagirīndrakandaratamaḥ saṃdohadarpāpahaṃ",
    "GK16viprud_u:1637": " tvattejaḥ paṭalaṃ kiyanti bhuvanānyākramya saṃkrīḍate /",
    "GK16viprud_u:1638": " ityālokanakautukīva śithilasvīyādhikāraśramo",
    "GK16viprud_u:1639": " bhāsvāneṣa samagradīptiradhunā vyomāgramārohati // ViPrud_3.1.30 //",
    "GK16viprud_u:1640": " api ca---",
    "GK16viprud_u:1641": " udgāyanti śaranniśākarakarastomatviṣastvadguṇān",
    "GK16viprud_u:1642": " krīḍantyo malayādricandanalatākuñje bhujaṅgāṅganāḥ /",
    "GK16viprud_u:1643": " pītvā tattadudīrṇavarṇagalitāṃ pratyagradhārāṃ sudhāṃ",
    "GK16viprud_u:1644": " vātāhāratayā prabhūtamayaśaḥ prakṣālayantyo nijam // ViPrud_3.1.31 //",
    "GK16viprud_u:1645": " idānīṃ khalu---",
    "GK16viprud_u:1646": " āghrāya kiraṇān bhānoryajurāmodamedurān /",
    "GK16viprud_u:1647": " yatante kṛtinaḥ sarve kartuṃ mādhyāhnikīṃ kriyām // ViPrud_3.1.32 //",
    "GK16viprud_u:1648": " rājā---(ākarṇya,",
    "GK16viprud_u:1649": " sarvān prati)",
    "GK16viprud_u:1650": " sādhayata yūyamabhimatācaraṇāya /",
    "GK16viprud_u:1651": " ahamapi tāvadabhyantaraṃ praviśāmi /",
    "GK16viprud_u:1652": " (iti yathocitamutthāya parikramya niṣkrāntāḥ sarve)",
    "GK16viprud_u:1653": " iti nāṭakaprakaraṇe kalyāṇasvapno nāma prathamoṅkaḥ //",
    "GK16viprud_u:1654": " (atha dvitīyo 'ṅkaḥ)",
    "GK16viprud_u:1655": " nepathye)--- /",
    "GK16viprud_u:1656": " ido ido ajjo / ( /",
    "GK16viprud_u:1657": " ita ita āryaḥ / )",
    "GK16viprud_u:1658": " (tataḥ praviśati vṛddhakañcukī)",
    "GK16viprud_u:1659": " kañcukī---(saharṣaṃ)",
    "GK16viprud_u:1660": " cirāya yauvanamatiśayānayā caritārthayā jarayānayā saṃcare /",
    "GK16viprud_u:1661": " yayā dīrghāyuṣā",
    "GK16viprud_u:1662": " pratāparudramahābhiṣekamanubhavitāsmi /",
    "GK16viprud_u:1663": " eṣa madhyāhnavarṇanayā vicchinnasya prakṛtārthasya punaravamarśādbinduḥ /",
    "GK16viprud_u:1664": " api ca---",
    "GK16viprud_u:1665": " pade pade skhalantaṃ māṃ vācā gatyātha ceṣṭayā /",
    "GK16viprud_u:1666": " avalokya hasannāste svāmī rudranareśvaraḥ // ViPrud_3.2.1 //",
    "GK16viprud_u:1667": " (savimarśāścaryam)",
    "GK16viprud_u:1668": " kākatīyanarendrasya rājyaśrīrmūlaveśmanaḥ /",
    "GK16viprud_u:1669": " yuvarājagṛhānadya gavākṣaiḥ svairamīkṣate // ViPrud_3.2.2 //",
    "GK16viprud_u:1670": " eṣa rājyalakṣmyāḥ pratāparudragatābhilāpādvilāsaḥ /",
    "GK16viprud_u:1671": " (puro 'valokya)",
    "GK16viprud_u:1672": " kathamayaṃ rājaputraparicārako dārakaḥ sasaṃbhramaṃ māmabhivartate /",
    "GK16viprud_u:1673": " (praviśya) dārakaḥ--- /",
    "GK16viprud_u:1674": " ayya paṇamāmi / ( /",
    "GK16viprud_u:1675": " ārtha praṇamāmi / )",
    "GK16viprud_u:1676": " kañcukī---bhadra kalyāṇāspadaṃ bhūyāḥ /",
    "GK16viprud_u:1677": " kimanumataṃ rājaputrasya digvijayaprasthānaṃ rudranareśvareṇa /",
    "GK16viprud_u:1678": " dārakaḥ---akahaṃ kahaṃ vi aṇubhadam /",
    "GK16viprud_u:1679": " (akathaṃ kathamapi anumatam / )",
    "GK16viprud_u:1680": " kañcukī---svanāmānuguṇamidaṃ rājaputrasya yat sajjīkṛtasādhanaṃ mahārājaṃ sapādopagrahaṃ nivārya svayameva jaitrayātrāyāmuttiṣṭhate /",
    "GK16viprud_u:1681": " dārakaḥ---aaayya aṇaṇuhūdajujhjhaparissamo juvarāo /",
    "GK16viprud_u:1682": " dukkharo khu diaṃtajao kahaṃ bhavissai /",
    "GK16viprud_u:1683": " (aaārya, ananubhūtayuddhapariśramo yuvarājaḥ /",
    "GK16viprud_u:1684": " duṣkaraḥ khulu digantajayaḥ kathaṃ bhaviṣyati / )",
    "GK16viprud_u:1685": " kañcukī---bhadra,",
    "GK16viprud_u:1686": " niraṅkuśāḥ svayaṃbhūdevapravṛttayaḥ /",
    "GK16viprud_u:1687": " viṣṇoravatāraḥ khalvayaṃ vīrarudro 'pi acintyamahimā /",
    "GK16viprud_u:1688": " eṣa dṛṣṭanaṣṭabījānusaraṇarūpaḥ parisarpaḥ /",
    "GK16viprud_u:1689": " atra svapnavṛttāntakhyāpanāllakṣyasya digvijayayātrodyamenālakṣyasya bījasyotpādanādudbheda iti pratimukhasaṃdhirayam /",
    "GK16viprud_u:1690": " dārakaḥ--- /",
    "GK16viprud_u:1691": " evvaṃ edam /",
    "GK16viprud_u:1692": " amāṇuso khu so pahāvo / ( /",
    "GK16viprud_u:1693": " evametat /",
    "GK16viprud_u:1694": " amānuṣaḥ khalu sa prabhāvaḥ / )",
    "GK16viprud_u:1695": " kañcukī---kutredānīṃ rājaputraḥ ?",
    "GK16viprud_u:1696": " dārakaḥ---akāaīakuladuggādevīsamārāhaṇeṇa viaapatthāṇamaṃgalaṃ kāūṇa tattha haṇumadaalaperaṃtabahirujjāṇe ṇivesiakhaṃdhāvāro amaccaparivudo juvarāo ciṭṭhaī /",
    "GK16viprud_u:1697": " tā aṇujāṇīhi mama tattha patthāṇaṃ /",
    "GK16viprud_u:1698": " (akākatīyakuladurgādevīsamārādhanena vijayaprasthānamaṅgalaṃ kṛtvā tatra hanumadacalaparyantabahirudyāne niveśitaskandhāvāraḥ amātyaparivṛto yuvarājastiṣṭhati /",
    "GK16viprud_u:1699": " tadanujānīhi mama tatra prasthānam / )",
    "GK16viprud_u:1700": " kañcukī---bhadra / sādhaya /",
    "GK16viprud_u:1701": " ahamapi rājakulaṃ praviśāmi /",
    "GK16viprud_u:1702": " (iti yathocitaṃ parikramya niṣkrāntau / )",
    "GK16viprud_u:1703": " iyaṃ cūlikā /",
    "GK16viprud_u:1704": " (tataḥ praviśati yathānirdiṣṭaḥ pratāparudro mantriṇaḥ parijanaśca / )",
    "GK16viprud_u:1705": " pratāparudraḥ---",
    "GK16viprud_u:1706": " kiṃ rājyena śamonmukhaṃ racayatā tātaṃ kulālambanaṃ",
    "GK16viprud_u:1707": " kiṃ cāsmin samudāharanti mahato doṣān bahūn sūrayaḥ /",
    "GK16viprud_u:1708": " dharmādhvā ca khilīkṛto 'yamadhunā kaḥ saṃcaredaskhalaṃs",
    "GK16viprud_u:1709": " tanneṣṭaṃ kila yauvarājyamapi me bālyotsave krīḍataḥ // ViPrud_3.2.3 //",
    "GK16viprud_u:1710": " tadvayaṃ mahārājabhujaparighamasṛṇiteṣu diganteṣu vijayayātrāvinodena viharāmahe /",
    "GK16viprud_u:1711": " etadrājye 'nicchābhidhānādvidhūtam /",
    "GK16viprud_u:1712": " mantriṇaḥ---rājaputra /",
    "GK16viprud_u:1713": " sarvapathīnayā kākatīyānvayabhāgyasaṃpadā tvāṃ dhuraṃdhuraṃ labdhvā narendraściramāsaktāṃ dhuraṃ śithilayitumadhyavasyati /",
    "GK16viprud_u:1714": " ācāraścāyaṃ kākatīśvarāṇāṃ yaddhaureye putre śamonmukhatvam /",
    "GK16viprud_u:1715": " kulasvāminā svayaṃbhuvāpyevamevānuśiṣṭam /",
    "GK16viprud_u:1716": " anatikramaṇīyā rājaputreṇa gurvorgarīyasī khalvājñā /",
    "GK16viprud_u:1717": " kalikāladoṣaśithiladharmapratiṣṭhāṃ nirvoḍhuṃ voḍhuṃ ca mahatīṃ mahīdhuramavatīrṇasya kākatīyaviṣṇostava na sāṃprataṃ pratyākhyātum /",
    "GK16viprud_u:1718": " pratāparudraḥ---(sānurodhaṃ)",
    "GK16viprud_u:1719": " svayaṃbhūstāta ityetāvīśvarau divyamānuṣau /",
    "GK16viprud_u:1720": " tayoranyataro rājā yuvarājo 'smi sarvathā // ViPrud_3.2.4 //",
    "GK16viprud_u:1721": " mantriṇaḥ---rājaputra /",
    "GK16viprud_u:1722": " sādhāraṇo 'yaṃ vinayaḥ kākatīśvarāṇāṃ svayaṃbhuvi mahārāje ca /",
    "GK16viprud_u:1723": " eṣa prakṛtaviṣayāratyupaśamācchamaḥ /",
    "GK16viprud_u:1724": " parijanaḥ--- /",
    "GK16viprud_u:1725": " kāaīakulaṭṭhaviro tattabhavaṃto saaṃbhūdevo dhuraṃ dhāredu /",
    "GK16viprud_u:1726": " rāautto uṇa rajjasiriaṃ aṃke ārovedu /",
    "GK16viprud_u:1727": " (kākatīyakulasthavirastatrabhavān svayaṃbhūdevo dhuraṃ dhārayatu /",
    "GK16viprud_u:1728": " rājaputraḥ punā rājyaśriyamaṅke āropayatu / )",
    "GK16viprud_u:1729": " (pratāparudraḥ samandasmitaṃ parijanamavalokayati / )",
    "GK16viprud_u:1730": " etat parihāsavacorūpaṃ narma /",
    "GK16viprud_u:1731": " parijanaḥ---acireṇa cariatthā meiṇī saṃvuttā /",
    "GK16viprud_u:1732": " (acireṇa caritārthā medinī saṃvṛttā /",
    "GK16viprud_u:1733": " gotragiriśikharaniṣṭhuravikaṭaśilāvasatibarbarāṅgyāḥ /",
    "GK16viprud_u:1734": " kṣoṇyā bhavatu vāso bāhau pratāparudrasya //)//",
    "GK16viprud_u:1735": " gottagirisiharāṇiṭhṭhuraviaḍasilāvasaibabbaraṃgīe /",
    "GK16viprud_u:1736": " khoṇīe hodu vāso bāhummi paāvaruddassa // ViPrud_3.2.5 //",
    "GK16viprud_u:1737": " ajaha haricaṃdassa bhue jaha rahuṇāhassa bāhuphalaammi /",
    "GK16viprud_u:1738": " kāailacchīpaiṇo bāhummi tahā mahī ramadu // ViPrud_3.2.6 //",
    "GK16viprud_u:1739": " (ayathā hariścandrasya bhuje yathā raghunāthasya bāhuphalake /",
    "GK16viprud_u:1740": " kākatilakṣmīpaterbāhau tathā mahī ramatām //)//",
    "GK16viprud_u:1741": " (pratāparudraḥ sabāhusphuraṇamadhomukhastiṣṭhati / )",
    "GK16viprud_u:1742": " eṣā parijanavacanotthā prītirnarmadyutiḥ /",
    "GK16viprud_u:1743": " mantriṇaḥ---rājaputra /",
    "GK16viprud_u:1744": " kākatīyapuruṣottamasya tava pāṇigrahaṇāya spṛhayantī rājyalakṣmīrvilambaṃ na sahate /",
    "GK16viprud_u:1745": " parijanaḥ--- /",
    "GK16viprud_u:1746": " vijjāvahūṇaṃ ahiaṃ daṭhṭhūṇa paimmi paṇaavissaṃbhaṃ /",
    "GK16viprud_u:1747": " khoṇī lacchī a kahaṃ vilaṃbiaṃ sahau juvarāe // ViPrud_3.2.7 //",
    "GK16viprud_u:1748": " (vidyāvadhūnāmadhikaṃ dṛṣṭravā patyau praṇayavisrambham /",
    "GK16viprud_u:1749": " kṣoṇī lakṣmīśca kathaṃ vilambitaṃ sahatāṃ yuvarāje) // //",
    "GK16viprud_u:1750": " mantriṇaḥ---itthameva /",
    "GK16viprud_u:1751": " svatejasā pariṣkṛtya pradhānāgāramutsukā /",
    "GK16viprud_u:1752": " pratīkṣate 'dya rājyaśrīryuvarājasamāgamam // ViPrud_3.2.8 //",
    "GK16viprud_u:1753": " eṣa mantriṇāṃ parijanasya ca vākyairbījānurāgaprakāśanāt pragamaḥ /",
    "GK16viprud_u:1754": " paridṛ--- //",
    "GK16viprud_u:1755": " kahaṃ aṃdario khu eso mahūsao disāvijaajattāe / ( //",
    "GK16viprud_u:1756": " kathamantaritaḥ khalveṣa mahotsavo digvijayayātrayā / )",
    "GK16viprud_u:1757": " etaddigantayātrayā prakṛtakāryavilambanānnirodhaḥ /",
    "GK16viprud_u:1758": " mantriṇaḥ---(sāvajñaṃ)",
    "GK16viprud_u:1759": " kathaṃ cirayantyandhracamūpatayaḥ /",
    "GK16viprud_u:1760": " athavā kiṃ taiḥ ;",
    "GK16viprud_u:1761": " vayamapi na kevalaṃ mantraśastrāḥ,",
    "GK16viprud_u:1762": " kiṃtu bahuśaḥ samarāpadānārādhitasvāmina eva /",
    "GK16viprud_u:1763": " etanniṣṭhuravacanarūpaṃ vajram /",
    "GK16viprud_u:1764": " (praviśya) dauvārikaḥ--- /",
    "GK16viprud_u:1765": " jedu jedu juaroo /",
    "GK16viprud_u:1766": " ede khu camūpaiṇo paḍihārabhūmibhāammi sajjīkiacauraṃgabalā vaṭṭanti / ( /",
    "GK16viprud_u:1767": " jayatu jayatu yuvarājaḥ /",
    "GK16viprud_u:1768": " ete khalu camūpatayaḥ pratīhārabhūmibhāge sajjīkṛtacaturaṅgabalā vartante / )",
    "GK16viprud_u:1769": " mantriṇaḥ---aciraṃ bhoḥ praveśaya /",
    "GK16viprud_u:1770": " dauvārikaḥ---tathā /",
    "GK16viprud_u:1771": " (iti niṣkramya senādhipatibhiḥ saha punaḥ praviṣṭaḥ / )",
    "GK16viprud_u:1772": " senāpatayaḥ---(yathocitaṃ praṇamya)",
    "GK16viprud_u:1773": " svāmin kākatīyakulatilaka /",
    "GK16viprud_u:1774": " sarvatomukhāṭopā vāhinyaḥ śauryodanvantaṃ bhavantamanuprāptā eva /",
    "GK16viprud_u:1775": " tadanugṛhayālunā kaṭākṣeṇa nirīkṣyantām /",
    "GK16viprud_u:1776": " etadanunayavacanarūpaṃ paryupāsanam /",
    "GK16viprud_u:1777": " mantriṇaḥ---rājaputra /",
    "GK16viprud_u:1778": " tarhi samāruhyatāṃ pratipakṣanivāraṇo vāraṇaḥ /",
    "GK16viprud_u:1779": " ālokyantāṃ nirantaraparipanthipramāthinyo varūthinyaḥ /",
    "GK16viprud_u:1780": " prastūyatāṃ senāpuraḥ-sarākrāntasakalasāmantavijayasthānaṃ prasthānam /",
    "GK16viprud_u:1781": " pratāparudraḥ---yathābhirucitamamātyebhyaḥ /",
    "GK16viprud_u:1782": " (iti gandhagajādhirohaṇaṃ nāṭayati / )",
    "GK16viprud_u:1783": " mantriṇaḥ---",
    "GK16viprud_u:1784": " karodagreṇa mahasā viṣvagākramituṃ diśaḥ /",
    "GK16viprud_u:1785": " ārohati gajaṃ vīrarudro bhāsvānivodayam // ViPrud_3.2.9 //",
    "GK16viprud_u:1786": " etat prakṛtānuguṇyena viśeṣabandhavacanaṃ puṣpam /",
    "GK16viprud_u:1787": " (sarve yuvarājahastinaṃ puraskṛtya sasaṃbādhaṃ kiṃcit parikrāmanti / )",
    "GK16viprud_u:1788": " senāpatayaḥ---(sotsāhapraṇāmaṃ)",
    "GK16viprud_u:1789": " svāminnito dīyatāṃ dṛṣṭiḥ /",
    "GK16viprud_u:1790": " dhāvatpādātapādāhatidalitamahīrandhranīrandhraniryad-",
    "GK16viprud_u:1791": " dhūlījālāmbudāntarvilasadasilatāvidyududdāmadīptāḥ /",
    "GK16viprud_u:1792": " udyannissāṇarāṇastanitapaṭapaṭaddiktaṭāḥ prārabhante",
    "GK16viprud_u:1793": " prāvṛṭlakṣmīṃ dhvajinyaḥ karikaraṭataṭasyandidānāmbudhārāḥ // ViPrud_3.2.10 //",
    "GK16viprud_u:1794": " (anyato nirūpya)",
    "GK16viprud_u:1795": " bale calati saṃbhramapratibhaye vijetuṃ diśaḥ",
    "GK16viprud_u:1796": " purandaraharijjayavyavasitāḥ sahāyoddhatāḥ /",
    "GK16viprud_u:1797": " calanti ciramatsarāḥ śikhariṇo yathā dantino",
    "GK16viprud_u:1798": " bharāvanamadunnamadbhujagarājaphakkatphaṇāḥ // ViPrud_3.2.11 //",
    "GK16viprud_u:1799": " parijanaḥ---(vilokya sāścaryaṃ) /",
    "GK16viprud_u:1800": " mahaṃto khu eso tiliṅgasubhaḍāṇaṃ ussāho / ( /",
    "GK16viprud_u:1801": " mahān khalveṣa triliṅgasubhaṭānāmutsāhaḥ / )",
    "GK16viprud_u:1802": " (saṃskṛtamāśritya)",
    "GK16viprud_u:1803": " udyattomaraḍāmarāḥ pratipadaprotkṣiptakaukṣeyakāḥ",
    "GK16viprud_u:1804": " svairodgīrṇabhusuṇḍhayaḥ paṭutarākṛṣṭadhvanatkārmukāḥ /",
    "GK16viprud_u:1805": " bhrāmyadbhīmagadāḥ samagraviharatprāsāḥ sphuratpaṭṭasāḥ",
    "GK16viprud_u:1806": " khelantyandhracamūbhaṭāḥ savapuṣo raudraprakārā iva // ViPrud_3.2.12 //",
    "GK16viprud_u:1807": " mantriṇaḥ---aho turaṅgataraṅgāstriliṅgādhipateḥ /",
    "GK16viprud_u:1808": " utkṣipyotkṣipya pādau ravituragaśirastāḍanāyeva pūrvau",
    "GK16viprud_u:1809": " pāścāttyābhyāṃ padābhyāmapi dharaṇimavaṣṭabhya saṃrabdhanunnām /",
    "GK16viprud_u:1810": " vālairvyādhūyamānaiḥ pratinṛpatihayotsāhamunmārjayantaḥ",
    "GK16viprud_u:1811": " krāmantyaśvāḥ sahelakramaṇapariṇamatpañcadhārāprapañcāḥ // ViPrud_3.2.13 //",
    "GK16viprud_u:1812": " (vilokya) aho vidalitaparabalamanorathānāṃ rathānāṃ sabhraṃmaḥ /",
    "GK16viprud_u:1813": " tathā hi---",
    "GK16viprud_u:1814": " rathāḥ sarabhasaṃ bhramannibiḍahemanemikṣata-",
    "GK16viprud_u:1815": " kṣamātalasamuccaladbahuladhūlijālāmbudaiḥ /",
    "GK16viprud_u:1816": " tirohitamasūyayā sapadi bhānavīyaṃ rathaṃ",
    "GK16viprud_u:1817": " vidhāya mukharībhavantyanibhṛtākṣadhūrnisvanāḥ // ViPrud_3.2.14 //",
    "GK16viprud_u:1818": " pratāparudraḥ---(sarvato 'valokya sapramodaṃ)",
    "GK16viprud_u:1819": " kathaṃ samagrasādhanāni sainyāni /",
    "GK16viprud_u:1820": " bṛṃhamāṇagajākīrṇā hreṣamāṇahayākulāḥ /",
    "GK16viprud_u:1821": " saṃkrīḍatsyandanāḥ kṣveḍasubhaṭāḥ sainyasaṃpadaḥ // ViPrud_3.2.15 //",
    "GK16viprud_u:1822": " mantriṇaḥ---yuvarājālokanādudvelaḥ sainyasāgaro vartate /",
    "GK16viprud_u:1823": " abhyāpatantīrabhito mahībhṛdvāhinīrbahūḥ /",
    "GK16viprud_u:1824": " kākatīyabalāmbhodhireṣa svairaṃ grasiṣyate // ViPrud_3.2.16 //",
    "GK16viprud_u:1825": " senāpatayaḥ---yadādiśantyamātyāḥ /",
    "GK16viprud_u:1826": " (iti sapraṇāmaṃ)",
    "GK16viprud_u:1827": " vijayayātrākutūhalinyo dhvajinyaḥ sāṃprataṃ yuvarājasyājñāṃ pratipālayanti /",
    "GK16viprud_u:1828": " (pratāparudraḥ saprasādamamātyānālokayati / )",
    "GK16viprud_u:1829": " mantriṇaḥ---(sotsāhaṃ)",
    "GK16viprud_u:1830": " pratiṣṭhantāṃ prācīṃ prati sainyāni /",
    "GK16viprud_u:1831": " senāpatayaḥ---yathā'diśantyamātyāḥ /",
    "GK16viprud_u:1832": " (iti prasthānanāṭitakena samantādavalokya saharṣātiśayam)",
    "GK16viprud_u:1833": " pavanenānukūlena prasāritapaṭāñcalāḥ /",
    "GK16viprud_u:1834": " udyuñjanta ivākraṣṭuṃ dhvajāḥ sautrāmaṇīṃ diśam // ViPrud_3.2.17 //",
    "GK16viprud_u:1835": " (sarve śakunamabhinandanti / )",
    "GK16viprud_u:1836": " eṣa prasthānānuguṇaśakunaguṇakathanādupanyāsaḥ /",
    "GK16viprud_u:1837": " pratāparudraḥ---(puro 'valokya)",
    "GK16viprud_u:1838": " kathaṃ karābhyāmutkṣiptasākṣatakanakapātraḥ samāgata eva vipravaraḥ /",
    "GK16viprud_u:1839": " vipraḥ---(savinayamagrataḥ sthitvā prādhvaṃ dakṣiṇabhujamudyamya)",
    "GK16viprud_u:1840": " vijayatāṃ vijayatāṃ vīrarudraḥ /",
    "GK16viprud_u:1841": " rājaputra / svayaṃbhūdevamahotsavādyanantaraṃ mahīsuravarāśīrvādavāsitāḥ kākatīyamahārājena preṣitāḥ khalvime maṅgalākṣatāḥ /",
    "GK16viprud_u:1842": " pratāpadṛ---(sapraṇāmādaraṃ gṛhītvā tān nijottamāṅge gajamūrdhani ca nidhāya)",
    "GK16viprud_u:1843": " amūlāt phalitā prasattilatikā patyuḥ svayaṃbhūprabhor",
    "GK16viprud_u:1844": " ājñā kṣatriyamaulimaṇḍanamaṇestātasya sānugrahā /",
    "GK16viprud_u:1845": " viprāśīrvacanāni mantrasurabhīṇyākāṅkṣitānyanvahaṃ",
    "GK16viprud_u:1846": " paurāṇāṃ ca jayottarāṇi tadamūrīṣajjayāḥ syurdiśaḥ // ViPrud_3.2.18 //",
    "GK16viprud_u:1847": " eṣa brāhmaṇakṣatriyādivarṇakīrtanādvarṇasaṃhāraḥ /",
    "GK16viprud_u:1848": " mantriṇaḥ---rājaputra /",
    "GK16viprud_u:1849": " svabhāvanirargalasya tava bhujārgalayorojāyitasya kiyatī bhūtalavijayaviḍambanā /",
    "GK16viprud_u:1850": " parijanaḥ--- /",
    "GK16viprud_u:1851": " viaalacchīpāṇiggahaṇasamaadiṇṇā via maṅgalakhkhadā juvarāassa sīse dīsaṃdi /",
    "GK16viprud_u:1852": " ( / vijayalakṣmīpāṇigrahaṇasamayadattā iva maṅgalākṣatā yuvarājasya śīrṣe dṛśyante / )",
    "GK16viprud_u:1853": " vipraḥ---rājaputra /",
    "GK16viprud_u:1854": " tattaddigvijayayātrāvārtāhāriṇaḥ puruṣā nāticirādeva preṣaṇīyā iti mahārājasyājñā /",
    "GK16viprud_u:1855": " pratāparudraḥ---śirasi kṛtastātasya niyogaḥ /",
    "GK16viprud_u:1856": " (amātyān prati)",
    "GK16viprud_u:1857": " katicana yūyaṃ kākatīśvarasevārthaṃ nivartadhvam /",
    "GK16viprud_u:1858": " katipaye vijayayātrāparāḥ pravartadhvam /",
    "GK16viprud_u:1859": " amātyāḥ---(sapraṇāmaṃ)",
    "GK16viprud_u:1860": " yadājñāpayati yuvarājaḥ /",
    "GK16viprud_u:1861": " vipraḥ---svasti vijayāya śivāḥ panthānaḥ santu rājaputrāya /",
    "GK16viprud_u:1862": " pratāparudraḥ---(sapraśrayaṃ)",
    "GK16viprud_u:1863": " bhagavannanujānīhi /",
    "GK16viprud_u:1864": " vayamitaḥ pratiṣṭhāmahe /",
    "GK16viprud_u:1865": " (iti yathocitaṃ parikramya niṣkrāntāḥ sarve / )",
    "GK16viprud_u:1866": " // iti vijayayātrāvilāso nāma dvitīyo 'ṅkaḥ //",
    "GK16viprud_u:1867": " (atha tṛtīyo 'ṅkaḥ)",
    "GK16viprud_u:1868": " (tataḥ praviśato lekhahastau jāṅghikau / )",
    "GK16viprud_u:1869": " etatpūrvāṅkāntapātreṇa vipreṇa nirdiṣṭayoḥ pātrayoruttarāṅke praveśādaṅkāsyam /",
    "GK16viprud_u:1870": " prathamaḥ---(sānusaṃdhānāścaryaṃ)",
    "GK16viprud_u:1871": " aho pratāparudrasya mahimānubhāvaḥ,",
    "GK16viprud_u:1872": " yasya vijayayātrāsaṃbhrameṇaiva vyākulīkṛtāni dvayeṣāmapi bhūbhṛtāṃ kaṭakāni /",
    "GK16viprud_u:1873": " dvitīyaḥ---vayasya, kimucyate---",
    "GK16viprud_u:1874": " kākatīyapradīpo 'yamaṃśaścāturbhujaḥ svayam /",
    "GK16viprud_u:1875": " yadvajrakavacāyante prasādāśca svayaṃbhuvaḥ // ViPrud_3.3.1 //",
    "GK16viprud_u:1876": " eṣa svayaṃbhūdevaprasādarūpasya bījasyānveṣaṇād garbhasandhiḥ /",
    "GK16viprud_u:1877": " prathamaḥ---(adhvaklamamabhinīya puro 'valokya)",
    "GK16viprud_u:1878": " prāpteyamandhranagarī /",
    "GK16viprud_u:1879": " (kiṃcit praveśanāṭitakena samantato nirūpya) aho /",
    "GK16viprud_u:1880": " niratiśayamaudāryaṃ rudranareśvarasya /",
    "GK16viprud_u:1881": " yadete vaitālikāḥ sarvāto bhogāvalīpramukhāṃścāṭuprabandhānuccaiḥ paṭhantaḥ svabhāvaramaṇīyāḥ pratiraveṇa pāṭhayanti ca kakubhaḥ /",
    "GK16viprud_u:1882": " dvitīyaḥ---(samyaṅnirvaṇya sapratyabhijñā'ścaryamapavārya) sakhe /",
    "GK16viprud_u:1883": " paśya paśya /",
    "GK16viprud_u:1884": " samyaṅmāgadhaveṣadhāraṇatirobhūtā api kṣamābhujaḥ",
    "GK16viprud_u:1885": " sūcyante prabhutārahasyapiśunairāviṣkṛtailakṣaṇaiḥ /",
    "GK16viprud_u:1886": " hastāgrairdhvajacakralāñchinatalairvakṣaḥ sthalairvistṛtair",
    "GK16viprud_u:1887": " ākāraraimanuṣyamātrasulabhairvṛttairanīcairapi // ViPrud_3.3.2 //",
    "GK16viprud_u:1888": " prathamaḥ---nūnamete pratāparudrasamaraparāṅmukhā vakṣaḥ sthalaviracitavarāhalakṣmāṇaḥ prāṇatrāṇārthamanayā rītyā kākatīyamahārājaṃ prasādayitumadhyavasyantīti tarkayāmi /",
    "GK16viprud_u:1889": " etat prastutopayogipratirājacchadmācaraṇādabhūtāharaṇam /",
    "GK16viprud_u:1890": " jāṅghikena punastaistairlakṣaṇairnareśvarābhyūhanādanumānaṃ ca /",
    "GK16viprud_u:1891": " dvitīyaḥ---aho /",
    "GK16viprud_u:1892": " vijayayātrāśravaṇakutūhalitā paurāṇām,",
    "GK16viprud_u:1893": " yadāvāmanusaranti punaḥ punaḥ praśramālayā /",
    "GK16viprud_u:1894": " tat sakhe / prakāśyatāṃ pratāparudrasya bhujayorvijayodāharaṇam /",
    "GK16viprud_u:1895": " prathamaḥ---(kiṃciduccaiḥ) bho bhoḥ /",
    "GK16viprud_u:1896": " śrūyatāṃ kākatīyakulaślāghākāmadhenuḥ priyodantaḥ /",
    "GK16viprud_u:1897": " jetrā kākativīrarudravibhunā sarvā diśo nirjitāḥ",
    "GK16viprud_u:1898": " kṣmāpālāḥ karadīkṛtāḥ kṛtamidaṃ nirvīramurvītalam /",
    "GK16viprud_u:1899": " yasyodyadbhujavaibhavaṃ sarabhasārohaddviṣatkāminī-",
    "GK16viprud_u:1900": " mañjīradhvanipūrṇakandaramukhairvyākurvate parvatāḥ // ViPrud_3.3.3 //",
    "GK16viprud_u:1901": " eṣa tattvānukīrtanarūpo mārgaḥ /",
    "GK16viprud_u:1902": " dvitīyaḥ---sakhe /",
    "GK16viprud_u:1903": " nūnameṣu divaseṣu kākatīyamahārājo nirantaraṃ puraskṛtapurodhaḥ pravarāmātyavṛddho yuvarājavijayamāśaṃsamāno gamayati vāsarāṇi /",
    "GK16viprud_u:1904": " prathamaḥ---ucitamanucintitaṃ vayasyena /",
    "GK16viprud_u:1905": " dvitīyaḥ---(puro 'valokya saharṣaṃ)",
    "GK16viprud_u:1906": " kathamasmadīyaṃ vacanamākarṇya nūnaṃ mahārājāya nivedayitumamātyaputraḥ saharṣasaṃbhramaṃ rājakulābhyantaraṃ praviśati /",
    "GK16viprud_u:1907": " tadāvāmapi pratīhārabhūmimadhyāsya kākatīśvarāvasaraṃ pratipālayiṣyāvaḥ / (iti",
    "GK16viprud_u:1908": " parikrāmataḥ / )",
    "GK16viprud_u:1909": " etad vitarkapratipādanādrūpam /",
    "GK16viprud_u:1910": " (tataḥ praviśatyamātyaputraḥ / )",
    "GK16viprud_u:1911": " amātyaputraḥ---(sapramodaṃ)",
    "GK16viprud_u:1912": " aho mama dhanyatā,",
    "GK16viprud_u:1913": " yadīdṛśānāṃ mahotsavānāṃ nivedayitāsmi saṃvṛttaḥ /",
    "GK16viprud_u:1914": " yanmayā vijñāpitaiḥ śravaṇapriyaṃkaraṇairvārtāmṛtaiḥ svapnasākṣātkṛtādapi svayaṃbhūdevaprasādāt pramodayiṣyate kākatīyavṛṣā /",
    "GK16viprud_u:1915": " eṣotkarṣavacanarūpodāhṛtiḥ /",
    "GK16viprud_u:1916": " (puro 'valokya)",
    "GK16viprud_u:1917": " kathamayaṃ mahārājaḥ purohitairamātyairanyena parijanena ca parivṛto mahāsthānamaṇṭapamadhitiṣṭhati /",
    "GK16viprud_u:1918": " tadahamupasarpāmi /",
    "GK16viprud_u:1919": " (iti parikrāmati / )",
    "GK16viprud_u:1920": " (tataḥ praviśati yathānirdiṣṭo rājā,",
    "GK16viprud_u:1921": " mantriṇaśca purodhasaśca / )",
    "GK16viprud_u:1922": " rājā---(savimarśāścaryamamātyān prati)",
    "GK16viprud_u:1923": " ---aho śaiśave 'pyucitakāritvaṃ vatsasya vīrarudrasya /",
    "GK16viprud_u:1924": " yadasmadanurodhārthamimānamātyān nivartya svayameva jigīṣuḥ prasthitaḥ /",
    "GK16viprud_u:1925": " mantriṇaḥ---(sabahumānaṃ) mahārāja /",
    "GK16viprud_u:1926": " bhavatā khalu pitṛmān kumāraḥ /",
    "GK16viprud_u:1927": " purodhasaḥ---vijayaprasthānātprabhṛti naktaṃdivamunmiṣanti kalyāṇāni /",
    "GK16viprud_u:1928": " tadvijitā eva diśo rājaputreṇa /",
    "GK16viprud_u:1929": " rājā---bhavatāmāśiṣa eva kākatīyakulaśreyāṃsi svayaṃ praduhate /",
    "GK16viprud_u:1930": " parijanaḥ--- /",
    "GK16viprud_u:1931": " kāaīakulassa kiṃ ṇu ṇa saṃpuṇṇaṃ puṇṇeṇa,",
    "GK16viprud_u:1932": " jassiṃ avaiṇṇo bhuvaṇekkabhaddo paāvaruddo /",
    "GK16viprud_u:1933": " (kākatīyakulasya kiṃ nu saṃpūrṇaṃ puṇyena,",
    "GK16viprud_u:1934": " yasminnavatīrṇo bhuvanaikabhadraḥ pratāparudraḥ / )",
    "GK16viprud_u:1935": " rājā---(sautsukyaṃ)",
    "GK16viprud_u:1936": " kathaṃ cirayati vatsasya vijayayātrāśravaṇamahotsavaḥ ?",
    "GK16viprud_u:1937": " amātyaputraḥ---(savinayasaṃbhramamupasṛtya sapraṇāmaṃ deva madhyamalokapāla /",
    "GK16viprud_u:1938": " yuvarājapraṣretau vijayavārtāhāriṇau praghāṇaprāṅgaṇamadhivasataḥ /",
    "GK16viprud_u:1939": " eṣa saṃcintyamānārthaprāptirūpaḥ kramaḥ /",
    "GK16viprud_u:1940": " (sarve saharṣātiśayaṃ nirūpayanti / )",
    "GK16viprud_u:1941": " mantriṇaḥ--bhadra /",
    "GK16viprud_u:1942": " śīghraṃ praveśaya /",
    "GK16viprud_u:1943": " amātyaputraḥ---yadādiśanti mahāmantriṇaḥ /",
    "GK16viprud_u:1944": " (iti niṣkramya saha tābhyāṃ punaḥ praviṣṭaḥ / )",
    "GK16viprud_u:1945": " puruṣau---(praṇamantāvupasṛtya) deva /",
    "GK16viprud_u:1946": " viśvaikavijayinā putreṇa vardhase /",
    "GK16viprud_u:1947": " bāḍhamaprameyamahimā pratāparudrabhujasthemā,",
    "GK16viprud_u:1948": " yacchaiśave 'pyatiśayitataruṇakākatīyaparākramastasya vikramaḥ /",
    "GK16viprud_u:1949": " rājā---(saharṣātiśayamamātyānavalokya)",
    "GK16viprud_u:1950": " manorathābhyāmiva cintitopagatābhyāṃ mahārghaṃ pāritoṣikaṃ pratipādyatām /",
    "GK16viprud_u:1951": " dviguṇīkṛtaharṣayoranayormukhādvatsasya vijayalakṣmīparigrahavṛttāntaśravaṇamahotsavena caritārthayāmaḥ śrotravṛttim /",
    "GK16viprud_u:1952": " mantriṇaḥ---yadājñāpayati devaḥ /",
    "GK16viprud_u:1953": " (iti bhaurikamukhāt tathā kurvanti)",
    "GK16viprud_u:1954": " eṣa sāmadānācaraṇarūpaḥ saṃgrahaḥ /",
    "GK16viprud_u:1955": " (puruṣau sapraṇāmaṃ gṛhītvā mūrdhni nidhāya mahārājaprasādamabhinandataḥ / )",
    "GK16viprud_u:1956": " mantriṇaḥ---bhadrāvita etya yuvarājavijayavihṛtayaḥ parākramapallavitā mahārājasadasaḥ karṇapūrīkriyantām /",
    "GK16viprud_u:1957": " puruṣau---sāvadhānamavadhārayatu mahārājaḥ /",
    "GK16viprud_u:1958": " prathamaḥ---deva /",
    "GK16viprud_u:1959": " devasya prasādena vājinīrājanāsamidhyamānasya vītihotrasya vijayapradānena dviguṇitodagrapratāpe pratāparudre pratiṣṭhāmāne,",
    "GK16viprud_u:1960": " yātrārambhamaheṣvahaṃprathamikāniryaccamūḍambara-",
    "GK16viprud_u:1961": " kṣuṇṇakṣoṇitalotthite 'tibahule pāṃsau viyadvyāpini /",
    "GK16viprud_u:1962": " jetavyāḥ sakalā diśaḥ svavibhutāmantaḥ pidhāyādhika-",
    "GK16viprud_u:1963": " trāsāt kvāpi palāyitā iva dṛśāṃ naivābhavan gocarāḥ // ViPrud_3.3.4 //",
    "GK16viprud_u:1964": " anantaraṃ ca---",
    "GK16viprud_u:1965": " udvellaccaturarṇavīkalakalo nāyaṃ camūḍambaro",
    "GK16viprud_u:1966": " nedaṃ dundubhigarjitaṃ tripurajitkalpāntaḍhakkāravaḥ /",
    "GK16viprud_u:1967": " ityāṭopapaṭīyasīṣu parito dhāṭīṣu bhārānama-",
    "GK16viprud_u:1968": " ccheṣāśeṣaphaṇāsu vismitamatha trastaṃ digīśairapi // ViPrud_3.3.5 //",
    "GK16viprud_u:1969": " purodhasaḥ---aho niraṅkuśamojāyitamandhracamūpatīnām /",
    "GK16viprud_u:1970": " dvitīyaḥ---atha yuvarājājñayā prathamaṃ māghavanīṃ diśaṃ pracalitāni sainyāni /",
    "GK16viprud_u:1971": " rathenābhimukhyātaṃ vīrarudro vilokya mām /",
    "GK16viprud_u:1972": " mṛṣyate nāyamityarkaḥ sainyareṇau tirohitaḥ // ViPrud_3.3.6 //",
    "GK16viprud_u:1973": " mantriṇaḥ---tatastataḥ /",
    "GK16viprud_u:1974": " dvitīyaḥ---anantaraṃ senāgragaireva paurastyān kṣudrakṣatriyānnirjitya sarvapathīnenāṭopena paṭīyasi tasmin mahati bale pracalati,",
    "GK16viprud_u:1975": " yuddhāya samanahyanta kaliṅgāḥ sphuṭapauruṣāḥ /",
    "GK16viprud_u:1976": " mādyaddvipaghaṭoddāmasaṃbhramāḍambaroddhatāḥ // ViPrud_3.3.7 //",
    "GK16viprud_u:1977": " taiḥ sārdhamandhracamūpatīnāṃ parākramadhane mahatyāyodhane,",
    "GK16viprud_u:1978": " pītvā māṃsopadaṃśaṃ dviradagalagaladraktamaireyadhārāṃ",
    "GK16viprud_u:1979": " matto mastiṣkalagnairdalitanṛpavapuḥ kīkasaiḥ sṛṣṭadaṃṣṭraḥ /",
    "GK16viprud_u:1980": " bibhradraudrāntramālāṃ janitajanabhayo bhairavākāraghoraḥ",
    "GK16viprud_u:1981": " saṃgrāmorvyāḥ kaliṅgairbalividhimakarodvīrarudrasya khaṅgaḥ // ViPrud_3.3.8 //",
    "GK16viprud_u:1982": " purodhasaḥ---mānuṣaveṣatirohitenāpi kākatīyaviṣṇunā kiṃcidāviṣkṛto nijaprabhāvaḥ /",
    "GK16viprud_u:1983": " mantriṇaḥ---(saharṣātiśayādbhutaṃ)",
    "GK16viprud_u:1984": " aho parākramātibhūmiḥ pratāparudrasya /",
    "GK16viprud_u:1985": " parijanaḥ--- /",
    "GK16viprud_u:1986": " sarisaṃ khu edaṃ,",
    "GK16viprud_u:1987": " jaṃ mahārāaruddaṇaresaraṇaṃdaṇeṇa kādavvaṃ,",
    "GK16viprud_u:1988": " jaṃ kāaikulappasavāṇaṃ khamaṃ,",
    "GK16viprud_u:1989": " jaṃ kuladevadāe saaṃbhūdevassa ppasattivisesāṇaṃ juttaṃ,",
    "GK16viprud_u:1990": " taṃ khu kiaṃ juvarāeṇa / ( /",
    "GK16viprud_u:1991": " sadṛśaṃ khalvetat---yanmahārājarudranareśvaranandanena kartavyaṃ,",
    "GK16viprud_u:1992": " yat kākatikulaprasavānāṃ kṣamaṃ,",
    "GK16viprud_u:1993": " yat kuladevatāyāḥ svayaṃbhūdevasya prasattiviśeṣāṇāṃ yuktaṃ,",
    "GK16viprud_u:1994": " tat khalu kṛtaṃ yuvarājena / )",
    "GK16viprud_u:1995": " rājā---(sapramodagadgadaṃ)",
    "GK16viprud_u:1996": " tatastataḥ /",
    "GK16viprud_u:1997": " prathamaḥ---anantaram-",
    "GK16viprud_u:1998": " chinnodyadvairivīrapratibhayamukuṭāṭopasaṃjātarāhu-",
    "GK16viprud_u:1999": " bhrāntibhraśyatpataṅgābhayakarapṛtanāreṇubaddhāndhakārā /",
    "GK16viprud_u:2000": " āsīt saṃgrāmavelā viharadasilatodbhinnamattebhakumbha-",
    "GK16viprud_u:2001": " prodyanmuktaughatārānikaraparivṛtasvarvadhūvaktracandrā // ViPrud_3.3.9 //",
    "GK16viprud_u:2002": " anantaraṃ yuvarājājñayā",
    "GK16viprud_u:2003": " vṛtrārātidigantarālavijayaprakhyātavikrāntayaḥ",
    "GK16viprud_u:2004": " pārepūrvapayodhi kalpitajayastambhāḥ sphurattejasaḥ /",
    "GK16viprud_u:2005": " velākānanavāsigītavibhavaṃ devasya dorvikramaṃ",
    "GK16viprud_u:2006": " śṛṇvanto muhurandhrasainyapatayaḥ prāptā diśaṃ dakṣiṇām // ViPrud_3.3.10 //",
    "GK16viprud_u:2007": " tatra ca",
    "GK16viprud_u:2008": " munau lopāmudrāsuhṛdi nikaṭasthe 'pi mahatā",
    "GK16viprud_u:2009": " bhavantyetā nadyaḥ kaluṣapayasaḥ sainyarajasā /",
    "GK16viprud_u:2010": " itīva vyomāgre kalayapavanāndolitaśikhāḥ",
    "GK16viprud_u:2011": " patākāḥ sotprāsāḥ pratipadamanṛtyannatitarām // ViPrud_3.3.11 //",
    "GK16viprud_u:2012": " anantaraṃ pāṇḍyapramukhān dākṣiṇātyān kṣitīśvarān śaraṇamupagatān kākatīyavīrarudraḥ svacamūpatinirviśeṣaṃ saṃbhāvya taiḥ saha pratīcīṃ diśaṃ pracalitaḥ /",
    "GK16viprud_u:2013": " mantriṇaḥ---sādhu sādhu samācaritamātmanīnaṃ pāṇḍyairyat pūrvameva devasya caraṇamūlaṃ prāptāḥ /",
    "GK16viprud_u:2014": " tatastataḥ /",
    "GK16viprud_u:2015": " dvitīyaḥ---tatra ca",
    "GK16viprud_u:2016": " pāścāttyānāṃ dhvajeṣu sthitamadhikabharasrastadaṇḍeṣu gṛdhra-",
    "GK16viprud_u:2017": " vrātairyaccaṇḍatuṇḍāhativihatapaṭeṣvāhatakṣiptapakṣaiḥ /",
    "GK16viprud_u:2018": " astraṃ gārutmataṃ tat samajani vijayaprārthināmandhrasainya-",
    "GK16viprud_u:2019": " praṣṭhānāṃ janyamanyannijanibiḍabhujādaṇḍakaṇḍūviḍambaḥ // ViPrud_3.3.12 //",
    "GK16viprud_u:2020": " anantaraṃ---",
    "GK16viprud_u:2021": " jitvā pratīcīmatha vīrarudraḥ pratyarthinārīnayanāmbupūrṇām /",
    "GK16viprud_u:2022": " revāṃ samuttīrya gajānubaddhasetuṃ vijetuṃ gatavānudīcīm // ViPrud_3.3.13 //",
    "GK16viprud_u:2023": " tatrāṅgavaṅgakaliṅgamālavaprabhṛtayaḥ sarve bhūpālā militvā yuddhāya baddhādarāḥ purataḥ prādurabhavan /",
    "GK16viprud_u:2024": " mantriṇaḥ---aho paramanātmaveditodīcyānāṃ yatpratāparudrasyāpi paripanthino bhavanti /",
    "GK16viprud_u:2025": " rājā---tatastataḥ /",
    "GK16viprud_u:2026": " prathamaḥ---anantaraṃ samamanīkinībhirāpatantībhiḥ rājakāni vilokya sagarvamevamuktaṃ senāpatibhiḥ---",
    "GK16viprud_u:2027": " re re ghūrjara jarjaro 'si samare lampāka /",
    "GK16viprud_u:2028": " kiṃ kampase",
    "GK16viprud_u:2029": " vaṅga / tvaṅgasi kiṃ mudhā balarajaḥ kāṇo 'si kiṃ koṅkaṇa / /",
    "GK16viprud_u:2030": " prāṇatrāṇaparāyaṇo bhava mahārāṣṭrāparāṣṭro 'syamī",
    "GK16viprud_u:2031": " yoddhāro vayamityarīnabhibhavantyandhrakṣamābhṛdbhaṭāḥ // ViPrud_3.3.14 //",
    "GK16viprud_u:2032": " (/'vayamandhranāthasubhaṭāḥ pratyarthidāvānalāḥ';",
    "GK16viprud_u:2033": " iti pāṭhāntaram //)//",
    "GK16viprud_u:2034": " etadroṣasaṃrabdhavacanarūpaṃ toṭakam /",
    "GK16viprud_u:2035": " parijanaḥ--- //",
    "GK16viprud_u:2036": " sāhu sāhu camūvariṇaṃ vaaṇaṃ /",
    "GK16viprud_u:2037": " evvaṃ phaṇiā uṇa kīrisaṃ uvakkaṃdaṃ tehiṃ /",
    "GK16viprud_u:2038": " (//sādhu sādhu camūpatīnāṃ vacanam /",
    "GK16viprud_u:2039": " etat bhaṇittvā punaḥ kīdṛśamupakrāntaṃ taiḥ /)",
    "GK16viprud_u:2040": " prathamaḥ---",
    "GK16viprud_u:2041": " kiṃ kathyate ?",
    "GK16viprud_u:2042": " sainikānāṃ nirupamaḥ parākramaḥ /",
    "GK16viprud_u:2043": " yastatrābhavadāhavastamakhilaṃ jānāti bhāgīrathī",
    "GK16viprud_u:2044": " yātyākṣīt surabhūyakāraṇanijāhaṃkāramucchṛṅkhalam /",
    "GK16viprud_u:2045": " ārādvīkṣya samagramandhrasubhaṭaprodghūrṇakhaḍragāvalī-",
    "GK16viprud_u:2046": " dhārātīrthamupetya divyanagarīmārohato bhūpatīn // ViPrud_3.3.15 //",
    "GK16viprud_u:2047": " anantaraṃ tatra tatra pralīnātmanaḥ pratipakṣamūlānanveṣṭukāmāstriliṅgasainikāstattaddeśaveṣabhāṣādikamāviṣkurvāṇāḥ sarvataḥ paryaṭanti sma",
    "GK16viprud_u:2048": " jīvagrāhaṃ gṛhītvā samānayanti sma yuvarājāntikam /",
    "GK16viprud_u:2049": " mantriṇaḥ---sādhīyān khalu sainikānāmudyamaḥ /",
    "GK16viprud_u:2050": " etat prakṛtopayogitvena vañcanādadhibalam /",
    "GK16viprud_u:2051": " rājā---tatastataḥ /",
    "GK16viprud_u:2052": " dvitīyaḥ---anantaraṃ narapatayo nijaparijaneṣvapyakṛtaviśvāsāḥ pratāparudrasya pādamūlameva śaraṇamupagatāḥ /",
    "GK16viprud_u:2053": " parijanaḥ--- /",
    "GK16viprud_u:2054": " aho ṇaravariṇaṃ jujjhakāarattaṇaṃ /",
    "GK16viprud_u:2055": " ( / aho narapatīnāṃ yuddhakātaratvam / )",
    "GK16viprud_u:2056": " eṣa bhayapratipādanādudvegaḥ /",
    "GK16viprud_u:2057": " prathamaḥ---kimucyate kātaryamiti /",
    "GK16viprud_u:2058": " aṅgāḥ saṃgarabhīravaḥ samabhavaṃścolāḥ palāyākulāḥ",
    "GK16viprud_u:2059": " kāśmīrāḥ smaraṇīyavikramakathā hūṇā nirīṇaśriyaḥ /",
    "GK16viprud_u:2060": " lampākā bhayakampamānavapuṣo vaṅgā niraṅgīkṛtā",
    "GK16viprud_u:2061": " nepālāḥ paripālanavyasaninaḥ suhmāśca nīraṃhasaḥ // ViPrud_3.3.16 //",
    "GK16viprud_u:2062": " (a:'pralāpākulāḥ';",
    "GK16viprud_u:2063": " iti pāṭhāntaram //)",
    "GK16viprud_u:2064": " api ca",
    "GK16viprud_u:2065": " kāmbhojāḥ kṣatakumbhinīparicayāḥ prāptavraṇāḥ sevaṇāḥ",
    "GK16viprud_u:2066": " gauḍāḥ pīḍitavigrahāḥ śritakulagrāvāṅkaṇāḥ koṅkaṇāḥ /",
    "GK16viprud_u:2067": " lāṭāḥ pāṭitamūrtayaḥ parilasa(gala)",
    "GK16viprud_u:2068": " dbhīvihvalāḥ siṃhalāḥ",
    "GK16viprud_u:2069": " karṇāṭāḥ paripūrṇavepathubhṛtastandrālavo mālavāḥ // ViPrud_3.3.17 //",
    "GK16viprud_u:2070": " kiṃ ca",
    "GK16viprud_u:2071": " bhojā vyarthabhujāyudhāḥ kṣatanijastrīkelayaḥ keralāḥ",
    "GK16viprud_u:2072": " pāṇḍyāḥ khaṇḍitavikramāḥ prakaṭitahrījarjarā ghūrjarāḥ /",
    "GK16viprud_u:2073": " pāñcālāḥ praṇatiprapañcitabhiyaścāṭūtkaṭāḥ kīkaṭāḥ",
    "GK16viprud_u:2074": " kāmpilyāḥ śritapallayaḥ kṛtayaśobhaṅgāḥ kaliṅgā api // ViPrud_3.3.18 //",
    "GK16viprud_u:2075": " (sarve harṣātiśayaṃ nāṭayanti /)",
    "GK16viprud_u:2076": " parijanaḥ---(sāścaryaṃ) /",
    "GK16viprud_u:2077": " aho vīraruddassa aisaidatihuvaṇāi jujjhāvadāṇāi /",
    "GK16viprud_u:2078": " (/ aho vīrarudrasyātiśayitatribhuvanāni yuddhāpadānāni /)",
    "GK16viprud_u:2079": " rājā---(saharṣaṃ)",
    "GK16viprud_u:2080": " mahatīṃ pratiṣṭhāmāropitaṃ khalu kākatīyakulaṃ viśvaikavijayinā vatsena /",
    "GK16viprud_u:2081": " purodhasaḥ---āmūlacūḍaṃ phalitāḥ prasattayaḥ kākatīyānvayadevatānām /",
    "GK16viprud_u:2082": " rājā---tatastataḥ /",
    "GK16viprud_u:2083": " prathamaḥ---anantaraṃ sakaladigvijayasamuttejitejovilāsaḥ sarvanareśvarāṇāṃ tāni",
    "GK16viprud_u:2084": " tānyupāyanāni svīkṛtya samagrasainyaiḥ sapakṣairmahībhṛdgaṇairāśritena mahatā balārṇavena",
    "GK16viprud_u:2085": " nyavartata viśvaikavīro vīrarudraḥ /",
    "GK16viprud_u:2086": " mantriṇaḥ---(saharṣaṃ)",
    "GK16viprud_u:2087": " kutredānīṃ rājaputraḥ ?",
    "GK16viprud_u:2088": " dvitīyaḥ---sāmprataṃ kiṃkurvāṇarājalokaḥ sarvānapi senāpatīn nagaraṃ prasthāpya katipayamaulaparivṛtaḥ kākatīyavīraḥ svairaṃ godāvarīparisarāraṇyeṣu mṛgayākutūhalī viharate /",
    "GK16viprud_u:2089": " mantriṇaḥ---(savimarśaṃ) mahārāja /",
    "GK16viprud_u:2090": " nūnaṃ tvayyeva śāsati vasumatīṃ yauvarājyameva bahumanyate rājaputraḥ /",
    "GK16viprud_u:2091": " eṣā prāptyāśā /",
    "GK16viprud_u:2092": " digvijayākṛṣṭanareśvaravṛttāntasya vyāpitvāt patākā nirūpitā /",
    "GK16viprud_u:2093": " rājā---tadacirameva yuṣmābhirānetavyo vatsaḥ,",
    "GK16viprud_u:2094": " anunetavyaścarājyābhiṣekāya /",
    "GK16viprud_u:2095": " mantriṇaḥ---yadājñāpayati devaḥ /",
    "GK16viprud_u:2096": " (iti niṣkrāntāḥ /",
    "GK16viprud_u:2097": " ) nepathye---(sasaṃbhramaṃ)",
    "GK16viprud_u:2098": " bho bho nāgarikāḥ /",
    "GK16viprud_u:2099": " satvaramapasarata dūram /",
    "GK16viprud_u:2100": " yadidānīm-",
    "GK16viprud_u:2101": " ālānaṃ tarasā nipāṭya nigalānyucchidya dhūtāṅkuśo",
    "GK16viprud_u:2102": " vegotpātitadhūrgataḥ kaṭataṭīniryanmadāmbusrutiḥ /",
    "GK16viprud_u:2103": " bhraśyatpaṇyapathaṃ caladgajahayaṃ bibhyajjanaughaṃ puraṃ",
    "GK16viprud_u:2104": " viṣvagvyākulayatyamandarabhasaḥ svairaṃ karigrāmaṇīḥ // ViPrud_3.3.19 //",
    "GK16viprud_u:2105": " eṣa śaṅkātrāsarūpaḥ saṃbhramaḥ /",
    "GK16viprud_u:2106": " rājā---(ākarṇya sasmitaṃ)",
    "GK16viprud_u:2107": " kathaṃ vyākulayati kaṭakaṃ karīndraḥ /",
    "GK16viprud_u:2108": " puruṣaḥ---mahārāja /",
    "GK16viprud_u:2109": " nūnamidānīṃ nagaraṃ praviśatāṃ nareśvaropāyanānāṃ dvipānāṃ gandhānilāya saṃkru dhyan nirargalo jātaḥ pradhānahastī /",
    "GK16viprud_u:2110": " purodhasaḥ---",
    "GK16viprud_u:2111": " pitrā svayaṃbhūpatinopadiṣṭaṃ pratāparudrasya mahābhiṣekam /",
    "GK16viprud_u:2112": " nirvighnamāpādayituṃ gajāsyaḥ kareṇurājākṛtirabhyupaiti // ViPrud_3.3.20 //",
    "GK16viprud_u:2113": " eṣa garbhabījodbhedanādākṣepaḥ /",
    "GK16viprud_u:2114": " rājā---(saharṣaṃ)",
    "GK16viprud_u:2115": " tarhi vayamapi pramadavanadvāraprāsādamāruhya gajendramavalokayiṣyāmaḥ /",
    "GK16viprud_u:2116": " (iyutthāya parikramya niṣkrāntāḥ sarve / ) //",
    "GK16viprud_u:2117": " iti vīrarudravijayo nāma tṛtīyo 'ṅkaḥ //",
    "GK16viprud_u:2118": " // atha caturtho 'ṅkaḥ //",
    "GK16viprud_u:2119": " (tataḥ praviśati dhātrī ceṭī ca /",
    "GK16viprud_u:2120": " ) dhātrī---(saroṣaṃ) /",
    "GK16viprud_u:2121": " haṃje eārisasahassakajjapajjāule rāaulamahūsave vi saalā vi raaṇī keṇa sama tue ṇīdār /",
    "GK16viprud_u:2122": " irisamahagghāi bhūsaṇāi kudo coriāi /",
    "GK16viprud_u:2123": " kahaṃ ṇa viṇṇādaṃ tue dāsīeuttīe---saalā diso jeūṇa cauraṃtasāmaṃtaparivāro paāvaruddo ṇaaraṃ paviṭhṭho /",
    "GK16viprud_u:2124": " kuṃladevadāe pasattīe mahārāassa aṇṇāe purohidāṇaṃ aṇuroheṇa amaccāṇaṃ aṇuvaṭṭaṇeṇa",
    "GK16viprud_u:2125": " paāṇaṃ bhāaheee khoṇīe tavoviseseṇa aṃhārisassa pariaṇassa sukaaparipāeṇa abbhupagaamahārajjāhiseo juvarāo saṃjāo /",
    "GK16viprud_u:2126": " evvaṃ vi eāiṇiṃ maṃ mahūsavāuliaṃ mottūṇa kahiṃ ṭhidā /",
    "GK16viprud_u:2127": " ( /hañje etādṛśasahasrakāryaparyākule rājakulamahotsave 'pi sakalāpi rajanī kena samaṃ tvayā nītār ?",
    "GK16viprud_u:2128": " idṛśamahārghāṇi bhūṣaṇāni kutaścoritāni ?",
    "GK16viprud_u:2129": " kathaṃ na vijñātaṃ tvayā dāsyāḥ putryā---sakalā diśo jitvā caturantasāmantaparivāraḥ pratāparudro nagaraṃ praviṣṭaḥ /",
    "GK16viprud_u:2130": " kuladevatāyāḥ prasattyā mahārājasyājñayā purohitānāmanurodhenāmātyānāmanuvartanena",
    "GK16viprud_u:2131": " prajānāṃ bhāgadheyena kṣoṇyāstapoviśeṣeṇāsmādṛśasya parijanasya sukṛtaparipākeṇābhyupagatamahārājyābhiṣeko",
    "GK16viprud_u:2132": " yuvarājaḥ saṃjātaḥ /",
    "GK16viprud_u:2133": " evamapyekākinīṃ māṃ mahotsavākulitāṃ muktvā kutra sthitā ?)",
    "GK16viprud_u:2134": " anena roṣavaśānniyatāptipradarśanamukhena bījasyāvamarśādvimarśasandhiḥ /",
    "GK16viprud_u:2135": " ceṭīgatadoṣaprakhyāpanādapavādo 'ṅgam /",
    "GK16viprud_u:2136": " ceṭī--- //",
    "GK16viprud_u:2137": " sāmiṇi / avarāhaṃ sahassa /",
    "GK16viprud_u:2138": " (iti pādayoḥ patati / )",
    "GK16viprud_u:2139": " ( // svāmini / aparādhaṃ sahasva /)",
    "GK16viprud_u:2140": " dhātrī---(sabhrūbhaṅgaṃ)",
    "GK16viprud_u:2141": " a dāsīeutti,",
    "GK16viprud_u:2142": " paṭaṃcaleṇa sappadaṃsaṇaṃ paḍimajjesi jaṃ paṇāmeṇar irisāparāhaṃ siḍhilesi /",
    "GK16viprud_u:2143": " (a dāsyāḥ putri /",
    "GK16viprud_u:2144": " paṭāñcalena sarpadaṃśanaṃ parimarjayasi-yatpraṇāmenedṛśāparādhaṃ śithilayasi /",
    "GK16viprud_u:2145": " eṣa roṣasaṃbhāṣaṇarūpaḥ saṃpheṭaḥ /",
    "GK16viprud_u:2146": " ceṭīr--- /",
    "GK16viprud_u:2147": " irisasahāvā evva tumaṃ /",
    "GK16viprud_u:2148": " tā ṇikkāraṇakoviṇiṃ hodiṃ amuvaṭṭiuṃ ahaṃ ṇa pajjattār /",
    "GK16viprud_u:2149": " ( / idṛśasvabhāvaiva tvam /",
    "GK16viprud_u:2150": " tat niṣkāraṇakopinīṃ bhavatīmanuvartitumahaṃ na paryāptā /)",
    "GK16viprud_u:2151": " dhātrī---(saroṣaśiraḥ kampaṃ) //",
    "GK16viprud_u:2152": " vakkasīladullalie /",
    "GK16viprud_u:2153": " lūṇakaṇṇāsiaṃ tumaṃ bandhiūṇa kārāgharabhāaṇaṃ karemi /",
    "GK16viprud_u:2154": " ( // vakraśīladurlalite /",
    "GK16viprud_u:2155": " lūnakarṇanāsika ttvāṃ baddhravā kārāgṛhabhājanaṃ karomi //)//",
    "GK16viprud_u:2156": " (iti bāhubandhanaṃ nāṭyati /",
    "GK16viprud_u:2157": " ) eṣa bandhanarūpo vidravaḥ /",
    "GK16viprud_u:2158": " ceṭī---(sabhayakampaṃ) a sāmiṇi /",
    "GK16viprud_u:2159": " rakkhohi rakkhehi asaraṇaṃ ṇiravarāha imaṃ jaṇaṃ /",
    "GK16viprud_u:2160": " tuha attiāe hiḍiṃbassamaṃ gacchatīe ahaṃ balakkāreṇa ṇīdā /",
    "GK16viprud_u:2161": " taddha paḍiūlaṃ devvaṃ pasādaaṃtīe vilaṃbidaṃ /",
    "GK16viprud_u:2162": " kiṃ karemi /",
    "GK16viprud_u:2163": " (a svāmini / rakṣa rakṣa aśaraṇaṃ niraparādhamimaṃ janam /",
    "GK16viprud_u:2164": " tavāttikayā hiḍimbāśramaṃ gacchantyāhaṃ balātkāreṇa nītā /",
    "GK16viprud_u:2165": " tatra pratikūlaṃ daivaṃ prasādayantyā vilambitam /",
    "GK16viprud_u:2166": " kiṃ karomi ?)",
    "GK16viprud_u:2167": " dhātrī---(saroṣahuṅkāraṃ)",
    "GK16viprud_u:2168": " aa eārisaṃ rāaulamahūsavaṃ ujjhia hiḍiṃbālaagaṃḍaselesu kiṃ tti mattaaṃ tāḍissai maṃdabhāiṇī ?",
    "GK16viprud_u:2169": " (aa etādṛśaṃ rājakulamahotsavamujjhitvā hiḍimbālayagaṇḍaśaileṣu kimiti mastakaṃ tāḍayiṣyati mandabhāginī / )",
    "GK16viprud_u:2170": " eṣa gurutiraskṛtirūpo dravaḥ /",
    "GK16viprud_u:2171": " ceṭī---dṛ sāmiṇi /",
    "GK16viprud_u:2172": " sahehi vilaṃbiaṃ /",
    "GK16viprud_u:2173": " tue kādavvaṃ maṃgalovaāraṃ sigghaṃ ṇivvaṭṭemi /",
    "GK16viprud_u:2174": " (iti vapuṣā praṇamati /",
    "GK16viprud_u:2175": " ) (dṛ svāmini /",
    "GK16viprud_u:2176": " sahasva vilambitam /",
    "GK16viprud_u:2177": " tvayā kartavyaṃ maṅgalopacāraṃ śīghraṃ nirvartayāmi /",
    "GK16viprud_u:2178": " ) dhātrī---(saprasādaṃ) /",
    "GK16viprud_u:2179": " haṃje / uṭhṭhehi uṭṭhehi /",
    "GK16viprud_u:2180": " ( / sakhi / uttiṣṭha uttiṣṭha / )",
    "GK16viprud_u:2181": " eṣā virodhaśamanarūpā śaktiḥ /",
    "GK16viprud_u:2182": " ceṭī---(saharṣamutthāya hastāvalambaṃ dattvā)",
    "GK16viprud_u:2183": " a ido ido tattahodī /",
    "GK16viprud_u:2184": " (a ita itastatrabhavatī / )",
    "GK16viprud_u:2185": " dhātrī---(kiṃcit parikramya puro 'valokya ca)",
    "GK16viprud_u:2186": " aa kahaṃ eso paḍihārappavaro sasaṃbhamaṃ ṇiggao /",
    "GK16viprud_u:2187": " tā paccāsaṇṇo via mahāhiseasamao /",
    "GK16viprud_u:2188": " teṇa rāauttassa maṃgalaṇīrāaṇadīvariṃchcholiṃ ṇivvaṭṭeduṃ abbhaṃtaraṃ pavisahma /",
    "GK16viprud_u:2189": " (aa kathameṣa pratīhārapravaraḥ sasaṃbhramaṃ nirgataḥ /",
    "GK16viprud_u:2190": " tat pratyāsanna iva mahābhiṣekasamayaḥ /",
    "GK16viprud_u:2191": " tena rājaputrasya maṅgalanīrājanadīpariñcholiṃ nirvartayitumabhyantaraṃ praviśāvaḥ /",
    "GK16viprud_u:2192": " ) (iti niṣkrānte /",
    "GK16viprud_u:2193": " ) praveśakaḥ /",
    "GK16viprud_u:2194": " (tataḥ praviśati pratīhāraḥ /",
    "GK16viprud_u:2195": " ) pratīhāraḥ---(sāṭopaṃ parikramya dvāri narapatikulakalakalamasahamānaḥ sāvamānaṃ kanakavetralatāmudyamya)",
    "GK16viprud_u:2196": " re re nareśvarāḥ /",
    "GK16viprud_u:2197": " dantivyūhamupāyatīkṛtamamuṃ kurvantu puryā bahir-",
    "GK16viprud_u:2198": " yasyodyadghanabṛṃhitairna ghaṭikāghaṇṭādhvaniḥ śrūyate /",
    "GK16viprud_u:2199": " dūre cāstu rathāśvametadakhilaṃ yasyātisaṃdardato",
    "GK16viprud_u:2200": " niṣkrāmat praviśacca nāgarakulaṃ na svairamāceṣṭate // ViPrud_3.4.1 //",
    "GK16viprud_u:2201": " eṣā tarjanodvejanarūpā dyutiḥ /",
    "GK16viprud_u:2202": " (kiṃciduccaiḥ)",
    "GK16viprud_u:2203": " bho bho kulāmātyavṛddhāḥ pradhānādhikāriṇaḥ parijanāḥ paurāśca saṃśṛṇudhvam /",
    "GK16viprud_u:2204": " eṣā rudradevasyājñā /",
    "GK16viprud_u:2205": " yathā kila---",
    "GK16viprud_u:2206": " pūrvaiḥ kākativaṃśajairnṛpatibhiḥ samyagdhṛtā yā ciraṃ",
    "GK16viprud_u:2207": " yasyā mānuṣaśambhunā gaṇapatikṣoṇībhujābhūt prathā /",
    "GK16viprud_u:2208": " yeyaṃ madbhujayā kulādrivasatiṃ vismāritā medinī",
    "GK16viprud_u:2209": " seyaṃ saṃprati vīrarudrabhujayoryātu pratiṣṭhāṃ sthirām // ViPrud_3.4.2 //",
    "GK16viprud_u:2210": " eṣā svavaṃśajānāṃ kīrtanād gurukīrtanarūpaḥ prasaṅgaḥ /",
    "GK16viprud_u:2211": " (punaḥ sāṭopaṃ parikramya)",
    "GK16viprud_u:2212": " adhikṛtāḥ kimidānīmārabhadhve /",
    "GK16viprud_u:2213": " kimupakrāntaḥ svayaṃbhūdevasamārādhanavidhiḥ /",
    "GK16viprud_u:2214": " kacciddattāḥ puradevatābhyo balayaḥ ?",
    "GK16viprud_u:2215": " kimabhyarcitāḥ sarve varṇavṛddhāḥ ?",
    "GK16viprud_u:2216": " kaccit prasādhitā mahābhiṣekavediḥ ?",
    "GK16viprud_u:2217": " kiṃ sajjīkṛtāni kanakakalaśeṣu puṇyatīrthasalilāni ?",
    "GK16viprud_u:2218": " kaccidabhyarṇamupanītānyuttamopakaraṇāni ?",
    "GK16viprud_u:2219": " kiṃ maṅgalamuhūrte kṛtāvadhānanā jyotirvidaḥ ?",
    "GK16viprud_u:2220": " kaccidalaṃkṛtāstriliṅganagarīmṛgīdṛśaśca ?",
    "GK16viprud_u:2221": " yadidānīṃ vasumatīpāṇigrahaṇocitamaṅgalācāraveṣaḥ pratāparudraḥ kākatīyamārājyalakṣmīmahāntaḥ pure vartate /",
    "GK16viprud_u:2222": " tat tvaradhvam /",
    "GK16viprud_u:2223": " (anyato gatvā sabhrūkṣepamavalokya)",
    "GK16viprud_u:2224": " kathaṃ rājāno na viramanti /",
    "GK16viprud_u:2225": " (kiṃcidupasṛtya)",
    "GK16viprud_u:2226": " bho bho bhūpālāḥ /",
    "GK16viprud_u:2227": " yathāvakāśamādhvam /",
    "GK16viprud_u:2228": " sajjīkurudhvamupāyanajātam /",
    "GK16viprud_u:2229": " na vṛyā saṃmardaṃ sahate mama vetrayaṣṭiḥ /",
    "GK16viprud_u:2230": " etadavamānarūpaṃ chalanam /",
    "GK16viprud_u:2231": " (samantādavalokya sagarvā tiśayaṃ) aho /",
    "GK16viprud_u:2232": " tṛṇīkṛtajagatāṃ kṣitibhṛtāmudvelaṃ saṃmardaṃ nivārayato mama prabhāvaḥ /",
    "GK16viprud_u:2233": " athavā kākatīyadauvārikāṇāṃ likhitapaṭhitameva rājanivāraṇam /",
    "GK16viprud_u:2234": " eṣa svaśaktyāviṣkaraṇarūpo vyavasāyaḥ /",
    "GK16viprud_u:2235": " (praviśya paṭākṣepeṇa dauvārikaḥ /",
    "GK16viprud_u:2236": " ) dauvārikaḥ---(sākṣepaṃ)",
    "GK16viprud_u:2237": " re kena khalvasamayavidā bhūpatayo nivāritāḥ ?",
    "GK16viprud_u:2238": " mahotsavadidṛkṣavaḥ sarve praviśantu /",
    "GK16viprud_u:2239": " prathamaḥ---(saroṣaṃ)",
    "GK16viprud_u:2240": " re kākatīyakulavṛdhdapratīhāraṃ māmasamayavedinamudāharasi /",
    "GK16viprud_u:2241": " dvitīyaḥ---bhavatu yo vā ko vā bhavān /",
    "GK16viprud_u:2242": " praveṣṭavyā narapataya iti mahārājasyājñā /",
    "GK16viprud_u:2243": " etat pratīhārayoranyonyaroṣasaṃrabdhavacanarūpaṃ virodhanam /",
    "GK16viprud_u:2244": " prathamaḥ---kimanena samaṃ śuṣkakalahena /",
    "GK16viprud_u:2245": " yāvat pradhānāgāradvāravedikāmadhyamadhyāsīnaṃ purohitapuraskṛtaṃ yuvarājamevopasarpāmi /",
    "GK16viprud_u:2246": " (iti parikrāmati /",
    "GK16viprud_u:2247": " ) dvitīyaḥ---ahamapi yathānirdiṣṭamanutiṣṭhāmi /",
    "GK16viprud_u:2248": " (iti parikrāmati /",
    "GK16viprud_u:2249": " ) (tataḥ praviśati yathānirdiṣṭaḥ pratāparudraḥ purodhaso mantriṇaśca /",
    "GK16viprud_u:2250": " ) purodhasaḥ---kākatīyakulatilaka /",
    "GK16viprud_u:2251": " yuvarājena bhavatā līlayaiva diśo daśa vijitā ityamī samyagadya satyāśiṣo vayam /",
    "GK16viprud_u:2252": " kiṃ ca--",
    "GK16viprud_u:2253": " adyānvayaḥ kākatibhūpatīnāṃ prāptastrilokīprathitāṃ pratiṣṭhām /",
    "GK16viprud_u:2254": " rājanvatī bhūriyamadya jātā vītopasargāḥ sakalāḥ prajāśca // ViPrud_3.4.3 //",
    "GK16viprud_u:2255": " eṣā siddhavadbhāviśreyaḥ kathanāt prarocanā /",
    "GK16viprud_u:2256": " mantriṇaḥ---",
    "GK16viprud_u:2257": " sūryasomānvayāmātyamahattādyādharīkṛtā /",
    "GK16viprud_u:2258": " asmābhiradhikurvāṇaiḥ kākatīyakulasthitim // ViPrud_3.4.4 //",
    "GK16viprud_u:2259": " etat prakṛtānuguṇapraśaṃsanād vicalanam /",
    "GK16viprud_u:2260": " purodhasaḥ---rājaputra /",
    "GK16viprud_u:2261": " sajjīkṛteyaṃ mahābhiṣekasāmagrī /",
    "GK16viprud_u:2262": " kākatīyanareśvarakramādhiṣṭhiṃta bhadrāsanaṃ bhavadadhirohaṇaṃ pratīkṣate /",
    "GK16viprud_u:2263": " tat paripālaya svayaṃbhūdevānugṛhītāṃ mahārājasyājñām /",
    "GK16viprud_u:2264": " etat kāryasaṃgraharūpamādānam /",
    "GK16viprud_u:2265": " pratāparudraḥ---tarhi kuladevatāṃ svayaṃbhūdevaṃ namaskṛtya,",
    "GK16viprud_u:2266": " gurvājñāṃ voḍhumicchāmi /",
    "GK16viprud_u:2267": " purodhasaḥ---sadṛśo 'yamācāraḥ kākatīyakulapradīpasya bhavataḥ /",
    "GK16viprud_u:2268": " kiṃ tu pratyāsīdati mahābhiṣekasamayaḥ /",
    "GK16viprud_u:2269": " tadacireṇaiva vihitakartavyena rājaputreṇāgantavyam /",
    "GK16viprud_u:2270": " vayamitaḥ karaṇīyaśeṣaṃ prati (pari) pālayāmaḥ /",
    "GK16viprud_u:2271": " pratāparudraḥ---yadādiśanti kākatīyānvayapratyāyayitāraḥ /",
    "GK16viprud_u:2272": " (ityutthāya yathocitaṃ parikramya niṣkrāntāḥ sarve / ) //",
    "GK16viprud_u:2273": " iti tvaritamahotsavo nāma caturtho 'ṅkaḥ //)//",
    "GK16viprud_u:2274": " // atha pañcamo 'ṅkaḥ //",
    "GK16viprud_u:2275": " (tataḥ praviśanti jyotirvidaḥ /",
    "GK16viprud_u:2276": " ) jyotirvidaḥ---(sasaṃbhramaṃ parikramya) bho bhoḥ /",
    "GK16viprud_u:2277": " tvaradhvam /",
    "GK16viprud_u:2278": " kutra purodhasaḥ /",
    "GK16viprud_u:2279": " kutra vā mantriyāḥ ?",
    "GK16viprud_u:2280": " samānīyatāṃ svayaṃbhūdevasamārādhanāsaktacitatayā vilambamāno rājaputraḥ /",
    "GK16viprud_u:2281": " yena pratyāsannataro vartate mahābhiṣekamuhūrtaḥ /",
    "GK16viprud_u:2282": " etaduttarāṅkasya pūrvāṅkārthānusaṃgatvādaṅkāvataraṇam /",
    "GK16viprud_u:2283": " (savimarśāścaryaṃ)",
    "GK16viprud_u:2284": " aho viśvātiśāyinī kākatīyakulapratiṣṭhā /",
    "GK16viprud_u:2285": " yataḥ---",
    "GK16viprud_u:2286": " ādeṣṭā kuladevatā sa bhagavān yasya svayaṃbhūḥ",
    "GK16viprud_u:2287": " śivo yaṃ sajja kurute parākramajitaḥ kṣoṇīpatīnāṃ gaṇaḥ /",
    "GK16viprud_u:2288": " yasmai ca spṛhayatyaśeṣajagatī taṃ vīrarudrākṛter",
    "GK16viprud_u:2289": " viṣṇorvīkṣya mahābhiṣevanavidhiṃ nandanti sarve janāḥ // ViPrud_3.5.1 //",
    "GK16viprud_u:2290": " eṣa svayaṃbhūdevopadeśanareśvaravijayapramukhamukhasaṃdhyādibījanānārthānāṃ mahāprayojanībhūtamahābhiṣekārthatayā yojanānnirvahaṇasaṃdhiḥ /",
    "GK16viprud_u:2291": " (sollāsaṃ) nūnamidānīṃ",
    "GK16viprud_u:2292": " svapne 'pyāsūtritāmājñāṃ pālayantaṃ kulodvaham /",
    "GK16viprud_u:2293": " na māntyantarmudaḥ śaṃbhorvibhorapyabhinandataḥ // ViPrud_3.5.2 //",
    "GK16viprud_u:2294": " eṣa mukhasaṃdhau prasiddhasya svapnopadeśarūpasya bījasyopagamāt saṃdhiḥ /",
    "GK16viprud_u:2295": " (kiṃciduccaiḥ)",
    "GK16viprud_u:2296": " kalyāṇī sakalāpi bhūtasaraṇiḥ kṣemapradā devatāḥ",
    "GK16viprud_u:2297": " śreyaḥ prasravanirbharā dvijanuṣāmāśīrgiro jāgrati /",
    "GK16viprud_u:2298": " ārūḍhā padamunnataṃ grahagaṇāḥ śreyān muhūrtaḥ śubhaiḥ",
    "GK16viprud_u:2299": " nakṣatrāṇi śivaṃkarāṇi śubhadāścānye nimittodayāḥ // ViPrud_3.5.3 //",
    "GK16viprud_u:2300": " tadvayameva rājaputrānayanāya prayatiṣyāmahe /",
    "GK16viprud_u:2301": " eṣa prakṛtakāryamārgaṇādvirodhaḥ /",
    "GK16viprud_u:2302": " (satvaraṃ parikramya puro 'valokya ca saharṣasaṃbhram)",
    "GK16viprud_u:2303": " nanvāgata eva pratāparudraḥ /",
    "GK16viprud_u:2304": " viprairmaṅgalasūktipāṭhamukharairālokaśabdodyatair",
    "GK16viprud_u:2305": " bhūpālaiḥ karasaṃbhṛtopakaraṇairāptairamātyātmajaiḥ /",
    "GK16viprud_u:2306": " ślāghyairvandijanairdigantavijayaślāghāsamudghoṣaṇaiḥ",
    "GK16viprud_u:2307": " strīvargaiśca yathocitaṃ parivṛto nīrājanodyogibhiḥ // ViPrud_3.5.4 //",
    "GK16viprud_u:2308": " tadvayaṃ cāsthānīmeva gatvā samucitamācariṣyāmaḥ /",
    "GK16viprud_u:2309": " (iti parikrāmanti .)",
    "GK16viprud_u:2310": " (tataḥ praviśati yathānirdiṣṭaḥ pratāparudro mantriṇaśca /",
    "GK16viprud_u:2311": " ) mantriṇaḥ---(savinayamagrato bhūtvā)",
    "GK16viprud_u:2312": " kākatīyakulatilaka / ita itaḥ /",
    "GK16viprud_u:2313": " idaṃ rājyalakṣmīśuddhāntapradhānāgāraṃ praviśatu svāmī /",
    "GK16viprud_u:2314": " na vilambārhāḥ kuladevatāyā manorathāḥ /",
    "GK16viprud_u:2315": " etat paṭṭabandharūpakāryasyopakṣepaṇād grathanam /",
    "GK16viprud_u:2316": " jyotirvidaḥ---(kiṃciduccaiḥ)",
    "GK16viprud_u:2317": " bhoḥ bhoḥ kulāmātyāḥ /",
    "GK16viprud_u:2318": " saṃnahyadhvamupāharadhvamucitadravyāṇyupādhvaṃ surān",
    "GK16viprud_u:2319": " saṃprāptaḥ sumuhūrta eṣa vijayī kalyāṇasaṃpatkhaniḥ /",
    "GK16viprud_u:2320": " yasmin prāpya mahābhiṣekavibhavaṃ kṣoṇīṃ pralīnākhila-",
    "GK16viprud_u:2321": " kṣmāpālāṃ ciramanvaśādgaṇapatirbhūbhṛtkulagrāmaṇīḥ // ViPrud_3.5.5 //",
    "GK16viprud_u:2322": " eṣa jyotirvidbhiranubhūtārthakhyāpanānnirṇayaḥ /",
    "GK16viprud_u:2323": " parijanaḥ---(śrutvā) /",
    "GK16viprud_u:2324": " paccāsaṇṇe vi muhūte kiṃ vilaṃbiadi mahāmaccehiṃ /",
    "GK16viprud_u:2325": " ( / pratyāsanne 'pi muhūrte kiṃ vilambyate mahāmātyaiḥ / )",
    "GK16viprud_u:2326": " mantriṇaḥ---(upasṛtya) nātha /",
    "GK16viprud_u:2327": " kiṃ vismṛtā gurvājñā /",
    "GK16viprud_u:2328": " nāyamavasaro nareśvaravijñāpanākarṇanasya /",
    "GK16viprud_u:2329": " mahāsthānyāmevānugṛhyantāmamī /",
    "GK16viprud_u:2330": " pratāparudraḥ---śirasi dhṛtaiva khalu tātasyājñā /",
    "GK16viprud_u:2331": " kiṃ tu nopadiśyate punaranantarakaraṇīyam /",
    "GK16viprud_u:2332": " etat prakṛtānuguṇyenānyonyaparibhāṣaṇāt paribhāṣaṇam /",
    "GK16viprud_u:2333": " purodhasaḥ---(savinayasaṃbhramamupasṛtya)",
    "GK16viprud_u:2334": " svīkṛtamahābhiṣekocitaveṣaḥ kanakavedikāmārohatu pratāparudraḥ /",
    "GK16viprud_u:2335": " nṛpāḥ---deva / mahārājaparyāyeṇa bhavadbhujaśikharamārohatu medinī /",
    "GK16viprud_u:2336": " pratāparudraḥ---tathā bhavatu /",
    "GK16viprud_u:2337": " (iti vedikāmārohati /",
    "GK16viprud_u:2338": " ) nṛpāḥ---(sapraṇāmaṃ maṅgalavedikāṃ parivārya)",
    "GK16viprud_u:2339": " vijayatāṃ vijayatāṃ kākatīyakulasvāmī /",
    "GK16viprud_u:2340": " eṣa nareśvaraparyupāsanāt prasādaḥ /",
    "GK16viprud_u:2341": " parijayaḥ---(vilokya sāmodakautukam)",
    "GK16viprud_u:2342": " a puvvapavvaakaṇaasāṇuṃ sahassarassī via sumerukaṇaataḍaṃ mahendro via pakhkhivakkavaṭṭiṇaṃ cakkadharo via kaṇaavediṃ ārūḍho paāvaruddo /",
    "GK16viprud_u:2343": " (a pūrvaparvatakanakasānuṃ sahasraraśima reva,",
    "GK16viprud_u:2344": " sumerukanakataṭaṃ mahendra iva,",
    "GK16viprud_u:2345": " pakṣicakravartinaṃ cakradhara iva,",
    "GK16viprud_u:2346": " kanakavedimārūḍhaḥ pratāparudraḥ /",
    "GK16viprud_u:2347": " ) mantriṇaḥ---kākatīśvara /",
    "GK16viprud_u:2348": " samāruhyatāmidaṃ bhadrāsanam /",
    "GK16viprud_u:2349": " amī purodhaso mahābhiṣekāya tīrthasalilapūrṇān kanakakalaśān dhārayanti /",
    "GK16viprud_u:2350": " pratāparudraḥ---tathā bhavatu /",
    "GK16viprud_u:2351": " (iti svayaṃbhūdevaṃ kākatīyakulavṛddhāṃśca praṇaman siṃhāsane samupaviśati /",
    "GK16viprud_u:2352": " ) purodhasaḥ---(trayīsamabhimantraṇasurabhīkṛtasalilān kanakakalaśānamātyahasteṣu vidhāya sādaram )",
    "GK16viprud_u:2353": " pratāparudranṛpate /",
    "GK16viprud_u:2354": " kākatīyakulocitaiḥ /",
    "GK16viprud_u:2355": " prajānurañjanaiḥ kṣoṇīṃ pālayācandratārakam // ViPrud_3.5.6 //",
    "GK16viprud_u:2356": " (ityāśīrvādasādhuvādāyamānaṃ pāṇigrahaṇakautukatvaramāṇarājyalakṣmīmañjīraśiñjitānumoditaṃ",
    "GK16viprud_u:2357": " svayaṃbhūdevapramodāṭṭahāsopabṛṃhitaṃ kākatīyakulaśreyaḥ prastāvanāḍiṇḍimaṃ cirāvalambitadharaṇībhārakhinnānāṃ",
    "GK16viprud_u:2358": " phaṇipatiprabhṛtīnāṃ praharṣakṣveḍāviḍambitaṃ dharmapratiṣṭhāmaṅgalakāhalīkolāhalamanoharaṃ",
    "GK16viprud_u:2359": " mahābhiṣekamuhūrtapraśaṃsinaṃ kanakajayaghaṇṭikāninādamanusaṃdadhānāḥ satvaraṃ pratāparudramabhiṣiñcanti /",
    "GK16viprud_u:2360": " ) eṣa vāñchitārthaprāptirānandaḥ /",
    "GK16viprud_u:2361": " ekato vaitālikāḥ---(saharṣātiśayamuccaiḥ)",
    "GK16viprud_u:2362": " he lokāḥ / pibata śravaḥ prasṛtibhiḥ kalyāṇavārtāmṛtaṃ",
    "GK16viprud_u:2363": " jātaḥ kākativīrarudranṛpate rājyābhiṣekotsavaḥ /",
    "GK16viprud_u:2364": " adyārabhya kaliḥ kṛtaḥ kṛtayugaṃ rājanvatī medinī",
    "GK16viprud_u:2365": " devāḥ pūrṇahavirbhujastadadhunā yūyaṃ kṛtārthīkṛtāḥ // ViPrud_3.5.7 //",
    "GK16viprud_u:2366": " anyato vaitālikāḥ---",
    "GK16viprud_u:2367": " ārūḍhe varavīrarudranṛpatau siṃhāsanaṃ śāsituṃ",
    "GK16viprud_u:2368": " tasyājñā kṣitipālamaulivalabhīḥ svacchandamārohati /",
    "GK16viprud_u:2369": " lokāṃstrīnadhirohato niravadhī kīrttipritāpau haṭhād",
    "GK16viprud_u:2370": " ārohanti ca vindhyabhūdharataṭān pratyarthinaḥ pārthivāḥ // ViPrud_3.5.8 //",
    "GK16viprud_u:2371": " dakṣiṇato vaitālikāḥ---",
    "GK16viprud_u:2372": " gāyantīranumodate nijavadhūḥ śeṣaḥ śiraḥ kampanair",
    "GK16viprud_u:2373": " lakṣmīṃ prīṇayate 'dya kacchapapatirvakṣassthalīdarśanāt /",
    "GK16viprud_u:2374": " diṅnāgāśca kareṇukāśucamapākurvantyanuvrajyayā",
    "GK16viprud_u:2375": " doṣṇā kākativīrarudranṛpatau viśvaṃbharāṃ bibhrati // ViPrud_3.5.9 //",
    "GK16viprud_u:2376": " uttarato vaitālikāḥ---",
    "GK16viprud_u:2377": " prasthebhyaḥ kulabhūbhṛtāmapi hariddantāvalānāṃ mahā-",
    "GK16viprud_u:2378": " kumbhebhyo 'pi phaṇābhṛtāmadhipatermūrdhnāṃ sahasrādapi /",
    "GK16viprud_u:2379": " kūrmendrasya ca karparādapi jagadvikhyātasāronnatau",
    "GK16viprud_u:2380": " bāhau saṃprati vīrarudranṛpateḥ prāptapratiṣṭhā mahī // ViPrud_3.5.10 //",
    "GK16viprud_u:2381": " eṣa sarvaduḥ khaśamanāt samayaḥ /",
    "GK16viprud_u:2382": " mantriṇaḥ---aho /",
    "GK16viprud_u:2383": " prabhāvaḥ kākatīyānvayasya /",
    "GK16viprud_u:2384": " yadidānīṃ---",
    "GK16viprud_u:2385": " pratāparudrasya mahābhiṣekapayaḥ kaṇā ye nipatanti rājñām /",
    "GK16viprud_u:2386": " praṇāmanamreṣu śirassu teṣāṃ taiḥ kalpitaḥ svasvapadābhiṣekaḥ // ViPrud_3.5.11 //",
    "GK16viprud_u:2387": " purodhasaḥ---kākatīyakulottaṃsa /",
    "GK16viprud_u:2388": " rājyalakṣmīsaṃvaraṇasragiyamuttaṃsīkriyatām /",
    "GK16viprud_u:2389": " (iti paṭṭabandhamācaranti /",
    "GK16viprud_u:2390": " ) sarve---(sapramodātiśayaṃ)",
    "GK16viprud_u:2391": " priyaṃ naḥ priyaṃ naḥ /",
    "GK16viprud_u:2392": " eṣā prakṛtakāryasthirīkaraṇāt kṛtiḥ /",
    "GK16viprud_u:2393": " mantriṇaḥ---(sarvato 'valokya)",
    "GK16viprud_u:2394": " kasko 'tra bhoḥ /",
    "GK16viprud_u:2395": " ānīyatāṃ chatraṃ cāmarayugalaṃ ca /",
    "GK16viprud_u:2396": " (praviśya pradhānapratīhāraḥ)",
    "GK16viprud_u:2397": " pratīhāraḥ---yadājñāpayanti mahāmātyāḥ /",
    "GK16viprud_u:2398": " (iti parikramya tānyupānayati /",
    "GK16viprud_u:2399": " ) (prāntavartino narapatayo 'bhyupetya tāni sādaraṃ gṛhītvā yathocitamācaranti /",
    "GK16viprud_u:2400": " ) purodhasaḥ---(saharṣātiśayaṃ)",
    "GK16viprud_u:2401": " śrūyante bahavo mahānṛpatayaḥ kiṃ tairanīdṛkkramair",
    "GK16viprud_u:2402": " īdṛgviśvajanīnaśauryagarimā jāgarti kaḥ kṣmātale /",
    "GK16viprud_u:2403": " bālyakrīḍitadigjayastribhuvanakṣemaṃkaraprakriyaḥ",
    "GK16viprud_u:2404": " kiṃkurvāṇasamastabhūpatigaṇaḥ śrīvīrarudro yathā // ViPrud_3.5.12 //",
    "GK16viprud_u:2405": " etadakhilātiśāyitvakathanamukhena prakṛtakāryānumodanādābhāṣaṇam /",
    "GK16viprud_u:2406": " tadidānīṃ khalu---",
    "GK16viprud_u:2407": " yat kākatīyanṛparājyavilāsacihnaṃ yacchāyayā vasumatī vijahāti tāpam /",
    "GK16viprud_u:2408": " chatreṇa tena kṛtalakṣmaṇi vīrarudre muktātapatravibhavāḥ suhṛdo dviṣaśca // ViPrud_3.5.13 //",
    "GK16viprud_u:2409": " eṣa rājyaprāptihetubhūtacchatrāropaṇarūpakāryadarśanāt pūrvabhāvaḥ /",
    "GK16viprud_u:2410": " mantriṇaḥ---(savinayamupasṛtya) nātha /",
    "GK16viprud_u:2411": " kākatīyalakṣmīpate /",
    "GK16viprud_u:2412": " sanāthāḥ sarvāḥ prakṛtayaḥ surājānaṃ tvāṃ didṛkṣante /",
    "GK16viprud_u:2413": " tat sāṃprataṃ mahāsthānīṃ prasādhayatu devaḥ /",
    "GK16viprud_u:2414": " purodhasaḥ---ācāro 'yaṃ kākatīśvarāṇāṃ yanmahābhiṣekānantaraṃ prajānāṃ yogakṣemaparīkṣaṇam /",
    "GK16viprud_u:2415": " rājā---yadājñāpayanti dharmavidaḥ /",
    "GK16viprud_u:2416": " (ityuttiṣṭhati /",
    "GK16viprud_u:2417": " ) kākatīyakulavṛddhāḥ (sasaṃbhramamuccaiḥ)",
    "GK16viprud_u:2418": " prakrāntamurvīścaramauliratnaiḥ kurvanti nīrājanamambujākṣyaḥ /",
    "GK16viprud_u:2419": " pratāparudrasya lasatpratāpapradīpanīrājitadiṅmukhasya // ViPrud_3.5.14 //",
    "GK16viprud_u:2420": " nṛpatayaḥ---(śirasyañjaliṃ baddhvā) aho /",
    "GK16viprud_u:2421": " caritārthā sāṃpratamāsmākī cakṣuṣmattā,",
    "GK16viprud_u:2422": " yayā khalvīdṛganubhūyate /",
    "GK16viprud_u:2423": " yataḥ",
    "GK16viprud_u:2424": " nīrājayantyandhrapurīramaṇyaḥ pradīpajālairvaravīrarudram /",
    "GK16viprud_u:2425": " candrānanā gotrapatiṃ rajanyastārāgaṇairmerumiva sphuradbhiḥ // ViPrud_3.5.15 //",
    "GK16viprud_u:2426": " (sarve jayaśabdaṃ kurvanti /",
    "GK16viprud_u:2427": " ) mantriṇaḥ---mahārāja /",
    "GK16viprud_u:2428": " kākatīśvara /",
    "GK16viprud_u:2429": " sajjīkṛtaṃ siṃhāsanaṃ sarvataḥ pariṣkṛtamidaṃ mahāsthānamaṇṭapaṃ sanāthīkriyatām /",
    "GK16viprud_u:2430": " pratīhāraḥ---(sasaṃbhramaṃ puro bhūtvā)",
    "GK16viprud_u:2431": " deva / ita itaḥ /",
    "GK16viprud_u:2432": " (rājā sagauravaṃ parikramya mahāsthānyāṃ siṃhāsanamārohati /",
    "GK16viprud_u:2433": " ) (sarve praṇamya yathārhamupaviśanti /",
    "GK16viprud_u:2434": " ) pratīhāraḥ---(samayocitaṃ parikramya vandamānān mūrdhābhiṣiktān sābhimānaṃ kanakavetralatayā nirdiśan)",
    "GK16viprud_u:2435": " kāliṅgātra niṣīda,",
    "GK16viprud_u:2436": " koṅkaṇapate /",
    "GK16viprud_u:2437": " dūre bhavāṅgeśvara /",
    "GK16viprud_u:2438": " prāntaṃ saṃśraya,",
    "GK16viprud_u:2439": " mālavendra,",
    "GK16viprud_u:2440": " śanakaiḥ svopāyanaṃ prāpaya /",
    "GK16viprud_u:2441": " pāṇḍyāgre bhava,",
    "GK16viprud_u:2442": " sevaṇakṣitipate /",
    "GK16viprud_u:2443": " paścādbhavādyaiva vaḥ",
    "GK16viprud_u:2444": " svāmī kākativīrarudranṛpatiḥ sarvān kramādīkṣate // ViPrud_3.5.16 //",
    "GK16viprud_u:2445": " (nṛpatayaḥ praṇamya yathārhamupaviśanti /",
    "GK16viprud_u:2446": " ) purodhasaḥ---svasti kākatīyakulāvatīrṇāya kuparṇaketanāya mahāmahimne adya suprajasā kākatīyānvayena sanāthāni trīṇyapi jaganti /",
    "GK16viprud_u:2447": " śāsitaryavinītānāṃ narendra /",
    "GK16viprud_u:2448": " tvayi śāsati /",
    "GK16viprud_u:2449": " madhyasthatāsya lokasya cireṇānvarthatāṃ gatā // ViPrud_3.5.17 //",
    "GK16viprud_u:2450": " rājā---(savinayaṃ)",
    "GK16viprud_u:2451": " svayambhūcha devavarānukūlānāṃ bhavadāśīrvādānāṃ phalamidaṃ yatkākatīyakṣātraṃ vardhate /",
    "GK16viprud_u:2452": " mantriṇaḥ---rājan /",
    "GK16viprud_u:2453": " pratāparudra /",
    "GK16viprud_u:2454": " sarveṣāṃ kākatīyānāṃ bhāgadheyavibhūtayaḥ /",
    "GK16viprud_u:2455": " evaṃrūpā vivartante yatkulaprabhavo bhavān // ViPrud_3.5.18 //",
    "GK16viprud_u:2456": " (/ 'yatkulālambanaṃ bhavān';",
    "GK16viprud_u:2457": " iti pāṭhāntaram /",
    "GK16viprud_u:2458": " ) purodhasaḥ---na kevalaṃ kākatīyānāmeṣa puṇyaparipākaḥ,",
    "GK16viprud_u:2459": " api tu sarvāsāmapi prajānām /",
    "GK16viprud_u:2460": " (praviśya pratīhāraḥ)",
    "GK16viprud_u:2461": " pratihāraḥ---deva /",
    "GK16viprud_u:2462": " sarvāḥ prakṛtayo varṇavṛddhān puraskṛtya pratīhāramadhyāsate /",
    "GK16viprud_u:2463": " mantriṇaḥ---śīghraṃ praveśyantām /",
    "GK16viprud_u:2464": " pratīhāraḥ---yadājñāpayantyamātyāḥ /",
    "GK16viprud_u:2465": " (iti niṣkramya tābhiḥ saha punaḥ praviśati /",
    "GK16viprud_u:2466": " ) (tataḥ praviśanti varṇavṛddhāḥ /",
    "GK16viprud_u:2467": " ) varṇavṛddhāḥ---(saharṣaṃ rājānamavalokya)",
    "GK16viprud_u:2468": " varaḥ pratāparudro 'yaṃ vadhūreṣā vasuṃdharā /",
    "GK16viprud_u:2469": " tayorghaṭayitā devaḥ svayaṃbhūḥ sadṛśaḥ kramaḥ // ViPrud_3.5.19 //",
    "GK16viprud_u:2470": " etat svayaṃbhūdevasya svayaṃ saṃdhātṛtvādadbhutaprāpterupagūhanam /",
    "GK16viprud_u:2471": " (savinayamupasṛtya)",
    "GK16viprud_u:2472": " svāmin viśvaṃbharāvallabha pratāparudra /",
    "GK16viprud_u:2473": " sarvāśīḥ phalaviśramaikavasateḥ kiṃ vā tavāśāsmahe",
    "GK16viprud_u:2474": " yadvā viśvavibhau svayaṃbhuvi śive nastanvatāmāśiṣaḥ /",
    "GK16viprud_u:2475": " kiṃ citraṃ sa vibhurbhavānapi samo gaurīśriyorvallabhā",
    "GK16viprud_u:2476": " vācandrārkamimāṃ kṣamāṃ kṛtayaśorakṣau yuvāṃ rakṣatam // ViPrud_3.5.20 //",
    "GK16viprud_u:2477": " mantriṇaḥ---svāminnete svāyaṃbhuvāḥ sudhiyaḥ /",
    "GK16viprud_u:2478": " (rājā sādaraṃ praṇamati /",
    "GK16viprud_u:2479": " ) anye---(saharṣātiśayamagrataḥ sthitvā)",
    "GK16viprud_u:2480": " mahārāja kākatīśvara /",
    "GK16viprud_u:2481": " yastvadgotramahattarasya jagatāṃ trātuḥ svayaṃbhūvibhos tattādṛkcaritādbhutairmahimabhiḥ svīyairdvitīyo 'bhavat /",
    "GK16viprud_u:2482": " devo 'sau gaṇapeśvaraḥ pratikalaṃ sphāraprasādonmukho",
    "GK16viprud_u:2483": " nuptuste kulamaṇḍanasya mahatīṃ puṣṇātu rājyaśriyam // ViPrud_3.5.21 //",
    "GK16viprud_u:2484": " purodhasaḥ---rājannete gāṇapetaśvarāḥ sūrayaḥ /",
    "GK16viprud_u:2485": " (rājā sādaraṃ namaskaroti /",
    "GK16viprud_u:2486": " ) apare---(sapraśrayapramodaṃ)",
    "GK16viprud_u:2487": " svāmiṃstriliṅgadeśaparameśvara /",
    "GK16viprud_u:2488": " yairdeśastribhireṣa yāti mahatīṃ khyātiṃ triliṅgākhyayā",
    "GK16viprud_u:2489": " yeṣāṃ kākatirājakīrttivibhavaiḥ kailāsaśailāḥ kṛtāḥ /",
    "GK16viprud_u:2490": " te devāḥ prasaratprasādamadhurāḥ śrīśailakāleśvara-",
    "GK16viprud_u:2491": " drākṣārāmanivāsinaḥ pratidinaṃ tvacchreyase jāgratu // ViPrud_3.5.22 //",
    "GK16viprud_u:2492": " purodhasaḥ---(sollāsaṃ)",
    "GK16viprud_u:2493": " rājannekaśilānagaravāsino mahādvijāstvete /",
    "GK16viprud_u:2494": " (rājā yathocitaṃ vandate /",
    "GK16viprud_u:2495": " ) mantriṇaḥ---sādhīyān āśīrvādakramaḥ /",
    "GK16viprud_u:2496": " (iti yathocitaṃ sarvānupaveśayanti /",
    "GK16viprud_u:2497": " ) purodhasaḥ---(sollāsaṃ)",
    "GK16viprud_u:2498": " rājannekaśilānagarīvallabha /",
    "GK16viprud_u:2499": " sāhasrāṃśavamaindavaṃ ca mahatī ye dve kule nirmite",
    "GK16viprud_u:2500": " te jāte laghunī guṇairvijayini śrīkākatīyānvaye /",
    "GK16viprud_u:2501": " bhūpāleṣu bhavatpratāpayaśasoḥ pūrṇārkacandraśriyoḥ",
    "GK16viprud_u:2502": " prāpyānugrahamūrjiteṣu punarapyete labhete sthitim // ViPrud_3.5.23 //",
    "GK16viprud_u:2503": " (rājā sarvān paśyati /",
    "GK16viprud_u:2504": " purodhaso yathārhaṃ sarvānupaveśayanti /",
    "GK16viprud_u:2505": " ) prakṛtayaḥ---vijayatāṃ vijayatāṃ pratāparudramahārājaḥ /",
    "GK16viprud_u:2506": " bhūpāḥ santu cirāya saṃśṛṇumahe bhāsvatkulālaṃkṛtī",
    "GK16viprud_u:2507": " rāmo 'yaṃ na jagāma locanapathaṃ tenaiva khinnā vayam /",
    "GK16viprud_u:2508": " adya tvāṃ varavīrarudranṛpate /",
    "GK16viprud_u:2509": " tasyāvatārāntaraṃ",
    "GK16viprud_u:2510": " vīkṣyaivaṃ caritārthatāṃ sumahatīmahnāya gāhāmahe // ViPrud_3.5.24 //",
    "GK16viprud_u:2511": " mantriṇaḥ---svāmin sāṃprataṃ yathārhamarhaṇayā mānanīyāḥ paurāṇāṃ śreṇayaḥ /",
    "GK16viprud_u:2512": " rājā---(sānandaudāryaṃ)",
    "GK16viprud_u:2513": " jāgartu rājaśabdo 'yaṃ mamaivājñāphalaikabhūḥ /",
    "GK16viprud_u:2514": " rājyopabhogavibhavaḥ sarvasādhāraṇo hi naḥ // ViPrud_3.5.25 //",
    "GK16viprud_u:2515": " sarve---(sapramodaṃ)",
    "GK16viprud_u:2516": " sadṛśo 'yaṃ prasādaḥ kākatīyakulatilakasya bhavataḥ /",
    "GK16viprud_u:2517": " rājā---prasīdatu bhagavān svayaṃbhūdevaḥ /",
    "GK16viprud_u:2518": " (iti purohitāvarjitakanakakalaśasasiladhārāpuraḥ saraṃ sakalabhogasamagrān sapraśrayādaraṃ viprasāt karoti /",
    "GK16viprud_u:2519": " anyeṣāmapi nagaravāsināṃ yathāpradhānaṃ saṃbhāvanāmācarati /",
    "GK16viprud_u:2520": " ) nṛpatayaḥ---(sāmātyānurodhamutthāya mahārghāṇi gajaturagarathābharaṇaviśeṣarūpāṇyupāyanāni yathāvakāśamupanīya viracitāñjalayaḥ)",
    "GK16viprud_u:2521": " svāmin kākatīyamahārāja /",
    "GK16viprud_u:2522": " trāyasvetyanuvāda eva bhuvanatrāṇaikabaddhavrate",
    "GK16viprud_u:2523": " tvadbhṛtyā iti siddhasādanamidaṃ viśvaikanāthe tvayi /",
    "GK16viprud_u:2524": " tvadgarbhe vasatiṃ gatāḥ sma iti ca spaṣṭārthamaṃśe hareḥ",
    "GK16viprud_u:2525": " kukṣisthākhilaviṣṭapasya sadṛśaṃ kiṃ vātra vijñāpyate // ViPrud_3.5.26 //",
    "GK16viprud_u:2526": " (rājā saprasādamamātyānavalokayati /",
    "GK16viprud_u:2527": " ) mantriṇaḥ---svāminnete somārkavaṃśyā narapatayo mahatīmarhaṇāmarhanti /",
    "GK16viprud_u:2528": " tena sveṣu sveṣu padeṣu pratiṣṭhāpanīyāḥ prasthāpanīyāśca /",
    "GK16viprud_u:2529": " rājā---tathā /",
    "GK16viprud_u:2530": " (iti narapatīn yathocitaṃ saṃbhāvya prasthānamādiśati /",
    "GK16viprud_u:2531": " ) (rājānaḥ saharṣātiśayaṃ praṇamya kākatīśvarakṛpāvalokananirvartitaprayāṇamaṅgalā digantavihāraṇodyatayā tadājñayā kṛtasāhāyyā niṣkrāntāḥ /",
    "GK16viprud_u:2532": " ) prakṛtayaḥ---ciramanuvartitavyā kākatīyanareśvaraparipālanaparipāṭī mahārojena /",
    "GK16viprud_u:2533": " (iti niṣkrāntāḥ /",
    "GK16viprud_u:2534": " ) purodhasaḥ---(sāścaryapratyabhijñānaṃ)",
    "GK16viprud_u:2535": " cihnānyasya padābjayoḥ piśunayantyurvīśvaropāsyatāṃ",
    "GK16viprud_u:2536": " pāṇī sūcayataḥ sacāpakuliśāvudvāhalīlāṃ bhuvaḥ /",
    "GK16viprud_u:2537": " netre śāradapuṇḍarīkarucinī līlāvatāraṃ harer",
    "GK16viprud_u:2538": " ākhyātastaditīha siddhavacanaṃ pratyakṣamīkṣāmahe // ViPrud_3.5.27 //",
    "GK16viprud_u:2539": " rājā---(savinayavrīḍaṃ)",
    "GK16viprud_u:2540": " kimasādhyaṃ svayaṃbhūdevamūrtyantarāṇāṃ bhūdevatānāṃ bhavatāmanugrahasya /",
    "GK16viprud_u:2541": " purodhasaḥ---(sādaraṃ) mahārāja /",
    "GK16viprud_u:2542": " kākatīśvarakulavāsanāvāsitayā bhavadupāsanayā paraṃ prasedivān paraḥ sahasraprasādonmukhaḥ svayaṃbhūnāthaḥ kiṃ te bhūyaḥ priyamupakarotu /",
    "GK16viprud_u:2543": " eṣā vākyārthasamāptirūpā saṃhṛtiḥ /",
    "GK16viprud_u:2544": " rājā---(sapraṇāmādaraṃ)",
    "GK16viprud_u:2545": " kākatīyarājyadhurāyāmavahitameva svayaṃbhūdevena;",
    "GK16viprud_u:2546": " tathāpīdamastu /",
    "GK16viprud_u:2547": " bhūrastu saṃpannasamastasasyā bhūdevatāḥ pūrṇamanorathāśca /",
    "GK16viprud_u:2548": " bhūpāśca dharmapravaṇaikacittāḥ sarve janāḥ santu nirāmayāśca // ViPrud_3.5.28 //",
    "GK16viprud_u:2549": " eṣāṃ śubhāśaṃsanarūpā praśastiḥ /",
    "GK16viprud_u:2550": " (iti niṣkrāntāḥ sarve /",
    "GK16viprud_u:2551": " ) iti pratāparudrarājyābhiṣeko nāma pañcamo 'ṅkaḥ //",
    "GK16viprud_u:2552": " evaṃ sāṅgaṃ nāṭakamudāhṛtam /",
    "GK16viprud_u:2553": " iti śrīvidyānāthakṛtau pratāparudrayaśobhūṣaṇe 'laṃkāraśāstre nāṭakaprakaraṇaṃ samāptam",
    "GK16viprud_u:2554": " // atha rasaprakaraṇam //",
    "GK16viprud_u:2555": " IV.1.atha sarveṣāṃ prabandhānāṃ jīvitabhūtasya rasasya svarūpaṃ nirūpyate /",
    "GK16viprud_u:2556": " vibhāvānubhāvasāttvikavyabhicārisāmagrīsamullāsitaḥ sthāyī bhāvo rasaḥ /",
    "GK16viprud_u:2557": " tathā coktaṃ 'daśarūpake'---",
    "GK16viprud_u:2558": " “vibhāvairanubhāvaiśca sāttvikairvyabhicāribhiḥ /",
    "GK16viprud_u:2559": " ānīyamānaḥ svādutvaṃ sthāyī bhāvo rasaḥ smṛtaḥ” //",
    "GK16viprud_u:2560": " iti /",
    "GK16viprud_u:2561": " bhāvasya sthāyitvaṃ nāma sajātīyavijātīyānabhibhūtatayā yāvadanubhavamavasthānam /",
    "GK16viprud_u:2562": " tathā coktaṃ 'daśarūpake'---",
    "GK16viprud_u:2563": " “sajātīyairvijātīyairatiraskṛtamūrtimān /",
    "GK16viprud_u:2564": " yāvadrasaṃ vartamānaḥ sthāyī bhāva udāhṛtaḥ” //",
    "GK16viprud_u:2565": " atha rasaviśeṣāḥ---",
    "GK16viprud_u:2566": " śṛṅgārahāsyakaruṇā raudravīrabhayānakāḥ /",
    "GK16viprud_u:2567": " bībhatsādbhutaśāntāśca rasāḥ pūrvairudāhṛtāḥ //",
    "GK16viprud_u:2568": " eṣāṃ sthāyibhāvāḥ---",
    "GK16viprud_u:2569": " ratirhāsaśca śokaśca krodhotsāhau bhayaṃ tathā /",
    "GK16viprud_u:2570": " jugupsāvismayaśamāḥ sthāyibhāvā nava kramāt // ViPrud_4.1 //",
    "GK16viprud_u:2571": " atha vibhāvaḥ---",
    "GK16viprud_u:2572": " vibhāvaḥ kathyate tatra rasotpādanakāraṇam /",
    "GK16viprud_u:2573": " ālambanoddīpanātmā sa dvidhā parikīrtyate // ViPrud_4.2 //",
    "GK16viprud_u:2574": " rasasamavāyikāraṇamālambanavibhāvaḥ /",
    "GK16viprud_u:2575": " itarat kāraṇajātamuddīpanavibhāvaḥ /",
    "GK16viprud_u:2576": " sa caturvidhaḥ /",
    "GK16viprud_u:2577": " tathā coktaṃ śṛṅgāratilake---",
    "GK16viprud_u:2578": " “ālambanaguṇaścaiva tacceṣṭā tadalaṃkṛtiḥ /",
    "GK16viprud_u:2579": " taṭasthaśceti vijñeyaścaturdhoddīpanakramaḥ //",
    "GK16viprud_u:2580": " ālambanaguṇo rūpayauvanādirudāhṛtaḥ /",
    "GK16viprud_u:2581": " tacceṣṭā yauvanodbhūtahāvabhāvādikā matāḥ //",
    "GK16viprud_u:2582": " nūpurāṅgadahārādi tadalaṅkaraṇaṃ matam /",
    "GK16viprud_u:2583": " malayānilacandrādyāstaṭasthāḥ parikīrtitāḥ //",
    "GK16viprud_u:2584": " athānubhāvaḥ--",
    "GK16viprud_u:2585": " kāryabhūto 'nubhāvaḥ syāt kaṭākṣādiḥ śarīrajaḥ // ViPrud_4.3 //",
    "GK16viprud_u:2586": " atha sāttvikabhāvāḥ---",
    "GK16viprud_u:2587": " paragatasukhādibhāvanābhāvitāntaḥ karaṇatvaṃ sattvam /",
    "GK16viprud_u:2588": " tato bhavāḥ sāttvikāḥ /",
    "GK16viprud_u:2589": " stambhaḥ pralayaromāñcau svedo vaivarṇyavepathū /",
    "GK16viprud_u:2590": " aśru vaisvaryamityaṣṭau sāttvikāḥ parikīrtitāḥ // ViPrud_4.4 //",
    "GK16viprud_u:2591": " atha vyabhicāribhāvāḥ---",
    "GK16viprud_u:2592": " nirvedaglāniśaṅkākhyāstathāsūyāmadaśramāḥ /",
    "GK16viprud_u:2593": " ālasyaṃ caiva dainyaṃ ca cintā mohaḥ smṛtirdhṛtiḥ // ViPrud_4.5 //",
    "GK16viprud_u:2594": " vrīḍā capalatā harṣa āvego jaḍatā tathā /",
    "GK16viprud_u:2595": " garvo viṣāda autsukyaṃ nidrāpasmāra eva ca // ViPrud_4.6 //",
    "GK16viprud_u:2596": " suptirvibodho 'marṣaścāpyavahitthamathogratā /",
    "GK16viprud_u:2597": " matirvyādhistathonmādastathā maraṇameva ca // ViPrud_4.7 //",
    "GK16viprud_u:2598": " trāsaścaiva vitarkaśca vijñeyā vyabhicāriṇaḥ /",
    "GK16viprud_u:2599": " trayastriṃśadamī bhāvā rasasya sahakāriṇaḥ // ViPrud_4.8 //",
    "GK16viprud_u:2600": " tathā coktaṃ kāvyaprakāśe---",
    "GK16viprud_u:2601": " “kāraṇānyatha kāryāṇi sahakārīṇi yāni ca /",
    "GK16viprud_u:2602": " ratyādeḥ sthāyino loke tāni cennāṭyakāvyayoḥ /",
    "GK16viprud_u:2603": " vibhāvāścānubhāvāśca kathyante vyabhicāriṇaḥ” // iti/",
    "GK16viprud_u:2604": " loke kāryakāraṇasahakāriśabdavācyā nāyikānāyakakaṭākṣabhrūvikṣepanirvedādayaḥ,",
    "GK16viprud_u:2605": " kāvyanāṭyayostu vibhāvānubhāvavyabhicāriśabdavyapadeśyā bhavanti /",
    "GK16viprud_u:2606": " śṛṅgāravīraraudrādbhutānāṃ lokottaranāyakāśrayatvena paripoṣātiśayaḥ /",
    "GK16viprud_u:2607": " ata eva śṛṅgārasya mlecchādiviṣayatve tvābhāsatvam /",
    "GK16viprud_u:2608": " tathā coktam---",
    "GK16viprud_u:2609": " “ekatraivānurāgaścet tiryaṅmlecchagato 'pi vā /",
    "GK16viprud_u:2610": " yoṣito bahusaktiścedrasābhāsastridhā mataḥ” // iti/",
    "GK16viprud_u:2611": " vyabhicāribhāvānāmudayena,",
    "GK16viprud_u:2612": " praśāmyadavasthayā,",
    "GK16viprud_u:2613": " parasparaviruddharasāśritayorbhāvayoḥ spardhayā saṃbandhena anyonyopamardakatayā bahūnāṃ samāveśena ca cāturvidhyam /",
    "GK16viprud_u:2614": " tathā coktaṃ daśarūpake---",
    "GK16viprud_u:2615": " “bhāvasya śāntirudayaḥ saṃdhiḥ śabalatā tathā'; /",
    "GK16viprud_u:2616": " iti /",
    "GK16viprud_u:2617": " // ratyādisthāyibhāvalakṣaṇodāharaṇāni //",
    "GK16viprud_u:2618": " atha yathākramaṃ sthāyibhāvānāṃ svarūpamudāharaṇaṃ ca /",
    "GK16viprud_u:2619": " tatra saṃbhogaviṣaya icchāviśeṣo ratiḥ /",
    "GK16viprud_u:2620": " yathā---",
    "GK16viprud_u:2621": " śṛṅgāraikarasaḥ smaro 'stu jagadānandaikaniṣyandabhū-",
    "GK16viprud_u:2622": " rindustiṣṭhatu vibhramaikavasatirjāgartu puṣpākaraḥ /",
    "GK16viprud_u:2623": " santvanye 'pi guṇaprisāditadṛśaḥ kiṃ tairaśeṣonnato",
    "GK16viprud_u:2624": " jātaḥ kākativallabho mama patiḥ kāmasya kāmotsavaḥ // ViPrud_4.9 //",
    "GK16viprud_u:2625": " vikṛtidarśanādijanyo manovikāro hāsaḥ /",
    "GK16viprud_u:2626": " yathā---",
    "GK16viprud_u:2627": " bibhrāṇān kabarīrdhṛtāñjanadṛśaḥ kṛtvā kucau kṛtrimau",
    "GK16viprud_u:2628": " strīveṣān niśi kākatīndranagare pracchannarūpān nṛpān /",
    "GK16viprud_u:2629": " dṛṣṭvā kṣaumamapāsya vakṣasi kucāvākṛṣya nīvīspṛśo",
    "GK16viprud_u:2630": " hī hī kaṣṭamiti tyajanti vipaṇiśreṇīṣu dhūrtā viṭāḥ // ViPrud_4.10 //",
    "GK16viprud_u:2631": " iṣṭajanaviyogādinā'tmani duḥ khātibhūmiḥ śokaḥ /",
    "GK16viprud_u:2632": " yathā---",
    "GK16viprud_u:2633": " dhātarniṣkaruṇo 'si śikṣayasi kiṃ vanyāṃ śarīrasthitiṃ",
    "GK16viprud_u:2634": " tattādṛgvibhavā gṛhāḥ kva nu gatāḥ sthānaṃ maruḥ kalpitam /",
    "GK16viprud_u:2635": " hā nāthāḥ patitāḥ pratāpanṛpateḥ krodhārciṣīti dviṣad-",
    "GK16viprud_u:2636": " yoṣāṇāṃ tadanūpamaśrubhiraho jātaṃ sthalaṃ māravam // ViPrud_4.11 //",
    "GK16viprud_u:2637": " śatrukṛtāpacāreṇa manaḥ prajvalanaṃ krodhaḥ /",
    "GK16viprud_u:2638": " yathā---",
    "GK16viprud_u:2639": " re re sevaṇa /",
    "GK16viprud_u:2640": " kastavāyamanidaṃpūrvo 'dya garvo mahān",
    "GK16viprud_u:2641": " uttīrṇā kila yena gautamanadī prāpto 'si mṛtyormukham /",
    "GK16viprud_u:2642": " eṣā kākativīrarudra iti kiṃ nāśrāvi saptākṣarī",
    "GK16viprud_u:2643": " prakṣubhyatpratipakṣapārthivamahābhūtagrahoccāṭanī // ViPrud_4.12 //",
    "GK16viprud_u:2644": " lokottareṣu kāryeṣu stheyān prayatna utsāhaḥ /",
    "GK16viprud_u:2645": " yathā---",
    "GK16viprud_u:2646": " kṣubdheṣvabdhiṣu saṃbhramāt tribhuvanagrāsecchayā sarvataḥ",
    "GK16viprud_u:2647": " saṃnaddheṣvapi parvateṣu parito gaṇḍopalān varṣitum /",
    "GK16viprud_u:2648": " śaktā eva vayaṃ nivāraṇavidhau kṣudrakṣamābhṛjjaye",
    "GK16viprud_u:2649": " ślāghā naḥ kiyatīti kākativibhorgarjanti sainye bhaṭāḥ // ViPrud_4.13 //",
    "GK16viprud_u:2650": " raudrasaṃdarśanādibhiranarthāśaṅkanaṃ bhayam /",
    "GK16viprud_u:2651": " yathā---",
    "GK16viprud_u:2652": " dūrādākarṇya viśvaprasṛmaramahaso vīrarudrasya jaitra-",
    "GK16viprud_u:2653": " prasthānāranamerīninadamarinṛpāḥ pūrṇakarṇajvarārtāḥ /",
    "GK16viprud_u:2654": " āruhyādrīn viśanto gahanamatimahat kaṇṭakākṛṣṭakeśās",
    "GK16viprud_u:2655": " trāyadhvaṃ muñcateti pratinṛpatidhiyā pādapān prārthayante // ViPrud_4.14 //",
    "GK16viprud_u:2656": " arthānāṃ doṣasaṃdarśanādibhirgarhaṇā jugupsā /",
    "GK16viprud_u:2657": " yathā---",
    "GK16viprud_u:2658": " viṣvaṅmastiṣkapaṅke mahati nipatitocchūnamātaṅgadeha-",
    "GK16viprud_u:2659": " śreṇīlabdhapracārāḥ pravahaduruvasāmajjaraktapravāhāḥ /",
    "GK16viprud_u:2660": " rāśībhūtāsthikūṭasthapuṭitanikaṭā nissaradvisragandhāḥ",
    "GK16viprud_u:2661": " kurvantyāyodhanorvyo bhayamavanibhṛtāṃ vīrarudreṇa sṛṣṭāḥ // ViPrud_4.15 //",
    "GK16viprud_u:2662": " apūrvārthasaṃdarśanāccittavistāro vismayaḥ /",
    "GK16viprud_u:2663": " yathā---",
    "GK16viprud_u:2664": " aunnatyaṃ mahadanyadeva mahitaḥ ko 'pyeṣa gambhīrimā",
    "GK16viprud_u:2665": " kāpyanyā saraṇiḥ pratāpayaśasoranyaiva bāhvoḥ prathā /",
    "GK16viprud_u:2666": " sarvaṃ nūtanameva rudranṛpaterjāne na tannirmitau",
    "GK16viprud_u:2667": " sāmagrī caturānanena kiyatī kīdṛkkramā kalpitā // ViPrud_4.16 //",
    "GK16viprud_u:2668": " śamo vairāgyādinā nirvikāracittatvam /",
    "GK16viprud_u:2669": " yathā---",
    "GK16viprud_u:2670": " kiṃ labdhaṃ caturānanena mahatīmāyuṣprathāṃ gacchatā",
    "GK16viprud_u:2671": " labdhvā saṃpadamapyananyasugamāmindreṇa kiṃ vā kṛtam /",
    "GK16viprud_u:2672": " ityastāntarupaplavāḥ sukṛtino no jānate bāhyam",
    "GK16viprud_u:2673": " apyadyopaplavamandhranāthatilake viśvaṃbharāṃ bibhrati // ViPrud_4.17 //",
    "GK16viprud_u:2674": " atha śṛṅgārasyālambanavibhāvo yathā---",
    "GK16viprud_u:2675": " lāvaṇyaikakhanirvidhātṛracanāśilpapratijñāvadhiḥ",
    "GK16viprud_u:2676": " śṛṅgārapratibhūrvilāsavipaṇiḥ kandarpaghaṇṭāpathaḥ /",
    "GK16viprud_u:2677": " nārīṇāṃmadhidevatā ca taruṇī seyaṃ kimanyairguṇair",
    "GK16viprud_u:2678": " asyā manmathamanmathaḥ priyatamaḥ śrīvīrarudro nṛpaḥ // ViPrud_4.18 //",
    "GK16viprud_u:2679": " uddīpanavibhāvo yathā---",
    "GK16viprud_u:2680": " uromātrotsedhaṃ bhavadapi vilāsairabhinavai-",
    "GK16viprud_u:2681": " mṛgākṣyāstaruṇyaṃ tribhuvanamidaṃ vyākulayati /",
    "GK16viprud_u:2682": " stanābhogasphītaṃ yadi kila bhavet kā khalu kathā",
    "GK16viprud_u:2683": " bhavitrī kiṃ vānyadvijitamakhilaṃ puṣpadhanuṣā // ViPrud_4.19 //",
    "GK16viprud_u:2684": " anubhāvo yathā---",
    "GK16viprud_u:2685": " smarasmerān mandasmitamadhurasaurabhyasubhagān",
    "GK16viprud_u:2686": " manāgvrīḍājāḍyān praṇayarasakallolabharitān /",
    "GK16viprud_u:2687": " kṛtānekaskandhān manasijasahasrāṇi sṛjataḥ",
    "GK16viprud_u:2688": " kaṭākṣān vāmākṣī kirati parito rudranṛpatim // ViPrud_4.20 //",
    "GK16viprud_u:2689": " // sāttvikānāṃ svarūpodāharaṇāni //",
    "GK16viprud_u:2690": " [IV.2]atha sāttvikānāṃ svarūpamudāharaṇaṃ ca /",
    "GK16viprud_u:2691": " stambhaḥ syānniṣkriyāṅgatvaṃ rāgabhītyādisaṃbhavam /",
    "GK16viprud_u:2692": " yathā---",
    "GK16viprud_u:2693": " kāaipuretthiāo pekhkhaṃtīo ṇareṃdakaṃdappaṃ /",
    "GK16viprud_u:2694": " maaṇasarukkiṇaṇāo via ṭṭhiā ṇiccaḷaṃgīo // ViPrud_4.21 //",
    "GK16viprud_u:2695": " (kākatipurastriyaḥ paśyantyo narendrakandarpam /",
    "GK16viprud_u:2696": " madanaśarotkīrṇā iva sthitā niścalāṅgyaḥ //)",
    "GK16viprud_u:2697": " pralayaḥ sukhaduḥkhādyairgāḍhamindriyamūrcchanam // ViPrud_4.22 //",
    "GK16viprud_u:2698": " yathā---",
    "GK16viprud_u:2699": " jiamaaṇarūvasāro sahi eso vīraruddaṇivacaṃdo /",
    "GK16viprud_u:2700": " jaṃ daṭhṭhūṇa ṇimajjai mucchāe iṃdiaggāmo // ViPrud_4.23 //",
    "GK16viprud_u:2701": " (jitamadanarūpasāraḥ sakhi eṣa vīrarudranṛpacandraḥ /",
    "GK16viprud_u:2702": " yaṃ dṛṣṭvā nimajjati mūrcchāyāmindriyagrāmaḥ //)",
    "GK16viprud_u:2703": " [IV.2.3-romāñcaḥ vepathuśca]",
    "GK16viprud_u:2704": " sukhādyatiśayāñjātā romāñco romavikriyā /",
    "GK16viprud_u:2705": " rāgaroṣabhayādibhyo vepathurgātrakampanam // ViPrud_4.24 //",
    "GK16viprud_u:2706": " dvayorudāharaṇaṃ yathā---",
    "GK16viprud_u:2707": " adaiāliṅgaṇaṇibhbhakaṃpā a vahū vioajiṇṇaṃgī /",
    "GK16viprud_u:2708": " uggirai aṃtaraṭṭhidamaaṇasare pulaacammeṇa // ViPrud_4.25 //",
    "GK16viprud_u:2709": " (adayitāliṅgananirbharakampā ca vadhūrviyogajīrṇāṅgī /",
    "GK16viprud_u:2710": " udgiratyantarasthitamadanaśarān pulakacchadmanā //)",
    "GK16viprud_u:2711": " vapurjalodgamaḥ svedo ratidharmaśramādibhiḥ /",
    "GK16viprud_u:2712": " yathā---",
    "GK16viprud_u:2713": " śṛṇvatī priyasaṃdeśaṃ preyasaḥ kākatīśituḥ /",
    "GK16viprud_u:2714": " smararājyābhiṣikteva svinnāṅgī vāmalocanā // ViPrud_4.26 //",
    "GK16viprud_u:2715": " viṣādamadaroṣādervarṇānyatvaṃ vivarṇatā // ViPrud_4.27 //",
    "GK16viprud_u:2716": " yathā---",
    "GK16viprud_u:2717": " ṇaraṇāha caṃdadhavale tujjha guṇe sāhu sahmaraṃtīe /",
    "GK16viprud_u:2718": " aṃgāi pāṃḍurāiṃ ehṇiṃ jāāi sāmāe // ViPrud_4.28 //",
    "GK16viprud_u:2719": " (naranātha candradhavalān tava guṇān sādhu saṃsmarantyāḥ /",
    "GK16viprud_u:2720": " aṅgāni pāṇḍurāṇi idānīṃ jātāni śyāmāyāḥ //)",
    "GK16viprud_u:2721": " aśru netrodbhavaṃ vāri duḥ kharoṣapraharṣajam /",
    "GK16viprud_u:2722": " yathā---",
    "GK16viprud_u:2723": " vīrarudranṛpādbhītaṃ pāṇḍyaṃ magnaṃ payonidhau /",
    "GK16viprud_u:2724": " anveṣṭumiva tadyoṣidaśrudhārā'pagāyate // ViPrud_4.29 //",
    "GK16viprud_u:2725": " mataṃ gadgadabhāṣitvaṃ vaisvaryaṃ pramadādijam // ViPrud_4.30 //",
    "GK16viprud_u:2726": " yathā--",
    "GK16viprud_u:2727": " aviaṇammi pieṇa samaṃ khāmakkhāmakkharaṃ bhaṇaṃtīe /",
    "GK16viprud_u:2728": " ekko muṇai aṇaṃgo atthaṃ bahuāe bhaṇiāṇaṃ // ViPrud_4.31 //",
    "GK16viprud_u:2729": " (avijane priyeṇa samaṃ kṣāmakṣāmākṣaraṃ bhaṇantyāḥ /",
    "GK16viprud_u:2730": " eko jānātyanaṅgo 'rthaṃ vadhvā bhaṇitānām //)",
    "GK16viprud_u:2731": " IV.3.// vyabhicāribhāvānāṃ svarūpodāharaṇe //",
    "GK16viprud_u:2732": " atha vyabhicāriṇāṃ nirvedādīnāṃ svarūpamudāharaṇaṃ ca /",
    "GK16viprud_u:2733": " duḥ kherṣyātattvabodhādernirvedo niṣphalatvadhīḥ /",
    "GK16viprud_u:2734": " tatra cintāśruniḥ śvāsadīnatāḥ saṃbhavanti ca // ViPrud_4.32 //",
    "GK16viprud_u:2735": " yathā---",
    "GK16viprud_u:2736": " sahi kappūreṇa kiaṃ kiṃ katthūrīe malaajo ṭhāu /",
    "GK16viprud_u:2737": " guṇasisiraṃ jasasurahiṃ āṇehiapaāvaruddaṃ a // ViPrud_4.33 //",
    "GK16viprud_u:2738": " (sakhi karpūreṇa kṛtaṃ kiṃ kastūryā malayajastiṣṭhatu /",
    "GK16viprud_u:2739": " guṇaśiśiraṃ yaśaḥ surabhimānaya pratāparudraṃ ca //)",
    "GK16viprud_u:2740": " (a ṭhapaāvaruddaṇivacaṃdaṃ'---pratāparudranṛpacandram iti pāṭhāntaram /)",
    "GK16viprud_u:2741": " glānirbalasyāpacayo vaivarṇyāratikāraṇam /",
    "GK16viprud_u:2742": " yathā---",
    "GK16viprud_u:2743": " aateḷḷokkaṃ vahai mahī taṃ dharai bhuo paāvaruddassa /",
    "GK16viprud_u:2744": " taṃ hiaeṇa dharaṃtī sāhasiī dubbalaṃgi mhi // ViPrud_4.34 //",
    "GK16viprud_u:2745": " (aatrailokyaṃ vahati mahī tāṃ dharati bhujaḥ pratāparudrasya /",
    "GK16viprud_u:2746": " taṃ hṛdayena dharantī sāhasikī durbalāṅgyasmi //)",
    "GK16viprud_u:2747": " atha śaṅkā /",
    "GK16viprud_u:2748": " aniṣṭābhyāgamotprekṣā śaṅkā roṣādikāraṇam // ViPrud_4.35 //",
    "GK16viprud_u:2749": " yathā---",
    "GK16viprud_u:2750": " ṇa muṇadu aṇṇo tti mae hiae paricao piassa kido /",
    "GK16viprud_u:2751": " kiṃ paaḍha mhi jaṇāṇaṃ savvaṃgīṇehiṃ pulaehiṃ // ViPrud_4.36 //",
    "GK16viprud_u:2752": " (na jānātvanya iti mayā hṛdaye paricayaḥ priyasya kṛtaḥ /",
    "GK16viprud_u:2753": " kiṃ prakaṭāsmi janānāṃ sarvāṅgīṇaiḥ pulakaiḥ //)",
    "GK16viprud_u:2754": " athāsūyā /",
    "GK16viprud_u:2755": " parotkarṣāsahiṣṇutvamasūyā parikīrtitā /",
    "GK16viprud_u:2756": " yathā---",
    "GK16viprud_u:2757": " aahiāīe guṇehiṃ rūveṇa a majjha kiṃ mahī ahiā /",
    "GK16viprud_u:2758": " jaṃ taṃ paāvaruddo bahumaṇṇai bhāaheaṃ taṃ // ViPrud_4.37 //",
    "GK16viprud_u:2759": " (aabhijātya guṇai rūpeṇa ca mattaḥ kiṃ mahī adhikā ?/",
    "GK16viprud_u:2760": " yattāṃ pratāparudro bahumanyate bhāgadheyaṃ tat //)",
    "GK16viprud_u:2761": " atha madaḥ /",
    "GK16viprud_u:2762": " madirādikṛto mohaharṣavyatikaro madaḥ // ViPrud_4.38 //",
    "GK16viprud_u:2763": " yathā---",
    "GK16viprud_u:2764": " aabhaṇai a asaṃgaatthaṃ hasai amaṃdaṃ a rāabhariacchī /",
    "GK16viprud_u:2765": " piaciṃtāmairāe paravasā uvai sāmaṃgī // ViPrud_4.39 //",
    "GK16viprud_u:2766": " (aabhaṇati cāsaṃgatārthaṃ hasatyamandaṃ ca rāgabharitākṣī /",
    "GK16viprud_u:2767": " priyacintāmadirayā paravaśā paśyata śyāmāṅgī //)",
    "GK16viprud_u:2768": " atha śramaḥ /",
    "GK16viprud_u:2769": " śramaḥ khedo 'dhvaratyāderjātaḥ svedātibhūmikṛt /",
    "GK16viprud_u:2770": " yathā---",
    "GK16viprud_u:2771": " āacchai evva pie kīsa kareṃtī gaāgaāāsaṃ /",
    "GK16viprud_u:2772": " tammasi sedajalehiṃ suṃdari luliaṃgarāāsi // ViPrud_4.40 //",
    "GK16viprud_u:2773": " (āgacchatyeva priye kasmātkurvatī gatāgatāyāsam /",
    "GK16viprud_u:2774": " tāmyasi svedajalaiḥ sundari lulitāṅgarāgāsi //)",
    "GK16viprud_u:2775": " athālasyam /",
    "GK16viprud_u:2776": " mandodyamatvamālasyaṃ kartavyeṣu prakīrtyate // ViPrud_4.41 //",
    "GK16viprud_u:2777": " yathā---",
    "GK16viprud_u:2778": " āstāṃ mṛgākṣyā gṛhakṛtyavārtā svāṅgopacāreṣvapi yatnamāndyam /",
    "GK16viprud_u:2779": " kartavyamagre dayitasya yat syānnūnaṃ balātkārayati smarastat // ViPrud_4.42 //",
    "GK16viprud_u:2780": " atha dainyam /",
    "GK16viprud_u:2781": " sattvatyāgādanauddhatyaṃ dainyaṃ kārpaṇyasaṃbhavam /",
    "GK16viprud_u:2782": " yathā---",
    "GK16viprud_u:2783": " āṇeduṃ ṇaraṇāhaṃ gado kkhu sahījaṇo vilaṃbei /",
    "GK16viprud_u:2784": " mammaha ṇamāmi caṃdaṃ sikkhaa cireha īsi tti // ViPrud_4.43 //",
    "GK16viprud_u:2785": " (ānetuṃ naranāthaṃ gataḥ khalu sakhījano vilambate /",
    "GK16viprud_u:2786": " manmatha namāmi candraṃ śikṣaya ciraya īṣaditi //)",
    "GK16viprud_u:2787": " atha cintā /",
    "GK16viprud_u:2788": " iṣṭānabhigamāt dhyānaṃ cintā śūnyatvatāpakṛt // ViPrud_4.44 //",
    "GK16viprud_u:2789": " yathā---",
    "GK16viprud_u:2790": " asaṇṇihiaṃ vi guruaṇaṃ ṇa a pekhkhai pucchiā vi ṇaāḷavai /",
    "GK16viprud_u:2791": " esā vi maggai gaiṃ hiaassa piāṇubaṃdhassa // ViPrud_4.45 //",
    "GK16viprud_u:2792": " (asaṃnihitamapi gurujanaṃ na ca prekṣate pṛṣṭāpi nālapati /",
    "GK16viprud_u:2793": " eṣāpi mārgate gatiṃ hṛdayasya priyānubandhasya //)",
    "GK16viprud_u:2794": " atha mohaḥ /",
    "GK16viprud_u:2795": " mohastu mūrcchanaṃ bhītiduḥ khāveśānucintanaiḥ /",
    "GK16viprud_u:2796": " yathā---",
    "GK16viprud_u:2797": " kathamapi gamayitvā vāsaraṃ dīrghadīrghaṃ",
    "GK16viprud_u:2798": " viracitanavaveṣā preṣayitvātha dūtīḥ /",
    "GK16viprud_u:2799": " cirayati hṛdayeśe prāṃśubhiścandrapādair",
    "GK16viprud_u:2800": " abhihatasakalāṅgī mūrcchitā komalāṅgī // ViPrud_4.46 //",
    "GK16viprud_u:2801": " atha smṛtiḥ /",
    "GK16viprud_u:2802": " pūrvānubhūtaviṣayaṃ jñānaṃ smṛtirudāhṛtā // ViPrud_4.47 //",
    "GK16viprud_u:2803": " yathā---",
    "GK16viprud_u:2804": " pratāparudrasya bhuje vasantyā kṣoṇyātapaḥ kīdṛśamārjitaṃ syāt /",
    "GK16viprud_u:2805": " spṛṣṭaṃ sakṛd yena madīyamaṅgaṃ prāpnoti viṣvak sukhavajralepam // ViPrud_4.48 //",
    "GK16viprud_u:2806": " atha dhṛtiḥ /",
    "GK16viprud_u:2807": " dhṛtiścittasya naisspṛhyaṃ jñānābhīṣṭāgamādibhiḥ /",
    "GK16viprud_u:2808": " yathā---",
    "GK16viprud_u:2809": " vīrarudranṛpatau hṛdaya /",
    "GK16viprud_u:2810": " tvadvallabhe tribhuvanaikadhurīṇe /",
    "GK16viprud_u:2811": " sādhu sādhu kṛtakṛtyamasi tvaṃ manyase jagadaśeṣamasāram // ViPrud_4.49 //",
    "GK16viprud_u:2812": " atha vrīḍā /",
    "GK16viprud_u:2813": " cetaḥ saṃkocanaṃ vrīḍānaṅgarāgastavādibhiḥ // ViPrud_4.50 //",
    "GK16viprud_u:2814": " yathā---",
    "GK16viprud_u:2815": " tathā samālokanakautukānāṃ manorathairandhrapurāṅganānām /",
    "GK16viprud_u:2816": " vilokite rudranṛpe bhavanti paryastapakṣmāṇi vilocanāni // ViPrud_4.51 //",
    "GK16viprud_u:2817": " atha capalatā /",
    "GK16viprud_u:2818": " cāpalaṃ tvanavasthānaṃ rāgadveṣādisaṃbhavam /",
    "GK16viprud_u:2819": " yathā---",
    "GK16viprud_u:2820": " dṛṣṭvā rudranarendraṃ taralatarākṣī vilāsamṛduhāsā /",
    "GK16viprud_u:2821": " kalayati mauktimahāraṃ spṛśati ca karṇotpalaṃ bālā // ViPrud_4.52 //",
    "GK16viprud_u:2822": " atha harṣaḥ /",
    "GK16viprud_u:2823": " prasattirutsavādibhyo harṣaḥ svedāśrukampakṛt // ViPrud_4.53 //",
    "GK16viprud_u:2824": " yathā---",
    "GK16viprud_u:2825": " yat pūrvaṃ sarasīṣu padmamukulavyājāt tapaḥ saṃcitaṃ",
    "GK16viprud_u:2826": " vakṣojau yuvayostadadya phalitaṃ jātau kṛtārthau yuvām /",
    "GK16viprud_u:2827": " dattā kākativallabhena bhavatoreṣā svavakṣaḥ sthalī-",
    "GK16viprud_u:2828": " kastūrīdviguṇabhavatparimalā kalhāramālā yataḥ // ViPrud_4.54 //",
    "GK16viprud_u:2829": " athāvegaḥ /",
    "GK16viprud_u:2830": " iṣṭāniṣṭāgamāñjāta āvegaścittasaṃbhramaḥ /",
    "GK16viprud_u:2831": " yathā---",
    "GK16viprud_u:2832": " nissāṇadhvanimākalayya sahasā helāvihārodyataṃ",
    "GK16viprud_u:2833": " draṣṭuṃ kākativīrarudranṛpatiṃ pratyagrakautūhalāḥ /",
    "GK16viprud_u:2834": " ardhālambitamaṇḍanāḥ pratipadaṃ vyatyastabhūṣā javād",
    "GK16viprud_u:2835": " ārohanti suvarṇasaudhavalabhīśṛṅgāṇi paurastriyaḥ // ViPrud_4.55 //",
    "GK16viprud_u:2836": " atha jaḍatā /",
    "GK16viprud_u:2837": " jāḍyamapratipattiḥ syādiṣṭāniṣṭāgamodbhavā // ViPrud_4.56 //",
    "GK16viprud_u:2838": " yathā---",
    "GK16viprud_u:2839": " samāyāte nāthe pramahasi gṛhān rudranṛpatau",
    "GK16viprud_u:2840": " vapuḥ saundaryaśrīvijitamadanodārayaśasi /",
    "GK16viprud_u:2841": " vadhūrantastoṣavyatikaravaśānnopacarituṃ",
    "GK16viprud_u:2842": " purastādālīnāṃ na calati tathā no viramati // ViPrud_4.57 //",
    "GK16viprud_u:2843": " atha garvaḥ /",
    "GK16viprud_u:2844": " anyadhikkaraṇādātmotkarṣo garvo balādijaḥ /",
    "GK16viprud_u:2845": " yathā---",
    "GK16viprud_u:2846": " ko vā śastragrahaṇasamayo mādṛśāmīdṛśānāṃ",
    "GK16viprud_u:2847": " kīdṛgvairaṃ pratidharaṇibhṛtkheṭakīṭeṣvamīṣu /",
    "GK16viprud_u:2848": " ityāveśapratibhayabhujāṭopadurvāragarvāḥ",
    "GK16viprud_u:2849": " saṃkrīḍante raṇabhuvi bhaṭāḥ kākatīndrasya jetuḥ // ViPrud_4.58 //",
    "GK16viprud_u:2850": " atha viṣādaḥ /",
    "GK16viprud_u:2851": " viṣādaścetaso bhaṅga upāyāpāyacintanaiḥ // ViPrud_4.59 //",
    "GK16viprud_u:2852": " yathā---",
    "GK16viprud_u:2853": " pesemi maṇa tti muhā taṃ maṃ mokkhūṇa vallahe laggaṃ /",
    "GK16viprud_u:2854": " maṃ ujjhia ṇo gacchai maaṇo sahi kiṃ ṇu kādavvaṃ // ViPrud_4.60 //",
    "GK16viprud_u:2855": " (preṣayāmi mana iti mudhā tanmāṃ muktvā vallabhe lagnam /",
    "GK16viprud_u:2856": " māmujjhitvā no gacchati madanaḥ sakhi kiṃ nu kartavyam //)",
    "GK16viprud_u:2857": " athautsukyam /",
    "GK16viprud_u:2858": " kālākṣamatvamautsukyaṃ manastāpatvarādikṛt /",
    "GK16viprud_u:2859": " yathā---",
    "GK16viprud_u:2860": " aaṃdhavurabhāmiṇijaṇo aṃgāi pasāhiūṇa tuvaraṃto /",
    "GK16viprud_u:2861": " ruddaṇareṃdāgamaṇe vilaṃbiaṃ sahai kiccheṇa // ViPrud_4.61 //",
    "GK16viprud_u:2862": " (aandhrapurabhāminījano 'ṅgāni prasādhya tvaramāṇaḥ /",
    "GK16viprud_u:2863": " rudranarendrāgamane vilambitaṃ sahate kṛcchreṇa //)",
    "GK16viprud_u:2864": " atha nidrā /",
    "GK16viprud_u:2865": " nidrā cittanimīlanam /",
    "GK16viprud_u:2866": " yathā---",
    "GK16viprud_u:2867": " siviṇe diṭṭhaṃ daiaṃ vahuā āliṅgiduṃ kidojjoā /",
    "GK16viprud_u:2868": " uvaha daramīliacchī gaaṇammi kare pasārei // ViPrud_4.62 //",
    "GK16viprud_u:2869": " (/svapne dṛṣṭaṃ dayitaṃ vadhūrāliṅgituṃ kṛtodyogā /",
    "GK16viprud_u:2870": " paśyata daramīlitākṣī gagane karau prasārayati //)",
    "GK16viprud_u:2871": " athāpasmāraḥ /",
    "GK16viprud_u:2872": " āveśo mohaduḥ khādyairapasmāro 'ṅgatāpakṛt // ViPrud_4.63 //",
    "GK16viprud_u:2873": " yathā---",
    "GK16viprud_u:2874": " dṛṣṭvā svapne kupitavadanaṃ kākatīyakṣitīndraṃ",
    "GK16viprud_u:2875": " hā hā rakṣetyasakalagiraḥ saṃbhramotthānabhājaḥ /",
    "GK16viprud_u:2876": " dhāvantyantarvarṇabhuvi luṭhantyāhvayantyātmabandhūn",
    "GK16viprud_u:2877": " ārādbhūtānapi ripugaṇā vyastanāmagraheṇa // ViPrud_4.64 //",
    "GK16viprud_u:2878": " atha suptiḥ /",
    "GK16viprud_u:2879": " suptirnidrāsamudrekaḥ /",
    "GK16viprud_u:2880": " yathā---",
    "GK16viprud_u:2881": " viśvaikarakṣājuṣi kākatīndre niścintatāṃ prāptavato murāreḥ /",
    "GK16viprud_u:2882": " tatkīrtticandrātapavardhito 'pi dugdhāmbudhirnaiva bhinatti nidrām // ViPrud_4.65 //",
    "GK16viprud_u:2883": " atha vibodhaḥ /",
    "GK16viprud_u:2884": " vibodhaścetanāvāptirjṛmbhākṣiparimārgakṛt /",
    "GK16viprud_u:2885": " yathā---",
    "GK16viprud_u:2886": " pratāparudre nṛpamauliratne viśvaṃbharāṃ rakṣati śikṣitārau /",
    "GK16viprud_u:2887": " vijṛmbhamāṇāḥ paritaḥ prajānāṃ bhāgyaśriyastatkṣaṇamunmiṣanti // ViPrud_4.66 //",
    "GK16viprud_u:2888": " athāmarṣaḥ /",
    "GK16viprud_u:2889": " amarṣaḥ sāparādheṣu cetaḥ prajvalanaṃ matam // ViPrud_4.67 //",
    "GK16viprud_u:2890": " yathā---",
    "GK16viprud_u:2891": " are / bhūpāścāpān namayata śirāṃsyunnamayata",
    "GK16viprud_u:2892": " pravṛttāḥ svastrīṇāmahamahamikā vīravaraṇe /",
    "GK16viprud_u:2893": " tvarante naḥ khaṅgāḥ pravidalanakelyāmiti bhaṭā",
    "GK16viprud_u:2894": " raṇāgre garjanti prakaṭitaruṣo rudranṛpateḥ // ViPrud_4.68 //",
    "GK16viprud_u:2895": " athāvahitthā /",
    "GK16viprud_u:2896": " harṣādyākārasaṃguptiravahittheti kathyate /",
    "GK16viprud_u:2897": " yathā---",
    "GK16viprud_u:2898": " goṭṭhīe mahilāṇaṃ soūṇa paāvaruddacariāi /",
    "GK16viprud_u:2899": " ālihai oṇaamuhī muddhā calaṇeṇa mahipaṭṭhaṃ // ViPrud_4.69 //",
    "GK16viprud_u:2900": " (goṣṭhyāṃ mahilānāṃ śrutvā pratāparudracaritāni /",
    "GK16viprud_u:2901": " ālikhatyavanatamukhī mugdhā caraṇena mahīpṛṣṭam //)",
    "GK16viprud_u:2902": " athogratā /",
    "GK16viprud_u:2903": " dṛṣṭe 'parādhe caṇḍatvamugratā tarjanādikṛt // ViPrud_4.70 //",
    "GK16viprud_u:2904": " yathā---",
    "GK16viprud_u:2905": " priyamānīya māninyā virahārtirnivāryatām /",
    "GK16viprud_u:2906": " yadetasyāḥ kaṭākṣolkāpātairindurmaṣīkṛtaḥ // ViPrud_4.71 //",
    "GK16viprud_u:2907": " atha matiḥ /",
    "GK16viprud_u:2908": " tattvamārgānusaṃdhānādarthanirdhāraṇaṃ matiḥ /",
    "GK16viprud_u:2909": " yathā---",
    "GK16viprud_u:2910": " ko saṃsao mahialaṃ caṃdo evva vīraruddaṇaraṇāho /",
    "GK16viprud_u:2911": " jassa (khu) karappassādo aṃgāi miaṃkaraaṇaṃti // ViPrud_4.72 //",
    "GK16viprud_u:2912": " (kaḥ saṃśayo mahītale candra eva vīrarudranaranāthaḥ /",
    "GK16viprud_u:2913": " yasya (khalu)",
    "GK16viprud_u:2914": " karasparśādaṅgāni mṛgāṅkaratnanti //)",
    "GK16viprud_u:2915": " atha vyādhiḥ /",
    "GK16viprud_u:2916": " manastāpādyabhibhavājjvarādirvyādhiriṣyate // ViPrud_4.73 //",
    "GK16viprud_u:2917": " yathā---",
    "GK16viprud_u:2918": " pratāparudrasya diśāṃ jigīṣoḥ pratyarthinārījanadehajanmā /",
    "GK16viprud_u:2919": " smarajvaroṣmā himavatpradeśān smartavyanīhārakathān karoti // ViPrud_4.74 //",
    "GK16viprud_u:2920": " athonmādaḥ /",
    "GK16viprud_u:2921": " unmādastulyavartitvaṃ cetanācetaneṣvapi /",
    "GK16viprud_u:2922": " yathā---",
    "GK16viprud_u:2923": " pratāparudrasya jayaprayāṇabherīdhvanau mūrcchati diṅmukheṣu /",
    "GK16viprud_u:2924": " trāsākulā bhrāntimupetya vṛkṣān pṛcchanti mārgaṃ ripubhūmipālāḥ // ViPrud_4.75 //",
    "GK16viprud_u:2925": " atha maraṇam /",
    "GK16viprud_u:2926": " maraṇaṃ maraṇārthastu prayatnaḥ parikīrtitaḥ // ViPrud_4.76 //",
    "GK16viprud_u:2927": " yathā--",
    "GK16viprud_u:2928": " piavirahaṃ asahaṃtī vahuā ṇiajīviaṃ uvekkhaṃtī /",
    "GK16viprud_u:2929": " sevvai johṇaṃ dakhkhiṇapavaṇassa taṇuṃ samappei // ViPrud_4.77 //",
    "GK16viprud_u:2930": " (/priyavirahamasahamānā vadhūrnijajīvitamupekṣamāṇā /",
    "GK16viprud_u:2931": " sevate jyotsnāṃ dakṣiṇapavanasya tanuṃ samarpayati //)",
    "GK16viprud_u:2932": " sākṣānmaraṇasyāmaṅgalatvānnodāharaṇatvamucitam /",
    "GK16viprud_u:2933": " atha trāsaḥ /",
    "GK16viprud_u:2934": " ākasmikabhayāccittakṣobhastrāsaḥ prakīrtyate /",
    "GK16viprud_u:2935": " yathā---",
    "GK16viprud_u:2936": " apaṇaakuviā cireṇa vi vahuā soūṇa ghaṇaghaṇatthaṇiaṃ /",
    "GK16viprud_u:2937": " daiaṃ sarahasavaliā āliṅgai vevamāṇaṃgī // ViPrud_4.78 //",
    "GK16viprud_u:2938": " (apraṇayakupitā cireṇāpi vadhūḥ śrutvā ghanaghanastanitam /",
    "GK16viprud_u:2939": " dayitaṃ sarabhasavalitā āliṅgati vepamānāṅgī //)",
    "GK16viprud_u:2940": " atha vitarkaḥ /",
    "GK16viprud_u:2941": " saṃdehāt kalpanā'nantyaṃ vitarkaḥ parikīrtitaḥ // ViPrud_4.79 //",
    "GK16viprud_u:2942": " yathā---",
    "GK16viprud_u:2943": " guṇaistatrāsaktaṃ mama hṛdayamanyanna gaṇitaṃ",
    "GK16viprud_u:2944": " sakhībhirnāloci kṣitipatirasau durlabha iti /",
    "GK16viprud_u:2945": " upāyaḥ ko vā syāt tadabhigamane muhyati manaḥ",
    "GK16viprud_u:2946": " kiyān ko 'yaṃ kīdṛk kiyadavadhirantarvyatikaraḥ // ViPrud_4.80 //",
    "GK16viprud_u:2947": " tatra sāttvikānāṃ vyabhicāriṇāṃ cānekarasasādhāraṇatvānna viśeṣamapekṣyodāharaṇaṃ kṛtam /",
    "GK16viprud_u:2948": " tathā hi śṛhgāre sarveṣāmanupraveśaḥ saṃbhavati /",
    "GK16viprud_u:2949": " hāsye glāniśramacapalatvaharṣāvahitthānāṃ saṃbhavaḥ /",
    "GK16viprud_u:2950": " karuṇe madadhṛtivrīḍāharṣagarvautsukyogratābhirvinānye saṃbhavanti /",
    "GK16viprud_u:2951": " raudre glāniśaṅkā'lasyadainyacintāvrīḍāvegajaḍatāviṣādasuptinidrāpasmārāvahitthāvyādhyunmādaśamatrāsāḥ na saṃbhavanti /",
    "GK16viprud_u:2952": " vīre raudrānnirvedo 'dhikaḥ /",
    "GK16viprud_u:2953": " bhayānake 'sūyāmadadhṛtivrīḍāharṣagarvanidrāsuptyamarṣāvahitthogratāmatibhirvinānye saṃbhavanti /",
    "GK16viprud_u:2954": " bībhatse 'dbhute ca cintātrāsādayo yathāsaṃbhavamūhyāḥ /",
    "GK16viprud_u:2955": " śānte nirvedadhṛtī saṃbhavataḥ /",
    "GK16viprud_u:2956": " śṛṅgāraceṣṭāḥ",
    "GK16viprud_u:2957": " IV.5atha śṛṅgāraceṣṭā nirūpyante /",
    "GK16viprud_u:2958": " bhāvo hāvaśca helā ca mādhuryaṃ dhairyamityapi /",
    "GK16viprud_u:2959": " līlā vilāso vicchittirvibhramaḥ kilakiñcitam // ViPrud_4.81 //",
    "GK16viprud_u:2960": " moṭṭāyitaṃ kuṭṭamitaṃ bibboko lalitaṃ tathā /",
    "GK16viprud_u:2961": " kutūhalaṃ ca cakitaṃ vihṛtaṃ hāsa ityapi // ViPrud_4.82 //",
    "GK16viprud_u:2962": " evaṃ śṛṅgāraceṣṭāḥ syuraṣṭādaśavidhā matāḥ /",
    "GK16viprud_u:2963": " tatrāsāṃ svarūpamudāharaṇaṃ ca /",
    "GK16viprud_u:2964": " bhāvaḥ /",
    "GK16viprud_u:2965": " rasābhijñānayogyatvaṃ bhāva ityabhidhīyate // ViPrud_4.83 //",
    "GK16viprud_u:2966": " yathā---",
    "GK16viprud_u:2967": " ruddaṇareṃdasya guṇe gāai bālattaṇammi vissaddhaṃ /",
    "GK16viprud_u:2968": " lajjai darapulaio juvaijaṇo jovvaṇe gāuṃ // ViPrud_4.84 //",
    "GK16viprud_u:2969": " (/rudranarendrasya guṇān gāyati bālatve visrabdham /",
    "GK16viprud_u:2970": " lajjate darapulakito yuvatijano yauvane gātum //)",
    "GK16viprud_u:2971": " atha hāvaḥ /",
    "GK16viprud_u:2972": " īṣaddṛṣṭavikāraḥ syādbhāvo hāvaḥ prakīrtyate /",
    "GK16viprud_u:2973": " yathā---",
    "GK16viprud_u:2974": " atraiveṣatpulakita iti /",
    "GK16viprud_u:2975": " atha helā /",
    "GK16viprud_u:2976": " suvyaktavikriyo bhāvo heleti pratipādyate // ViPrud_4.85 //",
    "GK16viprud_u:2977": " yathā---",
    "GK16viprud_u:2978": " mā hodu kassa vi phphuḍaṃ ia muddhe kuṇasi vallahaṃ hiae /",
    "GK16viprud_u:2979": " ghosijjai tuha bhāo savvaṃgīṇehi pulaehiṃ // ViPrud_4.86 //",
    "GK16viprud_u:2980": " (mā bhavatu kasyāpi sphuṭamiti mugdhe karoṣi vallabhaṃ hṛdaye /",
    "GK16viprud_u:2981": " ghoṣyate tava bhāvaḥ sarvāṅgīṇaiḥ pulakaiḥ //)",
    "GK16viprud_u:2982": " atha mādhuryam /",
    "GK16viprud_u:2983": " abhūṣaṇe 'pi ramyatvaṃ mādhuryamiti kathyate /",
    "GK16viprud_u:2984": " yathā---",
    "GK16viprud_u:2985": " jitatrailokyalāvaṇyā prakṛtyā hariṇekṣaṇā /",
    "GK16viprud_u:2986": " kiṃ tu bhūṣayituṃ dhatte bhūṣaṇānīti me matiḥ // ViPrud_4.87 //",
    "GK16viprud_u:2987": " atha dhairyam /",
    "GK16viprud_u:2988": " śīlādyalaṅghanaṃ nāma dhairyamityabhidhīyate // ViPrud_4.88 //",
    "GK16viprud_u:2989": " yathā---",
    "GK16viprud_u:2990": " akulavahuāṇaṃ ṇa jujjai majjāālaṃghaṇaṃ khu visame vi /",
    "GK16viprud_u:2991": " ruddaṇariṃdaguṇā uṇa hiaaharā kiṃ ṇu kādavvaṃ // ViPrud_4.89 //",
    "GK16viprud_u:2992": " (akulavadhūnāṃ na yujyate maryādālaṅghanaṃ khalu viṣame 'pi /",
    "GK16viprud_u:2993": " rudranarendraguṇāḥ punarhṛdayaharāḥ kiṃ nu kartavyam //)",
    "GK16viprud_u:2994": " atha līlā /",
    "GK16viprud_u:2995": " priyānukaraṇaṃ līlā vāgbhirgatyātha ceṣṭitaiḥ /",
    "GK16viprud_u:2996": " yathā---",
    "GK16viprud_u:2997": " aapechchaha sahio esā lacchī raṇṇo paāvaruddassa /",
    "GK16viprud_u:2998": " cariāi aṇukuṇaṃtī raṇṇīsu paivvaā jāā // ViPrud_4.90 //",
    "GK16viprud_u:2999": " (aaprekṣadhvaṃ sakhya eṣā lakṣmī rājñaḥ pratāparudrasya /",
    "GK16viprud_u:3000": " caritānyanukurvatī rājñīṣu pativratā jātā //)",
    "GK16viprud_u:3001": " atha vilāsaḥ /",
    "GK16viprud_u:3002": " tātkāliko vikāraḥ syādvilāso dayitekṣaṇe // ViPrud_4.91 //",
    "GK16viprud_u:3003": " yathā---",
    "GK16viprud_u:3004": " sahelaṃ paśyantyāḥ prakṛtisubhagaṃ rudranṛpatiṃ",
    "GK16viprud_u:3005": " tadātvapratyudyadvividhalalitāṭopamadhuram /",
    "GK16viprud_u:3006": " rasaprādurbhāvād yugapadudayatsāttvikamaho",
    "GK16viprud_u:3007": " mṛgākṣyāstāruṇye kusumaśaraśilpaṃ vijayate // ViPrud_4.92 //",
    "GK16viprud_u:3008": " atha vicchittiḥ /",
    "GK16viprud_u:3009": " vicchittiratiramyatvaṃ svalpairapi vibhūṣaṇaiḥ /",
    "GK16viprud_u:3010": " yathā---",
    "GK16viprud_u:3011": " kassa kie keṇa kiaṃ kāaipuraitthiāṇa suṃderaṃ /",
    "GK16viprud_u:3012": " sāhāraṇabhūsāe jaṃ sahi teḷḷokkaramaṇijjaṃ // ViPrud_4.93 //",
    "GK16viprud_u:3013": " (kasya kṛte kena kṛtaṃ kākatipurastrīṇāṃ saundaryam /",
    "GK16viprud_u:3014": " sādhāraṇabhūṣayā yatsakhi trailokyaramaṇīyam //)",
    "GK16viprud_u:3015": " atha vibhramaḥ /",
    "GK16viprud_u:3016": " vibhramastvarayā kāle bhūṣāsthānaviparyayaḥ // ViPrud_4.94 //",
    "GK16viprud_u:3017": " yathā---",
    "GK16viprud_u:3018": " asoūṇa sahimuhādo diaho virato tti saṃbhameṇa vahū /",
    "GK16viprud_u:3019": " hatthesu ṇourāiṃ caraṇesu a kuṇai valaāiṃ // ViPrud_4.95 //",
    "GK16viprud_u:3020": " (aśrutvā sakhīmukhāddivaso virata iti saṃbhrameṇa vadhūḥ /",
    "GK16viprud_u:3021": " hastayornūpure caraṇayośca karoti valayāni //)",
    "GK16viprud_u:3022": " atha kilakiñcitam /",
    "GK16viprud_u:3023": " roṣāśruharṣabhītyādeḥ saṃkaraḥ kilakiñcitam /",
    "GK16viprud_u:3024": " yathā---",
    "GK16viprud_u:3025": " gehṇai kāaiṇāhe viaṇaṃmi paḍaṃcalaṃ miachchīe /",
    "GK16viprud_u:3026": " vevai taṇū vi ṇaccai bhiuḍī avi gaggaā vāā // ViPrud_4.96 //",
    "GK16viprud_u:3027": " (gṛhṇati kākatināthe vijane paṭāñcalaṃ mṛgākṣyāḥ /",
    "GK16viprud_u:3028": " vepate tanurapi nṛtyati bhrukuṭyapi gadgadā vācaḥ //)",
    "GK16viprud_u:3029": " atha moṭṭāyitam /",
    "GK16viprud_u:3030": " moṭṭāyitaṃ syādiṣṭasya kathādau bhāvasūcanam // ViPrud_4.97 //",
    "GK16viprud_u:3031": " yathā---",
    "GK16viprud_u:3032": " amahurāi ruddaṇaravaicariāi vahūe ṇaṃ suṇaṃtīe /",
    "GK16viprud_u:3033": " taṇugovaṇaeṇa paaḍo jaha bhāo ṇa taha pulaehiṃ // ViPrud_4.98 //",
    "GK16viprud_u:3034": " (amadhurāṇi rudranarapaticaritāni vadhvā nanu śṛṇvatyāḥ /",
    "GK16viprud_u:3035": " tanugopanena prakaṭo yathā bhāvo na tathā pulakaiḥ //)",
    "GK16viprud_u:3036": " atha kuṭṭamitam /",
    "GK16viprud_u:3037": " saṃmarde 'pi sukhādhikyaṃ ratau kuṭṭamitaṃ matam /",
    "GK16viprud_u:3038": " yathā---",
    "GK16viprud_u:3039": " nirmaryādamanobhavotsavakathāvisrambhakarṇejapai-",
    "GK16viprud_u:3040": " raṅgervismitamānasāṃ priyasakhīmālokya jātatrapā /",
    "GK16viprud_u:3041": " vaiyātyaṃ nijamātmavallabhakṛtāṃ rāgāndhatāṃ jānatī",
    "GK16viprud_u:3042": " sadyo namramukhendurinduvadanā kṣoṇīṃ likhantī sthitā // ViPrud_4.99 //",
    "GK16viprud_u:3043": " atha bibbokaḥ /",
    "GK16viprud_u:3044": " manāk priyakathālāpe bibboko 'nādarakriyā // ViPrud_4.100 //",
    "GK16viprud_u:3045": " yathā---",
    "GK16viprud_u:3046": " lakṣmīḥ sadmani nirbharaṃ viharatāṃ,",
    "GK16viprud_u:3047": " kṣoṇī bhujālambana-",
    "GK16viprud_u:3048": " krīḍāṃ naiva jahātu,",
    "GK16viprud_u:3049": " kiṃ ca satataṃ vāṇī mukhe tiṣṭhatu /",
    "GK16viprud_u:3050": " jñātaṃ rudranareśvarasya bahubhirvijñātapūrvaiḥ priya-",
    "GK16viprud_u:3051": " vyāhāraiḥ kṛtameva dūti /",
    "GK16viprud_u:3052": " madanaścāpāya saṃnahyatu // ViPrud_4.101 //",
    "GK16viprud_u:3053": " atha lalitam /",
    "GK16viprud_u:3054": " sukumāro 'ṅgavinyāso lalitaṃ parikīrtyate /",
    "GK16viprud_u:3055": " yathā---",
    "GK16viprud_u:3056": " padanyāsakrīḍāraṇitamaṇimañjīraraśanaṃ",
    "GK16viprud_u:3057": " sahelaṃ vyāvalgatkaravalayanikvāṇasubhagam /",
    "GK16viprud_u:3058": " smitajyotsnāvīcītaralavacanaṃ rudranṛpateḥ",
    "GK16viprud_u:3059": " purandhrīṇāmāsīdanurahasasevāvilasitam // ViPrud_4.102 //",
    "GK16viprud_u:3060": " atha kutūhalam /",
    "GK16viprud_u:3061": " kutūhalaṃ ramyadṛṣṭau cāpalaṃ parikīrtyate // ViPrud_4.103 //",
    "GK16viprud_u:3062": " yathā---",
    "GK16viprud_u:3063": " vīrarudramadhirūḍhasindhuraṃ draṣṭumandhranagarīpurandhrayaḥ /",
    "GK16viprud_u:3064": " kurvate racitasaṃkramatvarāstuṅgasadmaśikharādhirohaṇam // ViPrud_4.104 //",
    "GK16viprud_u:3065": " atha cakitam /",
    "GK16viprud_u:3066": " cakitaṃ bhayasaṃbhramaḥ /",
    "GK16viprud_u:3067": " yathā---",
    "GK16viprud_u:3068": " avijñātāyātaṃ svamakathitamālyāpi hasituṃ",
    "GK16viprud_u:3069": " haṭhādutpaśyantyāścakitacakitodañcitadṛśaḥ /",
    "GK16viprud_u:3070": " vilāsānudvelānuditamadanān vīkṣya sutanos",
    "GK16viprud_u:3071": " tathaiva pratyetuṃ punaravanipālaḥ spṛhayati // ViPrud_4.105 //",
    "GK16viprud_u:3072": " atha vihṛtam /",
    "GK16viprud_u:3073": " vihṛtaṃ prāptakālasya vākyasyākathanaṃ hriyā /",
    "GK16viprud_u:3074": " yathā---",
    "GK16viprud_u:3075": " pratāparudrasya bhujāntarasthāṃ kalhāramālāmamunā spṛśeti /",
    "GK16viprud_u:3076": " stanadvaye patralipiṃ likhantīṃ sakhīṃ vadhūḥ paśyati sābhimānam // ViPrud_4.106 //",
    "GK16viprud_u:3077": " atha hasitam /",
    "GK16viprud_u:3078": " ākasmikaṃ tu hasitaṃ yauvanādivikārajam // ViPrud_4.107 //",
    "GK16viprud_u:3079": " jaha jaha hasai miacchī jovvaṇalacchīe sikhkhiā mahuraṃ /",
    "GK16viprud_u:3080": " taha taha kusumesusarā viasaṃti piassa āsā a // ViPrud_4.108 //",
    "GK16viprud_u:3081": " (yathā yathā hasati mṛgākṣī yauvanalakṣmyā śikṣitā madhuram /",
    "GK16viprud_u:3082": " tathā tathā kusumeṣuśarā vikasanti priyasya āśā ca //)",
    "GK16viprud_u:3083": " manmathāvasthāḥ",
    "GK16viprud_u:3084": " IV.6.// atha manmathāvasthā dvādaśa nirūpyante //",
    "GK16viprud_u:3085": " atha śṛṅgārasyāṅkuritatvapallavitatvakusumitatvaphalītatvahetavo dvādaśāvasthā nirūpyan te /",
    "GK16viprud_u:3086": " cakṣuḥ prītirmanaḥ saṅgaḥ saṃkalpo 'tha pralāpitā /",
    "GK16viprud_u:3087": " jāgaraḥ kārśyamaratirlajjātyāgo 'tha saṃjvaraḥ // ViPrud_4.109 //",
    "GK16viprud_u:3088": " unmādo mūrcchanaṃ caiva maraṇaṃ caramaṃ viduḥ /",
    "GK16viprud_u:3089": " avasthā dvādaśa matāḥ kāmaśāstrānusārataḥ // ViPrud_4.110 //",
    "GK16viprud_u:3090": " kecittu daśāvasthā iti kathayanti /",
    "GK16viprud_u:3091": " āsāṃ svarūpamudāharaṇaṃ ca /",
    "GK16viprud_u:3092": " [IV.6.1-cakṣuḥ prītiḥ]",
    "GK16viprud_u:3093": " ādarāddarśanaṃ cakṣuḥ prītirityabhidhīyate /",
    "GK16viprud_u:3094": " yathā---",
    "GK16viprud_u:3095": " sahi eso ruddaṇio ṇaaṇāṇa atakkiossao jāo /",
    "GK16viprud_u:3096": " maaṇo va muttimaṃto caṃdo via mukkalañchaṇo puṇṇo // ViPrud_4.111 //",
    "GK16viprud_u:3097": " (sakhi / eṣa rudranṛpo nayanayoratarkitotsavo jātaḥ /",
    "GK16viprud_u:3098": " madana iva mūrtimān candra iva muktalāñchanaḥ pūrṇaḥ //)",
    "GK16viprud_u:3099": " [IV.6.2-manaḥ saṅaḥ]",
    "GK16viprud_u:3100": " atha manaḥ saṅgaḥ /",
    "GK16viprud_u:3101": " manaḥ saṅgaḥ priyatame nityaṃ cittasya viśramaḥ // ViPrud_4.112 //",
    "GK16viprud_u:3102": " yathā---",
    "GK16viprud_u:3103": " saha maha maṇo vilaggai ruddaṇarendammi kīsa kuviāo /",
    "GK16viprud_u:3104": " teṇāhaṃ vi vimukkā sahio tuhmesu kā vattā // ViPrud_4.113 //",
    "GK16viprud_u:3105": " (sadā mama mano vilagati rudranarendre kasmāt kupitāḥ /",
    "GK16viprud_u:3106": " tenāhamapi vimuktā sakhyo yuṣmāsu kā vārtā //)",
    "GK16viprud_u:3107": " atha saṃkalpaḥ /",
    "GK16viprud_u:3108": " saṃkalpo nāthaviṣayo manoratha udāhṛtaḥ /",
    "GK16viprud_u:3109": " yathā---",
    "GK16viprud_u:3110": " adarahasiagabbhiṇāiṃ siṇehasiṇiddhāi rāabhariāi /",
    "GK16viprud_u:3111": " ruddaṇivaviloiāiṃ kāhe ṇu mammi ṇivadaṃti // ViPrud_4.114 //",
    "GK16viprud_u:3112": " (adarahasitagarbhitāni snehasnigdhāni rāgabharitāni /",
    "GK16viprud_u:3113": " rudranṛpavilokitāni kadā nu mayi nipatanti //)",
    "GK16viprud_u:3114": " atha pralāpaḥ /",
    "GK16viprud_u:3115": " prālapaḥ priyasaṃśliṣṭaguṇālāpa udāhṛtaḥ // ViPrud_4.115 //",
    "GK16viprud_u:3116": " yathā---",
    "GK16viprud_u:3117": " taha ṇiuṇo taha mahuro taha suhao taha a sommasabbhāo /",
    "GK16viprud_u:3118": " ekko ruddaṇivo via idi goṭṭhī poḍhamahilāṇaṃ // ViPrud_4.116 //",
    "GK16viprud_u:3119": " (tathā nipuṇastathā madhurastathā subhagastathā ca saumyasvabhāvaḥ /",
    "GK16viprud_u:3120": " eko rudranṛpa eveti goṣṭhī prauḍhamahilānām //)",
    "GK16viprud_u:3121": " atha jāgaraḥ /",
    "GK16viprud_u:3122": " jāgarastu vinidratvam /",
    "GK16viprud_u:3123": " yathā---",
    "GK16viprud_u:3124": " agamiaṃ kaha kaha vi diṇaṃ caṃdādavadūsahā ṇisā dīhā /",
    "GK16viprud_u:3125": " maaṇo vi puṃkhiasaro ṇiddā vi ṇivo vi ṇovei // ViPrud_4.117 //",
    "GK16viprud_u:3126": " (agamitaṃ kathaṃ kathamapi dinaṃ candrātapaduḥ sahā niśā dīrghā /",
    "GK16viprud_u:3127": " madano 'pi puṅkhitaśaro nidrāpi nṛpo 'pi nopaiti //)",
    "GK16viprud_u:3128": " atha kārśyam /",
    "GK16viprud_u:3129": " kārśyamaṅgasya tānavam /",
    "GK16viprud_u:3130": " yathā---",
    "GK16viprud_u:3131": " candrāsye / kathamaṅgulīyakamidaṃ keyūritaṃ te sakhi /",
    "GK16viprud_u:3132": " premṇāṃ preyasi vaibhavaiḥ sa khalu ko bhūmeḥ sapatnī yataḥ /",
    "GK16viprud_u:3133": " jñātaṃ mānini /",
    "GK16viprud_u:3134": " kākatīyanṛpatau saktā'li /",
    "GK16viprud_u:3135": " satyaṃ śubhe /",
    "GK16viprud_u:3136": " śyāmāṅgīṃ sa khalu sthirāṃ ramayate tvāṃ tāṃ ca śailastanīm // ViPrud_4.118 //",
    "GK16viprud_u:3137": " athāratiḥ /",
    "GK16viprud_u:3138": " anyatrāprītiraratiḥ /",
    "GK16viprud_u:3139": " yathā---",
    "GK16viprud_u:3140": " dūsei caṃdasiṭṭiṃ ṇiṃdai malaāṇilassa māhappaṃ /",
    "GK16viprud_u:3141": " ūsavaparaṃmuhī sā suhaa /",
    "GK16viprud_u:3142": " tumaṃ kiṃ ṇu maṃtesi // ViPrud_4.119 //",
    "GK16viprud_u:3143": " (dūṣayati candrasṛṣṭiṃ nindati malayānilasya māhātmyam /",
    "GK16viprud_u:3144": " utsavaparāṅmukhī sā subhaga /",
    "GK16viprud_u:3145": " tvaṃ kiṃ nu mantrayase /)",
    "GK16viprud_u:3146": " atha lajjātyāgaḥ /",
    "GK16viprud_u:3147": " yathā--",
    "GK16viprud_u:3148": " alaṃghiamahilāsamaaṃ taha bhaṇiaṃ maaṇaduvviṇīdāe /",
    "GK16viprud_u:3149": " jaha soūṇa guruaṇo osarai vilajjio dūraṃ // ViPrud_4.120 //",
    "GK16viprud_u:3150": " (alaṅghitamahilāsamayaṃ tathā bhaṇitaṃ madanadurvinītayā /",
    "GK16viprud_u:3151": " yathā śrutvā gurujano 'pasarati vilajjito dūram //)",
    "GK16viprud_u:3152": " atha jvaraḥ /",
    "GK16viprud_u:3153": " tāpādhikyaṃ jvaro mataḥ // ViPrud_4.121 //",
    "GK16viprud_u:3154": " yathā---",
    "GK16viprud_u:3155": " amohasisirovaārā vahuā virahajjareṇa gurueṇa /",
    "GK16viprud_u:3156": " dāṇiṃ ruddaṇaresara /",
    "GK16viprud_u:3157": " kāṃkhai tuha daṃsaṇāmiaaṃ // ViPrud_4.122 //",
    "GK16viprud_u:3158": " (amoghaśiśiropacārā vadhūrvirahajvareṇa guruṇā /",
    "GK16viprud_u:3159": " idānīṃ rudranareśvara /",
    "GK16viprud_u:3160": " kāṅbhati tava darśanāmṛtam //)",
    "GK16viprud_u:3161": " unmādamaraṇayoḥ prāgevodāharaṇaṃ darśitam /",
    "GK16viprud_u:3162": " atha mūrcchā /",
    "GK16viprud_u:3163": " mūrcchā tvabhyantare 'vṛttirbāhyendriyanimīlanāt /",
    "GK16viprud_u:3164": " yathā---",
    "GK16viprud_u:3165": " aaciṃtaṃtīe ṇarendaṃ daṭṭhuṃ hiaaṭhṭhidaṃ miacchīe /",
    "GK16viprud_u:3166": " karaṇāi bāhirāiṃ visaṃti abbhaṃtaraṃ vi suṇṇāe // ViPrud_4.123 //",
    "GK16viprud_u:3167": " (aacintayantyā narendraṃ draṣṭuṃ hṛdayasthitaṃ mṛgākṣyāḥ /",
    "GK16viprud_u:3168": " karaṇāni bāhyāni viśanti abhyantaramapi śūnyāyāḥ //)",
    "GK16viprud_u:3169": " atha śṛṅgāraḥ /",
    "GK16viprud_u:3170": " sa dvividhaḥ /",
    "GK16viprud_u:3171": " saṃbhogo vipralambhaśceti /",
    "GK16viprud_u:3172": " “saṃyuktayostu saṃbhogo vipralambho viyuktayoḥ ';",
    "GK16viprud_u:3173": " iti 'śṛṅgāratilake'; /",
    "GK16viprud_u:3174": " saṃbhogasya parasparāvalokanasaṃbhāṣaṇā'liṅganacumbanādyanekavyāpāramayatvenānantyādekavidhatvena gaṇanā kṛtā /",
    "GK16viprud_u:3175": " yathā--",
    "GK16viprud_u:3176": " rahaḥ pratyāsanne hṛdayadayite rudranṛpatau",
    "GK16viprud_u:3177": " nivṛttā mānājñā viralamapi lajjāvilasitam /",
    "GK16viprud_u:3178": " kimanyat te gopyaṃ bahirabahirānandamasṛṇaḥ",
    "GK16viprud_u:3179": " smarāveśaḥ ko 'pi priyasakhi /",
    "GK16viprud_u:3180": " nṛpeṇaikayati mām // ViPrud_4.124 //",
    "GK16viprud_u:3181": " vipralambhaḥ punarabhilāṣerṣyāvirahapravāsahetukatvena caturvidhaḥ /",
    "GK16viprud_u:3182": " abhilāṣo nāma saṃbhogāt prāganurāgaḥ /",
    "GK16viprud_u:3183": " yathā---",
    "GK16viprud_u:3184": " anyonyabhāṣaṇamanaṅgavilāsagoṣṭhī",
    "GK16viprud_u:3185": " śayyā ca sārdhamapadāni manorathānām /",
    "GK16viprud_u:3186": " premānuviddhamudayadbahulānurāgaṃ",
    "GK16viprud_u:3187": " labhyate rudranṛpateravalokitaṃ vā // ViPrud_4.125 //",
    "GK16viprud_u:3188": " īrṣyā nāma nāyakasyānyāsaktabhāvāt cittavikriyā /",
    "GK16viprud_u:3189": " tayā vipralambho yathā---",
    "GK16viprud_u:3190": " lakṣmīrasya vilocanābjavasatiḥ sorṣyā tvadālokane",
    "GK16viprud_u:3191": " vaktrasthā ca sassvatī na sahate sākaṃ tvayā bhāṣaṇam /",
    "GK16viprud_u:3192": " līlākarṣaṇavighnakṛt tvayi mahī bāhusthitā kākati-",
    "GK16viprud_u:3193": " kṣoṇīndre na hi kaitavāni subhage mānena kiṃ tāmyasi // ViPrud_4.126 //",
    "GK16viprud_u:3194": " viraho nāma labdhasaṃyogayornāyakayoḥ kenacit kāraṇena punaḥ samāgamakālātikṣepaḥ /",
    "GK16viprud_u:3195": " yathā---",
    "GK16viprud_u:3196": " aṅgeṣu jīrṇeṣu vibhūṣaṇānāṃ vyatyāsamārgo 'pi muhūrtaśobhī /",
    "GK16viprud_u:3197": " sakhyastadāstāṃ parikarmarītirānīyatāṃ rudranṛpaḥ kimanyat // ViPrud_4.127 //",
    "GK16viprud_u:3198": " yūnordeśāntaravṛttitvaṃ pravāsaḥ /",
    "GK16viprud_u:3199": " tena vipralambho yathā---",
    "GK16viprud_u:3200": " sevyo 'stu rudranṛpatirnikhilairnṛpālai-",
    "GK16viprud_u:3201": " rabhyutsaveṣu sulabhā na hi vallabhā naḥ /",
    "GK16viprud_u:3202": " itthaṃ kaliṅgasudṛśāṃ virahārtitāpā-",
    "GK16viprud_u:3203": " daṅgāni yānti tanutāṃ divasā yuganti // ViPrud_4.128 //",
    "GK16viprud_u:3204": " rasābhāso yathā---",
    "GK16viprud_u:3205": " prāsādagarbhavalabhīṣu kapotapālyāṃ",
    "GK16viprud_u:3206": " pārāvatīṃ ramaṇacumbitacañcukoṭim /",
    "GK16viprud_u:3207": " āvirbhavatsuratakūjitaraktakaṇṭhī-",
    "GK16viprud_u:3208": " mālokya kākativibhuḥ smitamātanoti // ViPrud_4.129 //",
    "GK16viprud_u:3209": " bhāvodayo yathā---",
    "GK16viprud_u:3210": " mugdhe / kastava vartate hṛdi manojanmaiva nānyaḥ śape",
    "GK16viprud_u:3211": " sakhyetasya kimatra kāryamaparaṃ kiṃ janmasadmādarāt /",
    "GK16viprud_u:3212": " ko 'nyastatpratibimba eva nipuṇe /",
    "GK16viprud_u:3213": " jānāsi kāmādhikaḥ",
    "GK16viprud_u:3214": " preyān rudranṛpastaveti kathitā namrānanābhūd vadhūḥ // ViPrud_4.130 //",
    "GK16viprud_u:3215": " atra lajjāyā udayaḥ /",
    "GK16viprud_u:3216": " bhāvaśamo yathā---",
    "GK16viprud_u:3217": " lakṣmīstvaṃ puruṣottamastava patiḥ śrīvīrarudro nṛpaḥ",
    "GK16viprud_u:3218": " sṛṣṭyāmambujaviṣṭarasya sadṛśoryogaści rāt saṃbhṛtaḥ /",
    "GK16viprud_u:3219": " tasmāt kṛtrimamapyasāmpratimidaṃ vāṃ vaimanasyaṃ manā-",
    "GK16viprud_u:3220": " gityāliṃ praṇatāṃ vilokya vikasadvaktrāmbujā māninī // ViPrud_4.131 //",
    "GK16viprud_u:3221": " atra kopasya praśamaḥ /",
    "GK16viprud_u:3222": " bhāvasandhiryathā---",
    "GK16viprud_u:3223": " pratāparudrasya digantajaitrayātrāprabhūtaiḥ paṭahapraṇādaiḥ /",
    "GK16viprud_u:3224": " priyānulāpaiśca tathā bhaṭānāṃ raumāñcavarmāvṛtamaṅgamāsīt // ViPrud_4.132 //",
    "GK16viprud_u:3225": " atra vīraśṛṅgārakṛtayorharṣayoḥ sandhiḥ /",
    "GK16viprud_u:3226": " bhāvaśabalatā yathā---",
    "GK16viprud_u:3227": " nindantvadya kulastriyaḥ priyatamo labhyaḥ sukhaṃ kena vā",
    "GK16viprud_u:3228": " bhāgyenānumataṃ na kiṃ gurujanaiḥ kā vā sakhī preṣyate /",
    "GK16viprud_u:3229": " kiṃ lokasya bhavet prasiddhamacirāt svacchandamaṅkaṃ kadā-",
    "GK16viprud_u:3230": " rokṣyāmi sthiratā kadā hṛdi bhaved yātavya eva priyaḥ // ViPrud_4.133 //",
    "GK16viprud_u:3231": " atrautsukyādīnāṃ śabalatā /",
    "GK16viprud_u:3232": " atha rasasaṃkarasyodāharaṇam /",
    "GK16viprud_u:3233": " [IV.6.21-śruṅgārakaruṇayoḥ saṅkaraḥ]",
    "GK16viprud_u:3234": " tatra śṛṅgārakaruṇayoḥ saṃkaro yathā---",
    "GK16viprud_u:3235": " āsanne 'pi mahotsave kathamitastyaktvā pravāsaṃ vraje-",
    "GK16viprud_u:3236": " rdhigū dhik sāhasamāvayorvighaṭanaṃ ko vā vidhiḥ kāṅkṣati /",
    "GK16viprud_u:3237": " itthaṃ svapnanivāritapriyatamaprasthānabuddhistato",
    "GK16viprud_u:3238": " buddhvā mūrcchati kākatīyanṛpate /",
    "GK16viprud_u:3239": " tvadvairinārījanaḥ // ViPrud_4.134 //",
    "GK16viprud_u:3240": " atha raudrabībhatsayoḥ saṃkaro yathā---",
    "GK16viprud_u:3241": " [IV.6.22-raudrabībhatsayoḥ saṅkaraḥ]",
    "GK16viprud_u:3242": " pītvā māṃsopadaṃśaṃ dviradagalagaladraktamaireyadhārāṃ",
    "GK16viprud_u:3243": " matto mastiṣkalagnairdalitanṛpavapuḥ kīkasaiḥ spaṣṭadaṃṣṭraḥ /",
    "GK16viprud_u:3244": " bibhrad raudrāntramālāṃ janitajanabhayo bhairavākāraghoraḥ",
    "GK16viprud_u:3245": " saṃgrāmorvyāḥ kaliṅgairbalividhimakarod vīrarudrasya khaḍgaḥ // ViPrud_4.135 //",
    "GK16viprud_u:3246": " evamanyadapi yathāsaṃbhavamudāhāryam /",
    "GK16viprud_u:3247": " atra raso nāyakāśraya eva /",
    "GK16viprud_u:3248": " yadiparaṃ nipuṇanaṭaceṣṭayā tathāvidhakāvyaśravaṇabalena ca sāmājikaiḥ sākṣād bhāvyate,",
    "GK16viprud_u:3249": " tadā paragatasyāpi rasasya samyagbhāvanayā paratra niratiśayānandajananamaviruddham /",
    "GK16viprud_u:3250": " athavā mālatyādiśabdebhyo yoṣinmātrapratītau (rāvaṇādiśabdebhyaḥ śatrumātrapratītau ca)",
    "GK16viprud_u:3251": " smṛtyārūḍhena tattadyoṣidviśeṣeṇa anukāryeṇa sāmājikāśrayatvamapi na viruddham /",
    "GK16viprud_u:3252": " naṭasyānukaraṇamātraparatayā naiva rasāśrayayogyatā /",
    "GK16viprud_u:3253": " tasya bhāvukatvābhyupagame 'pi sāmājikatvameva /",
    "GK16viprud_u:3254": " anubhāvādīnāṃ prakāśanaṃ tu śikṣābhyāsapāṭavenaiva ghaṭate /",
    "GK16viprud_u:3255": " rasādīnāṃ parasparavirodhe 'pi kaviprauḍhoktisamāśrayaṇenaikatra samāveśo na viruddhaḥ /",
    "GK16viprud_u:3256": " virodhakramaḥ 'śṛṅgāratilake'; kathitaḥ---",
    "GK16viprud_u:3257": " “śṛṅgārabībhatsarasau tathā vīrabhayānakau /",
    "GK16viprud_u:3258": " raudrādbhutau tathā hāsyakaruṇau vairiṇau mithaḥ” // iti/",
    "GK16viprud_u:3259": " rasād rasotpattirapi matā /",
    "GK16viprud_u:3260": " tathā coktaṃ 'śṛṅgāratilake'---",
    "GK16viprud_u:3261": " “hāsyo bhavati śṛṅgārāt karuṇo raudrakarmaṇaḥ /",
    "GK16viprud_u:3262": " adbhutaśca tathā vīrād bībhatsācca bhayānakaḥ” //",
    "GK16viprud_u:3263": " vyabhicāribhāvānāṃ tattadrasānuguṇyamevaṃ pratipāditaṃ 'śṛṅgāratilake'; / tathā hi---",
    "GK16viprud_u:3264": " “śaṅkāsūyā bhayaṃ glānirvyādhiścintā smṛtirdhṛtiḥ /",
    "GK16viprud_u:3265": " autsukyavismayāvegā vrīḍonmādau madastathā //",
    "GK16viprud_u:3266": " viṣādo jaḍatā nidrāvahitthaṃ cāpalaṃ mṛtiḥ /",
    "GK16viprud_u:3267": " iti bhāvāḥ prayoktavyāḥ śṛṅgāre vyabhicāriṇaḥ //",
    "GK16viprud_u:3268": " śramaścapalatā nidrā spapno glānistathaiva ca /",
    "GK16viprud_u:3269": " śaṅkāsūyāvahitthaṃ ca hāsye bhāvā bhavantyamī //",
    "GK16viprud_u:3270": " saṃtrāso maraṇaṃ dainyaṃ glāniścaiva bhayānake /",
    "GK16viprud_u:3271": " apasmāro viṣādaśca bhayaṃ vego mṛtirmadaḥ //",
    "GK16viprud_u:3272": " unmādaśceti vijñeyā bhāvā bībhatsasaṃbhavāḥ /",
    "GK16viprud_u:3273": " āvego jaḍatā moho harṣaṇaṃ vismayaḥ smṛtiḥ //",
    "GK16viprud_u:3274": " iti bhāvā nibaddhavyā rasajñairadbhute rase /",
    "GK16viprud_u:3275": " dainyaṃ cintā tathā glānirnirvedo jaḍatā smṛtiḥ //",
    "GK16viprud_u:3276": " vyādhiśca karuṇe vācyā bhāvā bhāvaviśāradaiḥ /",
    "GK16viprud_u:3277": " harṣo 'sūyā tathā garva utsāho mada eva ca //",
    "GK16viprud_u:3278": " cāpalyamugratā caiva raudre bhāvāḥ prakīrtitāḥ /",
    "GK16viprud_u:3279": " amarṣaḥ pratibodhaśca vitarko 'tha matirdhṛtiḥ //",
    "GK16viprud_u:3280": " krodho 'sūyātha saṃmoha āvegaścopaharṣaṇam /",
    "GK16viprud_u:3281": " garvo madastathogratvaṃ bhāvā vīre bhavantyamī” // iti/",
    "GK16viprud_u:3282": " “rasaḥ sarvo 'pi saṃpūrṇastirodhatte rasāntaram //ḥ",
    "GK16viprud_u:3283": " iti bhāratīyoktaprakrīyayā yadyapyeka eva rasaḥ,",
    "GK16viprud_u:3284": " tathāpi mahākaviprasiddhyā rasasaṅakaraḥ svīkriyate /",
    "GK16viprud_u:3285": " tatra rasāderaprādhānye rasavadādyalaṃkārā bhavanti /",
    "GK16viprud_u:3286": " anyāṅgatvena rasanibandhane rasavadalaṃkāraḥ /",
    "GK16viprud_u:3287": " bhāvanibandhane preyo 'laṃkāraḥ /",
    "GK16viprud_u:3288": " rasābhāsabhāvābhāsanibandhane ūrjasvidalaṃkāraḥ /",
    "GK16viprud_u:3289": " bhāvaśāntinibandhane samāhitālaṃkāraḥ /",
    "GK16viprud_u:3290": " tathā bhāvodayādayo 'pi /",
    "GK16viprud_u:3291": " etad alaṅkārasarvasve prapañcenoktam---",
    "GK16viprud_u:3292": " “rasabhāvatadābhāsatatpraśamananibandhane rasavatpreyaūrjasvisamāhitāni /",
    "GK16viprud_u:3293": " bhāvodayabhāvasandhibhāvaśabalatāśca pṛthagalaṃkārāḥ 'iti /",
    "GK16viprud_u:3294": " eteṣāmudāharaṇamalaṃkaraṇe bhaviṣyati /",
    "GK16viprud_u:3295": " guṇālaṃkāraśrīkṛtaparikaro bhāvavibhavaḥ",
    "GK16viprud_u:3296": " sphuratprādurbhāvaḥ kramagalitavedyāntaramatiḥ /",
    "GK16viprud_u:3297": " sukhaṃ vā duḥ khaṃ vā nibiḍayatu yūnoḥ sahṛdaye",
    "GK16viprud_u:3298": " tvamandānandātmā pariṇamati pūrṇo rasabharaḥ // ViPrud_4.136 //",
    "GK16viprud_u:3299": " raso vākyārthaḥ san vilasati padārthāḥ punaramī",
    "GK16viprud_u:3300": " vibhāvādyā yasmin kila dadhati viśrāntimucitām /",
    "GK16viprud_u:3301": " ato bhāvā eva kramasamuditānyonyavibhavā",
    "GK16viprud_u:3302": " rasībhāvaṃ bibhratyatha ca paṭatāṃ tantava iva // ViPrud_4.137 //",
    "GK16viprud_u:3303": " bhāve sthāyini vardhamānavibhave ratyādike sindhuvat",
    "GK16viprud_u:3304": " kallolā iva saṃbhavanti vilayaṃ cāyānti bhāvā muhuḥ /",
    "GK16viprud_u:3305": " nirvedādyupabhogabhāvitanijāsvādātireko raso",
    "GK16viprud_u:3306": " loke syādanukārya eva kathito nāṭye tu sāmājike // ViPrud_4.138 //",
    "GK16viprud_u:3307": " iti śrīvidyānāthakṛtau pratāparudrayaśobhūṣaṇe 'laṃkāraśāstre rasaprakaraṇaṃ samāptam / V.1",
    "GK16viprud_u:3308": " // atha doṣaprakaraṇam //",
    "GK16viprud_u:3309": " atha kāvyajīvitabhūtarasanirūpaṇānantaraṃ tadupaskārahetūnāṃ guṇānāṃ samyagvivekāya doṣā nirūpyante /",
    "GK16viprud_u:3310": " tatra doṣasāmānyalakṣaṇam---",
    "GK16viprud_u:3311": " doṣaḥ kāvyāpakarṣasya hetuḥ śabdārthagocaraḥ /",
    "GK16viprud_u:3312": " śabdārthamayatvāt kāvyasya tadapakarṣahetūnāmapi doṣāṇāṃ śabdagatatvenārthagatatvena ca dvaividhyam /",
    "GK16viprud_u:3313": " śabdagatānāmapi padavākyagatatvena ca dvaividhyam /",
    "GK16viprud_u:3314": " ipadagatadoṣaḥ]",
    "GK16viprud_u:3315": " tatra padagatadoṣāḥ kathyante /",
    "GK16viprud_u:3316": " aprayuktamapuṣṭārthamasamarthaṃ nirarthakam /",
    "GK16viprud_u:3317": " neyārthaṃ cyutasaṃskāraṃ saṃdigdhaṃ cāprayojakam // ViPrud_5.1 //",
    "GK16viprud_u:3318": " kliṣṭaṃ gūḍhārthakaṃ grāmyamanyārthaṃ cāpratītikam /",
    "GK16viprud_u:3319": " avimṛṣṭavidheyāṃśaṃ viruddhamatikṛt tathā /",
    "GK16viprud_u:3320": " aślīlaṃ paruṣaṃ ceti doṣāḥ saptadaśa smṛtāḥ // ViPrud_5.2 //",
    "GK16viprud_u:3321": " eṣāṃ svarūpaṃ nirūpyate /",
    "GK16viprud_u:3322": " yadaprayuktaṃ kavibhiraprayuktaṃ taducyate /",
    "GK16viprud_u:3323": " prakṛtānupayuktārthamapuṣṭārthaṃ taducyate // ViPrud_5.3 //",
    "GK16viprud_u:3324": " yogamātraprasiddhaṃ yadasamarthaṃ taducyate /",
    "GK16viprud_u:3325": " pādapūraṇamātraṃ yat tannirarthakamucyate // ViPrud_5.4 //",
    "GK16viprud_u:3326": " svasaṃketaprasiddhārthaṃ neyārthaṃ parikīrtyate /",
    "GK16viprud_u:3327": " śabdaśāstraviruddhaṃ yat cyutasaṃskāramucyate // ViPrud_5.5 //",
    "GK16viprud_u:3328": " saṃdigdhaṃ tanmataṃ yat syāt saṃdigdhārthapratītikṛt /",
    "GK16viprud_u:3329": " tadaprayojakaṃ yat syādaviśeṣavidhāyakam // ViPrud_5.6 //",
    "GK16viprud_u:3330": " kliṣṭaṃ tadarthāvagatirdūradūrā yato bhavet /",
    "GK16viprud_u:3331": " prayuktamaprasiddhārthe gūḍhārthaṃ parikīrtyate // ViPrud_5.7 //",
    "GK16viprud_u:3332": " pāmaravyavahāraikaprasidhdaṃ grāmyamucyate /",
    "GK16viprud_u:3333": " yadrūḍhipracyutaṃ nāma tadanyārthamudāhṛtam // ViPrud_5.8 //",
    "GK16viprud_u:3334": " śāstramātraprasiddhaṃ yadapratītikamucyate /",
    "GK16viprud_u:3335": " avimṛṣṭavidheyāṃśaṃ guṇībhūtavidheyakam // ViPrud_5.9 //",
    "GK16viprud_u:3336": " viparītārthadhīryasmād viruddhamatikṛnmatam /",
    "GK16viprud_u:3337": " aślīlaṃ yadamāṅgalyajugupsāvrīḍadhīkaram // ViPrud_5.10 //",
    "GK16viprud_u:3338": " paruṣaṃ nāma tad yat syādvihitaṃ paruṣākṣaraiḥ //",
    "GK16viprud_u:3339": " atra vanavṛttīnāṃ śatrustrīṇāṃ vacaneṣu doṣā udāhriyante /",
    "GK16viprud_u:3340": " aprayuktaṃ yathā---",
    "GK16viprud_u:3341": " vimukhā daivatāḥ sarve te no duścyavanādayaḥ /",
    "GK16viprud_u:3342": " araṇyagṛhamedhinyo yairvayaṃ hanta kalpitāḥ // ViPrud_5.11 //",
    "GK16viprud_u:3343": " atra daivatā iti puṃliṅgaprayogaḥ doṣaḥ ;",
    "GK16viprud_u:3344": " duścayavana iti ca indraparatvena kavibhirna prayuktaḥ /",
    "GK16viprud_u:3345": " apuṣṭārthaṃ yathā---",
    "GK16viprud_u:3346": " vyarthāṣṭārdhārdhabāhūnāmamīṣāmīdṛśāṃ daśām /",
    "GK16viprud_u:3347": " kathaṃ sahāmahe dhigdhik kaṭhinaṃ hanta jīvitam // ViPrud_5.12 //",
    "GK16viprud_u:3348": " atra vyarthabāhudvayānāmiti vivakṣite 'ṣṭārdhārdhabāhūnāmityanupayuktam /",
    "GK16viprud_u:3349": " etadevāvimṛṣṭavidheyāṃśasyodāharaṇam /",
    "GK16viprud_u:3350": " bāhudvayasya vaiyarthye vidheye tasyopasarjanatvaṃ pratīyate /",
    "GK16viprud_u:3351": " asamarthaṃ yathā---",
    "GK16viprud_u:3352": " vihāya vasudhāmenāṃ caturambudharāvṛtām /",
    "GK16viprud_u:3353": " ka nu gantavyamasmākamaraṇye 'pyasukhā sthitiḥ // ViPrud_5.13 //",
    "GK16viprud_u:3354": " atra jaladhiparatvenāmbudharapadamasamartham /",
    "GK16viprud_u:3355": " anarthakaneyārthacyutasaṃskārasaṃdigdhāni yathā---",
    "GK16viprud_u:3356": " vihāya ca gṛhāṃstān vai vyatyastanavavṛttayaḥ /",
    "GK16viprud_u:3357": " kadā bhaviṣyate vāsaḥ kaṭakeṣu mahībhṛtān // ViPrud_5.14 //",
    "GK16viprud_u:3358": " atra vai iti nirarthakam /",
    "GK16viprud_u:3359": " vyatyastanavaśabdena vanapratītiḥ svasaṃketamātrāyateti neyārthakam /",
    "GK16viprud_u:3360": " bhaviṣyate iti bhavaterātmanepaditvaṃ śabdaśāstraviruddhamiti cyutasaṃskāram /",
    "GK16viprud_u:3361": " mahībhṛtāṃ kaṭakeṣu vāsa ityanena rājñāṃ nagareṣu vāsaḥ ?",
    "GK16viprud_u:3362": " uta parvatānāṃ nitambeṣu ?",
    "GK16viprud_u:3363": " iti saṃdehāt saṃdigdham /",
    "GK16viprud_u:3364": " aprayojakakliṣṭe yathā---",
    "GK16viprud_u:3365": " hanta vartāmahe vajraghaṭṭanāt prāk calātmasu /",
    "GK16viprud_u:3366": " nabhasvadaśanārātidhvajāgrajavirodhiṣu // ViPrud_5.15 //",
    "GK16viprud_u:3367": " atra nabhasvadaśanāḥ sarpāḥ,",
    "GK16viprud_u:3368": " teṣāmarātirgaruḍaḥ,",
    "GK16viprud_u:3369": " sa eva dhvajo yasyeti viṣṇuḥ,",
    "GK16viprud_u:3370": " tasyāgraja indrastasya virodhiṣu parvateṣu ityarthapratīteratidūratvāt kliṣṭam /",
    "GK16viprud_u:3371": " parvateṣu vartanaṃ duḥ khāvahamiti prakṛte vajraghaṭṭanāt prāk calātmasviti parvataviśeṣaṇasyānupayuktatvādaprayojakam /",
    "GK16viprud_u:3372": " gūḍhārthagrāmyārthānyārthāni yathā---",
    "GK16viprud_u:3373": " śoṇitābjadṛśaḥ kāmaṃ śyāmagallakaṭisthalāḥ /",
    "GK16viprud_u:3374": " vidagdhahṛdayāḥ śokavahninā rājakanyakāḥ // ViPrud_5.16 //",
    "GK16viprud_u:3375": " atra śoṇitaśabdasya rudhire prasiddhasya pāṭalavarṇaparatvena prayogād gūḍhārtham /",
    "GK16viprud_u:3376": " gallakaṭiśabdau kapolajaghanaparatvena grāmyaprayuktau /",
    "GK16viprud_u:3377": " vidagdhahṛdayā iti viśeṣaṇaṃ dagdhahṛdayasyāvācakatvādanyārtham /",
    "GK16viprud_u:3378": " apratītikaṃ yathā---",
    "GK16viprud_u:3379": " manūpadeśāḥ kva gatāḥ kulācāryairudīritāḥ // ViPrud_5.17 //",
    "GK16viprud_u:3380": " atra manuśabado mantraparatvena mantraśāstramātraprasiddha ityapratītikam /",
    "GK16viprud_u:3381": " viruddhamatikṛdyathā---",
    "GK16viprud_u:3382": " ambikāramaṇasyāṅghrisevā vyarthā kathaṃ bhavet /",
    "GK16viprud_u:3383": " rājñāmakāryamitrāṇāṃ vināśaṃ samupeyuṣām // ViPrud_5.18 //",
    "GK16viprud_u:3384": " atrāmbikāramaṇaśabdānmātṛsaṃbhogakāriṇaḥ pratītiḥ /",
    "GK16viprud_u:3385": " akāryamitraśabdādakāryeṣu mitrāṇīti pratītiḥ /",
    "GK16viprud_u:3386": " viyogaduḥ khaparatayā prayuktādvināśaśabdānnaśapratītiriti viruddhamatikṛt /",
    "GK16viprud_u:3387": " amaṅgalavrīḍājugupsāpratītikaraṃ trividhamaślīlaṃ yathā---",
    "GK16viprud_u:3388": " abhipretapadāvāsaḥ kadā naḥ saṃbhaviṣyati /",
    "GK16viprud_u:3389": " nīcaṃ sādhanameteṣāṃ parotsargaikajīvinām // ViPrud_5.19 //",
    "GK16viprud_u:3390": " atrābhipretapadāvāsaśabdāt pretalokapadāvāsapratīteramaṅgalatvam /",
    "GK16viprud_u:3391": " nīcaṃ sādhanamityanena tucchamohanapratītervrīḍākaratvam /",
    "GK16viprud_u:3392": " parotsargaukajīvināmityatrotsargaśabdādadhovāyupratīterjugupsākaratvam /",
    "GK16viprud_u:3393": " paruṣaṃ yathā---",
    "GK16viprud_u:3394": " kutaḥ kāntāravṛttīnāṃ kārtārthyārthitvamasti naḥ /",
    "GK16viprud_u:3395": " atra kārtārthyārthitvamiti paruṣavarṇārabdhatvam / V.3",
    "GK16viprud_u:3396": " // atha vākyadoṣāḥ //",
    "GK16viprud_u:3397": " śabdahīnaṃ kramabhraṣṭaṃ visaṃdhi punaruktimat /",
    "GK16viprud_u:3398": " vyākīrṇaṃ vākyasaṃkīrṇamapūrṇaṃ vākyagarbhitam // ViPrud_5.20 //",
    "GK16viprud_u:3399": " dve bhinnaliṅgavacane dve ca nyūnādhikopame /",
    "GK16viprud_u:3400": " bhagnacchando yatibhraṣṭamaśarīramarītikam // ViPrud_5.21 //",
    "GK16viprud_u:3401": " visargaluptamasthānasamāsaṃ vācyavarjitam /",
    "GK16viprud_u:3402": " samāptapunarāttaṃ ca tathā saṃbandhavarjitam // ViPrud_5.22 //",
    "GK16viprud_u:3403": " patatprakarṣamadhikapadaṃ prakramabhaṅgavat /",
    "GK16viprud_u:3404": " caturviṃśatirucyante doṣā vākyasamāśritāḥ // ViPrud_5.23 //",
    "GK16viprud_u:3405": " eṣāṃ svarūpamudāharaṇaṃ ca /",
    "GK16viprud_u:3406": " śabdaśāstrahataṃ vākyaṃ śabdahīnaṃ prakīrtyate /",
    "GK16viprud_u:3407": " yathā śatruvākyeṣu---",
    "GK16viprud_u:3408": " na saṃśṛṇumahe hanta hitamāptairnimantritam /",
    "GK16viprud_u:3409": " yena kākatibhūbhartuḥ sevāṃ hitvā hatā vayam // ViPrud_5.24 //",
    "GK16viprud_u:3410": " atra hitaṃ na saṃśṛṇumahe iti padadvayaprayoge doṣāviṣkārādvākyameva duṣṭamiti na padadoṣaśaṅkā /",
    "GK16viprud_u:3411": " saṃpūrvasya śṛṇoterātmanepaditve karmaṇo 'nupādānaniyamāt /",
    "GK16viprud_u:3412": " atha kramabhraṣṭam /",
    "GK16viprud_u:3413": " kramabhraṣṭaṃ bhavedārthaḥ śābdo vā yatra na kramaḥ // ViPrud_5.25 //",
    "GK16viprud_u:3414": " yathā---",
    "GK16viprud_u:3415": " prabhave kākatīndrāya turagān kariṇo 'thavā /",
    "GK16viprud_u:3416": " upāyanamakurvāṇā vayaṃ daivena vañcitāḥ // ViPrud_5.26 //",
    "GK16viprud_u:3417": " atra kariṇo yadvā turagāniti vaktavye vyutkrameṇoktam,",
    "GK16viprud_u:3418": " turagāpekṣayā kariṇāmutkṛṣṭatvāt /",
    "GK16viprud_u:3419": " athavā kariṇa ityarthakramabhaṅgaḥ /",
    "GK16viprud_u:3420": " śabdakramabhaṅgo yathā---",
    "GK16viprud_u:3421": " kā nāma gaṇanāsmāsu kākatīyasya bhūpateḥ /",
    "GK16viprud_u:3422": " yaśaḥ pratāpayormagnau sūryācandramasāvapi // ViPrud_5.27 //",
    "GK16viprud_u:3423": " atra yaśaḥ pratāpayoścandrasūryau magnāviti śabdakrame ucite tathā noktam /",
    "GK16viprud_u:3424": " yaśaḥ pratāpayoḥ sūryācandramasau magnāviti samudāyadvayānvaye yathāyogyamarthānvaye siddhe nārthakramavirodhaḥ /",
    "GK16viprud_u:3425": " api tu śabdaprayoga eva kramabhaṅgaḥ /",
    "GK16viprud_u:3426": " atha visandhi /",
    "GK16viprud_u:3427": " visaṃhito virūpo vā yasya saṃdhirvisaṃdhi tat /",
    "GK16viprud_u:3428": " yathā---",
    "GK16viprud_u:3429": " śauryāṇi īdṛśānyāsan pṛthvaiśvaryaṃ kva vā gatam /",
    "GK16viprud_u:3430": " atra śauryāṇi īdṛśānīti visandhi /",
    "GK16viprud_u:3431": " pṛthvaiśvaryamiti saṃdhivairūpyam /",
    "GK16viprud_u:3432": " atha punaruktimat /",
    "GK16viprud_u:3433": " śabdārthapaunaruktye tu tadvākyaṃ punaruktimat // ViPrud_5.28 //",
    "GK16viprud_u:3434": " yathā---",
    "GK16viprud_u:3435": " jīrṇakānanasaṃkīrṇe vindhye kānanavṛttayaḥ // ViPrud_5.29 //",
    "GK16viprud_u:3436": " atra kānanasaṃkīrṇe kānanavṛttaya iti punaruktimat /",
    "GK16viprud_u:3437": " atha vyākīrṇam /",
    "GK16viprud_u:3438": " vyākīrṇaṃ tadvibhaktīnāṃ vyākīrṇe ca mitho 'nvaye /",
    "GK16viprud_u:3439": " yathā---",
    "GK16viprud_u:3440": " sukhārthino mahīpālā vartadhvaṃ kākatīśituḥ /",
    "GK16viprud_u:3441": " ājñāmurasi bibhrāṇāḥ śirasi kroḍamudrikām // ViPrud_5.30 //",
    "GK16viprud_u:3442": " atra kroḍamudrikāmurasi śirasyājñāṃ bibhrāṇā iti saṃbandhaḥ /",
    "GK16viprud_u:3443": " atha vākyasaṃkīrṇam /",
    "GK16viprud_u:3444": " vākyāntarapadaiḥ kīrṇaṃ vākyasaṃkīrṇamucyate // ViPrud_5.31 //",
    "GK16viprud_u:3445": " yathā---",
    "GK16viprud_u:3446": " mānena mahatāsmābhirvane vaktre na tiṣṭhatām /",
    "GK16viprud_u:3447": " vindhayasya jīvitaṃ tanno jātamadya tṛṇaṃ kṛtam // ViPrud_5.32 //",
    "GK16viprud_u:3448": " atra mahatā mānena asmābhiryattṛṇaṃ vaktre na kṛtaṃ tadadya vindhyasya vane tiṣṭhatāṃ no jīvitaṃ jātamiti vākyadvayapadānāmanyonyasaṃkīrṇatā",
    "GK16viprud_u:3449": " athāpūrṇam---",
    "GK16viprud_u:3450": " apūrṇaṃ tadbhaved yatra na saṃpūrṇaḥ kriyānvayaḥ /",
    "GK16viprud_u:3451": " yathā---",
    "GK16viprud_u:3452": " śaileṣvasmākamāvāso vanyaiḥ socchvasitā vayam /",
    "GK16viprud_u:3453": " mṛgairbandhumataścāsmān paśyan dhātā pramodatām // ViPrud_5.33 //",
    "GK16viprud_u:3454": " atra śailavāsān vanyavṛttīn mṛgabāndhavān paśyanniti vivakṣitasaṃbandhau na saṃpūrṇaḥ /",
    "GK16viprud_u:3455": " atha vākyagarbhitam /",
    "GK16viprud_u:3456": " tad vākyagarbhi taṃ yasya madhye vākyāntaraṃ bhavet // ViPrud_5.34 //",
    "GK16viprud_u:3457": " yathā---",
    "GK16viprud_u:3458": " jñātvāpyandhrapurīndrasya krodhāgnimatiduḥ saham /",
    "GK16viprud_u:3459": " yadvā na laṅghyate daivaṃ tasminnipatitā vayam // ViPrud_5.35 //",
    "GK16viprud_u:3460": " atrātiduḥ sahaṃ krodhāgniṃ jñātvāpi tasminnipatitā vayamiti vākyamadhye yadvā na laṅghyate daivamiti vākyāntaramanupraviṣṭamiti vākyagarbhitatvam",
    "GK16viprud_u:3461": " atha bhinnaliṅgavacane /",
    "GK16viprud_u:3462": " yatropamā bhaved bhinnavacanā bhinnaliṅgakā /",
    "GK16viprud_u:3463": " tadbhinnavacanaṃ bhinnaliṅgaṃ cāhurmanīṣiṇaḥ // ViPrud_5.36 //",
    "GK16viprud_u:3464": " dvayorudāharaṇaṃ yathā---",
    "GK16viprud_u:3465": " samudrā iva gambhīraṃ mano yādavabhūbhujaḥ /",
    "GK16viprud_u:3466": " giriṇevāndhranṛpatidhvajinyā kaluṣīkṛtam // ViPrud_5.37 //",
    "GK16viprud_u:3467": " atra samudrā iva gambhīramiti bhinnavacanam /",
    "GK16viprud_u:3468": " giriṇeva dhvajinyeti bhinnaliṅgam /",
    "GK16viprud_u:3469": " athādhikanyūnopame /",
    "GK16viprud_u:3470": " yatropamānamadhikaṃ nyūnaṃ vā syādviśeṣaṇaiḥ /",
    "GK16viprud_u:3471": " tatrādhikopamaṃ pūrvaṃ nyūnopamamataḥ param // ViPrud_5.38 //",
    "GK16viprud_u:3472": " dvayoḥ yathākramamudāharaṇam /",
    "GK16viprud_u:3473": " kṣāmakṣāmamukhāḥ kāntāḥ kānane mālaveśituḥ /",
    "GK16viprud_u:3474": " grīṣme nadya iva glānapadmotpalabisāvilāḥ // ViPrud_5.39 //",
    "GK16viprud_u:3475": " atra kṣāmakṣāmamukhānāṃ kāntānāmupamānabhūtāsu nadīṣu mlānapadmatvamātraṃ vaktavyam /",
    "GK16viprud_u:3476": " mlānotpalabisāvilā ityadhikam /",
    "GK16viprud_u:3477": " nyūnopamaṃ yathā---",
    "GK16viprud_u:3478": " hārāṅgarāgasubhagā nagareṣu yathā vayam /",
    "GK16viprud_u:3479": " tathaiva nirjharākīrṇā vibhānti dharaṇībhṛtaḥ // ViPrud_5.40 //",
    "GK16viprud_u:3480": " atra hārasthāne nirjharā uktāḥ /",
    "GK16viprud_u:3481": " aṅgarāgasthāne kimapi noktamiti nyūnopamatvam /",
    "GK16viprud_u:3482": " atha bhagnacchandoyatibhraṣṭe /",
    "GK16viprud_u:3483": " chandobhagnaṃ vaco yatra tadbhagnacchanda ucyate /",
    "GK16viprud_u:3484": " yatra sthāne yatibhraṃśastad yatibhraṣṭamucyate // ViPrud_5.41 //",
    "GK16viprud_u:3485": " yathā---",
    "GK16viprud_u:3486": " vindhyāraṇyakṛtakuṭumbarakṣaṇasya kiṃ bhadraṃ bhavati janasya mādṛśasya // ViPrud_5.42 //",
    "GK16viprud_u:3487": " atra vindhyāraṇyeti tṛtīyavarṇe yatibhaṅgaḥ /",
    "GK16viprud_u:3488": " pādāntavarṇasya gurutvābhāvācchandobhaṅgaḥ /",
    "GK16viprud_u:3489": " athāśarīram /",
    "GK16viprud_u:3490": " kriyāpadena rahitamaśarīraṃ prakīrtyate /",
    "GK16viprud_u:3491": " yathā---",
    "GK16viprud_u:3492": " hanta niṣkaruṇo dhātā krīḍato maṇikuṭṭime /",
    "GK16viprud_u:3493": " kānane kaṇṭakākīrṇe sthitān pāṇḍyaśiśūnimān // ViPrud_5.43 //",
    "GK16viprud_u:3494": " atra kriyāpadaṃ na vihitam /",
    "GK16viprud_u:3495": " etadevānanvayākhyaṃ dūṣaṇam /",
    "GK16viprud_u:3496": " athārītikam /",
    "GK16viprud_u:3497": " rasānanuguṇā rītiryatrārīti taducyate // ViPrud_5.44 //",
    "GK16viprud_u:3498": " yathā---",
    "GK16viprud_u:3499": " akharvagarvadurvāradorargalanirargalāḥ /",
    "GK16viprud_u:3500": " hā bandhuvargāḥ sarve 'pi kṛtāntātithayaḥ kṛtāḥ // ViPrud_5.45 //",
    "GK16viprud_u:3501": " atra karuṇe 'nucito varṇāḍambaraḥ /",
    "GK16viprud_u:3502": " atha visargaluptam /",
    "GK16viprud_u:3503": " otvaṃ lopo visargasyāsakṛlluptavisargakam /",
    "GK16viprud_u:3504": " yatra visargo bahudhautvaṃ lopaṃ vā prāpnoti tadvisargaluptam /",
    "GK16viprud_u:3505": " yathā---",
    "GK16viprud_u:3506": " vyartho manoratho yāto jāto vāso dhruvo marau /",
    "GK16viprud_u:3507": " mlānā dīnā hatā jīrṇā vanānteṣvīdṛśā vayam // ViPrud_5.46 //",
    "GK16viprud_u:3508": " athāsthānasamāsam /",
    "GK16viprud_u:3509": " apadasthasamāsaṃ tat samāso yatra nocitaḥ // ViPrud_5.47 //",
    "GK16viprud_u:3510": " yathā---",
    "GK16viprud_u:3511": " kuto vaimukhyamasmāsu brahmaṇaḥ paruṣātmanaḥ /",
    "GK16viprud_u:3512": " ityudagratarabhrāmyadbhṛkuṭīkuṭilānanāḥ // ViPrud_5.48 //",
    "GK16viprud_u:3513": " atra vedhase krudhyatāṃ nṛpāṇāmuktau na samāsaḥ /",
    "GK16viprud_u:3514": " kiṃ tu kavivacane samāsa ityapadasthasamāsaḥ /",
    "GK16viprud_u:3515": " atha vācyavarjitam /",
    "GK16viprud_u:3516": " noktaṃ syādyatra vaktavyaṃ tadāhurvācyavarjitam /",
    "GK16viprud_u:3517": " yathā---",
    "GK16viprud_u:3518": " durdaśāṃ pratipannānāmasmākaṃ jīvitaṃ matam // ViPrud_5.49 //",
    "GK16viprud_u:3519": " atra durdaśāṃ pratipannānāmapītyapiśabdo vaktavyo noktaḥ /",
    "GK16viprud_u:3520": " patatprakarṣaṃ ca]",
    "GK16viprud_u:3521": " atha samāptapunarāttakaṃ patatprakarṣaṃ ca /",
    "GK16viprud_u:3522": " samāpya punarādāne samāptapunarāttakam /",
    "GK16viprud_u:3523": " patatprakarṣaṃ tatprāhuḥ prakarṣo yatra viślathaḥ // ViPrud_5.50 //",
    "GK16viprud_u:3524": " dvayorudāharaṇaṃ yathā---",
    "GK16viprud_u:3525": " dhāvanmṛgeṣu saṃbhrāmyatkariṣūdyattarakṣuṣu /",
    "GK16viprud_u:3526": " vindhyāraṇyeṣu tiṣṭhāmaḥ kṣubhyadbhallūkapaṅktiṣu // ViPrud_5.51 //",
    "GK16viprud_u:3527": " atra vindhyāraṇyeṣu tiṣṭhāmaḥ iti samāpya kṣubhyadbhallūkapaṅktiṣviti punarādānāt samāptapunarāttakam /",
    "GK16viprud_u:3528": " atha bhrāmyatkariṣūdyattarakṣuṣu dhāvanmṛgeṣviti vaktavye na tathoktamiti patatprakarṣatā /",
    "GK16viprud_u:3529": " atha saṃbandhavarjitam /",
    "GK16viprud_u:3530": " saṃbandhavarjitaṃ tat syād yatreṣṭenānvayo hataḥ /",
    "GK16viprud_u:3531": " yathā---",
    "GK16viprud_u:3532": " bhadrāsanāni dṛṣadaḥ chatrāṇi ca mahīruhaḥ /",
    "GK16viprud_u:3533": " durdaśārājyamūrdhābhiṣiktāḥ punaraho vayam // ViPrud_5.52 //",
    "GK16viprud_u:3534": " atra rājye bhadrāsanāni dṛṣada ityādisaṃbandho noktaḥ /",
    "GK16viprud_u:3535": " athādhikapadam /",
    "GK16viprud_u:3536": " yatrādhikapadoktiḥ syāt tatrādhikapadaṃ matam // ViPrud_5.53 //",
    "GK16viprud_u:3537": " yathā---",
    "GK16viprud_u:3538": " vimuktā vallabhairetā vanānte ghūrjarastriyaḥ /",
    "GK16viprud_u:3539": " sudhāṃśumaṇḍalākārarūpakramavipāṇḍurāḥ // ViPrud_5.54 //",
    "GK16viprud_u:3540": " atra sughāṃśumaṇḍalākāra ityetāvatā paripūrṇe maṇḍalākāravipāṇḍuratve rūpakrama ityadhikam /",
    "GK16viprud_u:3541": " atha bhagnaprakramam /",
    "GK16viprud_u:3542": " prakrāntaniyamatyāge bhagnakramamihocyate // ViPrud_5.55 //",
    "GK16viprud_u:3543": " yathā---",
    "GK16viprud_u:3544": " guhā gṛhāṇi śabarā bāndhavā vindhyabhūḥ purī /",
    "GK16viprud_u:3545": " sarito dīrghikāḥ kaṣṭamākrīḍāḥ kānanāni naḥ // ViPrud_5.56 //",
    "GK16viprud_u:3546": " atra bahuvacanatayā prathamaṃ prakamya vindhyamūḥ purītyekavacanokteḥ prakramabhraṣṭam /",
    "GK16viprud_u:3547": " V.4 //",
    "GK16viprud_u:3548": " athārthadoṣāḥ //",
    "GK16viprud_u:3549": " apārthaṃ vyarthamekārthaṃ sasaṃśayamapakramam /",
    "GK16viprud_u:3550": " bhinnaṃ caivātimātraṃ ca paruṣaṃ virasaṃ tathā // ViPrud_5.57 //",
    "GK16viprud_u:3551": " hīnādhikopame syātāmasadṛkṣopamaṃ tathā /",
    "GK16viprud_u:3552": " aprasiddhopamaṃ hetuśūnyaṃ ca niralaṃkṛti // ViPrud_5.58 //",
    "GK16viprud_u:3553": " aślīlaṃ ca viruddhaṃ ca tathā sahacaracyutam /",
    "GK16viprud_u:3554": " evamaṣṭādaśa proktā doṣā arthasamāśrayāḥ // ViPrud_5.59 //",
    "GK16viprud_u:3555": " eṣāṃ svarūpamudāharaṇaṃ ca /",
    "GK16viprud_u:3556": " samudāyārthaśūnyaṃ yadapārthaṃ tat prakīrtyate /",
    "GK16viprud_u:3557": " yathā---",
    "GK16viprud_u:3558": " kutaḥ śuṣyadapā nadyaḥ kā vārtā colamaṇḍale /",
    "GK16viprud_u:3559": " phaṇāḥ sahasraṃ śeṣasya bhāraḥ kati kulācalāḥ // ViPrud_5.60 //",
    "GK16viprud_u:3560": " atra na kaścidvākyārthaḥ pratīyate /",
    "GK16viprud_u:3561": " atha vyartham /",
    "GK16viprud_u:3562": " yat prayojanaśūnyaṃ syāt tad vyarthaṃ parikīrtyate // ViPrud_5.61 //",
    "GK16viprud_u:3563": " yathā---",
    "GK16viprud_u:3564": " nirmalaṃ kulamudvelaṃ śauryaṃ vaḥ prathitaṃ yaśaḥ /",
    "GK16viprud_u:3565": " kimityandhrapateḥ pādapīṭhaṃ pāṇḍyairna sevyate // ViPrud_5.62 //",
    "GK16viprud_u:3566": " atra nirmalaṃ kulamityādipraśaṃsā sevā kartavyetyupadeśe nopayujyate /",
    "GK16viprud_u:3567": " athaikārtham /",
    "GK16viprud_u:3568": " uktābhinnārthakaṃ yat syādekārthaṃ tannigadyate /",
    "GK16viprud_u:3569": " yathā---",
    "GK16viprud_u:3570": " viśīrṇaṃ śatadhā ceto mūrcchitān vīkṣya bālakān /",
    "GK16viprud_u:3571": " śiśūn niścetanān dṛṣṭvā khaṇḍitaṃ śataśo manaḥ // ViPrud_5.63 //",
    "GK16viprud_u:3572": " atra pūrvottarārdhayorabhinnārthatvam /",
    "GK16viprud_u:3573": " atha sasaṃśayam /",
    "GK16viprud_u:3574": " vākyārthasaṃśayo yatra tat sasaṃśayamiṣyate // ViPrud_5.64 //",
    "GK16viprud_u:3575": " yathā---",
    "GK16viprud_u:3576": " karikumbhau stanāvadya jayatāṃ kṣāmatāṃ gatau /",
    "GK16viprud_u:3577": " latā vapuḥ śriyaḥ strīṇāṃ hasantu mlānatāṃ gatāḥ // ViPrud_5.65 //",
    "GK16viprud_u:3578": " atra karikumbhayoḥ stanayośca latānāṃ vapuḥ śriyāṃ ca kartṛkarmatvasaṃśayaḥ /",
    "GK16viprud_u:3579": " athāpakramam /",
    "GK16viprud_u:3580": " yatra pūrvāparībhāvavihatistadapakramam /",
    "GK16viprud_u:3581": " yathā---",
    "GK16viprud_u:3582": " hanta vyādāya vaktrāṇi nidrāntyantarvaṇaṃ striyaḥ /",
    "GK16viprud_u:3583": " tṛṇaistatpatitairasmān śikṣayantyastathākramam // ViPrud_5.66 //",
    "GK16viprud_u:3584": " atra nidrottarakālīnamukhyādānasya pūrvakālatvamuktamityapakramatvam /",
    "GK16viprud_u:3585": " atha bhinnam /",
    "GK16viprud_u:3586": " saṃbandhavarjitaṃ yat syāt tadbhinnaṃ parikīrtyate // ViPrud_5.67 //",
    "GK16viprud_u:3587": " yathā---",
    "GK16viprud_u:3588": " nūnaṃ phāleṣu lāṭānāṃ na dhātrā likhitā lipiḥ /",
    "GK16viprud_u:3589": " yadasmākaṃ kuṭumbāni viṣīdanti marusthale // ViPrud_5.68 //",
    "GK16viprud_u:3590": " atra marusthalanivāsaviṣādasya phālasthalagatalipyabhāvasya ca na saṃbandhaḥ /",
    "GK16viprud_u:3591": " athātimātram /",
    "GK16viprud_u:3592": " yat sarvalokātītaṃ tadatimātraṃ prakīrtyate /",
    "GK16viprud_u:3593": " yathā---",
    "GK16viprud_u:3594": " mā bhūdekārṇavaṃ viśvamiti saṃkocitāśrubhiḥ /",
    "GK16viprud_u:3595": " araṇye lāṭanārībhirasaṃkhyā nimnagāḥ kṛtāḥ // ViPrud_5.69 //",
    "GK16viprud_u:3596": " atrāśrubhirjagadekārṇavamityayuktiḥ /",
    "GK16viprud_u:3597": " atha paruṣam /",
    "GK16viprud_u:3598": " atikrūrārthasahitaṃ paruṣaṃ parikīrtyate // ViPrud_5.70 //",
    "GK16viprud_u:3599": " yathā---",
    "GK16viprud_u:3600": " dāvānalendhanaṃ sadyaḥ kriyantāmarbhakā ime // ViPrud_5.71 //",
    "GK16viprud_u:3601": " atra palāni yācamānān śiśūnuddiśyātiparuṣoktiḥ /",
    "GK16viprud_u:3602": " atha virasam /",
    "GK16viprud_u:3603": " aprastutarasaṃ yat tadvirasaṃ parikīrtyate /",
    "GK16viprud_u:3604": " yathā---",
    "GK16viprud_u:3605": " candrānanāḥ kaṭākṣairnaḥ paśyatāmṛtavarṣibhiḥ /",
    "GK16viprud_u:3606": " śocitvālamiti kliṣṭāḥ kirātaiścolasubhruvaḥ // ViPrud_5.72 //",
    "GK16viprud_u:3607": " atra puruṣaviyogakhinnānāṃ strīṇāṃ vanacaraiḥ saṃbhogaprārthanaṃ virasam /",
    "GK16viprud_u:3608": " atha hīnopamam /",
    "GK16viprud_u:3609": " hīnaṃ yatropamānaṃ syāt taddhi hīnopamaṃ matam // ViPrud_5.73 //",
    "GK16viprud_u:3610": " yathā---",
    "GK16viprud_u:3611": " śunakairiva sāraṅgā bhavadbhirnihatā dviṣaḥ /",
    "GK16viprud_u:3612": " kva gataṃ pauruṣaṃ tadvaḥ kānanaikanivāsinām // ViPrud_5.74 //",
    "GK16viprud_u:3613": " atra śunakairiva bhavadbhiriti hīnopamam /",
    "GK16viprud_u:3614": " athādhikopamam /",
    "GK16viprud_u:3615": " yatropamānamadhikaṃ tad bhavedadhikopamam /",
    "GK16viprud_u:3616": " yathā---",
    "GK16viprud_u:3617": " amī pāresarastīraṃ bakā niścalamūrtayaḥ /",
    "GK16viprud_u:3618": " maharṣaya ivāsmābhiradya sopadravāḥ kṛtāḥ // ViPrud_5.75 //",
    "GK16viprud_u:3619": " atra bakā maharṣaya ivetyadhikopamam /",
    "GK16viprud_u:3620": " athāsadṛśopamam /",
    "GK16viprud_u:3621": " yadatulyopamānaṃ tad bhavedasadṛśopamam // ViPrud_5.76 //",
    "GK16viprud_u:3622": " yathā---",
    "GK16viprud_u:3623": " eṣa vindhyācalaḥ sāndrakuñjoccalitanirjharaḥ /",
    "GK16viprud_u:3624": " phālekṣaṇasphuradvahniśikhāṭopa iveśvaraḥ // ViPrud_5.77 //",
    "GK16viprud_u:3625": " atra kuñjoccalitanirjharasya vindhyācalasya phālekṣaṇaspuradvahnerīśvarasya ca mitho na sādṛśyam /",
    "GK16viprud_u:3626": " athāprasiddhopamam /",
    "GK16viprud_u:3627": " aprasiddhopamānaṃ yadaprasiddhopamaṃ matam /",
    "GK16viprud_u:3628": " yathā---",
    "GK16viprud_u:3629": " bāṣpāmbuklinnanetrāṇi mukhānyaṅgamṛgīdṛśām /",
    "GK16viprud_u:3630": " himadūṣitapatrāṇi kumudānīva nirmudām // ViPrud_5.78 //",
    "GK16viprud_u:3631": " atra mukhānāṃ kumudānyupamānatayā kaviloke na prasiddhāni /",
    "GK16viprud_u:3632": " atha hetuśūnyam /",
    "GK16viprud_u:3633": " hetorvinārthakathanaṃ hetuśūnyaṃ pracakṣate // ViPrud_5.79 //",
    "GK16viprud_u:3634": " yathā---",
    "GK16viprud_u:3635": " mudhānudhāvanaṃ jātaṃ mārge 'smin mauktikāṅkite /",
    "GK16viprud_u:3636": " anveṣṭumanyato yāmi padavīyaṃ na subhruvaḥ // ViPrud_5.80 //",
    "GK16viprud_u:3637": " atra subhruvaḥ padavīyaṃ na bhavatīti heturnoktaḥ /",
    "GK16viprud_u:3638": " atha niralaṃkṛti /",
    "GK16viprud_u:3639": " alaṃkāreṇa rahitaṃ niralaṃkāramucyate /",
    "GK16viprud_u:3640": " yathā---",
    "GK16viprud_u:3641": " āghrāya surabheryonimunmukhaidīrghamehanaiḥ /",
    "GK16viprud_u:3642": " mahokṣerlambamānāṇḍairviṣvag vyākulitaṃ vanam // ViPrud_5.81 //",
    "GK16viprud_u:3643": " atra na kaścidalaṃkāraḥ /",
    "GK16viprud_u:3644": " ślādhyaviśeṣaṇābhāvāt na svābhāvoktiḥ /",
    "GK16viprud_u:3645": " athāślīlam /",
    "GK16viprud_u:3646": " aślīlārthasya kathanamaślīlaṃ parikīrtyate // ViPrud_5.82 //",
    "GK16viprud_u:3647": " asyāpi pūrvamevodāharaṇam /",
    "GK16viprud_u:3648": " atha viruddham /",
    "GK16viprud_u:3649": " viruddhaṃ deśakālādiviruddhaṃ bahudhocyate /",
    "GK16viprud_u:3650": " yathā--",
    "GK16viprud_u:3651": " diśyuttarasyāṃ nedīyānudvelo lavaṇārṇavaḥ /",
    "GK16viprud_u:3652": " marudeśe 'pi gaṅgā naḥ pipāsāṃ śāmayiṣyati // ViPrud_5.83 //",
    "GK16viprud_u:3653": " atra diśyuttarasyāṃ lavaṇārṇava iti digvirodhaḥ /",
    "GK16viprud_u:3654": " marau gaṅgeti deśavirodhaḥ /",
    "GK16viprud_u:3655": " araṇyamahiṣodagraviṣāṇodarajanmanām /",
    "GK16viprud_u:3656": " mahatyarghe 'pi muktānāṃ striyo muktāvibhūṣaṇāḥ // ViPrud_5.84 //",
    "GK16viprud_u:3657": " atra mahiṣaviṣāṇebhyo muktānāṃ janmeti lokavirodhaḥ /",
    "GK16viprud_u:3658": " evaṃ viruddhāntaramapyudāhāryam /",
    "GK16viprud_u:3659": " atha sahacarabhraṣṭam /",
    "GK16viprud_u:3660": " mataṃ sahacarabhraṣṭamatulyānāṃ nibandhane // ViPrud_5.85 //",
    "GK16viprud_u:3661": " yathā---",
    "GK16viprud_u:3662": " śāntyā śrutaṃ hriyā nārī manmathena ratotsavaḥ /",
    "GK16viprud_u:3663": " śrutena dhiṣaṇā vanyavṛttyā jīvanti śātravāḥ // ViPrud_5.86 //",
    "GK16viprud_u:3664": " atra śrutadhiṣaṇābhyāṃ nārīratotsavayorapakṛṣṭatvāt sahacarabhraṣṭam /",
    "GK16viprud_u:3665": " evaṃ doṣāntarāṇi yathāsaṃbhavamūhyāni /",
    "GK16viprud_u:3666": " rasabhāvādīnāṃ svaśabdavācyatā duṣṭaiva //",
    "GK16viprud_u:3667": " iti śrīvidyānāthakṛtau pratāparudrayaśobhūṣaṇe 'laṃkāraśāstre",
    "GK16viprud_u:3668": " doṣaprakaraṇaṃ samāptam / VI.",
    "GK16viprud_u:3669": " // atha guṇaprakaraṇam //",
    "GK16viprud_u:3670": " atha guṇā nirūpyante /",
    "GK16viprud_u:3671": " śleṣaḥ prasādaḥ samatā mādhuryaṃ sukumāratā /",
    "GK16viprud_u:3672": " arthavyaktirudāratvaṃ tathā kāntirudāttatā // ViPrud_6.1 //",
    "GK16viprud_u:3673": " ojaḥ suśabdatā preyānaurjityamatha vistaraḥ /",
    "GK16viprud_u:3674": " samādhiḥ saukṣmyagāmbhīrye saṃkṣepo bhāvikaṃ tathā // ViPrud_6.2 //",
    "GK16viprud_u:3675": " saṃmitatvaṃ tathā prauḍhī rītiruktirgatistathā /",
    "GK16viprud_u:3676": " caturviṃśatirete syurguṇāḥ kāvyaprakāśakāḥ // ViPrud_6.3 //",
    "GK16viprud_u:3677": " eṣāṃ madhye keṣāṃcid doṣaparihārakatvena guṇatvam /",
    "GK16viprud_u:3678": " keṣāṃcit svata evotkarṣahetutvād guṇatvam /",
    "GK16viprud_u:3679": " tatra ye svata eva cārutvātiśayahetavaste paramutkṛṣṭāḥ /",
    "GK16viprud_u:3680": " duṣṭatvaparihārahetūnāṃ guṇatvaṃ na sarvasaṃmatam /",
    "GK16viprud_u:3681": " ye tu doṣābhāvatayā guṇatvamicchanti teṣāmeva saukumāryādayo guṇatvena saṃmatāḥ /",
    "GK16viprud_u:3682": " śrutikaṭurūpadoṣanirākaraṇāya saukumāryaṃ saṃmatam /",
    "GK16viprud_u:3683": " grāmyadoṣanirākaraṇāya kāntiḥ svīkṛtā /",
    "GK16viprud_u:3684": " apuṣṭārthanirākaraṇāyārthavyaktirmatā /",
    "GK16viprud_u:3685": " nyūnādhikapadanirākaraṇāya saṃmitatvaṃ matam /",
    "GK16viprud_u:3686": " anucitārthanirākaraṇārthamudāttatā svīkṛtā /",
    "GK16viprud_u:3687": " visaṃdhinirākaraṇāya aurjityaṃ matam /",
    "GK16viprud_u:3688": " patatprakarṣanirākaraṇāya rītiriṣṭā /",
    "GK16viprud_u:3689": " kliṣṭaparihārāya prasādo mataḥ /",
    "GK16viprud_u:3690": " aślīlaparihārārthamuktiḥ svīkṛtā /",
    "GK16viprud_u:3691": " cyutasaṃskāraparihārārthaṃ sauśabdyamiṣṭam /",
    "GK16viprud_u:3692": " prakramabhaṅganirākaraṇāya samatā matā /",
    "GK16viprud_u:3693": " paruṣadoṣanivṛttyarthaṃ preyān mataḥ /",
    "GK16viprud_u:3694": " evaṃ yathāsaṃbhavaṃ keṣāṃciddoṣaparihārakatvena guṇatvam /",
    "GK16viprud_u:3695": " eṣāṃ guṇānāṃ svarūpamudāharaṇaṃ ca /",
    "GK16viprud_u:3696": " mithaḥ saṃśliṣṭapadatā śleṣa ityabhidhīyate /",
    "GK16viprud_u:3697": " bahūnāṃ padānāmekapadavadavabhāsamānatvaṃ śliṣṭatvam /",
    "GK16viprud_u:3698": " yathā---",
    "GK16viprud_u:3699": " śrīmatkākativīrarudramakhilakṣmāpālamaulisphura-",
    "GK16viprud_u:3700": " nmāṇikyadyutirañjitāṅghrimakhilaprakhyātaśauryodayam /",
    "GK16viprud_u:3701": " viśvatrāṇavinidramakṣayaguṇajyotsnāvitānāvṛta-",
    "GK16viprud_u:3702": " vyomāgāramanalpavaibhavamamuṃ stotuṃ vayaṃ neśmahe // ViPrud_6.4 //",
    "GK16viprud_u:3703": " atra pāṭhasamaye padānāmekavadavabhāsamānatvāt śleṣaḥ /",
    "GK16viprud_u:3704": " atha prasādaḥ /",
    "GK16viprud_u:3705": " prasiddhārthapadatvaṃ yat sa prasādo nigadyate // ViPrud_6.5 //",
    "GK16viprud_u:3706": " yathā---",
    "GK16viprud_u:3707": " pratāparudradevo 'yaṃ bhāti lakṣmīpatiḥ svayam /",
    "GK16viprud_u:3708": " yenāmya locane phullapuṇḍarīkamanohare // ViPrud_6.6 //",
    "GK16viprud_u:3709": " atra jhaṭityarthasamarpakapadatvāt prasādaḥ /",
    "GK16viprud_u:3710": " atha samatā /",
    "GK16viprud_u:3711": " avaiṣamyeṇa bhaṇanaṃ samatā sā nigadyate /",
    "GK16viprud_u:3712": " yathā---",
    "GK16viprud_u:3713": " vadānyatarumañjarīsurabhyaḥ śravaḥ pāraṇaṃ",
    "GK16viprud_u:3714": " guṇā vidadhate satāṃ jagati vīrarudraprabhoḥ /",
    "GK16viprud_u:3715": " sudhāmadhurimādharīkaraṇacāturīcuñcavo",
    "GK16viprud_u:3716": " viyaccarataraṅgiṇīviharadūrmimarmaspṛśaḥ // ViPrud_6.7 //",
    "GK16viprud_u:3717": " atra pādacatuṣṭye 'pi tulyavadbhaṇanāt samatvam /",
    "GK16viprud_u:3718": " atha mādhuryam /",
    "GK16viprud_u:3719": " yā pṛthakpadatā vākye tanmādhuryaṃ prakīrtyate // ViPrud_6.8 //",
    "GK16viprud_u:3720": " yathā---",
    "GK16viprud_u:3721": " yaśaḥ śriyaḥ kākatibhūpaterdiśāṃ nitambabimbeṣu dukūlarītayaḥ /",
    "GK16viprud_u:3722": " urojayormauktikahāravibhramāḥ śirassu jātīkusumasragujjvalāḥ // ViPrud_6.9 //",
    "GK16viprud_u:3723": " atra vākye pāṭhasamaye 'pi pṛthakpadatvapratītermādhuryam /",
    "GK16viprud_u:3724": " atha sukumāratvam /",
    "GK16viprud_u:3725": " sukumārākṣaraprāyaṃ saukumāryaṃ taducyate /",
    "GK16viprud_u:3726": " sukumāratvaṃ nāma sānusvārakomalavarṇatvam /",
    "GK16viprud_u:3727": " yathā---",
    "GK16viprud_u:3728": " amandānandaniṣyandasundarīvadanendubhiḥ /",
    "GK16viprud_u:3729": " nagare kākatīndrasya divāpyābhāti candrikā // ViPrud_6.10 //",
    "GK16viprud_u:3730": " athārthavyaktiḥ /",
    "GK16viprud_u:3731": " yattu saṃpūrṇavākyatvamarthavyaktiṃ vadanti tām // ViPrud_6.11 //",
    "GK16viprud_u:3732": " yathā---",
    "GK16viprud_u:3733": " bhāgyaṃ madhyamalokanighnamadhunā yenāsya saṃrakṣitā",
    "GK16viprud_u:3734": " jātaḥ khelati vīrarudranṛpatirniḥ sīmaśauryodayaḥ /",
    "GK16viprud_u:3735": " yadvā trīṇyapi viṣṭapāni dadhate dhanyatvamaṃśo harer-",
    "GK16viprud_u:3736": " yat sākṣādavatīrya kākatikule svairaṃ samujjṛmbhate // ViPrud_6.12 //",
    "GK16viprud_u:3737": " atrārthapratipādane vākyasya nirākāṅkṣatayā paripūrṇatvādarthavyaktiḥ /",
    "GK16viprud_u:3738": " atha kāntiḥ---",
    "GK16viprud_u:3739": " atyujjvalatvaṃ bandhasya kāvye kāntiritīṣyate /",
    "GK16viprud_u:3740": " yathā---",
    "GK16viprud_u:3741": " jetuḥ kākativīrarudranṛpaterjaitraprayāṇotthite",
    "GK16viprud_u:3742": " kṣoṇīreṇubhare nabhasyatibhṛśaṃ bhūvibhramaṃ bibhrati /",
    "GK16viprud_u:3743": " jātā martyanadī viśaṅkaṭataṭīdīrghā viyaddīrdhikā",
    "GK16viprud_u:3744": " gāḍhaṃ gūḍhatamā ca gautamanadī pātālagaṅgāyate // ViPrud_6.13 //",
    "GK16viprud_u:3745": " athaudāryam /",
    "GK16viprud_u:3746": " vikaṭākṣarabandhatvamāryairaudāryamiṣyate // ViPrud_6.14 //",
    "GK16viprud_u:3747": " yathā---",
    "GK16viprud_u:3748": " jagdhvā bhūyāṃsi māṃsānyahamahamikayā baddhāgārdhyān sapītyā-",
    "GK16viprud_u:3749": " masrasyoccaistarāsthyutkaṣaṇabhavakaṭatkāraraudrāgradaṃṣṭrān /",
    "GK16viprud_u:3750": " saṃbibhrāṇāḥ kṣapāṭān dvipagalitavasānirjharāntarnadīṣṇān",
    "GK16viprud_u:3751": " kurvantyāyodhanorvyo bhayamavanibhṛtāmandhrasainyena sṛṣṭāḥ // ViPrud_6.15 //",
    "GK16viprud_u:3752": " athodāttatā /",
    "GK16viprud_u:3753": " ślāghyairviśeṣaṇairyogo yastu sā syādudāttatā /",
    "GK16viprud_u:3754": " yathā---",
    "GK16viprud_u:3755": " bṛṃhamāṇagajākīrṇā hreṣamāṇahayākulā /",
    "GK16viprud_u:3756": " saṃkrīḍatsyandanā kṣveḍabhaṭā rudravibhoścamūḥ // ViPrud_6.16 //",
    "GK16viprud_u:3757": " athaujaḥ /",
    "GK16viprud_u:3758": " ojaḥ samāsabhūyastvam // ViPrud_6.17 //",
    "GK16viprud_u:3759": " yathā---",
    "GK16viprud_u:3760": " uddāmadviradaughadānalaharīsaurabhyalobhabhramad-",
    "GK16viprud_u:3761": " bhṛṅgaśreṇinibaddhajhaṃkṛtikalāvācālitaprāṅgaṇāḥ /",
    "GK16viprud_u:3762": " niḥ sīmaprathamānabhūmavibhavārambhapriyaṃbhāvukā",
    "GK16viprud_u:3763": " modante bhuvi vīrarudranṛpatervidvadgṛhaśreṇayaḥ // ViPrud_6.18 //",
    "GK16viprud_u:3764": " atha suśabdatā /",
    "GK16viprud_u:3765": " supāṃ tiṅāṃ ca vyutpattiḥ sauśabdyaṃ parikīrtyate /",
    "GK16viprud_u:3766": " yathā---",
    "GK16viprud_u:3767": " āśāmaṇḍalakūlamudvahakathairabbhraṅkaṣairvaibhavai",
    "GK16viprud_u:3768": " rakṣan suprajasaḥ prajāstribhuvanakṣemaṅkaraprakriyaḥ /",
    "GK16viprud_u:3769": " duṣṭānāṃ bhuvi niprahantumatulairāḍhyaṃbhaviṣṇurguṇair-",
    "GK16viprud_u:3770": " bhūmnā saṃcarate 'dya kākatikule rudrāvatāro hariḥ // ViPrud_6.19 //",
    "GK16viprud_u:3771": " atha preyaḥ /",
    "GK16viprud_u:3772": " preyaḥ priyatarākhyānaṃ cāṭūktau yadvidhīyate // ViPrud_6.20 //",
    "GK16viprud_u:3773": " yathā---",
    "GK16viprud_u:3774": " dākṣiṇyaṃ tvayi,",
    "GK16viprud_u:3775": " dakṣatā tvayi,",
    "GK16viprud_u:3776": " dayā tvayyunnatatvaṃ tvayi",
    "GK16viprud_u:3777": " prāgalbhyaṃ tvayi,",
    "GK16viprud_u:3778": " pauruṣaṃ tvayi,",
    "GK16viprud_u:3779": " kalāsaṃpattvayi, śrīstvayi /",
    "GK16viprud_u:3780": " audāryaṃ tvayi,",
    "GK16viprud_u:3781": " dhīratā tvayi,",
    "GK16viprud_u:3782": " jagaddhaureyatā ca tvayi",
    "GK16viprud_u:3783": " śrīmatkākatinātha /",
    "GK16viprud_u:3784": " pālaya bhuvaṃ vairiñcakalpān śatam // ViPrud_6.21 //",
    "GK16viprud_u:3785": " athairjityam /",
    "GK16viprud_u:3786": " aurjitvaṃ gāḍhabandhatvam /",
    "GK16viprud_u:3787": " yathā---",
    "GK16viprud_u:3788": " kṣoṇīrakṣaṇadakṣiṇāḥ kṣatajagatkṣobhā durīkṣakramāḥ",
    "GK16viprud_u:3789": " kṣudrakṣatriyapakṣaśikṣaṇavidhau protkṣiptakaukṣeyakāḥ /",
    "GK16viprud_u:3790": " uddāmodyamanasya rudranṛpaterderdaṇḍayoścaṇḍayor-",
    "GK16viprud_u:3791": " garjaddurjanagarvaparvatabhidādambholayaḥ kelayaḥ // ViPrud_6.22 //",
    "GK16viprud_u:3792": " atha samādhiḥ /",
    "GK16viprud_u:3793": " samādhiranyadharmāṇāṃ yadanyatrādhiropaṇam // ViPrud_6.23 //",
    "GK16viprud_u:3794": " yathā---",
    "GK16viprud_u:3795": " pṛcchantī dugdhasindhuṃ kuśalamanusarantyādarācchaṅkarādriṃ",
    "GK16viprud_u:3796": " cāṭūktyā mānayantī muhuramaranadīṃ candramagre hasantī /",
    "GK16viprud_u:3797": " vaidhātrīṃ yānahaṃsāvalimanukṛpayā svāgataṃ vyāharantī",
    "GK16viprud_u:3798": " lokeṣu triṣvamīṣu prabhavati mahatī vīrarudrasya kīrttiḥ // ViPrud_6.24 //",
    "GK16viprud_u:3799": " atha vistaraḥ /",
    "GK16viprud_u:3800": " samarthanaprapañcoktiruktasyārthasya vistaraḥ /",
    "GK16viprud_u:3801": " yathā---",
    "GK16viprud_u:3802": " lokeṣu triṣu kākatīśvaraguṇān stotuṃ muhurvīkṣituṃ",
    "GK16viprud_u:3803": " śrotuṃ bahvabhinandituṃ ca phaṇināmekaḥ kṣamo nāyakaḥ /",
    "GK16viprud_u:3804": " yadvaktrāṇi sahasramasya kṛtino yad dve sahasre dṛśa-",
    "GK16viprud_u:3805": " stā eva śrutayaḥ phaṇā daśaśatānyatyadbhutāndolane // ViPrud_6.25 //",
    "GK16viprud_u:3806": " atha saṃmitatvam /",
    "GK16viprud_u:3807": " yāvadarthapadatvaṃ tu saṃmitatvamudāhṛtam // ViPrud_6.26 //",
    "GK16viprud_u:3808": " yathā----",
    "GK16viprud_u:3809": " kākatīyanarendrasya kīrtticandanacarcanam /",
    "GK16viprud_u:3810": " digaṅganā vitanvanti vataṃsīkṛtatadguṇāḥ // ViPrud_6.27 //",
    "GK16viprud_u:3811": " atha gāmbhīryam /",
    "GK16viprud_u:3812": " dhvanimattā tu gāmbhīryam /",
    "GK16viprud_u:3813": " yathā---",
    "GK16viprud_u:3814": " viṣaṃ kaukṣeyake gaṅgā kīrttau digvasanaṃ ripau /",
    "GK16viprud_u:3815": " indurmukhe ca rudrasya kākatīyasya dṛśyate // ViPrud_6.28 //",
    "GK16viprud_u:3816": " atra śaṅkarasya kaṇṭhe viṣaṃ,",
    "GK16viprud_u:3817": " maulau gaṅgā,",
    "GK16viprud_u:3818": " kaṭisthale digvastraṃ,",
    "GK16viprud_u:3819": " śirasi candra iti dhvanyate /",
    "GK16viprud_u:3820": " atha saṃkṣepaḥ /",
    "GK16viprud_u:3821": " saṃkṣiptārthābhidhānaṃ yat tat saṃkṣepaḥ prakīrtyate // ViPrud_6.29 //",
    "GK16viprud_u:3822": " yathā---",
    "GK16viprud_u:3823": " vaṃśo 'sti kākatīyānāṃ tatrāsan bahavo nṛpāḥ /",
    "GK16viprud_u:3824": " teṣāṃ bhāgyavivarto 'yaṃ vīrarudro nareśvaraḥ // ViPrud_6.30 //",
    "GK16viprud_u:3825": " atrātivistarakathanayogyārthasya saṃkṣepokteḥ saṃkṣepaḥ /",
    "GK16viprud_u:3826": " atha saukṣmyam /",
    "GK16viprud_u:3827": " antaḥ saṃjalparūpatvaṃ śabdānāṃ saukṣmyamucyate /",
    "GK16viprud_u:3828": " yathā---",
    "GK16viprud_u:3829": " adhyadhaḥ parisaṃśliṣṭāḥ ṣṭhākṛñbhūdhātavaḥ sadā /",
    "GK16viprud_u:3830": " vartante kākatīyendre kartaryanyatra karmaṇi // ViPrud_6.31 //",
    "GK16viprud_u:3831": " atrādhitiṣṭhatyadhaḥ karoti paribhavatītyantaḥ saṃjalparūpatvāt saukṣmyaṃ bhavati /",
    "GK16viprud_u:3832": " atha prauḍhiḥ /",
    "GK16viprud_u:3833": " prauḍhirukteḥ parīpāka iti kāvyavido viduḥ // ViPrud_6.32 //",
    "GK16viprud_u:3834": " yathā---",
    "GK16viprud_u:3835": " vīpsā padmabhavasya candramukuṭasyāvṛttirāmreḍitaṃ",
    "GK16viprud_u:3836": " daityāreḥ pratibimbanaṃ suragirerindoḥ samuttejanam /",
    "GK16viprud_u:3837": " karṇādeḥ punarudbhavaḥ surataroḥ sarvasvamāviṣkriyā",
    "GK16viprud_u:3838": " svardhenoriti tarkayanti kavayaḥ śrīvīrarudraprabhum // ViPrud_6.33 //",
    "GK16viprud_u:3839": " athoktiḥ /",
    "GK16viprud_u:3840": " vidagdhabhaṇitiryā",
    "GK16viprud_u:3841": " syāduktiṃ tāṃ kavayo viduḥ /",
    "GK16viprud_u:3842": " yathā---",
    "GK16viprud_u:3843": " diṭṭhā kamalāsattī raṇṇo tuha suhaa cittacariatsa /",
    "GK16viprud_u:3844": " bhāsanto vi tumaṃ taṃ kuvalaalacchiṃ pasāhesi // ViPrud_6.34 //",
    "GK16viprud_u:3845": " (/dṛṣṭā kamalāsaktī rājñastava subhaga citracaritasya /",
    "GK16viprud_u:3846": " bhāsvānapi tvaṃ tāṃ kuvalayalakṣmīṃ prasādhayasi //)",
    "GK16viprud_u:3847": " atha rītiḥ /",
    "GK16viprud_u:3848": " yathopakramanirvāho rītirityabhidhīyate // ViPrud_6.35 //",
    "GK16viprud_u:3849": " yathā---",
    "GK16viprud_u:3850": " ṣaḍ guṇān sevate rājā ṣaḍ ripūnavamanyate /",
    "GK16viprud_u:3851": " ṣaḍ darśanānyupādatte ṣaḍ balāni ca vīkṣate // ViPrud_6.36 //",
    "GK16viprud_u:3852": " atha bhāvikam /",
    "GK16viprud_u:3853": " bhavato vākyavṛttiryā bhāvikaṃ tadudāhṛtam // ViPrud_6.37 //",
    "GK16viprud_u:3854": " yathā---",
    "GK16viprud_u:3855": " svāmiṃstāta kulottaṃsa vīrarudra jagatprabho /",
    "GK16viprud_u:3856": " putriṇāṃ dhurameṣo 'haṃ putreṇāropitastvayā // ViPrud_6.38 //",
    "GK16viprud_u:3857": " atra premarūpabhāvavaśāt svamiṃstāteti vākyavṛttiḥ /",
    "GK16viprud_u:3858": " atha gatiḥ /",
    "GK16viprud_u:3859": " gatirnāma suramyatvaṃ svarārohāvarohayoḥ // ViPrud_6.39 //",
    "GK16viprud_u:3860": " yathā---",
    "GK16viprud_u:3861": " prakāśye trailokye satatamatulaiḥ kākativibhor-",
    "GK16viprud_u:3862": " mahobhirniḥ sīmairdinakarakarāṭopapaṭubhiḥ /",
    "GK16viprud_u:3863": " tamaḥ kṛtsnaṃ śokajvaladanalarociḥ paricayaṃ",
    "GK16viprud_u:3864": " dadhatsvapyudvelatyarinṛpamanassveva satatam // ViPrud_6.40 //",
    "GK16viprud_u:3865": " atra pūrvārdhe dīrghākṣaraprāyatvāt svarasyārohaḥ /",
    "GK16viprud_u:3866": " uttarārdhe 'varohaḥ /",
    "GK16viprud_u:3867": " eteṣāṃ guṇānāmarthagatatvamapi kecidicchanti /",
    "GK16viprud_u:3868": " prācāmācāryāṇāṃ matena saṃghaṭanāśrayatvameva guṇānām /",
    "GK16viprud_u:3869": " taduktamalaṃkārasarvasve---“saṃghaṭanādharmatvena śabdārthadharmatvena ca guṇālaṃkārāṇāṃ vyavasthānam'; iti /",
    "GK16viprud_u:3870": " anayaiva bhaṅgyā guṇālaṃkārāṇāṃ nirūpitaḥ svarūpabhedaḥ /",
    "GK16viprud_u:3871": " anyathā svarūpabhedasya durnirūpatvāt /",
    "GK16viprud_u:3872": " kāvyaśobhākaratvameva guṇālaṃkārasvarūpatvam /",
    "GK16viprud_u:3873": " taduktaṃ rud'rabhaṭṭena'---",
    "GK16viprud_u:3874": " “yo hetuḥ kāvyaśobhāyāḥ so 'laṃkāraḥ prakīrtyate /",
    "GK16viprud_u:3875": " guṇo 'pi tādṛśo jñeyo doṣaḥ syāt tadviparyayaḥ // '; iti /",
    "GK16viprud_u:3876": " ato guṇānāṃ saṃghaṭanāśrayatvameva yuktam /",
    "GK16viprud_u:3877": " iti śrīvidyānāthakṛtau pratāparudrayaśobhūṣaṇe 'laṃkāraśāstre",
    "GK16viprud_u:3878": " guṇaprakaraṇaṃ samāptam / VII.",
    "GK16viprud_u:3879": " // atha śabdālaṃkāraprakaraṇam // @---------",
    "GK16viprud_u:3880": " alaṅkārasvarūpanirūpaṇam /",
    "GK16viprud_u:3881": " atha guṇanirūpaṇānantaramalaṅkārā nirūpyante /",
    "GK16viprud_u:3882": " alaṃkriyate 'neneti cārutvaheturalaṃkāraḥ /",
    "GK16viprud_u:3883": " tathā coktaṃ 'kāvyaprakāśe'---",
    "GK16viprud_u:3884": " “upaskurvanti taṃ santaṃ ye 'ṅgadvāreṇa saṃśritāḥ /",
    "GK16viprud_u:3885": " hārādivadalaṃkārāste 'nuprāsopamādayaḥ //",
    "GK16viprud_u:3886": " '; iti /",
    "GK16viprud_u:3887": " yathā karacaraṇādyavayavagatairvalayanū parādibhistattadalaṃkāratayā prasiddhairavayavyevālaṃkriyate",
    "GK16viprud_u:3888": " tathā śabdārthāvayavagatairanuprāsopamādibhistattadalaṃkāratayā prasiddhairavayavībhūtaṃ kāvyamupaskriyate /",
    "GK16viprud_u:3889": " āśrayāśrayibhāvenālaṃkāryālaṃkārabhāvo lokavat kāvye 'pi saṃmataḥ /",
    "GK16viprud_u:3890": " cārutvahetutve 'pi guṇānāmalaṃkārāṇāṃ cāśrayabhedādbhedavyapadeśaḥ /",
    "GK16viprud_u:3891": " saṃghaṭanāśrayā guṇāḥ,",
    "GK16viprud_u:3892": " śabdārthāśrayāstvalaṃkārāḥ /",
    "GK16viprud_u:3893": " tatra prathamaṃ śabdārthobhayagatatvena traividhyamalaṃkāravargasya /",
    "GK16viprud_u:3894": " arthālaṃkārāṇāṃ cāturvidhyam;",
    "GK16viprud_u:3895": " kecit pratīyamānavastavaḥ ;",
    "GK16viprud_u:3896": " kecit pratīyamānaupamyāḥ kecit pratīyamānarasabhāvādayaḥ;",
    "GK16viprud_u:3897": " kecidasphuṭapratīyamānā iti /",
    "GK16viprud_u:3898": " samāsoktiparyāyoktyā'kṣepavyājastutyupameyopamānanvayātiśayoktiparikarāprastutapraśaṃsānuktanimittaviśeṣoktiṣupratīyamānaṃ vastu kāvyopaskāratāmupayāti",
    "GK16viprud_u:3899": " rūpakapariṇāmasaṃdehabhrāntimadullekhāpahnavotprekṣāsmaraṇatulyayogitādīpakaprativastūpamādṛṣṭāntasahoktivyatirekanidarśanāśleṣeṣvaupamyaṃ gamyate",
    "GK16viprud_u:3900": " rasavatpreyaūrjasvisamāhitabhāvodayabhāvasaṃdhibhāvaśabalatāsu rasabhāvādirvyajyate /",
    "GK16viprud_u:3901": " upamāvinoktyarthāntaranyāsavirodhavibhāvanoktaguṇanimittaviśeṣoktiviṣasamacitrādhikānyonyakāraṇamālaikāvalīvyāghātamālādīpakakāvyaliṅgānumānasārayathāsaṃkhyārthāpattiparyāyaparivṛttiparisaṃkhyāvikalpasamuccayasamādhipratyanīkapratī",
    "GK16viprud_u:3902": " paviśeṣanimīlanasāmānyāsaṅgatitadguṇātadguṇavyājoktivakroktisvabhāvoktibhāvikodātteṣu sahṛdayahṛdayāhlādi sphuṭaṃ pratīyamānaṃ nāsti /",
    "GK16viprud_u:3903": " // atretthamalaṃkārakakṣyāvibhāgaḥ //",
    "GK16viprud_u:3904": " sādharmyaṃ trividham---bhedapradhānamabhedapradhānaṃ bhedābhedapradhānaṃ ceti /",
    "GK16viprud_u:3905": " upamānopameyayoḥ svato bhinnatvācchābdametanna vāstavam /",
    "GK16viprud_u:3906": " rūpakapariṇāmasaṃdehabhrāntimadullekhāpahnavānāmabhedapravānasādharmyanibandhanatvam /",
    "GK16viprud_u:3907": " dīpakatulyayogitānidarśanādṛṣṭāntaprativastūpamāsahoktipratīpavyatirekāḥ bhedapradhānasādhargyanibandhanāḥ /",
    "GK16viprud_u:3908": " upamānanvayopameyopamāsmaraṇānāṃ bhedābhedasādhāraṇasādharmyamūlatā /",
    "GK16viprud_u:3909": " utprekṣātiśayoktī adhyavasāyamūle /",
    "GK16viprud_u:3910": " vibhāvanāviśeṣoktiviṣamacitrāsaṅgatyanyonyavyāghātātadguṇabhāvikaviśeṣāṇāṃ virodhamūlatā /",
    "GK16viprud_u:3911": " yathāsaṃkhyaparisaṃkhyārthāpattivikalpasamuccayānāṃ vākyanyāyamūlatā /",
    "GK16viprud_u:3912": " parivṛttipratyanīkatadguṇasamādhisamasvabhāvoktyudāttavinoktayo lokavyavahāramūlāḥ /",
    "GK16viprud_u:3913": " kāvyaliṅgānumānārthāntaranyāsānāṃ tarkanyāyamūlatā /",
    "GK16viprud_u:3914": " kāraṇamālaikāvalīmālādīpakasārāḥ śṛṅglāvaicitryamūlāḥ /",
    "GK16viprud_u:3915": " vyājoktivakroktimīlanānyapahnavamūlāni /",
    "GK16viprud_u:3916": " samāsoktiparikarau viśeṣaṇavaicitryamūlau /",
    "GK16viprud_u:3917": " // athālaṃkārāṇāṃ parasparavailakṣaṇya nirūpyate //",
    "GK16viprud_u:3918": " āropagarbhatve 'pyāropyamāṇasya prakṛtopayogānupayogābhyāṃ pariṇāmarūpakayorbhedaḥ /",
    "GK16viprud_u:3919": " āropaviṣayasyāropyamāṇarūpasaṃbhavāsaṃbhavābhyāmullekharūpakayorbhedaḥ /",
    "GK16viprud_u:3920": " āropaviṣayasya saṃdehabhrānt yapahnavaiḥ sandehabhrāntimadapahnavānāṃ parasparaṃ bhedaḥ /",
    "GK16viprud_u:3921": " sādharmyamūlatve 'pi tulyayogitādīpakanidarśanāvyatirekadṛṣṭāntebhyaḥ sādharmyasya vācyatvādupamānanvayopameyopamā bhidyante /",
    "GK16viprud_u:3922": " sādharmyasya vācyatvagamyatvābhyāmupameyopamāprativastūpamayorbhedaḥ /",
    "GK16viprud_u:3923": " vastuprativastubimbapratibimbabhāvābhyāṃ prativastūpamādṛṣṭāntayorbhedaḥ /",
    "GK16viprud_u:3924": " prastutāprastutānāṃ vyastasamastatvābhyāṃ tulyayogitādīpakayorbhedaḥ //",
    "GK16viprud_u:3925": " upamānasya prasiddhatvāprasiddhatvābhyāmupamotprekṣayorbhedaḥ /",
    "GK16viprud_u:3926": " arthasāmyaśabdasāmyābhyāmupamāśleṣayorbhedaḥ /",
    "GK16viprud_u:3927": " upamānopameyayorbhedābhedābhyāmupamānanvayayorbhedaḥ /",
    "GK16viprud_u:3928": " upamānopameyabhāvasya paryāyayaugapadyābhyāmupameyopamānanvayayorbhedaḥ /",
    "GK16viprud_u:3929": " aprastutasya vācyatvagamyatvābhyāmaprastutapraśaṃsāsamāsoktyorbhedaḥ /",
    "GK16viprud_u:3930": " vācyavyaṅgyayoḥ prastutatve paryāyoktiḥ vācyasyāprastutatve 'prastutapraśaṃsā /",
    "GK16viprud_u:3931": " vyāptipakṣadharmatādyabhāvāt kāvyaliṅgasyānumānādbhedaḥ /",
    "GK16viprud_u:3932": " sādhāraṇaguṇayogād bhedānupalabdhau sāmānyam /",
    "GK16viprud_u:3933": " utkṛṣṭaguṇayogānnyūnaguṇatirodhāne mīlanam /",
    "GK16viprud_u:3934": " anyavyavacchede tātparyābhāvāduttarālaṃkārasya parisaṃkhyāto bhedaḥ /",
    "GK16viprud_u:3935": " kākatālīyatayā kāryasādhane kāraṇāntaropanipāte samādhiḥ /",
    "GK16viprud_u:3936": " ahamahamikayā kāryasādhane bahūnāṃ kāraṇānāmudyame dvitīyaḥ samuccayaḥ /",
    "GK16viprud_u:3937": " nihnavasya vācyatvagamyatvābhyāmapahnavavyājastutyorbhedaḥ /",
    "GK16viprud_u:3938": " anyeṣāṃ bhedaḥ spaṣṭa eva /",
    "GK16viprud_u:3939": " yadyapi vyājoktimīlasāmānyeṣu kathaṃcit sādṛśyamasti ;",
    "GK16viprud_u:3940": " tathāpyavivakṣitatvānna sādṛśyamūleṣu gaṇanā /",
    "GK16viprud_u:3941": " śabdālaṃkārā nirūpyante /",
    "GK16viprud_u:3942": " athālaṃkārasvarūpavibhāgānantaraṃ śabdārthayormadhye śabdasyārthaṃ pratītyantaraṅgatvāt prathamaṃ śabdālaṃkārā nirūpyante /",
    "GK16viprud_u:3943": " chekānuprāsaḥ",
    "GK16viprud_u:3944": " bhavedavyavadhānena dvayorvyañjanayugmayoḥ /",
    "GK16viprud_u:3945": " āvṛttiryatra sa budhaiśchekānuprāsa iṣyate // ViPrud_7.1 //",
    "GK16viprud_u:3946": " yatrāvyavahitayorvyañjanayugmayordvayoḥ paunaruktyaṃ tatra chekānuprāsaḥ /",
    "GK16viprud_u:3947": " yathā---",
    "GK16viprud_u:3948": " mahīmahīnavibhave dhatte kṣemaṃkare kare /",
    "GK16viprud_u:3949": " rājanyajanyavijayī rājā rājadguṇodayaḥ // ViPrud_7.2 //",
    "GK16viprud_u:3950": " vṛttyanuprāsaḥ /",
    "GK16viprud_u:3951": " ekadviprabhṛtīnāṃ tu vyañjanānāṃ yathā bhavet /",
    "GK16viprud_u:3952": " punaruktirasau nāma vṛttyanuprāsa iṣyate // ViPrud_7.3 //",
    "GK16viprud_u:3953": " yathā---",
    "GK16viprud_u:3954": " re re kṣudramahīkṣitaḥ /",
    "GK16viprud_u:3955": " kṣaṇamitaḥ śrīkākatikṣmāpater- vīkṣadhvaṃ dhvajinīṃ durīkṣasubhaṭāṃ protkṣiptakaukṣeyakaiḥ /",
    "GK16viprud_u:3956": " yotsyadhve yadi labhyamakṣayapadaṃ kāntārapakṣo vṛthā kṣmābhṛtkukṣicarattarakṣunikarāt tatrātmarakṣā kutaḥ // ViPrud_7.4 //",
    "GK16viprud_u:3957": " yamakam /",
    "GK16viprud_u:3958": " yamakaṃ paunaruktye tu svaravyañjanayugmayoḥ // ViPrud_7.5 //",
    "GK16viprud_u:3959": " chekānuprāse vṛttyanuprāse ca svarapaunaruktyamānuṣaṅgikam /",
    "GK16viprud_u:3960": " yamake tu sasvarayoḥ vyañjanayugmayoḥ āvṛttiḥ /",
    "GK16viprud_u:3961": " tasyādimadhyāntagatatvena bahavo bhedāḥ /",
    "GK16viprud_u:3962": " atra diṅmātramudāhriyate /",
    "GK16viprud_u:3963": " pratāpaḥ kākatīndrasya mahāmahimatejasaḥ /",
    "GK16viprud_u:3964": " śriyaṃ dadhāti padmeṣṭamahāmahimatejasaḥ // ViPrud_7.6 //",
    "GK16viprud_u:3965": " yatrārthaḥ pramukhe kiṃcit bhāsate punaruktavat /",
    "GK16viprud_u:3966": " punaruktavadābhāso 'laṃkāraḥ sa satāṃ mataḥ // ViPrud_7.7 //",
    "GK16viprud_u:3967": " yatrārthaḥ punaruktavadābhāsate,",
    "GK16viprud_u:3968": " anvayavelāyāmanyathā bhavati,",
    "GK16viprud_u:3969": " sa punaruktavadābhāso 'laṃkāraḥ /",
    "GK16viprud_u:3970": " arthālaṅkāratve 'pyasya śabdapaunaruktyāśritatvācchabdālaṃkāraprastāve lakṣaṇaṃ kṛtam /",
    "GK16viprud_u:3971": " yathā---",
    "GK16viprud_u:3972": " jiṣṇurindraḥ kṣitibhujāṃ śrīpatiḥ puruṣottamaḥ /",
    "GK16viprud_u:3973": " bhāsvān sūryasphurattejāḥ kākatīndro virājate // ViPrud_7.8 //",
    "GK16viprud_u:3974": " athobhayapaunaruktyālaṃkāraḥ kathyate /",
    "GK16viprud_u:3975": " lāṭānuprāsaḥ /",
    "GK16viprud_u:3976": " śabdārthayoḥ paunaruktyaṃ yatra tātparyabhedavat /",
    "GK16viprud_u:3977": " sa kāvyatātparyavidāṃ lāṭānuprāsa iṣyate // ViPrud_7.9 //",
    "GK16viprud_u:3978": " yatra śabdārthayostātparyabhedamātraṃ na svarūpabhedastatra lāṭānuprāsaḥ /",
    "GK16viprud_u:3979": " yathā---",
    "GK16viprud_u:3980": " guṇā guṇāste gaṇyante ye rudranṛpamāśritāḥ /",
    "GK16viprud_u:3981": " nītirnītirasau tasya lakṣmīrlaṃkṣmīśca kathyate // ViPrud_7.10 //",
    "GK16viprud_u:3982": " citrālaṃkāraḥ padmabandhādiḥ /",
    "GK16viprud_u:3983": " padmādyākārahetutve varṇānāṃ citramucyate /",
    "GK16viprud_u:3984": " ādigrahaṇāccakrabandhādayaḥ /",
    "GK16viprud_u:3985": " tatrāṣṭadalapadmabandho yathā---",
    "GK16viprud_u:3986": " yātā yasyāsamagrānatimiha kanakāsthānasaktāsanāyā",
    "GK16viprud_u:3987": " yānāsaktāsanasthā sukhayatu kamalābhyāsasujñānamāyā /",
    "GK16viprud_u:3988": " yā mānajñā susabhyā kṣitipatitilakaṃ jñātiraktā sageyā",
    "GK16viprud_u:3989": " yāge saktā ratijñā sukṛtiṣu phalitagrāmasasyāyatāyā // ViPrud_7.11 //",
    "GK16viprud_u:3990": " cakrabandho yathā---",
    "GK16viprud_u:3991": " lakṣmīvīkṣitavaibhavasya jagatāṃ nāthasya bhadraśriyo",
    "GK16viprud_u:3992": " dikṣvārabdhanijapratāpajanitāṃ bhākṛddhurāṃ yacchataḥ /",
    "GK16viprud_u:3993": " nityaṃ rudrajanādhipasya jayino bhāti prikāśaṃ sthirā",
    "GK16viprud_u:3994": " rājatpālanamoditātmani bhuje yogyāśritatvād dharā // ViPrud_7.12 //",
    "GK16viprud_u:3995": " atra cakrabandhe vaijanāthakṛtivīrarudrayaśa iti pratīyate /",
    "GK16viprud_u:3996": " nāgabandho yathā---",
    "GK16viprud_u:3997": " ojasye rudradeve vibhavati mahimatyājitānyapratāpe",
    "GK16viprud_u:3998": " vidyāvarye 'bhinetaryuruharicaritaṃ viśvavistārabhāji /",
    "GK16viprud_u:3999": " vairivrātā bhajante vanamatimalinakhyātayo devaviddhā",
    "GK16viprud_u:4000": " vanyairadhvanyavāri kṣatimati vividhe jantubhiḥ sthānabhājaḥ // ViPrud_7.13 //",
    "GK16viprud_u:4001": " iti śrīvidyānāthakṛtau pratāparudrayaśobhūṣaṇe 'laṃkāraśāstre",
    "GK16viprud_u:4002": " śabdālaṃkāraprakaraṇaṃ samāptam /",
    "GK16viprud_u:4003": " VIII. // atha arthālaṃkārāḥ // @----------",
    "GK16viprud_u:4004": " tatra prathamamanekālaṃkārabījabhūtatvādupamā nirūpyate /",
    "GK16viprud_u:4005": " svataḥ siddhena bhinnena saṃmatena ca dharmataḥ /",
    "GK16viprud_u:4006": " sāmyamanyena varṇyasya vācyaṃ cedekadopamā // ViPrud_8.1 //",
    "GK16viprud_u:4007": " yatra svataḥ siddhena svato bhinnena sahṛdayasaṃmatenāprakṛtena saha prakṛtasya dharmataḥ sādṛśyamekadā vācyaṃ ced bhavati tatropamā /",
    "GK16viprud_u:4008": " svataḥ siddhenetyanenotprekṣāvyāvṛttiḥ /",
    "GK16viprud_u:4009": " utprekṣāyāmaprasiddhasyāpyupamānatvasaṃbhavāt /",
    "GK16viprud_u:4010": " yathā---",
    "GK16viprud_u:4011": " kīrttiḥ kākativīrudranṛpateḥ siṃhāsanādhyāsinaḥ",
    "GK16viprud_u:4012": " prācāṃ bhumībhujāṃ yaśaḥ pidadhatī koṭīndutulyadyutiḥ /",
    "GK16viprud_u:4013": " rakṣādakṣiṇarājalābhajanitāmandapramodotthitā",
    "GK16viprud_u:4014": " railokyāṭṭahāsaprabhave kakubhāṃ prānteṣu vidyotate // ViPrud_8.2 //",
    "GK16viprud_u:4015": " atra prabhāśabdo jātivacanaḥ /",
    "GK16viprud_u:4016": " trailokyāṭṭahāsaprabhāyāḥ kaviprauḍhoktisiddhatvānnopamāśaṅkāvakāśaḥ /",
    "GK16viprud_u:4017": " svato bhinnenetyanenānanvayanyāvṛttiḥ /",
    "GK16viprud_u:4018": " ananvaye ekasyaivopamānopameyatvasaṃbhavāt / tathā hi---",
    "GK16viprud_u:4019": " santu loke suvarṇādriratnākarasudhākarāḥ /",
    "GK16viprud_u:4020": " tathāpi vīrarudro 'yaṃ vīrarudra iva svayam // ViPrud_8.3 //",
    "GK16viprud_u:4021": " saṃmatenetyanena nyūnopamādivyāvṛttiḥ / yathā---",
    "GK16viprud_u:4022": " udanvāniva gambhīraḥ suvarṇādririvonnataḥ /",
    "GK16viprud_u:4023": " diṅmahebha iva kṣoṇīdhaureyaḥ kākatīśvaraḥ // ViPrud_8.4 //",
    "GK16viprud_u:4024": " atra samudrasuvarṇādridiggajānāmupamānatvaṃ yogyamityupamaiveyam /",
    "GK16viprud_u:4025": " dharmata ityanena śleṣālaṃkāravailakṣaṇyam /",
    "GK16viprud_u:4026": " śleṣe śabdasāmyamātramabhyupagataṃ na guṇakriyāsāmyam / tathā hi ---",
    "GK16viprud_u:4027": " nīrājayantyadhrapurīramaṇyaḥ pradīpajālairvaravīrarudram /",
    "GK16viprud_u:4028": " candrānanā gotrapatiṃ rajanyastārāgaṇairmerumiva sphuradbhiḥ // ViPrud_8.5 //",
    "GK16viprud_u:4029": " atra pratāparudraṃ purastriyo nīrājayanti meruṃ rajanya iveti nopamā /",
    "GK16viprud_u:4030": " gotrapatimiti viśeṣaṇārthasya sāmyābhāvāt /",
    "GK16viprud_u:4031": " gotraśabdena rājapakṣe kulapratītiḥ,",
    "GK16viprud_u:4032": " merupakṣe parvapratītiḥ /",
    "GK16viprud_u:4033": " tathā candrānanā iti strīpakṣe candra iva ānanaṃ yāsāmiti samāsaḥ /",
    "GK16viprud_u:4034": " rātripakṣe candra evānanaṃ yāsāmiti śabdamātrasāmyena nopamāprāptiḥ /",
    "GK16viprud_u:4035": " kiṃ tu śleṣa eva /",
    "GK16viprud_u:4036": " anyena varṇyasya sāmyamityanena pratīpālaṃkāro vyāvartyate / tathā hi---",
    "GK16viprud_u:4037": " loko 'yamaviśeṣajñaḥ kiṃ kurmaḥ kasya kathyate /",
    "GK16viprud_u:4038": " yat kākatinarendreṇa sumerurupamīyate // ViPrud_8.6 //",
    "GK16viprud_u:4039": " atrāprakṛtasya meroḥ prakṛtena rājñā sādṛśyamiti pratīpālaṃkāro nopamā /",
    "GK16viprud_u:4040": " ekadā sāmyamityanena upameyopamāvyāvṛttiḥ /",
    "GK16viprud_u:4041": " upameyopamāyāmupamānopameyayoranekadā sāmyapratipādanam /",
    "GK16viprud_u:4042": " dharmo 'rtha iva pūrṇaśrīrartho dharma iva sthitaḥ /",
    "GK16viprud_u:4043": " kāmastāviva tau kāma iva rudranareśvare // ViPrud_8.7 //",
    "GK16viprud_u:4044": " atra dharmo 'rtha iva artho dharma ivetyanekadā ivaśabdadvayena dharmārthakāmānāṃ sādṛśyaṃ pratipādyata ityupameyopamā /",
    "GK16viprud_u:4045": " vācyamityanena pratīyamānaupamyānāṃ rūpakasaṃdehabhrāntimadullekhāpahnavatulyayogitādīpakaprativastūpamādṛṣṭāntasahoktivyatirekanidarśanānāṃ vailakṣaṇyam / tathā hi---",
    "GK16viprud_u:4046": " pratāparudranṛpatermaṇḍalāgravidhuṃtudaḥ /",
    "GK16viprud_u:4047": " akhaṇḍavikramoddāmo grasate rājamaṇḍalam // ViPrud_8.8 //",
    "GK16viprud_u:4048": " atra maṇḍalāgravidhuṃtudayoḥ sāmānādhikaraṇyānyathānupapattyā sādṛśyaṃ lakṣyata iti nopamā ;",
    "GK16viprud_u:4049": " kiṃ tu rūpakālaṅkāraḥ /",
    "GK16viprud_u:4050": " kimeṣa navamo haritpatiramandasaṃpatpadaṃ",
    "GK16viprud_u:4051": " kimeṣa daśamaḥ prajāpatirapūrvasargakramaḥ /",
    "GK16viprud_u:4052": " kimeṣa harirurvaroddharaṇacuñcurekādaśaś",
    "GK16viprud_u:4053": " cirāditi vitarkyate jagati kākatīndro janaiḥ // ViPrud_8.9 //",
    "GK16viprud_u:4054": " atra kākatīśvarasya haritpatiprabhṛtīnāṃ ca parasparābhedapratīteḥ saṃdehanibandhanānyathānupapattyā sādṛśyamākṣipyate;",
    "GK16viprud_u:4055": " tataḥ saṃdehālaṃkāraḥ /",
    "GK16viprud_u:4056": " kākatīyavibhoḥ kīrttivibhave vyāptarodasi /",
    "GK16viprud_u:4057": " divāpi candrikābuddhyā cakorā yānti nirvṛtim // ViPrud_8.10 //",
    "GK16viprud_u:4058": " atra kīrttivibhave candrikābuddhiḥ candrikāsādṛśyaṃ vinā na saṃbhavatīti sādṛśyākṣepāt bhrāntimadalaṅkāraḥ /",
    "GK16viprud_u:4059": " lakṣmīnivāsagṛhamityakhilā narendrāḥ",
    "GK16viprud_u:4060": " śauryātibhūmikhanirityarivīravargāḥ /",
    "GK16viprud_u:4061": " vidyāvihārapadavīti ca labdhavarṇāḥ",
    "GK16viprud_u:4062": " śrīkākatīndranagarīmaniśaṃ stuvanti // ViPrud_8.11 //",
    "GK16viprud_u:4063": " atra nagaryāṃ tattatpadārthatāropaḥ sādṛśyādṛte na saṃbhavatīti sādṛśyakalpanādullekhālaṃkāraḥ /",
    "GK16viprud_u:4064": " vīrarudrasya bhūpālajayahomaṃ vitanvataḥ /",
    "GK16viprud_u:4065": " dhūmarajiriyaṃ bhāti na camūreṇurutthitā // ViPrud_8.12 //",
    "GK16viprud_u:4066": " atrotthitāṃ camūreṇumavalokya dhūmapaṅktirityapahnavenāropaḥ sādṛśyamūla eveti sādṛśyākṣepādapahnavaḥ /",
    "GK16viprud_u:4067": " evaṃ tulyayogitādiṣvapi sādṛśyasya gamyatvānnopamāśaṅkā /",
    "GK16viprud_u:4068": " ataḥ sarvebhyaḥ sādṛśyamūlebhyo vilakṣaṇeyamupamā /",
    "GK16viprud_u:4069": " sā prathamaṃ dvidhā - pūrṇā luptā ceti /",
    "GK16viprud_u:4070": " upamānopameyasādhāraṇadharmasādṛśyapratipādakānāṃ caturṇāṃ prayoge pūrṇā /",
    "GK16viprud_u:4071": " ekasya dvayostrayāṇāṃ vā lope luptā /",
    "GK16viprud_u:4072": " pūrṇā dvividhā---śrautī ārthī ceti /",
    "GK16viprud_u:4073": " sākṣātsādṛśyapratipādakayathevādiśabdānāṃ prayoge śrautī /",
    "GK16viprud_u:4074": " dharmivyavadhānena sādṛśyapratipādakānāṃ",
    "GK16viprud_u:4075": " sadṛśasaṃkāśanīkāśapratīkāśādiśabdānāṃ prayoge ārthī /",
    "GK16viprud_u:4076": " dve api vākyasamāsataddhitagatatvena trivedhe / evaṃ",
    "GK16viprud_u:4077": " pūrṇopamā ṣaṭprakārā /",
    "GK16viprud_u:4078": " luptopamā ekonaviṃśatibhedā /",
    "GK16viprud_u:4079": " “tena tulyaṃ kriyā ced vatiḥ';",
    "GK16viprud_u:4080": " iti sadṛśārthe vihitasya vaterupādāne ārthī /",
    "GK16viprud_u:4081": " “tatra tasyeva';",
    "GK16viprud_u:4082": " iti ivārthe vihitasya vaterupādāne śrautī /",
    "GK16viprud_u:4083": " ata eva sādṛśyārthe vihitasya vateḥ prayoge dharmopādāna evānvayasaukaryādanuktadharmā taddhitagā śrautī luptā nāsti /",
    "GK16viprud_u:4084": " kalpabādiprayoge tvārthyeva /",
    "GK16viprud_u:4085": " athodāharaṇāni /",
    "GK16viprud_u:4086": " vākyagā pūrṇā śrautī yathā---",
    "GK16viprud_u:4087": " uddāmodyatavikrame kṛtayuge bāhau yayāteryathā",
    "GK16viprud_u:4088": " tretāyāṃ raghunāyakasya mahitakhyātau bhujāyāṃ yathā /",
    "GK16viprud_u:4089": " dordaṇḍe ca yudhiṣṭhirasya vilasacchaurye yathā dvāpare",
    "GK16viprud_u:4090": " visrabdhādya kalau tathaiva ramate kṣoṇyandhrabharturbhuje // ViPrud_8.13 //",
    "GK16viprud_u:4091": " samāsagā pūrṇā śrautī yathā---",
    "GK16viprud_u:4092": " bhāsvānivodyannudayādrilambī bhadrāsanastho varavīrarudraḥ /",
    "GK16viprud_u:4093": " utpaśyatāmandhrapurījanānāṃ netrābjajāḍyaṃ śamayatyaśeṣam // ViPrud_8.14 //",
    "GK16viprud_u:4094": " atra bhāsvāniveti ivena saha nityasamāsaḥ /",
    "GK16viprud_u:4095": " taddhitagā pūrṇā śrautī yathā---",
    "GK16viprud_u:4096": " kūrmavaccheṣavad gotragirivaddiṅmahebhavat /",
    "GK16viprud_u:4097": " bhuje pratāparudrasya dhurīṇe bhāti medinī // ViPrud_8.15 //",
    "GK16viprud_u:4098": " vākyagā pūrṇār''thī yathā---",
    "GK16viprud_u:4099": " taistairmahīpālanasaṃvidhānaistaistaiḥ prajārañjanavaibhavaiśca /",
    "GK16viprud_u:4100": " virājate saṃprati kākatīyalakṣmīpatirdāśaratheḥ samānaḥ // ViPrud_8.16 //",
    "GK16viprud_u:4101": " samāsagā pūrṇārthī yathā---",
    "GK16viprud_u:4102": " tādṛkpālanasāmarthyasaṃpadā kākatīśvaraḥ /",
    "GK16viprud_u:4103": " haridīśvarasaṃkāśaḥ śāsti madhyamaviṣṭapam // ViPrud_8.17 //",
    "GK16viprud_u:4104": " taddhitagā pūrṇārthī yathā---",
    "GK16viprud_u:4105": " hemācalavadaunnatye gāmbhīrye kṣīrasindhuvat /",
    "GK16viprud_u:4106": " pratāpe bhānuvad bhāti vīrarudranareśvaraḥ // ViPrud_8.18 //",
    "GK16viprud_u:4107": " eṣūdāharaṇeṣūpameyopamānasādhāraṇadharmasādṛśyapratipādakāni catvāri nibaddhānīti pūrṇatvam /",
    "GK16viprud_u:4108": " atha luptopamāyā udāharaṇāni /",
    "GK16viprud_u:4109": " anuktadharmā vākyagā śrautī luptā yathā---",
    "GK16viprud_u:4110": " yathā rucāṃ svāmini cakravākyo yathā ca nīhārarucau cakoryaḥ /",
    "GK16viprud_u:4111": " yathā prasūnastabake bhramaryastathā prajāḥ kākativīrarudre // ViPrud_8.19 //",
    "GK16viprud_u:4112": " anuktadharmā samāsagā śrautī luptā yathā---",
    "GK16viprud_u:4113": " pratāparudradevasya pādapīṭhīmanāratam /",
    "GK16viprud_u:4114": " ārādhayanti bhūpālāḥ praṇatā devatāmiva // ViPrud_8.20 //",
    "GK16viprud_u:4115": " anuktadharmā vākyagā ārthī luptā yathā---",
    "GK16viprud_u:4116": " kākatikṣmāpaterjaitraprasthānapaṭahadhvanim /",
    "GK16viprud_u:4117": " tulyaṃ dambholinirghoṣaiḥ śṛṇvantyarimahībhṛtaḥ // ViPrud_8.21 //",
    "GK16viprud_u:4118": " anuktadharmā samāsagā ārthī luptā yathā---",
    "GK16viprud_u:4119": " śaśvatpurīmekaśilābhidhānāṃ vasvokasārāsadṛśīmavekṣya /",
    "GK16viprud_u:4120": " namanti bhūpā bhuvi kākatīyarājyapratiṣṭhāṃ bahumanyamānāḥ // ViPrud_8.22 //",
    "GK16viprud_u:4121": " anuktadharmā taddhitagā ārthī luptā yathā---",
    "GK16viprud_u:4122": " pratāparudranṛpaterjaganmahitatejasaḥ /",
    "GK16viprud_u:4123": " kandarpakalpamākāraṃ paśyantyandhrapurandhrayaḥ // ViPrud_8.23 //",
    "GK16viprud_u:4124": " eṣūdāharaṇeṣu dharmasyānupādānam /",
    "GK16viprud_u:4125": " anuktadharmevādiḥ karmakyacā luptā yathā---",
    "GK16viprud_u:4126": " dugdhārṇavīyatvambhodhīn kailāsīyati bhūdharān /",
    "GK16viprud_u:4127": " pratāparudradevasya yaśovaiśadyavaibhavam // ViPrud_8.24 //",
    "GK16viprud_u:4128": " anuktadharmevādirādhārakyacā luptā yathā---",
    "GK16viprud_u:4129": " krīḍādrīyati gotraśailaśikhareṣvāsthānasadmīyati",
    "GK16viprud_u:4130": " dvīpeṣvabdhiṣu dīrghikīyati haritsvekāntagehīyati /",
    "GK16viprud_u:4131": " udyānīyati sīmaparvatataṭāraṇye suparvācale",
    "GK16viprud_u:4132": " prāsādīyati vīrarudranṛpateḥ sphāraḥ pratāpodayaḥ // ViPrud_8.25 //",
    "GK16viprud_u:4133": " anuktadharmevādiḥ karmaṇamulā luptā yathā---",
    "GK16viprud_u:4134": " paśyantyātmajadarśamindumamarasrotasvinīṃ satsavī-",
    "GK16viprud_u:4135": " darśaṃ kṣīrapayonidhiṃ priyasuhṛddarśaṃ giriṃ rājatam /",
    "GK16viprud_u:4136": " līlādarpaṇadarśamanyadamalaṃ tārādi hārāvalī-",
    "GK16viprud_u:4137": " darśaṃ khelati vīrarudranṛpateḥ kīrttirjagadvyāpinī // ViPrud_8.26 //",
    "GK16viprud_u:4138": " anuktadharmevādiḥ kartṛṇamulā luptā yathā---",
    "GK16viprud_u:4139": " nṛpeṣu śikṣāvidhidaṇḍacāraṃ kāntāsu puṣpāyudhadhanvacāram /",
    "GK16viprud_u:4140": " prajāsu cālambanayaṣṭicāraṃ caratyayaṃ rudranarendrakhaḍgaḥ // ViPrud_8.27 //",
    "GK16viprud_u:4141": " anuktadharmevādiḥ kvipā luptā yathā---",
    "GK16viprud_u:4142": " sudhāpravāhati satāmasatāṃ kālakūṭati /",
    "GK16viprud_u:4143": " vīrarudranarendrasya guṇajyotsnāvijṛmbhitam // ViPrud_8.28 //",
    "GK16viprud_u:4144": " eṣūdāharaṇeṣu dvayoranupādānam /",
    "GK16viprud_u:4145": " ambhodhīn dugdhārṇavīyatītyatra karmakyaci dugdhārṇavāniva karotīti,",
    "GK16viprud_u:4146": " gotraśikhareṣu krīḍādrīyatītyādhārakyaci krīḍādrīṣviva vartata iti,",
    "GK16viprud_u:4147": " candramātmajadarśaṃ paśyantīti karmaṇamuli ātmajamiva paśyantīti,",
    "GK16viprud_u:4148": " śikṣāvidhidaṇḍacāraṃ caratīti kartṛṇamuli śikṣāvidhidaṇḍa iva caratīti ivaśabdo 'ntargata iti tasya luptatvam /",
    "GK16viprud_u:4149": " anuktadharmīvadiḥ kartṛkyacā luptā yathā---",
    "GK16viprud_u:4150": " jyotsnīyanti sudhīyanti candanīyanti sarvataḥ /",
    "GK16viprud_u:4151": " pratāparudranṛpateḥ śubhrāḥ kīrttermahormayaḥ // ViPrud_8.29 //",
    "GK16viprud_u:4152": " atra kīrttīnāṃ svarūpamupameyam /",
    "GK16viprud_u:4153": " anuktadharmevādiḥ kartṛkyaṅā luptā yathā---",
    "GK16viprud_u:4154": " śeṣāyate mahīṃ voḍhuṃ kalpaśākhāyate 'rthinām /",
    "GK16viprud_u:4155": " pratāparudradordaṇḍaḥ kāladaṇḍāyate dviṣām // ViPrud_8.30 //",
    "GK16viprud_u:4156": " anuktopamānā vākyagā luptā yathā---",
    "GK16viprud_u:4157": " vadānyo nānyo 'sti trijagati samo rudranṛpater-",
    "GK16viprud_u:4158": " guṇaśreṇīślāghāpihitaharidīśānayaśasaḥ /",
    "GK16viprud_u:4159": " samantādudbhūtairdviradamadagandhaiḥ surabhayaḥ",
    "GK16viprud_u:4160": " kriyante yadvidvajjanamaṇigṛhaprāṅgaṇabhuvaḥ // ViPrud_8.31 //",
    "GK16viprud_u:4161": " anuktopamānā samāsagā luptā yathā---",
    "GK16viprud_u:4162": " vīrarudrasamo rājā nāsti nāstyeva bhūtale /",
    "GK16viprud_u:4163": " yasya dharmānubandhena kaliḥ kṛtayugīkṛtaḥ // ViPrud_8.32 //",
    "GK16viprud_u:4164": " anuktadharmopamānā vākyagā luptā yathā---",
    "GK16viprud_u:4165": " loke kākativīrarudranṛpateruddāmabhūmaśriyaḥ",
    "GK16viprud_u:4166": " kīrttyā kārttikakaumudīdhavalayā tulyaṃ na kiṃcit kvacit /",
    "GK16viprud_u:4167": " yanmādhuryavijṛmbhitakṣataviṣāṃ grīvāṃ vilokyādhunā",
    "GK16viprud_u:4168": " kaṇṭhāliṅganamīśiturvitanute nīrandhramadreḥ sutā // ViPrud_8.33 //",
    "GK16viprud_u:4169": " anuktadharmopamānā samāsagā luptā yathā---",
    "GK16viprud_u:4170": " pratāpaśrītulyaṃ kvacidapi na bhūtaṃ na ca bhavet",
    "GK16viprud_u:4171": " na bhāvi trailokye kimapi jayinaḥ kākativibhoḥ /",
    "GK16viprud_u:4172": " yathā lokālokakṣitidharataṭeṣvarkadṛṣadaḥ",
    "GK16viprud_u:4173": " prakāśante naktaṃdivamuditarociḥ paricayāḥ // ViPrud_8.34 //",
    "GK16viprud_u:4174": " pūrvodāharaṇadvaye vadānyo nānyo 'stīti rājeti śabdābhyāṃ vitaraṇaśīlatvaṃ prajārañjakatvaṃ ca sādharmyamuktam /",
    "GK16viprud_u:4175": " anantarodāharaṇadvaye dharmasyāpyanupādānamiti bhedaḥ /",
    "GK16viprud_u:4176": " eṣu caturṣūdāharaṇeṣu na pratīpālaṃkāraśaṅkā /",
    "GK16viprud_u:4177": " upamānasyākṣepābhāvāt ;",
    "GK16viprud_u:4178": " upameyasyādhikyāvivakṣaṇācca /",
    "GK16viprud_u:4179": " yatropameyasyādhikyavivakṣayopamānatvamucyate tatraiva pratīpālaṃkāraḥ /",
    "GK16viprud_u:4180": " anuktevādiḥ samāsagā luptā yathā---",
    "GK16viprud_u:4181": " asatāmuṣṇabhānūṣṇaṃ satāṃ śītāṃśuśītalam /",
    "GK16viprud_u:4182": " pratāparudradevasya caritaṃ viśvamaṅgaḷam // ViPrud_8.35 //",
    "GK16viprud_u:4183": " anuktadharmevādyupamānā samāsagā luptā yathā---",
    "GK16viprud_u:4184": " kākatīndro raṇe bhāti bhīmasenaparākramaḥ /",
    "GK16viprud_u:4185": " kiṃtvaduḥ śāsanāḥ sarve yasya pratyarthipārthivāḥ // ViPrud_8.36 //",
    "GK16viprud_u:4186": " atra bhīmasenasya parākrama iva parākramo yasya saḥ bhīmasenaparākrama iti dharmevādyupamāluptā /",
    "GK16viprud_u:4187": " iti luptopamā darśitāḥ /",
    "GK16viprud_u:4188": " atha sādhāraṇadharmopādāne dvaividhyam /",
    "GK16viprud_u:4189": " dharmasya sakṛdupamānopameyagatatvena nirdeśaḥ,",
    "GK16viprud_u:4190": " ubhayagatatvena pṛthagupādānaṃ ca /",
    "GK16viprud_u:4191": " pṛthagupādānaṃ ca vastuprativastubhāvena bimbapratibimbabhāvena ca dvividham /",
    "GK16viprud_u:4192": " ekasyārthasya śabdadvayenābhidhānaṃ vastuprativastubhāvaḥ /",
    "GK16viprud_u:4193": " dvayorarthayordvirupādānaṃ bimbapratibimbabhāvaḥ /",
    "GK16viprud_u:4194": " sakṛnnirdeśo yathā---",
    "GK16viprud_u:4195": " nṛpāḥ praṇatamūrdhānaḥ sevante kākatīśvaram /",
    "GK16viprud_u:4196": " asādhūnāṃ vinetāraṃ guruṃ śiṣyā ivābhitaḥ // ViPrud_8.37 //",
    "GK16viprud_u:4197": " atra nareśvarāṇāṃ śiṣyāṇāṃ ca praṇatamūrdhāna iti sakṛdeva sādharmyamuktam /",
    "GK16viprud_u:4198": " yathā asādhūnāṃ vinetāramiti rājño gurośca tulyadharmatvaṃ sakṛdevoktam /",
    "GK16viprud_u:4199": " vastuprativastubhāvena dvidhā nirdeśo yathā---",
    "GK16viprud_u:4200": " vaṃśo 'yaṃ kākatīyānāṃ vīrarudreṇa bhūṣitaḥ /",
    "GK16viprud_u:4201": " anvavāyaḥ kakutsthānāṃ rāmeṇeva pariṣkṛtaḥ // ViPrud_8.38 //",
    "GK16viprud_u:4202": " atra bhūṣitapariṣkṛtaśabdābhyāmekārthapratītervastuprativastubhāvaḥ /",
    "GK16viprud_u:4203": " bimbapratibimbabhāvo yathā---",
    "GK16viprud_u:4204": " sphuracchravetātapatraśrīḥ kākatīyanareśvaraḥ /",
    "GK16viprud_u:4205": " hāṭakādririvābhāti śṛṅgasaṅgīndumaṇḍalaḥ // ViPrud_8.39 //",
    "GK16viprud_u:4206": " atra śvetātapatracandramaṇḍalayoḥ sādṛśyena kākatīndrasuvarṇācalayoḥ sādṛśyamiti bimbapratibimbabhāvaḥ /",
    "GK16viprud_u:4207": " aparamapi dvaividhyamasyālaṃkārasya---samastavastuviṣayā ekadeśavartinī ceti /",
    "GK16viprud_u:4208": " yathākramaṃ dvayorudāharaṇam---",
    "GK16viprud_u:4209": " vibhāti bhūrdyairiva kākatīndrapurī virājatyamarāvatīva /",
    "GK16viprud_u:4210": " paurāḥ prathante tridaśā ivarddhi dhatte marutvāniva vīrarudraḥ // ViPrud_8.40 //",
    "GK16viprud_u:4211": " eṣā samastavastuviṣayā /",
    "GK16viprud_u:4212": " ekadeśavartinī yathā---",
    "GK16viprud_u:4213": " dvipaiścaradbhirdharaṇīdharairvā turaṅgamaśreṇibhirūrmibharvā /",
    "GK16viprud_u:4214": " nānāyudhairvyālajalagrahairvā balaṃ triliṅgādhipaterdurāpam // ViPrud_8.41 //",
    "GK16viprud_u:4215": " atra triliṅgādhipaterbalaṃ samudra ivetyarthāt pratīterekadeśavartitvam /",
    "GK16viprud_u:4216": " mālārūpeṇāpyayamalaṃkāro dṛśyate / yathā---",
    "GK16viprud_u:4217": " kundati kumudati haṃsati hārati harati kṣapākarati /",
    "GK16viprud_u:4218": " kailāsati ca yaśaḥ śrīvaiśadyaṃ vīrarudrasya // ViPrud_8.42 //",
    "GK16viprud_u:4219": " atraikasyopameyasyānekopamānadarśanāt mālātvam /",
    "GK16viprud_u:4220": " upamāyāṃ bhedābhedasādhāraṇasya sādharmyasya prayojakatvam /",
    "GK16viprud_u:4221": " evaṃ bhedāntaraṃ yathāsaṃbhavamudāhāryam //",
    "GK16viprud_u:4222": " ananvayālaṃkāraḥ /",
    "GK16viprud_u:4223": " ekasyaivopamānopameyatve 'nanvayo mataḥ // ViPrud_8.43 //",
    "GK16viprud_u:4224": " yatra dvitīyasabrahmacārinivṛttyarthamekasyaivopamānopameyabhāvo nibadhyate asāvananvayālaṃkāraḥ / yathā---",
    "GK16viprud_u:4225": " santu loke suvarṇādriratnākarasudhākarāḥ /",
    "GK16viprud_u:4226": " tathāpi vīrarudro 'yaṃ vīrarudra iva svayam // ViPrud_8.44 //",
    "GK16viprud_u:4227": " upameyopamālaṅkāraḥ /",
    "GK16viprud_u:4228": " paryāyeṇa dvayostasminnupameyopamā matā // ViPrud_8.45 //",
    "GK16viprud_u:4229": " tasminnityupamānopameyatvaparāmarśaḥ / yathā---",
    "GK16viprud_u:4230": " dharmo 'rtha iva pūrṇaśrīrartho dharma iva sthitaḥ /",
    "GK16viprud_u:4231": " kāmastāviva tau kāma iva rudranareśvare // ViPrud_8.46 //",
    "GK16viprud_u:4232": " smaraṇālaṃkāraḥ /",
    "GK16viprud_u:4233": " sadṛśānubhavādanyasmṛtiḥ smaraṇamucyate // ViPrud_8.47 //",
    "GK16viprud_u:4234": " yatra sadṛśasya padārthasyānubhavena sadṛśavastvantaraparāmarśo jāyate tatra smaraṇālaṃkāraḥ / yathā---",
    "GK16viprud_u:4235": " rājñā pratāparudreṇa pāliteyaṃ vasuṃdharā /",
    "GK16viprud_u:4236": " hariścandranalādīnāṃ prācāṃ smarati bhūbhujām // ViPrud_8.48 //",
    "GK16viprud_u:4237": " atra nalanahuṣāditulyapālanapravīṇatayā pratāparudraṃ rakṣitāraṃ",
    "GK16viprud_u:4238": " prāptavatyāḥ medinyāḥ pūrvarājasmaraṇam /",
    "GK16viprud_u:4239": " bhedābhedasādhāraṇasādharmyanibandhanālaṃkārāḥ pradarśitāḥ /",
    "GK16viprud_u:4240": " saṃpratyāropagarbhālaṃkāraprastāvaḥ /",
    "GK16viprud_u:4241": " tatrāpi prādhānyāt prathamaṃ rūpakaṃ nirūpyate /",
    "GK16viprud_u:4242": " rūpakālaṅkāraḥ /",
    "GK16viprud_u:4243": " āropaviṣayasya syādatirohitarūpiṇaḥ /",
    "GK16viprud_u:4244": " uparañjakamāropyamāṇaṃ tadrūpakaṃ matam // ViPrud_8.49 //",
    "GK16viprud_u:4245": " atrāropaviṣayasyetyanena adhyavasāyagarbhasya utprekṣādeḥ anāropamūlānāṃ copamādīnāṃ vyāvṛttiḥ /",
    "GK16viprud_u:4246": " atirohitarūpiṇa ityanena saṃdehabhrāntimadapahnutipramukhānāṃ vyāvṛttiḥ /",
    "GK16viprud_u:4247": " saṃdehālaṃkāre viṣayasya saṃdihyamānatayā tirodhānam /",
    "GK16viprud_u:4248": " bhrāntimadalaṃkāre bhrāntyā viṣayatirodhānam /",
    "GK16viprud_u:4249": " apahnutyalaṃkāre 'pahnavenāropaviṣayatirodhānam /",
    "GK16viprud_u:4250": " uparañjakamityanena pariṇāmālaṃkāravyāvṛttiḥ /",
    "GK16viprud_u:4251": " pariṇāme āropyamāṇasya prakṛtopayogitvenānvayo na prakṛtoparañjakatvena /",
    "GK16viprud_u:4252": " ataḥ sādṛśyamūlebhyaḥ sarvebhyo vilakṣaṇaṃ rūpakam /",
    "GK16viprud_u:4253": " tasya prathamaṃ traividhyam---sāvayavaṃ,",
    "GK16viprud_u:4254": " niravayavaṃ paramparitaṃ ceti /",
    "GK16viprud_u:4255": " sāvayavaṃ dvividham---samastavastuviṣayam,",
    "GK16viprud_u:4256": " ekadeśavivarti ceti /",
    "GK16viprud_u:4257": " niravayavaṃ dvividham---kevalaṃ mālārūpaṃ ceti /",
    "GK16viprud_u:4258": " paramparitasyāpi śliṣṭanibandhanatvenāśliṣṭanibandhanatvena ca dvaividhyam /",
    "GK16viprud_u:4259": " tayorapi pratyekaṃ kevalamālārūpatayā caturvidhyam /",
    "GK16viprud_u:4260": " evamaṣṭavidho rūpakālaṃkāraḥ /",
    "GK16viprud_u:4261": " athodāharaṇāni /",
    "GK16viprud_u:4262": " yatrāvayavānāmavayavinaśca sāmastyena nirūpaṇaṃ nibadhyate,",
    "GK16viprud_u:4263": " tat samastavastuviṣayaṃ rūpakam /",
    "GK16viprud_u:4264": " yathā---",
    "GK16viprud_u:4265": " yātrāprāvṛṣi vīrarudranṛpaternissāṇadhārādhare",
    "GK16viprud_u:4266": " vairikṣmāpatigarvaparvatabhidābhīmaṃ muhurgarjati /",
    "GK16viprud_u:4267": " śatrustrīnayanāmbuvṛṣṭirasakṛjjātānayā sarvato",
    "GK16viprud_u:4268": " vardhante haridantareṣu jagadānandā yaśaḥ kandalāḥ // ViPrud_8.50 //",
    "GK16viprud_u:4269": " yatrāvayavanirūpaṇādavayavino rūpaṇaṃ gamyate,",
    "GK16viprud_u:4270": " tadekadeśavivarti rūpakam /",
    "GK16viprud_u:4271": " yathā---",
    "GK16viprud_u:4272": " prasādhitāśāvalayāntarālaḥ śauryākaraḥ kākativīrarudraḥ /",
    "GK16viprud_u:4273": " vikasvarairvāsanayā trilokīṃ guṇaprasūnaiḥ surabhīkaroti // ViPrud_8.51 //",
    "GK16viprud_u:4274": " atrāvayavānāṃ guṇānāṃ prasūnasvarūpaṇena nṛpateḥ kalpaśākhitvaṃ nirūpyate /",
    "GK16viprud_u:4275": " tasmādekadeśavivartitvam / yathā vā---",
    "GK16viprud_u:4276": " mathitād vairivāraśerbhujāmandarabhūbhṛtā /",
    "GK16viprud_u:4277": " jātā pratāparudrasya kīrttirlokān dhinotyamūn // ViPrud_8.52 //",
    "GK16viprud_u:4278": " atra vairijanasya vārāśitvarūpaṇena bhujasya mandarādritvarūpaṇena ca jātāyāḥ kīrttiḥ sudhātvamarthādāpatati,",
    "GK16viprud_u:4279": " lokānāmamaratvaṃ cetyekadeśavivartti rūpakam /",
    "GK16viprud_u:4280": " yatrāvayavirūpaṇamātre kavisaṃrambhaviśrāntistanniravayavaṃ rūpakam /",
    "GK16viprud_u:4281": " avayavarūpaṇamātre 'pi tadeva /",
    "GK16viprud_u:4282": " tatra kevalaṃ yathā---",
    "GK16viprud_u:4283": " yātrārambhavijṛmbhamāṇasubhaṭaprakṣveḍitāmreḍitair",
    "GK16viprud_u:4284": " nissāṇadhvanibhiḥ sphuṭaṃ pratidaladrodaḥ kaṭāhāntaraiḥ /",
    "GK16viprud_u:4285": " kṣubdheṣvabdhiṣu kampiteṣu giriṣu śrutyaiva muñcantyasūn",
    "GK16viprud_u:4286": " bhītāḥ kākativīrarudranṛpateḥ pratyarthinaḥ pārthivāḥ // ViPrud_8.53 //",
    "GK16viprud_u:4287": " atra rodasaḥ kaṭāhatvaṃ rūpyate /",
    "GK16viprud_u:4288": " mālāniravayavaṃ yathā---",
    "GK16viprud_u:4289": " rājñāṃ maulivibhūṣaṇasragamalā dikkuñjaraśrotrayoḥ",
    "GK16viprud_u:4290": " sphāraṃ cāmarabhūṣaṇaṃ dharaṇibhṛcchṛṅgeṣu gaṅgāsarit /",
    "GK16viprud_u:4291": " vyomnaḥ kṣaumavitānamujjvalataraṃ muktākalāpo bhuvaḥ",
    "GK16viprud_u:4292": " sphāraḥ kākativīrarudrayaśasāṃ jāgarti visphūrjitam // ViPrud_8.54 //",
    "GK16viprud_u:4293": " rūpakaheturūpakaṃ paramparitarūpakam /",
    "GK16viprud_u:4294": " rūpakadvayamātravyavasthitatvādasya na samastavastuviṣaye 'ntarbhāvaḥ /",
    "GK16viprud_u:4295": " śliṣṭakevalaparamparitaṃ yathā---",
    "GK16viprud_u:4296": " pratāparudradevasya maṇḍalāgravidhuntudaḥ /",
    "GK16viprud_u:4297": " akhaṇḍavikramoddāmo grasate rājamaṇḍalam // ViPrud_8.55 //",
    "GK16viprud_u:4298": " śliṣṭamālāparamparitaṃ yathā---",
    "GK16viprud_u:4299": " padmollāsasahasrabhānurasakṛtsanmārgacaryābudhaḥ",
    "GK16viprud_u:4300": " kṣmābhṛtpakṣabhidāśaniḥ kuvalayālaṃkārarākāśaśī /",
    "GK16viprud_u:4301": " nityodyatsumanovikāsasurabhiḥ kalyāṇasaṃpatsura-",
    "GK16viprud_u:4302": " kṣoṇībhṛdbhuvanāśrayāmbudhirayaṃ śrīvīrarudro nṛpaḥ // ViPrud_8.56 //",
    "GK16viprud_u:4303": " aśliṣṭakevalaparamparitaṃ yathā---",
    "GK16viprud_u:4304": " kākatīyasya dugdhābdheryaśolīlāmahormayaḥ /",
    "GK16viprud_u:4305": " dikkūlamudrujāṭopāḥ khelantyabbhraṃkaṣocchrayāḥ // ViPrud_8.57 //",
    "GK16viprud_u:4306": " aśliṣṭamālāparamparitaṃ yathā---",
    "GK16viprud_u:4307": " dorāśīviṣajihvayā ripuvanaśreṇīmahāvātyayā",
    "GK16viprud_u:4308": " śauryogrānaladhūmyayā jayaramāyoṣāvilāsabhruvā /",
    "GK16viprud_u:4309": " saṃhṛṣyaddharaṇīvilāsaśikhinīsaṃvāsayaṣṭyā jagat-",
    "GK16viprud_u:4310": " prasādārgalayā kṛpāṇalatayā rudro nṛpaḥ krīḍati // ViPrud_8.58 //",
    "GK16viprud_u:4311": " aśliṣṭamālāparamparitaṃ vaidharmyeṇāpi saṃbhavati / yathā---",
    "GK16viprud_u:4312": " trāsāndhakāramadhyāhnāḥ kaitavātaparātrayaḥ /",
    "GK16viprud_u:4313": " jayanti vīrarudrasya raṇaprāṅgaṇakelayaḥ // ViPrud_8.59 //",
    "GK16viprud_u:4314": " evamaṣṭavidhasyāpi rūpakasya vākyasamāsagatatvena ṣoḍaśa rūpakabhedāḥ saṃbhavanti //",
    "GK16viprud_u:4315": " pariṇāmālaṅkāraḥ /",
    "GK16viprud_u:4316": " āropyamāṇamāropaviṣayātmatayā sthitam /",
    "GK16viprud_u:4317": " prakṛtasyopayogitve pariṇāma udāhṛtaḥ // ViPrud_8.60 //",
    "GK16viprud_u:4318": " āropyamāṇaṃ prakṛtopayogītyanena sarvālaṅkāravyāvṛttiḥ / tasya",
    "GK16viprud_u:4319": " sāmānādhikaraṇyavaiyadhikaraṇyābhyāṃ dvaividhyam /",
    "GK16viprud_u:4320": " sāmānādhikaraṇyena pariṇāmo yathā---",
    "GK16viprud_u:4321": " śaśvat prasādhanavidhānakṛtābhilāṣā",
    "GK16viprud_u:4322": " namrairbhajanti makuṭairavanīpavargāḥ /",
    "GK16viprud_u:4323": " śrīvīrarudranṛpateḥ kakubhāṃ vijetu-",
    "GK16viprud_u:4324": " rājñāmayīṃ srajamamandavilāsalakṣmīm // ViPrud_8.61 //",
    "GK16viprud_u:4325": " vaiyadhikaraṇyena pariṇāmo yathā---",
    "GK16viprud_u:4326": " kirīṭamāṇikyamayūkhajālairvidhāya puṣpāñjalimarcayante /",
    "GK16viprud_u:4327": " phalārthino rudranarendrapādapīṭhāntasīmānamarikṣitīndrāḥ // ViPrud_8.62 //",
    "GK16viprud_u:4328": " samāsoktāvāropyamāṇasya prakṛtopayogitve 'pyavācyatvānna pariṇāme 'ntarbhāvaḥ /",
    "GK16viprud_u:4329": " saṃdehālaṅkāraḥ /",
    "GK16viprud_u:4330": " viṣayo viṣayī yatra sādṛśyāt kavisaṃmatāt /",
    "GK16viprud_u:4331": " saṃdehagocarau syātāṃ saṃdehālaṅkṛtiśca sā // ViPrud_8.63 //",
    "GK16viprud_u:4332": " sā trividhā /",
    "GK16viprud_u:4333": " śuddhā, niścayagarbhā,",
    "GK16viprud_u:4334": " niścayāntā ceti /",
    "GK16viprud_u:4335": " saṃdehamātraparyavasāyinī śuddhā yathā---",
    "GK16viprud_u:4336": " kimeṣa navamo haritpatiramandasaṃpatpadaṃ",
    "GK16viprud_u:4337": " kimeṣa daśamaḥ prajāpatirapūrvasargakramaḥ /",
    "GK16viprud_u:4338": " kimeva harirurvaroddharaṇacuñcurekādaśa-",
    "GK16viprud_u:4339": " ścirāditi vilokyate jagati vīrarudro janaiḥ // ViPrud_8.64 //",
    "GK16viprud_u:4340": " niścayagarbho yathā---",
    "GK16viprud_u:4341": " kālāhiḥ kimayaṃ mṛṇālamṛdulaṃ bhogaṃ sa dhatte punaḥ",
    "GK16viprud_u:4342": " kālabhrūkuṭireṣa kiṃ nu mukha evojjṛmbhate sā punaḥ /",
    "GK16viprud_u:4343": " kālogrānaladhūmapaddhatirasau kiṃ sā punardhūyate",
    "GK16viprud_u:4344": " vāteneti vikalpyate pratibhaṭai rudrasya kaukṣeyakaḥ // ViPrud_8.65 //",
    "GK16viprud_u:4345": " niścayaparyavasānā yathā---",
    "GK16viprud_u:4346": " kiṃ kalpadrumamañjarīsraja ime kiṃ vā payorāśayaḥ",
    "GK16viprud_u:4347": " svardhenorathavā kimujjvalatarāścintāmaṇeḥ sphūrtayaḥ /",
    "GK16viprud_u:4348": " kiṃ vā siddharasormayaściramiti vyāmṛśya niścinvate",
    "GK16viprud_u:4349": " santaḥ kākativīrarudranṛpateḥ smerāḥ kaṭākṣā iti // ViPrud_8.66 //",
    "GK16viprud_u:4350": " bhrāntimadalaṅkāraḥ /",
    "GK16viprud_u:4351": " kavisaṃmatāsādṛśyādviṣaye pihitātmani /",
    "GK16viprud_u:4352": " āropyamāṇānubhavo yatra sa bhrāntimān mataḥ // ViPrud_8.67 //",
    "GK16viprud_u:4353": " yathā---",
    "GK16viprud_u:4354": " kākatīyavibhoḥ",
    "GK16viprud_u:4355": " kīrttivibhave vyāptarodasi /",
    "GK16viprud_u:4356": " divāpi candrikābuddhyā cakorā yānti nirvṛtim // ViPrud_8.68 //",
    "GK16viprud_u:4357": " apahnavālaṅkāraḥ /",
    "GK16viprud_u:4358": " niṣidhya viṣayaṃ sāmyādanyārope hyapahnutiḥ // ViPrud_8.69 //",
    "GK16viprud_u:4359": " tasyāstraividhyam---apahnutyāropaḥ,",
    "GK16viprud_u:4360": " āropyāpahnavaḥ,",
    "GK16viprud_u:4361": " chalādiśabdairasatyatvapratipādanaṃ ca /",
    "GK16viprud_u:4362": " ādyadvayasyodāharaṇam---",
    "GK16viprud_u:4363": " udvellaccaturarṇavīkalakalo nāyaṃ camūḍambaro",
    "GK16viprud_u:4364": " nedaṃ dundubhigarjitaṃ tripurajitkalpāntaḍhakkāravaḥ /",
    "GK16viprud_u:4365": " itthaṃ rudranarendradhāṭiṣu mahībhārāvanamrībhava-",
    "GK16viprud_u:4366": " ccheṣāśeṣaśirassu vismitamatha bhraṣṭaṃ digīśairapi // ViPrud_8.70 //",
    "GK16viprud_u:4367": " chalādiśabdairasatyatvapratipādanaṃ yathā---",
    "GK16viprud_u:4368": " sarvāṃ kākativīrarudradharaṇīnāthacchalena kṣitiṃ",
    "GK16viprud_u:4369": " pātuṃ madhyamalokapālapadavīṃ prāptaḥ svayaṃbhūḥ śivaḥ /",
    "GK16viprud_u:4370": " naivaṃ ced viṣamāvalokanakalāmātreṇa bhasmīkṛtair-",
    "GK16viprud_u:4371": " jātaṃ vairipuraiḥ kathaṃ kathamavāgbhūtaṃ ca bhūbhṛdgaṇaiḥ // ViPrud_8.71 //",
    "GK16viprud_u:4372": " arthayogaruciśleṣairullekhanamanekadhā /",
    "GK16viprud_u:4373": " grahītṛbhedādekasya sa ullekhaḥ satāṃ mataḥ // ViPrud_8.72 //",
    "GK16viprud_u:4374": " rucyarthayogābhyāṃ yathā---",
    "GK16viprud_u:4375": " lakṣmīnivāsagṛhamityakhilā narendrāḥ",
    "GK16viprud_u:4376": " śauryātibhūmikhanirityarivīravargāḥ /",
    "GK16viprud_u:4377": " vidyāvihārapadavīti ca labdhavarṇāḥ",
    "GK16viprud_u:4378": " śrīkākatīndranagarīmaniśaṃ stuvanti // ViPrud_8.73 //",
    "GK16viprud_u:4379": " śleṣeṇa yathā---",
    "GK16viprud_u:4380": " ugraḥ sapatneṣu,",
    "GK16viprud_u:4381": " guṇeṣu bhāsvān,",
    "GK16viprud_u:4382": " rāmaḥ pratīkeṣu,",
    "GK16viprud_u:4383": " raṇeṣu bhīmaḥ /",
    "GK16viprud_u:4384": " līlāsu lakṣmyāḥ puruṣottamaścetyācakṣate rudranṛpaṃ kavīndrāḥ // ViPrud_8.74 //",
    "GK16viprud_u:4385": " utprekṣālaṅkāraḥ /",
    "GK16viprud_u:4386": " athādhyavasāyagarbhālaṃkāradvayaṃ nirūpyate /",
    "GK16viprud_u:4387": " viṣayaviṣayiṇoranyataranigaraṇenābhedapratipattiradhyavasāyaḥ /",
    "GK16viprud_u:4388": " sa dvividhaḥ---viṣayinigaraṇena viṣayanigaraṇena ca /",
    "GK16viprud_u:4389": " yatrānyadharmasaṃbandhādanyatvenopatarkitam /",
    "GK16viprud_u:4390": " prakṛtaṃ hi bhavet prājñāstāmutprekṣāṃ pracakṣate // ViPrud_8.75 //",
    "GK16viprud_u:4391": " yatrāprakṛtaguṇakriyāsaṃbandhādaprakṛtatvena prakṛtasya saṃbhāvanam utprekṣā /",
    "GK16viprud_u:4392": " sā dvividhā---vācyā,",
    "GK16viprud_u:4393": " pratīyamānā ca /",
    "GK16viprud_u:4394": " saṃbhāvanāpratipādakānāṃ “nūnaṃ (dhruvaṃ)",
    "GK16viprud_u:4395": " prāya'; ityevamādīnāṃ prayoge vācyā /",
    "GK16viprud_u:4396": " aprayoge tu pratīyamānā /",
    "GK16viprud_u:4397": " jātikriyāguṇadravyāṇāṃ",
    "GK16viprud_u:4398": " caturṇāmadhyavasāyaviṣayatvena sā dvividhā ;",
    "GK16viprud_u:4399": " pratyekaṃ caturvidhā /",
    "GK16viprud_u:4400": " teṣāṃ bhāvābhāvarūpatayā dvaividhye 'ṣṭavidhā /",
    "GK16viprud_u:4401": " adhyavasāyasya guṇanimittatvena kriyānimittatvena ca dvaividhye pratyekaṃ ṣoḍaśaprakārā /",
    "GK16viprud_u:4402": " nimittasya vācyatvagamyatvābhyāṃ dvaividhyaṃ vācyotprekṣāyāmeva /",
    "GK16viprud_u:4403": " pratīyamānotprekṣāyāmivādyanupādāne nimittasya cāprayoge utprekṣāyā niravalambanatvāt /",
    "GK16viprud_u:4404": " tathā jātyādīnāṃ svarūpeṇa heturūpeṇa phalarūpeṇa cādhyavasāyaviṣayatve bahuvidhatvam /",
    "GK16viprud_u:4405": " vācyotprekṣāyāmapi hetuphalayorutprekṣāviṣayatve nimittasyopādānameva /",
    "GK16viprud_u:4406": " tathā hi---yathā sādhye 'nupātte sādhanatvena nirdeśo nānvayaṃ puṣṇāti,",
    "GK16viprud_u:4407": " tathā sādhane 'nupātte sādhyatvena nirdeśo 'pi /",
    "GK16viprud_u:4408": " tayoranyonyāpekṣitvāt /",
    "GK16viprud_u:4409": " hetūtprekṣāyāṃ phalaṃ nimittam /",
    "GK16viprud_u:4410": " tasyānupādāne kaṃ prati phalatvena saṃghaṭate / tathāhi---",
    "GK16viprud_u:4411": " pratāparudranṛpaterapāre kīrttisāgare /",
    "GK16viprud_u:4412": " magnā durīśaduṣkīrttisaṅgādiva jagantrayī // ViPrud_8.76 //",
    "GK16viprud_u:4413": " atrotprekṣānimittasya majjanasyānupādāne saṅgāditi hetūtprekṣā na śobhāmāvahati / yathā vā---",
    "GK16viprud_u:4414": " jayaśrīvāsapadmasya vikāsāyeva bhānumān /",
    "GK16viprud_u:4415": " pratibimbamiṣāt khaḍgaṃ praviśatyandhrabhūbhujaḥ // ViPrud_8.77 //",
    "GK16viprud_u:4416": " atrotprekṣānimittasya bhānumatpraveśasyānupādāne jayaśrīvāsakamalavikāsāyeveti phalotprekṣaṇamasamīcīnam /",
    "GK16viprud_u:4417": " ataḥ svarūpotprekṣāyāmeva nimittasyopādānānupādānābhyāṃ dvaividhyam /",
    "GK16viprud_u:4418": " ataścetthaṃ vācyotprekṣāyā bhedagaṇanā /",
    "GK16viprud_u:4419": " upāttaguṇanimittajātibhāvasvarūpotprekṣā / 1 /",
    "GK16viprud_u:4420": " upāttaguṇanimittajātyabhāvasvarūpotprekṣā / 2 /",
    "GK16viprud_u:4421": " upāttakriyānimittijātibhāvasvarūpotprekṣā / 3 /",
    "GK16viprud_u:4422": " upāttakriyānimittajātyabhāvasvarūpotprekṣā / 4 /",
    "GK16viprud_u:4423": " anupāttanimittijātibhāvasvarūpotprekṣā / 5 /",
    "GK16viprud_u:4424": " anupāttanimittijātyabhāvasvarūpotprekṣā / 6 /",
    "GK16viprud_u:4425": " upāttaguṇanimittajātibhāvahetūtprekṣā / 7 /",
    "GK16viprud_u:4426": " upāttaguṇanimittajātyabhāvahetūtprekṣā / 8 /",
    "GK16viprud_u:4427": " upāttakriyānimittajātibhāvahetūtprekṣā / 9 /",
    "GK16viprud_u:4428": " upāttakriyānimittajātyabhāvahetūtprekṣā / 10 /",
    "GK16viprud_u:4429": " upāttaguṇanimittajātibhāvaphalotprekṣā / 11 /",
    "GK16viprud_u:4430": " upāttaguṇanimittajātyabhāvaphalotprekṣā / 12 /",
    "GK16viprud_u:4431": " upāttakriyānimittajātyabhāvaphalotprekṣā / 13 /",
    "GK16viprud_u:4432": " evaṃ caturdaśabhedā jātyutprekṣā /",
    "GK16viprud_u:4433": " anenaiva krameṇa guṇakriyādravyotprekṣāpi parigaṇanīyā /",
    "GK16viprud_u:4434": " evaṃ ca vācyotprekṣāyāḥ ṣaṭpañcāśad bhedāḥ /",
    "GK16viprud_u:4435": " pratīyamānotprekṣāyastvaṣṭācatvāriṃśad bhedāḥ /",
    "GK16viprud_u:4436": " atra svarūpotprekṣāyāmapi nimittopādānaniyamāt nimittasya gamyatve guṇarūpatvena kriyārūpatvena ca cārutvaviśeṣābhāvādeka eva bhedo gaṇyate",
    "GK16viprud_u:4437": " guṇakriyayorutprekṣāviṣayatvamutprekṣānimittatvaṃ",
    "GK16viprud_u:4438": " cābhyupagatam /",
    "GK16viprud_u:4439": " prācāmalaṅkāraprabandheṣu ṣaṇṇavatibhedotprekṣeti gaṇanāmātram /",
    "GK16viprud_u:4440": " cārutvātiśayastu ṣaṭpañcāśat eva bhedānām /",
    "GK16viprud_u:4441": " tatra yathāsaṃbhavamudāharaṇāni /",
    "GK16viprud_u:4442": " upāttaguṇanimittajātibhāvasvarūpotprekṣā yathā---",
    "GK16viprud_u:4443": " kīrttiḥ kākativīrarudranṛpateḥ siṃhāsanādhyāsinaḥ",
    "GK16viprud_u:4444": " prācāṃ bhūmibhujāṃ yaśaḥ pidadhatī koṭīndutulyadyutiḥ /",
    "GK16viprud_u:4445": " rakṣādakṣiṇarājalābhajanitāmandapramodotthitā",
    "GK16viprud_u:4446": " trailokyāṭṭahasaprabheva kakubhāṃ prānteṣu vidyotate // ViPrud_8.78 //",
    "GK16viprud_u:4447": " atra prabhāśabdo jātivacanaḥ /",
    "GK16viprud_u:4448": " trailokyāṭṭahasaprabhāyāḥ kaviprauḍhoktisiddhatvānnopamāśaṅkāvakāśaḥ /",
    "GK16viprud_u:4449": " upāttakriyānimittajātibhāvasvarūpotprekṣā yathā---",
    "GK16viprud_u:4450": " vīrasya rudranṛpateḥ priyavallabhasya",
    "GK16viprud_u:4451": " rājyābhiṣekasalilaiḥ sarasīkṛtāyāḥ /",
    "GK16viprud_u:4452": " sadyaḥ samucchvasitasāndraparāgarekhāḥ",
    "GK16viprud_u:4453": " kṣoṇyāḥ pramodapulakāṅkuramañjarīva // ViPrud_8.79 //",
    "GK16viprud_u:4454": " atra pulakāṅkuramañjarīvetyutprekṣāyāṃ sarasīkaraṇaṃ kriyārūpaṃ nimittam /",
    "GK16viprud_u:4455": " anupāttanimittijātibhāvasvarūpotprekṣā yathā---",
    "GK16viprud_u:4456": " pratāparudrasya nakhendukāntiḥ praṇāmabhājāṃ padayornṛpāṇām /",
    "GK16viprud_u:4457": " lalāṭalagnā vidhinirmitāyā varṇāvalervācanadīpikeva // ViPrud_8.80 //",
    "GK16viprud_u:4458": " atra dīpikeveti jātivacanājjātirutprekṣyate /",
    "GK16viprud_u:4459": " upāttaguṇanimittajātyabhāvasvarūpotprekṣā yathā---",
    "GK16viprud_u:4460": " pratāparudrasya guṇāmṛtormidhautā virājantyamalīkṛtāṅgāḥ /",
    "GK16viprud_u:4461": " prakṣālitātyuddhatabhūmipālāḥ khaḍgāmbubhiḥ svacchatarā bhavanti // ViPrud_8.81 //",
    "GK16viprud_u:4462": " anupāttanimittajātyabhāvasvarūpotprekṣā yathā---",
    "GK16viprud_u:4463": " diśāṃ jeturviśvaprasṛtamahaso rudranṛpater-",
    "GK16viprud_u:4464": " jayaprasthānodyatkarituragasaṃmardajanitam /",
    "GK16viprud_u:4465": " rajaḥ kṛtvā grastapratibalamasūryāmiva divaṃ",
    "GK16viprud_u:4466": " pratāpākhyān anyān diśi diśi vidhatte dinakarān // ViPrud_8.82 //",
    "GK16viprud_u:4467": " atrāsūryāmiti jātyabhāvaḥ /",
    "GK16viprud_u:4468": " jātihetūtprekṣā yathā---",
    "GK16viprud_u:4469": " udārarītyā bhujayā pratāparudrasya viśvaikadurandharasya /",
    "GK16viprud_u:4470": " viśvaṃbharā komalaśayyayeva vismāritā gotramahīdhravāsam // ViPrud_8.83 //",
    "GK16viprud_u:4471": " atra śayyeveti jātihetutvam /",
    "GK16viprud_u:4472": " jātyabhāvahetūtprekṣā yathā---",
    "GK16viprud_u:4473": " bhūmerakalpavṛkṣatvāditi dhātā vicintayan /",
    "GK16viprud_u:4474": " sṛṣṭavān kākatīśānaṃ nirvyājatyāgavaibhavam // ViPrud_8.84 //",
    "GK16viprud_u:4475": " atrākalpavṛkṣatvāditi jātyabhāvasya hetutvam /",
    "GK16viprud_u:4476": " jātiphalotprekṣā yathā---",
    "GK16viprud_u:4477": " nūnaṃ viśvaṃbharādhārastambhībhavitumāyatau /",
    "GK16viprud_u:4478": " vīrarudranarendrasya bhujāvājānulambinau // ViPrud_8.85 //",
    "GK16viprud_u:4479": " atra stambhībhavitumiti jāteḥ phalatvam /",
    "GK16viprud_u:4480": " jātyabhāvaphalotprekṣā yathā---",
    "GK16viprud_u:4481": " paśūnavadhyānālokya śatravaḥ kākatīśituḥ /",
    "GK16viprud_u:4482": " prāyeṇāmānuṣatvāya tṛṇavṛttiṃ samāśritāḥ // ViPrud_8.86 //",
    "GK16viprud_u:4483": " atrāmānuṣatvāyeti jātyabhāvasya phalatvam /",
    "GK16viprud_u:4484": " kriyāsvarūpotprekṣā yathā---",
    "GK16viprud_u:4485": " śrīkākatīyanṛpaterdviṣadaṅganānāṃ",
    "GK16viprud_u:4486": " śvāsormibhiḥ sapadi marmaritāntarālāḥ /",
    "GK16viprud_u:4487": " tāsāṃ nivāsaviṣaye kṛtayācanānāṃ",
    "GK16viprud_u:4488": " pratyuttarāṇi dadatīva marau vanāntāḥ // ViPrud_8.87 //",
    "GK16viprud_u:4489": " kriyāsvarūpābhāvotprekṣā yathā---",
    "GK16viprud_u:4490": " vimukhe sati kākatikṣitīndre vanasīmāpi kaṭhorakaṇṭakāgrā /",
    "GK16viprud_u:4491": " cikureṣu vikarṣati pratīśān adadāneva nijāntarapraveśam // ViPrud_8.88 //",
    "GK16viprud_u:4492": " atrādadāneti kriyāsvarūpābhāvaḥ /",
    "GK16viprud_u:4493": " kriyāhetūtprekṣā yathā---",
    "GK16viprud_u:4494": " rājñāṃ garvāṅkurodbhedāḥ parimlānā dine dine /",
    "GK16viprud_u:4495": " kākatīndrapratāpārkatīvroṣmābhibhavādiva // ViPrud_8.89 //",
    "GK16viprud_u:4496": " atrabhibhavādiveti kriyāhetutvam /",
    "GK16viprud_u:4497": " (kriyāhetvabhāvotprekṣā yathā---",
    "GK16viprud_u:4498": " kapolaphalakāvasyāḥ kathaṃ bhūtvā tathāvidhau /",
    "GK16viprud_u:4499": " apaśyantāvivānyonyamīdṛśīṃ kṣāmatāṃ gatau // ViPrud_8.90 //",
    "GK16viprud_u:4500": " kriyāphalotprekṣā yathā---",
    "GK16viprud_u:4501": " dambholisaṃrambhamahājigopaḥ prasthānabherīninado 'ndhrabhartuḥ /",
    "GK16viprud_u:4502": " līnānivānveṣṭumarātivargān vigāhate śailaguhāntarāṇi // ViPrud_8.91 //",
    "GK16viprud_u:4503": " kriyābhāvaphalotprekṣā yathā---",
    "GK16viprud_u:4504": " sīmādrikuñjeṣu vihārabhājaḥ siddhāṅganā kalpitacandrikārdhān /",
    "GK16viprud_u:4505": " śrīvīrarudrasya yaśovilāsān gāyantyasaṃspraṣṭumivāndhakāram // ViPrud_8.92 //",
    "GK16viprud_u:4506": " atrāsaṃspraṣṭumiveti kriyābhāvasya phalatvam /",
    "GK16viprud_u:4507": " guṇasvarūpotprekṣā yathā---",
    "GK16viprud_u:4508": " cakāsti kākatīndrasya kṛpālokanavibhramaḥ /",
    "GK16viprud_u:4509": " prakṛtiṣvapi sarvāsu prasāda iva mūrtimān // ViPrud_8.93 //",
    "GK16viprud_u:4510": " guṇābhāvasvarūpotprekṣā yathā---",
    "GK16viprud_u:4511": " pratāparudrasya mahābhiṣekapayaḥ kaṇaiḥ śītalitākhilāṅgā /",
    "GK16viprud_u:4512": " praśāntabhārārtaphaṇīndragāḍhaśvāsāniloṣmeva vibhāti pṛthvī // ViPrud_8.94 //",
    "GK16viprud_u:4513": " atra praśāntoṣmeti guṇābhāvaḥ /",
    "GK16viprud_u:4514": " guṇahetūtprekṣā yathā---",
    "GK16viprud_u:4515": " jayaśriyāmāśrayatāmupetaḥ (ti)",
    "GK16viprud_u:4516": " śrīvīrarudrasya raṇe kṛpāṇaḥ /",
    "GK16viprud_u:4517": " jayaśriyaṃ vairimahīpatīnāṃ samutsuko hartumasūyayeva // ViPrud_8.95 //",
    "GK16viprud_u:4518": " atrāsūyayeveti guṇasya hetutvam /",
    "GK16viprud_u:4519": " guṇābhāvahetūtprekṣā yathā---",
    "GK16viprud_u:4520": " jātā vayaṃ saṃprati vīrarudranarendragambhīrimagulphadanghāḥ /",
    "GK16viprud_u:4521": " ityapramodādiva jīvaneṣu mālinyamambhonidhayo bhajanti // ViPrud_8.96 //",
    "GK16viprud_u:4522": " atrāpramodādiveti guṇābhāvasya hetutvam /",
    "GK16viprud_u:4523": " guṇaphalotprekṣā yathā---",
    "GK16viprud_u:4524": " āśiṣāṃ viṣadhūmrāṇāṃ nairmalyārthamivotsukāḥ /",
    "GK16viprud_u:4525": " bhujaṅgyaḥ kākatīndrasya guṇān gātuṃ sudhāmucaḥ // ViPrud_8.97 //",
    "GK16viprud_u:4526": " atra nairmalyārthamiti guṇasya phalatvam /",
    "GK16viprud_u:4527": " guṇābhāvaphalotprekṣā yathā---",
    "GK16viprud_u:4528": " araṇyavāsārjitabāndhavāsu mṛgīṣvavairārthamivāśaraṇyāḥ /",
    "GK16viprud_u:4529": " triliṅgadeśeśvaravairināryaḥ parāṅmukhā locanavibhrameṣu // ViPrud_8.98 //",
    "GK16viprud_u:4530": " atrāvairārthamiti guṇābhāvasya phalatvam /",
    "GK16viprud_u:4531": " dravyasvarūpotprekṣā yathā---",
    "GK16viprud_u:4532": " na nityamasmin paripūrṇateti tyaktvā nabhaḥ kṣoṇitalāvatīrṇaḥ /",
    "GK16viprud_u:4533": " ānandayanninduriva svadhāmnā vibhāti loke navakākatīndraḥ // ViPrud_8.99 //",
    "GK16viprud_u:4534": " dravyasvarūpābhāvotprekṣā yathā---",
    "GK16viprud_u:4535": " ananyasādhāraṇadānaśauṇḍe sadyaḥ kṛtārthībhavadarthisārthe /",
    "GK16viprud_u:4536": " śrīkākatīndre bhuvi rājamāne dyauḥ pārijātena vinākṛteva // ViPrud_8.100 //",
    "GK16viprud_u:4537": " atra divaḥ pārijātābhāva utprekṣyate /",
    "GK16viprud_u:4538": " dravyahetūtprekṣā yathā---",
    "GK16viprud_u:4539": " pratāparudradevena kṣmābhṛtpakṣavijṛmbhitam /",
    "GK16viprud_u:4540": " samunmūlitamāmūlādapareṇeva vajriṇā // ViPrud_8.101 //",
    "GK16viprud_u:4541": " dravyahetvabhāvotprekṣā yathā---",
    "GK16viprud_u:4542": " kākatīyapratāpoṣmavilīnāṅgena meruṇā /",
    "GK16viprud_u:4543": " asuvarṇācaleneva viriñcirvyākulīkṛtaḥ // ViPrud_8.102 //",
    "GK16viprud_u:4544": " atrāsuvarṇācaleneti hetvabhāvaḥ /",
    "GK16viprud_u:4545": " dravyaphalotprekṣā yathā---",
    "GK16viprud_u:4546": " dugghārṇavaśatāyeva kailāsācalakoṭaye /",
    "GK16viprud_u:4547": " nūnaṃ pratāparudreṇa yaśo dikṣu prasāritam // ViPrud_8.103 //",
    "GK16viprud_u:4548": " atra dugghārṇavaśatāyeti dravyasya phalatvam /",
    "GK16viprud_u:4549": " dravyābhāvaphalotprekṣā yathā---",
    "GK16viprud_u:4550": " vīrarudranarendrasya jayaprasthānasaṃbhavam /",
    "GK16viprud_u:4551": " rajaḥ pihitadiggolaṃ nirākāśamiva sthitam // ViPrud_8.104 //",
    "GK16viprud_u:4552": " atra nirākāśamityākāśābhāvāya ityarthaḥ /",
    "GK16viprud_u:4553": " evaṃ bhedāntaraṃ yathāsaṃbhavamudāhāryam /",
    "GK16viprud_u:4554": " ityaupamyagarbhālaṃkāravivecanam /",
    "GK16viprud_u:4555": " atiśayoktyalaṅkāraḥ /",
    "GK16viprud_u:4556": " viṣayasyānupādānādviṣayyupanibadhyate /",
    "GK16viprud_u:4557": " yatra sātiśayoktiḥ syāt kaviprauḍhoktijīvitā // ViPrud_8.105 //",
    "GK16viprud_u:4558": " yatra kaviprauḍhoktyā viṣayatirodhānena viṣayī nibadhyate sātiśayoktiḥ /",
    "GK16viprud_u:4559": " tasyāścāturvidhyam---bhede 'bhedaḥ,",
    "GK16viprud_u:4560": " abhede bhedaḥ,",
    "GK16viprud_u:4561": " saṃbandhe 'saṃbandhaḥ,",
    "GK16viprud_u:4562": " asaṃbandhe saṃbandhaśceti /",
    "GK16viprud_u:4563": " kāryakāraṇayoḥ paurvāparyaviparyayarūpā tvanadhyavasāyamūlatvād vyatiriktaiva /",
    "GK16viprud_u:4564": " kiṃ tu prauḍhoktimūlatvādatiśayoktiriti kathyate /",
    "GK16viprud_u:4565": " tatra bhede 'bhedo yathā---",
    "GK16viprud_u:4566": " sthāne kalpatarurjātaḥ kākatīyakulodadheḥ /",
    "GK16viprud_u:4567": " lakṣmīpatirasau citraṃ martyalokamahotsavaḥ // ViPrud_8.106 //",
    "GK16viprud_u:4568": " atra pratāparudrakalpavṛkṣayorabhedādhyavasāyaḥ /",
    "GK16viprud_u:4569": " abhede bhedo yathā---",
    "GK16viprud_u:4570": " aunnatyaṃ mahadanyadeva mahitaḥ ko 'pyeṣa gambhīrimā",
    "GK16viprud_u:4571": " kāpyanyā saraṇiḥ pratāpayaśasoranyaiva bāhvoḥ prathā /",
    "GK16viprud_u:4572": " sarvaṃ nūtanameva rudranṛpaterjāne na tannirmitau",
    "GK16viprud_u:4573": " sāmagrī caturānanena kiyatī kīdṛkkramā kalpitā // ViPrud_8.107 //",
    "GK16viprud_u:4574": " atraunnatyādervāstavābhede 'pi bhedaḥ kalpitaḥ /",
    "GK16viprud_u:4575": " tataḥ svataḥ siddhakaviprauḍhoktisiddhayoraunnatyayorbhede 'pi abhedādhyavasāyaḥ /",
    "GK16viprud_u:4576": " saṃbandhe 'saṃbandho yathā---",
    "GK16viprud_u:4577": " śilā cintāratnaṃ,",
    "GK16viprud_u:4578": " taruramaraśākhī, paśurasau",
    "GK16viprud_u:4579": " viyaddhenuḥ,",
    "GK16viprud_u:4580": " sarvaṃ jagadapi tathā doṣavidhuram /",
    "GK16viprud_u:4581": " na sṛṣṭivaidhātro tadiha caturaśrīḥ kathamiyaṃ",
    "GK16viprud_u:4582": " spṛśeddevaṃ rudraṃ sakalaguṇasāmrājyanilayam // ViPrud_8.108 //",
    "GK16viprud_u:4583": " atra vidhātṛsṛṣṭisaṃbandhe 'pyasaṃbandha uktaḥ /",
    "GK16viprud_u:4584": " atītabrahmasṛṣṭineśvareṇātrābhedādhyavasāyaḥ /",
    "GK16viprud_u:4585": " asaṃbandhe saṃbandho yathā---",
    "GK16viprud_u:4586": " brahman / merugirau kṛte 'pi kimidaṃ naivaṃvidhāste mudaḥ",
    "GK16viprud_u:4587": " svāmin / satyamadhikriyādya phalitā yadvīrarudraḥ kṛtaḥ /",
    "GK16viprud_u:4588": " mithyā kiṃ nu vikatthase trijagatastrāṇāya matprārthitaḥ",
    "GK16viprud_u:4589": " śaṃbhuḥ kṣmāmavatīrṇavāniti kathā jātā haribrahmaṇoḥ // ViPrud_8.109 //",
    "GK16viprud_u:4590": " atra haribrahmaṇorevaṃvidhagoṣṭyasaṃbandhe 'pi saṃbandha uktaḥ /",
    "GK16viprud_u:4591": " śaṃbhunā saha kākatīndrasyābhedādhyavasāyaḥ /",
    "GK16viprud_u:4592": " kāryakāraṇayoḥ paurvāparyaviparyayarūpātiśayoktiryathā---",
    "GK16viprud_u:4593": " mātaḥ / kathaṃ kākatināthadṛṣṭeragresarāḥ kāmaśarāḥ patanti /",
    "GK16viprud_u:4594": " tadrūpalāvaṇyajitaḥ smaro 'pi nūnaṃ gataḥ kiṃkaratāmamuṣya // ViPrud_8.110 //",
    "GK16viprud_u:4595": " atra kāryabhūtasya smaraśarapātasya kāraṇabhūtāt priyadṛṣṭipātāt pūrvakālatvamuktam /",
    "GK16viprud_u:4596": " sahoktyalaṅkāraḥ /",
    "GK16viprud_u:4597": " athoktisāmyālaṃkāranirūpaṇe 'tiśayoktihetukā",
    "GK16viprud_u:4598": " sahoktirnirūpyate /",
    "GK16viprud_u:4599": " sahārthenānvayo yatra bhavedatiśayoktitaḥ /",
    "GK16viprud_u:4600": " kalpitaupamyaparyantā sā sahoktiritīṣyate // ViPrud_8.111 //",
    "GK16viprud_u:4601": " yatra bhede 'bhedarūpayā kāryakāraṇapaurvāparyaviparyayarūpayā vātiśayoktyā ekasya prādhānyenānvaye 'parasya sahārthena",
    "GK16viprud_u:4602": " saṃbandhe upamānopameyabhāvaḥ kalpyate tatra sahoktiḥ /",
    "GK16viprud_u:4603": " prākaraṇikāprākaraṇikaviṣayatvādupamānopameyabhāvasya sahārthasaṃbandhena dvayorapi prakṛtatvānna tadātmatā /",
    "GK16viprud_u:4604": " kāryakāraṇapaurvāparyaviparyayarūpātiśayoktimūlā sahoktiryathā-",
    "GK16viprud_u:4605": " andhrakṣamābhṛtsubhaṭāsidhārā raṇeṣu nīlotpalapatrabhāsaḥ /",
    "GK16viprud_u:4606": " patanti kaṇṭheṣvaribhūpatīnāṃ sākaṃ surastrījanamuktamālyaiḥ // ViPrud_8.112 //",
    "GK16viprud_u:4607": " atra kṛpāṇapatanottarakālabhāvino divyamālyapatanasya sahakālatvamuktamiti paurvāparyaviparyayaḥ /",
    "GK16viprud_u:4608": " bhede 'bhedarūpātiśayoktiḥ śleṣagarbhābhedādhyavasāyarūpā cārutvātiśayahetuḥ /",
    "GK16viprud_u:4609": " tanmūlā yathā---",
    "GK16viprud_u:4610": " dine dine rudranarādhipasya pratāpalakṣmīrudayaṃ prayāti /",
    "GK16viprud_u:4611": " prakāśitāśeṣadigantarālā vivasvatā sārdhamanindyabhāsā // ViPrud_8.113 //",
    "GK16viprud_u:4612": " atrodayaṃ prayātīti śleṣeṇodayaparvatābhyudayayorabhedādhyavasāyaḥ /",
    "GK16viprud_u:4613": " vinoktyalaṅkāraḥ /",
    "GK16viprud_u:4614": " atha sahoktipratipakṣarūpā vinoktirnirūpyate /",
    "GK16viprud_u:4615": " vinā saṃbandhi yatkiṃcidyatrānyasya parābhavet /",
    "GK16viprud_u:4616": " aramyatā ramyatā vā sā vinoktiriti smṛtā // ViPrud_8.114 //",
    "GK16viprud_u:4617": " yatra kasyacidasaṃnidhānādvastu ramyamaramyaṃ vā bhavet sā vinoktiḥ /",
    "GK16viprud_u:4618": " sā dvividhā---aramyatā,",
    "GK16viprud_u:4619": " ramyatā ceti /",
    "GK16viprud_u:4620": " aramyatā yathā---",
    "GK16viprud_u:4621": " pratāparudradevasya guṇavarṇanayā vinā /",
    "GK16viprud_u:4622": " kīdṛśī kāvyaracanā saṃśṛṇudhvaṃ kavīśvarāḥ // ViPrud_8.115 //",
    "GK16viprud_u:4623": " atra pratāparudraguṇavarṇanena vinā kāvyaśriyo 'śobhanatvamuktam /",
    "GK16viprud_u:4624": " anena kāvyaśobhāmicchadbhiḥ kavibhiḥ pratāparudraguṇā varṇayitavyā iti vidhireva prakāśyate /",
    "GK16viprud_u:4625": " ramyatā yathā---",
    "GK16viprud_u:4626": " kalāpūrṇe nityaṃ jayati jagatīndau trijagato",
    "GK16viprud_u:4627": " vapuṣmatyānande vimalavibhave rudranṛpatau /",
    "GK16viprud_u:4628": " vinā lakṣma prāpya pratidivasapūrṇāṃ nijatanuṃ",
    "GK16viprud_u:4629": " prakāśaḥ syādinduryadi divi bhavet so 'pi subhagaḥ // ViPrud_8.116 //",
    "GK16viprud_u:4630": " atra pratāparudre candramasaḥ kalaṅkena vinā śobhanatvamuktam /",
    "GK16viprud_u:4631": " sakalaguṇaśālinaḥ pratipakṣasya purastāt tādṛśaguṇavattayaiva ramyatā,",
    "GK16viprud_u:4632": " nānyatheti /",
    "GK16viprud_u:4633": " samāsoktyalaṅkāraḥ /",
    "GK16viprud_u:4634": " viśeṣaṇānāṃ",
    "GK16viprud_u:4635": " taulyena yatra prastutavartinām /",
    "GK16viprud_u:4636": " aprastutasya gamyatvaṃ sā samāsoktiriṣyate // ViPrud_8.117 //",
    "GK16viprud_u:4637": " yatra prakṛtaviśeṣaṇasāmyādaprastutaṃ gamyate sā samāsoktiḥ /",
    "GK16viprud_u:4638": " tat trividham---śliṣṭaviśeṣaṇasāmyaṃ,",
    "GK16viprud_u:4639": " sādhāraṇam,",
    "GK16viprud_u:4640": " aupamyagarbhaṃ ceti /",
    "GK16viprud_u:4641": " śliṣṭaviśeṣaṇasāmyaṃ yathā---",
    "GK16viprud_u:4642": " sadyo viślathamekhalāṃ pulakitāmṛjvīṃ tanuṃ bibhratī",
    "GK16viprud_u:4643": " rāgādandhrapateḥ kṛpāṇalatikā gṛhṇāti kaṇṭheṣvarīn /",
    "GK16viprud_u:4644": " tadyogādanuraktabhāvavivaśāḥ saṃmīlitākṣāściraṃ",
    "GK16viprud_u:4645": " śūnyāntaḥ karaṇā bhajanti khalu te bhāvasthitiṃ kāmapi // ViPrud_8.118 //",
    "GK16viprud_u:4646": " atra viślathamekhalā pulakitāmiti śliṣṭaviśeṣaṇamahimnā kṛpāṇalatikāyā nāyikātvapratītiḥ /",
    "GK16viprud_u:4647": " anuraktabhāvavivaśā ityādiviśeṣaṇadvārā ripūṇāṃ nāyakatvapratītiḥ /",
    "GK16viprud_u:4648": " sādhāraṇaviśeṣaṇena yathā---",
    "GK16viprud_u:4649": " vītavrīḍamapāstamānamudayadvaisvaryamāvirbhavat-",
    "GK16viprud_u:4650": " svedaṃ nirbharagātravepathu milanmūrcchaṃ galadbāṣpakam /",
    "GK16viprud_u:4651": " saṃjātapralayaṃ ca kākatimamīnātha /",
    "GK16viprud_u:4652": " smarodvejitā",
    "GK16viprud_u:4653": " bhūpāḥ śailaguhāsu yānti vijanaṃ bhītyā samāliṅgitāḥ // ViPrud_8.119 //",
    "GK16viprud_u:4654": " atra śṛṅgārabhayānakasādhāraṇaviśeṣabalād bhītyā samāliṅgitā iti nṛpāṇāṃ nāyakatvapratītiḥ /",
    "GK16viprud_u:4655": " aupamyagarbhaviśeṣaṇena yathā---",
    "GK16viprud_u:4656": " bhṛtātmā guṇaratnaughaiḥ pūrṇaḥ saujanyavāriṇā /",
    "GK16viprud_u:4657": " pratāparudranṛpatirdhatte viśvaṃbharāśriyam // ViPrud_8.120 //",
    "GK16viprud_u:4658": " atra samāsoktau sarvatra vyavahārasamāropa eva jīvitam /",
    "GK16viprud_u:4659": " sa caturvidhaḥ /",
    "GK16viprud_u:4660": " laukike vastuni laukikavyavahārasamāropaḥ,",
    "GK16viprud_u:4661": " śāstrīyavastuvyavahārasamāropaśceti dvividhaḥ ;",
    "GK16viprud_u:4662": " tathā śāstrīyavastuni śāstrīyavastuvyavahārasamāropaḥ,",
    "GK16viprud_u:4663": " laukikavastuvyavahārasamāropaśceti /",
    "GK16viprud_u:4664": " evaṃ caturvidhaḥ /",
    "GK16viprud_u:4665": " yathākramamudāharaṇāni /",
    "GK16viprud_u:4666": " saptāṅgasphuraduddāmadānalakṣmīvirājitaḥ /",
    "GK16viprud_u:4667": " pratāparudro bhadrātmā tanute sārvabhaumatām // ViPrud_8.121 //",
    "GK16viprud_u:4668": " atra laukike prakṛtavastuni laukikasya sārvabhaumanāmadheyasya diggajasya vyavahārapratītiḥ / tathā---",
    "GK16viprud_u:4669": " gurupramāṇena nijena sadyastiraskṛtodyatpratipakṣahetau /",
    "GK16viprud_u:4670": " pratāparudrasya samityudagre khaḍge mahatkhaṇḍanapaṇḍitatvam // ViPrud_8.122 //",
    "GK16viprud_u:4671": " atra laukike khaḍge tarkaśāstraprasiddhavastuvyavahārasamāropaḥ /",
    "GK16viprud_u:4672": " tathā---",
    "GK16viprud_u:4673": " apūrvārthaślāghāgurubhaṇitasārasyapadavī",
    "GK16viprud_u:4674": " śrutigrāhyaṃ tattvaṃ kimapi kalayantī pratipadam /",
    "GK16viprud_u:4675": " prabandhaśrīrvīrakṣitibhuji kavīnāṃ vijayate",
    "GK16viprud_u:4676": " budhaśreṇī yasyāṃ nipuṇamadhikartuṃ prabhavati // ViPrud_8.123 //",
    "GK16viprud_u:4677": " atrālaṃkāraśāstrīye vastuni tantraśāstraprasiddhavalastuvyavahārasamāropaḥ /",
    "GK16viprud_u:4678": " tathā---",
    "GK16viprud_u:4679": " sālaṃkārā",
    "GK16viprud_u:4680": " lasadvarṇā saguṇā rasanirbharā /",
    "GK16viprud_u:4681": " bhāvānubandhinī bhāti bhāratī kākatīśvare // ViPrud_8.124 //",
    "GK16viprud_u:4682": " atrālaṃkāraśāstrīye vastuni bhāratyākhye laukikanāyikāvyavahārasamāropaḥ /",
    "GK16viprud_u:4683": " samāsoktau viśeṣaṇaviśeṣyayordvayorupādānābhāvācchleṣādviśeṣaḥ /",
    "GK16viprud_u:4684": " vakroktyalaṅkāraḥ /",
    "GK16viprud_u:4685": " anyeṣāmapyalaṃkārāṇāmuktisāmye 'pi śleṣagarbhatvaviśeṣāt vakroktirucyate---",
    "GK16viprud_u:4686": " anyathoktasya vākyasya kākvā śleṣeṇa vā bhavet /",
    "GK16viprud_u:4687": " anyathā yojanaṃ yatra sā vakroktirnigadyate // ViPrud_8.125 //",
    "GK16viprud_u:4688": " yatra kayācidvivakṣayā prayuktasya vākyasya anyathā vivakṣayā yojanā kriyate sā vakroktiḥ /",
    "GK16viprud_u:4689": " uktivakratve kathaṃcit saṃbhavatyapyevaṃvidhalakṣaṇābhāvāt sarvālaṃkārebhyo bhidyate /",
    "GK16viprud_u:4690": " kākvā yathā---",
    "GK16viprud_u:4691": " bahuvaḷḷaho khu rāā sahi tassa siriṃmi ṇibhbharāsattī /",
    "GK16viprud_u:4692": " ṇūṇā sirie vi tumaṃ appāṇaṃ kiṃ ṇu ḷahuvasi // ViPrud_8.126 //",
    "GK16viprud_u:4693": " (/bahuvallabhaḥ khalu rājā sakhi tasya śriyāṃ nirbharāsaktiḥ /",
    "GK16viprud_u:4694": " nyūnā śriyo 'pi tvamātmānaṃ kiṃ nu laghayasi //)",
    "GK16viprud_u:4695": " atra tvamapi śriyo nyūnaguṇā na bhavati /",
    "GK16viprud_u:4696": " atastvayyapi nṛpatirāsakta eva,",
    "GK16viprud_u:4697": " kimityātmānaṃ laghūkaroṣīti kākvā",
    "GK16viprud_u:4698": " pratīyate / śleṣeṇa yathā---",
    "GK16viprud_u:4699": " kaste sundari vartate hṛdi sadā ?",
    "GK16viprud_u:4700": " kimindurna hi",
    "GK16viprud_u:4701": " kṣoṇībhṛttilakaḥ;",
    "GK16viprud_u:4702": " sumerurayi kiṃ ?",
    "GK16viprud_u:4703": " no rudradevo vibhuḥ /",
    "GK16viprud_u:4704": " īśaḥ kiṃ sakhi /",
    "GK16viprud_u:4705": " satyamāttha subhage /",
    "GK16viprud_u:4706": " tvaṃ gotrasārodbhave-",
    "GK16viprud_u:4707": " tyālyāṃ khalvapahāsavāci virahaṃ kiṃcidvadhūrvyasmarat // ViPrud_8.127 //",
    "GK16viprud_u:4708": " atha svabhāvoktiḥ /",
    "GK16viprud_u:4709": " svabhāvoktirasau cāru yathāvadvastuvarṇanam // ViPrud_8.128 //",
    "GK16viprud_u:4710": " yatra cārutayā vastuno yathāvadvarṇanaṃ nibadhyate sā svabhāvoktiḥ /",
    "GK16viprud_u:4711": " yathā---",
    "GK16viprud_u:4712": " madaścyutā nartitakarṇatālamuddhūtamūrdhnā tripadasthitena /",
    "GK16viprud_u:4713": " lolāgrahastena gajena jāto nityotsavaḥ kākativīrarudraḥ // ViPrud_8.129 //",
    "GK16viprud_u:4714": " vyājoktyalaṅkāraḥ /",
    "GK16viprud_u:4715": " athoktisāmyād vyājoktirucyate /",
    "GK16viprud_u:4716": " vyājoktiḥ sā samudbhūtaṃ vastu yatra nigūhyate // ViPrud_8.130 //",
    "GK16viprud_u:4717": " yatra prakāśaṃ vastu sāmyagarbhatvena nigūhanārhatvāt kenacit vyājena pracchādyate sā vyājoktiḥ / yathā---",
    "GK16viprud_u:4718": " kṣoṇīpāṇigrahaṇasamaye saṃmadādromaharṣe",
    "GK16viprud_u:4719": " sarvāṅgīṇe nṛpatitilakaḥ kākatīyānvayenduḥ /",
    "GK16viprud_u:4720": " dhīrodāttaḥ śiśirasalilaiḥ kiṃ nu rājyābhiṣekaḥ",
    "GK16viprud_u:4721": " kartavyaḥ syāditi mṛdu hasan vīkṣate mantrivṛddhān // ViPrud_8.131 //",
    "GK16viprud_u:4722": " atra kṣoṇīpāṇigrahaṇajanitaṃ romaharṣaṇaṃ dhīrodāttatayā pratāparudradevena mahābhiṣekasalilaśaityavyājena pracchādayatā mantriṇo vīkṣyante",
    "GK16viprud_u:4723": " mīlanālaṅkāraḥ /",
    "GK16viprud_u:4724": " vyājoktyuttaraṃ kiṃcitsāmyānmīlanamucyate /",
    "GK16viprud_u:4725": " mīlanaṃ vastunā yatra vastvantaranigūhanam // ViPrud_8.132 //",
    "GK16viprud_u:4726": " yatra vastunā vastvantaraṃ pracchāditaṃ bhavati sa mīlanālaṃkāraḥ /",
    "GK16viprud_u:4727": " sa dvividhaḥ---sahajenāgantukatirodhānam,",
    "GK16viprud_u:4728": " āgantukena sahajatirodhānaṃ ceti /",
    "GK16viprud_u:4729": " yathākramamudāharaṇe---",
    "GK16viprud_u:4730": " ugraiḥ kākativīrarudranṛpaterderdaṇḍavisphūrjitair-",
    "GK16viprud_u:4731": " yuddhaprāṅgaṇavarjiteṣu patiṣu kvāpi pralīnātmasu /",
    "GK16viprud_u:4732": " viṣvaktīvratarasmarajvarajuṣāmaṅge dviṣadyoṣitāṃ",
    "GK16viprud_u:4733": " saṃkrānto 'pi na lakṣyate pathi mahānūṣmā ciraṃ māravaḥ // ViPrud_8.133 //",
    "GK16viprud_u:4734": " atra sahajena ripukāminīgatena smarānaloṣmaṇā mārgavaśādāgantuko marūṣmā tirodhīyate / tathā---",
    "GK16viprud_u:4735": " pratāparudrasya bhujaprabhāvādantarbhayād bhūmibhujāmajasram /",
    "GK16viprud_u:4736": " svedāśrukampādyudaye 'pyanaṅgagoṣṭhyāṃ striyaḥ premṇi na viśvasanti // ViPrud_8.134 //",
    "GK16viprud_u:4737": " atra bhayajanitena kampādinā'gantukena sahajasya premajanitasya kampādestirodhānam /",
    "GK16viprud_u:4738": " sāmānyālaṅkāraḥ /",
    "GK16viprud_u:4739": " sāmānyaṃ guṇasāmyena yatra vastvantaraikatā // ViPrud_8.135 //",
    "GK16viprud_u:4740": " yatra evasya vastuno guṇasāmyena vatsvantaraikātmyaṃ bhavati,",
    "GK16viprud_u:4741": " sa sāmānyālaṃkāraḥ / yathā--",
    "GK16viprud_u:4742": " kailāsadugdhārṇavayānahaṃseṣvalakṣiteṣvandhranarendrakīrttau /",
    "GK16viprud_u:4743": " trayaḥ pumāṃsaḥ prathame smayante svasevakān saṃbhramato vilokya // ViPrud_8.136 //",
    "GK16viprud_u:4744": " atra pratāparudrakīrttyāṃ jagatsu vijṛmbhitāyāṃ kailāsaprabhṛtīnāṃ vimalavastūnāṃ tadaikātmyam /",
    "GK16viprud_u:4745": " tadguṇālaṅkāraḥ /",
    "GK16viprud_u:4746": " itaraguṇasaṃnidhānātiśayasāmyāt tadguṇa ucyate /",
    "GK16viprud_u:4747": " tadguṇaḥ svaguṇatyāgādanyotkṛṣṭaguṇāhṛtiḥ // ViPrud_8.137 //",
    "GK16viprud_u:4748": " yatra nyūnaṃ",
    "GK16viprud_u:4749": " svaguṇaṃ vihāya saṃnihitavastunaḥ sakāśādutkṛṣṭaguṇaḥ svīkriyate sa tadguṇālaṅkāraḥ / yathā---",
    "GK16viprud_u:4750": " pratāparudradevāṅghrinakhajyotsnāvijṛmbhitaiḥ /",
    "GK16viprud_u:4751": " namannṛpatimāṇikyamaulayaḥ śucayaḥ kṛtāḥ // ViPrud_8.138 //",
    "GK16viprud_u:4752": " atra praṇamatāṃ bhūpatīnāṃ padmarāgamukuṭāḥ svāṃ śoṇaprabhāṃ muktvā kākativīrarudrapadanakhajyotsnāgataṃ dhavalimānamudvahanti sma /",
    "GK16viprud_u:4753": " atadguṇālaṅkāraḥ /",
    "GK16viprud_u:4754": " tatprātipakṣyādatadguṇo nirūpyate /",
    "GK16viprud_u:4755": " sati hetāvanyaguṇāsvīkāraḥ syādatadguṇaḥ // ViPrud_8.139 //",
    "GK16viprud_u:4756": " yatra saṃnidhānarūpe hetau satyapyanyaguṇasvīkāro nāsti asāvatadguṇālaṃkāraḥ / yathā---",
    "GK16viprud_u:4757": " īśānaṃ samayā jagatyaṭati tallīlāṭṭahāsojjvale",
    "GK16viprud_u:4758": " daityāriṃ paritastadaṅgavilasannīladyutidyotite /",
    "GK16viprud_u:4759": " brahmāṇaṃ nikaṣā ca tattanumilatsvarṇaprabhābhāsvare",
    "GK16viprud_u:4760": " puṣṇan rudranarendrakīrttivibhavaḥ svāmeva śubhrāṃ chavim // ViPrud_8.140 //",
    "GK16viprud_u:4761": " atra hariharaviriñcīnāṃ samīpavartiṣu jagatsu tattannānāprabhāsamagreṣvapi nirantaraṃ viharamāṇasya pratāparudrayaśaso niraṅkuśaḥ svakīya eva dhavalim vijṛmbhate /",
    "GK16viprud_u:4762": " virodhālaṅkāraḥ /",
    "GK16viprud_u:4763": " atadguṇe kiṃcitprakrāntatvād virodhasya virodhālaṃkāro nirūpyate /",
    "GK16viprud_u:4764": " ābhāsatve virodhasya virodhālaṃkṛtirmatā // ViPrud_8.141 //",
    "GK16viprud_u:4765": " yatra prathamamābhāsatayā pratīto virodhaḥ paryavasāne parihriyate sa virodhālaṃkāraḥ /",
    "GK16viprud_u:4766": " tatra jāterjātyādinā saha virodhe catvāro bhedāḥ /",
    "GK16viprud_u:4767": " kriyāyāḥ kriyāguṇadravyaiḥ saha virodhe trayo bhedāḥ /",
    "GK16viprud_u:4768": " guṇasya guṇadravyābhyāṃ virodhe dvau bhedau /",
    "GK16viprud_u:4769": " dravyasya dravyeṇa saha virodhe eko bhedaḥ /",
    "GK16viprud_u:4770": " evaṃ daśa virodhe bhedāḥ /",
    "GK16viprud_u:4771": " jāterjātyā kriyayā ca virodho yathā---",
    "GK16viprud_u:4772": " padmākaro 'pi vilasati nitarāmajaḍāśayo 'yamurvīśaḥ /",
    "GK16viprud_u:4773": " vimalataravāridhārāpyāsīdvairikṣitīśatāpakarī // ViPrud_8.142 //",
    "GK16viprud_u:4774": " atra pūrvārdhe jātyorvirodhaḥ,",
    "GK16viprud_u:4775": " kamalākaro 'pyajaḍāśaya iti virodhāt /",
    "GK16viprud_u:4776": " uttarārdhe jātikriyayorvirodhaḥ,",
    "GK16viprud_u:4777": " vimalataravāridhārāyāḥ saṃtāpakaraṇavirodhāt /",
    "GK16viprud_u:4778": " atra śleṣamūlo virodhaḥ /",
    "GK16viprud_u:4779": " jāterguṇadravyābhyāṃ virodho yathā---",
    "GK16viprud_u:4780": " amadaḥ sārvabhaumo 'pi bhāsvānapi kalānidhiḥ /",
    "GK16viprud_u:4781": " vīrarudranarendro 'yamadbhutānāṃ vihārabhūḥ // ViPrud_8.143 //",
    "GK16viprud_u:4782": " atra sārvabhaumo 'pyamada iti jātiguṇayorvirodhaḥ /",
    "GK16viprud_u:4783": " bhāsvānapi kalānidhiriti jātidravyayorvirodhaḥ /",
    "GK16viprud_u:4784": " kalānidherekatvāt dravyatvam /",
    "GK16viprud_u:4785": " atrāpi śleṣamūlatā /",
    "GK16viprud_u:4786": " kriyāyāḥ kriyayā virodho yathā---",
    "GK16viprud_u:4787": " dharmadviṣāmarthamuṣāṃ ca bhaṅgamutpādayan kākativīrarudraḥ /",
    "GK16viprud_u:4788": " trivargasādhāraṇagocaro 'pi karoti kāmadviṣi bhāvamārdram // ViPrud_8.144 //",
    "GK16viprud_u:4789": " atra trivargasādhāraṇavṛtterdharmārthavirodhiṣu bhaṅgakaraṇaṃ kāmārau snehakaraṇaṃ ca viruddham /",
    "GK16viprud_u:4790": " kriyāyā guṇadravyābhyāṃ virodho yathā---",
    "GK16viprud_u:4791": " eṣa jiṣṇuvihāro 'pi gotravātsalyalālasaḥ /",
    "GK16viprud_u:4792": " karoti kamalollāsaṃ rājāpyandhranareśvaraḥ // ViPrud_8.145 //",
    "GK16viprud_u:4793": " atra jiṣṇuvihārasya gotravātsalyamiti kriyāguṇayorvirodhaḥ /",
    "GK16viprud_u:4794": " kamalollāsaṃ kurvannapi rājeti kriyādravyayorvirodhaḥ /",
    "GK16viprud_u:4795": " atrāpi śleṣamūlataiva /",
    "GK16viprud_u:4796": " guṇasya guṇena virodho yathā---",
    "GK16viprud_u:4797": " rajjaṃto bhuvaṇamiaṃ rāetti jae salāhaṇijjo si /",
    "GK16viprud_u:4798": " ruddaṇariṃda /",
    "GK16viprud_u:4799": " kahaṃ sā rattā vi a paṃḍurā jāā // ViPrud_8.146 //",
    "GK16viprud_u:4800": " (rañjayan bhuvanamidaṃ rājeti yathā ślāghanīyo 'si /",
    "GK16viprud_u:4801": " rudranarendra /",
    "GK16viprud_u:4802": " kathaṃ sā raktāpi ca puṇḍurā jātā //)",
    "GK16viprud_u:4803": " atra raktatvapāṇḍuratvayorvihodhaḥ /",
    "GK16viprud_u:4804": " guṇasya dravyeṇa virodho yathā---",
    "GK16viprud_u:4805": " jvalatpratāparaudro 'pi kākatīyanareśvaraḥ /",
    "GK16viprud_u:4806": " bhūtvā jaivātṛko bhāti śaśvadviśvapriyaṃkaraḥ // ViPrud_8.147 //",
    "GK16viprud_u:4807": " atra pratāparaudro 'pi jaivātṛka iti guṇadravyayorvirodhaḥ /",
    "GK16viprud_u:4808": " dravyasya dravyeṇa virodho yathā---",
    "GK16viprud_u:4809": " vibhāti kākatīndro 'yaṃ rudro 'pi caturānanaḥ /",
    "GK16viprud_u:4810": " tathā ca jiṣṇurityeṣa kathyate puruṣottamaḥ // ViPrud_8.148 //",
    "GK16viprud_u:4811": " evaṃ daśa bhedā darśitāḥ /",
    "GK16viprud_u:4812": " ayamaśleṣeṇāpi bhavati / yathā---",
    "GK16viprud_u:4813": " svabhāvaśiśirā dṛṣṭirapi kākatibhūbhujaḥ /",
    "GK16viprud_u:4814": " sarvāṅgatāpinī jātā pratipakṣamahībhṛtām // ViPrud_8.149 //",
    "GK16viprud_u:4815": " atra svabhāvaśiśirāpi tāpinīti virodhaḥ /",
    "GK16viprud_u:4816": " viśeṣālaṅkāraḥ /",
    "GK16viprud_u:4817": " atha virodhagarbhālaṃkārā nirūpyante /",
    "GK16viprud_u:4818": " ādhārarahitādheyamekaṃ cānekagocaram /",
    "GK16viprud_u:4819": " aśakyavastukaraṇaṃ viśeṣālaṃkṛtistridhā // ViPrud_8.150 //",
    "GK16viprud_u:4820": " yatrādhāramantareṇādheyo nibadhyate sa eko viśeṣaḥ /",
    "GK16viprud_u:4821": " ekasyānekagocaratve dvitīyo viśeṣaḥ /",
    "GK16viprud_u:4822": " prakṛtādaśakyavastvantarakaraṇe tṛtīyaḥ /",
    "GK16viprud_u:4823": " yathākramamudāharaṇāni--",
    "GK16viprud_u:4824": " nalanahuṣadilīpadharmaputraprabhṛtinareśvarasaṃśritā yaśaḥ śrīḥ /",
    "GK16viprud_u:4825": " anudinamadhunābhyupetya maitrīṃ vilasati kākativīrarudrakīrttyā // ViPrud_8.151 //",
    "GK16viprud_u:4826": " atra prācāṃ bhūpatīnāmādhārabhūtānāṃ tirodhāne 'pyāśritāyāḥ kīrtteravasthānam / yathā ca---",
    "GK16viprud_u:4827": " paśyanto bhayavihvalāḥ pratinṛpāḥ paścāt puraḥ pārśvayor",
    "GK16viprud_u:4828": " rapyantarbahirandhrapārthivapatiṃ protkṣiptakaukṣeyakam /",
    "GK16viprud_u:4829": " niḥ sīnotbaṇadhāvanavyatikaraprabhraṣṭadorāyudhāḥ",
    "GK16viprud_u:4830": " śailācchelamaṭanti kampavilasadgāmbhīryaśauryaśriyaḥ // ViPrud_8.152 //",
    "GK16viprud_u:4831": " atra bhayabhrāntānāṃ śatrunṛpatīnāṃ pratāparudranṛpatireko 'pyanekatra pratīyate / tathā ca---",
    "GK16viprud_u:4832": " apārakaruṇānidheḥ sadasi vīrarudraprabhoḥ",
    "GK16viprud_u:4833": " prasādamadhurakramā lagati yatra dṛṣṭirjane /",
    "GK16viprud_u:4834": " atīndramatikiṃnarādhipamaśeṣalokonnataṃ",
    "GK16viprud_u:4835": " na kiṃ mimadhitiṣṭhati tribhuvane sa sarvādhikaḥ // ViPrud_8.153 //",
    "GK16viprud_u:4836": " apra sādhāraṇo janaḥ pratāparudradṛṣṭiprasādapātrīkṛtaḥ kiṃ kiṃ na labhata ityaśakyavastvantarakaraṇam /",
    "GK16viprud_u:4837": " adhikālaṅkāraḥ /",
    "GK16viprud_u:4838": " ādhārādheyavaicitryādadhikālaṃkāro nirūpyate /",
    "GK16viprud_u:4839": " ādhārādheyayorānurūpyābhāvo 'dhiko mataḥ // ViPrud_8.154 //",
    "GK16viprud_u:4840": " yatrāśrayāśrayiṇorānurūpyaṃ nāsti so 'dhikālaṃkāraḥ /",
    "GK16viprud_u:4841": " sa dvividhaḥ,",
    "GK16viprud_u:4842": " āśrayasyālpatvamahattvābhyām /",
    "GK16viprud_u:4843": " stoke brahmāṇḍarandhre vipulataratayā svairasaṃcārahelā-",
    "GK16viprud_u:4844": " saṃkocādekarāśībhavadatanurucau kākatīndrasya kīrttau /",
    "GK16viprud_u:4845": " etaiḥ prāleyapṛthvīdhararajatagirisvarṇadīśītabhānu-",
    "GK16viprud_u:4846": " kṣīrambhorāśimukhyaiḥ prakaṭitamadhunā taddhanībhāvarūpam // ViPrud_8.155 //",
    "GK16viprud_u:4847": " atrāśrayasya rodaḥ kuharasyālpatvamāśritasya pratāparudrayaśaso vaipulyam /",
    "GK16viprud_u:4848": " dvitīyo yathā---",
    "GK16viprud_u:4849": " kvāpi kvāpi kaliṅgamālavamahārāṣṭrāṅgavaṅgādayo",
    "GK16viprud_u:4850": " bhūpāstādṛśasainyavaibhavasamākrāntākhilāśāntarāḥ /",
    "GK16viprud_u:4851": " līnāḥ kākativīrarudranṛpatervyūhaprapañcaśriyā",
    "GK16viprud_u:4852": " niḥ sīme balavāridhau vidadhate pūrtiṃ na koṇe 'pyaho // ViPrud_8.156 //",
    "GK16viprud_u:4853": " atrāśrayasya pratāparudrasainyāmbudhervaipulyam /",
    "GK16viprud_u:4854": " āśritānāmaṅgavaṅgakaliṅgaprabhṛtirājakānīkinīnāmalpatvam /",
    "GK16viprud_u:4855": " atha vibhāvanā viśeṣoktiśca /",
    "GK16viprud_u:4856": " kāraṇena vinā kāryasyotpattiḥ syādvibhāvanā /",
    "GK16viprud_u:4857": " tatsāmagrayāmanutpattirviśeṣoktirnigadyate // ViPrud_8.157 //",
    "GK16viprud_u:4858": " yatra prasiddhakāraṇaparityāgena kāryasyotpattirnigadyate sā vibhāvanā /",
    "GK16viprud_u:4859": " yatra sākalye satyapi kāryasyānutpattiḥ sā viśeṣoktiḥ /",
    "GK16viprud_u:4860": " yathā---",
    "GK16viprud_u:4861": " pratāparudreṇa parājitānāṃ pratyarthināṃ vindhyaguhāgatānām /",
    "GK16viprud_u:4862": " tamāṃsyarātrīṇi samudbhavanti tejāṃsi dhasreṣvapi nodbhavanti // ViPrud_8.158 //",
    "GK16viprud_u:4863": " atra tamaḥ",
    "GK16viprud_u:4864": " prādurbhāvasya prasiddhakāraṇaṃ rātriḥ /",
    "GK16viprud_u:4865": " tayā vināpi tasyotpattirnibaddhā /",
    "GK16viprud_u:4866": " aprasiddhaṃ kāraṇaṃ śokādyastyeva /",
    "GK16viprud_u:4867": " tathā ahassu ravikiraṇeṣu satsvapi tejaso 'nutpattiriti atra niṣpratāpatvādi nimittamastyeva /",
    "GK16viprud_u:4868": " asaṃgatyalaṅkāraḥ /",
    "GK16viprud_u:4869": " kāryakāraṇavirodhaprastāvād asaṃgatirucyate /",
    "GK16viprud_u:4870": " kāryakāraṇayorbhinnadeśatve satyasaṃgatiḥ // ViPrud_8.159 //",
    "GK16viprud_u:4871": " yatraikadeśavartinorapi kāryakāraṇayorbhinnadeśasthitirnibadhyate 'sāvasaṃgatyalaṃkāraḥ / yathā---",
    "GK16viprud_u:4872": " bibhratyurvīdhurāṃ gurvī vīrarudranareśvare /",
    "GK16viprud_u:4873": " bhavantyatitarāṃ śaśvannamrāḥ sāmantamaulayaḥ // ViPrud_8.160 //",
    "GK16viprud_u:4874": " atra rājñi bhūbhāraḥ śatruṣu namanamiti /",
    "GK16viprud_u:4875": " vicitrālaṅkāraḥ /",
    "GK16viprud_u:4876": " virodhaprastāvādvicitraṃ nirūpyate /",
    "GK16viprud_u:4877": " vicitraṃ svaviruddhasya phalaprāptyarthamudyamaḥ // ViPrud_8.161 //",
    "GK16viprud_u:4878": " yatra svaviruddhaphalaprāptyarthamudyogaḥ kriyate sa vicitrālaṃkāraḥ /",
    "GK16viprud_u:4879": " yathā---",
    "GK16viprud_u:4880": " pratāparudranṛpateragre dūrānnareśvarāḥ /",
    "GK16viprud_u:4881": " avarohanti hastibhyastānāroḍhumanargalam // ViPrud_8.162 //",
    "GK16viprud_u:4882": " atrāroḍhumavarohantīti viparītaphalaprāptyarthaṃ prayatnaḥ /",
    "GK16viprud_u:4883": " anyonyālaṃkāraḥ /",
    "GK16viprud_u:4884": " athānyonyaṃ nirūpyate /",
    "GK16viprud_u:4885": " asyāpi virodhamūlatā /",
    "GK16viprud_u:4886": " tadanyonyaṃ mitho yatrotpādyotpādakatā bhavet // ViPrud_8.163 //",
    "GK16viprud_u:4887": " yatra parasparaṃ kriyādvārakamutpādyotpādakatvaṃ tadanyonyālaṃkāraḥ /",
    "GK16viprud_u:4888": " yathā---",
    "GK16viprud_u:4889": " ārohatā rudranareśvareṇa virājate kākatirājapīṭham /",
    "GK16viprud_u:4890": " āruhya tenojjvalaratnabhājā rājāpi lakṣmīmadhikāṃ bibharti // ViPrud_8.164 //",
    "GK16viprud_u:4891": " atra pratāparudrabhadrāsanayoranyonyālaṃkāryatvam /",
    "GK16viprud_u:4892": " viṣamālaṃkāraḥ /",
    "GK16viprud_u:4893": " atha virodhamūlo viṣamālaṃkāraḥ kathyate /",
    "GK16viprud_u:4894": " viruddhakāryasyotpattiryatrānarthasya vā bhavet /",
    "GK16viprud_u:4895": " virūpaghaṭanā cāsau viṣamālaṃkṛtistridhā // ViPrud_8.165 //",
    "GK16viprud_u:4896": " yatra kāraṇādviruddhakāryasyotpattistadekaṃ viṣamam /",
    "GK16viprud_u:4897": " akāryabhūtasyānarthasyotpattirdvitīyam /",
    "GK16viprud_u:4898": " virūpayorvastunoḥ saṃghaṭane tṛtīyam /",
    "GK16viprud_u:4899": " tatra prathamaṃ yathā---",
    "GK16viprud_u:4900": " rājñaḥ kākativīrarudranṛpateḥ khaḍgāt tamālaprabhād",
    "GK16viprud_u:4901": " udbhūtāṃ śaradindukāntidhavalāṃ kīrttiśriyaṃ paśyatām /",
    "GK16viprud_u:4902": " lokānāṃ muravairipādakamalājjātāṃ viyannimnagāṃ",
    "GK16viprud_u:4903": " śrutvā saṃprati vismayādviramati prāptānubhāvaṃ manaḥ // ViPrud_8.166 //",
    "GK16viprud_u:4904": " atra nīlavarṇāt khaḍgādindughavalasya yaśasaḥ samutpattiḥ /",
    "GK16viprud_u:4905": " dvitīyaṃ yathā---",
    "GK16viprud_u:4906": " āstāṃ jayāśā ripubhūpatīnāṃ saṃgrāmasīmāmamupāgatānām /",
    "GK16viprud_u:4907": " pratāparudrasya vilokanena bhraśyanti jīvaiḥ samamāyudhāni // ViPrud_8.167 //",
    "GK16viprud_u:4908": " atra samarodyogaphalasya na kevalaṃ jayasyānutpattiryāvajjīvitabhraṃśarūpānarthotpattirapi /",
    "GK16viprud_u:4909": " tṛtīyaṃ yathā---",
    "GK16viprud_u:4910": " kva bhūpālāstādṛgvibhavamahanīyaprakṛtayaḥ",
    "GK16viprud_u:4911": " kva ceyaṃ kāntārasthitiraśivavṛttyekanilayā /",
    "GK16viprud_u:4912": " iti prekṣaṃprekṣaṃ vanabhuvi ripūn rudranṛpateḥ",
    "GK16viprud_u:4913": " pratāpaṃ ślāghante śabarapuravīrāḥ pratidiśam // ViPrud_8.168 //",
    "GK16viprud_u:4914": " atra mahānagaranivāsayogyānāṃ rājñāmaśivānāṃ vanapradeśānāṃ virūpāṇāṃ saṃghaṭanam /",
    "GK16viprud_u:4915": " evaṃ virodhagarbhālaṅkārā nirṇītāḥ /",
    "GK16viprud_u:4916": " samālaṅkāraḥ /",
    "GK16viprud_u:4917": " adhunā viṣamavaidharmyāt samālaṃkāro nirūpyate /",
    "GK16viprud_u:4918": " sā samālaṃkṛtiryoge vastunoranurūpayoḥ // ViPrud_8.169 //",
    "GK16viprud_u:4919": " yatrānyonyānurūpapadārthasaṃghaṭanā kriyate sa samālaṅkāraḥ / yathā---",
    "GK16viprud_u:4920": " vijjāo sakalāo lacchīe samaṃ paāvaruddaṃmi /",
    "GK16viprud_u:4921": " saṃghaṭiūṇa susarisaṃ hoi kaaccho saaṃ bahmā // ViPrud_8.170 //",
    "GK16viprud_u:4922": " (vidyāḥ sakalā lakṣmyā samaṃ pratāparudre /",
    "GK16viprud_u:4923": " saṃghaṭayya susadṛśaṃ bhavati kṛtārthaḥ svayaṃ brahmā //)",
    "GK16viprud_u:4924": " atra pratāparudre sakalavidyānāṃ lakṣmyāśca yogaḥ /",
    "GK16viprud_u:4925": " tulyayogitālaṅkāraḥ /",
    "GK16viprud_u:4926": " atha gamyamānopamyālaṃkāravargaprastāvaḥ /",
    "GK16viprud_u:4927": " prastutānāṃ tathānyeṣāṃ kevalaṃ tulyadharmataḥ /",
    "GK16viprud_u:4928": " aupamyaṃ gamyate yatra sā matā tulyayogitā // ViPrud_8.171 //",
    "GK16viprud_u:4929": " yatra kevalaprastutānāṃ kevalāprastutānāṃ vā samānadharmasaṃbandhādaupamyaṃ gamyate sā tulyayogitā /",
    "GK16viprud_u:4930": " prastutānāṃ yathā---",
    "GK16viprud_u:4931": " bhadrāsanādhyāsini rudradeve tatkīrttayastaddviṣadaṅganāśca /",
    "GK16viprud_u:4932": " anārataṃ bhrāntiviśeṣabhājaḥ pratikṣaṇaṃ pāṇḍuratāṃ bhajante // ViPrud_8.172 //",
    "GK16viprud_u:4933": " atra kīrttīnāṃ dviṣadaṅganānāṃ ca prākaraṇikatvam /",
    "GK16viprud_u:4934": " pāṇḍuratāṃ bhajanta iti samānadharmaḥ /",
    "GK16viprud_u:4935": " aprākaraṇikānāṃ yathā---",
    "GK16viprud_u:4936": " kūrmendrapannagādhīśaharitkarikulādrayaḥ /",
    "GK16viprud_u:4937": " mitho niḥ sāratāṃ prāptāḥ kākatīndre mahībhṛti // ViPrud_8.173 //",
    "GK16viprud_u:4938": " atra kūrmendraprabhṛtīnāmaprākaraṇikatvam /",
    "GK16viprud_u:4939": " niḥ sāratāṃ prāptā iti samānadharmaḥ /",
    "GK16viprud_u:4940": " atra gamyamānaupamyaṃ na vāstavam ;",
    "GK16viprud_u:4941": " kiṃ tu vaivakṣikam /",
    "GK16viprud_u:4942": " dīpakālaṅkāraḥ /",
    "GK16viprud_u:4943": " prasutāprastutānāṃ tu sāmastye tulyadharmataḥ /",
    "GK16viprud_u:4944": " aupamyaṃ gamyate yatra dīpakaṃ tannigadyate // ViPrud_8.174 //",
    "GK16viprud_u:4945": " yatra prastutāprastutānāṃ samastānāmeva samānadharmasaṃbandhenaupamyaṃ gamyate taddīpakam /",
    "GK16viprud_u:4946": " tasya dharmasyādimadhyāntagatatvena traividhyam /",
    "GK16viprud_u:4947": " ādidīpakaṃ yathā---",
    "GK16viprud_u:4948": " bhāi ṇaleṇa kiajuaṃ rahuuladīveṇa soriṇā tetā /",
    "GK16viprud_u:4949": " dāvāro tavajaṇiṇā kalījuaṃ vīruddeṇa // ViPrud_8.175 //",
    "GK16viprud_u:4950": " (bhāti nalena kṛtayugaṃ raghukuladīpena śauriṇā tretā /",
    "GK16viprud_u:4951": " dvāparastapojaninā kaliyugaṃ vīrarudreṇa //)",
    "GK16viprud_u:4952": " atra yathā nalarāmadharmaputraiḥ kṛtatretādvāparāḥ śobhante,",
    "GK16viprud_u:4953": " tathā vīrarudreṇa kaliyugaṃ śobhata ityaupamyaṃ gamyate /",
    "GK16viprud_u:4954": " madhyadīpakaṃ yathā---",
    "GK16viprud_u:4955": " bhāīrahie jalaṇihī rāaī joṇhāe puṇṇimācaṃdo /",
    "GK16viprud_u:4956": " suttīe kamalahavo kittīe paāvaruddo vi // ViPrud_8.176 //",
    "GK16viprud_u:4957": " (bhāgīrathyā jalanidhī rājate jyotsnayā pūrṇimācandraḥ //",
    "GK16viprud_u:4958": " śrutyā kamalabhavaḥ kīrttyā pratāparudro 'pi //)",
    "GK16viprud_u:4959": " atra bhāgīrathyādibhiḥ samudrādayo yathā rājante tathā kīrttyā pratāparudro rājata ityaupamyaṃ gamyate /",
    "GK16viprud_u:4960": " antadīpakaṃ yathā---",
    "GK16viprud_u:4961": " asuraloaṃ suraṇāho ṇaraloaṃ vīraruddaṇaraṇāho /",
    "GK16viprud_u:4962": " phaṇiloaṃ phaṇiṇāho rakkhai ṇirupaddavojjeaṃ // ViPrud_8.177 //",
    "GK16viprud_u:4963": " (asuralokaṃ suranātho naralokaṃ vīrarudranaranāthaḥ //",
    "GK16viprud_u:4964": " phaṇilokaṃ phaṇinātho rakṣati nirupadravodvegam //)",
    "GK16viprud_u:4965": " atra yathā suralokaphaṇilokau suranāthaphaṇināthābhyāṃ rakṣitau,",
    "GK16viprud_u:4966": " tathā vīrarudreṇa naraloko rakṣita ityaupamyaṃ gamyate /",
    "GK16viprud_u:4967": " atha padārthagatālaṃkāradvayānantaraṃ vākyārthagatamalaṃkāradvayaṃ nirūpyate /",
    "GK16viprud_u:4968": " pratīvastūpamālaṅkāraḥ /",
    "GK16viprud_u:4969": " yatra sāmānyanirdeśaḥ pṛthagvākyadvaye yadi /",
    "GK16viprud_u:4970": " gamyaupamyāśritā sā syāt prativastūpamā matā // ViPrud_8.178 //",
    "GK16viprud_u:4971": " yatra vastuprativastubhāvena sāmānyaṃ vākyadvaye nirdiśyate tena gamyaupamyā prativastūpamā /",
    "GK16viprud_u:4972": " sā sādharmyavaidharmyābhyāṃ dvividhā /",
    "GK16viprud_u:4973": " prathamā yathā---",
    "GK16viprud_u:4974": " manthānācala evaikaḥ kṣamaḥ sindhuviloḍane /",
    "GK16viprud_u:4975": " pratāparudra evaikaḥ śaktaḥ śatruviloḍane // ViPrud_8.179 //",
    "GK16viprud_u:4976": " atra yathā samudraviloḍane manthānācalaḥ kṣamastathā śatruviloḍane pratāparudraḥ śakta ityaupamyaṃ gamyate /",
    "GK16viprud_u:4977": " dvitīyā yathā---",
    "GK16viprud_u:4978": " pratāparudra evaikaḥ paṭīyān janarañjane /",
    "GK16viprud_u:4979": " candrādṛte kṣamo nānyaścakoraparitoṣaṇe // ViPrud_8.180 //",
    "GK16viprud_u:4980": " atra candreṇa yathā cakoraparitoṣaṇaṃ kriyate,",
    "GK16viprud_u:4981": " tathā vīrarudreṇa janarañjanaṃ kriyata iti vaidharmyeṇaupamyaṃ gamyate /",
    "GK16viprud_u:4982": " atha dṛṣṭāntaḥ /",
    "GK16viprud_u:4983": " dṛṣṭāntālaṅkāraḥ /",
    "GK16viprud_u:4984": " yatra vākyadvaye bimbapratibimbatayocyate /",
    "GK16viprud_u:4985": " sāmānyadharmo vākyajñaiḥ sa dṛṣṭānto nigadyate // ViPrud_8.181 //",
    "GK16viprud_u:4986": " yatra bimbapratibimbabhāvena sāmānyaṃ vākyadvaye nirdiśyate,",
    "GK16viprud_u:4987": " sa dṛṣṭāntālaṃkāraḥ /",
    "GK16viprud_u:4988": " so 'pi sādharmyavaidharmyābhyāṃ dvividhaḥ / ādyo yathā---",
    "GK16viprud_u:4989": " kṣoṇīṃ bibhratu bhūbhṛtaḥ katipaye kāpi pratiṣṭhā punaḥ",
    "GK16viprud_u:4990": " svarṇādrerdigadhīśavāsanagarīsaṃdigdhakuñjaśriyaḥ /",
    "GK16viprud_u:4991": " rājānau janarañjanaṃ vidadhatāṃ śrīvīrarudraprabhoḥ",
    "GK16viprud_u:4992": " ko 'pyanyo mahimā jagattrayadhurādhaureyadoḥ śālinaḥ // ViPrud_8.182 //",
    "GK16viprud_u:4993": " atra pratāparudrasya merośca bimbapratibimbabhāvādaupamyaṃ gamyate /",
    "GK16viprud_u:4994": " vaidharmyeṇa yathā--",
    "GK16viprud_u:4995": " kākatīndrakṛpādṛṣṭimātrājjāgrati saṃpadaḥ /",
    "GK16viprud_u:4996": " tāvadabjāni nidrānti yāvannodeti bhānumān // ViPrud_8.183 //",
    "GK16viprud_u:4997": " atra yathā bhāsvadudayamātreṇa padmāni samunmīlanti tathā pratāparudradayāvilokanamātreṇa saṃpadaḥ saṃbhavantīti vaidharmyeṇa bimbapratibimbanam",
    "GK16viprud_u:4998": " nidarśanālaṅkāraḥ /",
    "GK16viprud_u:4999": " atha gamyamānaupamyaprastāvānnidarśanālaṃkāro nirūpyate /",
    "GK16viprud_u:5000": " asaṃbhavaddharmayogādupamānopameyayoḥ /",
    "GK16viprud_u:5001": " pratibimbakriyā gamyā yatra sā syānnidarśanā // ViPrud_8.184 //",
    "GK16viprud_u:5002": " yatropamānadharmasyopameyagatatvena nibaddhasyānvayāsaṃbhavāt tatsambandhārthaṃ bimbapratibimbakaraṇamākṣipyate,",
    "GK16viprud_u:5003": " saikā nidarśanā /",
    "GK16viprud_u:5004": " tadviparyaye dvitīyā nidarśanā /",
    "GK16viprud_u:5005": " prathamā yathā---",
    "GK16viprud_u:5006": " riputimiramudasyan ratnasiṃhāsanastha-",
    "GK16viprud_u:5007": " stribhuvanamahanīyaḥ kākatīyakṣitīśaḥ /",
    "GK16viprud_u:5008": " vahati mahitaviśvollāsilīlāmabhikhyā-",
    "GK16viprud_u:5009": " mudayaśikharicūḍācumbinastīvrabhānoḥ // ViPrud_8.185 //",
    "GK16viprud_u:5010": " atra tīvrabhānorabhikhyāyāḥ prakṛte 'saṃbhavādabhikhyāsadṛśīmabhikhyāṃ vahatīti bimbapratibimbakaraṇākṣepaḥ /",
    "GK16viprud_u:5011": " upameyadharmasyopamāne 'saṃbhavād yathā---",
    "GK16viprud_u:5012": " vīrarudranarendrasya yaśovaiśadyasaṃpadaḥ /",
    "GK16viprud_u:5013": " lakṣyante kṣīravārāśilīlādarpaṇamaṇḍale // ViPrud_8.186 //",
    "GK16viprud_u:5014": " atra yaśovaiśadyasya dugghārṇavādau asaṃbhavāt sādṛśyopagamena bimbapratibimbanaṃ gamyate /",
    "GK16viprud_u:5015": " kvacinniṣedhavaśādākṣiptayā prāptyā bimbapratibimbakaraṇākṣepo yathā---",
    "GK16viprud_u:5016": " yathā---",
    "GK16viprud_u:5017": " kākatīndradviṣatkāntā dhāvantyaḥ pratikānanam /",
    "GK16viprud_u:5018": " padbhyāṃ muñcantyalākṣābhyāṃ sthale raktotpalaśriyam // ViPrud_8.187 //",
    "GK16viprud_u:5019": " atra muñcantīti niṣedhāt pūrvaṃ raktotpalaśrīprāptirākṣiptā /",
    "GK16viprud_u:5020": " vyatirekālaṅkāraḥ",
    "GK16viprud_u:5021": " atha vyatirekaḥ /",
    "GK16viprud_u:5022": " bhedapradhānasādharmyamupamānopameyayoḥ /",
    "GK16viprud_u:5023": " ādhikyālpatvakathanād vyatirekaḥ sa ucyate // ViPrud_8.188 //",
    "GK16viprud_u:5024": " yatropamānādupameyasyādhikyena nyūnatvena vā pratipādanena bhedapradhānaṃ sādharmyamupagamyate sa vyatirekālaṃkāraḥ / yathā---",
    "GK16viprud_u:5025": " dinakṛti kumudairdhṛto na rāgaḥ śaśini parāñci paraṃ saroruhāṇi /",
    "GK16viprud_u:5026": " kuvalayakamalādṛtaprakāśaḥ prabhavati viśvasuhṛt pratāparudraḥ // ViPrud_8.189 //",
    "GK16viprud_u:5027": " atra raviśaśinorasaṃbhavena sarvapriyaṃkaratvenopameyabhūtasya pratāparudrasyādhikyaṃ kuvalayakamalādṛtaprakāśa ityuktamiti śleṣasamutthāpito vyatirekaḥ /",
    "GK16viprud_u:5028": " atha śleṣālaṅkāro nirūpyate /",
    "GK16viprud_u:5029": " prakṛtāprakṛtobhayagatamuktaṃ cecchabdamātrasādharmyam /",
    "GK16viprud_u:5030": " śleṣo 'yaṃ śliṣṭatvaṃ sarvatrādyadvaye nāntye // ViPrud_8.190 //",
    "GK16viprud_u:5031": " yatra kevalaprakṛtayoḥ kevalāprakṛtayośca śleṣaḥ kathyate;",
    "GK16viprud_u:5032": " tatra prakāradvaye viśeṣaṇaviśeṣyaśliṣṭatā /",
    "GK16viprud_u:5033": " prakṛtāprakṛtaviṣaye 'ntyabhede viśeṣaṇamātraśliṣṭatā /",
    "GK16viprud_u:5034": " viśeṣyayorapi śliṣṭatve śabdaśaktimūladhvaniprasaṅgāt /",
    "GK16viprud_u:5035": " kevalaprakṛtayoḥ kevalāprakṛtayoścaikaśabdagocaratve tu na dhvaniśaṅkā /",
    "GK16viprud_u:5036": " atrārthadvayapratipādane 'prastutatvena prastutatvena vā vaimagyābhāvādabhidhaiva samarthā /",
    "GK16viprud_u:5037": " prastutāprastutaviṣaye tu abhidhāyāḥ prastutaikaparatantratvādaprastutārthapratipattirvyañjanavyāpārāyattaiva /",
    "GK16viprud_u:5038": " tathā coktaṃ kāvyaprakāśe---",
    "GK16viprud_u:5039": " “anekārthasya śabdasya vācakatve niyantrite /",
    "GK16viprud_u:5040": " saṃyogādyairavācyārthadhīkṛd vyāpṛtirañjanam //'; iti /",
    "GK16viprud_u:5041": " tadevaṃ tridhā śleṣaḥ /",
    "GK16viprud_u:5042": " tatra kevalaprākaraṇikayoryathā---",
    "GK16viprud_u:5043": " rājñaḥ pūjāvidhiṃ dhatte sakalomādhave tithiḥ /",
    "GK16viprud_u:5044": " nīlakaṇṭhakalāpāṅke sphuradabjamaṇitviṣi // ViPrud_8.191 //",
    "GK16viprud_u:5045": " atra pūjāviṣayatayā hariharayoḥ prākaraṇikatvam /",
    "GK16viprud_u:5046": " aprākaraṇikayoryathā---",
    "GK16viprud_u:5047": " sadṛśaḥ kākatīndro 'yaṃ mahākulamahībhṛtām /",
    "GK16viprud_u:5048": " śirogṛhītasanmārgasphuratkaṭakasaṃpadām // ViPrud_8.192 //",
    "GK16viprud_u:5049": " atra mahākulānāṃ hariścandraprabhṛtīnāṃ kulaparvatānāṃ copamānatvenāprākaraṇikatvam /",
    "GK16viprud_u:5050": " prākaraṇikāprākaraṇikayoryathā---",
    "GK16viprud_u:5051": " vijitāripuro",
    "GK16viprud_u:5052": " mūrtau vilasatsarvamaṅgalaḥ /",
    "GK16viprud_u:5053": " rājamauliḥ pratāpāṅkarudro rudra iva sthitaḥ // ViPrud_8.193 //",
    "GK16viprud_u:5054": " atra pratāparudrarudrayoḥ prākaraṇikāprākaraṇikatvam /",
    "GK16viprud_u:5055": " parikarālaṅkāraḥ /",
    "GK16viprud_u:5056": " viśeṣaṇavaicitryamūlatvāt parikara ucyate /",
    "GK16viprud_u:5057": " yatrābhiprāyagarbhā syād viśeṣaṇaparamparā /",
    "GK16viprud_u:5058": " tatrābhiprāyaviduṣāmasau parikaro mataḥ // ViPrud_8.194 //",
    "GK16viprud_u:5059": " yatra viśeṣaṇāni sābhiprāyāṇi nibadhyante sa parikarālaṃkāraḥ / yathā---",
    "GK16viprud_u:5060": " rājño yādavavaṃśapārthivamaṇeḥ prakhyātaśauryaśriyas",
    "GK16viprud_u:5061": " tvaṅgattuṅgaturaṅgasainyamahato mānaikavittasya ca /",
    "GK16viprud_u:5062": " sadyo rudranarendranāyakacamūnāthena kenāpyadhi-",
    "GK16viprud_u:5063": " kṣiptasyācaritāni sevaṇapaterjānāti sā gautamī // ViPrud_8.195 //",
    "GK16viprud_u:5064": " atra rājña ityevamādiviśeṣaṇāni utprāsagarbhāṇi /",
    "GK16viprud_u:5065": " ākṣepālaṅkāraḥ /",
    "GK16viprud_u:5066": " athākṣepālaṃkāraḥ",
    "GK16viprud_u:5067": " viśeṣabodhāyoktasya vakṣyamāṇasya vā bhavet /",
    "GK16viprud_u:5068": " niṣedhābhāsakathanamākṣepaḥ sa udāhṛtaḥ // ViPrud_8.196 //",
    "GK16viprud_u:5069": " yatra viśeṣapratipattyarthamuktavakṣyamāṇayoḥ prākaraṇikayorniṣedhābhāsaḥ kathyate,",
    "GK16viprud_u:5070": " sa ākṣepālaṃkāraḥ /",
    "GK16viprud_u:5071": " uktaviṣaye vastu vā kathanaṃ vā niṣidhyate /",
    "GK16viprud_u:5072": " vakṣyamāṇaviṣaye kathanameva niṣidhyate /",
    "GK16viprud_u:5073": " tatrāpi sāmānyarūpeṇa pratijñāya viśeṣarūpeṇa niṣedhaḥ /",
    "GK16viprud_u:5074": " aṃśoktāvaṃśāntarasya vā niṣedhaḥ /",
    "GK16viprud_u:5075": " evaṃ caturvidho 'yamākṣepaḥ /",
    "GK16viprud_u:5076": " krameṇaiṣāmudāharaṇāni /",
    "GK16viprud_u:5077": " narendramaule /",
    "GK16viprud_u:5078": " na vayaṃ tava saṃdeśahāriṇaḥ /",
    "GK16viprud_u:5079": " jagatkuṭumbinaḥ kaścinna śatruriti kathyate // ViPrud_8.197 //",
    "GK16viprud_u:5080": " atra rājasandhivigrahakāriṇāmuktau na vayaṃ saṃdeśahāriṇa iti vastuniṣedhaḥ /",
    "GK16viprud_u:5081": " sa cānupapadyamānaḥ saṃdhivigrahakālocitakaitavavacanaparihāreṇa tattvavāditve paryavasitaḥ,",
    "GK16viprud_u:5082": " sarvajagatpālakasya tava śatrubhāvena nālokanīyā rājānaḥ,",
    "GK16viprud_u:5083": " kiṃ tu bhṛtyarūpeṇa saṃrakṣaṇīyā ityevamādiviśeṣamākṣipati /",
    "GK16viprud_u:5084": " kathananiṣedho yathā---",
    "GK16viprud_u:5085": " vayamaśaraṇā ityeṣoktiḥ kathaṃ ghaṭate jagat-",
    "GK16viprud_u:5086": " tritayaśaraṇe trāyasvāsmāniti sphuṭamajñatā /",
    "GK16viprud_u:5087": " sakalajanatārakṣādakṣe tvayi praṇatā iti",
    "GK16viprud_u:5088": " tribhuvananamaskārye siddhaṃ pratāpamahīpate // ViPrud_8.198 //",
    "GK16viprud_u:5089": " atra vayamaśaraṇā ityevamādyuktikathananiṣedhā (dā)",
    "GK16viprud_u:5090": " bhāsarūpādavaśyaparipālanīyatvādiviśeṣaḥ pratīyate /",
    "GK16viprud_u:5091": " vakṣyamāṇaviṣaye sāmānyaṃ pratijñāya kathananiṣedho yathā---",
    "GK16viprud_u:5092": " vijñāpayāmaste kiṃcit kākatīyakulodvaha /",
    "GK16viprud_u:5093": " vijñāpyate kimathavā sarvajñe rakṣake tvayi // ViPrud_8.199 //",
    "GK16viprud_u:5094": " atra vijñāpayāma",
    "GK16viprud_u:5095": " iti sāmānyaṃ pratijñāya kathananiṣedhābhāsāt sarvathā vayaṃ rakṣaṇīyā iti viśeṣa ākṣipyate /",
    "GK16viprud_u:5096": " aṃśoktāvaṃśāntarasya niṣedho yathā---",
    "GK16viprud_u:5097": " pratāparudraḥ svayamiddhatejā daivaṃ ca tadvikramadattahastam /",
    "GK16viprud_u:5098": " yūyaṃ ca tūlopamasārabhājastad yuktamevaṃ yadi vā kimuktaiḥ // ViPrud_8.200 //",
    "GK16viprud_u:5099": " atra pratāparudro mahīyān,",
    "GK16viprud_u:5100": " yūyamalpā ityaṃśoktyā yadi vā kimuktairityaṃśāntaraniṣedhābhāsena sarvathā praṇāmaiḥ prasādanīyo 'yam,",
    "GK16viprud_u:5101": " na tu prātipakṣyamavalambanīyaṃ yuṣmābhiriti śatrustrīvacanabhaṅgyā viśeṣa ākṣipyate /",
    "GK16viprud_u:5102": " samānārthatayāniṣṭavidhyābhāso 'pyākṣepa ityabhyupagamyate // ViPrud_8.201 //",
    "GK16viprud_u:5103": " yathā ca iṣṭaniṣedhasyānupapadyamānatayā ābhāsatvaṃ tathā aniṣṭavidherapyanupapadyamānatayā ābhāsatvam / yathā---",
    "GK16viprud_u:5104": " nātha / pratāparudrasya sevāṃ tyajasi cet tyaja /",
    "GK16viprud_u:5105": " araṇyagṛhamedhinyā rītirabhyasyate mayā // ViPrud_8.202 //",
    "GK16viprud_u:5106": " atrāniṣṭabhūtaṃ pratāparudrapādasevātyajanaṃ tadripukāminyā vidhīyate /",
    "GK16viprud_u:5107": " sa vidhiranupapadyamāna ābhāse paryavasyati /",
    "GK16viprud_u:5108": " araṇyagṛhamedhinyā rītirabhyasyata ityanena vidhyābhāsa eva upabṛṃhitaḥ /",
    "GK16viprud_u:5109": " vyājastutyalaṅkāraḥ /",
    "GK16viprud_u:5110": " atha gamyaprastāvāt vyājastutirucyate /",
    "GK16viprud_u:5111": " nindayā vācyayā yatra stutirevāvagamyate /",
    "GK16viprud_u:5112": " stutyā vā gamyate nindā vyājastutirasau matā // ViPrud_8.203 //",
    "GK16viprud_u:5113": " yatra nindākathanamukhena stutirgamyate---ekā sā /",
    "GK16viprud_u:5114": " yatra stutimukhena nindā gamyate---sā dvitīyā vyājastutiḥ /",
    "GK16viprud_u:5115": " krameṇa yathā---",
    "GK16viprud_u:5116": " kākatīyavibhoḥ kīrttyā kiṃ vādya dhavalīkṛtam /",
    "GK16viprud_u:5117": " yattadīyārivaktreṣu dṛśyate kālimā mahān // ViPrud_8.204 //",
    "GK16viprud_u:5118": " stutyā nindā yathā---",
    "GK16viprud_u:5119": " pratāparudranṛpateraho sāhasikā dviṣaḥ /",
    "GK16viprud_u:5120": " yadviśantyudadhīn śailānārohanti samantataḥ // ViPrud_8.205 //",
    "GK16viprud_u:5121": " aprastutapraśaṃsālaṅkāraḥ /",
    "GK16viprud_u:5122": " atha gamyatvaprastāvādaprastutapraśaṃsocyate /",
    "GK16viprud_u:5123": " aprastutasya kathanāt prastutaṃ yatra gamyate /",
    "GK16viprud_u:5124": " aprastutapraśaṃseyaṃ sārūpyādiniyantritā // ViPrud_8.206 //",
    "GK16viprud_u:5125": " yatra sārūpyeṇa sāmānyaviśeṣabhāvena kāryakāraṇabhāvena cāprastutakathanāt prastutapratītistatrāprastutapraśaṃsā /",
    "GK16viprud_u:5126": " aprastutāt prastutapratītirityanena samāsoktervyāvṛttiḥ /",
    "GK16viprud_u:5127": " na ca kāryāt kāraṇapratītāvanumānāvirbhāvaśaṅkā ;",
    "GK16viprud_u:5128": " anumānālaṃkāre pratyāyyapratyāyakayordvayorapi prākaraṇikatvābhyupagamāt /",
    "GK16viprud_u:5129": " anena paryāyoktasya vyāvṛttirapi /",
    "GK16viprud_u:5130": " na cāyaṃ dhvaniḥ /",
    "GK16viprud_u:5131": " pratīyamānasya vācyasiddhyaṅgatvāt /",
    "GK16viprud_u:5132": " tatra sārūpyeṇa yathā---",
    "GK16viprud_u:5133": " āśāsu praśamitavāsanodayebhyaḥ kiṃ labdhaṃ bhramaragaṇairjarattarubhyaḥ /",
    "GK16viprud_u:5134": " punnāgo navanavasaurabhaprasūnairāmodaṃ diśati vivāsamārabhadhvam // ViPrud_8.207 //",
    "GK16viprud_u:5135": " atra bhramaravṛttāntenāprastutena sarvān asaṃpūrṇavibhavān urvīśvarān vihāya sakalaguṇaparipūrṇaḥ",
    "GK16viprud_u:5136": " sarvajanānandī pratāparudra eka eva sarveṣāṃ viduṣāṃ sevya iti prastutaṃ pratīyate /",
    "GK16viprud_u:5137": " sāmānyādviśeṣapratītiryathā---",
    "GK16viprud_u:5138": " yaśasvinī padmabhavasya sṛṣṭirutpādayitrī nṛpaśekharāṇām /",
    "GK16viprud_u:5139": " tatpālanāllālanabhāgyayogyo jātaścirānmadhyamaloka eṣaḥ // ViPrud_8.208 //",
    "GK16viprud_u:5140": " atra pratāparudrasya guṇamahattve prastute sāmānyamabhihitam /",
    "GK16viprud_u:5141": " viśeṣāt sāmānyapratipattiryathā---",
    "GK16viprud_u:5142": " daṭṭhumaṇā vi ṇa pekkhai ṇa bhaṇai vattuṃ sakoduhalaā vi /",
    "GK16viprud_u:5143": " parisāsaā vi ṇa ppasai vaṇiāe kīrisī siṭṭī // ViPrud_8.209 //",
    "GK16viprud_u:5144": " (draṣṭumanā api na paśyati na bhaṇati vaktuṃ sakautūhalāpi /",
    "GK16viprud_u:5145": " sparśāśayāpi na spṛśati vanitāyāḥ kīdṛśī sṛṣṭiḥ //)",
    "GK16viprud_u:5146": " atra mugdhānāṃ navasaṃgame mahatī lajjeti sāmānye prastute viśeṣo 'bhihitaḥ /",
    "GK16viprud_u:5147": " kāryāt kāraṇapratītiryathā---",
    "GK16viprud_u:5148": " gādhā ivārṇavā jātā nīcā iva mahādrayaḥ /",
    "GK16viprud_u:5149": " mahīmavataratyasmin kākatīyakuleśvare // ViPrud_8.210 //",
    "GK16viprud_u:5150": " atrārṇavādīnāṃ gādhatvādibhiḥ kāryabhūtairaprastutaiḥ kāraṇabhūtaṃ pratāparudragāmbhīryādi pratīyate /",
    "GK16viprud_u:5151": " kāraṇāt kāryapratītiryathā---",
    "GK16viprud_u:5152": " pratāparudranṛpaterdharitrīkalpaśākhinaḥ /",
    "GK16viprud_u:5153": " jātā mayi kṛpādṛṣṭiḥ kiṃ vā vismayase sakhe // ViPrud_8.211 //",
    "GK16viprud_u:5154": " atra kathamīdṛśamahāvibhavabhājanamadhunā bhavasīti kāryaṃ pṛcchate savismayāya suhṛde kāraṇabhūtā pratāparudrakṛpādṛṣṭirabhihitā /",
    "GK16viprud_u:5155": " vācyasaṃbhāvasaṃbhavobhayarūpatayā yathāsaṃbhavaṃ bhedāḥ svayaṃ draṣṭavyāḥ /",
    "GK16viprud_u:5156": " paryāyoktālaṅkāraḥ /",
    "GK16viprud_u:5157": " gamyatvaprastāvāt paryāyoktamucyate /",
    "GK16viprud_u:5158": " kāraṇaṃ gamyate yatra prastutāt kāryavarṇanāt /",
    "GK16viprud_u:5159": " prastutatvena saṃbaddhaṃ tat paryāyoktamucyate // ViPrud_8.212 //",
    "GK16viprud_u:5160": " yatra prastutasyaiva kāryasya varṇanāt prastutameva kāraṇaṃ gamyate,",
    "GK16viprud_u:5161": " tat paryāyoktam / yathā---",
    "GK16viprud_u:5162": " pratibhūpālaśuddhāntadīrghikāsvājidhūsaraḥ /",
    "GK16viprud_u:5163": " prakṣālayanti gātrāṇi kākatīyacamūcarāḥ // ViPrud_8.213 //",
    "GK16viprud_u:5164": " atra ripunagarīdīrghikāvārivihāreṇa pratāparudracamūcarakartṛkeṇa kāryabhūtena samaraprārambha eva svapurāṇi vihāya palāyitā pratinṛpāḥ iti kāraṇaṃ pratīyate /",
    "GK16viprud_u:5165": " pratīpālaṅkāraḥ /",
    "GK16viprud_u:5166": " atha pratīpam /",
    "GK16viprud_u:5167": " ākṣepa upamānasya kaimarthakyena kathyate /",
    "GK16viprud_u:5168": " yadvopameyabhāvaḥ syāt tatpratīpamudāhṛtam // ViPrud_8.214 //",
    "GK16viprud_u:5169": " yatropameyasya lokottaratvādupamānākṣepaḥ kriyate,",
    "GK16viprud_u:5170": " tadekaṃ pratīpam /",
    "GK16viprud_u:5171": " yatropamānasyopameyatvaṃ kalpyate,",
    "GK16viprud_u:5172": " tat dvitīyam /",
    "GK16viprud_u:5173": " ādyaṃ yathā---",
    "GK16viprud_u:5174": " kīrttau pratāparudrasya vilasantyāṃ digantare /",
    "GK16viprud_u:5175": " kimarthamudayatyeṣa nirlajjaḥ śaśalāñchanaḥ // ViPrud_8.215 //",
    "GK16viprud_u:5176": " dvitīyaṃ yathā---",
    "GK16viprud_u:5177": " kākatīyakule lakṣmīpatireṣa na saṃśayaḥ /",
    "GK16viprud_u:5178": " anena kathamalpajñaiḥ sumerurupamīyate // ViPrud_8.216 //",
    "GK16viprud_u:5179": " anumānālaṅkāraḥ /",
    "GK16viprud_u:5180": " atha tarkanyāyamūlālaṃkārā nirūpyante /",
    "GK16viprud_u:5181": " sādhyasādhananirdeśe tvanumānamudīryate // ViPrud_8.217 //",
    "GK16viprud_u:5182": " rūpakahetukatvena tarkānumānavailakṣaṇyam / yathā---",
    "GK16viprud_u:5183": " rajodhūmaḥ senāvyatikarabhavo yat prasarati",
    "GK16viprud_u:5184": " sphuliṅgā dṛśyante bhaṭaghaṭitakaukṣeyakabhuvaḥ /",
    "GK16viprud_u:5185": " tato manye yātrāśucisamayajo rudranṛpateḥ",
    "GK16viprud_u:5186": " prabhūtaḥ kopāgnirdahati ripubhūpālanagarīḥ // ViPrud_8.218 //",
    "GK16viprud_u:5187": " kāvyaliṅgālaṃkāraḥ /",
    "GK16viprud_u:5188": " atha kāvyaliṅgam /",
    "GK16viprud_u:5189": " hetorvākyapadārthatve kāvyaliṅgamudāhṛtam // ViPrud_8.219 //",
    "GK16viprud_u:5190": " yatra heturvākyagatatvena padagatatvena vā pratipādyate tat kāvyaliṅgam /",
    "GK16viprud_u:5191": " yathā---",
    "GK16viprud_u:5192": " pratāparudra ityeṣā kāpi pañcākṣarī śubhā /",
    "GK16viprud_u:5193": " hṛdi yāṃ bibhrato bhūpā vaśīkurvanti saṃpadaḥ // ViPrud_8.220 //",
    "GK16viprud_u:5194": " atra vākyārthagato hetuḥ /",
    "GK16viprud_u:5195": " padārthagato yathā---",
    "GK16viprud_u:5196": " mlānāpi bhūbhṛtāṃ phālalipirucchvasitā punaḥ /",
    "GK16viprud_u:5197": " pratāparudradevāṅghrinakhajyotsnāmṛtokṣitā // ViPrud_8.221 //",
    "GK16viprud_u:5198": " atra pūrvaṃ parimlānāyā bhūpālaphālalipeḥ punarucchvāse pratāparudranarendracaraṇanakhacandrikāsecanaṃ hetuḥ /",
    "GK16viprud_u:5199": " tasya viśeṣaṇagatatvāt padārthagatatvoktiḥ /",
    "GK16viprud_u:5200": " arthāntaranyāsālaṅkāraḥ /",
    "GK16viprud_u:5201": " athārthāntaranyāsaḥ /",
    "GK16viprud_u:5202": " kāryakāraṇasāmānyaviśeṣāṇāṃ parasparam /",
    "GK16viprud_u:5203": " samarthanaṃ yatra so 'rthāntaranyāsa udāhṛtaḥ // ViPrud_8.222 //",
    "GK16viprud_u:5204": " yatra kāryakāraṇabhāvena,",
    "GK16viprud_u:5205": " sāmānyaviśeṣabhāvena vā prakṛtasamarthanaṃ kriyate,",
    "GK16viprud_u:5206": " so 'rthāntaranyāsaḥ /",
    "GK16viprud_u:5207": " kāryakāraṇabhāvena yathā---",
    "GK16viprud_u:5208": " bhūpāḥ / pratāparudrasya natā bhavata, nonnatāḥ /",
    "GK16viprud_u:5209": " unnatān namayatyeṣa natānunnamayatyapi // ViPrud_8.223 //",
    "GK16viprud_u:5210": " atra phalarūpeṇaunnatyena namratvakāraṇaṃ samarthitam /",
    "GK16viprud_u:5211": " sāmānyādviśeṣasamarthanaṃ yathā---",
    "GK16viprud_u:5212": " udvejitā rudranareśvarasya raṇāpadānaiḥ pratipakṣabhūpāḥ /",
    "GK16viprud_u:5213": " bibhratyamī citramacetanebhyo bhītasya sarvaṃ bhayakāri nūnam // ViPrud_8.224 //",
    "GK16viprud_u:5214": " atra bhītasya sarvaṃ bhayakārīti sāmānyamacetanebhyo ripubhūpā bibhyatīti viśeṣaṃ samarthayati /",
    "GK16viprud_u:5215": " viśeṣāt sāmānyasamarthanaṃ yathā---",
    "GK16viprud_u:5216": " duṣṭo 'pi mahatāṃ saṃgādbhavatyeva hi sajjanaḥ /",
    "GK16viprud_u:5217": " pratāparudramabhyetya kaliḥ kṛtayugāyate // ViPrud_8.225 //",
    "GK16viprud_u:5218": " atra pratāparudrasaṃgatimahimnā kaliḥ kṛtayugasadṛśa iti viśeṣeṇa sāmānyasamarthanam /",
    "GK16viprud_u:5219": " kāryakāraṇabhāve 'pi kāraṇāt kāryasamarthanaṃ kāvyaliṅge 'ntarbhūtamiti tannoktam /",
    "GK16viprud_u:5220": " ataḥ prakāratrayamarthāntaranyāsasya /",
    "GK16viprud_u:5221": " yathāsaṃkhyālaṅkāraḥ /",
    "GK16viprud_u:5222": " tarkanyāyamūlālaṃkārānantaraṃ vākyanyāyamūlālaṃkārā nirūpyante /",
    "GK16viprud_u:5223": " uddiṣṭānāṃ padārthānāṃ pūrvaṃ paścād yathākramam /",
    "GK16viprud_u:5224": " anūddeśo bhaved yatra tadyathāsaṃkhyamiṣyate // ViPrud_8.226 //",
    "GK16viprud_u:5225": " yatra yena krameṇoddiṣṭāḥ padārthāstenaiva krameṇānūddiśyante ;",
    "GK16viprud_u:5226": " tatra yathāsaṃkhyālaṃkāraḥ / yathā---",
    "GK16viprud_u:5227": " gāmbhīryamaunnaṃtyamanargalatvaṃ pratāparudre samavekṣya dhātā /",
    "GK16viprud_u:5228": " ambhonidhiṣvadriṣu diggajeṣu sṛṣṭiṃ prayāsaikaphalāmamaṃsta // ViPrud_8.227 //",
    "GK16viprud_u:5229": " arthāpattyalaṅkāraḥ /",
    "GK16viprud_u:5230": " ekasya vastuno bhāvādyatra vastvanyad āpatet /",
    "GK16viprud_u:5231": " kaimutyanyāyataḥ sā syādarthāpattiralaṃkriyā // ViPrud_8.228 //",
    "GK16viprud_u:5232": " yatra kasyacidarthasya niṣpattau tatsamānanyāyāt kaimutyenārthāntaramāpatati so 'rthāpattiralaṃkāraḥ /",
    "GK16viprud_u:5233": " na cātrānumānaśaṅkā,",
    "GK16viprud_u:5234": " kaimutyanyāyasaṃbandharūpatvāt / yathā---",
    "GK16viprud_u:5235": " samantādudvelairvi vidhahayadhāṭīkalakalair-",
    "GK16viprud_u:5236": " jagatyāṃ krāmannapyajani vidhuraḥ sevaṇapatiḥ /",
    "GK16viprud_u:5237": " manāk krodhodañcadbhrukuṭikuṭile rudranṛpatau",
    "GK16viprud_u:5238": " nṛpāṇāmanyeṣāṃ viphalitaruṣāṃ kaiva gaṇanā // ViPrud_8.229 //",
    "GK16viprud_u:5239": " api ca---",
    "GK16viprud_u:5240": " trailokyasāro 'pi suvarṇaśailaḥ pratāparudreṇa nṛpeṇa tulyam /",
    "GK16viprud_u:5241": " tulāṃ samāroḍhumapūrṇa eva mahībhṛtāṃ kā gaṇanetareṣām // ViPrud_8.230 //",
    "GK16viprud_u:5242": " atra pratāparudrāpekṣayā merāvapyasāre 'nyeṣāṃ mahībhṛtāmarthādasāratvaṃ kaimutyādāpatati /",
    "GK16viprud_u:5243": " parisaṃkhyālaṅkāraḥ /",
    "GK16viprud_u:5244": " atha parisaṃkhyā /",
    "GK16viprud_u:5245": " ekasya vastunaḥ prāptāvanekatraikadā yadi /",
    "GK16viprud_u:5246": " ekatra niyamaḥ sā hi parisaṃkhyā nigadyate // ViPrud_8.231 //",
    "GK16viprud_u:5247": " yatraika vastu yugapadanekatra saṃbhāvyamānamekatraiva niyamyate,",
    "GK16viprud_u:5248": " sā parisaṃkhyā sā prathamaṃ dvividhā,",
    "GK16viprud_u:5249": " praśnapūrvikā,",
    "GK16viprud_u:5250": " tadanyathā ceti /",
    "GK16viprud_u:5251": " tayordvarjayorvarjanīyasya śābdatvārthatvābhyāṃ dvaividhye cāturvidhyam /",
    "GK16viprud_u:5252": " tatra śābdavarjanīyā praśnapūrvikā yathā---",
    "GK16viprud_u:5253": " kiṃ maṇḍanaṃ trilokyāḥ kākatitilako na hāṭakakṣitibhṛt /",
    "GK16viprud_u:5254": " stotavyaḥ kaḥ sudhiyāṃ rudranarendro na mandaraḥ kṣitibhṛt // ViPrud_8.232 //",
    "GK16viprud_u:5255": " ārthavarjanīyā praśnapūrvikā yathā---",
    "GK16viprud_u:5256": " kiṃ vā kṣaumavitānaṃ lokānāṃ ?",
    "GK16viprud_u:5257": " kākatīyakulakīrttiḥ /",
    "GK16viprud_u:5258": " kiṃ saukhyaṃ vasumatyā ?",
    "GK16viprud_u:5259": " rudranarendrasya bhujavāsaḥ // ViPrud_8.233 //",
    "GK16viprud_u:5260": " śābdavarjanīyā apraśnapūrvikā yathā---",
    "GK16viprud_u:5261": " rāgo dharme na viṣayasukhe,",
    "GK16viprud_u:5262": " saṃgatiḥ satsabhāyāṃ",
    "GK16viprud_u:5263": " na strīgoṣṭhyāṃ,",
    "GK16viprud_u:5264": " vyasanamaniśaṃ nītiśāstre na cākṣe /",
    "GK16viprud_u:5265": " kīrttyāṃ nityārjanacaturatā nārthajāte, vinodo",
    "GK16viprud_u:5266": " vidyābhyāse na ca parijane rudradevasya rājñaḥ // ViPrud_8.234 //",
    "GK16viprud_u:5267": " ārthavarjanīyā apraśnapūrvikā yathā---",
    "GK16viprud_u:5268": " bhūreva bhuvanaṃ devaḥ svayaṃbhūreva pārthivaḥ /",
    "GK16viprud_u:5269": " pratāparudra evaikaśilaiva nagarī śubhā // ViPrud_8.235 //",
    "GK16viprud_u:5270": " kṣoṇīṃ rudranarādhīśe rakṣati kṣatavidviṣi /",
    "GK16viprud_u:5271": " balisadmanyahibhayaṃ tridive gotrabhitkathā // ViPrud_8.236 //",
    "GK16viprud_u:5272": " alaṅkārasya śleṣeṇa cārutvātiśayaḥ /",
    "GK16viprud_u:5273": " uttarālaṅkāraḥ /",
    "GK16viprud_u:5274": " uttarāt praśna unneyo yatra praśnottare tathā /",
    "GK16viprud_u:5275": " bahudhā ca nibadhyete taduttaramudīryate // ViPrud_8.237 //",
    "GK16viprud_u:5276": " yatrottarānnibadhyamānāt praśna unnīyate tadekamuttaram /",
    "GK16viprud_u:5277": " cārutvārthamasakṛllokottaraṃ praśnapratipādanapūrvamuttaraṃ dvitīyamuttaram /",
    "GK16viprud_u:5278": " krameṇa yathā---",
    "GK16viprud_u:5279": " kimadya vyutpattistava sujanalokavyavahṛtau",
    "GK16viprud_u:5280": " yadadya jñātavyaṃ prabhavati yadā rudranṛpatiḥ /",
    "GK16viprud_u:5281": " tadārabhyonmūrdhā jayati viśado dharmavibhavo",
    "GK16viprud_u:5282": " mahīdevāścodyadvividhavibhavārambhamuditāḥ // ViPrud_8.238 //",
    "GK16viprud_u:5283": " atra pratāparudro yadā prabhavati tadārabhya pūrṇadharmapratiṣṭhā mahī /",
    "GK16viprud_u:5284": " mahīdevā api tathāvidhasaṃtoṣabhājaḥ /",
    "GK16viprud_u:5285": " kimadhunā pṛcchasītyuttarāt kiṃ pratāparudrarājye dharmapratipālanamasti kiṃ sukhino bhūsurā ityunnīyate praśnaḥ /",
    "GK16viprud_u:5286": " dvitīyaṃ yathā---",
    "GK16viprud_u:5287": " kiṃ ṇu dhaṇaṃ ?",
    "GK16viprud_u:5288": " kulavijjā ; ko loho ?",
    "GK16viprud_u:5289": " sajjaṇeṇa sahavāso /",
    "GK16viprud_u:5290": " kā ṇaarī ? easilā ; ko rāā ?",
    "GK16viprud_u:5291": " vīraruddaṇaraṇāho // ViPrud_8.239 //",
    "GK16viprud_u:5292": " (ki nu dhanaṃ ?",
    "GK16viprud_u:5293": " kulavidyā ; ko lābhaḥ ?",
    "GK16viprud_u:5294": " sajjanena sahavāsaḥ /",
    "GK16viprud_u:5295": " kā nagarī ?",
    "GK16viprud_u:5296": " ekaśilā ; ko rājā ?",
    "GK16viprud_u:5297": " vīrarudranaranāthaḥ //)",
    "GK16viprud_u:5298": " vikalpālaṅkāraḥ /",
    "GK16viprud_u:5299": " vākyanyāyamūlālaṅkāraprastāvādvikalpa ucyate /",
    "GK16viprud_u:5300": " virodhe tulyabalayorvikalpālaṃkṛtirmatā // ViPrud_8.240 //",
    "GK16viprud_u:5301": " yatra tulyapramāṇānuśiṣṭayorviruddhayoryugapatprāptau ekasyāsaṃbhavastatra vikalpaḥ /",
    "GK16viprud_u:5302": " aupamyagarbhatvāccārutvam / yathā---",
    "GK16viprud_u:5303": " bhūpālāḥ kriyatāṃ mūrdhnāṃ dhanuṣāṃ vā vinamratā /",
    "GK16viprud_u:5304": " pādacchāyāndhranāthasya vindhyādreryā niṣevyatām // ViPrud_8.241 //",
    "GK16viprud_u:5305": " atra pratāparudre prabhavati rājñāṃ saṃdhivigrahābhyāṃ tulyabalapramāṇābhyāṃ śironamanadhanurnamane yugapadeva prāpte,",
    "GK16viprud_u:5306": " tayorviruddhatvādyaugapadyāsaṃbhave vikalpaḥ /",
    "GK16viprud_u:5307": " samuccayālaṅkāraḥ /",
    "GK16viprud_u:5308": " vikalpapratipakṣabhūtaḥ samuccayo nirūpyate /",
    "GK16viprud_u:5309": " guṇakriyāyaugapadyaṃ samuccaya udāhṛtaḥ // ViPrud_8.242 //",
    "GK16viprud_u:5310": " yatra guṇānāṃ vaimalyādīnāṃ kriyāṇāṃ ca darśanādīnāṃ yugapadavasthānaṃ tatra samuccayālaṃkāraḥ / yathā---",
    "GK16viprud_u:5311": " pratāparudranṛpatau bhadrāsanamupeyuṣi /",
    "GK16viprud_u:5312": " satāṃ prasannaṃ hṛdayamasatāṃ kaluṣaṃ manaḥ // ViPrud_8.243 //",
    "GK16viprud_u:5313": " kriyāsamuccayo yathā---",
    "GK16viprud_u:5314": " pecchai imaṃ ṇarindo pavisai maaṇo a galai māṇo a /",
    "GK16viprud_u:5315": " ghuṇṇai maṇo a suṇṇaṃ kiṃ edaṃ uvaha sahiāo // ViPrud_8.244 //",
    "GK16viprud_u:5316": " (prekṣate imāṃ narendraḥ praviśati madanaśca galati mānaśca /",
    "GK16viprud_u:5317": " ghūrṇate manaśca śūnyaṃ kimetat paśyata sakhyaḥ //)",
    "GK16viprud_u:5318": " ete bhinnaviṣayatve udāharaṇe /",
    "GK16viprud_u:5319": " ekaviṣayatve yathā---",
    "GK16viprud_u:5320": " trailokyaprathamānakīrttimahitaśrīvīrarudraprabhoḥ",
    "GK16viprud_u:5321": " sevārthaṃ cirayatsu kākatipure bhūpeṣu tadyoṣitaḥ /",
    "GK16viprud_u:5322": " dvāraṃ yānti vilokayanti purato niḥ śvāsamātanvate",
    "GK16viprud_u:5323": " śuṣyanti pralapanti yānti tanutāṃ muhyanti mūrcchanti ca // ViPrud_8.245 //",
    "GK16viprud_u:5324": " guṇakriyāsāmastyena yathā---",
    "GK16viprud_u:5325": " deve kākativīrarudranṛpatau jaitraprayāṇonmukhe",
    "GK16viprud_u:5326": " mādyaddanti calatpadāti vicaladvāji pradhāvadratham /",
    "GK16viprud_u:5327": " vicchāyānanamākulākṣamudayatkārpaṇyamāvirbhavat",
    "GK16viprud_u:5328": " kampaṃ bhrāmyati sarvataḥ prativanaṃ pratyarthibhūbhṛdgaṇaḥ // ViPrud_8.246 //",
    "GK16viprud_u:5329": " dvitīyaḥ samuccayaḥ /",
    "GK16viprud_u:5330": " khalekapotanyāyena bahūnāṃ kāryasādhane /",
    "GK16viprud_u:5331": " kāraṇānāṃ samudyogaḥ sa dvitīyaḥ samuccayaḥ // ViPrud_8.247 //",
    "GK16viprud_u:5332": " yatraikaṃ kāryaṃ",
    "GK16viprud_u:5333": " sādhayitumahamahamikayā bahūnāṃ kāraṇānāmudyamaḥ,",
    "GK16viprud_u:5334": " so 'pi samuccaya eva,",
    "GK16viprud_u:5335": " yugapadanekeṣāmavasthānāt /",
    "GK16viprud_u:5336": " yathā---",
    "GK16viprud_u:5337": " śubhraṃ yaśaḥ śauryamahacca vṛttaṃ vidyānavadyā vimalaṃ kulaṃ ca /",
    "GK16viprud_u:5338": " pratāparudrasya nareśvarasya lokottarāṃ rītimudañcayanti // ViPrud_8.248 //",
    "GK16viprud_u:5339": " atra yaśaḥ prabhṛtīnāṃ lokottararītisaṃpādane pratyekaṃ hetutve 'pi yugapatkhalekapotanyāyena saṃbandhaḥ /",
    "GK16viprud_u:5340": " samādhyalaṅkāraḥ /",
    "GK16viprud_u:5341": " atha samādhirucyate /",
    "GK16viprud_u:5342": " ekasmin kāraṇe kāryasādhane 'nyat parāpatet /",
    "GK16viprud_u:5343": " kākatālīyanayataḥ sa samādhirudīryate // ViPrud_8.249 //",
    "GK16viprud_u:5344": " yatraikasmin kāraṇe kāryasādhanāya pravṛtte kākatālīyatayānyat kāraṇamāgatya tatkāryaṃ sukaraṃ karoti sa samādhyalaṅkāraḥ /",
    "GK16viprud_u:5345": " raṇāṅgaṇe rudranarendraroṣaśamāya rājñāṃ vihitastutīnām /",
    "GK16viprud_u:5346": " vaktreṣu yadvāyuvaśāt patanti tṛṇāni devasya sa pakṣapātaḥ // ViPrud_8.250 //",
    "GK16viprud_u:5347": " atra pratāparudranarendrakrodhaśāntyarthaṃ raṇāgre prakrāntastutīnāṃ rājñāṃ vaktreṣu vāyuvaśāt kākatālīyatayā patitaistṛṇaiḥ kopaśāntilakṣaṇakāryasya sukaratvam /",
    "GK16viprud_u:5348": " bhāvikālaṅkāraḥ /",
    "GK16viprud_u:5349": " atha lokanyāyamūlālaṃkārā nirūpyante /",
    "GK16viprud_u:5350": " atītānāgate yatra pratyakṣe iva lakṣite /",
    "GK16viprud_u:5351": " atyadbhutārthakathanādbhāvikaṃ tadudāhṛtam // ViPrud_8.251 //",
    "GK16viprud_u:5352": " yatrādbhutacaritopavarṇanād bhūtabhāvinorvastunoḥ pratyakṣāyamāṇatvaṃ bhavati sa bhāvikālaṅkāraḥ /",
    "GK16viprud_u:5353": " na ca bhūtabhāvinoḥ pratyakṣavadavabhāso viruddhaḥ /",
    "GK16viprud_u:5354": " atyadbhutavastuvarṇanayā bhāvukānāṃ hṛdi bhāvanodayāt /",
    "GK16viprud_u:5355": " tathā ca bhāvanāyāḥ (punaḥ)",
    "GK16viprud_u:5356": " punaścetasi nidarśanāt pratyakṣāyamāṇatvaṃ ghaṭata eva /",
    "GK16viprud_u:5357": " yathā pānthasya kāminībhāvanayā tasyāḥ pratyakṣāyamāṇatvam /",
    "GK16viprud_u:5358": " na ceyaṃ svabhāvoktiḥ ;",
    "GK16viprud_u:5359": " tasyāṃ vastusvabhāvasya yathāvadvarṇanayā pratyakṣāyamāṇatā /",
    "GK16viprud_u:5360": " iha tvatyadbhutatvena /",
    "GK16viprud_u:5361": " nāpi rasavadādyalaṅkāraḥ ;",
    "GK16viprud_u:5362": " tatra vibhāvādyanusaṃdhānenaiva rasāderbhāvyatvam,",
    "GK16viprud_u:5363": " na tvatyadbhutatvena /",
    "GK16viprud_u:5364": " na ceyamutprekṣā,",
    "GK16viprud_u:5365": " atītānāgatayoḥ pratyakṣatvenādhyavasāyābhāvāt,",
    "GK16viprud_u:5366": " na cāyaṃ bhrāntimadalaṅkāraḥ,",
    "GK16viprud_u:5367": " bhāvanāyā abhrāntirūpatvāt /",
    "GK16viprud_u:5368": " ataḥ sarvottīrṇa evāyamalaṅkāraḥ / yathā---",
    "GK16viprud_u:5369": " dhvajāgre kākatīndrasya bhāti kroḍākṛtirhariḥ /",
    "GK16viprud_u:5370": " mṛdbinduriva daṃṣṭrāgre yasyālakṣyata medinī // ViPrud_8.252 //",
    "GK16viprud_u:5371": " atrāṣṭādaśadvīpayuktāyā medinyā daṃṣṭrāgre mṛdbindurūpateti atyadbhutavarṇanayā tathāvidhabhāvanāyāṃ pratyakṣavat pratītisaṃbhavaḥ /",
    "GK16viprud_u:5372": " pratyanīkālaṅkāraḥ /",
    "GK16viprud_u:5373": " atha pratyanīkālaṅkāraḥ pratipādyate /",
    "GK16viprud_u:5374": " balinaḥ pratipakṣasya pratīkāre suduṣkare /",
    "GK16viprud_u:5375": " yastadīyatiraskāraḥ pratyanīkaṃ taducyate // ViPrud_8.253 //",
    "GK16viprud_u:5376": " yatra prabalasya pratipakṣasya pratīkārāsāmarthyāt tadīyatiraskāro bhavati tat pratyanīkam / yathā---",
    "GK16viprud_u:5377": " kākatīyapatiśauryamahoṣmanyakkṛtasvamahimā baḍabāgniḥ /",
    "GK16viprud_u:5378": " tadgabhīrimasanābhimajasraṃ bādhate nidhimapāṃ bahirantaḥ // ViPrud_8.254 //",
    "GK16viprud_u:5379": " atra sādṛśyahetukaṃ tadīyatvamityalaṃkāratvam /",
    "GK16viprud_u:5380": " vyāghātālaṅkāraḥ /",
    "GK16viprud_u:5381": " atha vyāghātaḥ /",
    "GK16viprud_u:5382": " yena yat sādhitaṃ vastu tenaiva kriyate 'nyathā /",
    "GK16viprud_u:5383": " anyena tadalaṃkāro vyāghātā iti kathyate // ViPrud_8.255 //",
    "GK16viprud_u:5384": " yadvastu yena kenacit kartrā yena sādhanena sādhitaṃ,",
    "GK16viprud_u:5385": " tadvastu tenaiva sādhanenānyena kartrā yadanyathā kriyate sa vyāghātaḥ / yathā---",
    "GK16viprud_u:5386": " kākatīyābhijāto 'yaṃ nābhijātādhikasthitiḥ /",
    "GK16viprud_u:5387": " dorbhyāṃ labdhodayān bhūpāṃstābhyāmanudayān sṛjan // ViPrud_8.256 //",
    "GK16viprud_u:5388": " paryāyālaṅkāraḥ /",
    "GK16viprud_u:5389": " atha lokanyāyamūlālaṅkāranirūpaṇaprastāvāt paryāyālaṃkāro nirūpyate /",
    "GK16viprud_u:5390": " krameṇaikamanekasminnādhāre vartate yadi /",
    "GK16viprud_u:5391": " ekasminnathavānekaṃ paryāyālaṅkṛtirmatā // ViPrud_8.257 //",
    "GK16viprud_u:5392": " yatra kramādekamādheyamanekasminnādhāre vartate sa ekaḥ paryāyaḥ /",
    "GK16viprud_u:5393": " na cātra viśeṣālaṃkāraḥ,",
    "GK16viprud_u:5394": " tatraikasyānekatra yugapadvartanam,",
    "GK16viprud_u:5395": " atra krameṇa /",
    "GK16viprud_u:5396": " tathaikasminnādhāre 'nekamādheyaṃ vartate sa dvitīyaḥ paryāyaḥ /",
    "GK16viprud_u:5397": " na cātra samuccayālaṃkāraḥ,",
    "GK16viprud_u:5398": " tatrāpyekatrānekeṣāṃ yugapadvartanam,",
    "GK16viprud_u:5399": " atra krameṇa / yathā---",
    "GK16viprud_u:5400": " daṃṣṭrāyāṃ kuhanākiṭerbhagavato devasya śaureḥ purā",
    "GK16viprud_u:5401": " paścānmastakamaṇḍale phaṇabhṛtaḥ pātālalokeśituḥ /",
    "GK16viprud_u:5402": " adyorvīpatiśekharasya mahataḥ śrīkākatīyaprabhor-",
    "GK16viprud_u:5403": " bāhau sarvadhurīṇasāramahite baddhotsavā medīnī // ViPrud_8.258 //",
    "GK16viprud_u:5404": " atraikasyā medinyāḥ kramādanekatra vartanam / dvitīyaḥ---",
    "GK16viprud_u:5405": " yeṣāṃ mukhe nijavadhūsavidhe nṛpāṇāṃ",
    "GK16viprud_u:5406": " śauryoktayaḥ samabhavannabhimānagarbhāḥ /",
    "GK16viprud_u:5407": " teṣāṃ pratāpanṛpavīkṣaṇakātarāṇāṃ",
    "GK16viprud_u:5408": " tatraiva dīnavacanāni samudbhavanti // ViPrud_8.259 //",
    "GK16viprud_u:5409": " sūkṣmālaṅkāraḥ /",
    "GK16viprud_u:5410": " atha sūkṣmālaṅkāro nirūpyate /",
    "GK16viprud_u:5411": " asaṃlakṣitasūkṣmārthaprakāśaḥ sūkṣma ucyate // ViPrud_8.260 //",
    "GK16viprud_u:5412": " vidagdhamātrajñeyasyārthasya yatrākāreṅgitābhyāṃ prakāśanaṃ sa sūkṣmālaṅkāraḥ /",
    "GK16viprud_u:5413": " yathā---",
    "GK16viprud_u:5414": " guruaṇasavihammi vahū daṭhṭhūṇa ṇareṃdapesiāṃ dūiṃ /",
    "GK16viprud_u:5415": " savvaṃgeśu sahāsaṃ katthūrivilevaṇaṃ kuṇai // ViPrud_8.261 //",
    "GK16viprud_u:5416": " (gurujanasavidhe vadhūrdṛṣṭvā narendrapreṣitāṃ dūtīm /",
    "GK16viprud_u:5417": " sarvāṅgeṣu sahāsaṃ kastūrīvilepanaṃ karoti //)",
    "GK16viprud_u:5418": " atra kastūrīvilepanena timirasamayaḥ saṃketakāla iti prakāśitam",
    "GK16viprud_u:5419": " udāttālaṃkāraḥ /",
    "GK16viprud_u:5420": " athodāttālaṃkāraḥ kathyate /",
    "GK16viprud_u:5421": " tasyāpi lokanyāyamūlataivānantaryakāraṇam /",
    "GK16viprud_u:5422": " tadudāttaṃ bhaved yatra samṛddhaṃ vastu varṇyate // ViPrud_8.262 //",
    "GK16viprud_u:5423": " yatra mahāsamṛddhiśālino vastuno varṇanaṃ kriyate,",
    "GK16viprud_u:5424": " tatra udāttālaṅkāraḥ /",
    "GK16viprud_u:5425": " yathā---",
    "GK16viprud_u:5426": " ramyāmekaśilābhidānanagarīmāsedivāṃso budhāḥ",
    "GK16viprud_u:5427": " sauvarṇeṣu gṛheṣu ratnaracitadvāstoraṇeṣu sthitāḥ /",
    "GK16viprud_u:5428": " āruhyāṅgaṇamedinīṣu kalabhān krīḍotsukānarbhakān",
    "GK16viprud_u:5429": " modante yadavekṣya rudranṛpatestattyāgalīlāyitam // ViPrud_8.263 //",
    "GK16viprud_u:5430": " atha samānanyāyāt parivṛttirnirūpyate /",
    "GK16viprud_u:5431": " samanyūnādhikānāṃ ca yadā vinimayo bhavet /",
    "GK16viprud_u:5432": " sākaṃ samādhikanyūnaiḥ parivṛttirasau matā // ViPrud_8.264 //",
    "GK16viprud_u:5433": " samanyūnādhikānāṃ samādhikanyūnairvinimayaḥ parivṛttiḥ /",
    "GK16viprud_u:5434": " samena samaparivṛttiḥ,",
    "GK16viprud_u:5435": " nyūnenādhikaparivṛttiḥ,",
    "GK16viprud_u:5436": " adhikena nyūnaparivṛttiśceti /",
    "GK16viprud_u:5437": " samena samaparivṛttiryathā---",
    "GK16viprud_u:5438": " sādhārasamuco vāco dattvā kākatibhūbhuje /",
    "GK16viprud_u:5439": " ato labhante kavayaḥ sahasraṃ gandhasindhurān // ViPrud_8.265 //",
    "GK16viprud_u:5440": " atra vacasāṃ gandhasindhurāṇāṃ ca samatvam /",
    "GK16viprud_u:5441": " nyūnenādhikaparivṛttiryathā---",
    "GK16viprud_u:5442": " upāyanaṃ gajāśvādi kṛtvā sarve 'pi bhūbhujaḥ /",
    "GK16viprud_u:5443": " pratāparudradevasya labhante susthirāṃ kṛpām // ViPrud_8.266 //",
    "GK16viprud_u:5444": " atra tyajyamānādupāyanāderādīyamānasya pratāparudrakṛpāvilasitasyaivādhikyam /",
    "GK16viprud_u:5445": " adhikena nyūnaparivṛttiryathā---",
    "GK16viprud_u:5446": " pratāparudreṇa raṇe jitāḥ pratyarthibhūbhujaḥ /",
    "GK16viprud_u:5447": " dattvā bhūṣāṃ kirātebhyo labhante valkalādikam // ViPrud_8.267 // atra",
    "GK16viprud_u:5448": " tyajyamānādābharaṇajātādādīyamānasya valkalādernyūnatvam /",
    "GK16viprud_u:5449": " kāraṇamālālaṅkāraḥ /",
    "GK16viprud_u:5450": " atha śṛṅkhalānyāyamūlālaṅkārā nirūpyante /",
    "GK16viprud_u:5451": " pūrvapūrvaṃ prati yadā hetuḥ syāduttarottaram /",
    "GK16viprud_u:5452": " tadā kāraṇamālākhyamalaṅkaraṇamucyate // ViPrud_8.268 //",
    "GK16viprud_u:5453": " yadā pūrvapūrvaṃ krameṇottarottaraṃ prati hetutāṃ bhajate,",
    "GK16viprud_u:5454": " sa kāraṇamālākhyo 'laṅkāraḥ / yathā--",
    "GK16viprud_u:5455": " vidyayā vinayotkarṣo vinayena guṇārjanam /",
    "GK16viprud_u:5456": " guṇaiḥ prajānurāgaśca kramo 'yaṃ kākatīśvare // ViPrud_8.269 //",
    "GK16viprud_u:5457": " ekāvalyalaṅkāraḥ /",
    "GK16viprud_u:5458": " yatrottarottareṣāṃ syāt pūrvaṃ pūrvaṃ prati kramāt /",
    "GK16viprud_u:5459": " viśeṣaṇatvakathanamasāvekāvalī matā // ViPrud_8.270 //",
    "GK16viprud_u:5460": " yatra pūrvapūrvaṃ prati krameṇottarottaraṃ viśeṣaṇatvaṃ bhajate,",
    "GK16viprud_u:5461": " sa ekāvalyalaṅkāraḥ /",
    "GK16viprud_u:5462": " yathā---",
    "GK16viprud_u:5463": " pratāparudranagarī sujanairupaśobhitā /",
    "GK16viprud_u:5464": " sujanāḥ sphītavibhavairvibhavāḥ sthairyaśālinaḥ // ViPrud_8.271 //",
    "GK16viprud_u:5465": " etat sthāpanenodāharaṇam /",
    "GK16viprud_u:5466": " apohanenāpi bhavati ; yathā---",
    "GK16viprud_u:5467": " na tadrājyaṃ prajā yatra na bhavantyūrjitaśriyaḥ /",
    "GK16viprud_u:5468": " na tāḥ prajāḥ prabhuryāsāṃ na svayaṃ kākatīśvaraḥ // ViPrud_8.272 //",
    "GK16viprud_u:5469": " mālādīpakālaṅkāraḥ /",
    "GK16viprud_u:5470": " yadā tu pūrvapūrvasya saṃbhaveduttarottaram /",
    "GK16viprud_u:5471": " pratyutkarṣāvahatvaṃ tanmālādīpakamucyate // ViPrud_8.273 //",
    "GK16viprud_u:5472": " yatra pūrvapūrvasyottarottaraguṇāvahatvaṃ sa mālādīpakālaṅkāraḥ /",
    "GK16viprud_u:5473": " yathā---",
    "GK16viprud_u:5474": " bhāgyabhūmā mahīṃ prāptaḥ kākatīndrabhujaṃ mahī /",
    "GK16viprud_u:5475": " bhujaḥ pratāpamatulaṃ pratāpaśca jagattrayam // ViPrud_8.274 //",
    "GK16viprud_u:5476": " sārālaṅkāraḥ /",
    "GK16viprud_u:5477": " uttarottaramutkarṣaḥ sārālaṅkāra ucyate // ViPrud_8.275 //",
    "GK16viprud_u:5478": " yathā---",
    "GK16viprud_u:5479": " jagatsu vasudhā bhāti tasyāmekaśilāpurī /",
    "GK16viprud_u:5480": " kākatīyānvayastatra tasmin rudranareśvaraḥ // ViPrud_8.276 //",
    "GK16viprud_u:5481": " sakalabhuvanasārabhūtaṃ pratāparudraṃ viṣayīkurvataścirādasyālaṅkārasya sāra ityanvarthābhidhānam //",
    "GK16viprud_u:5482": " iti śrīvidyānāthakṛtau pratāparudrayaśobhūṣaṇe 'laṅkāra-",
    "GK16viprud_u:5483": " śāstre 'rthālaṅkāraprakaraṇaṃ samāptam /",
    "GK16viprud_u:5484": " // atha miśrālaṅkāraprakaraṇam //",
    "GK16viprud_u:5485": " atha saṃsṛṣṭisaṃkarau nirūpyete /",
    "GK16viprud_u:5486": " yathā laukikānāmalaṅkārāṇāṃ hiraṇmayānāṃ maṇimayānāṃ ca pṛthak saundaryahetūnāmanyonyasaṃbandhena cārutvātiśayo dṛśyate ;",
    "GK16viprud_u:5487": " tathaiva kāvyālaṅkārāṇāṃ rūpakādīnāṃ mithaḥ saṃbandhena saundaryātiśayaḥ pratīyate /",
    "GK16viprud_u:5488": " sa ca saṃbandho dvividhaḥ---saṃyogarūpaḥ,",
    "GK16viprud_u:5489": " samavāyarūpaśceti /",
    "GK16viprud_u:5490": " saṃyoge (miśra)",
    "GK16viprud_u:5491": " tilataṇḍulanyāyaḥ /",
    "GK16viprud_u:5492": " samavāye---(miśra)",
    "GK16viprud_u:5493": " kṣīranīranyāyaḥ /",
    "GK16viprud_u:5494": " tilataṇḍulanyāyena saṃbandhe saṃsṛṣṭiḥ /",
    "GK16viprud_u:5495": " kṣīranīranyāyena saṃbandhe saṃkaraḥ /",
    "GK16viprud_u:5496": " anayoḥ pṛthak cārutvātiśayahetutvādalaṅkāradhurandharatvam ;",
    "GK16viprud_u:5497": " na tu pūrvoktālaṅkāraśeṣatā /",
    "GK16viprud_u:5498": " saṃsṛṣṭiḥ /",
    "GK16viprud_u:5499": " tatra prathamaṃ saṃsṛṣṭirnigadyate /",
    "GK16viprud_u:5500": " tilataṇḍulasaṃśleṣanyāyād yatra parasparam /",
    "GK16viprud_u:5501": " saṃśliṣyeyuralaṅkārāḥ sā saṃsṛṣṭirnigadyate // ViPrud_9.1 //",
    "GK16viprud_u:5502": " yatra tilataṇḍulanyāyena parasparasaṃbaddhā rūpakādayo bhavanti sā saṃsṛṣṭiḥ /",
    "GK16viprud_u:5503": " sā trividhā---śabdālaṅkāragatatvena,",
    "GK16viprud_u:5504": " arthālaṅkāragatatvena,",
    "GK16viprud_u:5505": " ubhayālaṅkāragatatvena ca /",
    "GK16viprud_u:5506": " śabdālaṅkārasaṃsṛṣṭiryathā---",
    "GK16viprud_u:5507": " śumbhatsaṃbhramagandhasindhuradhurānirdāritorvītalā-",
    "GK16viprud_u:5508": " stvaṅgattuṅgaturaṅgamapratibhayā drāksyandanasyandanāḥ /",
    "GK16viprud_u:5509": " tīvrārambhasamudyadudbhaṭabhaṭāṭopasphuraddiktaṭā",
    "GK16viprud_u:5510": " niḥ sīmāḥ prasaranti rudranṛpaterjaitraprayāṇodyamāḥ // ViPrud_9.2 //",
    "GK16viprud_u:5511": " atra cchekānuprāsavṛttyanuprāsayoḥ saṃsṛṣṭiḥ /",
    "GK16viprud_u:5512": " arthālaṅkārasaṃsṛṣṭiryathā---",
    "GK16viprud_u:5513": " kākatīndracamūrdhatte mahimānamudanvataḥ /",
    "GK16viprud_u:5514": " grasate yā dviṣadbhūpadhvajinīstaṭinīriva // ViPrud_9.3 //",
    "GK16viprud_u:5515": " atra nidarśanopamāyoḥ saṃsṛṣṭiḥ /",
    "GK16viprud_u:5516": " ubhayasaṃsṛṣṭiryathā--",
    "GK16viprud_u:5517": " pratāparudradordaṇḍo maṇḍalāgreṇa maṇḍitaḥ /",
    "GK16viprud_u:5518": " dṛśyate samare vīrairutphaṇaḥ phaṇavāniva // ViPrud_9.4 //",
    "GK16viprud_u:5519": " atra vṛttyanuprāsopamāyoḥ saṃsṛṣṭiḥ /",
    "GK16viprud_u:5520": " atha saṅkaro nirūpyate /",
    "GK16viprud_u:5521": " kṣīranīranayād yatra saṃbandhaḥ syāt parasparam /",
    "GK16viprud_u:5522": " alaṅkṛtīnāmetāsāṃ saṅkaraḥ sa udāhṛtaḥ // ViPrud_9.5 //",
    "GK16viprud_u:5523": " yatra kṣīranīranyāyenālaṅkārāṇāṃ mithaḥ saṃbandho bhavati sa saṅkaraḥ /",
    "GK16viprud_u:5524": " tasyāṅgāṅgibhāvena ekavācakānupraveśena saṃdehena ca traividhyam /",
    "GK16viprud_u:5525": " tatrāṅgāṅgibhāvasaṅkaro yathā---",
    "GK16viprud_u:5526": " udyadbṛṃhitagarjitairdvipaghaṭākādambinīsaṃbhramaiḥ",
    "GK16viprud_u:5527": " kṣoṇībhṛtkaṭakoparodhapaṭubhiḥ prāvṛḍvihārā iva /",
    "GK16viprud_u:5528": " śatrustrībahulāśruvṛṣṭiśamitakṣmācakratāpodayā",
    "GK16viprud_u:5529": " yātrāḥ kākativallabhasya jagatāmānandamātanvate // ViPrud_9.6 //",
    "GK16viprud_u:5530": " atra yātrāḥ prāvṛḍvihārā ivetyupamālaṅkāreṇa dvipaghaṭākādambinītyatropamā prasādhyata iti sajātīyayoraṅgāṅgibhāvaḥ ;",
    "GK16viprud_u:5531": " kādambinīva dvipaghaṭeti samāsāśrayaṇāt /",
    "GK16viprud_u:5532": " kṣoṇībhṛtkaṭakoparodhetyatra",
    "GK16viprud_u:5533": " śleṣamūlātiśayoktiḥ /",
    "GK16viprud_u:5534": " vijātīyasaṅkaro yathā---",
    "GK16viprud_u:5535": " pratāparudrasya kṛpāṇadhārā pratyarthiphāleṣu patatyamandam /",
    "GK16viprud_u:5536": " prakṣālanāyeva kṛtasya dhātrā tadvartino durlipikalmaṣasya // ViPrud_9.7 //",
    "GK16viprud_u:5537": " atra prakṣālanāyevetyutprekṣayā durlipikalmaṣasyetyatra rūpakaṃ prasādhyata iti vijātīyayoraṅgāṅgibhāvaḥ /",
    "GK16viprud_u:5538": " ekavācakānupraviṣṭasaṅkaro yathā---",
    "GK16viprud_u:5539": " vijitāripuro mūrtau vilasatsarvamaṅgalaḥ /",
    "GK16viprud_u:5540": " bhuvi śaṃbhurivābhāti kākatīyanareśvaraḥ // ViPrud_9.8 //",
    "GK16viprud_u:5541": " atra vijitāripura ityarthasāmyādupamā,",
    "GK16viprud_u:5542": " vilasatsarvamaṅgala iti śabdasāmyāt śleṣaśca śambhurivetyekasminnivaśabde 'nupraviṣṭau /",
    "GK16viprud_u:5543": " saṃdehasaṅkaro yathā---",
    "GK16viprud_u:5544": " jātaḥ pratāparudrenduḥ kākatīyānvayāmbudhau /",
    "GK16viprud_u:5545": " dhatte janacakorāṇāṃ prasādajyotsnayāmṛtam // ViPrud_9.9 //",
    "GK16viprud_u:5546": " atra kākatīyakulāmbudhau ityādau rūpakopamāyoḥ saṃdehasaṅkaraḥ /",
    "GK16viprud_u:5547": " kākatīyānvaya evāmbudhiḥ,",
    "GK16viprud_u:5548": " kākatīyānvayo 'mbudhiriveti samāsadvayasaṃbhavāt /",
    "GK16viprud_u:5549": " na cātra sādhakaṃ bādhakaṃ vā pramāṇamanyatarasyāstīti saṃdeha eva paryavasyati /",
    "GK16viprud_u:5550": " sādhakabādhakapramāṇasaṃbhave tu saṃdehanivṛttiḥ /",
    "GK16viprud_u:5551": " atra sādhakaṃ yathā---",
    "GK16viprud_u:5552": " pratāparudranṛpateḥ pārijātāt samudbhavāḥ /",
    "GK16viprud_u:5553": " vataṃsayanti diṅnāryo madhurāḥ kīrttimañjarīḥ // ViPrud_9.10 //",
    "GK16viprud_u:5554": " atra kīrttaya eva mañjarya iti rūpakālaṅkāre vataṃsayantīti sādhakaṃ pramāṇam/",
    "GK16viprud_u:5555": " (a) vataṃsīkaraṇenābhedapratītiḥ /",
    "GK16viprud_u:5556": " bādhakaṃ yathā---",
    "GK16viprud_u:5557": " kākatīndrasya niḥ sāṇadhvanau dikṣu vijṛmbhite /",
    "GK16viprud_u:5558": " vyākulakṛtasattvo 'bhūt pratipakṣabalārṇavaḥ // ViPrud_9.11 //",
    "GK16viprud_u:5559": " atra pratipakṣabalārṇava ityupamāyā vyākulīkṛtasattva iti bādhakaṃ pramāṇam ;",
    "GK16viprud_u:5560": " “upamitaṃ vyāghrādibhiḥ sāmānyāprayoge';",
    "GK16viprud_u:5561": " ityanuśāsanena sāmānyaprayogasyopamābādhakatvāt /",
    "GK16viprud_u:5562": " ataḥ pāriśeṣyādrūpakālaṅkāraḥ /",
    "GK16viprud_u:5563": " evaṃ yathāsaṃbhavamanyeṣāmalaṅkārāṇāṃ saṃsṛṣṭisaṅkarau boddhavyau tatra tatra prabandheṣu //",
    "GK16viprud_u:5564": " iti śrīvidyānāthamahopādhyāyakṛtau pratāparudrayaśobhūṣaṇe 'laṅkāra-",
    "GK16viprud_u:5565": " śāstre miśrālaṅkāraprakaraṇaṃ samāptam /",
    "GK16viprud_u:5566": " pritāparudrīyaṃ",
    "GK16viprud_u:5567": " nāmālaṅkāraśāstraṃ samāptam //"
}