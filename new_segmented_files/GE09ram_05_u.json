{
    "GE09ram_05_u:0": " Vālmīki: Rāmāyaṇa,",
    "GE09ram_05_u:1": " 5. Sundarakaṇḍa",
    "GE09ram_05_u:2": " 5.001.001a tato rāvaṇanītāyāḥ sītāyāḥ śatrukarśanaḥ",
    "GE09ram_05_u:3": " 5.001.001c iyeṣa padam anveṣṭuṃ cāraṇācarite pathi",
    "GE09ram_05_u:4": " 5.001.002a atha vaidūryavarṇeṣu śādvaleṣu mahābalaḥ",
    "GE09ram_05_u:5": " 5.001.002c dhīraḥ salilakalpeṣu vicacāra yathāsukham",
    "GE09ram_05_u:6": " 5.001.003a dvijān vitrāsayan dhīmān urasā pādapān haran",
    "GE09ram_05_u:7": " 5.001.003c mṛgāṃś ca subahūn nighnan pravṛddha iva kesarī",
    "GE09ram_05_u:8": " 5.001.004a nīlalohitamāñjiṣṭhapadmavarṇaiḥ sitāsitaiḥ",
    "GE09ram_05_u:9": " 5.001.004c svabhāvavihitaiś citrair dhātubhiḥ samalaṃkṛtam",
    "GE09ram_05_u:10": " 5.001.005a kāmarūpibhir āviṣṭam abhīkṣṇaṃ saparicchadaiḥ",
    "GE09ram_05_u:11": " 5.001.005c yakṣakiṃnaragandharvair devakalpaiś ca pannagaiḥ",
    "GE09ram_05_u:12": " 5.001.006a sa tasya girivaryasya tale nāgavarāyute",
    "GE09ram_05_u:13": " 5.001.006c tiṣṭhan kapivaras tatra hrade nāga ivābabhau",
    "GE09ram_05_u:14": " 5.001.007a sa sūryāya mahendrāya pavanāya svayambhuve",
    "GE09ram_05_u:15": " 5.001.007c bhūtebhyaś cāñjaliṃ kṛtvā cakāra gamane matim",
    "GE09ram_05_u:16": " 5.001.008a añjaliṃ prāṅmukhaḥ kurvan pavanāyātmayonaye",
    "GE09ram_05_u:17": " 5.001.008c tato hi vavṛdhe gantuṃ dakṣiṇo dakṣiṇāṃ diśam",
    "GE09ram_05_u:18": " 5.001.009a plavaṃgapravarair dṛṣṭaḥ plavane kṛtaniścayaḥ",
    "GE09ram_05_u:19": " 5.001.009c vavṛdhe rāmavṛddhyarthaṃ samudra iva parvasu",
    "GE09ram_05_u:20": " 5.001.010a niṣpramāṇa śarīraḥ saṃl lilaṅghayiṣur arṇavam",
    "GE09ram_05_u:21": " 5.001.010c bāhubhyāṃ pīḍayām āsa caraṇābhyāṃ ca parvatam",
    "GE09ram_05_u:22": " 5.001.011a sa cacālācalāś cāru muhūrtaṃ kapipīḍitaḥ",
    "GE09ram_05_u:23": " 5.001.011c tarūṇāṃ puṣpitāgrāṇāṃ sarvaṃ puṣpam aśātayat",
    "GE09ram_05_u:24": " 5.001.012a tena pādapamuktena puṣpaugheṇa sugandhinā",
    "GE09ram_05_u:25": " 5.001.012c sarvataḥ saṃvṛtaḥ śailo babhau puṣpamayo yathā",
    "GE09ram_05_u:26": " 5.001.013a tena cottamavīryeṇa pīḍyamānaḥ sa parvataḥ",
    "GE09ram_05_u:27": " 5.001.013c salilaṃ saṃprasusrāva madaṃ matta iva dvipaḥ",
    "GE09ram_05_u:28": " 5.001.014a pīḍyamānas tu balinā mahendras tena parvataḥ",
    "GE09ram_05_u:29": " 5.001.014c rītir nirvartayām āsa kāñcanāñjanarājatīḥ",
    "GE09ram_05_u:30": " 5.001.014e mumoca ca śilāḥ śailo viśālāḥ samanaḥśilāḥ",
    "GE09ram_05_u:31": " 5.001.015a giriṇā pīḍyamānena pīḍyamānāni sarvaśaḥ",
    "GE09ram_05_u:32": " 5.001.015c guhāviṣṭāni bhūtāni vinedur vikṛtaiḥ svaraiḥ",
    "GE09ram_05_u:33": " 5.001.016a sa mahāsattvasaṃnādaḥ śailapīḍānimittajaḥ",
    "GE09ram_05_u:34": " 5.001.016c pṛthivīṃ pūrayām āsa diśaś copavanāni ca",
    "GE09ram_05_u:35": " 5.001.017a śirobhiḥ pṛthubhiḥ sarpā vyaktasvastikalakṣaṇaiḥ",
    "GE09ram_05_u:36": " 5.001.017c vamantaḥ pāvakaṃ ghoraṃ dadaṃśur daśanaiḥ śilāḥ",
    "GE09ram_05_u:37": " 5.001.018a tās tadā saviṣair daṣṭāḥ kupitais tair mahāśilāḥ",
    "GE09ram_05_u:38": " 5.001.018c jajvaluḥ pāvakoddīptā vibhiduś ca sahasradhā",
    "GE09ram_05_u:39": " 5.001.019a yāni cauṣadhajālāni tasmiñ jātāni parvate",
    "GE09ram_05_u:40": " 5.001.019c viṣaghnāny api nāgānāṃ na śekuḥ śamituṃ viṣam",
    "GE09ram_05_u:41": " 5.001.020a bhidyate 'yaṃ girir bhūtair iti matvā tapasvinaḥ",
    "GE09ram_05_u:42": " 5.001.020c trastā vidyādharās tasmād utpetuḥ strīgaṇaiḥ saha",
    "GE09ram_05_u:43": " 5.001.021a pānabhūmigataṃ hitvā haimam āsanabhājanam",
    "GE09ram_05_u:44": " 5.001.021c pātrāṇi ca mahārhāṇi karakāṃś ca hiraṇmayān",
    "GE09ram_05_u:45": " 5.001.022a lehyān uccāvacān bhakṣyān māṃsāni vividhāni ca",
    "GE09ram_05_u:46": " 5.001.022c ārṣabhāṇi ca carmāṇi khaḍgāṃś ca kanakatsarūn",
    "GE09ram_05_u:47": " 5.001.023a kṛtakaṇṭhaguṇāḥ kṣībā raktamālyānulepanāḥ",
    "GE09ram_05_u:48": " 5.001.023c raktākṣāḥ puṣkarākṣāś ca gaganaṃ pratipedire",
    "GE09ram_05_u:49": " 5.001.024a hāranūpurakeyūra pārihārya dharāḥ striyaḥ",
    "GE09ram_05_u:50": " 5.001.024c vismitāḥ sasmitās tasthur ākāśe ramaṇaiḥ saha",
    "GE09ram_05_u:51": " 5.001.025a darśayanto mahāvidyāṃ vidyādharamaharṣayaḥ",
    "GE09ram_05_u:52": " 5.001.025c sahitās tasthur ākāśe vīkṣāṃ cakruś ca parvatam",
    "GE09ram_05_u:53": " 5.001.026a śuśruvuś ca tadā śabdam ṛṣīṇāṃ bhāvitātmanām",
    "GE09ram_05_u:54": " 5.001.026c cāraṇānāṃ ca siddhānāṃ sthitānāṃ vimale 'mbare",
    "GE09ram_05_u:55": " 5.001.027a eṣa parvatasaṃkāśo hanūmān mārutātmajaḥ",
    "GE09ram_05_u:56": " 5.001.027c titīrṣati mahāvegaṃ samudraṃ makarālayam",
    "GE09ram_05_u:57": " 5.001.028a rāmārthaṃ vānarārthaṃ ca cikīrṣan karma duṣkaram",
    "GE09ram_05_u:58": " 5.001.028c samudrasya paraṃ pāraṃ duṣprāpaṃ prāptum icchati",
    "GE09ram_05_u:59": " 5.001.029a dudhuve ca sa romāṇi cakampe cācalopamaḥ",
    "GE09ram_05_u:60": " 5.001.029c nanāda ca mahānādaṃ sumahān iva toyadaḥ",
    "GE09ram_05_u:61": " 5.001.030a ānupūrvyāc ca vṛttaṃ ca lāṅgūlaṃ romabhiś citam",
    "GE09ram_05_u:62": " 5.001.030c utpatiṣyan vicikṣepa pakṣirāja ivoragam",
    "GE09ram_05_u:63": " 5.001.031a tasya lāṅgūlam āviddham ativegasya pṛṣṭhataḥ",
    "GE09ram_05_u:64": " 5.001.031c dadṛśe garuḍeneva hriyamāṇo mahoragaḥ",
    "GE09ram_05_u:65": " 5.001.032a bāhū saṃstambhayām āsa mahāparighasaṃnibhau",
    "GE09ram_05_u:66": " 5.001.032c sasāda ca kapiḥ kaṭyāṃ caraṇau saṃcukopa ca",
    "GE09ram_05_u:67": " 5.001.033a saṃhṛtya ca bhujau śrīmāṃs tathaiva ca śirodharām",
    "GE09ram_05_u:68": " 5.001.033c tejaḥ sattvaṃ tathā vīryam āviveśa sa vīryavān",
    "GE09ram_05_u:69": " 5.001.034a mārgam ālokayan dūrād ūrdhvapraṇihitekṣaṇaḥ",
    "GE09ram_05_u:70": " 5.001.034c rurodha hṛdaye prāṇān ākāśam avalokayan",
    "GE09ram_05_u:71": " 5.001.035a padbhyāṃ dṛḍham avasthānaṃ kṛtvā sa kapikuñjaraḥ",
    "GE09ram_05_u:72": " 5.001.035c nikuñcya karṇau hanumān utpatiṣyan mahābalaḥ",
    "GE09ram_05_u:73": " 5.001.035e vānarān vānaraśreṣṭha idaṃ vacanam abravīt",
    "GE09ram_05_u:74": " 5.001.036a yathā rāghavanirmuktaḥ śaraḥ śvasanavikramaḥ",
    "GE09ram_05_u:75": " 5.001.036c gacchet tadvad gamiṣyāmi laṅkāṃ rāvaṇapālitām",
    "GE09ram_05_u:76": " 5.001.037a na hi drakṣyāmi yadi tāṃ laṅkāyāṃ janakātmajām",
    "GE09ram_05_u:77": " 5.001.037c anenaiva hi vegena gamiṣyāmi surālayam",
    "GE09ram_05_u:78": " 5.001.038a yadi vā tridive sītāṃ na drakṣyāmi kṛtaśramaḥ",
    "GE09ram_05_u:79": " 5.001.038c baddhvā rākṣasarājānam ānayiṣyāmi rāvaṇam",
    "GE09ram_05_u:80": " 5.001.039a sarvathā kṛtakāryo 'ham eṣyāmi saha sītayā",
    "GE09ram_05_u:81": " 5.001.039c ānayiṣyāmi vā laṅkāṃ samutpāṭya sarāvaṇām",
    "GE09ram_05_u:82": " 5.001.040a evam uktvā tu hanumān vānarān vānarottamaḥ",
    "GE09ram_05_u:83": " 5.001.040c utpapātātha vegena vegavān avicārayan",
    "GE09ram_05_u:84": " 5.001.041a samutpatati tasmiṃs tu vegāt te nagarohiṇaḥ",
    "GE09ram_05_u:85": " 5.001.041c saṃhṛtya viṭapān sarvān samutpetuḥ samantataḥ",
    "GE09ram_05_u:86": " 5.001.042a sa mattakoyaṣṭibhakān pādapān puṣpaśālinaḥ",
    "GE09ram_05_u:87": " 5.001.042c udvahann ūruvegena jagāma vimale 'mbare",
    "GE09ram_05_u:88": " 5.001.043a ūruvegoddhatā vṛkṣā muhūrtaṃ kapim anvayuḥ",
    "GE09ram_05_u:89": " 5.001.043c prasthitaṃ dīrgham adhvānaṃ svabandhum iva bāndhavāḥ",
    "GE09ram_05_u:90": " 5.001.044a tam ūruvegonmathitāḥ sālāś cānye nagottamāḥ",
    "GE09ram_05_u:91": " 5.001.044c anujagmur hanūmantaṃ sainyā iva mahīpatim",
    "GE09ram_05_u:92": " 5.001.045a supuṣpitāgrair bahubhiḥ pādapair anvitaḥ kapiḥ",
    "GE09ram_05_u:93": " 5.001.045c hanumān parvatākāro babhūvādbhutadarśanaḥ",
    "GE09ram_05_u:94": " 5.001.046a sāravanto 'tha ye vṛkṣā nyamajjaṃl lavaṇāmbhasi",
    "GE09ram_05_u:95": " 5.001.046c bhayād iva mahendrasya parvatā varuṇālaye",
    "GE09ram_05_u:96": " 5.001.047a sa nānākusumaiḥ kīrṇaḥ kapiḥ sāṅkurakorakaiḥ",
    "GE09ram_05_u:97": " 5.001.047c śuśubhe meghasaṃkāśaḥ khadyotair iva parvataḥ",
    "GE09ram_05_u:98": " 5.001.048a vimuktās tasya vegena muktvā puṣpāṇi te drumāḥ",
    "GE09ram_05_u:99": " 5.001.048c avaśīryanta salile nivṛttāḥ suhṛdo yathā",
    "GE09ram_05_u:100": " 5.001.049a laghutvenopapannaṃ tad vicitraṃ sāgare 'patat",
    "GE09ram_05_u:101": " 5.001.049c drumāṇāṃ vividhaṃ puṣpaṃ kapivāyusamīritam",
    "GE09ram_05_u:102": " 5.001.050a puṣpaugheṇānubaddhena nānāvarṇena vānaraḥ",
    "GE09ram_05_u:103": " 5.001.050c babhau megha ivodyan vai vidyudgaṇavibhūṣitaḥ",
    "GE09ram_05_u:104": " 5.001.051a tasya vegasamudbhūtaiḥ puṣpais toyam adṛśyata",
    "GE09ram_05_u:105": " 5.001.051c tārābhir abhirāmābhir uditābhir ivāmbaram",
    "GE09ram_05_u:106": " 5.001.052a tasyāmbaragatau bāhū dadṛśāte prasāritau",
    "GE09ram_05_u:107": " 5.001.052c parvatāgrād viniṣkrāntau pañcāsyāv iva pannagau",
    "GE09ram_05_u:108": " 5.001.053a pibann iva babhau cāpi sormijālaṃ mahārṇavam",
    "GE09ram_05_u:109": " 5.001.053c pipāsur iva cākāśaṃ dadṛśe sa mahākapiḥ",
    "GE09ram_05_u:110": " 5.001.054a tasya vidyutprabhākāre vāyumārgānusāriṇaḥ",
    "GE09ram_05_u:111": " 5.001.054c nayane viprakāśete parvatasthāv ivānalau",
    "GE09ram_05_u:112": " 5.001.055a piṅge piṅgākṣamukhyasya bṛhatī parimaṇḍale",
    "GE09ram_05_u:113": " 5.001.055c cakṣuṣī saṃprakaśete candrasūryāv iva sthitau",
    "GE09ram_05_u:114": " 5.001.056a mukhaṃ nāsikayā tasya tāmrayā tāmram ābabhau",
    "GE09ram_05_u:115": " 5.001.056c saṃdhyayā samabhispṛṣṭaṃ yathā sūryasya maṇḍalam",
    "GE09ram_05_u:116": " 5.001.057a lāṅgalaṃ ca samāviddhaṃ plavamānasya śobhate",
    "GE09ram_05_u:117": " 5.001.057c ambare vāyuputrasya śakradhvaja ivocchritaḥ",
    "GE09ram_05_u:118": " 5.001.058a lāṅgūlacakreṇa mahāñ śukladaṃṣṭro 'nilātmajaḥ",
    "GE09ram_05_u:119": " 5.001.058c vyarocata mahāprājñaḥ pariveṣīva bhāskaraḥ",
    "GE09ram_05_u:120": " 5.001.059a sphigdeśenābhitāmreṇa rarāja sa mahākapiḥ",
    "GE09ram_05_u:121": " 5.001.059c mahatā dāriteneva girir gairikadhātunā",
    "GE09ram_05_u:122": " 5.001.060a tasya vānarasiṃhasya plavamānasya sāgaram",
    "GE09ram_05_u:123": " 5.001.060c kakṣāntaragato vāyur jīmūta iva garjati",
    "GE09ram_05_u:124": " 5.001.061a khe yathā nipataty ulkā uttarāntād viniḥsṛtā",
    "GE09ram_05_u:125": " 5.001.061c dṛśyate sānubandhā ca tathā sa kapikuñjaraḥ",
    "GE09ram_05_u:126": " 5.001.062a patatpataṃgasaṃkāśo vyāyataḥ śuśubhe kapiḥ",
    "GE09ram_05_u:127": " 5.001.062c pravṛddha iva mātaṃgaḥ kakṣyayā badhyamānayā",
    "GE09ram_05_u:128": " 5.001.063a upariṣṭāc charīreṇa chāyayā cāvagāḍhayā",
    "GE09ram_05_u:129": " 5.001.063c sāgare mārutāviṣṭā naur ivāsīt tadā kapiḥ",
    "GE09ram_05_u:130": " 5.001.064a yaṃ yaṃ deśaṃ samudrasya jagāma sa mahākapiḥ",
    "GE09ram_05_u:131": " 5.001.064c sa sa tasyāṅgavegena sonmāda iva lakṣyate",
    "GE09ram_05_u:132": " 5.001.065a sāgarasyormijālānām urasā śailavarṣmaṇām",
    "GE09ram_05_u:133": " 5.001.065c abhighnaṃs tu mahāvegaḥ pupluve sa mahākapiḥ",
    "GE09ram_05_u:134": " 5.001.066a kapivātaś ca balavān meghavātaś ca niḥsṛtaḥ",
    "GE09ram_05_u:135": " 5.001.066c sāgaraṃ bhīmanirghoṣaṃ kampayām āsatur bhṛśam",
    "GE09ram_05_u:136": " 5.001.067a vikarṣann ūrmijālāni bṛhanti lavaṇāmbhasi",
    "GE09ram_05_u:137": " 5.001.067c atyakrāman mahāvegas taraṅgān gaṇayann iva",
    "GE09ram_05_u:138": " 5.001.068a plavamānaṃ samīkṣyātha bhujaṅgāḥ sāgarālayāḥ",
    "GE09ram_05_u:139": " 5.001.068c vyomni taṃ kapiśārdūlaṃ suparṇam iti menire",
    "GE09ram_05_u:140": " 5.001.069a daśayojanavistīrṇā triṃśadyojanam āyatā",
    "GE09ram_05_u:141": " 5.001.069c chāyā vānarasiṃhasya jale cārutarābhavat",
    "GE09ram_05_u:142": " 5.001.070a śvetābhraghanarājīva vāyuputrānugāminī",
    "GE09ram_05_u:143": " 5.001.070c tasya sā śuśubhe chāyā vitatā lavaṇāmbhasi",
    "GE09ram_05_u:144": " 5.001.071a plavamānaṃ tu taṃ dṛṣṭvā plavagaṃ tvaritaṃ tadā",
    "GE09ram_05_u:145": " 5.001.071c vavṛṣuḥ puṣpavarṣāṇi devagandharvadānavāḥ",
    "GE09ram_05_u:146": " 5.001.072a tatāpa na hi taṃ sūryaḥ plavantaṃ vānareśvaram",
    "GE09ram_05_u:147": " 5.001.072c siṣeve ca tadā vāyū rāmakāryārthasiddhaye",
    "GE09ram_05_u:148": " 5.001.073a ṛṣayas tuṣṭuvuś cainaṃ plavamānaṃ vihāyasā",
    "GE09ram_05_u:149": " 5.001.073c jaguś ca devagandharvāḥ praśaṃsanto mahaujasaṃ",
    "GE09ram_05_u:150": " 5.001.074a nāgāś ca tuṣṭuvur yakṣā rakṣāṃsi vibudhāḥ khagāḥ",
    "GE09ram_05_u:151": " 5.001.074c prekṣyākāśe kapivaraṃ sahasā vigataklamam",
    "GE09ram_05_u:152": " 5.001.075a tasmin plavagaśārdūle plavamāne hanūmati",
    "GE09ram_05_u:153": " 5.001.075c ikṣvākukulamānārthī cintayām āsa sāgaraḥ",
    "GE09ram_05_u:154": " 5.001.076a sāhāyyaṃ vānarendrasya yadi nāhaṃ hanūmataḥ",
    "GE09ram_05_u:155": " 5.001.076c kariṣyāmi bhaviṣyāmi sarvavācyo vivakṣatām",
    "GE09ram_05_u:156": " 5.001.077a aham ikṣvākunāthena sagareṇa vivardhitaḥ",
    "GE09ram_05_u:157": " 5.001.077c ikṣvākusacivaś cāyaṃ nāvasīditum arhati",
    "GE09ram_05_u:158": " 5.001.078a tathā mayā vidhātavyaṃ viśrameta yathā kapiḥ",
    "GE09ram_05_u:159": " 5.001.078c śeṣaṃ ca mayi viśrāntaḥ sukhenātipatiṣyati",
    "GE09ram_05_u:160": " 5.001.079a iti kṛtvā matiṃ sādhvīṃ samudraś channam ambhasi",
    "GE09ram_05_u:161": " 5.001.079c hiraṇyanābhaṃ mainākam uvāca girisattamam",
    "GE09ram_05_u:162": " 5.001.080a tvam ihāsurasaṃghānāṃ pātālatalavāsinām",
    "GE09ram_05_u:163": " 5.001.080c devarājñā giriśreṣṭha parighaḥ saṃniveśitaḥ",
    "GE09ram_05_u:164": " 5.001.081a tvam eṣāṃ jñātavīryāṇāṃ punar evotpatiṣyatām",
    "GE09ram_05_u:165": " 5.001.081c pātālasyāprameyasya dvāram āvṛtya tiṣṭhasi",
    "GE09ram_05_u:166": " 5.001.082a tiryag ūrdhvam adhaś caiva śaktis te śailavardhitum",
    "GE09ram_05_u:167": " 5.001.082c tasmāt saṃcodayāmi tvām uttiṣṭha nagasattama",
    "GE09ram_05_u:168": " 5.001.083a sa eṣa kapiśārdūlas tvām uparyeti vīryavān",
    "GE09ram_05_u:169": " 5.001.083c hanūmān rāmakāryārthaṃ bhīmakarmā kham āplutaḥ",
    "GE09ram_05_u:170": " 5.001.084a tasya sāhyaṃ mayā kāryam ikṣvākukulavartinaḥ",
    "GE09ram_05_u:171": " 5.001.084c mama ikṣvākavaḥ pūjyāḥ paraṃ pūjyatamās tava",
    "GE09ram_05_u:172": " 5.001.085a kuru sācivyam asmākaṃ na naḥ kāryam atikramet",
    "GE09ram_05_u:173": " 5.001.085c kartavyam akṛtaṃ kāryaṃ satāṃ manyum udīrayet",
    "GE09ram_05_u:174": " 5.001.086a salilād ūrdhvam uttiṣṭha tiṣṭhatv eṣa kapis tvayi",
    "GE09ram_05_u:175": " 5.001.086c asmākam atithiś caiva pūjyaś ca plavatāṃ varaḥ",
    "GE09ram_05_u:176": " 5.001.087a cāmīkaramahānābha devagandharvasevita",
    "GE09ram_05_u:177": " 5.001.087c hanūmāṃs tvayi viśrāntas tataḥ śeṣaṃ gamiṣyati",
    "GE09ram_05_u:178": " 5.001.088a kākutsthasyānṛśaṃsyaṃ ca maithilyāś ca vivāsanam",
    "GE09ram_05_u:179": " 5.001.088c śramaṃ ca plavagendrasya samīkṣyotthātum arhasi",
    "GE09ram_05_u:180": " 5.001.089a hiraṇyanābho maināko niśamya lavaṇāmbhasaḥ",
    "GE09ram_05_u:181": " 5.001.089c utpapāta jalāt tūrṇaṃ mahādrumalatāyutaḥ",
    "GE09ram_05_u:182": " 5.001.090a sa sāgarajalaṃ bhittvā babhūvātyutthitas tadā",
    "GE09ram_05_u:183": " 5.001.090c yathā jaladharaṃ bhittvā dīptaraśmir divākaraḥ",
    "GE09ram_05_u:184": " 5.001.091a śātakumbhamayaiḥ śṛṅgaiḥ sakiṃnaramahoragaiḥ",
    "GE09ram_05_u:185": " 5.001.091c ādityodayasaṃkāśair ālikhadbhir ivāmbaram",
    "GE09ram_05_u:186": " 5.001.092a tasya jāmbūnadaiḥ śṛṅgaiḥ parvatasya samutthitaiḥ",
    "GE09ram_05_u:187": " 5.001.092c ākāśaṃ śastrasaṃkāśam abhavat kāñcanaprabham",
    "GE09ram_05_u:188": " 5.001.093a jātarūpamayaiḥ śṛṅgair bhrājamānaiḥ svayaṃ prabhaiḥ",
    "GE09ram_05_u:189": " 5.001.093c ādityaśatasaṃkāśaḥ so 'bhavad girisattamaḥ",
    "GE09ram_05_u:190": " 5.001.094a tam utthitam asaṃgena hanūmān agrataḥ sthitam",
    "GE09ram_05_u:191": " 5.001.094c madhye lavaṇatoyasya vighno 'yam iti niścitaḥ",
    "GE09ram_05_u:192": " 5.001.095a sa tam ucchritam atyarthaṃ mahāvego mahākapiḥ",
    "GE09ram_05_u:193": " 5.001.095c urasā pātayām āsa jīmūtam iva mārutaḥ",
    "GE09ram_05_u:194": " 5.001.096a sa tadā pātitas tena kapinā parvatottamaḥ",
    "GE09ram_05_u:195": " 5.001.096c buddhvā tasya kaper vegaṃ jaharṣa ca nananda ca",
    "GE09ram_05_u:196": " 5.001.097a tam ākāśagataṃ vīram ākāśe samavasthitam",
    "GE09ram_05_u:197": " 5.001.097c prīto hṛṣṭamanā vākyam abravīt parvataḥ kapim",
    "GE09ram_05_u:198": " 5.001.097e mānuṣaṃ dharayan rūpam ātmanaḥ śikhare sthitaḥ",
    "GE09ram_05_u:199": " 5.001.098a duṣkaraṃ kṛtavān karma tvam idaṃ vānarottama",
    "GE09ram_05_u:200": " 5.001.098c nipatya mama śṛṅgeṣu viśramasva yathāsukham",
    "GE09ram_05_u:201": " 5.001.099a rāghāvasya kule jātair udadhiḥ parivardhitaḥ",
    "GE09ram_05_u:202": " 5.001.099c sa tvāṃ rāmahite yuktaṃ pratyarcayati sāgaraḥ",
    "GE09ram_05_u:203": " 5.001.100a kṛte ca pratikartavyam eṣa dharmaḥ sanātanaḥ",
    "GE09ram_05_u:204": " 5.001.100c so 'yaṃ tat pratikārārthī tvattaḥ saṃmānam arhati",
    "GE09ram_05_u:205": " 5.001.101a tvannimittam anenāhaṃ bahumānāt pracoditaḥ",
    "GE09ram_05_u:206": " 5.001.101c yojanānāṃ śataṃ cāpi kapir eṣa samāplutaḥ",
    "GE09ram_05_u:207": " 5.001.101e tava sānuṣu viśrāntaḥ śeṣaṃ prakramatām iti",
    "GE09ram_05_u:208": " 5.001.102a tiṣṭha tvaṃ hariśārdūla mayi viśramya gamyatām",
    "GE09ram_05_u:209": " 5.001.102c tad idaṃ gandhavat svādu kandamūlaphalaṃ bahu",
    "GE09ram_05_u:210": " 5.001.102e tad āsvādya hariśreṣṭha viśrānto 'nugamiṣyasi",
    "GE09ram_05_u:211": " 5.001.103a asmākam api saṃbandhaḥ kapimukhyas tvayāsti vai",
    "GE09ram_05_u:212": " 5.001.103c prakhyatas triṣu lokeṣu mahāguṇaparigrahaḥ",
    "GE09ram_05_u:213": " 5.001.104a vegavantaḥ plavanto ye plavagā mārutātmaja",
    "GE09ram_05_u:214": " 5.001.104c teṣāṃ mukhyatamaṃ manye tvām ahaṃ kapikuñjara",
    "GE09ram_05_u:215": " 5.001.105a atithiḥ kila pūjārhaḥ prākṛto 'pi vijānatā",
    "GE09ram_05_u:216": " 5.001.105c dharmaṃ jijñāsamānena kiṃ punar yādṛśo bhavān",
    "GE09ram_05_u:217": " 5.001.106a tvaṃ hi devavariṣṭhasya mārutasya mahātmanaḥ",
    "GE09ram_05_u:218": " 5.001.106c putras tasyaiva vegena sadṛśaḥ kapikuñjara",
    "GE09ram_05_u:219": " 5.001.107a pūjite tvayi dharmajña pūjāṃ prāpnoti mārutaḥ",
    "GE09ram_05_u:220": " 5.001.107c tasmāt tvaṃ pūjanīyo me śṛṇu cāpy atra kāraṇam",
    "GE09ram_05_u:221": " 5.001.108a pūrvaṃ kṛtayuge tāta parvatāḥ pakṣiṇo 'bhavan",
    "GE09ram_05_u:222": " 5.001.108c te 'pi jagmur diśaḥ sarvā garuḍānilaveginaḥ",
    "GE09ram_05_u:223": " 5.001.109a tatas teṣu prayāteṣu devasaṃghāḥ saharṣibhiḥ",
    "GE09ram_05_u:224": " 5.001.109c bhūtāni ca bhayaṃ jagmus teṣāṃ patanaśaṅkayā",
    "GE09ram_05_u:225": " 5.001.110a tataḥ kruddhaḥ sahasrākṣaḥ parvatānāṃ śatakratuḥ",
    "GE09ram_05_u:226": " 5.001.110c pakṣāṃś ciccheda vajreṇa tatra tatra sahasraśaḥ",
    "GE09ram_05_u:227": " 5.001.111a sa mām upagataḥ kruddho vajram udyamya devarāṭ",
    "GE09ram_05_u:228": " 5.001.111c tato 'haṃ sahasā kṣiptaḥ śvasanena mahātmanā",
    "GE09ram_05_u:229": " 5.001.112a asmiṃl lavaṇatoye ca prakṣiptaḥ plavagottama",
    "GE09ram_05_u:230": " 5.001.112c guptapakṣaḥ samagraś ca tava pitrābhirakṣitaḥ",
    "GE09ram_05_u:231": " 5.001.113a tato 'haṃ mānayāmi tvāṃ mānyo hi mama mārutaḥ",
    "GE09ram_05_u:232": " 5.001.113c tvayā me hy eṣa saṃbandhaḥ kapimukhya mahāguṇaḥ",
    "GE09ram_05_u:233": " 5.001.114a asminn evaṃgate kārye sāgarasya mamaiva ca",
    "GE09ram_05_u:234": " 5.001.114c prītiṃ prītamanā kartuṃ tvam arhasi mahākape",
    "GE09ram_05_u:235": " 5.001.115a śramaṃ mokṣaya pūjāṃ ca gṛhāṇa kapisattama",
    "GE09ram_05_u:236": " 5.001.115c prītiṃ ca bahumanyasva prīto 'smi tava darśanāt",
    "GE09ram_05_u:237": " 5.001.116a evam uktaḥ kapiśreṣṭhas taṃ nagottamam abravīt",
    "GE09ram_05_u:238": " 5.001.116c prīto 'smi kṛtam ātithyaṃ manyur eṣo 'panīyatām",
    "GE09ram_05_u:239": " 5.001.117a tvarate kāryakālo me ahaś cāpy ativartate",
    "GE09ram_05_u:240": " 5.001.117c pratijñā ca mayā dattā na sthātavyam ihāntarā",
    "GE09ram_05_u:241": " 5.001.118a ity uktvā pāṇinā śailam ālabhya haripuṃgavaḥ",
    "GE09ram_05_u:242": " 5.001.118c jagāmākāśam āviśya vīryavān prahasann iva",
    "GE09ram_05_u:243": " 5.001.119a sa parvatasamudrābhyāṃ bahumānād avekṣitaḥ",
    "GE09ram_05_u:244": " 5.001.119c pūjitaś copapannābhir āśīrbhir anilātmajaḥ",
    "GE09ram_05_u:245": " 5.001.120a athordhvaṃ dūram utpatya hitvā śailamahārṇavau",
    "GE09ram_05_u:246": " 5.001.120c pituḥ panthānam āsthāya jagāma vimale 'mbare",
    "GE09ram_05_u:247": " 5.001.121a bhūyaś cordhvagatiṃ prāpya giriṃ tam avalokayan",
    "GE09ram_05_u:248": " 5.001.121c vāyusūnur nirālambe jagāma vimale 'mbare",
    "GE09ram_05_u:249": " 5.001.122a tad dvitīyaṃ hanumato dṛṣṭvā karma suduṣkaram",
    "GE09ram_05_u:250": " 5.001.122c praśaśaṃsuḥ surāḥ sarve siddhāś ca paramarṣayaḥ",
    "GE09ram_05_u:251": " 5.001.123a devatāś cābhavan hṛṣṭās tatrasthās tasya karmaṇā",
    "GE09ram_05_u:252": " 5.001.123c kāñcanasya sunābhasya sahasrākṣaś ca vāsavaḥ",
    "GE09ram_05_u:253": " 5.001.124a uvāca vacanaṃ dhīmān paritoṣāt sagadgadam",
    "GE09ram_05_u:254": " 5.001.124c sunābhaṃ parvataśreṣṭhaṃ svayam eva śacīpatiḥ",
    "GE09ram_05_u:255": " 5.001.125a hiraṇyanābhaśailendraparituṣṭo 'smi te bhṛśam",
    "GE09ram_05_u:256": " 5.001.125c abhayaṃ te prayacchāmi tiṣṭha saumya yathāsukham",
    "GE09ram_05_u:257": " 5.001.126a sāhyaṃ kṛtaṃ te sumahad vikrāntasya hanūmataḥ",
    "GE09ram_05_u:258": " 5.001.126c kramato yojanaśataṃ nirbhayasya bhaye sati",
    "GE09ram_05_u:259": " 5.001.127a rāmasyaiṣa hi dautyena yāti dāśarather hariḥ",
    "GE09ram_05_u:260": " 5.001.127c satkriyāṃ kurvatā śakyā toṣito 'smi dṛḍhaṃ tvayā",
    "GE09ram_05_u:261": " 5.001.128a tataḥ praharṣam alabhad vipulaṃ parvatottamaḥ",
    "GE09ram_05_u:262": " 5.001.128c devatānāṃ patiṃ dṛṣṭvā parituṣṭaṃ śatakratum",
    "GE09ram_05_u:263": " 5.001.129a sa vai dattavaraḥ śailo babhūvāvasthitas tadā",
    "GE09ram_05_u:264": " 5.001.129c hanūmāṃś ca muhūrtena vyaticakrāma sāgaram",
    "GE09ram_05_u:265": " 5.001.130a tato devāḥ sagandharvāḥ siddhāś ca paramarṣayaḥ",
    "GE09ram_05_u:266": " 5.001.130c abruvan sūryasaṃkāśāṃ surasāṃ nāgamātaram",
    "GE09ram_05_u:267": " 5.001.131a ayaṃ vātātmajaḥ śrīmān plavate sāgaropari",
    "GE09ram_05_u:268": " 5.001.131c hanūmān nāma tasya tvaṃ muhūrtaṃ vighnam ācara",
    "GE09ram_05_u:269": " 5.001.132a rākṣasaṃ rūpam āsthāya sughoraṃ parvatopamam",
    "GE09ram_05_u:270": " 5.001.132c daṃṣṭrākarālaṃ piṅgākṣaṃ vaktraṃ kṛtvā nabhaḥspṛśam",
    "GE09ram_05_u:271": " 5.001.133a balam icchāmahe jñātuṃ bhūyaś cāsya parākramam",
    "GE09ram_05_u:272": " 5.001.133c tvāṃ vijeṣyaty upāyena viṣadaṃ vā gamiṣyati",
    "GE09ram_05_u:273": " 5.001.134a evam uktā tu sā devī daivatair abhisatkṛtā",
    "GE09ram_05_u:274": " 5.001.134c samudramadhye surasā bibhratī rākṣasaṃ vapuḥ",
    "GE09ram_05_u:275": " 5.001.135a vikṛtaṃ ca virūpaṃ ca sarvasya ca bhayāvaham",
    "GE09ram_05_u:276": " 5.001.135c plavamānaṃ hanūmantam āvṛtyedam uvāca ha",
    "GE09ram_05_u:277": " 5.001.136a mama bhakṣaḥ pradiṣṭas tvam īśvarair vānararṣabha",
    "GE09ram_05_u:278": " 5.001.136c ahaṃ tvāṃ bhakṣayiṣyāmi praviśedaṃ mamānanam",
    "GE09ram_05_u:279": " 5.001.137a evam uktaḥ surasayā prāñjalir vānararṣabhaḥ",
    "GE09ram_05_u:280": " 5.001.137c prahṛṣṭavadanaḥ śrīmān idaṃ vacanam abravīt",
    "GE09ram_05_u:281": " 5.001.138a rāmo dāśarathir nāma praviṣṭo daṇḍakāvanam",
    "GE09ram_05_u:282": " 5.001.138c lakṣmaṇena saha bhrātrā vaidehyā cāpi bhāryayā",
    "GE09ram_05_u:283": " 5.001.139a asya kāryaviṣaktasya baddhavairasya rākṣasaiḥ",
    "GE09ram_05_u:284": " 5.001.139c tasya sītā hṛtā bhāryā rāvaṇena yaśasvinī",
    "GE09ram_05_u:285": " 5.001.140a tasyāḥ sakāśaṃ dūto 'haṃ gamiṣye rāmaśāsanāt",
    "GE09ram_05_u:286": " 5.001.140c kartum arhasi rāmasya sāhyaṃ viṣayavāsini",
    "GE09ram_05_u:287": " 5.001.141a atha vā maithilīṃ dṛṣṭvā rāmaṃ cākliṣṭakāriṇam",
    "GE09ram_05_u:288": " 5.001.141c āgamiṣyāmi te vaktraṃ satyaṃ pratiśṛṇomi te",
    "GE09ram_05_u:289": " 5.001.142a evam uktā hanumatā surasā kāmarūpiṇī",
    "GE09ram_05_u:290": " 5.001.142c abravīn nātivarten māṃ kaś cid eṣa varo mama",
    "GE09ram_05_u:291": " 5.001.143a evam uktaḥ surasayā kruddho vānarapuṃgavaḥ",
    "GE09ram_05_u:292": " 5.001.143c abravīt kuru vai vaktraṃ yena māṃ viṣahiṣyase",
    "GE09ram_05_u:293": " 5.001.144a ity uktvā surasāṃ kruddho daśayojanam āyataḥ",
    "GE09ram_05_u:294": " 5.001.144c daśayojanavistāro babhūva hanumāṃs tadā",
    "GE09ram_05_u:295": " 5.001.145a taṃ dṛṣṭvā meghasaṃkāśaṃ daśayojanam āyatam",
    "GE09ram_05_u:296": " 5.001.145c cakāra surasāpy āsyaṃ viṃśadyojanam āyatam",
    "GE09ram_05_u:297": " 5.001.146a hanumāṃs tu tataḥ kruddhas triṃśadyojanam āyataḥ",
    "GE09ram_05_u:298": " 5.001.146c cakāra surasā vaktraṃ catvāriṃśat tathocchritam",
    "GE09ram_05_u:299": " 5.001.147a babhūva hanumān vīraḥ pañcāśadyojanocchritaḥ",
    "GE09ram_05_u:300": " 5.001.147c cakāra surasā vaktraṃ ṣaṣṭiyojanam āyatam",
    "GE09ram_05_u:301": " 5.001.148a tathaiva hanumān vīraḥ saptatiṃ yojanocchritaḥ",
    "GE09ram_05_u:302": " 5.001.148c cakāra surasā vaktram aśītiṃ yojanāyatam",
    "GE09ram_05_u:303": " 5.001.149a hanūmān acala prakhyo navatiṃ yojanocchritaḥ",
    "GE09ram_05_u:304": " 5.001.149c cakāra surasā vaktraṃ śatayojanam āyatam",
    "GE09ram_05_u:305": " 5.001.150a tad dṛṣṭvā vyāditaṃ tv āsyaṃ vāyuputraḥ sa buddhimān",
    "GE09ram_05_u:306": " 5.001.150c dīrghajihvaṃ surasayā sughoraṃ narakopamam",
    "GE09ram_05_u:307": " 5.001.151a sa saṃkṣipyātmanaḥ kāyaṃ jīmūta iva mārutiḥ",
    "GE09ram_05_u:308": " 5.001.151c tasmin muhūrte hanumān babhūvāṅguṣṭhamātrakaḥ",
    "GE09ram_05_u:309": " 5.001.152a so 'bhipatyāśu tad vaktraṃ niṣpatya ca mahājavaḥ",
    "GE09ram_05_u:310": " 5.001.152c antarikṣe sthitaḥ śrīmān idaṃ vacanam abravīt",
    "GE09ram_05_u:311": " 5.001.153a praviṣṭo 'smi hi te vaktraṃ dākṣāyaṇi namo 'stu te",
    "GE09ram_05_u:312": " 5.001.153c gamiṣye yatra vaidehī satyaṃ cāstu vacas tava",
    "GE09ram_05_u:313": " 5.001.154a taṃ dṛṣṭvā vadanān muktaṃ candraṃ rāhumukhād iva",
    "GE09ram_05_u:314": " 5.001.154c abravīt surasā devī svena rūpeṇa vānaram",
    "GE09ram_05_u:315": " 5.001.155a arthasiddhyai hariśreṣṭha gaccha saumya yathāsukham",
    "GE09ram_05_u:316": " 5.001.155c samānaya ca vaidehīṃ rāghaveṇa mahātmanā",
    "GE09ram_05_u:317": " 5.001.156a tat tṛtīyaṃ hanumato dṛṣṭvā karma suduṣkaram",
    "GE09ram_05_u:318": " 5.001.156c sādhu sādhv iti bhūtāni praśaśaṃsus tadā harim",
    "GE09ram_05_u:319": " 5.001.157a sa sāgaram anādhṛṣyam abhyetya varuṇālayam",
    "GE09ram_05_u:320": " 5.001.157c jagāmākāśam āviśya vegena garuṇopamaḥ",
    "GE09ram_05_u:321": " 5.001.158a sevite vāridhāribhiḥ patagaiś ca niṣevite",
    "GE09ram_05_u:322": " 5.001.158c carite kaiśikācāryair airāvataniṣevite",
    "GE09ram_05_u:323": " 5.001.159a siṃhakuñjaraśārdūlapatagoragavāhanaiḥ",
    "GE09ram_05_u:324": " 5.001.159c vimānaiḥ saṃpatadbhiś ca vimalaiḥ samalaṃkṛte",
    "GE09ram_05_u:325": " 5.001.160a vajrāśanisamāghātaiḥ pāvakair upaśobhite",
    "GE09ram_05_u:326": " 5.001.160c kṛtapuṇyair mahābhāgaiḥ svargajidbhir alaṃkṛte",
    "GE09ram_05_u:327": " 5.001.161a bahatā havyam atyantaṃ sevite citrabhānunā",
    "GE09ram_05_u:328": " 5.001.161c grahanakṣatracandrārkatārāgaṇavibhūṣite",
    "GE09ram_05_u:329": " 5.001.162a maharṣigaṇagandharvanāgayakṣasamākule",
    "GE09ram_05_u:330": " 5.001.162c vivikte vimale viśve viśvāvasuniṣevite",
    "GE09ram_05_u:331": " 5.001.163a devarājagajākrānte candrasūryapathe śive",
    "GE09ram_05_u:332": " 5.001.163c vitāne jīvalokasya vitato brahmanirmite",
    "GE09ram_05_u:333": " 5.001.164a bahuśaḥ sevite vīrair vidyādharagaṇair varaiḥ",
    "GE09ram_05_u:334": " 5.001.164c kapinā kṛṣyamāṇāni mahābhrāṇi cakāśire",
    "GE09ram_05_u:335": " 5.001.165a praviśann abhrajālāni niṣpataṃś ca punaḥ punaḥ",
    "GE09ram_05_u:336": " 5.001.165c prāvṛṣīndur ivābhāti niṣpatan praviśaṃs tadā",
    "GE09ram_05_u:337": " 5.001.166a plavamānaṃ tu taṃ dṛṣṭvā siṃhikā nāma rākṣasī",
    "GE09ram_05_u:338": " 5.001.166c manasā cintayām āsa pravṛddhā kāmarūpiṇī",
    "GE09ram_05_u:339": " 5.001.167a adya dīrghasya kālasya bhaviṣyāmy aham āśitā",
    "GE09ram_05_u:340": " 5.001.167c idaṃ hi me mahat sattvaṃ cirasya vaśam āgatam",
    "GE09ram_05_u:341": " 5.001.168a iti saṃcintya manasā chāyām asya samakṣipat",
    "GE09ram_05_u:342": " 5.001.168c chāyāyāṃ saṃgṛhītāyāṃ cintayām āsa vānaraḥ",
    "GE09ram_05_u:343": " 5.001.169a samākṣipto 'smi sahasā paṅgūkṛtaparākramaḥ",
    "GE09ram_05_u:344": " 5.001.169c pratilomena vātena mahānaur iva sāgare",
    "GE09ram_05_u:345": " 5.001.170a tiryag ūrdhvam adhaś caiva vīkṣamāṇas tataḥ kapiḥ",
    "GE09ram_05_u:346": " 5.001.170c dadarśa sa mahāsattvam utthitaṃ lavaṇāmbhasi",
    "GE09ram_05_u:347": " 5.001.171a kapirājñā yad ākhyātaṃ sattvam adbhutadarśanam",
    "GE09ram_05_u:348": " 5.001.171c chāyāgrāhi mahāvīryaṃ tad idaṃ nātra saṃśayaḥ",
    "GE09ram_05_u:349": " 5.001.172a sa tāṃ buddhvārthatattvena siṃhikāṃ matimān kapiḥ",
    "GE09ram_05_u:350": " 5.001.172c vyavardhata mahākāyaḥ prāvṛṣīva balāhakaḥ",
    "GE09ram_05_u:351": " 5.001.173a tasya sā kāyam udvīkṣya vardhamānaṃ mahākapeḥ",
    "GE09ram_05_u:352": " 5.001.173c vaktraṃ prasārayām āsa pātālāmbarasaṃnibham",
    "GE09ram_05_u:353": " 5.001.174a sa dadarśa tatas tasyā vikṛtaṃ sumahan mukham",
    "GE09ram_05_u:354": " 5.001.174c kāyamātraṃ ca medhāvī marmāṇi ca mahākapiḥ",
    "GE09ram_05_u:355": " 5.001.175a sa tasyā vivṛte vaktre vajrasaṃhananaḥ kapiḥ",
    "GE09ram_05_u:356": " 5.001.175c saṃkṣipya muhur ātmānaṃ niṣpapāta mahābalaḥ",
    "GE09ram_05_u:357": " 5.001.176a āsye tasyā nimajjantaṃ dadṛśuḥ siddhacāraṇāḥ",
    "GE09ram_05_u:358": " 5.001.176c grasyamānaṃ yathā candraṃ pūrṇaṃ parvaṇi rāhuṇā",
    "GE09ram_05_u:359": " 5.001.177a tatas tasya nakhais tīkṣṇair marmāṇy utkṛtya vānaraḥ",
    "GE09ram_05_u:360": " 5.001.177c utpapātātha vegena manaḥsaṃpātavikramaḥ",
    "GE09ram_05_u:361": " 5.001.178a tāṃ hatāṃ vānareṇāśu patitāṃ vīkṣya siṃhikām",
    "GE09ram_05_u:362": " 5.001.178c bhūtāny ākāśacārīṇi tam ūcuḥ plavagarṣabham",
    "GE09ram_05_u:363": " 5.001.179a bhīmam adya kṛtaṃ karma mahat sattvaṃ tvayā hatam",
    "GE09ram_05_u:364": " 5.001.179c sādhayārtham abhipretam ariṣṭaṃ plavatāṃ vara",
    "GE09ram_05_u:365": " 5.001.180a yasya tv etāni catvāri vānarendra yathā tava",
    "GE09ram_05_u:366": " 5.001.180c dhṛtir dṛṣṭir matir dākṣyaṃ sa karmasu na sīdati",
    "GE09ram_05_u:367": " 5.001.181a sa taiḥ saṃbhāvitaḥ pūjyaḥ pratipannaprayojanaḥ",
    "GE09ram_05_u:368": " 5.001.181c jagāmākāśam āviśya pannagāśanavat kapiḥ",
    "GE09ram_05_u:369": " 5.001.182a prāptabhūyiṣṭha pāras tu sarvataḥ pratilokayan",
    "GE09ram_05_u:370": " 5.001.182c yojanānāṃ śatasyānte vanarājiṃ dadarśa saḥ",
    "GE09ram_05_u:371": " 5.001.183a dadarśa ca patann eva vividhadrumabhūṣitam",
    "GE09ram_05_u:372": " 5.001.183c dvīpaṃ śākhāmṛgaśreṣṭho malayopavanāni ca",
    "GE09ram_05_u:373": " 5.001.184a sāgaraṃ sāgarānūpān sāgarānūpajān drumān",
    "GE09ram_05_u:374": " 5.001.184c sāgarasya ca patnīnāṃ mukhāny api vilokayan",
    "GE09ram_05_u:375": " 5.001.185a sa mahāmeghasaṃkāśaṃ samīkṣyātmānam ātmanā",
    "GE09ram_05_u:376": " 5.001.185c nirundhantam ivākāśaṃ cakāra matimān matim",
    "GE09ram_05_u:377": " 5.001.186a kāyavṛddhiṃ pravegaṃ ca mama dṛṣṭvaiva rākṣasāḥ",
    "GE09ram_05_u:378": " 5.001.186c mayi kautūhalaṃ kuryur iti mene mahākapiḥ",
    "GE09ram_05_u:379": " 5.001.187a tataḥ śarīraṃ saṃkṣipya tan mahīdharasaṃnibham",
    "GE09ram_05_u:380": " 5.001.187c punaḥ prakṛtim āpede vītamoha ivātmavān",
    "GE09ram_05_u:381": " 5.001.188a sa cārunānāvidharūpadhārī;",
    "GE09ram_05_u:382": " paraṃ samāsādya samudratīram",
    "GE09ram_05_u:383": " 5.001.188c parair aśakyapratipannarūpaḥ;",
    "GE09ram_05_u:384": " samīkṣitātmā samavekṣitārthaḥ",
    "GE09ram_05_u:385": " 5.001.189a tataḥ sa lambasya gireḥ samṛddhe;",
    "GE09ram_05_u:386": " vicitrakūṭe nipapāta kūṭe",
    "GE09ram_05_u:387": " 5.001.189c saketakoddālakanālikere;",
    "GE09ram_05_u:388": " mahādrikūṭapratimo mahātmā",
    "GE09ram_05_u:389": " 5.001.190a sa sāgaraṃ dānavapannagāyutaṃ;",
    "GE09ram_05_u:390": " balena vikramya mahormimālinam",
    "GE09ram_05_u:391": " 5.001.190c nipatya tīre ca mahodadhes tadā;",
    "GE09ram_05_u:392": " dadarśa laṅkām amarāvatīm iva",
    "GE09ram_05_u:393": " 5.002.001a sa sāgaram anādhṛṣyam atikramya mahābalaḥ",
    "GE09ram_05_u:394": " 5.002.001c trikūṭaśikhare laṅkāṃ sthitāṃ svastho dadarśa ha",
    "GE09ram_05_u:395": " 5.002.002a tataḥ pādapamuktena puṣpavarṣeṇa vīryavān",
    "GE09ram_05_u:396": " 5.002.002c abhivṛṣṭaḥ sthitas tatra babhau puṣpamayo yathā",
    "GE09ram_05_u:397": " 5.002.003a yojanānāṃ śataṃ śrīmāṃs tīrtvāpy uttamavikramaḥ",
    "GE09ram_05_u:398": " 5.002.003c aniśvasan kapis tatra na glānim adhigacchati",
    "GE09ram_05_u:399": " 5.002.004a śatāny ahaṃ yojanānāṃ krameyaṃ subahūny api",
    "GE09ram_05_u:400": " 5.002.004c kiṃ punaḥ sāgarasyāntaṃ saṃkhyātaṃ śatayojanam",
    "GE09ram_05_u:401": " 5.002.005a sa tu vīryavatāṃ śreṣṭhaḥ plavatām api cottamaḥ",
    "GE09ram_05_u:402": " 5.002.005c jagāma vegavāṃl laṅkāṃ laṅghayitvā mahodadhim",
    "GE09ram_05_u:403": " 5.002.006a śādvalāni ca nīlāni gandhavanti vanāni ca",
    "GE09ram_05_u:404": " 5.002.006c gaṇḍavanti ca madhyena jagāma nagavanti ca",
    "GE09ram_05_u:405": " 5.002.007a śailāṃś ca tarusaṃchannān vanarājīś ca puṣpitāḥ",
    "GE09ram_05_u:406": " 5.002.007c abhicakrāma tejasvī hanumān plavagarṣabhaḥ",
    "GE09ram_05_u:407": " 5.002.008a sa tasminn acale tiṣṭhan vanāny upavanāni ca",
    "GE09ram_05_u:408": " 5.002.008c sa nagāgre ca tāṃ laṅkāṃ dadarśa pavanātmajaḥ",
    "GE09ram_05_u:409": " 5.002.009a saralān karṇikārāṃś ca kharjūrāṃś ca supuṣpitān",
    "GE09ram_05_u:410": " 5.002.009c priyālān muculindāṃś ca kuṭajān ketakān api",
    "GE09ram_05_u:411": " 5.002.010a priyaṅgūn gandhapūrṇāṃś ca nīpān saptacchadāṃs tathā",
    "GE09ram_05_u:412": " 5.002.010c asanān kovidārāṃś ca karavīrāṃś ca puṣpitān",
    "GE09ram_05_u:413": " 5.002.011a puṣpabhāranibaddhāṃś ca tathā mukulitān api",
    "GE09ram_05_u:414": " 5.002.011c pādapān vihagākīrṇān pavanādhūtamastakān",
    "GE09ram_05_u:415": " 5.002.012a haṃsakāraṇḍavākīrṇā vāpīḥ padmotpalāyutāḥ",
    "GE09ram_05_u:416": " 5.002.012c ākrīḍān vividhān ramyān vividhāṃś ca jalāśayān",
    "GE09ram_05_u:417": " 5.002.013a saṃtatān vividhair vṛkṣaiḥ sarvartuphalapuṣpitaiḥ",
    "GE09ram_05_u:418": " 5.002.013c udyānāni ca ramyāṇi dadarśa kapikuñjaraḥ",
    "GE09ram_05_u:419": " 5.002.014a samāsādya ca lakṣmīvāṃl laṅkāṃ rāvaṇapālitām",
    "GE09ram_05_u:420": " 5.002.014c parikhābhiḥ sapadmābhiḥ sotpalābhir alaṃkṛtām",
    "GE09ram_05_u:421": " 5.002.015a sītāpaharaṇārthena rāvaṇena surakṣitām",
    "GE09ram_05_u:422": " 5.002.015c samantād vicaradbhiś ca rākṣasair ugradhanvibhiḥ",
    "GE09ram_05_u:423": " 5.002.016a kāñcanenāvṛtāṃ ramyāṃ prākāreṇa mahāpurīm",
    "GE09ram_05_u:424": " 5.002.016c aṭṭālakaśatākīrṇāṃ patākādhvajamālinīm",
    "GE09ram_05_u:425": " 5.002.017a toraṇaiḥ kāñcanair divyair latāpaṅktivicitritaiḥ",
    "GE09ram_05_u:426": " 5.002.017c dadarśa hanumāṃl laṅkāṃ divi devapurīm iva",
    "GE09ram_05_u:427": " 5.002.018a girimūrdhni sthitāṃ laṅkāṃ pāṇḍurair bhavanaiḥ śubhaiḥ",
    "GE09ram_05_u:428": " 5.002.018c dadarśa sa kapiḥ śrīmān puram ākāśagaṃ yathā",
    "GE09ram_05_u:429": " 5.002.019a pālitāṃ rākṣasendreṇa nirmitāṃ viśvakarmaṇā",
    "GE09ram_05_u:430": " 5.002.019c plavamānām ivākāśe dadarśa hanumān purīm",
    "GE09ram_05_u:431": " 5.002.020a saṃpūrṇāṃ rākṣasair ghorair nāgair bhogavatīm iva",
    "GE09ram_05_u:432": " 5.002.020c acintyāṃ sukṛtāṃ spaṣṭāṃ kuberādhyuṣitāṃ purā",
    "GE09ram_05_u:433": " 5.002.021a daṃṣṭribhir bahubhiḥ śūraiḥ śūlapaṭṭiśapāṇibhiḥ",
    "GE09ram_05_u:434": " 5.002.021c rakṣitāṃ rākṣasair ghorair guhām āśīviṣair api",
    "GE09ram_05_u:435": " 5.002.022a vapraprākārajaghanāṃ vipulāmbunavāmbarām",
    "GE09ram_05_u:436": " 5.002.022c śataghnīśūlakeśāntām aṭṭālakavataṃsakām",
    "GE09ram_05_u:437": " 5.002.023a dvāram uttaram āsādya cintayām āsa vānaraḥ",
    "GE09ram_05_u:438": " 5.002.023c kailāsaśikharaprakhyam ālikhantam ivāmbaram",
    "GE09ram_05_u:439": " 5.002.023e dhriyamāṇam ivākāśam ucchritair bhavanottamaiḥ",
    "GE09ram_05_u:440": " 5.002.024a tasyāś ca mahatīṃ guptiṃ sāgaraṃ ca nirīkṣya saḥ",
    "GE09ram_05_u:441": " 5.002.024c rāvaṇaṃ ca ripuṃ ghoraṃ cintayām āsa vānaraḥ",
    "GE09ram_05_u:442": " 5.002.025a āgatyāpīha harayo bhaviṣyanti nirarthakāḥ",
    "GE09ram_05_u:443": " 5.002.025c na hi yuddhena vai laṅkā śakyā jetuṃ surair api",
    "GE09ram_05_u:444": " 5.002.026a imāṃ tu viṣamāṃ durgāṃ laṅkāṃ rāvaṇapālitām",
    "GE09ram_05_u:445": " 5.002.026c prāpyāpi sa mahābāhuḥ kiṃ kariṣyati rāghavaḥ",
    "GE09ram_05_u:446": " 5.002.027a avakāśo na sāntvasya rākṣaseṣv abhigamyate",
    "GE09ram_05_u:447": " 5.002.027c na dānasya na bhedasya naiva yuddhasya dṛśyate",
    "GE09ram_05_u:448": " 5.002.028a caturṇām eva hi gatir vānarāṇāṃ mahātmanām",
    "GE09ram_05_u:449": " 5.002.028c vāliputrasya nīlasya mama rājñaś ca dhīmataḥ",
    "GE09ram_05_u:450": " 5.002.029a yāvaj jānāmi vaidehīṃ yadi jīvati vā na vā",
    "GE09ram_05_u:451": " 5.002.029c tatraiva cintayiṣyāmi dṛṣṭvā tāṃ janakātmajām",
    "GE09ram_05_u:452": " 5.002.030a tataḥ sa cintayām āsa muhūrtaṃ kapikuñjaraḥ",
    "GE09ram_05_u:453": " 5.002.030c giriśṛṅge sthitas tasmin rāmasyābhyudaye rataḥ",
    "GE09ram_05_u:454": " 5.002.031a anena rūpeṇa mayā na śakyā rakṣasāṃ purī",
    "GE09ram_05_u:455": " 5.002.031c praveṣṭuṃ rākṣasair guptā krūrair balasamanvitaiḥ",
    "GE09ram_05_u:456": " 5.002.032a ugraujaso mahāvīryo balavantaś ca rākṣasāḥ",
    "GE09ram_05_u:457": " 5.002.032c vañcanīyā mayā sarve jānakīṃ parimārgitā",
    "GE09ram_05_u:458": " 5.002.033a lakṣyālakṣyeṇa rūpeṇa rātrau laṅkā purī mayā",
    "GE09ram_05_u:459": " 5.002.033c praveṣṭuṃ prāptakālaṃ me kṛtyaṃ sādhayituṃ mahat",
    "GE09ram_05_u:460": " 5.002.034a tāṃ purīṃ tādṛśīṃ dṛṣṭvā durādharṣāṃ surāsuraiḥ",
    "GE09ram_05_u:461": " 5.002.034c hanūmāṃś cintayām āsa viniḥśvasya muhur muhuḥ",
    "GE09ram_05_u:462": " 5.002.035a kenopāyena paśyeyaṃ maithilīṃ janakātmajām",
    "GE09ram_05_u:463": " 5.002.035c adṛṣṭo rākṣasendreṇa rāvaṇena durātmanā",
    "GE09ram_05_u:464": " 5.002.036a na vinaśyet kathaṃ kāryaṃ rāmasya viditātmanaḥ",
    "GE09ram_05_u:465": " 5.002.036c ekām ekaś ca paśyeyaṃ rahite janakātmajām",
    "GE09ram_05_u:466": " 5.002.037a bhūtāś cārtho vipadyante deśakālavirodhitāḥ",
    "GE09ram_05_u:467": " 5.002.037c viklavaṃ dūtam āsādya tamaḥ sūryodaye yathā",
    "GE09ram_05_u:468": " 5.002.038a arthānarthāntare buddhir niścitāpi na śobhate",
    "GE09ram_05_u:469": " 5.002.038c ghātayanti hi kāryāṇi dūtāḥ paṇḍitamāninaḥ",
    "GE09ram_05_u:470": " 5.002.039a na vinaśyet kathaṃ kāryaṃ vaiklavyaṃ na kathaṃ bhavet",
    "GE09ram_05_u:471": " 5.002.039c laṅghanaṃ ca samudrasya kathaṃ nu na vṛthā bhavet",
    "GE09ram_05_u:472": " 5.002.040a mayi dṛṣṭe tu rakṣobhī rāmasya viditātmanaḥ",
    "GE09ram_05_u:473": " 5.002.040c bhaved vyartham idaṃ kāryaṃ rāvaṇānartham icchataḥ",
    "GE09ram_05_u:474": " 5.002.041a na hi śakyaṃ kva cit sthātum avijñātena rākṣasaiḥ",
    "GE09ram_05_u:475": " 5.002.041c api rākṣasarūpeṇa kim utānyena kena cit",
    "GE09ram_05_u:476": " 5.002.042a vāyur apy atra nājñātaś cared iti matir mama",
    "GE09ram_05_u:477": " 5.002.042c na hy asty aviditaṃ kiṃ cid rākṣasānāṃ balīyasām",
    "GE09ram_05_u:478": " 5.002.043a ihāhaṃ yadi tiṣṭhāmi svena rūpeṇa saṃvṛtaḥ",
    "GE09ram_05_u:479": " 5.002.043c vināśam upayāsyāmi bhartur arthaś ca hīyate",
    "GE09ram_05_u:480": " 5.002.044a tad ahaṃ svena rūpeṇa rajanyāṃ hrasvatāṃ gataḥ",
    "GE09ram_05_u:481": " 5.002.044c laṅkām abhipatiṣyāmi rāghavasyārthasiddhaye",
    "GE09ram_05_u:482": " 5.002.045a rāvaṇasya purīṃ rātrau praviśya sudurāsadām",
    "GE09ram_05_u:483": " 5.002.045c vicinvan bhavanaṃ sarvaṃ drakṣyāmi janakātmajām",
    "GE09ram_05_u:484": " 5.002.046a iti saṃcintya hanumān sūryasyāstamayaṃ kapiḥ",
    "GE09ram_05_u:485": " 5.002.046c ācakāṅkṣe tadā vīrā vaidehyā darśanotsukaḥ",
    "GE09ram_05_u:486": " 5.002.046e pṛṣadaṃśakamātraḥ san babhūvādbhutadarśanaḥ",
    "GE09ram_05_u:487": " 5.002.047a pradoṣakāle hanumāṃs tūrṇam utpatya vīryavān",
    "GE09ram_05_u:488": " 5.002.047c praviveśa purīṃ ramyāṃ suvibhaktamahāpatham",
    "GE09ram_05_u:489": " 5.002.048a prāsādamālāvitatāṃ stambhaiḥ kāñcanarājataiḥ",
    "GE09ram_05_u:490": " 5.002.048c śātakumbhamayair jālair gandharvanagaropamām",
    "GE09ram_05_u:491": " 5.002.049a saptabhaumāṣṭabhaumaiś ca sa dadarśa mahāpurīm",
    "GE09ram_05_u:492": " 5.002.049c talaiḥ sphāṭikasaṃpūrṇaiḥ kārtasvaravibhūṣitaiḥ",
    "GE09ram_05_u:493": " 5.002.050a vaidūryamaṇicitraiś ca muktājālavibhūṣitaiḥ",
    "GE09ram_05_u:494": " 5.002.050c talaiḥ śuśubhire tāni bhavanāny atra rakṣasām",
    "GE09ram_05_u:495": " 5.002.051a kāñcanāni vicitrāṇi toraṇāni ca rakṣasām",
    "GE09ram_05_u:496": " 5.002.051c laṅkām uddyotayām āsuḥ sarvataḥ samalaṃkṛtām",
    "GE09ram_05_u:497": " 5.002.052a acintyām adbhutākārāṃ dṛṣṭvā laṅkāṃ mahākapiḥ",
    "GE09ram_05_u:498": " 5.002.052c āsīd viṣaṇṇo hṛṣṭaś ca vaidehyā darśanotsukaḥ",
    "GE09ram_05_u:499": " 5.002.053a sa pāṇḍurodviddhavimānamālinīṃ;",
    "GE09ram_05_u:500": " mahārhajāmbūnadajālatoraṇām",
    "GE09ram_05_u:501": " 5.002.053c yaśasvināṃ rāvaṇabāhupālitāṃ;",
    "GE09ram_05_u:502": " kṣapācarair bhīmabalaiḥ samāvṛtām",
    "GE09ram_05_u:503": " 5.002.054a candro 'pi sācivyam ivāsya kurvaṃs;",
    "GE09ram_05_u:504": " tārāgaṇair madhyagato virājan",
    "GE09ram_05_u:505": " 5.002.054c jyotsnāvitānena vitatya lokam;",
    "GE09ram_05_u:506": " uttiṣṭhate naikasahasraraśmiḥ",
    "GE09ram_05_u:507": " 5.002.055a śaṅkhaprabhaṃ kṣīramṛṇālavarṇam;",
    "GE09ram_05_u:508": " udgacchamānaṃ vyavabhāsamānam",
    "GE09ram_05_u:509": " 5.002.055c dadarśa candraṃ sa kapipravīraḥ;",
    "GE09ram_05_u:510": " poplūyamānaṃ sarasīva haṃsaṃ",
    "GE09ram_05_u:511": " 5.003.001a sa lambaśikhare lambe lambatoyadasaṃnibhe",
    "GE09ram_05_u:512": " 5.003.001c sattvam āsthāya medhāvī hanumān mārutātmajaḥ",
    "GE09ram_05_u:513": " 5.003.002a niśi laṅkāṃ mahāsattvo viveśa kapikuñjaraḥ",
    "GE09ram_05_u:514": " 5.003.002c ramyakānanatoyāḍhyāṃ purīṃ rāvaṇapālitām",
    "GE09ram_05_u:515": " 5.003.003a śāradāmbudharaprakhyair bhavanair upaśobhitām",
    "GE09ram_05_u:516": " 5.003.003c sāgaropamanirghoṣāṃ sāgarānilasevitām",
    "GE09ram_05_u:517": " 5.003.004a supuṣṭabalasaṃguptāṃ yathaiva viṭapāvatīm",
    "GE09ram_05_u:518": " 5.003.004c cārutoraṇaniryūhāṃ pāṇḍuradvāratoraṇām",
    "GE09ram_05_u:519": " 5.003.005a bhujagācaritāṃ guptāṃ śubhāṃ bhogavatīm iva",
    "GE09ram_05_u:520": " 5.003.005c tāṃ savidyudghanākīrṇāṃ jyotirmārganiṣevitām",
    "GE09ram_05_u:521": " 5.003.006a caṇḍamārutanirhrādāṃ yathendrasyāmarāvatīm",
    "GE09ram_05_u:522": " 5.003.006c śātakumbhena mahatā prākāreṇābhisaṃvṛtām",
    "GE09ram_05_u:523": " 5.003.007a kiṅkiṇījālaghoṣābhiḥ patākābhir alaṃkṛtām",
    "GE09ram_05_u:524": " 5.003.007c āsādya sahasā hṛṣṭaḥ prākāram abhipedivān",
    "GE09ram_05_u:525": " 5.003.008a vismayāviṣṭahṛdayaḥ purīm ālokya sarvataḥ",
    "GE09ram_05_u:526": " 5.003.008c jāmbūnadamayair dvārair vaidūryakṛtavedikaiḥ",
    "GE09ram_05_u:527": " 5.003.009a maṇisphaṭika muktābhir maṇikuṭṭimabhūṣitaiḥ",
    "GE09ram_05_u:528": " 5.003.009c taptahāṭakaniryūhai rājatāmalapāṇḍuraiḥ",
    "GE09ram_05_u:529": " 5.003.010a vaidūryatalasopānaiḥ sphāṭikāntarapāṃsubhiḥ",
    "GE09ram_05_u:530": " 5.003.010c cārusaṃjavanopetaiḥ kham ivotpatitaiḥ śubhaiḥ",
    "GE09ram_05_u:531": " 5.003.011a krauñcabarhiṇasaṃghuṣṭe rājahaṃsaniṣevitaiḥ",
    "GE09ram_05_u:532": " 5.003.011c tūryābharaṇanirghoṣaiḥ sarvataḥ pratināditām",
    "GE09ram_05_u:533": " 5.003.012a vasvokasārāpratimāṃ samīkṣya nagarīṃ tataḥ",
    "GE09ram_05_u:534": " 5.003.012c kham ivotpatitāṃ laṅkāṃ jaharṣa hanumān kapiḥ",
    "GE09ram_05_u:535": " 5.003.013a tāṃ samīkṣya purīṃ laṅkāṃ rākṣasādhipateḥ śubhām",
    "GE09ram_05_u:536": " 5.003.013c anuttamām ṛddhiyutāṃ cintayām āsa vīryavān",
    "GE09ram_05_u:537": " 5.003.014a neyam anyena nagarī śakyā dharṣayituṃ balāt",
    "GE09ram_05_u:538": " 5.003.014c rakṣitā rāvaṇabalair udyatāyudhadhāribhiḥ",
    "GE09ram_05_u:539": " 5.003.015a kumudāṅgadayor vāpi suṣeṇasya mahākapeḥ",
    "GE09ram_05_u:540": " 5.003.015c prasiddheyaṃ bhaved bhūmir maindadvividayor api",
    "GE09ram_05_u:541": " 5.003.016a vivasvatas tanūjasya hareś ca kuśaparvaṇaḥ",
    "GE09ram_05_u:542": " 5.003.016c ṛkṣasya ketumālasya mama caiva gatir bhavet",
    "GE09ram_05_u:543": " 5.003.017a samīkṣya tu mahābāho rāghavasya parākramam",
    "GE09ram_05_u:544": " 5.003.017c lakṣmaṇasya ca vikrāntam abhavat prītimān kapiḥ",
    "GE09ram_05_u:545": " 5.003.018a tāṃ ratnavasanopetāṃ koṣṭhāgārāvataṃsakām",
    "GE09ram_05_u:546": " 5.003.018c yantrāgārastanīm ṛddhāṃ pramadām iva bhūṣitām",
    "GE09ram_05_u:547": " 5.003.019a tāṃ naṣṭatimirāṃ dīpair bhāsvaraiś ca mahāgṛhaiḥ",
    "GE09ram_05_u:548": " 5.003.019c nagarīṃ rākṣasendrasya dadarśa sa mahākapiḥ",
    "GE09ram_05_u:549": " 5.003.020a praviṣṭaḥ sattvasaṃpanno niśāyāṃ mārutātmajaḥ",
    "GE09ram_05_u:550": " 5.003.020c sa mahāpatham āsthāya muktāpuṣpavirājitam",
    "GE09ram_05_u:551": " 5.003.021a hasitodghuṣṭaninadais tūryaghoṣa puraḥ saraiḥ",
    "GE09ram_05_u:552": " 5.003.021c vajrāṅkuśanikāśaiś ca vajrajālavibhūṣitaiḥ",
    "GE09ram_05_u:553": " 5.003.021e gṛhamedhaiḥ purī ramyā babhāse dyaur ivāmbudaiḥ",
    "GE09ram_05_u:554": " 5.003.022a prajajvāla tadā laṅkā rakṣogaṇagṛhaiḥ śubhaiḥ",
    "GE09ram_05_u:555": " 5.003.022c sitābhrasadṛśaiś citraiḥ padmasvastikasaṃsthitaiḥ",
    "GE09ram_05_u:556": " 5.003.022e vardhamānagṛhaiś cāpi sarvataḥ suvibhāṣitaiḥ",
    "GE09ram_05_u:557": " 5.003.023a tāṃ citramālyābharaṇāṃ kapirājahitaṃkaraḥ",
    "GE09ram_05_u:558": " 5.003.023c rāghavārthaṃ carañ śrīmān dadarśa ca nananda ca",
    "GE09ram_05_u:559": " 5.003.024a śuśrāva madhuraṃ gītaṃ tristhānasvarabhūṣitam",
    "GE09ram_05_u:560": " 5.003.024c strīṇāṃ madasamṛddhānāṃ divi cāpsarasām iva",
    "GE09ram_05_u:561": " 5.003.025a śuśrāva kāñcīninādaṃ nūpurāṇāṃ ca niḥsvanam",
    "GE09ram_05_u:562": " 5.003.025c sopānaninadāṃś caiva bhavaneṣu mahātmanam",
    "GE09ram_05_u:563": " 5.003.025e āsphoṭitaninādāṃś ca kṣveḍitāṃś ca tatas tataḥ",
    "GE09ram_05_u:564": " 5.003.026a svādhyāya niratāṃś caiva yātudhānān dadarśa saḥ",
    "GE09ram_05_u:565": " 5.003.026c rāvaṇastavasaṃyuktān garjato rākṣasān api",
    "GE09ram_05_u:566": " 5.003.027a rājamārgaṃ samāvṛtya sthitaṃ rakṣobalaṃ mahat",
    "GE09ram_05_u:567": " 5.003.027c dadarśa madhyame gulme rākṣasasya carān bahūn",
    "GE09ram_05_u:568": " 5.003.028a dīkṣitāñ jaṭilān muṇḍān go'jināmbaravāsasaḥ",
    "GE09ram_05_u:569": " 5.003.028c darbhamuṣṭipraharaṇān agnikuṇḍāyudhāṃs tathā",
    "GE09ram_05_u:570": " 5.003.029a kūṭamudgarapāṇīṃś ca daṇḍāyudhadharān api",
    "GE09ram_05_u:571": " 5.003.029c ekākṣānekakarṇāṃś ca calallambapayodharān",
    "GE09ram_05_u:572": " 5.003.030a karālān bhugnavaktrāṃś ca vikaṭān vāmanāṃs tathā",
    "GE09ram_05_u:573": " 5.003.030c dhanvinaḥ khaḍginaś caiva śataghnī musalāyudhān",
    "GE09ram_05_u:574": " 5.003.030e parighottamahastāṃś ca vicitrakavacojjvalān",
    "GE09ram_05_u:575": " 5.003.031a nātiṣṭhūlān nātikṛśān nātidīrghātihrasvakān",
    "GE09ram_05_u:576": " 5.003.031c virūpān bahurūpāṃś ca surūpāṃś ca suvarcasaḥ",
    "GE09ram_05_u:577": " 5.003.032a śaktivṛkṣāyudhāṃś caiva paṭṭiśāśanidhāriṇaḥ",
    "GE09ram_05_u:578": " 5.003.032c kṣepaṇīpāśahastāṃś ca dadarśa sa mahākapiḥ",
    "GE09ram_05_u:579": " 5.003.033a sragviṇas tv anuliptāṃś ca varābharaṇabhūṣitān",
    "GE09ram_05_u:580": " 5.003.033c tīkṣṇaśūladharāṃś caiva vajriṇaś ca mahābalān",
    "GE09ram_05_u:581": " 5.003.034a śatasāhasram avyagram ārakṣaṃ madhyamaṃ kapiḥ",
    "GE09ram_05_u:582": " 5.003.034c prākārāvṛtam atyantaṃ dadarśa sa mahākapiḥ",
    "GE09ram_05_u:583": " 5.003.035a triviṣṭapanibhaṃ divyaṃ divyanādavināditam",
    "GE09ram_05_u:584": " 5.003.035c vājiheṣitasaṃghuṣṭaṃ nāditaṃ bhūṣaṇais tathā",
    "GE09ram_05_u:585": " 5.003.036a rathair yānair vimānaiś ca tathā gajahayaiḥ śubhaiḥ",
    "GE09ram_05_u:586": " 5.003.036c vāraṇaiś ca caturdantaiḥ śvetābhranicayopamaiḥ",
    "GE09ram_05_u:587": " 5.003.037a bhūṣitaṃ ruciradvāraṃ mattaiś ca mṛgapakṣibhiḥ",
    "GE09ram_05_u:588": " 5.003.037c rākṣasādhipater guptam āviveśa gṛhaṃ kapiḥ",
    "GE09ram_05_u:589": " 5.004.001a tataḥ sa madhyaṃ gatam aṃśumantaṃ;",
    "GE09ram_05_u:590": " jyotsnāvitānaṃ mahad udvamantam",
    "GE09ram_05_u:591": " 5.004.001c dadarśa dhīmān divi bhānumantaṃ;",
    "GE09ram_05_u:592": " goṣṭhe vṛṣaṃ mattam iva bhramantam",
    "GE09ram_05_u:593": " 5.004.002a lokasya pāpāni vināśayantaṃ;",
    "GE09ram_05_u:594": " mahodadhiṃ cāpi samedhayantam",
    "GE09ram_05_u:595": " 5.004.002c bhūtāni sarvāṇi virājayantaṃ;",
    "GE09ram_05_u:596": " dadarśa śītāṃśum athābhiyāntam",
    "GE09ram_05_u:597": " 5.004.003a yā bhāti lakṣmīr bhuvi mandarasthā;",
    "GE09ram_05_u:598": " tathā pradoṣeṣu ca sāgarasthā",
    "GE09ram_05_u:599": " 5.004.003c tathaiva toyeṣu ca puṣkarasthā;",
    "GE09ram_05_u:600": " rarāja sā cāruniśākarasthā",
    "GE09ram_05_u:601": " 5.004.004a haṃso yathā rājatapañjurasthaḥ;",
    "GE09ram_05_u:602": " siṃho yathā mandarakandarasthaḥ",
    "GE09ram_05_u:603": " 5.004.004c vīro yathā garvitakuñjarasthaś;",
    "GE09ram_05_u:604": " candro 'pi babhrāja tathāmbarasthaḥ",
    "GE09ram_05_u:605": " 5.004.005a sthitaḥ kakudmān iva tīkṣṇaśṛṅgo;",
    "GE09ram_05_u:606": " mahācalaḥ śveta ivoccaśṛṅgaḥ",
    "GE09ram_05_u:607": " 5.004.005c hastīva jāmbūnadabaddhaśṛṅgo;",
    "GE09ram_05_u:608": " vibhāti candraḥ paripūrṇaśṛṅgaḥ",
    "GE09ram_05_u:609": " 5.004.006a prakāśacandrodayanaṣṭadoṣaḥ;",
    "GE09ram_05_u:610": " pravṛddharakṣaḥ piśitāśadoṣaḥ",
    "GE09ram_05_u:611": " 5.004.006c rāmābhirāmeritacittadoṣaḥ;",
    "GE09ram_05_u:612": " svargaprakāśo bhagavān pradoṣaḥ",
    "GE09ram_05_u:613": " 5.004.007a tantrī svanāḥ karṇasukhāḥ pravṛttāḥ;",
    "GE09ram_05_u:614": " svapanti nāryaḥ patibhiḥ suvṛttāḥ",
    "GE09ram_05_u:615": " 5.004.007c naktaṃcarāś cāpi tathā pravṛttā;",
    "GE09ram_05_u:616": " vihartum atyadbhutaraudravṛttāḥ",
    "GE09ram_05_u:617": " 5.004.008a mattapramattāni samākulāni;",
    "GE09ram_05_u:618": " rathāśvabhadrāsanasaṃkulāni",
    "GE09ram_05_u:619": " 5.004.008c vīraśriyā cāpi samākulāni;",
    "GE09ram_05_u:620": " dadarśa dhīmān sa kapiḥ kulāni",
    "GE09ram_05_u:621": " 5.004.009a parasparaṃ cādhikam ākṣipanti;",
    "GE09ram_05_u:622": " bhujāṃś ca pīnān adhivikṣipanti",
    "GE09ram_05_u:623": " 5.004.009c mattapralāpān adhivikṣipanti;",
    "GE09ram_05_u:624": " mattāni cānyonyam adhikṣipanti",
    "GE09ram_05_u:625": " 5.004.010a rakṣāṃsi vakṣāṃsi ca vikṣipanti;",
    "GE09ram_05_u:626": " gātrāṇi kāntāsu ca vikṣipanti",
    "GE09ram_05_u:627": " 5.004.010c dadarśa kāntāś ca samālapanti;",
    "GE09ram_05_u:628": " tathāparās tatra punaḥ svapanti",
    "GE09ram_05_u:629": " 5.004.011a mahāgajaiś cāpi tathā nadadbhiḥ;",
    "GE09ram_05_u:630": " sūpūjitaiś cāpi tathā susadbhiḥ",
    "GE09ram_05_u:631": " 5.004.011c rarāja vīraiś ca viniḥśvasadbhir;",
    "GE09ram_05_u:632": " hrado bhujaṅgair iva niḥśvasadbhiḥ",
    "GE09ram_05_u:633": " 5.004.012a buddhipradhānān rucirābhidhānān;",
    "GE09ram_05_u:634": " saṃśraddadhānāñ jagataḥ pradhānān",
    "GE09ram_05_u:635": " 5.004.012c nānāvidhānān rucirābhidhānān;",
    "GE09ram_05_u:636": " dadarśa tasyāṃ puri yātudhānān",
    "GE09ram_05_u:637": " 5.004.013a nananda dṛṣṭvā sa ca tān surūpān;",
    "GE09ram_05_u:638": " nānāguṇān ātmaguṇānurūpān",
    "GE09ram_05_u:639": " 5.004.013c vidyotamānān sa ca tān surūpān;",
    "GE09ram_05_u:640": " dadarśa kāṃś cic ca punar virūpān",
    "GE09ram_05_u:641": " 5.004.014a tato varārhāḥ suviśuddhabhāvās;",
    "GE09ram_05_u:642": " teṣāṃ striyas tatra mahānubhāvāḥ",
    "GE09ram_05_u:643": " 5.004.014c priyeṣu pāneṣu ca saktabhāvā;",
    "GE09ram_05_u:644": " dadarśa tārā iva suprabhāvāḥ",
    "GE09ram_05_u:645": " 5.004.015a śriyā jvalantīs trapayopagūḍhā;",
    "GE09ram_05_u:646": " niśīthakāle ramaṇopagūḍhāḥ",
    "GE09ram_05_u:647": " 5.004.015c dadarśa kāś cit pramadopagūḍhā;",
    "GE09ram_05_u:648": " yathā vihaṃgāḥ kusumopagūḍāḥ",
    "GE09ram_05_u:649": " 5.004.016a anyāḥ punar harmyatalopaviṣṭās;",
    "GE09ram_05_u:650": " tatra priyāṅkeṣu sukhopaviṣṭāḥ",
    "GE09ram_05_u:651": " 5.004.016c bhartuḥ priyā dharmaparā niviṣṭā;",
    "GE09ram_05_u:652": " dadarśa dhīmān manadābhiviṣṭāḥ",
    "GE09ram_05_u:653": " 5.004.017a aprāvṛtāḥ kāñcanarājivarṇāḥ;",
    "GE09ram_05_u:654": " kāś cit parārdhyās tapanīyavarṇāḥ",
    "GE09ram_05_u:655": " 5.004.017c punaś ca kāś cic chaśalakṣmavarṇāḥ;",
    "GE09ram_05_u:656": " kāntaprahīṇā rucirāṅgavarṇāḥ",
    "GE09ram_05_u:657": " 5.004.018a tataḥ priyān prāpya mano'bhirāmān;",
    "GE09ram_05_u:658": " suprītiyuktāḥ prasamīkṣya rāmāḥ",
    "GE09ram_05_u:659": " 5.004.018c gṛheṣu hṛṣṭāḥ paramābhirāmā;",
    "GE09ram_05_u:660": " haripravīraḥ sa dadarśa rāmāḥ",
    "GE09ram_05_u:661": " 5.004.019a candraprakāśāś ca hi vaktramālā;",
    "GE09ram_05_u:662": " vakrākṣipakṣmāś ca sunetramālāḥ",
    "GE09ram_05_u:663": " 5.004.019c vibhūṣaṇānāṃ ca dadarśa mālāḥ;",
    "GE09ram_05_u:664": " śatahradānām iva cārumālāḥ",
    "GE09ram_05_u:665": " 5.004.020a na tv eva sītāṃ paramābhijātāṃ;",
    "GE09ram_05_u:666": " pathi sthite rājakule prajātām",
    "GE09ram_05_u:667": " 5.004.020c latāṃ praphullām iva sādhujātāṃ;",
    "GE09ram_05_u:668": " dadarśa tanvīṃ manasābhijātām",
    "GE09ram_05_u:669": " 5.004.021a sanātane vartmani saṃniviṣṭāṃ;",
    "GE09ram_05_u:670": " rāmekṣaṇīṃ tāṃ madanābhiviṣṭām",
    "GE09ram_05_u:671": " 5.004.021c bhartur manaḥ śrīmad anupraviṣṭāṃ;",
    "GE09ram_05_u:672": " strībhyo varābhyaś ca sadā viśiṣṭām",
    "GE09ram_05_u:673": " 5.004.022a uṣṇārditāṃ sānusṛtāsrakaṇṭhīṃ;",
    "GE09ram_05_u:674": " purā varārhottamaniṣkakaṇṭhīm",
    "GE09ram_05_u:675": " 5.004.022c sujātapakṣmām abhiraktakaṇṭhīṃ;",
    "GE09ram_05_u:676": " vane pravṛttām iva nīlakaṇṭhīm",
    "GE09ram_05_u:677": " 5.004.023a avyaktalekhām iva candralekhāṃ;",
    "GE09ram_05_u:678": " pāṃsupradigdhām iva hemalekhām",
    "GE09ram_05_u:679": " 5.004.023c kṣataprarūḍhām iva bāṇalekhāṃ;",
    "GE09ram_05_u:680": " vāyuprabhinnām iva meghalekhām",
    "GE09ram_05_u:681": " 5.004.024a sītām apaśyan manujeśvarasya;",
    "GE09ram_05_u:682": " rāmasya patnīṃ vadatāṃ varasya",
    "GE09ram_05_u:683": " 5.004.024c babhūva duḥkhābhihataś cirasya;",
    "GE09ram_05_u:684": " plavaṃgamo manda ivācirasya",
    "GE09ram_05_u:685": " 5.005.001a sa nikāmaṃ vināmeṣu vicaran kāmarūpadhṛk",
    "GE09ram_05_u:686": " 5.005.001c vicacāra kapir laṅkāṃ lāghavena samanvitaḥ",
    "GE09ram_05_u:687": " 5.005.002a āsasādātha lakṣmīvān rākṣasendraniveśanam",
    "GE09ram_05_u:688": " 5.005.002c prākāreṇārkavarṇena bhāsvareṇābhisaṃvṛtam",
    "GE09ram_05_u:689": " 5.005.003a rakṣitaṃ rākṣasair bhīmaiḥ siṃhair iva mahad vanam",
    "GE09ram_05_u:690": " 5.005.003c samīkṣamāṇo bhavanaṃ cakāśe kapikuñjaraḥ",
    "GE09ram_05_u:691": " 5.005.004a rūpyakopahitaiś citrais toraṇair hemabhūṣitaiḥ",
    "GE09ram_05_u:692": " 5.005.004c vicitrābhiś ca kakṣyābhir dvāraiś ca rucirair vṛtam",
    "GE09ram_05_u:693": " 5.005.005a gajāsthitair mahāmātraiḥ śūraiś ca vigataśramaiḥ",
    "GE09ram_05_u:694": " 5.005.005c upasthitam asaṃhāryair hayaiḥ syandanayāyibhiḥ",
    "GE09ram_05_u:695": " 5.005.006a siṃhavyāghratanutrāṇair dāntakāñcanarājataiḥ",
    "GE09ram_05_u:696": " 5.005.006c ghoṣavadbhir vicitraiś ca sadā vicaritaṃ rathaiḥ",
    "GE09ram_05_u:697": " 5.005.007a bahuratnasamākīrṇaṃ parārdhyāsanabhājanam",
    "GE09ram_05_u:698": " 5.005.007c mahārathasamāvāsaṃ mahārathamahāsanam",
    "GE09ram_05_u:699": " 5.005.008a dṛśyaiś ca paramodārais tais taiś ca mṛgapakṣibhiḥ",
    "GE09ram_05_u:700": " 5.005.008c vividhair bahusāhasraiḥ paripūrṇaṃ samantataḥ",
    "GE09ram_05_u:701": " 5.005.009a vinītair antapālaiś ca rakṣobhiś ca surakṣitam",
    "GE09ram_05_u:702": " 5.005.009c mukhyābhiś ca varastrībhiḥ paripūrṇaṃ samantataḥ",
    "GE09ram_05_u:703": " 5.005.010a muditapramadā ratnaṃ rākṣasendraniveśanam",
    "GE09ram_05_u:704": " 5.005.010c varābharaṇanirhrādaiḥ samudrasvananiḥsvanam",
    "GE09ram_05_u:705": " 5.005.011a tad rājaguṇasaṃpannaṃ mukhyaiś ca varacandanaiḥ",
    "GE09ram_05_u:706": " 5.005.011c bherīmṛdaṅgābhirutaṃ śaṅkhaghoṣavināditam",
    "GE09ram_05_u:707": " 5.005.012a nityārcitaṃ parvahutaṃ pūjitaṃ rākṣasaiḥ sadā",
    "GE09ram_05_u:708": " 5.005.012c samudram iva gambhīraṃ samudram iva niḥsvanam",
    "GE09ram_05_u:709": " 5.005.013a mahātmāno mahad veśma mahāratnaparicchadam",
    "GE09ram_05_u:710": " 5.005.013c mahājanasamākīrṇaṃ dadarśa sa mahākapiḥ",
    "GE09ram_05_u:711": " 5.005.014a virājamānaṃ vapuṣā gajāśvarathasaṃkulam",
    "GE09ram_05_u:712": " 5.005.014c laṅkābharaṇam ity eva so 'manyata mahākapiḥ",
    "GE09ram_05_u:713": " 5.005.015a gṛhād gṛhaṃ rākṣasānām udyānāni ca vānaraḥ",
    "GE09ram_05_u:714": " 5.005.015c vīkṣamāṇo hy asaṃtrastaḥ prāsādāṃś ca cacāra saḥ",
    "GE09ram_05_u:715": " 5.005.016a avaplutya mahāvegaḥ prahastasya niveśanam",
    "GE09ram_05_u:716": " 5.005.016c tato 'nyat pupluve veśma mahāpārśvasya vīryavān",
    "GE09ram_05_u:717": " 5.005.017a atha meghapratīkāśaṃ kumbhakarṇaniveśanam",
    "GE09ram_05_u:718": " 5.005.017c vibhīṣaṇasya ca tathā pupluve sa mahākapiḥ",
    "GE09ram_05_u:719": " 5.005.018a mahodarasya ca tathā virūpākṣasya caiva hi",
    "GE09ram_05_u:720": " 5.005.018c vidyujjihvasya bhavanaṃ vidyunmāles tathaiva ca",
    "GE09ram_05_u:721": " 5.005.018e vajradaṃṣṭrasya ca tathā pupluve sa mahākapiḥ",
    "GE09ram_05_u:722": " 5.005.019a śukasya ca mahāvegaḥ sāraṇasya ca dhīmataḥ",
    "GE09ram_05_u:723": " 5.005.019c tathā cendrajito veśma jagāma hariyūthapaḥ",
    "GE09ram_05_u:724": " 5.005.020a jambumāleḥ sumāleś ca jagāma hariyūthapaḥ",
    "GE09ram_05_u:725": " 5.005.020c raśmiketoś ca bhavanaṃ sūryaśatros tathaiva ca",
    "GE09ram_05_u:726": " 5.005.021a dhūmrākṣasya ca saṃpāter bhavanaṃ mārutātmajaḥ",
    "GE09ram_05_u:727": " 5.005.021c vidyudrūpasya bhīmasya ghanasya vighanasya ca",
    "GE09ram_05_u:728": " 5.005.022a śukanābhasya vakrasya śaṭhasya vikaṭasya ca",
    "GE09ram_05_u:729": " 5.005.022c hrasvakarṇasya daṃṣṭrasya romaśasya ca rakṣasaḥ",
    "GE09ram_05_u:730": " 5.005.023a yuddhonmattasya mattasya dhvajagrīvasya nādinaḥ",
    "GE09ram_05_u:731": " 5.005.023c vidyujjihvendrajihvānāṃ tathā hastimukhasya ca",
    "GE09ram_05_u:732": " 5.005.024a karālasya piśācasya śoṇitākṣasya caiva hi",
    "GE09ram_05_u:733": " 5.005.024c kramamāṇaḥ krameṇaiva hanūmān mārutātmajaḥ",
    "GE09ram_05_u:734": " 5.005.025a teṣu teṣu mahārheṣu bhavaneṣu mahāyaśāḥ",
    "GE09ram_05_u:735": " 5.005.025c teṣām ṛddhimatām ṛddhiṃ dadarśa sa mahākapiḥ",
    "GE09ram_05_u:736": " 5.005.026a sarveṣāṃ samatikramya bhavanāni samantataḥ",
    "GE09ram_05_u:737": " 5.005.026c āsasādātha lakṣmīvān rākṣasendraniveśanam",
    "GE09ram_05_u:738": " 5.005.027a rāvaṇasyopaśāyinyo dadarśa harisattamaḥ",
    "GE09ram_05_u:739": " 5.005.027c vicaran hariśārdūlo rākṣasīr vikṛtekṣaṇāḥ",
    "GE09ram_05_u:740": " 5.005.027e śūlamudgarahastāś ca śakto tomaradhāriṇīḥ",
    "GE09ram_05_u:741": " 5.005.028a dadarśa vividhān gulmāṃs tasya rakṣaḥpater gṛhe",
    "GE09ram_05_u:742": " 5.005.029a raktāñ śvetān sitāṃś caiva harīṃś caiva mahājavān",
    "GE09ram_05_u:743": " 5.005.029c kulīnān rūpasaṃpannān gajān paragajārujān",
    "GE09ram_05_u:744": " 5.005.030a niṣṭhitān gajaśikhāyām airāvatasamān yudhi",
    "GE09ram_05_u:745": " 5.005.030c nihantṝn parasainyānāṃ gṛhe tasmin dadarśa saḥ",
    "GE09ram_05_u:746": " 5.005.031a kṣarataś ca yathā meghān sravataś ca yathā girīn",
    "GE09ram_05_u:747": " 5.005.031c meghastanitanirghoṣān durdharṣān samare paraiḥ",
    "GE09ram_05_u:748": " 5.005.032a sahasraṃ vāhinīs tatra jāmbūnadapariṣkṛtāḥ",
    "GE09ram_05_u:749": " 5.005.032c hemajālair avicchinnās taruṇādityasaṃnibhāḥ",
    "GE09ram_05_u:750": " 5.005.033a dadarśa rākṣasendrasya rāvaṇasya niveśane",
    "GE09ram_05_u:751": " 5.005.033c śibikā vividhākārāḥ sa kapir mārutātmajaḥ",
    "GE09ram_05_u:752": " 5.005.034a latāgṛhāṇi citrāṇi citraśālāgṛhāṇi ca",
    "GE09ram_05_u:753": " 5.005.034c krīḍāgṛhāṇi cānyāni dāruparvatakān api",
    "GE09ram_05_u:754": " 5.005.035a kāmasya gṛhakaṃ ramyaṃ divāgṛhakam eva ca",
    "GE09ram_05_u:755": " 5.005.035c dadarśa rākṣasendrasya rāvaṇasya niveśane",
    "GE09ram_05_u:756": " 5.005.036a sa mandaratalaprakhyaṃ mayūrasthānasaṃkulam",
    "GE09ram_05_u:757": " 5.005.036c dhvajayaṣṭibhir ākīrṇaṃ dadarśa bhavanottamam",
    "GE09ram_05_u:758": " 5.005.037a anantaratnanicayaṃ nidhijālaṃ samantataḥ",
    "GE09ram_05_u:759": " 5.005.037c dhīraniṣṭhitakarmāntaṃ gṛhaṃ bhūtapater iva",
    "GE09ram_05_u:760": " 5.005.038a arcirbhiś cāpi ratnānāṃ tejasā rāvaṇasya ca",
    "GE09ram_05_u:761": " 5.005.038c virarājātha tad veśma raśmimān iva raśmibhiḥ",
    "GE09ram_05_u:762": " 5.005.039a jāmbūnadamayāny eva śayanāny āsanāni ca",
    "GE09ram_05_u:763": " 5.005.039c bhājanāni ca śubhrāṇi dadarśa hariyūthapaḥ",
    "GE09ram_05_u:764": " 5.005.040a madhvāsavakṛtakledaṃ maṇibhājanasaṃkulam",
    "GE09ram_05_u:765": " 5.005.040c manoramam asaṃbādhaṃ kuberabhavanaṃ yathā",
    "GE09ram_05_u:766": " 5.005.041a nūpurāṇāṃ ca ghoṣeṇa kāñcīnāṃ ninadena ca",
    "GE09ram_05_u:767": " 5.005.041c mṛdaṅgatalaghoṣaiś ca ghoṣavadbhir vināditam",
    "GE09ram_05_u:768": " 5.005.042a prāsādasaṃghātayutaṃ strīratnaśatasaṃkulam",
    "GE09ram_05_u:769": " 5.005.042c suvyūḍhakakṣyaṃ hanumān praviveśa mahāgṛham",
    "GE09ram_05_u:770": " 5.006.001a sa veśmajālaṃ balavān dadarśa;",
    "GE09ram_05_u:771": " vyāsaktavaidūryasuvarṇajālam",
    "GE09ram_05_u:772": " 5.006.001c yathā mahat prāvṛṣi meghajālaṃ;",
    "GE09ram_05_u:773": " vidyutpinaddhaṃ savihaṃgajālam",
    "GE09ram_05_u:774": " 5.006.002a niveśanānāṃ vividhāś ca śālāḥ;",
    "GE09ram_05_u:775": " pradhānaśaṅkhāyudhacāpaśālāḥ",
    "GE09ram_05_u:776": " 5.006.002c manoharāś cāpi punar viśālā;",
    "GE09ram_05_u:777": " dadarśa veśmādriṣu candraśālāḥ",
    "GE09ram_05_u:778": " 5.006.003a gṛhāṇi nānāvasurājitāni;",
    "GE09ram_05_u:779": " devāsuraiś cāpi supūjitāni",
    "GE09ram_05_u:780": " 5.006.003c sarvaiś ca doṣaiḥ parivarjitāni;",
    "GE09ram_05_u:781": " kapir dadarśa svabalārjitāni",
    "GE09ram_05_u:782": " 5.006.004a tāni prayatnābhisamāhitāni;",
    "GE09ram_05_u:783": " mayena sākṣād iva nirmitāni",
    "GE09ram_05_u:784": " 5.006.004c mahītale sarvaguṇottarāṇi;",
    "GE09ram_05_u:785": " dadarśa laṅkādhipater gṛhāṇi",
    "GE09ram_05_u:786": " 5.006.005a tato dadarśocchritamegharūpaṃ;",
    "GE09ram_05_u:787": " manoharaṃ kāñcanacārurūpam",
    "GE09ram_05_u:788": " 5.006.005c rakṣo'dhipasyātmabalānurūpaṃ;",
    "GE09ram_05_u:789": " gṛhottamaṃ hy apratirūparūpam",
    "GE09ram_05_u:790": " 5.006.006a mahītale svargam iva prakīrṇaṃ;",
    "GE09ram_05_u:791": " śriyā jvalantaṃ bahuratnakīrṇam",
    "GE09ram_05_u:792": " 5.006.006c nānātarūṇāṃ kusumāvakīrṇaṃ;",
    "GE09ram_05_u:793": " girer ivāgraṃ rajasāvakīrṇam",
    "GE09ram_05_u:794": " 5.006.007a nārīpravekair iva dīpyamānaṃ;",
    "GE09ram_05_u:795": " taḍidbhir ambhodavad arcyamānam",
    "GE09ram_05_u:796": " 5.006.007c haṃsapravekair iva vāhyamānaṃ;",
    "GE09ram_05_u:797": " śriyā yutaṃ khe sukṛtāṃ vimānam",
    "GE09ram_05_u:798": " 5.006.008a yathā nagāgraṃ bahudhātucitraṃ;",
    "GE09ram_05_u:799": " yathā nabhaś ca grahacandracitram",
    "GE09ram_05_u:800": " 5.006.008c dadarśa yuktīkṛtameghacitraṃ;",
    "GE09ram_05_u:801": " vimānaratnaṃ bahuratnacitram",
    "GE09ram_05_u:802": " 5.006.009a mahī kṛtā parvatarājipūrṇā;",
    "GE09ram_05_u:803": " śailāḥ kṛtā vṛkṣavitānapūrṇāḥ",
    "GE09ram_05_u:804": " 5.006.009c vṛkṣāḥ kṛtāḥ puṣpavitānapūrṇāḥ;",
    "GE09ram_05_u:805": " puṣpaṃ kṛtaṃ kesarapatrapūrṇam",
    "GE09ram_05_u:806": " 5.006.010a kṛtāni veśmāni ca pāṇḍurāṇi;",
    "GE09ram_05_u:807": " tathā supuṣpā api puṣkariṇyaḥ",
    "GE09ram_05_u:808": " 5.006.010c punaś ca padmāni sakesarāṇi;",
    "GE09ram_05_u:809": " dhanyāni citrāṇi tathā vanāni",
    "GE09ram_05_u:810": " 5.006.011a puṣpāhvayaṃ nāma virājamānaṃ;",
    "GE09ram_05_u:811": " ratnaprabhābhiś ca vivardhamānam",
    "GE09ram_05_u:812": " 5.006.011c veśmottamānām api coccamānaṃ;",
    "GE09ram_05_u:813": " mahākapis tatra mahāvimānam",
    "GE09ram_05_u:814": " 5.006.012a kṛtāś ca vaidūryamayā vihaṃgā;",
    "GE09ram_05_u:815": " rūpyapravālaiś ca tathā vihaṃgāḥ",
    "GE09ram_05_u:816": " 5.006.012c citrāś ca nānāvasubhir bhujaṃgā;",
    "GE09ram_05_u:817": " jātyānurūpās turagāḥ śubhāṅgāḥ",
    "GE09ram_05_u:818": " 5.006.013a pravālajāmbūnadapuṣpapakṣāḥ;",
    "GE09ram_05_u:819": " salīlam āvarjitajihmapakṣāḥ",
    "GE09ram_05_u:820": " 5.006.013c kāmasya sākṣād iva bhānti pakṣāḥ;",
    "GE09ram_05_u:821": " kṛtā vihaṃgāḥ sumukhāḥ supakṣāḥ",
    "GE09ram_05_u:822": " 5.006.014a niyujyamānāś ca gajāḥ suhastāḥ;",
    "GE09ram_05_u:823": " sakesarāś cotpalapatrahastāḥ",
    "GE09ram_05_u:824": " 5.006.014c babhūva devī ca kṛtā suhastā;",
    "GE09ram_05_u:825": " lakṣmīs tathā padmini padmahastā",
    "GE09ram_05_u:826": " 5.006.015a itīva tad gṛham abhigamya śobhanaṃ;",
    "GE09ram_05_u:827": " savismayo nagam iva cāruśobhanam",
    "GE09ram_05_u:828": " 5.006.015c punaś ca tat paramasugandhi sundaraṃ;",
    "GE09ram_05_u:829": " himātyaye nagam iva cārukandaram",
    "GE09ram_05_u:830": " 5.006.016a tataḥ sa tāṃ kapir abhipatya pūjitāṃ;",
    "GE09ram_05_u:831": " caran purīṃ daśamukhabāhupālitām",
    "GE09ram_05_u:832": " 5.006.016c adṛśya tāṃ janakasutāṃ supūjitāṃ;",
    "GE09ram_05_u:833": " suduḥkhitāṃ patiguṇaveganirjitām",
    "GE09ram_05_u:834": " 5.006.017a tatas tadā bahuvidhabhāvitātmanaḥ;",
    "GE09ram_05_u:835": " kṛtātmano janakasutāṃ suvartmanaḥ",
    "GE09ram_05_u:836": " 5.006.017c apaśyato 'bhavad atiduḥkhitaṃ manaḥ;",
    "GE09ram_05_u:837": " sucakṣuṣaḥ pravicarato mahātmanaḥ",
    "GE09ram_05_u:838": " 5.007.001a tasyālayavariṣṭhasya madhye vipulam āyatam",
    "GE09ram_05_u:839": " 5.007.001c dadarśa bhavanaśreṣṭhaṃ hanūmān mārutātmajaḥ",
    "GE09ram_05_u:840": " 5.007.002a ardhayojanavistīrṇam āyataṃ yojanaṃ hi tat",
    "GE09ram_05_u:841": " 5.007.002c bhavanaṃ rākṣasendrasya bahuprāsādasaṃkulam",
    "GE09ram_05_u:842": " 5.007.003a mārgamāṇas tu vaidehīṃ sītām āyatalocanām",
    "GE09ram_05_u:843": " 5.007.003c sarvataḥ paricakrāma hanūmān arisūdanaḥ",
    "GE09ram_05_u:844": " 5.007.004a caturviṣāṇair dviradais triviṣāṇais tathaiva ca",
    "GE09ram_05_u:845": " 5.007.004c parikṣiptam asaṃbādhaṃ rakṣyamāṇam udāyudhaiḥ",
    "GE09ram_05_u:846": " 5.007.005a rākṣasībhiś ca patnībhī rāvaṇasya niveśanam",
    "GE09ram_05_u:847": " 5.007.005c āhṛtābhiś ca vikramya rājakanyābhir āvṛtam",
    "GE09ram_05_u:848": " 5.007.006a tan nakramakarākīrṇaṃ timiṃgilajhaṣākulam",
    "GE09ram_05_u:849": " 5.007.006c vāyuvegasamādhūtaṃ pannagair iva sāgaram",
    "GE09ram_05_u:850": " 5.007.007a yā hi vaiśvaraṇe lakṣmīr yā cendre harivāhane",
    "GE09ram_05_u:851": " 5.007.007c sā rāvaṇagṛhe sarvā nityam evānapāyinī",
    "GE09ram_05_u:852": " 5.007.008a yā ca rājñaḥ kuberasya yamasya varuṇasya ca",
    "GE09ram_05_u:853": " 5.007.008c tādṛśī tad viśiṣṭā vā ṛddhī rakṣo gṛheṣv iha",
    "GE09ram_05_u:854": " 5.007.009a tasya harmyasya madhyasthaṃ veśma cānyat sunirmitam",
    "GE09ram_05_u:855": " 5.007.009c bahuniryūha saṃkīrṇaṃ dadarśa pavanātmajaḥ",
    "GE09ram_05_u:856": " 5.007.010a brahmaṇo 'rthe kṛtaṃ divyaṃ divi yad viśvakarmaṇā",
    "GE09ram_05_u:857": " 5.007.010c vimānaṃ puṣpakaṃ nāma sarvaratnavibhūṣitam",
    "GE09ram_05_u:858": " 5.007.011a pareṇa tapasā lebhe yat kuberaḥ pitāmahāt",
    "GE09ram_05_u:859": " 5.007.011c kuberam ojasā jitvā lebhe tad rākṣaseśvaraḥ",
    "GE09ram_05_u:860": " 5.007.012a īhā mṛgasamāyuktaiḥ kāryasvarahiraṇmayaiḥ",
    "GE09ram_05_u:861": " 5.007.012c sukṛtair ācitaṃ stambhaiḥ pradīptam iva ca śriyā",
    "GE09ram_05_u:862": " 5.007.013a merumandarasaṃkāśair ullikhadbhir ivāmbaram",
    "GE09ram_05_u:863": " 5.007.013c kūṭāgāraiḥ śubhākāraiḥ sarvataḥ samalaṃkṛtam",
    "GE09ram_05_u:864": " 5.007.014a jvalanārkapratīkāśaṃ sukṛtaṃ viśvakarmaṇā",
    "GE09ram_05_u:865": " 5.007.014c hemasopānasaṃyuktaṃ cārupravaravedikam",
    "GE09ram_05_u:866": " 5.007.015a jālavātāyanair yuktaṃ kāñcanaiḥ sthāṭikair api",
    "GE09ram_05_u:867": " 5.007.015c indranīlamahānīlamaṇipravaravedikam",
    "GE09ram_05_u:868": " 5.007.015e vimānaṃ puṣpakaṃ divyam āruroha mahākapiḥ",
    "GE09ram_05_u:869": " 5.007.016a tatrasthaḥ sa tadā gandhaṃ pānabhakṣyānnasaṃbhavam",
    "GE09ram_05_u:870": " 5.007.016c divyaṃ saṃmūrchitaṃ jighran rūpavantam ivānilam",
    "GE09ram_05_u:871": " 5.007.017a sa gandhas taṃ mahāsattvaṃ bandhur bandhum ivottamam",
    "GE09ram_05_u:872": " 5.007.017c ita ehīty uvāceva tatra yatra sa rāvaṇaḥ",
    "GE09ram_05_u:873": " 5.007.018a tatas tāṃ prasthitaḥ śālāṃ dadarśa mahatīṃ śubhām",
    "GE09ram_05_u:874": " 5.007.018c rāvaṇasya manaḥkāntāṃ kāntām iva varastriyam",
    "GE09ram_05_u:875": " 5.007.019a maṇisopānavikṛtāṃ hemajālavirājitām",
    "GE09ram_05_u:876": " 5.007.019c sphāṭikair āvṛtatalāṃ dantāntaritarūpikām",
    "GE09ram_05_u:877": " 5.007.020a muktābhiś ca pravālaiś ca rūpyacāmīkarair api",
    "GE09ram_05_u:878": " 5.007.020c vibhūṣitāṃ maṇistambhaiḥ subahustambhabhūṣitām",
    "GE09ram_05_u:879": " 5.007.021a samair ṛjubhir atyuccaiḥ samantāt suvibhūṣitaiḥ",
    "GE09ram_05_u:880": " 5.007.021c stambhaiḥ pakṣair ivātyuccair divaṃ saṃprasthitām iva",
    "GE09ram_05_u:881": " 5.007.022a mahatyā kuthayāstrīṇaṃ pṛthivīlakṣaṇāṅkayā",
    "GE09ram_05_u:882": " 5.007.022c pṛthivīm iva vistīrṇāṃ sarāṣṭragṛhamālinīm",
    "GE09ram_05_u:883": " 5.007.023a nāditāṃ mattavihagair divyagandhādhivāsitām",
    "GE09ram_05_u:884": " 5.007.023c parārdhyāstaraṇopetāṃ rakṣo'dhipaniṣevitām",
    "GE09ram_05_u:885": " 5.007.024a dhūmrām agarudhūpena vimalāṃ haṃsapāṇḍurām",
    "GE09ram_05_u:886": " 5.007.024c citrāṃ puṣpopahāreṇa kalmāṣīm iva suprabhām",
    "GE09ram_05_u:887": " 5.007.025a manaḥsaṃhlādajananīṃ varṇasyāpi prasādinīm",
    "GE09ram_05_u:888": " 5.007.025c tāṃ śokanāśinīṃ divyāṃ śriyaḥ saṃjananīm iva",
    "GE09ram_05_u:889": " 5.007.026a indriyāṇīndriyārthais tu pañca pañcabhir uttamaiḥ",
    "GE09ram_05_u:890": " 5.007.026c tarpayām āsa māteva tadā rāvaṇapālitā",
    "GE09ram_05_u:891": " 5.007.027a svargo 'yaṃ devaloko 'yam indrasyeyaṃ purī bhavet",
    "GE09ram_05_u:892": " 5.007.027c siddhir veyaṃ parā hi syād ity amanyata mārutiḥ",
    "GE09ram_05_u:893": " 5.007.028a pradhyāyata ivāpaśyat pradīpāṃs tatra kāñcanān",
    "GE09ram_05_u:894": " 5.007.028c dhūrtān iva mahādhūrtair devanena parājitān",
    "GE09ram_05_u:895": " 5.007.029a dīpānāṃ ca prakāśena tejasā rāvaṇasya ca",
    "GE09ram_05_u:896": " 5.007.029c arcirbhir bhūṣaṇānāṃ ca pradīptety abhyamanyata",
    "GE09ram_05_u:897": " 5.007.030a tato 'paśyat kuthāsīnaṃ nānāvarṇāmbarasrajam",
    "GE09ram_05_u:898": " 5.007.030c sahasraṃ varanārīṇāṃ nānāveṣavibhūṣitam",
    "GE09ram_05_u:899": " 5.007.031a parivṛtte 'rdharātre tu pānanidrāvaśaṃ gatam",
    "GE09ram_05_u:900": " 5.007.031c krīḍitvoparataṃ rātrau suṣvāpa balavat tadā",
    "GE09ram_05_u:901": " 5.007.032a tat prasuptaṃ viruruce niḥśabdāntarabhūṣaṇam",
    "GE09ram_05_u:902": " 5.007.032c niḥśabdahaṃsabhramaraṃ yathā padmavanaṃ mahat",
    "GE09ram_05_u:903": " 5.007.033a tāsāṃ saṃvṛtadantāni mīlitākṣāṇi mārutiḥ",
    "GE09ram_05_u:904": " 5.007.033c apaśyat padmagandhīni vadanāni suyoṣitām",
    "GE09ram_05_u:905": " 5.007.034a prabuddhānīva padmāni tāsāṃ bhūtvā kṣapākṣaye",
    "GE09ram_05_u:906": " 5.007.034c punaḥsaṃvṛtapatrāṇi rātrāv iva babhus tadā",
    "GE09ram_05_u:907": " 5.007.035a imāni mukhapadmāni niyataṃ mattaṣaṭpadāḥ",
    "GE09ram_05_u:908": " 5.007.035c ambujānīva phullāni prārthayanti punaḥ punaḥ",
    "GE09ram_05_u:909": " 5.007.036a iti vāmanyata śrīmān upapattyā mahākapiḥ",
    "GE09ram_05_u:910": " 5.007.036c mene hi guṇatas tāni samāni salilodbhavaiḥ",
    "GE09ram_05_u:911": " 5.007.037a sā tasya śuśubhe śālā tābhiḥ strībhir virājitā",
    "GE09ram_05_u:912": " 5.007.037c śāradīva prasannā dyaus tārābhir abhiśobhitā",
    "GE09ram_05_u:913": " 5.007.038a sa ca tābhiḥ parivṛtaḥ śuśubhe rākṣasādhipaḥ",
    "GE09ram_05_u:914": " 5.007.038c yathā hy uḍupatiḥ śrīmāṃs tārābhir abhisaṃvṛtaḥ",
    "GE09ram_05_u:915": " 5.007.039a yāś cyavante 'mbarāt tārāḥ puṇyaśeṣasamāvṛtāḥ",
    "GE09ram_05_u:916": " 5.007.039c imās tāḥ saṃgatāḥ kṛtsnā iti mene haris tadā",
    "GE09ram_05_u:917": " 5.007.040a tārāṇām iva suvyaktaṃ mahatīnāṃ śubhārciṣām",
    "GE09ram_05_u:918": " 5.007.040c prabhāvarṇaprasādāś ca virejus tatra yoṣitām",
    "GE09ram_05_u:919": " 5.007.041a vyāvṛttagurupīnasrakprakīrṇavarabhūṣaṇāḥ",
    "GE09ram_05_u:920": " 5.007.041c pānavyāyāmakāleṣu nidrāpahṛtacetasaḥ",
    "GE09ram_05_u:921": " 5.007.042a vyāvṛttatilakāḥ kāś cit kāś cid udbhrāntanūpurāḥ",
    "GE09ram_05_u:922": " 5.007.042c pārśve galitahārāś ca kāś cit paramayoṣitaḥ",
    "GE09ram_05_u:923": " 5.007.043a mukhā hāravṛtāś cānyāḥ kāś cit prasrastavāsasaḥ",
    "GE09ram_05_u:924": " 5.007.043c vyāviddharaśanā dāmāḥ kiśorya iva vāhitāḥ",
    "GE09ram_05_u:925": " 5.007.044a sukuṇḍaladharāś cānyā vicchinnamṛditasrajaḥ",
    "GE09ram_05_u:926": " 5.007.044c gajendramṛditāḥ phullā latā iva mahāvane",
    "GE09ram_05_u:927": " 5.007.045a candrāṃśukiraṇābhāś ca hārāḥ kāsāṃ cid utkaṭāḥ",
    "GE09ram_05_u:928": " 5.007.045c haṃsā iva babhuḥ suptāḥ stanamadhyeṣu yoṣitām",
    "GE09ram_05_u:929": " 5.007.046a aparāsāṃ ca vaidūryāḥ kādambā iva pakṣiṇaḥ",
    "GE09ram_05_u:930": " 5.007.046c hemasūtrāṇi cānyāsāṃ cakravākā ivābhavan",
    "GE09ram_05_u:931": " 5.007.047a haṃsakāraṇḍavākīrṇāś cakravākopaśobhitāḥ",
    "GE09ram_05_u:932": " 5.007.047c āpagā iva tā rejur jaghanaiḥ pulinair iva",
    "GE09ram_05_u:933": " 5.007.048a kiṅkiṇījālasaṃkāśās tā hemavipulāmbujāḥ",
    "GE09ram_05_u:934": " 5.007.048c bhāvagrāhā yaśastīrāḥ suptā nadya ivābabhuḥ",
    "GE09ram_05_u:935": " 5.007.049a mṛduṣv aṅgeṣu kāsāṃ cit kucāgreṣu ca saṃsthitāḥ",
    "GE09ram_05_u:936": " 5.007.049c babhūvur bhūṣaṇānīva śubhā bhūṣaṇarājayaḥ",
    "GE09ram_05_u:937": " 5.007.050a aṃśukāntāś ca kāsāṃ cin mukhamārutakampitāḥ",
    "GE09ram_05_u:938": " 5.007.050c upary upari vaktrāṇāṃ vyādhūyante punaḥ punaḥ",
    "GE09ram_05_u:939": " 5.007.051a tāḥ pātākā ivoddhūtāḥ patnīnāṃ ruciraprabhāḥ",
    "GE09ram_05_u:940": " 5.007.051c nānāvarṇasuvarṇānāṃ vaktramūleṣu rejire",
    "GE09ram_05_u:941": " 5.007.052a vavalguś cātra kāsāṃ cit kuṇḍalāni śubhārciṣām",
    "GE09ram_05_u:942": " 5.007.052c mukhamārutasaṃsargān mandaṃ mandaṃ suyoṣitām",
    "GE09ram_05_u:943": " 5.007.053a śarkarāsavagandhaḥ sa prakṛtyā surabhiḥ sukhaḥ",
    "GE09ram_05_u:944": " 5.007.053c tāsāṃ vadananiḥśvāsaḥ siṣeve rāvaṇaṃ tadā",
    "GE09ram_05_u:945": " 5.007.054a rāvaṇānanaśaṅkāś ca kāś cid rāvaṇayoṣitaḥ",
    "GE09ram_05_u:946": " 5.007.054c mukhāni sma sapatnīnām upājighran punaḥ punaḥ",
    "GE09ram_05_u:947": " 5.007.055a atyarthaṃ saktamanaso rāvaṇe tā varastriyaḥ",
    "GE09ram_05_u:948": " 5.007.055c asvatantrāḥ sapatnīnāṃ priyam evācaraṃs tadā",
    "GE09ram_05_u:949": " 5.007.056a bāhūn upanidhāyānyāḥ pārihārya vibhūṣitāḥ",
    "GE09ram_05_u:950": " 5.007.056c aṃśukāni ca ramyāṇi pramadās tatra śiśyire",
    "GE09ram_05_u:951": " 5.007.057a anyā vakṣasi cānyasyās tasyāḥ kā cit punar bhujam",
    "GE09ram_05_u:952": " 5.007.057c aparā tv aṅkam anyasyās tasyāś cāpy aparā bhujau",
    "GE09ram_05_u:953": " 5.007.058a ūrupārśvakaṭīpṛṣṭham anyonyasya samāśritāḥ",
    "GE09ram_05_u:954": " 5.007.058c parasparaniviṣṭāṅgyo madasnehavaśānugāḥ",
    "GE09ram_05_u:955": " 5.007.059a anyonyasyāṅgasaṃsparśāt prīyamāṇāḥ sumadhyamāḥ",
    "GE09ram_05_u:956": " 5.007.059c ekīkṛtabhujāḥ sarvāḥ suṣupus tatra yoṣitaḥ",
    "GE09ram_05_u:957": " 5.007.060a anyonyabhujasūtreṇa strīmālāgrathitā hi sā",
    "GE09ram_05_u:958": " 5.007.060c māleva grathitā sūtre śuśubhe mattaṣaṭpadā",
    "GE09ram_05_u:959": " 5.007.061a latānāṃ mādhave māsi phullānāṃ vāyusevanāt",
    "GE09ram_05_u:960": " 5.007.061c anyonyamālāgrathitaṃ saṃsaktakusumoccayam",
    "GE09ram_05_u:961": " 5.007.062a vyativeṣṭitasuskantham anyonyabhramarākulam",
    "GE09ram_05_u:962": " 5.007.062c āsīd vanam ivoddhūtaṃ strīvanaṃ rāvaṇasya tat",
    "GE09ram_05_u:963": " 5.007.063a uciteṣv api suvyaktaṃ na tāsāṃ yoṣitāṃ tadā",
    "GE09ram_05_u:964": " 5.007.063c vivekaḥ śakya ādhātuṃ bhūṣaṇāṅgāmbarasrajām",
    "GE09ram_05_u:965": " 5.007.064a rāvaṇe sukhasaṃviṣṭe tāḥ striyo vividhaprabhāḥ",
    "GE09ram_05_u:966": " 5.007.064c jvalantaḥ kāñcanā dīpāḥ prekṣantānimiṣā iva",
    "GE09ram_05_u:967": " 5.007.065a rājarṣipitṛdaityānāṃ gandharvāṇāṃ ca yoṣitaḥ",
    "GE09ram_05_u:968": " 5.007.065c rakṣasāṃ cābhavan kanyās tasya kāmavaśaṃ gatāḥ",
    "GE09ram_05_u:969": " 5.007.066a na tatra kā cit pramadā prasahya;",
    "GE09ram_05_u:970": " vīryopapannena guṇena labdhā",
    "GE09ram_05_u:971": " 5.007.066c na cānyakāmāpi na cānyapūrvā;",
    "GE09ram_05_u:972": " vinā varārhāṃ janakātmajāṃ tu",
    "GE09ram_05_u:973": " 5.007.067a na cākulīnā na ca hīnarūpā;",
    "GE09ram_05_u:974": " nādakṣiṇā nānupacāra yuktā",
    "GE09ram_05_u:975": " 5.007.067c bhāryābhavat tasya na hīnasattvā;",
    "GE09ram_05_u:976": " na cāpi kāntasya na kāmanīyā",
    "GE09ram_05_u:977": " 5.007.068a babhūva buddhis tu harīśvarasya;",
    "GE09ram_05_u:978": " yadīdṛśī rāghavadharmapatnī",
    "GE09ram_05_u:979": " 5.007.068c imā yathā rākṣasarājabhāryāḥ;",
    "GE09ram_05_u:980": " sujātam asyeti hi sādhubuddheḥ",
    "GE09ram_05_u:981": " 5.007.069a punaś ca so 'cintayad ārtarūpo;",
    "GE09ram_05_u:982": " dhruvaṃ viśiṣṭā guṇato hi sītā",
    "GE09ram_05_u:983": " 5.007.069c athāyam asyāṃ kṛtavān mahātmā;",
    "GE09ram_05_u:984": " laṅkeśvaraḥ kaṣṭam anāryakarma",
    "GE09ram_05_u:985": " 5.008.001a tatra divyopamaṃ mukhyaṃ sphāṭikaṃ ratnabhūṣitam",
    "GE09ram_05_u:986": " 5.008.001c avekṣamāṇo hanumān dadarśa śayanāsanam",
    "GE09ram_05_u:987": " 5.008.002a tasya caikatame deśe so 'gryamālyavibhūṣitam",
    "GE09ram_05_u:988": " 5.008.002c dadarśa pāṇḍuraṃ chatraṃ tārādhipatisaṃnibham",
    "GE09ram_05_u:989": " 5.008.003a bālavyajanahastābhir vījyamānaṃ samantataḥ",
    "GE09ram_05_u:990": " 5.008.003c gandhaiś ca vividhair juṣṭaṃ varadhūpena dhūpitam",
    "GE09ram_05_u:991": " 5.008.004a paramāstaraṇāstīrṇam āvikājinasaṃvṛtam",
    "GE09ram_05_u:992": " 5.008.004c dāmabhir varamālyānāṃ samantād upaśobhitam",
    "GE09ram_05_u:993": " 5.008.005a tasmiñ jīmūtasaṃkāśaṃ pradīptottamakuṇḍalam",
    "GE09ram_05_u:994": " 5.008.005c lohitākṣaṃ mahābāhuṃ mahārajatavāsasaṃ",
    "GE09ram_05_u:995": " 5.008.006a lohitenānuliptāṅgaṃ candanena sugandhinā",
    "GE09ram_05_u:996": " 5.008.006c saṃdhyāraktam ivākāśe toyadaṃ sataḍidguṇam",
    "GE09ram_05_u:997": " 5.008.007a vṛtam ābharaṇair divyaiḥ surūpaṃ kāmarūpiṇam",
    "GE09ram_05_u:998": " 5.008.007c savṛkṣavanagulmāḍhyaṃ prasuptam iva mandaram",
    "GE09ram_05_u:999": " 5.008.008a krīḍitvoparataṃ rātrau varābharaṇabhūṣitam",
    "GE09ram_05_u:1000": " 5.008.008c priyaṃ rākṣasakanyānāṃ rākṣasānāṃ sukhāvaham",
    "GE09ram_05_u:1001": " 5.008.009a pītvāpy uparataṃ cāpi dadarśa sa mahākapiḥ",
    "GE09ram_05_u:1002": " 5.008.009c bhāskare śayane vīraṃ prasuptaṃ rākṣasādhipam",
    "GE09ram_05_u:1003": " 5.008.010a niḥśvasantaṃ yathā nāgaṃ rāvaṇaṃ vānarottamaḥ",
    "GE09ram_05_u:1004": " 5.008.010c āsādya paramodvignaḥ so 'pāsarpat subhītavat",
    "GE09ram_05_u:1005": " 5.008.011a athārohaṇam āsādya vedikāntaram āśritaḥ",
    "GE09ram_05_u:1006": " 5.008.011c suptaṃ rākṣasaśārdūlaṃ prekṣate sma mahākapiḥ",
    "GE09ram_05_u:1007": " 5.008.012a śuśubhe rākṣasendrasya svapataḥ śayanottamam",
    "GE09ram_05_u:1008": " 5.008.012c gandhahastini saṃviṣṭe yathāprasravaṇaṃ mahat",
    "GE09ram_05_u:1009": " 5.008.013a kāñcanāṅgadanaddhau ca dadarśa sa mahātmanaḥ",
    "GE09ram_05_u:1010": " 5.008.013c vikṣiptau rākṣasendrasya bhujāv indradhvajopamau",
    "GE09ram_05_u:1011": " 5.008.014a airāvataviṣāṇāgrair āpīḍitakṛtavraṇau",
    "GE09ram_05_u:1012": " 5.008.014c vajrollikhitapīnāṃsau viṣṇucakraparikṣitau",
    "GE09ram_05_u:1013": " 5.008.015a pīnau samasujātāṃsau saṃgatau balasaṃyutau",
    "GE09ram_05_u:1014": " 5.008.015c sulakṣaṇa nakhāṅguṣṭhau svaṅgulītalalakṣitau",
    "GE09ram_05_u:1015": " 5.008.016a saṃhatau parighākārau vṛttau karikaropamau",
    "GE09ram_05_u:1016": " 5.008.016c vikṣiptau śayane śubhre pañcaśīrṣāv ivoragau",
    "GE09ram_05_u:1017": " 5.008.017a śaśakṣatajakalpena suśītena sugandhinā",
    "GE09ram_05_u:1018": " 5.008.017c candanena parārdhyena svanuliptau svalaṃkṛtau",
    "GE09ram_05_u:1019": " 5.008.018a uttamastrīvimṛditau gandhottamaniṣevitau",
    "GE09ram_05_u:1020": " 5.008.018c yakṣapannagagandharvadevadānavarāviṇau",
    "GE09ram_05_u:1021": " 5.008.019a dadarśa sa kapis tasya bāhū śayanasaṃsthitau",
    "GE09ram_05_u:1022": " 5.008.019c mandarasyāntare suptau mahārhī ruṣitāv iva",
    "GE09ram_05_u:1023": " 5.008.020a tābhyāṃ sa paripūrṇābhyāṃ bhujābhyāṃ rākṣasādhipaḥ",
    "GE09ram_05_u:1024": " 5.008.020c śuśubhe 'calasaṃkāśaḥ śṛṅgābhyām iva mandaraḥ",
    "GE09ram_05_u:1025": " 5.008.021a cūtapuṃnāgasurabhir bakulottamasaṃyutaḥ",
    "GE09ram_05_u:1026": " 5.008.021c mṛṣṭānnarasasaṃyuktaḥ pānagandhapuraḥsaraḥ",
    "GE09ram_05_u:1027": " 5.008.022a tasya rākṣasasiṃhasya niścakrāma mukhān mahān",
    "GE09ram_05_u:1028": " 5.008.022c śayānasya viniḥśvāsaḥ pūrayann iva tad gṛham",
    "GE09ram_05_u:1029": " 5.008.023a muktāmaṇivicitreṇa kāñcanena virājatā",
    "GE09ram_05_u:1030": " 5.008.023c mukuṭenāpavṛttena kuṇḍalojjvalitānanam",
    "GE09ram_05_u:1031": " 5.008.024a raktacandanadigdhena tathā hāreṇa śobhitā",
    "GE09ram_05_u:1032": " 5.008.024c pīnāyataviśālena vakṣasābhivirājitam",
    "GE09ram_05_u:1033": " 5.008.025a pāṇḍureṇāpaviddhena kṣaumeṇa kṣatajekṣaṇam",
    "GE09ram_05_u:1034": " 5.008.025c mahārheṇa susaṃvītaṃ pītenottamavāsasā",
    "GE09ram_05_u:1035": " 5.008.026a māṣarāśipratīkāśaṃ niḥśvasantaṃ bhujaṅgavat",
    "GE09ram_05_u:1036": " 5.008.026c gāṅge mahati toyānte prasutamiva kuñjaram",
    "GE09ram_05_u:1037": " 5.008.027a caturbhiḥ kāñcanair dīpair dīpyamānaiś caturdiśam",
    "GE09ram_05_u:1038": " 5.008.027c prakāśīkṛtasarvāṅgaṃ meghaṃ vidyudgaṇair iva",
    "GE09ram_05_u:1039": " 5.008.028a pādamūlagatāś cāpi dadarśa sumahātmanaḥ",
    "GE09ram_05_u:1040": " 5.008.028c patnīḥ sa priyabhāryasya tasya rakṣaḥpater gṛhe",
    "GE09ram_05_u:1041": " 5.008.029a śaśiprakāśavadanā varakuṇḍalabhūṣitāḥ",
    "GE09ram_05_u:1042": " 5.008.029c amlānamālyābharaṇā dadarśa hariyūthapaḥ",
    "GE09ram_05_u:1043": " 5.008.030a nṛttavāditrakuśalā rākṣasendrabhujāṅkagāḥ",
    "GE09ram_05_u:1044": " 5.008.030c varābharaṇadhāriṇyo niṣannā dadṛśe kapiḥ",
    "GE09ram_05_u:1045": " 5.008.031a vajravaidūryagarbhāṇi śravaṇānteṣu yoṣitām",
    "GE09ram_05_u:1046": " 5.008.031c dadarśa tāpanīyāni kuṇḍalāny aṅgadāni ca",
    "GE09ram_05_u:1047": " 5.008.032a tāsāṃ candropamair vaktraiḥ śubhair lalitakuṇḍalaiḥ",
    "GE09ram_05_u:1048": " 5.008.032c virarāja vimānaṃ tan nabhas tārāgaṇair iva",
    "GE09ram_05_u:1049": " 5.008.033a madavyāyāmakhinnās tā rākṣasendrasya yoṣitaḥ",
    "GE09ram_05_u:1050": " 5.008.033c teṣu teṣv avakāśeṣu prasuptās tanumadhyamāḥ",
    "GE09ram_05_u:1051": " 5.008.034a kā cid vīṇāṃ pariṣvajya prasuptā saṃprakāśate",
    "GE09ram_05_u:1052": " 5.008.034c mahānadīprakīrṇeva nalinī potam āśritā",
    "GE09ram_05_u:1053": " 5.008.035a anyā kakṣagatenaiva maḍḍukenāsitekṣaṇā",
    "GE09ram_05_u:1054": " 5.008.035c prasuptā bhāminī bhāti bālaputreva vatsalā",
    "GE09ram_05_u:1055": " 5.008.036a paṭahaṃ cārusarvāṅgī pīḍya śete śubhastanī",
    "GE09ram_05_u:1056": " 5.008.036c cirasya ramaṇaṃ labdhvā pariṣvajyeva kāminī",
    "GE09ram_05_u:1057": " 5.008.037a kā cid aṃśaṃ pariṣvajya suptā kamalalocanā",
    "GE09ram_05_u:1058": " 5.008.037c nidrāvaśam anuprāptā sahakānteva bhāminī",
    "GE09ram_05_u:1059": " 5.008.038a anyā kanakasaṃkāśair mṛdupīnair manoramaiḥ",
    "GE09ram_05_u:1060": " 5.008.038c mṛdaṅgaṃ paripīḍyāṅgaiḥ prasuptā mattalocanā",
    "GE09ram_05_u:1061": " 5.008.039a bhujapārśvāntarasthena kakṣageṇa kṛśodarī",
    "GE09ram_05_u:1062": " 5.008.039c paṇavena sahānindyā suptā madakṛtaśramā",
    "GE09ram_05_u:1063": " 5.008.040a ḍiṇḍimaṃ parigṛhyānyā tathaivāsaktaḍiṇḍimā",
    "GE09ram_05_u:1064": " 5.008.040c prasuptā taruṇaṃ vatsam upagūhyeva bhāminī",
    "GE09ram_05_u:1065": " 5.008.041a kā cid āḍambaraṃ nārī bhujasaṃbhogapīḍitam",
    "GE09ram_05_u:1066": " 5.008.041c kṛtvā kamalapatrākṣī prasuptā madamohitā",
    "GE09ram_05_u:1067": " 5.008.042a kalaśīm apaviddhyānyā prasuptā bhāti bhāminī",
    "GE09ram_05_u:1068": " 5.008.042c vasante puṣpaśabalā māleva parimārjitā",
    "GE09ram_05_u:1069": " 5.008.043a pāṇibhyāṃ ca kucau kā cit suvarṇakalaśopamau",
    "GE09ram_05_u:1070": " 5.008.043c upagūhyābalā suptā nidrābalaparājitā",
    "GE09ram_05_u:1071": " 5.008.044a anyā kamalapatrākṣī pūrṇendusadṛśānanā",
    "GE09ram_05_u:1072": " 5.008.044c anyām āliṅgya suśroṇī prasuptā madavihvalā",
    "GE09ram_05_u:1073": " 5.008.045a ātodyāni vicitrāṇi pariṣvajya varastriyaḥ",
    "GE09ram_05_u:1074": " 5.008.045c nipīḍya ca kucaiḥ suptāḥ kāminyaḥ kāmukān iva",
    "GE09ram_05_u:1075": " 5.008.046a tāsām ekāntavinyaste śayānāṃ śayane śubhe",
    "GE09ram_05_u:1076": " 5.008.046c dadarśa rūpasaṃpannām aparāṃ sa kapiḥ striyam",
    "GE09ram_05_u:1077": " 5.008.047a muktāmaṇisamāyuktair bhūṣaṇaiḥ suvibhūṣitām",
    "GE09ram_05_u:1078": " 5.008.047c vibhūṣayantīm iva ca svaśriyā bhavanottamam",
    "GE09ram_05_u:1079": " 5.008.048a gaurīṃ kanakavarṇābhām iṣṭām antaḥpureśvarīm",
    "GE09ram_05_u:1080": " 5.008.048c kapir mandodarīṃ tatra śayānāṃ cārurūpiṇīm",
    "GE09ram_05_u:1081": " 5.008.049a sa tāṃ dṛṣṭvā mahābāhur bhūṣitāṃ mārutātmajaḥ",
    "GE09ram_05_u:1082": " 5.008.049c tarkayām āsa sīteti rūpayauvanasaṃpadā",
    "GE09ram_05_u:1083": " 5.008.049e harṣeṇa mahatā yukto nananda hariyūthapaḥ",
    "GE09ram_05_u:1084": " 5.008.050a āshpoṭayām āsa cucumba pucchaṃ;",
    "GE09ram_05_u:1085": " nananda cikrīḍa jagau jagāma",
    "GE09ram_05_u:1086": " 5.008.050c stambhān arohan nipapāta bhūmau;",
    "GE09ram_05_u:1087": " nidarśayan svāṃ prakṛtiṃ kapīnām",
    "GE09ram_05_u:1088": " 5.009.001a avadhūya ca tāṃ buddhiṃ babhūvāvasthitas tadā",
    "GE09ram_05_u:1089": " 5.009.001c jagāma cāparāṃ cintāṃ sītāṃ prati mahākapiḥ",
    "GE09ram_05_u:1090": " 5.009.002a na rāmeṇa viyuktā sā svaptum arhati bhāminī",
    "GE09ram_05_u:1091": " 5.009.002c na bhoktuṃ nāpy alaṃkartuṃ na pānam upasevitum",
    "GE09ram_05_u:1092": " 5.009.003a nānyaṃ naram upasthātuṃ surāṇām api ceśvaram",
    "GE09ram_05_u:1093": " 5.009.003c na hi rāmasamaḥ kaś cid vidyate tridaśeṣv api",
    "GE09ram_05_u:1094": " 5.009.003e anyeyam iti niścitya pānabhūmau cacāra saḥ",
    "GE09ram_05_u:1095": " 5.009.004a krīḍitenāparāḥ klāntā gītena ca tathā parāḥ",
    "GE09ram_05_u:1096": " 5.009.004c nṛttena cāparāḥ klāntāḥ pānaviprahatās tathā",
    "GE09ram_05_u:1097": " 5.009.005a murajeṣu mṛdaṅgeṣu pīṭhikāsu ca saṃsthitāḥ",
    "GE09ram_05_u:1098": " 5.009.005c tathāstaraṇamukhyyeṣu saṃviṣṭāś cāparāḥ striyaḥ",
    "GE09ram_05_u:1099": " 5.009.006a aṅganānāṃ sahasreṇa bhūṣitena vibhūṣaṇaiḥ",
    "GE09ram_05_u:1100": " 5.009.006c rūpasaṃlāpaśīlena yuktagītārthabhāṣiṇā",
    "GE09ram_05_u:1101": " 5.009.007a deśakālābhiyuktena yuktavākyābhidhāyinā",
    "GE09ram_05_u:1102": " 5.009.007c ratābhiratasaṃsuptaṃ dadarśa hariyūthapaḥ",
    "GE09ram_05_u:1103": " 5.009.008a tāsāṃ madhye mahābāhuḥ śuśubhe rākṣaseśvaraḥ",
    "GE09ram_05_u:1104": " 5.009.008c goṣṭhe mahati mukhyānāṃ gavāṃ madhye yathā vṛṣaḥ",
    "GE09ram_05_u:1105": " 5.009.009a sa rākṣasendraḥ śuśubhe tābhiḥ parivṛtaḥ svayam",
    "GE09ram_05_u:1106": " 5.009.009c kareṇubhir yathāraṇyaṃ parikīrṇo mahādvipaḥ",
    "GE09ram_05_u:1107": " 5.009.010a sarvakāmair upetāṃ ca pānabhūmiṃ mahātmanaḥ",
    "GE09ram_05_u:1108": " 5.009.010c dadarśa kapiśārdūlas tasya rakṣaḥpater gṛhe",
    "GE09ram_05_u:1109": " 5.009.011a mṛgāṇāṃ mahiṣāṇāṃ ca varāhāṇāṃ ca bhāgaśaḥ",
    "GE09ram_05_u:1110": " 5.009.011c tatra nyastāni māṃsāni pānabhūmau dadarśa saḥ",
    "GE09ram_05_u:1111": " 5.009.012a raukmeṣu ca viśaleṣu bhājaneṣv ardhabhakṣitān",
    "GE09ram_05_u:1112": " 5.009.012c dadarśa kapiśārdūla mayūrān kukkuṭāṃs tathā",
    "GE09ram_05_u:1113": " 5.009.013a varāhavārdhrāṇasakān dadhisauvarcalāyutān",
    "GE09ram_05_u:1114": " 5.009.013c śalyān mṛgamayūrāṃś ca hanūmān anvavaikṣata",
    "GE09ram_05_u:1115": " 5.009.014a kṛkarān vividhān siddhāṃś cakorān ardhabhakṣitān",
    "GE09ram_05_u:1116": " 5.009.014c mahiṣān ekaśalyāṃś ca chāgāṃś ca kṛtaniṣṭhitān",
    "GE09ram_05_u:1117": " 5.009.014e lekhyam uccāvacaṃ peyaṃ bhojyāni vividhāni ca",
    "GE09ram_05_u:1118": " 5.009.015a tathāmlalavaṇottaṃsair vividhai rāgaṣāḍavaiḥ",
    "GE09ram_05_u:1119": " 5.009.015c hāra nūpurakeyūrair apaviddhair mahādhanaiḥ",
    "GE09ram_05_u:1120": " 5.009.016a pānabhājanavikṣiptaiḥ phalaiś ca vividhair api",
    "GE09ram_05_u:1121": " 5.009.016c kṛtapuṣpopahārā bhūr adhikaṃ puṣyati śriyam",
    "GE09ram_05_u:1122": " 5.009.017a tatra tatra ca vinyastaiḥ suśliṣṭaiḥ śayanāsanaiḥ",
    "GE09ram_05_u:1123": " 5.009.017c pānabhūmir vinā vahniṃ pradīptevopalakṣyate",
    "GE09ram_05_u:1124": " 5.009.018a bahuprakārair vividhair varasaṃskārasaṃskṛtaiḥ",
    "GE09ram_05_u:1125": " 5.009.018c māṃsaiḥ kuśalasaṃyuktaiḥ pānabhūmigataiḥ pṛthak",
    "GE09ram_05_u:1126": " 5.009.019a divyāḥ prasannā vividhāḥ surāḥ kṛtasurā api",
    "GE09ram_05_u:1127": " 5.009.019c śarkarāsavamādhvīkāḥ puṣpāsavaphalāsavāḥ",
    "GE09ram_05_u:1128": " 5.009.019e vāsacūrṇaiś ca vividhair mṛṣṭās tais taiḥ pṛthakpṛthak",
    "GE09ram_05_u:1129": " 5.009.020a saṃtatā śuśubhe bhūmir mālyaiś ca bahusaṃsthitaiḥ",
    "GE09ram_05_u:1130": " 5.009.020c hiraṇmayaiś ca karakair bhājanaiḥ sphāṭikair api",
    "GE09ram_05_u:1131": " 5.009.020e jāmbūnadamayaiś cānyaiḥ karakair abhisaṃvṛtā",
    "GE09ram_05_u:1132": " 5.009.021a rājateṣu ca kumbheṣu jāmbūnadamayeṣu ca",
    "GE09ram_05_u:1133": " 5.009.021c pānaśreṣṭhaṃ tadā bhūri kapis tatra dadarśa ha",
    "GE09ram_05_u:1134": " 5.009.022a so 'paśyac chātakumbhāni śīdhor maṇimayāni ca",
    "GE09ram_05_u:1135": " 5.009.022c rājatāni ca pūrṇāni bhājanāni mahākapiḥ",
    "GE09ram_05_u:1136": " 5.009.023a kva cid ardhāvaśeṣāṇi kva cit pītāni sarvaśaḥ",
    "GE09ram_05_u:1137": " 5.009.023c kva cin naiva prapītāni pānāni sa dadarśa ha",
    "GE09ram_05_u:1138": " 5.009.024a kva cid bhakṣyāṃś ca vividhān kva cit pānāni bhāgaśaḥ",
    "GE09ram_05_u:1139": " 5.009.024c kva cid annāvaśeṣāṇi paśyan vai vicacāra ha",
    "GE09ram_05_u:1140": " 5.009.025a kva cit prabhinnaiḥ karakaiḥ kva cid āloḍitair ghaṭaiḥ",
    "GE09ram_05_u:1141": " 5.009.025c kva cit saṃpṛktamālyāni jalāni ca phalāni ca",
    "GE09ram_05_u:1142": " 5.009.026a śayanāny atra nārīṇāṃ śūnyāni bahudhā punaḥ",
    "GE09ram_05_u:1143": " 5.009.026c parasparaṃ samāśliṣya kāś cit suptā varāṅganāḥ",
    "GE09ram_05_u:1144": " 5.009.027a kā cic ca vastram anyasyā apahṛtyopaguhya ca",
    "GE09ram_05_u:1145": " 5.009.027c upagamyābalā suptā nidrābalaparājitā",
    "GE09ram_05_u:1146": " 5.009.028a tāsām ucchvāsavātena vastraṃ mālyaṃ ca gātrajam",
    "GE09ram_05_u:1147": " 5.009.028c nātyarthaṃ spandate citraṃ prāpya mandam ivānilam",
    "GE09ram_05_u:1148": " 5.009.029a candanasya ca śītasya śīdhor madhurasasya ca",
    "GE09ram_05_u:1149": " 5.009.029c vividhasya ca mālyasya puṣpasya vividhasya ca",
    "GE09ram_05_u:1150": " 5.009.030a bahudhā mārutas tatra gandhaṃ vividham udvahan",
    "GE09ram_05_u:1151": " 5.009.030c snānānāṃ candanānāṃ ca dhūpānāṃ caiva mūrchitaḥ",
    "GE09ram_05_u:1152": " 5.009.030e pravavau surabhir gandho vimāne puṣpake tadā",
    "GE09ram_05_u:1153": " 5.009.031a śyāmāvadātās tatrānyāḥ kāś cit kṛṣṇā varāṅganāḥ",
    "GE09ram_05_u:1154": " 5.009.031c kāś cit kāñcanavarṇāṅgyaḥ pramadā rākṣasālaye",
    "GE09ram_05_u:1155": " 5.009.032a tāsāṃ nidrāvaśatvāc ca madanena vimūrchitam",
    "GE09ram_05_u:1156": " 5.009.032c padminīnāṃ prasuptānāṃ rūpam āsīd yathaiva hi",
    "GE09ram_05_u:1157": " 5.009.033a evaṃ sarvam aśeṣeṇa rāvaṇāntaḥpuraṃ kapiḥ",
    "GE09ram_05_u:1158": " 5.009.033c dadarśa sumahātejā na dadarśa ca jānakīm",
    "GE09ram_05_u:1159": " 5.009.034a nirīkṣamāṇaś ca tatas tāḥ striyaḥ sa mahākapiḥ",
    "GE09ram_05_u:1160": " 5.009.034c jagāma mahatīṃ cintāṃ dharmasādhvasaśaṅkitaḥ",
    "GE09ram_05_u:1161": " 5.009.035a paradārāvarodhasya prasuptasya nirīkṣaṇam",
    "GE09ram_05_u:1162": " 5.009.035c idaṃ khalu mamātyarthaṃ dharmalopaṃ kariṣyati",
    "GE09ram_05_u:1163": " 5.009.036a na hi me paradārāṇāṃ dṛṣṭir viṣayavartinī",
    "GE09ram_05_u:1164": " 5.009.036c ayaṃ cātra mayā dṛṣṭaḥ paradāraparigrahaḥ",
    "GE09ram_05_u:1165": " 5.009.037a tasya prādurabhūc cintāpunar anyā manasvinaḥ",
    "GE09ram_05_u:1166": " 5.009.037c niścitaikāntacittasya kāryaniścayadarśinī",
    "GE09ram_05_u:1167": " 5.009.038a kāmaṃ dṛṣṭvā mayā sarvā viśvastā rāvaṇastriyaḥ",
    "GE09ram_05_u:1168": " 5.009.038c na tu me manasaḥ kiṃ cid vaikṛtyam upapadyate",
    "GE09ram_05_u:1169": " 5.009.039a mano hi hetuḥ sarveṣām indriyāṇāṃ pravartate",
    "GE09ram_05_u:1170": " 5.009.039c śubhāśubhāsv avasthāsu tac ca me suvyavasthitam",
    "GE09ram_05_u:1171": " 5.009.040a nānyatra hi mayā śakyā vaidehī parimārgitum",
    "GE09ram_05_u:1172": " 5.009.040c striyo hi strīṣu dṛśyante sadā saṃparimārgaṇe",
    "GE09ram_05_u:1173": " 5.009.041a yasya sattvasya yā yonis tasyāṃ tat parimārgyate",
    "GE09ram_05_u:1174": " 5.009.041c na śakyaṃ pramadā naṣṭā mṛgīṣu parimārgitum",
    "GE09ram_05_u:1175": " 5.009.042a tad idaṃ mārgitaṃ tāvac chuddhena manasā mayā",
    "GE09ram_05_u:1176": " 5.009.042c rāvaṇāntaḥpuraṃ saraṃ dṛśyate na ca jānakī",
    "GE09ram_05_u:1177": " 5.009.043a devagandharvakanyāś ca nāgakanyāś ca vīryavān",
    "GE09ram_05_u:1178": " 5.009.043c avekṣamāṇo hanumān naivāpaśyata jānakīm",
    "GE09ram_05_u:1179": " 5.009.044a tām apaśyan kapis tatra paśyaṃś cānyā varastriyaḥ",
    "GE09ram_05_u:1180": " 5.009.044c apakramya tadā vīraḥ pradhyātum upacakrame",
    "GE09ram_05_u:1181": " 5.010.001a sa tasya madhye bhavanasya vānaro;",
    "GE09ram_05_u:1182": " latāgṛhāṃś citragṛhān niśāgṛhān",
    "GE09ram_05_u:1183": " 5.010.001c jagāma sītāṃ prati darśanotsuko;",
    "GE09ram_05_u:1184": " na caiva tāṃ paśyati cārudarśanām",
    "GE09ram_05_u:1185": " 5.010.002a sa cintayām āsa tato mahākapiḥ;",
    "GE09ram_05_u:1186": " priyām apaśyan raghunandanasya tām",
    "GE09ram_05_u:1187": " 5.010.002c dhruvaṃ nu sītā mriyate yathā na me;",
    "GE09ram_05_u:1188": " vicinvato darśanam eti maithilī",
    "GE09ram_05_u:1189": " 5.010.003a sā rākṣasānāṃ pravareṇa bālā;",
    "GE09ram_05_u:1190": " svaśīlasaṃrakṣaṇa tat parā satī",
    "GE09ram_05_u:1191": " 5.010.003c anena nūnaṃ pratiduṣṭakarmaṇā;",
    "GE09ram_05_u:1192": " hatā bhaved āryapathe pare sthitā",
    "GE09ram_05_u:1193": " 5.010.004a virūparūpā vikṛtā vivarcaso;",
    "GE09ram_05_u:1194": " mahānanā dīrghavirūpadarśanāḥ",
    "GE09ram_05_u:1195": " 5.010.004c samīkṣya sā rākṣasarājayoṣito;",
    "GE09ram_05_u:1196": " bhayād vinaṣṭā janakeśvarātmajā",
    "GE09ram_05_u:1197": " 5.010.005a sītām adṛṣṭvā hy anavāpya pauruṣaṃ;",
    "GE09ram_05_u:1198": " vihṛtya kālaṃ saha vānaraiś ciram",
    "GE09ram_05_u:1199": " 5.010.005c na me 'sti sugrīvasamīpagā gatiḥ;",
    "GE09ram_05_u:1200": " sutīkṣṇadaṇḍo balavāṃś ca vānaraḥ",
    "GE09ram_05_u:1201": " 5.010.006a dṛṣṭam antaḥpuraṃ sarvaṃ dṛṣṭvā rāvaṇayoṣitaḥ",
    "GE09ram_05_u:1202": " 5.010.006c na sītā dṛśyate sādhvī vṛthā jāto mama śramaḥ",
    "GE09ram_05_u:1203": " 5.010.007a kiṃ nu māṃ vānarāḥ sarve gataṃ vakṣyanti saṃgatāḥ",
    "GE09ram_05_u:1204": " 5.010.007c gatvā tatra tvayā vīra kiṃ kṛtaṃ tad vadasva naḥ",
    "GE09ram_05_u:1205": " 5.010.008a adṛṣṭvā kiṃ pravakṣyāmi tām ahaṃ janakātmajām",
    "GE09ram_05_u:1206": " 5.010.008c dhruvaṃ prāyam upeṣyanti kālasya vyativartane",
    "GE09ram_05_u:1207": " 5.010.009a kiṃ vā vakṣyati vṛddhaś ca jāmbavān aṅgadaś ca saḥ",
    "GE09ram_05_u:1208": " 5.010.009c gataṃ pāraṃ samudrasya vānarāś ca samāgatāḥ",
    "GE09ram_05_u:1209": " 5.010.010a anirvedaḥ śriyo mūlam anirvedaḥ paraṃ sukham",
    "GE09ram_05_u:1210": " 5.010.010c bhūyas tāvad viceṣyāmi na yatra vicayaḥ kṛtaḥ",
    "GE09ram_05_u:1211": " 5.010.011a anirvedo hi satataṃ sarvārtheṣu pravartakaḥ",
    "GE09ram_05_u:1212": " 5.010.011c karoti saphalaṃ jantoḥ karma yac ca karoti saḥ",
    "GE09ram_05_u:1213": " 5.010.012a tasmād anirveda kṛtaṃ yatnaṃ ceṣṭe 'ham uttamam",
    "GE09ram_05_u:1214": " 5.010.012c adṛṣṭāṃś ca viceṣyāmi deśān rāvaṇapālitān",
    "GE09ram_05_u:1215": " 5.010.013a āpānaśālāvicitās tathā puṣpagṛhāṇi ca",
    "GE09ram_05_u:1216": " 5.010.013c citraśālāś ca vicitā bhūyaḥ krīḍāgṛhāṇi ca",
    "GE09ram_05_u:1217": " 5.010.014a niṣkuṭāntararathyāś ca vimānāni ca sarvaśaḥ",
    "GE09ram_05_u:1218": " 5.010.014c iti saṃcintya bhūyo 'pi vicetum upacakrame",
    "GE09ram_05_u:1219": " 5.010.015a bhūmīgṛhāṃś caityagṛhān gṛhātigṛhakān api",
    "GE09ram_05_u:1220": " 5.010.015c utpatan nipataṃś cāpi tiṣṭhan gacchan punaḥ kva cit",
    "GE09ram_05_u:1221": " 5.010.016a apāvṛṇvaṃś ca dvārāṇi kapāṭāny avaghaṭṭayan",
    "GE09ram_05_u:1222": " 5.010.016c praviśan niṣpataṃś cāpi prapatann utpatann api",
    "GE09ram_05_u:1223": " 5.010.016e sarvam apy avakāśaṃ sa vicacāra mahākapiḥ",
    "GE09ram_05_u:1224": " 5.010.017a caturaṅgulamātro 'pi nāvakāśaḥ sa vidyate",
    "GE09ram_05_u:1225": " 5.010.017c rāvaṇāntaḥpure tasmin yaṃ kapir na jagāma saḥ",
    "GE09ram_05_u:1226": " 5.010.018a prākarāntararathyāś ca vedikaś caityasaṃśrayāḥ",
    "GE09ram_05_u:1227": " 5.010.018c śvabhrāś ca puṣkariṇyaś ca sarvaṃ tenāvalokitam",
    "GE09ram_05_u:1228": " 5.010.019a rākṣasyo vividhākārā virūpā vikṛtās tathā",
    "GE09ram_05_u:1229": " 5.010.019c dṛṣṭā hanūmatā tatra na tu sā janakātmajā",
    "GE09ram_05_u:1230": " 5.010.020a rūpeṇāpratimā loke varā vidyādhara striyaḥ",
    "GE09ram_05_u:1231": " 5.010.020c dṛṭā hanūmatā tatra na tu rāghavanandinī",
    "GE09ram_05_u:1232": " 5.010.021a nāgakanyā varārohāḥ pūrṇacandranibhānanāḥ",
    "GE09ram_05_u:1233": " 5.010.021c dṛṣṭā hanūmatā tatra na tu sītā sumadhyamā",
    "GE09ram_05_u:1234": " 5.010.022a pramathya rākṣasendreṇa nāgakanyā balād dhṛtāḥ",
    "GE09ram_05_u:1235": " 5.010.022c dṛṣṭā hanūmatā tatra na sā janakanandinī",
    "GE09ram_05_u:1236": " 5.010.023a so 'paśyaṃs tāṃ mahābāhuḥ paśyaṃś cānyā varastriyaḥ",
    "GE09ram_05_u:1237": " 5.010.023c viṣasāda mahābāhur hanūmān mārutātmajaḥ",
    "GE09ram_05_u:1238": " 5.010.024a udyogaṃ vānarendrāṇaṃ plavanaṃ sāgarasya ca",
    "GE09ram_05_u:1239": " 5.010.024c vyarthaṃ vīkṣyānilasutaś cintāṃ punar upāgamat",
    "GE09ram_05_u:1240": " 5.010.025a avatīrya vimānāc ca hanūmān mārutātmajaḥ",
    "GE09ram_05_u:1241": " 5.010.025c cintām upajagāmātha śokopahatacetanaḥ",
    "GE09ram_05_u:1242": " 5.011.001a vimānāt tu susaṃkramya prākāraṃ hariyūthapaḥ",
    "GE09ram_05_u:1243": " 5.011.001c hanūmān vegavān āsīd yathā vidyudghanāntare",
    "GE09ram_05_u:1244": " 5.011.002a saṃparikramya hanumān rāvaṇasya niveśanān",
    "GE09ram_05_u:1245": " 5.011.002c adṛṣṭvā jānakīṃ sītām abravīd vacanaṃ kapiḥ",
    "GE09ram_05_u:1246": " 5.011.003a bhūyiṣṭhaṃ loḍitā laṅkā rāmasya caratā priyam",
    "GE09ram_05_u:1247": " 5.011.003c na hi paśyāmi vaidehīṃ sītāṃ sarvāṅgaśobhanām",
    "GE09ram_05_u:1248": " 5.011.004a palvalāni taṭākāni sarāṃsi saritas tathā",
    "GE09ram_05_u:1249": " 5.011.004c nadyo 'nūpavanāntāś ca durgāś ca dharaṇīdharāḥ",
    "GE09ram_05_u:1250": " 5.011.004e loḍitā vasudhā sarvā na ca paśyāmi jānakīm",
    "GE09ram_05_u:1251": " 5.011.005a iha saṃpātinā sītā rāvaṇasya niveśane",
    "GE09ram_05_u:1252": " 5.011.005c ākhyātā gṛdhrarājena na ca paśyāmi tām aham",
    "GE09ram_05_u:1253": " 5.011.006a kiṃ nu sītātha vaidehī maithilī janakātmajā",
    "GE09ram_05_u:1254": " 5.011.006c upatiṣṭheta vivaśā rāvaṇaṃ duṣṭacāriṇam",
    "GE09ram_05_u:1255": " 5.011.007a kṣipram utpatato manye sītām ādāya rakṣasaḥ",
    "GE09ram_05_u:1256": " 5.011.007c bibhyato rāmabāṇānām antarā patitā bhavet",
    "GE09ram_05_u:1257": " 5.011.008a atha vā hriyamāṇāyāḥ pathi siddhaniṣevite",
    "GE09ram_05_u:1258": " 5.011.008c manye patitam āryāyā hṛdayaṃ prekṣya sāgaram",
    "GE09ram_05_u:1259": " 5.011.009a rāvaṇasyoruvegena bhujābhyāṃ pīḍitena ca",
    "GE09ram_05_u:1260": " 5.011.009c tayā manye viśālākṣyā tyaktaṃ jīvitam āryayā",
    "GE09ram_05_u:1261": " 5.011.010a upary upari vā nūnaṃ sāgaraṃ kramatas tadā",
    "GE09ram_05_u:1262": " 5.011.010c viveṣṭamānā patitā samudre janakātmajā",
    "GE09ram_05_u:1263": " 5.011.011a āho kṣudreṇa cānena rakṣantī śīlam ātmanaḥ",
    "GE09ram_05_u:1264": " 5.011.011c abandhur bhakṣitā sītā rāvaṇena tapasvinī",
    "GE09ram_05_u:1265": " 5.011.012a atha vā rākṣasendrasya patnībhir asitekṣaṇā",
    "GE09ram_05_u:1266": " 5.011.012c aduṣṭā duṣṭabhāvābhir bhakṣitā sā bhaviṣyati",
    "GE09ram_05_u:1267": " 5.011.013a saṃpūrṇacandrapratimaṃ padmapatranibhekṣaṇam",
    "GE09ram_05_u:1268": " 5.011.013c rāmasya dhyāyatī vaktraṃ pañcatvaṃ kṛpaṇā gatā",
    "GE09ram_05_u:1269": " 5.011.014a hā rāma lakṣmaṇety eva hāyodhyeti ca maithilī",
    "GE09ram_05_u:1270": " 5.011.014c vilapya bahu vaidehī nyastadehā bhaviṣyati",
    "GE09ram_05_u:1271": " 5.011.015a atha vā nihitā manye rāvaṇasya niveśane",
    "GE09ram_05_u:1272": " 5.011.015c nūnaṃ lālapyate mandaṃ pañjarastheva śārikā",
    "GE09ram_05_u:1273": " 5.011.016a janakasya kule jātā rāmapatnī sumadhyamā",
    "GE09ram_05_u:1274": " 5.011.016c katham utpalapatrākṣī rāvaṇasya vaśaṃ vrajet",
    "GE09ram_05_u:1275": " 5.011.017a vinaṣṭā vā pranaṣṭā vā mṛtā vā janakātmajā",
    "GE09ram_05_u:1276": " 5.011.017c rāmasya priyabhāryasya na nivedayituṃ kṣamam",
    "GE09ram_05_u:1277": " 5.011.018a nivedyamāne doṣaḥ syād doṣaḥ syād anivedane",
    "GE09ram_05_u:1278": " 5.011.018c kathaṃ nu khalu kartavyaṃ viṣamaṃ pratibhāti me",
    "GE09ram_05_u:1279": " 5.011.019a asminn evaṃgate karye prāptakālaṃ kṣamaṃ ca kim",
    "GE09ram_05_u:1280": " 5.011.019c bhaved iti matiṃ bhūyo hanumān pravicārayan",
    "GE09ram_05_u:1281": " 5.011.020a yadi sītām adṛṣṭvāhaṃ vānarendrapurīm itaḥ",
    "GE09ram_05_u:1282": " 5.011.020c gamiṣyāmi tataḥ ko me puruṣārtho bhaviṣyati",
    "GE09ram_05_u:1283": " 5.011.021a mamedaṃ laṅghanaṃ vyarthaṃ sāgarasya bhaviṣyati",
    "GE09ram_05_u:1284": " 5.011.021c praveśaś civa laṅkāyā rākṣasānāṃ ca darśanam",
    "GE09ram_05_u:1285": " 5.011.022a kiṃ vā vakṣyati sugrīvo harayo va samāgatāḥ",
    "GE09ram_05_u:1286": " 5.011.022c kiṣkindhāṃ samanuprāptau tau vā daśarathātmajau",
    "GE09ram_05_u:1287": " 5.011.023a gatvā tu yadi kākutsthaṃ vakṣyāmi param apriyam",
    "GE09ram_05_u:1288": " 5.011.023c na dṛṣṭeti mayā sītā tatas tyakṣyanti jīvitam",
    "GE09ram_05_u:1289": " 5.011.024a paruṣaṃ dāruṇaṃ krūraṃ tīkṣṇam indriyatāpanam",
    "GE09ram_05_u:1290": " 5.011.024c sītānimittaṃ durvākyaṃ śrutvā sa na bhaviṣyati",
    "GE09ram_05_u:1291": " 5.011.025a taṃ tu kṛcchragataṃ dṛṣṭvā pañcatvagatamānasaṃ",
    "GE09ram_05_u:1292": " 5.011.025c bhṛśānurakto medhāvī na bhaviṣyati lakṣmaṇaḥ",
    "GE09ram_05_u:1293": " 5.011.026a vinaṣṭau bhrātarau śrutvā bharato 'pi mariṣyati",
    "GE09ram_05_u:1294": " 5.011.026c bharataṃ ca mṛtaṃ dṛṣṭvā śatrughno na bhaviṣyati",
    "GE09ram_05_u:1295": " 5.011.027a putrān mṛtān samīkṣyātha na bhaviṣyanti mātaraḥ",
    "GE09ram_05_u:1296": " 5.011.027c kausalyā ca sumitrā ca kaikeyī ca na saṃśayaḥ",
    "GE09ram_05_u:1297": " 5.011.028a kṛtajñaḥ satyasaṃdhaś ca sugrīvaḥ plavagādhipaḥ",
    "GE09ram_05_u:1298": " 5.011.028c rāmaṃ tathā gataṃ dṛṣṭvā tatas tyakṣyanti jīvitam",
    "GE09ram_05_u:1299": " 5.011.029a durmanā vyathitā dīnā nirānandā tapasvinī",
    "GE09ram_05_u:1300": " 5.011.029c pīḍitā bhartṛśokena rumā tyakṣyati jīvitam",
    "GE09ram_05_u:1301": " 5.011.030a vālijena tu duḥkhena pīḍitā śokakarśitā",
    "GE09ram_05_u:1302": " 5.011.030c pañcatvagamane rājñas tārāpi na bhaviṣyati",
    "GE09ram_05_u:1303": " 5.011.031a mātāpitror vināśena sugrīva vyasanena ca",
    "GE09ram_05_u:1304": " 5.011.031c kumāro 'py aṅgadaḥ kasmād dhārayiṣyati jīvitam",
    "GE09ram_05_u:1305": " 5.011.032a bhartṛjena tu śokena abhibhūtā vanaukasaḥ",
    "GE09ram_05_u:1306": " 5.011.032c śirāṃsy abhihaniṣyanti talair muṣṭibhir eva ca",
    "GE09ram_05_u:1307": " 5.011.033a sāntvenānupradānena mānena ca yaśasvinā",
    "GE09ram_05_u:1308": " 5.011.033c lālitāḥ kapirājena prāṇāṃs tyakṣyanti vānarāḥ",
    "GE09ram_05_u:1309": " 5.011.034a na vaneṣu na śaileṣu na nirodheṣu vā punaḥ",
    "GE09ram_05_u:1310": " 5.011.034c krīḍām anubhaviṣyanti sametya kapikuñjarāḥ",
    "GE09ram_05_u:1311": " 5.011.035a saputradārāḥ sāmātyā bhartṛvyasanapīḍitāḥ",
    "GE09ram_05_u:1312": " 5.011.035c śailāgrebhyaḥ patiṣyanti sametya viṣameṣu ca",
    "GE09ram_05_u:1313": " 5.011.036a viṣam udbandhanaṃ vāpi praveśaṃ jvalanasya vā",
    "GE09ram_05_u:1314": " 5.011.036c upavāsam atho śastraṃ pracariṣyanti vānarāḥ",
    "GE09ram_05_u:1315": " 5.011.037a ghoram ārodanaṃ manye gate mayi bhaviṣyati",
    "GE09ram_05_u:1316": " 5.011.037c ikṣvākukulanāśaś ca nāśaś caiva vanaukasām",
    "GE09ram_05_u:1317": " 5.011.038a so 'haṃ naiva gamiṣyāmi kiṣkindhāṃ nagarīm itaḥ",
    "GE09ram_05_u:1318": " 5.011.038c na hi śakṣyāmy ahaṃ draṣṭuṃ sugrīvaṃ maithilīṃ vinā",
    "GE09ram_05_u:1319": " 5.011.039a mayy agacchati cehasthe dharmātmānau mahārathau",
    "GE09ram_05_u:1320": " 5.011.039c āśayā tau dhariṣyete vanarāś ca manasvinaḥ",
    "GE09ram_05_u:1321": " 5.011.040a hastādāno mukhādāno niyato vṛkṣamūlikaḥ",
    "GE09ram_05_u:1322": " 5.011.040c vānaprastho bhaviṣyāmi adṛṣṭvā janakātmajām",
    "GE09ram_05_u:1323": " 5.011.041a sāgarānūpaje deśe bahumūlaphalodake",
    "GE09ram_05_u:1324": " 5.011.041c citāṃ kṛtvā pravekṣyāmi samiddham araṇīsutam",
    "GE09ram_05_u:1325": " 5.011.042a upaviṣṭasya vā samyag liṅginaṃ sādhayiṣyataḥ",
    "GE09ram_05_u:1326": " 5.011.042c śarīraṃ bhakṣayiṣyanti vāyasāḥ śvāpadāni ca",
    "GE09ram_05_u:1327": " 5.011.043a idam apy ṛṣibhir dṛṣṭaṃ niryāṇam iti me matiḥ",
    "GE09ram_05_u:1328": " 5.011.043c samyag āpaḥ pravekṣyāmi na cet paśyāmi jānakīm",
    "GE09ram_05_u:1329": " 5.011.044a sujātamūlā subhagā kīrtimālāyaśasvinī",
    "GE09ram_05_u:1330": " 5.011.044c prabhagnā cirarātrīyaṃ mama sītām apaśyataḥ",
    "GE09ram_05_u:1331": " 5.011.045a tāpaso vā bhaviṣyāmi niyato vṛkṣamūlikaḥ",
    "GE09ram_05_u:1332": " 5.011.045c netaḥ pratigamiṣyāmi tām adṛṣṭvāsitekṣaṇām",
    "GE09ram_05_u:1333": " 5.011.046a yadītaḥ pratigacchāmi sītām anadhigamya tām",
    "GE09ram_05_u:1334": " 5.011.046c aṅgadaḥ sahitaiḥ sarvair vānarair na bhaviṣyati",
    "GE09ram_05_u:1335": " 5.011.047a vināśe bahavo doṣā jīvan prāpnoti bhadrakam",
    "GE09ram_05_u:1336": " 5.011.047c tasmāt prāṇān dhariṣyāmi dhruvo jīvati saṃgamaḥ",
    "GE09ram_05_u:1337": " 5.011.048a evaṃ bahuvidhaṃ duḥkhaṃ manasā dhārayan muhuḥ",
    "GE09ram_05_u:1338": " 5.011.048c nādhyagacchat tadā pāraṃ śokasya kapikuñjaraḥ",
    "GE09ram_05_u:1339": " 5.011.049a rāvaṇaṃ vā vadhiṣyāmi daśagrīvaṃ mahābalam",
    "GE09ram_05_u:1340": " 5.011.049c kāmam astu hṛtā sītā pratyācīrṇaṃ bhaviṣyati",
    "GE09ram_05_u:1341": " 5.011.050a athavainaṃ samutkṣipya upary upari sāgaram",
    "GE09ram_05_u:1342": " 5.011.050c rāmāyopahariṣyāmi paśuṃ paśupater iva",
    "GE09ram_05_u:1343": " 5.011.051a iti cintā samāpannaḥ sītām anadhigamya tām",
    "GE09ram_05_u:1344": " 5.011.051c dhyānaśokā parītātmā cintayām āsa vānaraḥ",
    "GE09ram_05_u:1345": " 5.011.052a yāvat sītāṃ na paśyāmi rāmapatnīṃ yaśasvinīm",
    "GE09ram_05_u:1346": " 5.011.052c tāvad etāṃ purīṃ laṅkāṃ vicinomi punaḥ punaḥ",
    "GE09ram_05_u:1347": " 5.011.053a saṃpāti vacanāc cāpi rāmaṃ yady ānayāmy aham",
    "GE09ram_05_u:1348": " 5.011.053c apaśyan rāghavo bhāryāṃ nirdahet sarvavānarān",
    "GE09ram_05_u:1349": " 5.011.054a ihaiva niyatāhāro vatsyāmi niyatendriyaḥ",
    "GE09ram_05_u:1350": " 5.011.054c na matkṛte vinaśyeyuḥ sarve te naravānarāḥ",
    "GE09ram_05_u:1351": " 5.011.055a aśokavanikā cāpi mahatīyaṃ mahādrumā",
    "GE09ram_05_u:1352": " 5.011.055c imām abhigamiṣyāmi na hīyaṃ vicitā mayā",
    "GE09ram_05_u:1353": " 5.011.056a vasūn rudrāṃs tathādityān aśvinau maruto 'pi ca",
    "GE09ram_05_u:1354": " 5.011.056c namaskṛtvā gamiṣyāmi rakṣasāṃ śokavardhanaḥ",
    "GE09ram_05_u:1355": " 5.011.057a jitvā tu rākṣasān devīm ikṣvākukulanandinīm",
    "GE09ram_05_u:1356": " 5.011.057c saṃpradāsyāmi rāmāyā yathāsiddhiṃ tapasvine",
    "GE09ram_05_u:1357": " 5.011.058a sa muhūrtam iva dhyātvā cintāvigrathitendriyaḥ",
    "GE09ram_05_u:1358": " 5.011.058c udatiṣṭhan mahābāhur hanūmān mārutātmajaḥ",
    "GE09ram_05_u:1359": " 5.011.059a namo 'stu rāmāya salakṣmaṇāya;",
    "GE09ram_05_u:1360": " devyai ca tasyai janakātmajāyai",
    "GE09ram_05_u:1361": " 5.011.059c namo 'stu rudrendrayamānilebhyo;",
    "GE09ram_05_u:1362": " namo 'stu candrārkamarudgaṇebhyaḥ",
    "GE09ram_05_u:1363": " 5.011.060a sa tebhyas tu namaskṛtvā sugrīvāya ca mārutiḥ",
    "GE09ram_05_u:1364": " 5.011.060c diśaḥ sarvāḥ samālokya aśokavanikāṃ prati",
    "GE09ram_05_u:1365": " 5.011.061a sa gatvā manasā pūrvam aśokavanikāṃ śubhām",
    "GE09ram_05_u:1366": " 5.011.061c uttaraṃ cintayām āsa vānaro mārutātmajaḥ",
    "GE09ram_05_u:1367": " 5.011.062a dhruvaṃ tu rakṣobahulā bhaviṣyati vanākulā",
    "GE09ram_05_u:1368": " 5.011.062c aśokavanikā cintyā sarvasaṃskārasaṃskṛtā",
    "GE09ram_05_u:1369": " 5.011.063a rakṣiṇaś cātra vihitā nūnaṃ rakṣanti pādapān",
    "GE09ram_05_u:1370": " 5.011.063c bhagavān api sarvātmā nātikṣobhaṃ pravāyati",
    "GE09ram_05_u:1371": " 5.011.064a saṃkṣipto 'yaṃ mayātmā ca rāmārthe rāvaṇasya ca",
    "GE09ram_05_u:1372": " 5.011.064c siddhiṃ me saṃvidhāsyanti devāḥ sarṣigaṇās tv iha",
    "GE09ram_05_u:1373": " 5.011.065a brahmā svayambhūr bhagavān devāś caiva diśantu me",
    "GE09ram_05_u:1374": " 5.011.065c siddhim agniś ca vāyuś ca puruhūtaś ca vajradhṛt",
    "GE09ram_05_u:1375": " 5.011.066a varuṇaḥ pāśahastaś ca somādityai tathaiva ca",
    "GE09ram_05_u:1376": " 5.011.066c aśvinau ca mahātmānau marutaḥ sarva eva ca",
    "GE09ram_05_u:1377": " 5.011.067a siddhiṃ sarvāṇi bhūtāni bhūtānāṃ caiva yaḥ prabhuḥ",
    "GE09ram_05_u:1378": " 5.011.067c dāsyanti mama ye cānye adṛṣṭāḥ pathi gocarāḥ",
    "GE09ram_05_u:1379": " 5.011.068a tad unnasaṃ pāṇḍuradantam avraṇaṃ;",
    "GE09ram_05_u:1380": " śucismitaṃ padmapalāśalocanam",
    "GE09ram_05_u:1381": " 5.011.068c drakṣye tad āryāvadanaṃ kadā nv ahaṃ;",
    "GE09ram_05_u:1382": " prasannatārādhipatulyadarśanam",
    "GE09ram_05_u:1383": " 5.011.069a kṣudreṇa pāpena nṛśaṃsakarmaṇā;",
    "GE09ram_05_u:1384": " sudāruṇālāṃkṛtaveṣadhāriṇā",
    "GE09ram_05_u:1385": " 5.011.069c balābhibhūtā abalā tapasvinī;",
    "GE09ram_05_u:1386": " kathaṃ nu me dṛṣṭapathe 'dya sā bhavet",
    "GE09ram_05_u:1387": " 5.012.001a sa muhūrtam iva dhyatvā manasā cādhigamya tām",
    "GE09ram_05_u:1388": " 5.012.001c avapluto mahātejāḥ prākāraṃ tasya veśmanaḥ",
    "GE09ram_05_u:1389": " 5.012.002a sa tu saṃhṛṣṭasarvāṅgaḥ prākārastho mahākapiḥ",
    "GE09ram_05_u:1390": " 5.012.002c puṣpitāgrān vasantādau dadarśa vividhān drumān",
    "GE09ram_05_u:1391": " 5.012.003a sālān aśokān bhavyāṃś ca campakāṃś ca supuṣpitān",
    "GE09ram_05_u:1392": " 5.012.003c uddālakān nāgavṛkṣāṃś cūtān kapimukhān api",
    "GE09ram_05_u:1393": " 5.012.004a athāmravaṇasaṃchannāṃ latāśatasamāvṛtām",
    "GE09ram_05_u:1394": " 5.012.004c jyāmukta iva nārācaḥ pupluve vṛkṣavāṭikām",
    "GE09ram_05_u:1395": " 5.012.005a sa praviṣya vicitrāṃ tāṃ vihagair abhināditām",
    "GE09ram_05_u:1396": " 5.012.005c rājataiḥ kāñcanaiś caiva pādapaiḥ sarvatovṛtām",
    "GE09ram_05_u:1397": " 5.012.006a vihagair mṛgasaṃghaiś ca vicitrāṃ citrakānanām",
    "GE09ram_05_u:1398": " 5.012.006c uditādityasaṃkāśāṃ dadarśa hanumān kapiḥ",
    "GE09ram_05_u:1399": " 5.012.007a vṛtāṃ nānāvidhair vṛkṣaiḥ puṣpopagaphalopagaiḥ",
    "GE09ram_05_u:1400": " 5.012.007c kokilair bhṛṅgarājaiś ca mattair nityaniṣevitām",
    "GE09ram_05_u:1401": " 5.012.008a prahṛṣṭamanuje kale mṛgapakṣisamākule",
    "GE09ram_05_u:1402": " 5.012.008c mattabarhiṇasaṃghuṣṭāṃ nānādvijagaṇāyutām",
    "GE09ram_05_u:1403": " 5.012.009a mārgamāṇo varārohāṃ rājaputrīm aninditām",
    "GE09ram_05_u:1404": " 5.012.009c sukhaprasuptān vihagān bodhayām āsa vānaraḥ",
    "GE09ram_05_u:1405": " 5.012.010a utpatadbhir dvijagaṇaiḥ pakṣaiḥ sālāḥ samāhatāḥ",
    "GE09ram_05_u:1406": " 5.012.010c anekavarṇā vividhā mumucuḥ puṣpavṛṣṭayaḥ",
    "GE09ram_05_u:1407": " 5.012.011a puṣpāvakīrṇaḥ śuśubhe hanumān mārutātmajaḥ",
    "GE09ram_05_u:1408": " 5.012.011c aśokavanikāmadhye yathā puṣpamayo giriḥ",
    "GE09ram_05_u:1409": " 5.012.012a diśaḥ sarvābhidāvantaṃ vṛkṣaṣaṇḍagataṃ kapim",
    "GE09ram_05_u:1410": " 5.012.012c dṛṣṭvā sarvāṇi bhūtāni vasanta iti menire",
    "GE09ram_05_u:1411": " 5.012.013a vṛkṣebhyaḥ patitaiḥ puṣpair avakīrṇā pṛthagvidhaiḥ",
    "GE09ram_05_u:1412": " 5.012.013c rarāja vasudhā tatra pramadeva vibhūṣitā",
    "GE09ram_05_u:1413": " 5.012.014a tarasvinā te taravas tarasābhiprakampitāḥ",
    "GE09ram_05_u:1414": " 5.012.014c kusumāni vicitrāṇi sasṛjuḥ kapinā tadā",
    "GE09ram_05_u:1415": " 5.012.015a nirdhūtapatraśikharāḥ śīrṇapuṣpaphaladrumāḥ",
    "GE09ram_05_u:1416": " 5.012.015c nikṣiptavastrābharaṇā dhūrtā iva parājitāḥ",
    "GE09ram_05_u:1417": " 5.012.016a hanūmatā vegavatā kampitās te nagottamāḥ",
    "GE09ram_05_u:1418": " 5.012.016c puṣpaparṇaphalāny āśu mumucuḥ puṣpaśālinaḥ",
    "GE09ram_05_u:1419": " 5.012.017a vihaṃgasaṃghair hīnās te skandhamātrāśrayā drumāḥ",
    "GE09ram_05_u:1420": " 5.012.017c babhūvur agamāḥ sarve māruteneva nirdhutāḥ",
    "GE09ram_05_u:1421": " 5.012.018a vidhūtakeśī yuvatir yathā mṛditavarṇikā",
    "GE09ram_05_u:1422": " 5.012.018c niṣpītaśubhadantauṣṭhī nakhair dantaiś ca vikṣatā",
    "GE09ram_05_u:1423": " 5.012.019a tathā lāṅgūlahastaiś ca caraṇābhyāṃ ca marditā",
    "GE09ram_05_u:1424": " 5.012.019c babhūvāśokavanikā prabhagnavarapādapā",
    "GE09ram_05_u:1425": " 5.012.020a mahālatānāṃ dāmāni vyadhamat tarasā kapiḥ",
    "GE09ram_05_u:1426": " 5.012.020c yathā prāvṛṣi vindhyasya meghajālāni mārutaḥ",
    "GE09ram_05_u:1427": " 5.012.021a sa tatra maṇibhūmīś ca rājatīś ca manoramāḥ",
    "GE09ram_05_u:1428": " 5.012.021c tathā kāñcanabhūmīś ca vicaran dadṛśe kapiḥ",
    "GE09ram_05_u:1429": " 5.012.022a vāpīś ca vividhākārāḥ pūrṇāḥ paramavāriṇā",
    "GE09ram_05_u:1430": " 5.012.022c mahārhair maṇisopānair upapannās tatas tataḥ",
    "GE09ram_05_u:1431": " 5.012.023a muktāpravālasikatā sphaṭikāntarakuṭṭimāḥ",
    "GE09ram_05_u:1432": " 5.012.023c kāñcanais tarubhiś citrais tīrajair upaśobhitāḥ",
    "GE09ram_05_u:1433": " 5.012.024a phullapadmotpalavanāś cakravākopakūjitāḥ",
    "GE09ram_05_u:1434": " 5.012.024c natyūharutasaṃghuṣṭā haṃsasārasanāditāḥ",
    "GE09ram_05_u:1435": " 5.012.025a dīrghābhir drumayuktābhiḥ saridbhiś ca samantataḥ",
    "GE09ram_05_u:1436": " 5.012.025c amṛtopamatoyābhiḥ śivābhir upasaṃskṛtāḥ",
    "GE09ram_05_u:1437": " 5.012.026a latāśatair avatatāḥ santānakasamāvṛtāḥ",
    "GE09ram_05_u:1438": " 5.012.026c nānāgulmāvṛtavanāḥ karavīrakṛtāntarāḥ",
    "GE09ram_05_u:1439": " 5.012.027a tato 'mbudharasaṃkāśaṃ pravṛddhaśikharaṃ girim",
    "GE09ram_05_u:1440": " 5.012.027c vicitrakūṭaṃ kūṭaiś ca sarvataḥ parivāritam",
    "GE09ram_05_u:1441": " 5.012.028a śilāgṛhair avatataṃ nānāvṛkṣaiḥ samāvṛtam",
    "GE09ram_05_u:1442": " 5.012.028c dadarśa kapiśārdūlo ramyaṃ jagati parvatam",
    "GE09ram_05_u:1443": " 5.012.029a dadarśa ca nagāt tasmān nadīṃ nipatitāṃ kapiḥ",
    "GE09ram_05_u:1444": " 5.012.029c aṅkād iva samutpatya priyasya patitāṃ priyām",
    "GE09ram_05_u:1445": " 5.012.030a jale nipatitāgraiś ca pādapair upaśobhitām",
    "GE09ram_05_u:1446": " 5.012.030c vāryamāṇām iva kruddhāṃ pramadāṃ priyabandhubhiḥ",
    "GE09ram_05_u:1447": " 5.012.031a punar āvṛttatoyāṃ ca dadarśa sa mahākapiḥ",
    "GE09ram_05_u:1448": " 5.012.031c prasannām iva kāntasya kāntāṃ punar upasthitām",
    "GE09ram_05_u:1449": " 5.012.032a tasyādūrāt sa padminyo nānādvijagaṇāyutāḥ",
    "GE09ram_05_u:1450": " 5.012.032c dadarśa kapiśārdūlo hanumān mārutātmajaḥ",
    "GE09ram_05_u:1451": " 5.012.033a kṛtrimāṃ dīrghikāṃ cāpi pūrṇāṃ śītena vāriṇā",
    "GE09ram_05_u:1452": " 5.012.033c maṇipravarasopānāṃ muktāsikataśobhitām",
    "GE09ram_05_u:1453": " 5.012.034a vividhair mṛgasaṃghaiś ca vicitrāṃ citrakānanām",
    "GE09ram_05_u:1454": " 5.012.034c prāsādaiḥ sumahadbhiś ca nirmitair viśvakarmaṇā",
    "GE09ram_05_u:1455": " 5.012.034e kānanaiḥ kṛtrimaiś cāpi sarvataḥ samalaṃkṛtām",
    "GE09ram_05_u:1456": " 5.012.035a ye ke cit pādapās tatra puṣpopagaphalopagāḥ",
    "GE09ram_05_u:1457": " 5.012.035c sacchatrāḥ savitardīkāḥ sarve sauvarṇavedikāḥ",
    "GE09ram_05_u:1458": " 5.012.036a latāpratānair bahubhiḥ parṇaiś ca bahubhir vṛtām",
    "GE09ram_05_u:1459": " 5.012.036c kāñcanīṃ śiṃśupām ekāṃ dadarśa sa mahākapiḥ",
    "GE09ram_05_u:1460": " 5.012.037a so 'paśyad bhūmibhāgāṃś ca gartaprasravaṇāni ca",
    "GE09ram_05_u:1461": " 5.012.037c suvarṇavṛkṣān aparān dadarśa śikhisaṃnibhān",
    "GE09ram_05_u:1462": " 5.012.038a teṣāṃ drumāṇāṃ prabhayā meror iva mahākapiḥ",
    "GE09ram_05_u:1463": " 5.012.038c amanyata tadā vīraḥ kāñcano 'smīti vānaraḥ",
    "GE09ram_05_u:1464": " 5.012.039a tāṃ kāñcanais tarugaṇair mārutena ca vījitām",
    "GE09ram_05_u:1465": " 5.012.039c kiṅkiṇīśatanirghoṣāṃ dṛṣṭvā vismayam āgamat",
    "GE09ram_05_u:1466": " 5.012.040a supuṣpitāgrāṃ rucirāṃ taruṇāṅkurapallavām",
    "GE09ram_05_u:1467": " 5.012.040c tām āruhya mahāvegaḥ śiṃśapāṃ parṇasaṃvṛtām",
    "GE09ram_05_u:1468": " 5.012.041a ito drakṣyāmi vaidehīṃ rāma darśanalālasām",
    "GE09ram_05_u:1469": " 5.012.041c itaś cetaś ca duḥkhārtāṃ saṃpatantīṃ yadṛcchayā",
    "GE09ram_05_u:1470": " 5.012.042a aśokavanikā ceyaṃ dṛḍhaṃ ramyā durātmanaḥ",
    "GE09ram_05_u:1471": " 5.012.042c campakaiś candanaiś cāpi bakulaiś ca vibhūṣitā",
    "GE09ram_05_u:1472": " 5.012.043a iyaṃ ca nalinī ramyā dvijasaṃghaniṣevitā",
    "GE09ram_05_u:1473": " 5.012.043c imāṃ sā rāmamahiṣī nūnam eṣyati jānakī",
    "GE09ram_05_u:1474": " 5.012.044a sā rāma rāmamahiṣī rāghavasya priyā sadā",
    "GE09ram_05_u:1475": " 5.012.044c vanasaṃcārakuśalā nūnam eṣyati jānakī",
    "GE09ram_05_u:1476": " 5.012.045a atha vā mṛgaśāvākṣī vanasyāsya vicakṣaṇā",
    "GE09ram_05_u:1477": " 5.012.045c vanam eṣyati sā ceha rāmacintānukarśitā",
    "GE09ram_05_u:1478": " 5.012.046a rāmaśokābhisaṃtaptā sā devī vāmalocanā",
    "GE09ram_05_u:1479": " 5.012.046c vanavāsaratā nityam eṣyate vanacāriṇī",
    "GE09ram_05_u:1480": " 5.012.047a vanecarāṇāṃ satataṃ nūnaṃ spṛhayate purā",
    "GE09ram_05_u:1481": " 5.012.047c rāmasya dayitā bhāryā janakasya sutā satī",
    "GE09ram_05_u:1482": " 5.012.048a saṃdhyākālamanāḥ śyāmā dhruvam eṣyati jānakī",
    "GE09ram_05_u:1483": " 5.012.048c nadīṃ cemāṃ śivajalāṃ saṃdhyārthe varavarṇinī",
    "GE09ram_05_u:1484": " 5.012.049a tasyāś cāpy anurūpeyam aśokavanikā śubhā",
    "GE09ram_05_u:1485": " 5.012.049c śubhā yā pārthivendrasya patnī rāmasya saṃmitā",
    "GE09ram_05_u:1486": " 5.012.050a yadi jivati sā devī tārādhipanibhānanā",
    "GE09ram_05_u:1487": " 5.012.050c āgamiṣyati sāvaśyam imāṃ śivajalāṃ nadīm",
    "GE09ram_05_u:1488": " 5.012.051a evaṃ tu matvā hanumān mahātmā;",
    "GE09ram_05_u:1489": " pratīkṣamāṇo manujendrapatnīm",
    "GE09ram_05_u:1490": " 5.012.051c avekṣamāṇaś ca dadarśa sarvaṃ;",
    "GE09ram_05_u:1491": " supuṣpite parṇaghane nilīnaḥ",
    "GE09ram_05_u:1492": " 5.013.001a sa vīkṣamāṇas tatrastho mārgamāṇaś ca maithilīm",
    "GE09ram_05_u:1493": " 5.013.001c avekṣamāṇaś ca mahīṃ sarvāṃ tām anvavaikṣata",
    "GE09ram_05_u:1494": " 5.013.002a santāna kalatābhiś ca pādapair upaśobhitām",
    "GE09ram_05_u:1495": " 5.013.002c divyagandharasopetāṃ sarvataḥ samalaṃkṛtām",
    "GE09ram_05_u:1496": " 5.013.003a tāṃ sa nandanasaṃkāśāṃ mṛgapakṣibhir āvṛtām",
    "GE09ram_05_u:1497": " 5.013.003c harmyaprāsādasaṃbādhāṃ kokilākulaniḥsvanām",
    "GE09ram_05_u:1498": " 5.013.004a kāñcanotpalapadmābhir vāpībhir upaśobhitām",
    "GE09ram_05_u:1499": " 5.013.004c bahvāsanakuthopetāṃ bahubhūmigṛhāyutām",
    "GE09ram_05_u:1500": " 5.013.005a sarvartukusumai ramyaiḥ phalavadbhiś ca pādapaiḥ",
    "GE09ram_05_u:1501": " 5.013.005c puṣpitānām aśokānāṃ śriyā sūryodayaprabhām",
    "GE09ram_05_u:1502": " 5.013.006a pradīptām iva tatrastho mārutiḥ samudaikṣata",
    "GE09ram_05_u:1503": " 5.013.006c niṣpatraśākhāṃ vihagaiḥ kriyamāṇām ivāsakṛt",
    "GE09ram_05_u:1504": " 5.013.006e viniṣpatadbhiḥ śataśaś citraiḥ puṣpāvataṃsakaiḥ",
    "GE09ram_05_u:1505": " 5.013.007a āmūlapuṣpanicitair aśokaiḥ śokanāśanaiḥ",
    "GE09ram_05_u:1506": " 5.013.007c puṣpabhārātibhāraiś ca spṛśadbhir iva medinīm",
    "GE09ram_05_u:1507": " 5.013.008a karṇikāraiḥ kusumitaiḥ kiṃśukaiś ca supuṣpitaiḥ",
    "GE09ram_05_u:1508": " 5.013.008c sa deśaḥ prabhayā teṣāṃ pradīpta iva sarvataḥ",
    "GE09ram_05_u:1509": " 5.013.009a puṃnāgāḥ saptaparṇāś ca campakoddālakās tathā",
    "GE09ram_05_u:1510": " 5.013.009c vivṛddhamūlā bahavaḥ śobhante sma supuṣpitāḥ",
    "GE09ram_05_u:1511": " 5.013.010a śātakumbhanibhāḥ ke cit ke cid agniśikhopamāḥ",
    "GE09ram_05_u:1512": " 5.013.010c nīlāñjananibhāḥ ke cit tatrāśokāḥ sahasraśaḥ",
    "GE09ram_05_u:1513": " 5.013.011a nandanaṃ vividhodyānaṃ citraṃ caitrarathaṃ yathā",
    "GE09ram_05_u:1514": " 5.013.011c ativṛttam ivācintyaṃ divyaṃ ramyaṃ śriyā vṛtam",
    "GE09ram_05_u:1515": " 5.013.012a dvitīyam iva cākāśaṃ puṣpajyotirgaṇāyutam",
    "GE09ram_05_u:1516": " 5.013.012c puṣparatnaśataiś citraṃ pañcamaṃ sāgaraṃ yathā",
    "GE09ram_05_u:1517": " 5.013.013a sarvartupuṣpair nicitaṃ pādapair madhugandhibhiḥ",
    "GE09ram_05_u:1518": " 5.013.013c nānāninādair udyānaṃ ramyaṃ mṛgagaṇair dvijaiḥ",
    "GE09ram_05_u:1519": " 5.013.014a anekagandhapravahaṃ puṇyagandhaṃ manoramam",
    "GE09ram_05_u:1520": " 5.013.014c śailendram iva gandhāḍhyaṃ dvitīyaṃ gandhamādanam",
    "GE09ram_05_u:1521": " 5.013.015a aśokavanikāyāṃ tu tasyāṃ vānarapuṃgavaḥ",
    "GE09ram_05_u:1522": " 5.013.015c sa dadarśāvidūrasthaṃ caityaprāsādam ūrjitam",
    "GE09ram_05_u:1523": " 5.013.016a madhye stambhasahasreṇa sthitaṃ kailāsapāṇḍuram",
    "GE09ram_05_u:1524": " 5.013.016c pravālakṛtasopānaṃ taptakāñcanavedikam",
    "GE09ram_05_u:1525": " 5.013.017a muṣṇantam iva cakṣūṃṣi dyotamānam iva śriyā",
    "GE09ram_05_u:1526": " 5.013.017c vimalaṃ prāṃśubhāvatvād ullikhantam ivāmbaram",
    "GE09ram_05_u:1527": " 5.013.018a tato malinasaṃvītāṃ rākṣasībhiḥ samāvṛtām",
    "GE09ram_05_u:1528": " 5.013.018c upavāsakṛśāṃ dīnāṃ niḥśvasāntīṃ punaḥ punaḥ",
    "GE09ram_05_u:1529": " 5.013.018e dadarśa śuklapakṣādau candrarekhām ivāmalām",
    "GE09ram_05_u:1530": " 5.013.019a mandaprakhyāyamānena rūpeṇa ruciraprabhām",
    "GE09ram_05_u:1531": " 5.013.019c pinaddhāṃ dhūmajālena śikhām iva vibhāvasoḥ",
    "GE09ram_05_u:1532": " 5.013.020a pītenaikena saṃvītāṃ kliṣṭenottamavāsasā",
    "GE09ram_05_u:1533": " 5.013.020c sapaṅkām analaṃkārāṃ vipadmām iva padminīm",
    "GE09ram_05_u:1534": " 5.013.021a vrīḍitāṃ duḥkhasaṃtaptāṃ parimlānāṃ tapasvinīm",
    "GE09ram_05_u:1535": " 5.013.021c graheṇāṅgārakeṇaiva pīḍitām iva rohiṇīm",
    "GE09ram_05_u:1536": " 5.013.022a aśrupūrṇamukhīṃ dīnāṃ kṛśām ananaśena ca",
    "GE09ram_05_u:1537": " 5.013.022c śokadhyānaparāṃ dīnāṃ nityaṃ duḥkhaparāyaṇām",
    "GE09ram_05_u:1538": " 5.013.023a priyaṃ janam apaśyantīṃ paśyantīṃ rākṣasīgaṇam",
    "GE09ram_05_u:1539": " 5.013.023c svagaṇena mṛgīṃ hīnāṃ śvagaṇābhivṛtām iva",
    "GE09ram_05_u:1540": " 5.013.024a nīlanāgābhayā veṇyā jaghanaṃ gatayaikayā",
    "GE09ram_05_u:1541": " 5.013.024c sukhārhāṃ duḥkhasaṃtaptāṃ vyasanānām akodivām",
    "GE09ram_05_u:1542": " 5.013.025a tāṃ samīkṣya viśālākṣīm adhikaṃ malināṃ kṛśām",
    "GE09ram_05_u:1543": " 5.013.025c tarkayām āsa sīteti kāraṇair upapādibhiḥ",
    "GE09ram_05_u:1544": " 5.013.026a hriyamāṇā tadā tena rakṣasā kāmarūpiṇā",
    "GE09ram_05_u:1545": " 5.013.026c yathārūpā hi dṛṣṭā vai tathārūpeyam aṅganā",
    "GE09ram_05_u:1546": " 5.013.027a pūrṇacandrānanāṃ subhrūṃ cāruvṛttapayodharām",
    "GE09ram_05_u:1547": " 5.013.027c kurvantīṃ prabhayā devīṃ sarvā vitimirā diśaḥ",
    "GE09ram_05_u:1548": " 5.013.028a tāṃ nīlakeśīṃ bimbauṣṭhīṃ sumadhyāṃ supratiṣṭhitām",
    "GE09ram_05_u:1549": " 5.013.028c sītāṃ padmapalāśākṣīṃ manmathasya ratiṃ yathā",
    "GE09ram_05_u:1550": " 5.013.029a iṣṭāṃ sarvasya jagataḥ pūrṇacandraprabhām iva",
    "GE09ram_05_u:1551": " 5.013.029c bhūmau sutanum āsīnāṃ niyatām iva tāpasīm",
    "GE09ram_05_u:1552": " 5.013.030a niḥśvāsabahulāṃ bhīruṃ bhujagendravadhūm iva",
    "GE09ram_05_u:1553": " 5.013.030c śokajālena mahatā vitatena na rājatīm",
    "GE09ram_05_u:1554": " 5.013.031a saṃsaktāṃ dhūmajālena śikhām iva vibhāvasoḥ",
    "GE09ram_05_u:1555": " 5.013.031c tāṃ smṛtīm iva saṃdighdām ṛddhiṃ nipatitām iva",
    "GE09ram_05_u:1556": " 5.013.032a vihatām iva ca śraddhām āśāṃ pratihatām iva",
    "GE09ram_05_u:1557": " 5.013.032c sopasargāṃ yathā siddhiṃ buddhiṃ sakaluṣām iva",
    "GE09ram_05_u:1558": " 5.013.033a abhūtenāpavādena kīrtiṃ nipatitām iva",
    "GE09ram_05_u:1559": " 5.013.033c rāmoparodhavyathitāṃ rakṣoharaṇakarśitām",
    "GE09ram_05_u:1560": " 5.013.034a abalāṃ mṛgaśāvākṣīṃ vīkṣamāṇāṃ tatas tataḥ",
    "GE09ram_05_u:1561": " 5.013.034c bāṣpāmbupratipūrṇena kṛṣṇavaktrākṣipakṣmaṇā",
    "GE09ram_05_u:1562": " 5.013.034e vadanenāprasannena niḥśvasantīṃ punaḥ punaḥ",
    "GE09ram_05_u:1563": " 5.013.035a malapaṅkadharāṃ dīnāṃ maṇḍanārhām amaṇḍitām",
    "GE09ram_05_u:1564": " 5.013.035c prabhāṃ nakṣatrarājasya kālameghair ivāvṛtām",
    "GE09ram_05_u:1565": " 5.013.036a tasya saṃdidihe buddhir muhuḥ sītāṃ nirīkṣya tu",
    "GE09ram_05_u:1566": " 5.013.036c āmnāyānām ayogena vidyāṃ praśithilām iva",
    "GE09ram_05_u:1567": " 5.013.037a duḥkhena bubudhe sītāṃ hanumān analaṃkṛtām",
    "GE09ram_05_u:1568": " 5.013.037c saṃskāreṇa yathāhīnāṃ vācam arthāntaraṃ gatām",
    "GE09ram_05_u:1569": " 5.013.038a tāṃ samīkṣya viśālākṣīṃ rājaputrīm aninditām",
    "GE09ram_05_u:1570": " 5.013.038c tarkayām āsa sīteti kāraṇair upapādayan",
    "GE09ram_05_u:1571": " 5.013.039a vaidehyā yāni cāṅgeṣu tadā rāmo 'nvakīrtayat",
    "GE09ram_05_u:1572": " 5.013.039c tāny ābharaṇajālāni gātraśobhīny alakṣayat",
    "GE09ram_05_u:1573": " 5.013.040a sukṛtau karṇaveṣṭau ca śvadaṃṣṭrau ca susaṃsthitau",
    "GE09ram_05_u:1574": " 5.013.040c maṇividrumacitrāṇi hasteṣv ābharaṇāni ca",
    "GE09ram_05_u:1575": " 5.013.041a śyāmāni cirayuktatvāt tathā saṃsthānavanti ca",
    "GE09ram_05_u:1576": " 5.013.041c tāny evaitāni manye 'haṃ yāni rāmo 'vnakīrtayat",
    "GE09ram_05_u:1577": " 5.013.042a tatra yāny avahīnāni tāny ahaṃ nopalakṣaye",
    "GE09ram_05_u:1578": " 5.013.042c yāny asyā nāvahīnāni tānīmāni na saṃśayaḥ",
    "GE09ram_05_u:1579": " 5.013.043a pītaṃ kanakapaṭṭābhaṃ srastaṃ tad vasanaṃ śubham",
    "GE09ram_05_u:1580": " 5.013.043c uttarīyaṃ nagāsaktaṃ tadā dṛṣṭaṃ plavaṃgamaiḥ",
    "GE09ram_05_u:1581": " 5.013.044a bhūṣaṇāni ca mukhyāni dṛṣṭāni dharaṇītale",
    "GE09ram_05_u:1582": " 5.013.044c anayaivāpaviddhāni svanavanti mahānti ca",
    "GE09ram_05_u:1583": " 5.013.045a idaṃ ciragṛhītatvād vasanaṃ kliṣṭavattaram",
    "GE09ram_05_u:1584": " 5.013.045c tathā hi nūnaṃ tad varṇaṃ tathā śrīmad yathetarat",
    "GE09ram_05_u:1585": " 5.013.046a iyaṃ kanakavarṇāṅgī rāmasya mahiṣī priyā",
    "GE09ram_05_u:1586": " 5.013.046c pranaṣṭāpi satī yasya manaso na praṇaśyati",
    "GE09ram_05_u:1587": " 5.013.047a iyaṃ sā yat kṛte rāmaś caturbhiḥ paritapyate",
    "GE09ram_05_u:1588": " 5.013.047c kāruṇyenānṛśaṃsyena śokena madanena ca",
    "GE09ram_05_u:1589": " 5.013.048a strī pranaṣṭeti kāruṇyād āśritety ānṛśaṃsyataḥ",
    "GE09ram_05_u:1590": " 5.013.048c patnī naṣṭeti śokena priyeti madanena ca",
    "GE09ram_05_u:1591": " 5.013.049a asyā devyā yathā rūpam aṅgapratyaṅgasauṣṭhavam",
    "GE09ram_05_u:1592": " 5.013.049c rāmasya ca yathārūpaṃ tasyeyam asitekṣaṇā",
    "GE09ram_05_u:1593": " 5.013.050a asyā devyā manas tasmiṃs tasya cāsyāṃ pratiṣṭhitam",
    "GE09ram_05_u:1594": " 5.013.050c teneyaṃ sa ca dharmātmā muhūrtam api jīvati",
    "GE09ram_05_u:1595": " 5.013.051a duṣkaraṃ kurute rāmo ya imāṃ mattakāśinīm",
    "GE09ram_05_u:1596": " 5.013.051c sītāṃ vinā mahābāhur muhūrtam api jīvati",
    "GE09ram_05_u:1597": " 5.013.052a evaṃ sītāṃ tadā dṛṣṭvā hṛṣṭaḥ pavanasaṃbhavaḥ",
    "GE09ram_05_u:1598": " 5.013.052c jagāma manasā rāmaṃ praśaśaṃsa ca taṃ prabhum",
    "GE09ram_05_u:1599": " 5.014.001a praśasya tu praśastavyāṃ sītāṃ tāṃ haripuṃgavaḥ",
    "GE09ram_05_u:1600": " 5.014.001c guṇābhirāmaṃ rāmaṃ ca punaś cintāparo 'bhavat",
    "GE09ram_05_u:1601": " 5.014.002a sa muhūrtam iva dhyātvā bāṣpaparyākulekṣaṇaḥ",
    "GE09ram_05_u:1602": " 5.014.002c sītām āśritya tejasvī hanumān vilalāpa ha",
    "GE09ram_05_u:1603": " 5.014.003a mānyā guruvinītasya lakṣmaṇasya gurupriyā",
    "GE09ram_05_u:1604": " 5.014.003c yadi sītāpi duḥkhārtā kālo hi duratikramaḥ",
    "GE09ram_05_u:1605": " 5.014.004a rāmasya vyavasāyajñā lakṣmaṇasya ca dhīmataḥ",
    "GE09ram_05_u:1606": " 5.014.004c nātyarthaṃ kṣubhyate devī gaṅgeva jaladāgame",
    "GE09ram_05_u:1607": " 5.014.005a tulyaśīlavayovṛttāṃ tulyābhijanalakṣaṇām",
    "GE09ram_05_u:1608": " 5.014.005c rāghavo 'rhati vaidehīṃ taṃ ceyam asitekṣaṇā",
    "GE09ram_05_u:1609": " 5.014.006a tāṃ dṛṣṭvā navahemābhāṃ lokakāntām iva śriyam",
    "GE09ram_05_u:1610": " 5.014.006c jagāma manasā rāmaṃ vacanaṃ cedam abravīt",
    "GE09ram_05_u:1611": " 5.014.007a asyā hetor viśālākṣyā hato vālī mahābalaḥ",
    "GE09ram_05_u:1612": " 5.014.007c rāvaṇapratimo vīrye kabandhaś ca nipātitaḥ",
    "GE09ram_05_u:1613": " 5.014.008a virādhaś ca hataḥ saṃkhye rākṣaso bhīmavikramaḥ",
    "GE09ram_05_u:1614": " 5.014.008c vane rāmeṇa vikramya mahendreṇeva śambaraḥ",
    "GE09ram_05_u:1615": " 5.014.009a caturdaśasahasrāṇi rakṣasāṃ bhīmakarmaṇām",
    "GE09ram_05_u:1616": " 5.014.009c nihatāni janasthāne śarair agniśikhopamaiḥ",
    "GE09ram_05_u:1617": " 5.014.010a kharaś ca nihataḥ saṃkhye triśirāś ca nipātitaḥ",
    "GE09ram_05_u:1618": " 5.014.010c dūṣaṇaś ca mahātejā rāmeṇa viditātmanā",
    "GE09ram_05_u:1619": " 5.014.011a aiśvaryaṃ vānarāṇāṃ ca durlabhaṃ vālipālitam",
    "GE09ram_05_u:1620": " 5.014.011c asyā nimitte sugrīvaḥ prāptavāṃl lokasatkṛtam",
    "GE09ram_05_u:1621": " 5.014.012a sāgaraś ca mayā krāntaḥ śrīmān nadanadīpatiḥ",
    "GE09ram_05_u:1622": " 5.014.012c asyā hetor viśālākṣyāḥ purī ceyaṃ nirīkṣitā",
    "GE09ram_05_u:1623": " 5.014.013a yadi rāmaḥ samudrāntāṃ medinīṃ parivartayet",
    "GE09ram_05_u:1624": " 5.014.013c asyāḥ kṛte jagac cāpi yuktam ity eva me matiḥ",
    "GE09ram_05_u:1625": " 5.014.014a rājyaṃ vā triṣu lokeṣu sītā vā janakātmajā",
    "GE09ram_05_u:1626": " 5.014.014c trailokyarājyaṃ sakalaṃ sītāyā nāpnuyāt kalām",
    "GE09ram_05_u:1627": " 5.014.015a iyaṃ sā dharmaśīlasya maithilasya mahātmanaḥ",
    "GE09ram_05_u:1628": " 5.014.015c sutā janakarājasya sītā bhartṛdṛḍhavratā",
    "GE09ram_05_u:1629": " 5.014.016a utthitā medinīṃ bhittvā kṣetre halamukhakṣate",
    "GE09ram_05_u:1630": " 5.014.016c padmareṇunibhaiḥ kīrṇā śubhaiḥ kedārapāṃsubhiḥ",
    "GE09ram_05_u:1631": " 5.014.017a vikrāntasyāryaśīlasya saṃyugeṣv anivartinaḥ",
    "GE09ram_05_u:1632": " 5.014.017c snuṣā daśarathasyaiṣā jyeṣṭhā rājño yaśasvinī",
    "GE09ram_05_u:1633": " 5.014.018a dharmajñasya kṛtajñasya rāmasya viditātmanaḥ",
    "GE09ram_05_u:1634": " 5.014.018c iyaṃ sā dayitā bhāryā rākṣasī vaśam āgatā",
    "GE09ram_05_u:1635": " 5.014.019a sarvān bhogān parityajya bhartṛsnehabalāt kṛtā",
    "GE09ram_05_u:1636": " 5.014.019c acintayitvā duḥkhāni praviṣṭā nirjanaṃ vanam",
    "GE09ram_05_u:1637": " 5.014.020a saṃtuṣṭā phalamūlena bhartṛśuśrūṣaṇe ratā",
    "GE09ram_05_u:1638": " 5.014.020c yā parāṃ bhajate prītiṃ vane 'pi bhavane yathā",
    "GE09ram_05_u:1639": " 5.014.021a seyaṃ kanakavarṇāṅgī nityaṃ susmitabhāṣiṇī",
    "GE09ram_05_u:1640": " 5.014.021c sahate yātanām etām anarthānām abhāginī",
    "GE09ram_05_u:1641": " 5.014.022a imāṃ tu śīlasaṃpannāṃ draṣṭum icchati rāghavaḥ",
    "GE09ram_05_u:1642": " 5.014.022c rāvaṇena pramathitāṃ prapām iva pipāsitaḥ",
    "GE09ram_05_u:1643": " 5.014.023a asyā nūnaṃ punar lābhād rāghavaḥ prītim eṣyati",
    "GE09ram_05_u:1644": " 5.014.023c rājā rājyaparibhraṣṭaḥ punaḥ prāpyeva medinīm",
    "GE09ram_05_u:1645": " 5.014.024a kāmabhogaiḥ parityaktā hīnā bandhujanena ca",
    "GE09ram_05_u:1646": " 5.014.024c dhārayaty ātmano dehaṃ tatsamāgamakāṅkṣiṇī",
    "GE09ram_05_u:1647": " 5.014.025a naiṣā paśyati rākṣasyo nemān puṣpaphaladrumān",
    "GE09ram_05_u:1648": " 5.014.025c ekasthahṛdayā nūnaṃ rāmam evānupaśyati",
    "GE09ram_05_u:1649": " 5.014.026a bhartā nāma paraṃ nāryā bhūṣaṇaṃ bhūṣaṇād api",
    "GE09ram_05_u:1650": " 5.014.026c eṣā hi rahitā tena śobhanārhā na śobhate",
    "GE09ram_05_u:1651": " 5.014.027a duṣkaraṃ kurute rāmo hīno yad anayā prabhuḥ",
    "GE09ram_05_u:1652": " 5.014.027c dhārayaty ātmano dehaṃ na duḥkhenāvasīdati",
    "GE09ram_05_u:1653": " 5.014.028a imām asitakeśāntāṃ śatapatranibhekṣaṇām",
    "GE09ram_05_u:1654": " 5.014.028c sukhārhāṃ duḥkhitāṃ dṛṣṭvā mamāpi vyathitaṃ manaḥ",
    "GE09ram_05_u:1655": " 5.014.029a kṣitikṣamā puṣkarasaṃnibhākṣī;",
    "GE09ram_05_u:1656": " yā rakṣitā rāghavalakṣmaṇābhyām",
    "GE09ram_05_u:1657": " 5.014.029c sā rākṣasībhir vikṛtekṣaṇābhiḥ;",
    "GE09ram_05_u:1658": " saṃrakṣyate saṃprati vṛkṣamūle",
    "GE09ram_05_u:1659": " 5.014.030a himahatanalinīva naṣṭaśobhā;",
    "GE09ram_05_u:1660": " vyasanaparamparayā nipīḍyamānā",
    "GE09ram_05_u:1661": " 5.014.030c sahacararahiteva cakravākī;",
    "GE09ram_05_u:1662": " janakasutā kṛpaṇāṃ daśāṃ prapannā",
    "GE09ram_05_u:1663": " 5.014.031a asyā hi puṣpāvanatāgraśākhāḥ;",
    "GE09ram_05_u:1664": " śokaṃ dṛḍhaṃ vai janayaty aśokāḥ",
    "GE09ram_05_u:1665": " 5.014.031c himavyapāyena ca mandaraśmir;",
    "GE09ram_05_u:1666": " abhyutthito naikasahasraraśmiḥ",
    "GE09ram_05_u:1667": " 5.014.032a ity evam arthaṃ kapir anvavekṣya;",
    "GE09ram_05_u:1668": " sīteyam ity eva niviṣṭabuddhiḥ",
    "GE09ram_05_u:1669": " 5.014.032c saṃśritya tasmin niṣasāda vṛkṣe;",
    "GE09ram_05_u:1670": " balī harīṇām ṛṣabhas tarasvī",
    "GE09ram_05_u:1671": " 5.015.001a tataḥ kumudaṣaṇḍābho nirmalaṃ nirmalaḥ svayam",
    "GE09ram_05_u:1672": " 5.015.001c prajagāma nabhaś candro haṃso nīlam ivodakam",
    "GE09ram_05_u:1673": " 5.015.002a sācivyam iva kurvan sa prabhayā nirmalaprabhaḥ",
    "GE09ram_05_u:1674": " 5.015.002c candramā raśmibhiḥ śītaiḥ siṣeve pavanātmajam",
    "GE09ram_05_u:1675": " 5.015.003a sa dadarśa tataḥ sītāṃ pūrṇacandranibhānanām",
    "GE09ram_05_u:1676": " 5.015.003c śokabhārair iva nyastāṃ bhārair nāvam ivāmbhasi",
    "GE09ram_05_u:1677": " 5.015.004a didṛkṣamāṇo vaidehīṃ hanūmān mārutātmajaḥ",
    "GE09ram_05_u:1678": " 5.015.004c sa dadarśāvidūrasthā rākṣasīr ghoradarśanāḥ",
    "GE09ram_05_u:1679": " 5.015.005a ekākṣīm ekakarṇāṃ ca karṇaprāvaraṇāṃ tathā",
    "GE09ram_05_u:1680": " 5.015.005c akarṇāṃ śaṅkukarṇāṃ ca mastakocchvāsanāsikām",
    "GE09ram_05_u:1681": " 5.015.006a atikāyottamāṅgīṃ ca tanudīrghaśirodharām",
    "GE09ram_05_u:1682": " 5.015.006c dhvastakeśīṃ tathākeśīṃ keśakambaladhāriṇīm",
    "GE09ram_05_u:1683": " 5.015.007a lambakarṇalalāṭāṃ ca lambodarapayodharām",
    "GE09ram_05_u:1684": " 5.015.007c lambauṣṭhīṃ cibukauṣṭhīṃ ca lambāsyāṃ lambajānukām",
    "GE09ram_05_u:1685": " 5.015.008a hrasvāṃ dīrghāṃ ca kubjāṃ ca vikaṭāṃ vāmanāṃ tathā",
    "GE09ram_05_u:1686": " 5.015.008c karālāṃ bhugnavastrāṃ ca piṅgākṣīṃ vikṛtānanām",
    "GE09ram_05_u:1687": " 5.015.009a vikṛtāḥ piṅgalāḥ kālīḥ krodhanāḥ kalahapriyāḥ",
    "GE09ram_05_u:1688": " 5.015.009c kālāyasamahāśūlakūṭamudgaradhāriṇīḥ",
    "GE09ram_05_u:1689": " 5.015.010a varāhamṛgaśārdūlamahiṣājaśivā mukhāḥ",
    "GE09ram_05_u:1690": " 5.015.010c gajoṣṭrahayapādāś ca nikhātaśiraso 'parāḥ",
    "GE09ram_05_u:1691": " 5.015.011a ekahastaikapādāś ca kharakarṇyaśvakarṇikāḥ",
    "GE09ram_05_u:1692": " 5.015.011c gokarṇīr hastikarṇīś ca harikarṇīs tathāparāḥ",
    "GE09ram_05_u:1693": " 5.015.012a anāsā atināsāś ca tiryan nāsā vināsikāḥ",
    "GE09ram_05_u:1694": " 5.015.012c gajasaṃnibhanāsāś ca lalāṭocchvāsanāsikāḥ",
    "GE09ram_05_u:1695": " 5.015.013a hastipādā mahāpādā gopādāḥ pādacūlikāḥ",
    "GE09ram_05_u:1696": " 5.015.013c atimātraśirogrīvā atimātrakucodarīḥ",
    "GE09ram_05_u:1697": " 5.015.014a atimātrāsya netrāś ca dīrghajihvānakhās tathā",
    "GE09ram_05_u:1698": " 5.015.014c ajāmukhīr hastimukhīr gomukhīḥ sūkarīmukhīḥ",
    "GE09ram_05_u:1699": " 5.015.015a hayoṣṭrakharavaktrāś ca rākṣasīr ghoradarśanāḥ",
    "GE09ram_05_u:1700": " 5.015.015c śūlamudgarahastāś ca krodhanāḥ kalahapriyāḥ",
    "GE09ram_05_u:1701": " 5.015.016a karālā dhūmrakeśīś ca rakṣasīr vikṛtānanāḥ",
    "GE09ram_05_u:1702": " 5.015.016c pibantīḥ satataṃ pānaṃ sadā māṃsasurāpriyāḥ",
    "GE09ram_05_u:1703": " 5.015.017a māṃsaśoṇitadigdhāṅgīr māṃsaśoṇitabhojanāḥ",
    "GE09ram_05_u:1704": " 5.015.017c tā dadarśa kapiśreṣṭho romaharṣaṇadarśanāḥ",
    "GE09ram_05_u:1705": " 5.015.018a skandhavantam upāsīnāḥ parivārya vanaspatim",
    "GE09ram_05_u:1706": " 5.015.018c tasyādhastāc ca tāṃ devīṃ rājaputrīm aninditām",
    "GE09ram_05_u:1707": " 5.015.019a lakṣayām āsa lakṣmīvān hanūmāñ janakātmajām",
    "GE09ram_05_u:1708": " 5.015.019c niṣprabhāṃ śokasaṃtaptāṃ malasaṃkulamūrdhajām",
    "GE09ram_05_u:1709": " 5.015.020a kṣīṇapuṇyāṃ cyutāṃ bhūmau tārāṃ nipatitām iva",
    "GE09ram_05_u:1710": " 5.015.020c cāritrya vyapadeśāḍhyāṃ bhartṛdarśanadurgatām",
    "GE09ram_05_u:1711": " 5.015.021a bhūṣaṇair uttamair hīnāṃ bhartṛvātsalyabhūṣitām",
    "GE09ram_05_u:1712": " 5.015.021c rākṣasādhipasaṃruddhāṃ bandhubhiś ca vinākṛtām",
    "GE09ram_05_u:1713": " 5.015.022a viyūthāṃ siṃhasaṃruddhāṃ baddhāṃ gajavadhūm iva",
    "GE09ram_05_u:1714": " 5.015.022c candralekhāṃ payodānte śāradābhrair ivāvṛtām",
    "GE09ram_05_u:1715": " 5.015.023a kliṣṭarūpām asaṃsparśād ayuktām iva vallakīm",
    "GE09ram_05_u:1716": " 5.015.023c sītāṃ bhartṛhite yuktām ayuktāṃ rakṣasāṃ vaśe",
    "GE09ram_05_u:1717": " 5.015.024a aśokavanikāmadhye śokasāgaram āplutām",
    "GE09ram_05_u:1718": " 5.015.024c tābhiḥ parivṛtāṃ tatra sagrahām iva rohiṇīm",
    "GE09ram_05_u:1719": " 5.015.025a dadarśa hanumān devīṃ latām akusumām iva",
    "GE09ram_05_u:1720": " 5.015.025c sā malena ca digdhāṅgī vapuṣā cāpy alaṃkṛtā",
    "GE09ram_05_u:1721": " 5.015.026a mṛṇālī paṅkadighdeva vibhāti ca na bhāti ca",
    "GE09ram_05_u:1722": " 5.015.026c malinena tu vastreṇa parikliṣṭena bhāminīm",
    "GE09ram_05_u:1723": " 5.015.027a saṃvṛtāṃ mṛgaśāvākṣīṃ dadarśa hanumān kapiḥ",
    "GE09ram_05_u:1724": " 5.015.027c tāṃ devīṃ dīnavadanām adīnāṃ bhartṛtejasā",
    "GE09ram_05_u:1725": " 5.015.028a rakṣitāṃ svena śīlena sītām asitalocanām",
    "GE09ram_05_u:1726": " 5.015.028c tāṃ dṛṣṭvā hanumān sītāṃ mṛgaśāvanibhekṣaṇām",
    "GE09ram_05_u:1727": " 5.015.029a mṛgakanyām iva trastāṃ vīkṣamāṇāṃ samantataḥ",
    "GE09ram_05_u:1728": " 5.015.029c dahantīm iva niḥśvāsair vṛkṣān pallavadhāriṇaḥ",
    "GE09ram_05_u:1729": " 5.015.030a saṃghātam iva śokānāṃ duḥkhasyormim ivotthitām",
    "GE09ram_05_u:1730": " 5.015.030c tāṃ kṣāmāṃ suvibhaktāṅgīṃ vinābharaṇaśobhinīm",
    "GE09ram_05_u:1731": " 5.015.031a praharṣam atulaṃ lebhe mārutiḥ prekṣya maithilīm",
    "GE09ram_05_u:1732": " 5.015.031c harṣajāni ca so 'śrūṇi tāṃ dṛṣṭvā madirekṣaṇām",
    "GE09ram_05_u:1733": " 5.015.032a mumoca hanumāṃs tatra namaś cakre ca rāghavam",
    "GE09ram_05_u:1734": " 5.015.032c namaskṛtvā ca rāmāya lakṣmaṇāya ca vīryavān",
    "GE09ram_05_u:1735": " 5.015.033a sītādarśanasaṃhṛṣṭo hanūmān saṃvṛto 'bhavat",
    "GE09ram_05_u:1736": " 5.016.001a tathā viprekṣamāṇasya vanaṃ puṣpitapādapam",
    "GE09ram_05_u:1737": " 5.016.001c vicinvataś ca vaidehīṃ kiṃ cic cheṣā niśābhavat",
    "GE09ram_05_u:1738": " 5.016.002a ṣaḍaṅgavedaviduṣāṃ kratupravarayājinām",
    "GE09ram_05_u:1739": " 5.016.002c śuśrāva brahmaghoṣāṃś ca virātre brahmarakṣasām",
    "GE09ram_05_u:1740": " 5.016.003a atha maṅgalavāditraiḥ śabdaiḥ śrotramanoharaiḥ",
    "GE09ram_05_u:1741": " 5.016.003c prābodhyata mahābāhur daśagrīvo mahābalaḥ",
    "GE09ram_05_u:1742": " 5.016.004a vibudhya tu yathākālaṃ rākṣasendraḥ pratāvapān",
    "GE09ram_05_u:1743": " 5.016.004c srastamālyāmbaradharo vaidehīm anvacintayat",
    "GE09ram_05_u:1744": " 5.016.005a bhṛśaṃ niyuktas tasyāṃ ca madanena madotkaṭaḥ",
    "GE09ram_05_u:1745": " 5.016.005c na sa taṃ rākṣasaḥ kāmaṃ śaśākātmani gūhitum",
    "GE09ram_05_u:1746": " 5.016.006a sa sarvābharaṇair yukto bibhrac chriyam anuttamām",
    "GE09ram_05_u:1747": " 5.016.006c tāṃ nagair vividhair juṣṭāṃ sarvapuṣpaphalopagaiḥ",
    "GE09ram_05_u:1748": " 5.016.007a vṛtāṃ puṣkariṇībhiś ca nānāpuṣpopaśobhitām",
    "GE09ram_05_u:1749": " 5.016.007c sadāmadaiś ca vihagair vicitrāṃ paramādbhutām",
    "GE09ram_05_u:1750": " 5.016.008a īhāmṛgaiś ca vividhaiś vṛtāṃ dṛṣṭimanoharaiḥ",
    "GE09ram_05_u:1751": " 5.016.008c vīthīḥ saṃprekṣamāṇaś ca maṇikāñcanatoraṇāḥ",
    "GE09ram_05_u:1752": " 5.016.009a nānāmṛgagaṇākīrṇāṃ phalaiḥ prapatitair vṛtām",
    "GE09ram_05_u:1753": " 5.016.009c aśokavanikām eva prāviśat saṃtatadrumām",
    "GE09ram_05_u:1754": " 5.016.010a aṅganāśatamātraṃ tu taṃ vrajantam anuvrajat",
    "GE09ram_05_u:1755": " 5.016.010c mahendram iva paulastyaṃ devagandharvayoṣitaḥ",
    "GE09ram_05_u:1756": " 5.016.011a dīpikāḥ kāñcanīḥ kāś cij jagṛhus tatra yoṣitaḥ",
    "GE09ram_05_u:1757": " 5.016.011c bālavyajanahastāś ca tālavṛntāni cāparāḥ",
    "GE09ram_05_u:1758": " 5.016.012a kāñcanair api bhṛṅgārair jahruḥ salilam agrataḥ",
    "GE09ram_05_u:1759": " 5.016.012c maṇḍalāgrān asīṃś caiva gṛhyānyāḥ pṛṣṭhato yayuḥ",
    "GE09ram_05_u:1760": " 5.016.013a kā cid ratnamayīṃ pātrīṃ pūrṇāṃ pānasya bhāminī",
    "GE09ram_05_u:1761": " 5.016.013c dakṣiṇā dakṣiṇenaiva tadā jagrāha pāṇinā",
    "GE09ram_05_u:1762": " 5.016.014a rājahaṃsapratīkāśaṃ chatraṃ pūrṇaśaśiprabham",
    "GE09ram_05_u:1763": " 5.016.014c sauvarṇadaṇḍam aparā gṛhītvā pṛṣṭhato yayau",
    "GE09ram_05_u:1764": " 5.016.015a nidrāmadaparītākṣyo rāvaṇasyottamastriyaḥ",
    "GE09ram_05_u:1765": " 5.016.015c anujagmuḥ patiṃ vīraṃ ghanaṃ vidyullatā iva",
    "GE09ram_05_u:1766": " 5.016.016a tataḥ kāñcīninādaṃ ca nūpurāṇāṃ ca niḥsvanam",
    "GE09ram_05_u:1767": " 5.016.016c śuśrāva paramastrīṇāṃ sa kapir mārutātmajaḥ",
    "GE09ram_05_u:1768": " 5.016.017a taṃ cāpratimakarmāṇam acintyabalapauruṣam",
    "GE09ram_05_u:1769": " 5.016.017c dvāradeśam anuprāptaṃ dadarśa hanumān kapiḥ",
    "GE09ram_05_u:1770": " 5.016.018a dīpikābhir anekābhiḥ samantād avabhāsitam",
    "GE09ram_05_u:1771": " 5.016.018c gandhatailāvasiktābhir dhriyamāṇābhir agrataḥ",
    "GE09ram_05_u:1772": " 5.016.019a kāmadarpamadair yuktaṃ jihmatāmrāyatekṣaṇam",
    "GE09ram_05_u:1773": " 5.016.019c samakṣam iva kandarpam apaviddha śarāsanam",
    "GE09ram_05_u:1774": " 5.016.020a mathitāmṛtaphenābham arajo vastram uttamam",
    "GE09ram_05_u:1775": " 5.016.020c salīlam anukarṣantaṃ vimuktaṃ saktam aṅgade",
    "GE09ram_05_u:1776": " 5.016.021a taṃ patraviṭape līnaḥ patrapuṣpaghanāvṛtaḥ",
    "GE09ram_05_u:1777": " 5.016.021c samīpam upasaṃkrāntaṃ nidhyātum upacakrame",
    "GE09ram_05_u:1778": " 5.016.022a avekṣamāṇaś ca tato dadarśa kapikuñjaraḥ",
    "GE09ram_05_u:1779": " 5.016.022c rūpayauvanasaṃpannā rāvaṇasya varastriyaḥ",
    "GE09ram_05_u:1780": " 5.016.023a tābhiḥ parivṛto rājā surūpābhir mahāyaśāḥ",
    "GE09ram_05_u:1781": " 5.016.023c tanmṛgadvijasaṃghuṣṭaṃ praviṣṭaḥ pramadāvanam",
    "GE09ram_05_u:1782": " 5.016.024a kṣībo vicitrābharaṇaḥ śaṅkukarṇo mahābalaḥ",
    "GE09ram_05_u:1783": " 5.016.024c tena viśravasaḥ putraḥ sa dṛṣṭo rākṣasādhipaḥ",
    "GE09ram_05_u:1784": " 5.016.025a vṛtaḥ paramanārībhis tārābhir iva candramāḥ",
    "GE09ram_05_u:1785": " 5.016.025c taṃ dadarśa mahātejās tejovantaṃ mahākapiḥ",
    "GE09ram_05_u:1786": " 5.016.026a rāvaṇo 'yaṃ mahābāhur iti saṃcintya vānaraḥ",
    "GE09ram_05_u:1787": " 5.016.026c avapluto mahātejā hanūmān mārutātmajaḥ",
    "GE09ram_05_u:1788": " 5.016.027a sa tathāpy ugratejāḥ san nirdhūtas tasya tejasā",
    "GE09ram_05_u:1789": " 5.016.027c patraguhyāntare sakto hanūmān saṃvṛto 'bhavat",
    "GE09ram_05_u:1790": " 5.016.028a sa tām asitakeśāntāṃ suśroṇīṃ saṃhatastanīm",
    "GE09ram_05_u:1791": " 5.016.028c didṛkṣur asitāpāṅgīm upāvartata rāvaṇaḥ",
    "GE09ram_05_u:1792": " 5.017.001a tasminn eva tataḥ kāle rājaputrī tv aninditā",
    "GE09ram_05_u:1793": " 5.017.001c rūpayauvanasaṃpannaṃ bhūṣaṇottamabhūṣitam",
    "GE09ram_05_u:1794": " 5.017.002a tato dṛṣṭvaiva vaidehī rāvaṇaṃ rākṣasādhipam",
    "GE09ram_05_u:1795": " 5.017.002c prāvepata varārohā pravāte kadalī yathā",
    "GE09ram_05_u:1796": " 5.017.003a ūrubhyām udaraṃ chādya bāhubhyāṃ ca payodharau",
    "GE09ram_05_u:1797": " 5.017.003c upaviṣṭā viśālākṣī rudantī varavarṇinī",
    "GE09ram_05_u:1798": " 5.017.004a daśagrīvas tu vaidehīṃ rakṣitāṃ rākṣasīgaṇaiḥ",
    "GE09ram_05_u:1799": " 5.017.004c dadarśa dīnāṃ duḥkhārtaṃ nāvaṃ sannām ivārṇave",
    "GE09ram_05_u:1800": " 5.017.005a asaṃvṛtāyām āsīnāṃ dharaṇyāṃ saṃśitavratām",
    "GE09ram_05_u:1801": " 5.017.005c chinnāṃ prapatitāṃ bhūmau śākhām iva vanaspateḥ",
    "GE09ram_05_u:1802": " 5.017.005e malamaṇḍanadigdhāṅgīṃ maṇḍanārhām amaṇḍitām",
    "GE09ram_05_u:1803": " 5.017.006a samīpaṃ rājasiṃhasya rāmasya viditātmanaḥ",
    "GE09ram_05_u:1804": " 5.017.006c saṃkalpahayasaṃyuktair yāntīm iva manorathaiḥ",
    "GE09ram_05_u:1805": " 5.017.007a śuṣyantīṃ rudatīm ekāṃ dhyānaśokaparāyaṇām",
    "GE09ram_05_u:1806": " 5.017.007c duḥkhasyāntam apaśyantīṃ rāmāṃ rāmam anuvratām",
    "GE09ram_05_u:1807": " 5.017.008a veṣṭamānām athāviṣṭāṃ pannagendravadhūm iva",
    "GE09ram_05_u:1808": " 5.017.008c dhūpyamānāṃ graheṇeva rohiṇīṃ dhūmaketunā",
    "GE09ram_05_u:1809": " 5.017.009a vṛttaśīle kule jātām ācāravati dhārmike",
    "GE09ram_05_u:1810": " 5.017.009c punaḥ saṃskāram āpannāṃ jātam iva ca duṣkule",
    "GE09ram_05_u:1811": " 5.017.010a sannām iva mahākīrtiṃ śraddhām iva vimānitām",
    "GE09ram_05_u:1812": " 5.017.010c prajñām iva parikṣīṇām āśāṃ pratihatām iva",
    "GE09ram_05_u:1813": " 5.017.011a āyatīm iva vidhvastām ājñāṃ pratihatām iva",
    "GE09ram_05_u:1814": " 5.017.011c dīptām iva diśaṃ kāle pūjām apahṛtām iva",
    "GE09ram_05_u:1815": " 5.017.012a padminīm iva vidhvastāṃ hataśūrāṃ camūm iva",
    "GE09ram_05_u:1816": " 5.017.012c prabhām iva tapodhvastām upakṣīṇām ivāpagām",
    "GE09ram_05_u:1817": " 5.017.013a vedīm iva parāmṛṣṭāṃ śāntām agniśikhām iva",
    "GE09ram_05_u:1818": " 5.017.013c paurṇamāsīm iva niśāṃ rāhugrastendumaṇḍalām",
    "GE09ram_05_u:1819": " 5.017.014a utkṛṣṭaparṇakamalāṃ vitrāsitavihaṃgamām",
    "GE09ram_05_u:1820": " 5.017.014c hastihastaparāmṛṣṭām ākulāṃ padminīm iva",
    "GE09ram_05_u:1821": " 5.017.015a patiśokāturāṃ śuṣkāṃ nadīṃ visrāvitām iva",
    "GE09ram_05_u:1822": " 5.017.015c parayā mṛjayā hīnāṃ kṛṣṇapakṣe niśām iva",
    "GE09ram_05_u:1823": " 5.017.016a sukumārīṃ sujātāṅgīṃ ratnagarbhagṛhocitām",
    "GE09ram_05_u:1824": " 5.017.016c tapyamānām ivoṣṇena mṛṇālīm aciroddhṛtām",
    "GE09ram_05_u:1825": " 5.017.017a gṛhītāmālitāṃ stambhe yūthapena vinākṛtām",
    "GE09ram_05_u:1826": " 5.017.017c niḥśvasantīṃ suduḥkhārtāṃ gajarājavadhūm iva",
    "GE09ram_05_u:1827": " 5.017.018a ekayā dīrghayā veṇyā śobhamānām ayatnataḥ",
    "GE09ram_05_u:1828": " 5.017.018c nīlayā nīradāpāye vanarājyā mahīm iva",
    "GE09ram_05_u:1829": " 5.017.019a upavāsena śokena dhyānena ca bhayena ca",
    "GE09ram_05_u:1830": " 5.017.019c parikṣīṇāṃ kṛśāṃ dīnām alpāhārāṃ tapodhanām",
    "GE09ram_05_u:1831": " 5.017.020a āyācamānāṃ duḥkhārtāṃ prāñjaliṃ devatām iva",
    "GE09ram_05_u:1832": " 5.017.020c bhāvena raghumukhyasya daśagrīvaparābhavam",
    "GE09ram_05_u:1833": " 5.017.021a samīkṣamāṇāṃ rudatīm aninditāṃ;",
    "GE09ram_05_u:1834": " supakṣmatāmrāyataśuklalocanām",
    "GE09ram_05_u:1835": " 5.017.021c anuvratāṃ rāmam atīva maithilīṃ;",
    "GE09ram_05_u:1836": " pralobhayām āsa vadhāya rāvaṇaḥ",
    "GE09ram_05_u:1837": " 5.018.001a sa tāṃ parivṛtāṃ dīnāṃ nirānandāṃ tapasvinīm",
    "GE09ram_05_u:1838": " 5.018.001c sākārair madhurair vākyair nyadarśayata rāvaṇaḥ",
    "GE09ram_05_u:1839": " 5.018.002a māṃ dṛṣṭvā nāganāsorugūhamānā stanodaram",
    "GE09ram_05_u:1840": " 5.018.002c adarśanam ivātmānaṃ bhayān netuṃ tvam icchasi",
    "GE09ram_05_u:1841": " 5.018.003a kāmaye tvāṃ viśālākṣi bahumanyasva māṃ priye",
    "GE09ram_05_u:1842": " 5.018.003c sarvāṅgaguṇasaṃpanne sarvalokamanohare",
    "GE09ram_05_u:1843": " 5.018.004a neha ke cin manuṣyā vā rākṣasāḥ kāmarūpiṇaḥ",
    "GE09ram_05_u:1844": " 5.018.004c vyapasarpatu te sīte bhayaṃ mattaḥ samutthitam",
    "GE09ram_05_u:1845": " 5.018.005a svadharme rakṣasāṃ bhīru sarvathaiṣa na saṃśayaḥ",
    "GE09ram_05_u:1846": " 5.018.005c gamanaṃ vā parastrīṇāṃ haraṇaṃ saṃpramathya vā",
    "GE09ram_05_u:1847": " 5.018.006a evaṃ caitad akāmāṃ ca na tvāṃ sprakṣyāmi maithili",
    "GE09ram_05_u:1848": " 5.018.006c kāmaṃ kāmaḥ śarīre me yathākāmaṃ pravartatām",
    "GE09ram_05_u:1849": " 5.018.007a devi neha bhayaṃ kāryaṃ mayi viśvasihi priye",
    "GE09ram_05_u:1850": " 5.018.007c praṇayasva ca tattvena maivaṃ bhūḥ śokalālasā",
    "GE09ram_05_u:1851": " 5.018.008a ekaveṇī dharāśayyā dhyānaṃ malinam ambaram",
    "GE09ram_05_u:1852": " 5.018.008c asthāne 'py upavāsaś ca naitāny aupayikāni te",
    "GE09ram_05_u:1853": " 5.018.009a vicitrāṇi ca mālyāni candanāny agarūṇi ca",
    "GE09ram_05_u:1854": " 5.018.009c vividhāni ca vāsāṃsi divyāny ābharaṇāni ca",
    "GE09ram_05_u:1855": " 5.018.010a mahārhāṇi ca pānāni yānāni śayanāni ca",
    "GE09ram_05_u:1856": " 5.018.010c gītaṃ nṛttaṃ ca vādyaṃ ca labha māṃ prāpya maithili",
    "GE09ram_05_u:1857": " 5.018.011a strīratnam asi maivaṃ bhūḥ kuru gātreṣu bhūṣaṇam",
    "GE09ram_05_u:1858": " 5.018.011c māṃ prāpya tu kathaṃ hi syās tvam anarhā suvigrahe",
    "GE09ram_05_u:1859": " 5.018.012a idaṃ te cārusaṃjātaṃ yauvanaṃ vyativartate",
    "GE09ram_05_u:1860": " 5.018.012c yad atītaṃ punar naiti srotaḥ śīghram apām iva",
    "GE09ram_05_u:1861": " 5.018.013a tvāṃ kṛtvoparato manye rūpakartā sa viśvakṛt",
    "GE09ram_05_u:1862": " 5.018.013c na hi rūpopamā tv anyā tavāsti śubhadarśane",
    "GE09ram_05_u:1863": " 5.018.014a tvāṃ samāsādya vaidehi rūpayauvanaśālinīm",
    "GE09ram_05_u:1864": " 5.018.014c kaḥ pumān ativarteta sākṣād api pitāmahaḥ",
    "GE09ram_05_u:1865": " 5.018.015a yad yat paśyāmi te gātraṃ śītāṃśusadṛśānane",
    "GE09ram_05_u:1866": " 5.018.015c tasmiṃs tasmin pṛthuśroṇi cakṣur mama nibadhyate",
    "GE09ram_05_u:1867": " 5.018.016a bhava maithili bhāryā me moham enaṃ visarjaya",
    "GE09ram_05_u:1868": " 5.018.016c bahvīnām uttamastrīṇāṃ mamāgramahiṣī bhava",
    "GE09ram_05_u:1869": " 5.018.017a lokebhyo yāni ratnāni saṃpramathyāhṛtāni me",
    "GE09ram_05_u:1870": " 5.018.017c tāni te bhīru sarvāṇi rājyaṃ caitad ahaṃ ca te",
    "GE09ram_05_u:1871": " 5.018.018a vijitya pṛthivīṃ sarvāṃ nānānagaramālinīm",
    "GE09ram_05_u:1872": " 5.018.018c janakāya pradāsyāmi tava hetor vilāsini",
    "GE09ram_05_u:1873": " 5.018.019a neha paśyāmi loke 'nyaṃ yo me pratibalo bhavet",
    "GE09ram_05_u:1874": " 5.018.019c paśya me sumahad vīryam apratidvandvam āhave",
    "GE09ram_05_u:1875": " 5.018.020a asakṛt saṃyuge bhagnā mayā vimṛditadhvajāḥ",
    "GE09ram_05_u:1876": " 5.018.020c aśaktāḥ pratyanīkeṣu sthātuṃ mama surāsurāḥ",
    "GE09ram_05_u:1877": " 5.018.021a iccha māṃ kriyatām adya pratikarma tavottamam",
    "GE09ram_05_u:1878": " 5.018.021c saprabhāṇy avasajjantāṃ tavāṅge bhūṣaṇāni ca",
    "GE09ram_05_u:1879": " 5.018.021e sādhu paśyāmi te rūpaṃ saṃyuktaṃ pratikarmaṇā",
    "GE09ram_05_u:1880": " 5.018.022a pratikarmābhisaṃyuktā dākṣiṇyena varānane",
    "GE09ram_05_u:1881": " 5.018.022c bhuṅkṣva bhogān yathākāmaṃ piba bhīru ramasva ca",
    "GE09ram_05_u:1882": " 5.018.022e yatheṣṭaṃ ca prayaccha tvaṃ pṛthivīṃ vā dhanāni ca",
    "GE09ram_05_u:1883": " 5.018.023a lalasva mayi visrabdhā dhṛṣṭam ājñāpayasva ca",
    "GE09ram_05_u:1884": " 5.018.023c matprabhāvāl lalantyāś ca lalantāṃ bāndhavās tava",
    "GE09ram_05_u:1885": " 5.018.024a ṛddhiṃ mamānupaśya tvaṃ śriyaṃ bhadre yaśaś ca me",
    "GE09ram_05_u:1886": " 5.018.024c kiṃ kariṣyasi rāmeṇa subhage cīravāsasā",
    "GE09ram_05_u:1887": " 5.018.025a nikṣiptavijayo rāmo gataśrīr vanagocaraḥ",
    "GE09ram_05_u:1888": " 5.018.025c vratī sthaṇḍilaśāyī ca śaṅke jīvati vā na vā",
    "GE09ram_05_u:1889": " 5.018.026a na hi vaidehi rāmas tvāṃ draṣṭuṃ vāpy upalapsyate",
    "GE09ram_05_u:1890": " 5.018.026c puro balākair asitair meghair jyotsnām ivāvṛtām",
    "GE09ram_05_u:1891": " 5.018.027a na cāpi mama hastāt tvāṃ prāptum arhati rāghavaḥ",
    "GE09ram_05_u:1892": " 5.018.027c hiraṇyakaśipuḥ kīrtim indrahastagatām iva",
    "GE09ram_05_u:1893": " 5.018.028a cārusmite cārudati cārunetre vilāsini",
    "GE09ram_05_u:1894": " 5.018.028c mano harasi me bhīru suparṇaḥ pannagaṃ yathā",
    "GE09ram_05_u:1895": " 5.018.029a kliṣṭakauśeyavasanāṃ tanvīm apy analaṃkṛtām",
    "GE09ram_05_u:1896": " 5.018.029c tāṃ dṛṣṭvā sveṣu dāreṣu ratiṃ nopalabhāmy aham",
    "GE09ram_05_u:1897": " 5.018.030a antaḥpuranivāsinyaḥ striyaḥ sarvaguṇānvitāḥ",
    "GE09ram_05_u:1898": " 5.018.030c yāvantyo mama sarvāsām aiśvaryaṃ kuru jānaki",
    "GE09ram_05_u:1899": " 5.018.031a mama hy asitakeśānte trailokyapravarāḥ striyaḥ",
    "GE09ram_05_u:1900": " 5.018.031c tās tvāṃ paricariṣyanti śriyam apsaraso yathā",
    "GE09ram_05_u:1901": " 5.018.032a yāni vaiśravaṇe subhru ratnāni ca dhanāni ca",
    "GE09ram_05_u:1902": " 5.018.032c tāni lokāṃś ca suśroṇi māṃ ca bhuṅkṣva yathāsukham",
    "GE09ram_05_u:1903": " 5.018.033a na rāmas tapasā devi na balena na vikramaiḥ",
    "GE09ram_05_u:1904": " 5.018.033c na dhanena mayā tulyas tejasā yaśasāpi vā",
    "GE09ram_05_u:1905": " 5.018.034a piba vihara ramasva bhuṅkṣva bhogān;",
    "GE09ram_05_u:1906": " dhananicayaṃ pradiśāmi medinīṃ ca",
    "GE09ram_05_u:1907": " 5.018.034c mayi lala lalane yathāsukhaṃ tvaṃ;",
    "GE09ram_05_u:1908": " tvayi ca sametya lalantu bāndhavās te",
    "GE09ram_05_u:1909": " 5.018.035a kusumitatarujālasaṃtatāni;",
    "GE09ram_05_u:1910": " bhramarayutāni samudratīrajāni",
    "GE09ram_05_u:1911": " 5.018.035c kanakavimalahārabhūṣitāṅgī;",
    "GE09ram_05_u:1912": " vihara mayā saha bhīru kānanāni",
    "GE09ram_05_u:1913": " 5.019.001a tasya tadvacanaṃ śrutvā sītā raudrasya rakṣasaḥ",
    "GE09ram_05_u:1914": " 5.019.001c ārtā dīnasvarā dīnaṃ pratyuvāca śanair vacaḥ",
    "GE09ram_05_u:1915": " 5.019.002a duḥkhārtā rudatī sītā vepamānā tapasvinī",
    "GE09ram_05_u:1916": " 5.019.002c cintayantī varārohā patim eva pativratā",
    "GE09ram_05_u:1917": " 5.019.003a tṛṇam antarataḥ kṛtvā pratyuvāca śucismitā",
    "GE09ram_05_u:1918": " 5.019.003c nivartaya mano mattaḥ svajane kriyatāṃ manaḥ",
    "GE09ram_05_u:1919": " 5.019.004a na māṃ prārthayituṃ yuktas tvaṃ siddhim iva pāpakṛt",
    "GE09ram_05_u:1920": " 5.019.004c akāryaṃ na mayā kāryam ekapatnyā vigarhitam",
    "GE09ram_05_u:1921": " 5.019.004e kulaṃ saṃprāptayā puṇyaṃ kule mahati jātayā",
    "GE09ram_05_u:1922": " 5.019.005a evam uktvā tu vaidehī rāvaṇaṃ taṃ yaśasvinī",
    "GE09ram_05_u:1923": " 5.019.005c rākṣasaṃ pṛṣṭhataḥ kṛtvā bhūyo vacanam abravīt",
    "GE09ram_05_u:1924": " 5.019.006a nāham aupayikī bhāryā parabhāryā satī tava",
    "GE09ram_05_u:1925": " 5.019.006c sādhu dharmam avekṣasva sādhu sādhuvrataṃ cara",
    "GE09ram_05_u:1926": " 5.019.007a yathā tava tathānyeṣāṃ rakṣyā dārā niśācara",
    "GE09ram_05_u:1927": " 5.019.007c ātmānam upamāṃ kṛtvā sveṣu dāreṣu ramyatām",
    "GE09ram_05_u:1928": " 5.019.008a atuṣṭaṃ sveṣu dāreṣu capalaṃ calitendriyam",
    "GE09ram_05_u:1929": " 5.019.008c nayanti nikṛtiprajñāṃ paradārāḥ parābhavam",
    "GE09ram_05_u:1930": " 5.019.009a iha santo na vā santi sato vā nānuvartase",
    "GE09ram_05_u:1931": " 5.019.009c vaco mithyā praṇītātmā pathyam uktaṃ vicakṣaṇaiḥ",
    "GE09ram_05_u:1932": " 5.019.010a akṛtātmānam āsādya rājānam anaye ratam",
    "GE09ram_05_u:1933": " 5.019.010c samṛddhāni vinaśyanti rāṣṭrāṇi nagarāṇi ca",
    "GE09ram_05_u:1934": " 5.019.011a tatheyaṃ tvāṃ samāsādya laṅkā ratnaugha saṃkulā",
    "GE09ram_05_u:1935": " 5.019.011c aparādhāt tavaikasya nacirād vinaśiṣyati",
    "GE09ram_05_u:1936": " 5.019.012a svakṛtair hanyamānasya rāvaṇādīrghadarśinaḥ",
    "GE09ram_05_u:1937": " 5.019.012c abhinandanti bhūtāni vināśe pāpakarmaṇaḥ",
    "GE09ram_05_u:1938": " 5.019.013a evaṃ tvāṃ pāpakarmāṇaṃ vakṣyanti nikṛtā janāḥ",
    "GE09ram_05_u:1939": " 5.019.013c diṣṭyaitad vyasanaṃ prāpto raudra ity eva harṣitāḥ",
    "GE09ram_05_u:1940": " 5.019.014a śakyā lobhayituṃ nāham aiśvaryeṇa dhanena vā",
    "GE09ram_05_u:1941": " 5.019.014c ananyā rāghaveṇāhaṃ bhāskareṇa prabhā yathā",
    "GE09ram_05_u:1942": " 5.019.015a upadhāya bhujaṃ tasya lokanāthasya satkṛtam",
    "GE09ram_05_u:1943": " 5.019.015c kathaṃ nāmopadhāsyāmi bhujam anyasya kasya cit",
    "GE09ram_05_u:1944": " 5.019.016a aham aupayikī bhāryā tasyaiva vasudhāpateḥ",
    "GE09ram_05_u:1945": " 5.019.016c vratasnātasya viprasya vidyeva viditātmanaḥ",
    "GE09ram_05_u:1946": " 5.019.017a sādhu rāvaṇa rāmeṇa māṃ samānaya duḥkhitām",
    "GE09ram_05_u:1947": " 5.019.017c vane vāśitayā sārdhaṃ kareṇveva gajādhipam",
    "GE09ram_05_u:1948": " 5.019.018a mitram aupayikaṃ kartuṃ rāmaḥ sthānaṃ parīpsatā",
    "GE09ram_05_u:1949": " 5.019.018c vadhaṃ cānicchatā ghoraṃ tvayāsau puruṣarṣabhaḥ",
    "GE09ram_05_u:1950": " 5.019.019a varjayed vajram utsṛṣṭaṃ varjayed antakaś ciram",
    "GE09ram_05_u:1951": " 5.019.019c tvadvidhaṃ na tu saṃkruddho lokanāthaḥ sa rāghavaḥ",
    "GE09ram_05_u:1952": " 5.019.020a rāmasya dhanuṣaḥ śabdaṃ śroṣyasi tvaṃ mahāsvanam",
    "GE09ram_05_u:1953": " 5.019.020c śatakratuvisṛṣṭasya nirghoṣam aśaner iva",
    "GE09ram_05_u:1954": " 5.019.021a iha śīghraṃ suparvāṇo jvalitāsyā ivoragāḥ",
    "GE09ram_05_u:1955": " 5.019.021c iṣavo nipatiṣyanti rāmalakṣmaṇalakṣaṇāḥ",
    "GE09ram_05_u:1956": " 5.019.022a rakṣāṃsi parinighnantaḥ puryām asyāṃ samantataḥ",
    "GE09ram_05_u:1957": " 5.019.022c asaṃpātaṃ kariṣyanti patantaḥ kaṅkavāsasaḥ",
    "GE09ram_05_u:1958": " 5.019.023a rākṣasendramahāsarpān sa rāmagaruḍo mahān",
    "GE09ram_05_u:1959": " 5.019.023c uddhariṣyati vegena vainateya ivoragān",
    "GE09ram_05_u:1960": " 5.019.024a apaneṣyati māṃ bhartā tvattaḥ śīghram ariṃdamaḥ",
    "GE09ram_05_u:1961": " 5.019.024c asurebhyaḥ śriyaṃ dīptāṃ viṣṇus tribhir iva kramaiḥ",
    "GE09ram_05_u:1962": " 5.019.025a janasthāne hatasthāne nihate rakṣasāṃ bale",
    "GE09ram_05_u:1963": " 5.019.025c aśaktena tvayā rakṣaḥ kṛtam etad asādhu vai",
    "GE09ram_05_u:1964": " 5.019.026a āśramaṃ tu tayoḥ śūnyaṃ praviśya narasiṃhayoḥ",
    "GE09ram_05_u:1965": " 5.019.026c gocaraṃ gatayor bhrātror apanītā tvayādhama",
    "GE09ram_05_u:1966": " 5.019.027a na hi gandham upāghrāya rāmalakṣmaṇayos tvayā",
    "GE09ram_05_u:1967": " 5.019.027c śakyaṃ saṃdarśane sthātuṃ śunā śārdūlayor iva",
    "GE09ram_05_u:1968": " 5.019.028a tasya te vigrahe tābhyāṃ yugagrahaṇam asthiram",
    "GE09ram_05_u:1969": " 5.019.028c vṛtrasyevendrabāhubhyāṃ bāhor ekasya nigrahaḥ",
    "GE09ram_05_u:1970": " 5.019.029a kṣipraṃ tava sa nātho me rāmaḥ saumitriṇā saha",
    "GE09ram_05_u:1971": " 5.019.029c toyam alpam ivādityaḥ prāṇān ādāsyate śaraiḥ",
    "GE09ram_05_u:1972": " 5.019.030a giriṃ kuberasya gato 'thavālayaṃ;",
    "GE09ram_05_u:1973": " sabhāṃ gato vā varuṇasya rājñaḥ",
    "GE09ram_05_u:1974": " 5.019.030c asaṃśayaṃ dāśarather na mokṣyase;",
    "GE09ram_05_u:1975": " mahādrumaḥ kālahato 'śaner iva",
    "GE09ram_05_u:1976": " 5.020.001a sītāyā vacanaṃ śrutvā paruṣaṃ rākṣasādhipaḥ",
    "GE09ram_05_u:1977": " 5.020.001c pratyuvāca tataḥ sītāṃ vipriyaṃ priyadarśanām",
    "GE09ram_05_u:1978": " 5.020.002a yathā yathā sāntvayitā vaśyaḥ strīṇāṃ tathā tathā",
    "GE09ram_05_u:1979": " 5.020.002c yathā yathā priyaṃ vaktā paribhūtas tathā tathā",
    "GE09ram_05_u:1980": " 5.020.003a saṃniyacchati me krodhaṃ tvayi kāmaḥ samutthitaḥ",
    "GE09ram_05_u:1981": " 5.020.003c dravato mārgam āsādya hayān iva susārathiḥ",
    "GE09ram_05_u:1982": " 5.020.004a vāmaḥ kāmo manuṣyāṇāṃ yasmin kila nibadhyate",
    "GE09ram_05_u:1983": " 5.020.004c jane tasmiṃs tv anukrośaḥ snehaś ca kila jāyate",
    "GE09ram_05_u:1984": " 5.020.005a etasmāt kāraṇān na tāṃ ghatayāmi varānane",
    "GE09ram_05_u:1985": " 5.020.005c vadhārhām avamānārhāṃ mithyāpravrajite ratām",
    "GE09ram_05_u:1986": " 5.020.006a paruṣāṇi hi vākyāni yāni yāni bravīṣi mām",
    "GE09ram_05_u:1987": " 5.020.006c teṣu teṣu vadho yuktas tava maithili dāruṇaḥ",
    "GE09ram_05_u:1988": " 5.020.007a evam uktvā tu vaidehīṃ rāvaṇo rākṣasādhipaḥ",
    "GE09ram_05_u:1989": " 5.020.007c krodhasaṃrambhasaṃyuktaḥ sītām uttaram abravīt",
    "GE09ram_05_u:1990": " 5.020.008a dvau māsau rakṣitavyau me yo 'vadhis te mayā kṛtaḥ",
    "GE09ram_05_u:1991": " 5.020.008c tataḥ śayanam āroha mama tvaṃ varavarṇini",
    "GE09ram_05_u:1992": " 5.020.009a dvābhyām ūrdhvaṃ tu māsābhyāṃ bhartāraṃ mām anicchatīm",
    "GE09ram_05_u:1993": " 5.020.009c mama tvāṃ prātarāśārtham ārabhante mahānase",
    "GE09ram_05_u:1994": " 5.020.010a tāṃ tarjyamānāṃ saṃprekṣya rākṣasendreṇa jānakīm",
    "GE09ram_05_u:1995": " 5.020.010c devagandharvakanyās tā viṣedur vipulekṣaṇāḥ",
    "GE09ram_05_u:1996": " 5.020.011a oṣṭhaprakārair aparā netravaktrais tathāparāḥ",
    "GE09ram_05_u:1997": " 5.020.011c sītām āśvāsayām āsus tarjitāṃ tena rakṣasā",
    "GE09ram_05_u:1998": " 5.020.012a tābhir āśvāsitā sītā rāvaṇaṃ rākṣasādhipam",
    "GE09ram_05_u:1999": " 5.020.012c uvācātmahitaṃ vākyaṃ vṛttaśauṇḍīryagarvitam",
    "GE09ram_05_u:2000": " 5.020.013a nūnaṃ na te janaḥ kaś cid asin niḥśreyase sthitaḥ",
    "GE09ram_05_u:2001": " 5.020.013c nivārayati yo na tvāṃ karmaṇo 'smād vigarhitāt",
    "GE09ram_05_u:2002": " 5.020.014a māṃ hi dharmātmanaḥ patnīṃ śacīm iva śacīpateḥ",
    "GE09ram_05_u:2003": " 5.020.014c tvadanyas triṣu lokeṣu prārthayen manasāpi kaḥ",
    "GE09ram_05_u:2004": " 5.020.015a rākṣasādhama rāmasya bhāryām amitatejasaḥ",
    "GE09ram_05_u:2005": " 5.020.015c uktavān asi yat pāpaṃ kva gatas tasya mokṣyase",
    "GE09ram_05_u:2006": " 5.020.016a yathā dṛptaś ca mātaṅgaḥ śaśaś ca sahitau vane",
    "GE09ram_05_u:2007": " 5.020.016c tathā dviradavad rāmas tvaṃ nīca śaśavat smṛtaḥ",
    "GE09ram_05_u:2008": " 5.020.017a sa tvam ikṣvākunāthaṃ vai kṣipann iha na lajjase",
    "GE09ram_05_u:2009": " 5.020.017c cakṣuṣo viṣayaṃ tasya na tāvad upagacchasi",
    "GE09ram_05_u:2010": " 5.020.018a ime te nayane krūre virūpe kṛṣṇapiṅgale",
    "GE09ram_05_u:2011": " 5.020.018c kṣitau na patite kasmān mām anāryanirīkṣitaḥ",
    "GE09ram_05_u:2012": " 5.020.019a tasya dharmātmanaḥ patnīṃ snuṣāṃ daśarathasya ca",
    "GE09ram_05_u:2013": " 5.020.019c kathaṃ vyāharato māṃ te na jihvā pāpa śīryate",
    "GE09ram_05_u:2014": " 5.020.020a asaṃdeśāt tu rāmasya tapasaś cānupālanāt",
    "GE09ram_05_u:2015": " 5.020.020c na tvāṃ kurmi daśagrīva bhasma bhasmārhatejasā",
    "GE09ram_05_u:2016": " 5.020.021a nāpahartum ahaṃ śakyā tasya rāmasya dhīmataḥ",
    "GE09ram_05_u:2017": " 5.020.021c vidhis tava vadhārthāya vihito nātra saṃśayaḥ",
    "GE09ram_05_u:2018": " 5.020.022a śūreṇa dhanadabhrātā balaiḥ samuditena ca",
    "GE09ram_05_u:2019": " 5.020.022c apohya rāmaṃ kasmād dhi dāracāuryaṃ tvayā kṛtam",
    "GE09ram_05_u:2020": " 5.020.023a sītāyā vacanaṃ śrutvā rāvaṇo rākṣasādhipaḥ",
    "GE09ram_05_u:2021": " 5.020.023c vivṛtya nayane krūre jānakīm anvavaikṣata",
    "GE09ram_05_u:2022": " 5.020.024a nīlajīmūtasaṃkāśo mahābhujaśirodharaḥ",
    "GE09ram_05_u:2023": " 5.020.024c siṃhasattvagatiḥ śrīmān dīptajihvogralocanaḥ",
    "GE09ram_05_u:2024": " 5.020.025a calāgramakuṭaḥ prāṃśuś citramālyānulepanaḥ",
    "GE09ram_05_u:2025": " 5.020.025c raktamālyāmbaradharas taptāṅgadavibhūṣaṇaḥ",
    "GE09ram_05_u:2026": " 5.020.026a śroṇīsūtreṇa mahatā mekakena susaṃvṛtaḥ",
    "GE09ram_05_u:2027": " 5.020.026c amṛtotpādanaddhena bhujaṃgeneva mandaraḥ",
    "GE09ram_05_u:2028": " 5.020.027a taruṇādityavarṇābhyāṃ kuṇḍalābhyāṃ vibhūṣitaḥ",
    "GE09ram_05_u:2029": " 5.020.027c raktapallavapuṣpābhyām aśokābhyām ivācalaḥ",
    "GE09ram_05_u:2030": " 5.020.028a avekṣamāṇo vaidehīṃ kopasaṃraktalocanaḥ",
    "GE09ram_05_u:2031": " 5.020.028c uvāca rāvaṇaḥ sītāṃ bhujaṃga iva niḥśvasan",
    "GE09ram_05_u:2032": " 5.020.029a anayenābhisaṃpannam arthahīnam anuvrate",
    "GE09ram_05_u:2033": " 5.020.029c nāśayāmy aham adya tvāṃ sūryaḥ saṃdhyām ivaujasā",
    "GE09ram_05_u:2034": " 5.020.030a ity uktvā maithilīṃ rājā rāvaṇaḥ śatrurāvaṇaḥ",
    "GE09ram_05_u:2035": " 5.020.030c saṃdideśa tataḥ sarvā rākṣasīr ghoradarśanāḥ",
    "GE09ram_05_u:2036": " 5.020.031a ekākṣīm ekakarṇāṃ ca karṇaprāvaraṇāṃ tathā",
    "GE09ram_05_u:2037": " 5.020.031c gokarṇīṃ hastikarṇīṃ ca lambakarṇīm akarṇikām",
    "GE09ram_05_u:2038": " 5.020.032a hastipadya śvapadyau ca gopadīṃ pādacūlikām",
    "GE09ram_05_u:2039": " 5.020.032c ekākṣīm ekapādīṃ ca pṛthupādīm apādikām",
    "GE09ram_05_u:2040": " 5.020.033a atimātraśirogrīvām atimātrakucodarīm",
    "GE09ram_05_u:2041": " 5.020.033c atimātrāsyanetrāṃ ca dīrghajihvām ajihvikām",
    "GE09ram_05_u:2042": " 5.020.033e anāsikāṃ siṃhamukhīṃ gomukhīṃ sūkarīmukhīm",
    "GE09ram_05_u:2043": " 5.020.034a yathā madvaśagā sītā kṣipraṃ bhavati jānakī",
    "GE09ram_05_u:2044": " 5.020.034c tathā kuruta rākṣasyaḥ sarvāḥ kṣipraṃ sametya ca",
    "GE09ram_05_u:2045": " 5.020.035a pratilomānulomaiś ca sāmadānādibhedanaiḥ",
    "GE09ram_05_u:2046": " 5.020.035c āvartayata vaidehīṃ daṇḍasyodyamanena ca",
    "GE09ram_05_u:2047": " 5.020.036a iti pratisamādiśya rākṣasendraḥ punaḥ punaḥ",
    "GE09ram_05_u:2048": " 5.020.036c kāmamanyuparītātmā jānakīṃ paryatarjayat",
    "GE09ram_05_u:2049": " 5.020.037a upagamya tataḥ kṣipraṃ rākṣasī dhānyamālinī",
    "GE09ram_05_u:2050": " 5.020.037c pariṣvajya daśagrīvam idaṃ vacanam abravīt",
    "GE09ram_05_u:2051": " 5.020.038a mayā krīḍa mahārājasītayā kiṃ tavānayā",
    "GE09ram_05_u:2052": " 5.020.038c akāmāṃ kāmayānasya śarīram upatapyate",
    "GE09ram_05_u:2053": " 5.020.038e icchantīṃ kāmayānasya prītir bhavati śobhanā",
    "GE09ram_05_u:2054": " 5.020.039a evam uktas tu rākṣasyā samutkṣiptas tato balī",
    "GE09ram_05_u:2055": " 5.020.039c jvaladbhāskaravarṇābhaṃ praviveśa niveśanam",
    "GE09ram_05_u:2056": " 5.020.040a devagandharvakanyāś ca nāgakanyāś ca tās tataḥ",
    "GE09ram_05_u:2057": " 5.020.040c parivārya daśagrīvaṃ viviśus tad gṛhottamam",
    "GE09ram_05_u:2058": " 5.020.041a sa maithilīṃ dharmaparām avasthitāṃ;",
    "GE09ram_05_u:2059": " pravepamānāṃ paribhartsya rāvaṇaḥ",
    "GE09ram_05_u:2060": " 5.020.041c vihāya sītāṃ madanena mohitaḥ;",
    "GE09ram_05_u:2061": " svam eva veśma praviveśa bhāsvaram",
    "GE09ram_05_u:2062": " 5.021.001a ity uktvā maithilīṃ rājā rāvaṇaḥ śatrurāvaṇaḥ",
    "GE09ram_05_u:2063": " 5.021.001c saṃdiśya ca tataḥ sarvā rākṣasīr nirjagāma ha",
    "GE09ram_05_u:2064": " 5.021.002a niṣkrānte rākṣasendre tu punar antaḥpuraṃ gate",
    "GE09ram_05_u:2065": " 5.021.002c rākṣasyo bhīmarūpās tāḥ sītāṃ samabhidudruvuḥ",
    "GE09ram_05_u:2066": " 5.021.003a tataḥ sītām upāgamya rākṣasyaḥ krodhamūrchitāḥ",
    "GE09ram_05_u:2067": " 5.021.003c paraṃ paruṣayā vācā vaidehīm idam abruvan",
    "GE09ram_05_u:2068": " 5.021.004a paulastyasya variṣṭhasya rāvaṇasya mahātmanaḥ",
    "GE09ram_05_u:2069": " 5.021.004c daśagrīvasya bhāryātvaṃ sīte na bahu manyase",
    "GE09ram_05_u:2070": " 5.021.005a tatas tv ekajaṭā nāma rākṣasī vākyam abravīt",
    "GE09ram_05_u:2071": " 5.021.005c āmantrya krodhatāmrākṣī sītāṃ karatalodarīm",
    "GE09ram_05_u:2072": " 5.021.006a prajāpatīnāṃ ṣaṇṇāṃ tu caturtho yaḥ prajāpatiḥ",
    "GE09ram_05_u:2073": " 5.021.006c mānaso brahmaṇaḥ putraḥ pulastya iti viśrutaḥ",
    "GE09ram_05_u:2074": " 5.021.007a pulastyasya tu tejasvī maharṣir mānasaḥ sutaḥ",
    "GE09ram_05_u:2075": " 5.021.007c nāmnā sa viśravā nāma prajāpatisamaprabhaḥ",
    "GE09ram_05_u:2076": " 5.021.008a tasya putro viśālākṣi rāvaṇaḥ śatrurāvaṇaḥ",
    "GE09ram_05_u:2077": " 5.021.008c tasya tvaṃ rākṣasendrasya bhāryā bhavitum arhasi",
    "GE09ram_05_u:2078": " 5.021.008e mayoktaṃ cārusarvāṅgi vākyaṃ kiṃ nānumanyase",
    "GE09ram_05_u:2079": " 5.021.009a tato harijaṭā nāma rākṣasī vākyam abravīt",
    "GE09ram_05_u:2080": " 5.021.009c vivṛtya nayane kopān mārjārasadṛśekṣaṇā",
    "GE09ram_05_u:2081": " 5.021.010a yena devās trayastriṃśad devarājaś ca nirjitaḥ",
    "GE09ram_05_u:2082": " 5.021.010c tasya tvaṃ rākṣasendrasya bhāryā bhavitum arhasi",
    "GE09ram_05_u:2083": " 5.021.011a vīryotsiktasya śūrasya saṃgrāmeṣv anivartinaḥ",
    "GE09ram_05_u:2084": " 5.021.011c balino vīryayuktasyā bhāryātvaṃ kiṃ na lapsyase",
    "GE09ram_05_u:2085": " 5.021.012a priyāṃ bahumatāṃ bhāryāṃ tyaktvā rājā mahābalaḥ",
    "GE09ram_05_u:2086": " 5.021.012c sarvāsāṃ ca mahābhāgāṃ tvām upaiṣyati rāvaṇaḥ",
    "GE09ram_05_u:2087": " 5.021.013a samṛddhaṃ strīsahasreṇa nānāratnopaśobhitam",
    "GE09ram_05_u:2088": " 5.021.013c antaḥpuraṃ samutsṛjya tvām upaiṣyati rāvaṇaḥ",
    "GE09ram_05_u:2089": " 5.021.014a asakṛd devatā yuddhe nāgagandharvadānavāḥ",
    "GE09ram_05_u:2090": " 5.021.014c nirjitāḥ samare yena sa te pārśvam upāgataḥ",
    "GE09ram_05_u:2091": " 5.021.015a tasya sarvasamṛddhasyā rāvaṇasya mahātmanaḥ",
    "GE09ram_05_u:2092": " 5.021.015c kimarthaṃ rākṣasendrasya bhāryātvaṃ necchase 'dhame",
    "GE09ram_05_u:2093": " 5.021.016a yasya sūryo na tapati bhīto yasya ca mārutaḥ",
    "GE09ram_05_u:2094": " 5.021.016c na vāti smāyatāpāṅge kiṃ tvaṃ tasya na tiṣṭhasi",
    "GE09ram_05_u:2095": " 5.021.017a puṣpavṛṣṭiṃ ca taravo mumucur yasya vai bhayāt",
    "GE09ram_05_u:2096": " 5.021.017c śailāś ca subhru pānīyaṃ jaladāś ca yadecchati",
    "GE09ram_05_u:2097": " 5.021.018a tasya nairṛtarājasya rājarājasya bhāmini",
    "GE09ram_05_u:2098": " 5.021.018c kiṃ tvaṃ na kuruṣe buddhiṃ bhāryārthe rāvaṇasya hi",
    "GE09ram_05_u:2099": " 5.021.019a sādhu te tattvato devi kathitaṃ sādhu bhāmini",
    "GE09ram_05_u:2100": " 5.021.019c gṛhāṇa susmite vākyam anyathā na bhaviṣyasi",
    "GE09ram_05_u:2101": " 5.022.001a tataḥ sītām upāgamya rākṣasyo vikṛtānanāḥ",
    "GE09ram_05_u:2102": " 5.022.001c paruṣaṃ paruṣā nārya ūcus tā vākyam apriyam",
    "GE09ram_05_u:2103": " 5.022.002a kiṃ tvam antaḥpure sīte sarvabhūtamanohare",
    "GE09ram_05_u:2104": " 5.022.002c mahārhaśayanopete na vāsam anumanyase",
    "GE09ram_05_u:2105": " 5.022.003a mānuṣī mānuṣasyaiva bhāryātvaṃ bahu manyase",
    "GE09ram_05_u:2106": " 5.022.003c pratyāhara mano rāmān na tvaṃ jātu bhaviṣyasi",
    "GE09ram_05_u:2107": " 5.022.004a mānuṣī mānuṣaṃ taṃ tu rāmam icchasi śobhane",
    "GE09ram_05_u:2108": " 5.022.004c rājyād bhraṣṭam asiddhārthaṃ viklavaṃ tam anindite",
    "GE09ram_05_u:2109": " 5.022.005a rākṣasīnāṃ vacaḥ śrutvā sītā padmanibhekṣaṇā",
    "GE09ram_05_u:2110": " 5.022.005c netrābhyām aśrupūrṇābhyām idaṃ vacanam abravīt",
    "GE09ram_05_u:2111": " 5.022.006a yad idaṃ lokavidviṣṭam udāharatha saṃgatāḥ",
    "GE09ram_05_u:2112": " 5.022.006c naitan manasi vākyaṃ me kilbiṣaṃ pratitiṣṭhati",
    "GE09ram_05_u:2113": " 5.022.007a na mānuṣī rākṣasasya bhāryā bhavitum arhati",
    "GE09ram_05_u:2114": " 5.022.007c kāmaṃ khādata māṃ sarvā na kariṣyāmi vo vacaḥ",
    "GE09ram_05_u:2115": " 5.022.007e dīno vā rājyahīno vā yo me bhartā sa me guruḥ",
    "GE09ram_05_u:2116": " 5.022.008a sītāyā vacanaṃ śrutvā rākṣasyaḥ krodhamūrchitāḥ",
    "GE09ram_05_u:2117": " 5.022.008c bhartsayanti sma paruṣair vākyai rāvaṇacoditāḥ",
    "GE09ram_05_u:2118": " 5.022.009a avalīnaḥ sa nirvākyo hanumāñ śiṃśapādrume",
    "GE09ram_05_u:2119": " 5.022.009c sītāṃ saṃtarjayantīs tā rākṣasīr aśṛṇot kapiḥ",
    "GE09ram_05_u:2120": " 5.022.010a tām abhikramya saṃrabdhā vepamānāṃ samantataḥ",
    "GE09ram_05_u:2121": " 5.022.010c bhṛśaṃ saṃlilihur dīptān pralambadaśanacchadān",
    "GE09ram_05_u:2122": " 5.022.011a ūcuś ca paramakruddhāḥ pragṛhyāśu paraśvadhān",
    "GE09ram_05_u:2123": " 5.022.011c neyam arhati bhartāraṃ rāvaṇaṃ rākṣasādhipam",
    "GE09ram_05_u:2124": " 5.022.012a sā bhartsyamānā bhīmābhī rākṣasībhir varānanā",
    "GE09ram_05_u:2125": " 5.022.012c sā bāṣpam apamārjantī śiṃśapāṃ tām upāgamat",
    "GE09ram_05_u:2126": " 5.022.013a tatas tāṃ śiṃśapāṃ sītā rākṣasībhiḥ samāvṛtā",
    "GE09ram_05_u:2127": " 5.022.013c abhigamya viśālākṣī tasthau śokapariplutā",
    "GE09ram_05_u:2128": " 5.022.014a tāṃ kṛśāṃ dīnavadanāṃ malināmbaradhāriṇīm",
    "GE09ram_05_u:2129": " 5.022.014c bhartsayāṃ cakrire bhīmā rākṣasyas tāḥ samantataḥ",
    "GE09ram_05_u:2130": " 5.022.015a tatas tāṃ vinatā nāma rākṣasī bhīmadarśanā",
    "GE09ram_05_u:2131": " 5.022.015c abravīt kupitākārā karālā nirṇatodarī",
    "GE09ram_05_u:2132": " 5.022.016a sīte paryāptam etāvad bhartṛsneho nidarśitaḥ",
    "GE09ram_05_u:2133": " 5.022.016c sarvatrātikṛtaṃ bhadre vyasanāyopakalpate",
    "GE09ram_05_u:2134": " 5.022.017a parituṣṭāsmi bhadraṃ te mānuṣas te kṛto vidhiḥ",
    "GE09ram_05_u:2135": " 5.022.017c mamāpi tu vacaḥ pathyaṃ bruvantyāḥ kuru maithili",
    "GE09ram_05_u:2136": " 5.022.018a rāvaṇaṃ bhaja bhartāraṃ bhartāraṃ sarvarakṣasām",
    "GE09ram_05_u:2137": " 5.022.018c vikrāntaṃ rūpavantaṃ ca sureśam iva vāsavam",
    "GE09ram_05_u:2138": " 5.022.019a dakṣiṇaṃ tyāgaśīlaṃ ca sarvasya priyavādinam",
    "GE09ram_05_u:2139": " 5.022.019c mānuṣaṃ kṛpaṇaṃ rāmaṃ tyaktvā rāvaṇam āśraya",
    "GE09ram_05_u:2140": " 5.022.020a divyāṅgarāgā vaidehi divyābharaṇabhūṣitā",
    "GE09ram_05_u:2141": " 5.022.020c adya prabhṛti sarveṣāṃ lokānām īśvarī bhava",
    "GE09ram_05_u:2142": " 5.022.020e agneḥ svāhā yathā devī śacīvendrasya śobhane",
    "GE09ram_05_u:2143": " 5.022.021a kiṃ te rāmeṇa vaidehi kṛpaṇena gatāyuṣā",
    "GE09ram_05_u:2144": " 5.022.022a etad uktaṃ ca me vākyaṃ yadi tvaṃ na kariṣyasi",
    "GE09ram_05_u:2145": " 5.022.022c asmin muhūrte sarvās tvāṃ bhakṣayiṣyāmahe vayam",
    "GE09ram_05_u:2146": " 5.022.023a anyā tu vikaṭā nāma lambamānapayodharā",
    "GE09ram_05_u:2147": " 5.022.023c abravīt kupitā sītāṃ muṣṭim udyamya garjatī",
    "GE09ram_05_u:2148": " 5.022.024a bahūny apratirūpāṇi vacanāni sudurmate",
    "GE09ram_05_u:2149": " 5.022.024c anukrośān mṛdutvāc ca soḍhāni tava maithili",
    "GE09ram_05_u:2150": " 5.022.024e na ca naḥ kuruṣe vākyaṃ hitaṃ kālapuraskṛtam",
    "GE09ram_05_u:2151": " 5.022.025a ānītāsi samudrasya pāram anyair durāsadam",
    "GE09ram_05_u:2152": " 5.022.025c rāvaṇāntaḥpuraṃ ghoraṃ praviṣṭā cāsi maithili",
    "GE09ram_05_u:2153": " 5.022.026a rāvaṇasya gṛhe rudhā asmābhis tu surakṣitā",
    "GE09ram_05_u:2154": " 5.022.026c na tvāṃ śaktaḥ paritrātum api sākṣāt puraṃdaraḥ",
    "GE09ram_05_u:2155": " 5.022.027a kuruṣva hitavādinyā vacanaṃ mama maithili",
    "GE09ram_05_u:2156": " 5.022.027c alam aśruprapātena tyaja śokam anarthakam",
    "GE09ram_05_u:2157": " 5.022.028a bhaja prītiṃ praharṣaṃ ca tyajaitāṃ nityadainyatām",
    "GE09ram_05_u:2158": " 5.022.028c sīte rākṣasarājena saha krīḍa yathāsukham",
    "GE09ram_05_u:2159": " 5.022.029a jānāsi hi yathā bhīru strīṇāṃ yauvanam adhruvam",
    "GE09ram_05_u:2160": " 5.022.029c yāvan na te vyatikrāmet tāvat sukham avāpnuhi",
    "GE09ram_05_u:2161": " 5.022.030a udyānāni ca ramyāṇi parvatopavanāni ca",
    "GE09ram_05_u:2162": " 5.022.030c saha rākṣasarājena cara tvaṃ madirekṣaṇe",
    "GE09ram_05_u:2163": " 5.022.031a strīsahasrāṇi te sapta vaśe sthāsyanti sundari",
    "GE09ram_05_u:2164": " 5.022.031c rāvaṇaṃ bhaja bhartāraṃ bhartāraṃ sarvarakṣasām",
    "GE09ram_05_u:2165": " 5.022.032a utpāṭya vā te hṛdayaṃ bhakṣayiṣyāmi maithili",
    "GE09ram_05_u:2166": " 5.022.032c yadi me vyāhṛtaṃ vākyaṃ na yathāvat kariṣyasi",
    "GE09ram_05_u:2167": " 5.022.033a tataś caṇḍodarī nāma rākṣasī krūradarśanā",
    "GE09ram_05_u:2168": " 5.022.033c bhrāmayantī mahac chūlam idaṃ vacanam abravīt",
    "GE09ram_05_u:2169": " 5.022.034a imāṃ hariṇalokākṣīṃ trāsotkampapayodharām",
    "GE09ram_05_u:2170": " 5.022.034c rāvaṇena hṛtāṃ dṛṣṭvā daurhṛdo me mahān abhūt",
    "GE09ram_05_u:2171": " 5.022.035a yakṛtplīham athotpīḍaṃ hṛdayaṃ ca sabandhanam",
    "GE09ram_05_u:2172": " 5.022.035c antrāṇy api tathā śīrṣaṃ khādeyam iti me matiḥ",
    "GE09ram_05_u:2173": " 5.022.036a tatas tu praghasā nāma rākṣasī vākyam abravīt",
    "GE09ram_05_u:2174": " 5.022.036c kaṇṭham asyā nṛśaṃsāyāḥ pīḍayāmaḥ kim āsyate",
    "GE09ram_05_u:2175": " 5.022.037a nivedyatāṃ tato rājñe mānuṣī sā mṛteti ha",
    "GE09ram_05_u:2176": " 5.022.037c nātra kaś cana saṃdehaḥ khādateti sa vakṣyati",
    "GE09ram_05_u:2177": " 5.022.038a tatas tv ajāmukhī nāma rākṣasī vākyam abravīt",
    "GE09ram_05_u:2178": " 5.022.038c viśasyemāṃ tataḥ sarvān samān kuruta pīlukān",
    "GE09ram_05_u:2179": " 5.022.039a vibhajāma tataḥ sarvā vivādo me na rocate",
    "GE09ram_05_u:2180": " 5.022.039c peyam ānīyatāṃ kṣipraṃ mālyaṃ ca vividhaṃ bahu",
    "GE09ram_05_u:2181": " 5.022.040a tataḥ śūrpaṇakhā nāma rākṣasī vākyam abravīt",
    "GE09ram_05_u:2182": " 5.022.040c ajāmukhā yad uktaṃ hi tad eva mama rocate",
    "GE09ram_05_u:2183": " 5.022.041a surā cānīyatāṃ kṣipraṃ sarvaśokavināśinī",
    "GE09ram_05_u:2184": " 5.022.041c mānuṣaṃ māṃsam āsādya nṛtyāmo 'tha nikumbhilām",
    "GE09ram_05_u:2185": " 5.022.042a evaṃ saṃbhartsyamānā sā sītā surasutopamā",
    "GE09ram_05_u:2186": " 5.022.042c rākṣasībhiḥ sughorābhir dhairyam utsṛjya roditi",
    "GE09ram_05_u:2187": " 5.023.001a tathā tāsāṃ vadantīnāṃ paruṣaṃ dāruṇaṃ bahu",
    "GE09ram_05_u:2188": " 5.023.001c rākṣasīnām asaumyānāṃ ruroda janakātmajā",
    "GE09ram_05_u:2189": " 5.023.002a evam uktā tu vaidehī rākṣasībhir manasvinī",
    "GE09ram_05_u:2190": " 5.023.002c uvāca paramatrastā bāṣpagadgadayā girā",
    "GE09ram_05_u:2191": " 5.023.003a na mānuṣī rākṣasasya bhāryā bhavitum arhati",
    "GE09ram_05_u:2192": " 5.023.003c kāmaṃ khādata māṃ sarvā na kariṣyāmi vo vacaḥ",
    "GE09ram_05_u:2193": " 5.023.004a sā rākṣasī madhyagatā sītā surasutopamā",
    "GE09ram_05_u:2194": " 5.023.004c na śarma lebhe duḥkhārtā rāvaṇena ca tarjitā",
    "GE09ram_05_u:2195": " 5.023.005a vepate smādhikaṃ sītā viśantīvāṅgam ātmanaḥ",
    "GE09ram_05_u:2196": " 5.023.005c vane yūthaparibhraṣṭā mṛgī kokair ivārditā",
    "GE09ram_05_u:2197": " 5.023.006a sā tv aśokasya vipulāṃ śākhām ālambya puṣpitām",
    "GE09ram_05_u:2198": " 5.023.006c cintayām āsa śokena bhartāraṃ bhagnamānasā",
    "GE09ram_05_u:2199": " 5.023.007a sā snāpayantī vipulau stanau netrajalasravaiḥ",
    "GE09ram_05_u:2200": " 5.023.007c cintayantī na śokasya tadāntam adhigacchati",
    "GE09ram_05_u:2201": " 5.023.008a sā vepamānā patitā pravāte kadalī yathā",
    "GE09ram_05_u:2202": " 5.023.008c rākṣasīnāṃ bhayatrastā vivarṇavadanābhavat",
    "GE09ram_05_u:2203": " 5.023.009a tasyā sā dīrghavipulā vepantyāḥ sītayā tadā",
    "GE09ram_05_u:2204": " 5.023.009c dadṛśe kampinī veṇī vyālīva parisarpatī",
    "GE09ram_05_u:2205": " 5.023.010a sā niḥśvasantī duḥkhārtā śokopahatacetanā",
    "GE09ram_05_u:2206": " 5.023.010c ārtā vyasṛjad aśrūṇi maithilī vilalāpa ha",
    "GE09ram_05_u:2207": " 5.023.011a hā rāmeti ca duḥkhārtā punar hā lakṣmaṇeti ca",
    "GE09ram_05_u:2208": " 5.023.011c hā śvaśru mama kausalye hā sumitreti bhāvini",
    "GE09ram_05_u:2209": " 5.023.012a lokapravādaḥ satyo 'yaṃ paṇḍitaiḥ samudāhṛtaḥ",
    "GE09ram_05_u:2210": " 5.023.012c akāle durlabho mṛtyuḥ striyā vā puruṣasya vā",
    "GE09ram_05_u:2211": " 5.023.013a yatrāham ābhiḥ krūrābhī rākṣasībhir ihārditā",
    "GE09ram_05_u:2212": " 5.023.013c jīvāmi hīnā rāmeṇa muhūrtam api duḥkhitā",
    "GE09ram_05_u:2213": " 5.023.014a eṣālpapuṇyā kṛpaṇā vinaśiṣyāmy anāthavat",
    "GE09ram_05_u:2214": " 5.023.014c samudramadhye nau pūrṇā vāyuvegair ivāhatā",
    "GE09ram_05_u:2215": " 5.023.015a bhartāraṃ tam apaśyantī rākṣasīvaśam āgatā",
    "GE09ram_05_u:2216": " 5.023.015c sīdāmi khalu śokena kūlaṃ toyahataṃ yathā",
    "GE09ram_05_u:2217": " 5.023.016a taṃ padmadalapatrākṣaṃ siṃhavikrāntagāminam",
    "GE09ram_05_u:2218": " 5.023.016c dhanyāḥ paśyanti me nāthaṃ kṛtajñaṃ priyavādinam",
    "GE09ram_05_u:2219": " 5.023.017a sarvathā tena hīnāyā rāmeṇa viditātmanā",
    "GE09ram_05_u:2220": " 5.023.017c tīṣkṇaṃ viṣam ivāsvādya durlabhaṃ mama jīvitam",
    "GE09ram_05_u:2221": " 5.023.018a kīdṛśaṃ tu mayā pāpaṃ purā dehāntare kṛtam",
    "GE09ram_05_u:2222": " 5.023.018c yenedaṃ prāpyate duḥkhaṃ mayā ghoraṃ sudāruṇam",
    "GE09ram_05_u:2223": " 5.023.019a jīvitaṃ tyaktum icchāmi śokena mahatā vṛtā",
    "GE09ram_05_u:2224": " 5.023.019c rākṣasībhiś ca rakṣantyā rāmo nāsādyate mayā",
    "GE09ram_05_u:2225": " 5.023.020a dhig astu khalu mānuṣyaṃ dhig astu paravaśyatām",
    "GE09ram_05_u:2226": " 5.023.020c na śakyaṃ yat parityaktum ātmacchandena jīvitam",
    "GE09ram_05_u:2227": " 5.024.001a prasaktāśrumukhīty evaṃ bruvantī janakātmajā",
    "GE09ram_05_u:2228": " 5.024.001c adhomukhamukhī bālā vilaptum upacakrame",
    "GE09ram_05_u:2229": " 5.024.002a unmatteva pramatteva bhrāntacitteva śocatī",
    "GE09ram_05_u:2230": " 5.024.002c upāvṛttā kiśorīva viveṣṭantī mahītale",
    "GE09ram_05_u:2231": " 5.024.003a rāghavasyāpramattasya rakṣasā kāmarūpiṇā",
    "GE09ram_05_u:2232": " 5.024.003c rāvaṇena pramathyāham ānītā krośatī balāt",
    "GE09ram_05_u:2233": " 5.024.004a rākṣasī vaśam āpannā bhartyamānā sudāruṇam",
    "GE09ram_05_u:2234": " 5.024.004c cintayantī suduḥkhārtā nāhaṃ jīvitum utsahe",
    "GE09ram_05_u:2235": " 5.024.005a na hi me jīvitenārtho naivārthair na ca bhūṣaṇaiḥ",
    "GE09ram_05_u:2236": " 5.024.005c vasantyā rākṣasī madhye vinā rāmaṃ mahāratham",
    "GE09ram_05_u:2237": " 5.024.006a dhiṅ mām anāryām asatīṃ yāhaṃ tena vinā kṛtā",
    "GE09ram_05_u:2238": " 5.024.006c muhūrtam api rakṣāmi jīvitaṃ pāpajīvitā",
    "GE09ram_05_u:2239": " 5.024.007a kā ca me jīvite śraddhā sukhe vā taṃ priyaṃ vinā",
    "GE09ram_05_u:2240": " 5.024.007c bhartāraṃ sāgarāntāyā vasudhāyāḥ priyaṃ vadam",
    "GE09ram_05_u:2241": " 5.024.008a bhidyatāṃ bhakṣyatāṃ vāpi śarīraṃ visṛjāmy aham",
    "GE09ram_05_u:2242": " 5.024.008c na cāpy ahaṃ ciraṃ duḥkhaṃ saheyaṃ priyavarjitā",
    "GE09ram_05_u:2243": " 5.024.009a caraṇenāpi savyena na spṛśeyaṃ niśācaram",
    "GE09ram_05_u:2244": " 5.024.009c rāvaṇaṃ kiṃ punar ahaṃ kāmayeyaṃ vigarhitam",
    "GE09ram_05_u:2245": " 5.024.010a pratyākhyātaṃ na jānāti nātmānaṃ nātmanaḥ kulam",
    "GE09ram_05_u:2246": " 5.024.010c yo nṛśaṃsa svabhāvena māṃ prārthayitum icchati",
    "GE09ram_05_u:2247": " 5.024.011a chinnā bhinnā vibhaktā vā dīpte vāgnau pradīpitā",
    "GE09ram_05_u:2248": " 5.024.011c rāvaṇaṃ nopatiṣṭheyaṃ kiṃ pralāpena vaś ciram",
    "GE09ram_05_u:2249": " 5.024.012a khyātaḥ prājñaḥ kṛtajñaś ca sānukrośaś ca rāghavaḥ",
    "GE09ram_05_u:2250": " 5.024.012c sadvṛtto niranukrośaḥ śaṅke madbhāgyasaṃkṣayāt",
    "GE09ram_05_u:2251": " 5.024.013a rākṣasānāṃ janasthāne sahasrāṇi caturdaśa",
    "GE09ram_05_u:2252": " 5.024.013c yenaikena nirastāni sa māṃ kiṃ nābhipadyate",
    "GE09ram_05_u:2253": " 5.024.014a niruddhā rāvaṇenāham alpavīryeṇa rakṣasā",
    "GE09ram_05_u:2254": " 5.024.014c samarthaḥ khalu me bhartā rāvaṇaṃ hantum āhave",
    "GE09ram_05_u:2255": " 5.024.015a virādho daṇḍakāraṇye yena rākṣasapuṃgavaḥ",
    "GE09ram_05_u:2256": " 5.024.015c raṇe rāmeṇa nihataḥ sa māṃ kiṃ nābhipadyate",
    "GE09ram_05_u:2257": " 5.024.016a kāmaṃ madhye samudrasya laṅkeyaṃ duṣpradharṣaṇā",
    "GE09ram_05_u:2258": " 5.024.016c na tu rāghavabāṇānāṃ gatirodhī ha vidyate",
    "GE09ram_05_u:2259": " 5.024.017a kiṃ nu tat kāraṇaṃ yena rāmo dṛḍhaparākramaḥ",
    "GE09ram_05_u:2260": " 5.024.017c rakṣasāpahṛtāṃ bhāryām iṣṭāṃ nābhyavapadyate",
    "GE09ram_05_u:2261": " 5.024.018a ihasthāṃ māṃ na jānīte śaṅke lakṣmaṇapūrvajaḥ",
    "GE09ram_05_u:2262": " 5.024.018c jānann api hi tejasvī dharṣaṇāṃ marṣayiṣyati",
    "GE09ram_05_u:2263": " 5.024.019a hṛteti yo 'dhigatvā māṃ rāghavāya nivedayet",
    "GE09ram_05_u:2264": " 5.024.019c gṛdhrarājo 'pi sa raṇe rāvaṇena nipātitaḥ",
    "GE09ram_05_u:2265": " 5.024.020a kṛtaṃ karma mahat tena māṃ tadābhyavapadyatā",
    "GE09ram_05_u:2266": " 5.024.020c tiṣṭhatā rāvaṇadvandve vṛddhenāpi jaṭāyuṣā",
    "GE09ram_05_u:2267": " 5.024.021a yadi mām iha jānīyād vartamānāṃ sa rāghavaḥ",
    "GE09ram_05_u:2268": " 5.024.021c adya bāṇair abhikruddhaḥ kuryāl lokam arākṣasaṃ",
    "GE09ram_05_u:2269": " 5.024.022a vidhamec ca purīṃ laṅkāṃ śoṣayec ca mahodadhim",
    "GE09ram_05_u:2270": " 5.024.022c rāvaṇasya ca nīcasya kīrtiṃ nāma ca nāśayet",
    "GE09ram_05_u:2271": " 5.024.023a tato nihatanathānāṃ rākṣasīnāṃ gṛhe gṛhe",
    "GE09ram_05_u:2272": " 5.024.023c yathāham evaṃ rudatī tathā bhūyo na saṃśayaḥ",
    "GE09ram_05_u:2273": " 5.024.023e anviṣya rakṣasāṃ laṅkāṃ kuryād rāmaḥ salakṣmaṇaḥ",
    "GE09ram_05_u:2274": " 5.024.024a na hi tābhyāṃ ripur dṛṣṭo muhūtam api jīvati",
    "GE09ram_05_u:2275": " 5.024.024c citā dhūmākulapathā gṛdhramaṇḍalasaṃkulā",
    "GE09ram_05_u:2276": " 5.024.024e acireṇa tu laṅkeyaṃ śmaśānasadṛśī bhavet",
    "GE09ram_05_u:2277": " 5.024.025a acireṇaiva kālena prāpsyāmy eva manoratham",
    "GE09ram_05_u:2278": " 5.024.025c duṣprasthāno 'yam ākhyāti sarveṣāṃ vo viparyayaḥ",
    "GE09ram_05_u:2279": " 5.024.026a yādṛśāni tu dṛśyante laṅkāyām aśubhāni tu",
    "GE09ram_05_u:2280": " 5.024.026c acireṇaiva kālena bhaviṣyati hataprabhā",
    "GE09ram_05_u:2281": " 5.024.027a nūnaṃ laṅkā hate pāpe rāvaṇe rākṣasādhipe",
    "GE09ram_05_u:2282": " 5.024.027c śoṣaṃ yāsyati durdharṣā pramadā vidhavā yathā",
    "GE09ram_05_u:2283": " 5.024.028a puṣyotsavasamṛddhā ca naṣṭabhartrī sarākṣasā",
    "GE09ram_05_u:2284": " 5.024.028c bhaviṣyati purī laṅkā naṣṭabhartrī yathāṅganā",
    "GE09ram_05_u:2285": " 5.024.029a nūnaṃ rākṣasakanyānāṃ rudantīnāṃ gṛhe gṛhe",
    "GE09ram_05_u:2286": " 5.024.029c śroṣyāmi nacirād eva duḥkhārtānām iha dhvanim",
    "GE09ram_05_u:2287": " 5.024.030a sāndhakārā hatadyotā hatarākṣasapuṃgavā",
    "GE09ram_05_u:2288": " 5.024.030c bhaviṣyati purī laṅkā nirdagdhā rāmasāyakaiḥ",
    "GE09ram_05_u:2289": " 5.024.031a yadi nāma sa śūro māṃ rāmo raktāntalocanaḥ",
    "GE09ram_05_u:2290": " 5.024.031c jānīyād vartamānāṃ hi rāvaṇasya niveśane",
    "GE09ram_05_u:2291": " 5.024.032a anena tu nṛśaṃsena rāvaṇenādhamena me",
    "GE09ram_05_u:2292": " 5.024.032c samayo yas tu nirdiṣṭas tasya kālo 'yam āgataḥ",
    "GE09ram_05_u:2293": " 5.024.033a akāryaṃ ye na jānanti nairṛtāḥ pāpakāriṇaḥ",
    "GE09ram_05_u:2294": " 5.024.033c adharmāt tu mahotpāto bhaviṣyati hi sāmpratam",
    "GE09ram_05_u:2295": " 5.024.034a naite dharmaṃ vijānanti rākṣasāḥ piśitāśanāḥ",
    "GE09ram_05_u:2296": " 5.024.034c dhruvaṃ māṃ prātarāśārthe rākṣasaḥ kalpayiṣyati",
    "GE09ram_05_u:2297": " 5.024.035a sāhaṃ kathaṃ kariṣyāmi taṃ vinā priyadarśanam",
    "GE09ram_05_u:2298": " 5.024.035c rāmaṃ raktāntanayanam apaśyantī suduḥkhitā",
    "GE09ram_05_u:2299": " 5.024.036a yadi kaś cit pradātā me viṣasyādya bhaved iha",
    "GE09ram_05_u:2300": " 5.024.036c kṣipraṃ vaivasvataṃ devaṃ paśyeyaṃ patinā vinā",
    "GE09ram_05_u:2301": " 5.024.037a nājānāj jīvatīṃ rāmaḥ sa māṃ lakṣmaṇapūrvajaḥ",
    "GE09ram_05_u:2302": " 5.024.037c jānantau tau na kuryātāṃ norvyāṃ hi mama mārgaṇam",
    "GE09ram_05_u:2303": " 5.024.038a nūnaṃ mamaiva śokena sa vīro lakṣmaṇāgrajaḥ",
    "GE09ram_05_u:2304": " 5.024.038c devalokam ito yātas tyaktvā dehaṃ mahītale",
    "GE09ram_05_u:2305": " 5.024.039a dhanyā devāḥ sagandharvāḥ siddhāś ca paramarṣayaḥ",
    "GE09ram_05_u:2306": " 5.024.039c mama paśyanti ye nāthaṃ rāmaṃ rājīvalocanam",
    "GE09ram_05_u:2307": " 5.024.040a atha vā na hi tasyārthe dharmakāmasya dhīmataḥ",
    "GE09ram_05_u:2308": " 5.024.040c mayā rāmasya rājarṣer bhāryayā paramātmanaḥ",
    "GE09ram_05_u:2309": " 5.024.041a dṛśyamāne bhavet prītaḥ sauhṛdaṃ nāsty apaśyataḥ",
    "GE09ram_05_u:2310": " 5.024.041c nāśayanti kṛtaghrās tu na rāmo nāśayiṣyati",
    "GE09ram_05_u:2311": " 5.024.042a kiṃ nu me na guṇāḥ ke cit kiṃ vā bhāgya kṣayo hi me",
    "GE09ram_05_u:2312": " 5.024.042c yāhaṃ sītā varārheṇa hīnā rāmeṇa bhāminī",
    "GE09ram_05_u:2313": " 5.024.043a śreyo me jīvitān martuṃ vihīnā yā mahātmanā",
    "GE09ram_05_u:2314": " 5.024.043c rāmād akliṣṭacāritrāc chūrāc chatrunibarhaṇāt",
    "GE09ram_05_u:2315": " 5.024.044a atha vā nyastaśastrau tau vane mūlaphalāśanau",
    "GE09ram_05_u:2316": " 5.024.044c bhrātarau hi nara śreṣṭhau carantau vanagocarau",
    "GE09ram_05_u:2317": " 5.024.045a atha vā rākṣasendreṇa rāvaṇena durātmanā",
    "GE09ram_05_u:2318": " 5.024.045c chadmanā ghātitau śūrau bhrātarau rāmalakṣmaṇau",
    "GE09ram_05_u:2319": " 5.024.046a sāham evaṃgate kāle martum icchāmi sarvathā",
    "GE09ram_05_u:2320": " 5.024.046c na ca me vihito mṛtyur asmin duḥkhe 'pi vartati",
    "GE09ram_05_u:2321": " 5.024.047a dhanyāḥ khalu mahātmāno munayaḥ satyasaṃmatāḥ",
    "GE09ram_05_u:2322": " 5.024.047c jitātmāno mahābhāgā yeṣāṃ na staḥ priyāpriye",
    "GE09ram_05_u:2323": " 5.024.048a priyān na saṃbhaved duḥkham apriyād adhikaṃ bhayam",
    "GE09ram_05_u:2324": " 5.024.048c tābhyāṃ hi ye viyujyante namas teṣāṃ mahātmanām",
    "GE09ram_05_u:2325": " 5.024.049a sāhaṃ tyaktā priyeṇeha rāmeṇa viditātmanā",
    "GE09ram_05_u:2326": " 5.024.049c prāṇāṃs tyakṣyāmi pāpasya rāvaṇasya gatā vaśam",
    "GE09ram_05_u:2327": " 5.025.001a ity uktāḥ sītayā ghoraṃ rākṣasyaḥ krodhamūrchitāḥ",
    "GE09ram_05_u:2328": " 5.025.001c kāś cij jagmus tad ākhyātuṃ rāvaṇasya tarasvinaḥ",
    "GE09ram_05_u:2329": " 5.025.002a tataḥ sītām upāgamya rākṣasyo ghoradarśanāḥ",
    "GE09ram_05_u:2330": " 5.025.002c punaḥ paruṣam ekārtham anarthārtham athābruvan",
    "GE09ram_05_u:2331": " 5.025.003a hantedānīṃ tavānārye sīte pāpaviniścaye",
    "GE09ram_05_u:2332": " 5.025.003c rākṣasyo bhakṣayiṣyanti māṃsam etad yathāsukham",
    "GE09ram_05_u:2333": " 5.025.004a sītāṃ tābhir anāryābhir dṛṣṭvā saṃtarjitāṃ tadā",
    "GE09ram_05_u:2334": " 5.025.004c rākṣasī trijaṭāvṛddhā śayānā vākyam abravīt",
    "GE09ram_05_u:2335": " 5.025.005a ātmānaṃ khādatānāryā na sītāṃ bhakṣayiṣyatha",
    "GE09ram_05_u:2336": " 5.025.005c janakasya sutām iṣṭāṃ snuṣāṃ daśarathasya ca",
    "GE09ram_05_u:2337": " 5.025.006a svapno hy adya mayā dṛṣṭo dāruṇo romaharṣaṇaḥ",
    "GE09ram_05_u:2338": " 5.025.006c rākṣasānām abhāvāya bhartur asyā bhavāya ca",
    "GE09ram_05_u:2339": " 5.025.007a evam uktās trijaṭayā rākṣasyaḥ krodhamūrchitāḥ",
    "GE09ram_05_u:2340": " 5.025.007c sarvā evābruvan bhītās trijaṭāṃ tām idaṃ vacaḥ",
    "GE09ram_05_u:2341": " 5.025.008a kathayasva tvayā dṛṣṭaḥ svapne 'yaṃ kīdṛśo niśi",
    "GE09ram_05_u:2342": " 5.025.009a tāsāṃ śrutvā tu vacanaṃ rākṣasīnāṃ mukhodgatam",
    "GE09ram_05_u:2343": " 5.025.009c uvāca vacanaṃ kāle trijaṭāsvapnasaṃśritam",
    "GE09ram_05_u:2344": " 5.025.010a gajadantamayīṃ divyāṃ śibikām antarikṣagām",
    "GE09ram_05_u:2345": " 5.025.010c yuktāṃ vājisahasreṇa svayam āsthāya rāghavaḥ",
    "GE09ram_05_u:2346": " 5.025.011a svapne cādya mayā dṛṣṭā sītā śuklāmbarāvṛtā",
    "GE09ram_05_u:2347": " 5.025.011c sāgareṇa parikṣiptaṃ śvetaparvatam āsthitā",
    "GE09ram_05_u:2348": " 5.025.011e rāmeṇa saṃgatā sītā bhāskareṇa prabhā yathā",
    "GE09ram_05_u:2349": " 5.025.012a rāghavaś ca mayā dṛṣṭaś caturdantaṃ mahāgajam",
    "GE09ram_05_u:2350": " 5.025.012c ārūḍhaḥ śailasaṃkāśaṃ cacāra sahalakṣmaṇaḥ",
    "GE09ram_05_u:2351": " 5.025.013a tatas tau naraśārdūlau dīpyamānau svatejasā",
    "GE09ram_05_u:2352": " 5.025.013c śuklamālyāmbaradharau jānakīṃ paryupasthitau",
    "GE09ram_05_u:2353": " 5.025.014a tatas tasya nagasyāgre ākāśasthasya dantinaḥ",
    "GE09ram_05_u:2354": " 5.025.014c bhartrā parigṛhītasya jānakī skandham āśritā",
    "GE09ram_05_u:2355": " 5.025.015a bhartur aṅkāt samutpatya tataḥ kamalalocanā",
    "GE09ram_05_u:2356": " 5.025.015c candrasūryau mayā dṛṣṭā pāṇibhyāṃ parimārjatī",
    "GE09ram_05_u:2357": " 5.025.016a tatas tābhyāṃ kumārābhyām āsthitaḥ sa gajottamaḥ",
    "GE09ram_05_u:2358": " 5.025.016c sītayā ca viśālākṣyā laṅkāyā upari sthitaḥ",
    "GE09ram_05_u:2359": " 5.025.017a pāṇḍurarṣabhayuktena rathenāṣṭayujā svayam",
    "GE09ram_05_u:2360": " 5.025.017c śuklamālyāmbaradharo lakṣmaṇena samāgataḥ",
    "GE09ram_05_u:2361": " 5.025.017e lakṣmaṇena saha bhrātrā sītayā saha bhāryayā",
    "GE09ram_05_u:2362": " 5.025.018a vimānāt puṣpakād adya rāvaṇaḥ patito bhuvi",
    "GE09ram_05_u:2363": " 5.025.018c kṛṣyapāṇaḥ striyā dṛṣṭo muṇḍaḥ kṛṣṇāmbaraḥ punaḥ",
    "GE09ram_05_u:2364": " 5.025.019a rathena kharayuktena raktamālyānulepanaḥ",
    "GE09ram_05_u:2365": " 5.025.019c prayāto dakṣiṇām āśāṃ praviṣṭaḥ kardamaṃ hradam",
    "GE09ram_05_u:2366": " 5.025.020a kaṇṭhe baddhvā daśagrīvaṃ pramadā raktavāsinī",
    "GE09ram_05_u:2367": " 5.025.020c kālī kardamaliptāṅgī diśaṃ yāmyāṃ prakarṣati",
    "GE09ram_05_u:2368": " 5.025.021a varāheṇa daśagrīvaḥ śiṃśumāreṇa cendrajit",
    "GE09ram_05_u:2369": " 5.025.021c uṣṭreṇa kumbhakarṇaś ca prayāto dakṣiṇāṃ diśam",
    "GE09ram_05_u:2370": " 5.025.022a samājaś ca mahān vṛtto gītavāditraniḥsvanaḥ",
    "GE09ram_05_u:2371": " 5.025.022c pibatāṃ raktamālyānāṃ rakṣasāṃ raktavāsasām",
    "GE09ram_05_u:2372": " 5.025.023a laṅkā ceyaṃ purī ramyā savājirathasaṃkulā",
    "GE09ram_05_u:2373": " 5.025.023c sāgare patitā dṛṣṭā bhagnagopuratoraṇā",
    "GE09ram_05_u:2374": " 5.025.024a pītva tailaṃ pranṛttāś ca prahasantyo mahāsvanāḥ",
    "GE09ram_05_u:2375": " 5.025.024c laṅkāyāṃ bhasmarūkṣāyāṃ sarvā rākṣasayoṣitaḥ",
    "GE09ram_05_u:2376": " 5.025.025a kumbhakarṇādayaś ceme sarve rākṣasapuṃgavāḥ",
    "GE09ram_05_u:2377": " 5.025.025c raktaṃ nivasanaṃ gṛhya praviṣṭā gomayahrade",
    "GE09ram_05_u:2378": " 5.025.026a apagacchata naśyadhvaṃ sītām āpnoti rāghavaḥ",
    "GE09ram_05_u:2379": " 5.025.026c ghātayet paramāmarṣī sarvaiḥ sārdhaṃ hi rākṣasaiḥ",
    "GE09ram_05_u:2380": " 5.025.027a priyāṃ bahumatāṃ bhāryāṃ vanavāsam anuvratām",
    "GE09ram_05_u:2381": " 5.025.027c bhartsitāṃ tarjitāṃ vāpi nānumaṃsyati rāghavaḥ",
    "GE09ram_05_u:2382": " 5.025.028a tad alaṃ krūravākyair vaḥ sāntvam evābhidhīyatām",
    "GE09ram_05_u:2383": " 5.025.028c abhiyācāma vaidehīm etad dhi mama rocate",
    "GE09ram_05_u:2384": " 5.025.029a yasyā hy evaṃ vidhaḥ svapno duḥkhitāyāḥ pradṛśyate",
    "GE09ram_05_u:2385": " 5.025.029c sā duḥkhair bahubhir muktā priyaṃ prāpnoty anuttamam",
    "GE09ram_05_u:2386": " 5.025.030a bhartsitām api yācadhvaṃ rākṣasyaḥ kiṃ vivakṣayā",
    "GE09ram_05_u:2387": " 5.025.030c rāghavād dhi bhayaṃ ghoraṃ rākṣasānām upasthitam",
    "GE09ram_05_u:2388": " 5.025.031a praṇipāta prasannā hi maithilī janakātmajā",
    "GE09ram_05_u:2389": " 5.025.031c alam eṣā paritrātuṃ rākṣasyo mahato bhayāt",
    "GE09ram_05_u:2390": " 5.025.032a api cāsyā viśālākṣyā na kiṃ cid upalakṣaye",
    "GE09ram_05_u:2391": " 5.025.032c viruddham api cāṅgeṣu susūkṣmam api lakṣmaṇam",
    "GE09ram_05_u:2392": " 5.025.033a chāyā vaiguṇya mātraṃ tu śaṅke duḥkham upasthitam",
    "GE09ram_05_u:2393": " 5.025.033c aduḥkhārhām imāṃ devīṃ vaihāyasam upasthitām",
    "GE09ram_05_u:2394": " 5.025.034a arthasiddhiṃ tu vaidehyāḥ paśyāmy aham upasthitām",
    "GE09ram_05_u:2395": " 5.025.034c rākṣasendravināśaṃ ca vijayaṃ rāghavasya ca",
    "GE09ram_05_u:2396": " 5.025.035a nimittabhūtam etat tu śrotum asyā mahat priyam",
    "GE09ram_05_u:2397": " 5.025.035c dṛśyate ca sphurac cakṣuḥ padmapatram ivāyatam",
    "GE09ram_05_u:2398": " 5.025.036a īṣac ca hṛṣito vāsyā dakṣiṇāyā hy adakṣiṇaḥ",
    "GE09ram_05_u:2399": " 5.025.036c akasmād eva vaidehyā bāhur ekaḥ prakampate",
    "GE09ram_05_u:2400": " 5.025.037a kareṇuhastapratimaḥ savyaś corur anuttamaḥ",
    "GE09ram_05_u:2401": " 5.025.037c vepan sūcayatīvāsyā rāghavaṃ purataḥ sthitam",
    "GE09ram_05_u:2402": " 5.025.038a pakṣī ca śākhā nilayaṃ praviṣṭaḥ;",
    "GE09ram_05_u:2403": " punaḥ punaś cottamasāntvavādī",
    "GE09ram_05_u:2404": " 5.025.038c sukhāgatāṃ vācam udīrayāṇaḥ;",
    "GE09ram_05_u:2405": " punaḥ punaś codayatīva hṛṣṭaḥ",
    "GE09ram_05_u:2406": " 5.026.001a sā rākṣasendrasya vaco niśamya;",
    "GE09ram_05_u:2407": " tad rāvaṇasyāpriyam apriyārtā",
    "GE09ram_05_u:2408": " 5.026.001c sītā vitatrāsa yathā vanānte;",
    "GE09ram_05_u:2409": " siṃhābhipannā gajarājakanyā",
    "GE09ram_05_u:2410": " 5.026.002a sā rākṣasī madhyagatā ca bhīrur;",
    "GE09ram_05_u:2411": " vāgbhir bhṛśaṃ rāvaṇatarjitā ca",
    "GE09ram_05_u:2412": " 5.026.002c kāntāramadhye vijane visṛṣṭā;",
    "GE09ram_05_u:2413": " bāleva kanyā vilalāpa sītā",
    "GE09ram_05_u:2414": " 5.026.003a satyaṃ batedaṃ pravadanti loke;",
    "GE09ram_05_u:2415": " nākālamṛtyur bhavatīti santaḥ",
    "GE09ram_05_u:2416": " 5.026.003c yatrāham evaṃ paribhartsyamānā;",
    "GE09ram_05_u:2417": " jīvāmi kiṃ cit kṣaṇam apy apuṇyā",
    "GE09ram_05_u:2418": " 5.026.004a sukhād vihīnaṃ bahuduḥkhapūrṇam;",
    "GE09ram_05_u:2419": " idaṃ tu nūnaṃ hṛdayaṃ sthiraṃ me",
    "GE09ram_05_u:2420": " 5.026.004c vidīryate yan na sahasradhādya;",
    "GE09ram_05_u:2421": " vajrāhataṃ śṛṅgam ivācalasya",
    "GE09ram_05_u:2422": " 5.026.005a naivāsti nūnaṃ mama doṣam atra;",
    "GE09ram_05_u:2423": " vadhyāham asyāpriyadarśanasya",
    "GE09ram_05_u:2424": " 5.026.005c bhāvaṃ na cāsyāham anupradātum;",
    "GE09ram_05_u:2425": " alaṃ dvijo mantram ivādvijāya",
    "GE09ram_05_u:2426": " 5.026.006a nūnaṃ mamāṅgāny acirād anāryaḥ;",
    "GE09ram_05_u:2427": " śastraiḥ śitaiś chetsyati rākṣasendraḥ",
    "GE09ram_05_u:2428": " 5.026.006c tasminn anāgacchati lokanāthe;",
    "GE09ram_05_u:2429": " garbhasthajantor iva śalyakṛntaḥ",
    "GE09ram_05_u:2430": " 5.026.007a duḥkhaṃ batedaṃ mama duḥkhitāyā;",
    "GE09ram_05_u:2431": " māsau cirāyābhigamiṣyato dvau",
    "GE09ram_05_u:2432": " 5.026.007c baddhasya vadhyasya yathā niśānte;",
    "GE09ram_05_u:2433": " rājāparādhād iva taskarasya",
    "GE09ram_05_u:2434": " 5.026.008a hā rāma hā lakṣmaṇa hā sumitre;",
    "GE09ram_05_u:2435": " hā rāma mātaḥ saha me jananyā",
    "GE09ram_05_u:2436": " 5.026.008c eṣā vipadyāmy aham alpabhāgyā;",
    "GE09ram_05_u:2437": " mahārṇave naur iva mūḍha vātā",
    "GE09ram_05_u:2438": " 5.026.009a tarasvinau dhārayatā mṛgasya;",
    "GE09ram_05_u:2439": " sattvena rūpaṃ manujendraputrau",
    "GE09ram_05_u:2440": " 5.026.009c nūnaṃ viśastau mama kāraṇāt tau;",
    "GE09ram_05_u:2441": " siṃharṣabhau dvāv iva vaidyutena",
    "GE09ram_05_u:2442": " 5.026.010a nūnaṃ sa kālo mṛgarūpadhārī;",
    "GE09ram_05_u:2443": " mām alpabhāgyāṃ lulubhe tadānīm",
    "GE09ram_05_u:2444": " 5.026.010c yatrāryaputraṃ visasarja mūḍhā;",
    "GE09ram_05_u:2445": " rāmānujaṃ lakṣmaṇapūrvakaṃ ca",
    "GE09ram_05_u:2446": " 5.026.011a hā rāma satyavrata dīrghavāho;",
    "GE09ram_05_u:2447": " hā pūrṇacandrapratimānavaktra",
    "GE09ram_05_u:2448": " 5.026.011c hā jīvalokasya hitaḥ priyaś ca;",
    "GE09ram_05_u:2449": " vadhyāṃ na māṃ vetsi hi rākṣasānām",
    "GE09ram_05_u:2450": " 5.026.012a ananyadevatvam iyaṃ kṣamā ca;",
    "GE09ram_05_u:2451": " bhūmau ca śayyā niyamaś ca dharme",
    "GE09ram_05_u:2452": " 5.026.012c pativratātvaṃ viphalaṃ mamedaṃ;",
    "GE09ram_05_u:2453": " kṛtaṃ kṛtaghneṣv iva mānuṣāṇām",
    "GE09ram_05_u:2454": " 5.026.013a mogho hi dharmaś carito mamāyaṃ;",
    "GE09ram_05_u:2455": " tathaikapatnītvam idaṃ nirartham",
    "GE09ram_05_u:2456": " 5.026.013c yā tvāṃ na paśyāmi kṛśā vivarṇā;",
    "GE09ram_05_u:2457": " hīnā tvayā saṃgamane nirāśā",
    "GE09ram_05_u:2458": " 5.026.014a pitur nirdeśaṃ niyamena kṛtvā;",
    "GE09ram_05_u:2459": " vanān nivṛttaś caritavrataś ca",
    "GE09ram_05_u:2460": " 5.026.014c strībhis tu manye vipulekṣaṇābhiḥ;",
    "GE09ram_05_u:2461": " saṃraṃsyase vītabhayaḥ kṛtārthaḥ",
    "GE09ram_05_u:2462": " 5.026.015a ahaṃ tu rāma tvayi jātakāmā;",
    "GE09ram_05_u:2463": " ciraṃ vināśāya nibaddhabhāvā",
    "GE09ram_05_u:2464": " 5.026.015c moghaṃ caritvātha tapovrataṃ ca;",
    "GE09ram_05_u:2465": " tyakṣyāmi dhig jīvitam alpabhāgyā",
    "GE09ram_05_u:2466": " 5.026.016a sā jīvitaṃ kṣipram ahaṃ tyajeyaṃ;",
    "GE09ram_05_u:2467": " viṣeṇa śastreṇa śitena vāpi",
    "GE09ram_05_u:2468": " 5.026.016c viṣasya dātā na tu me 'sti kaś cic;",
    "GE09ram_05_u:2469": " chastrasya vā veśmani rākṣasasya",
    "GE09ram_05_u:2470": " 5.026.017a śokābhitaptā bahudhā vicintya;",
    "GE09ram_05_u:2471": " sītātha veṇyudgrathanaṃ gṛhītvā",
    "GE09ram_05_u:2472": " 5.026.017c udbadhya veṇyudgrathanena śīghram;",
    "GE09ram_05_u:2473": " ahaṃ gamiṣyāmi yamasya mūlam",
    "GE09ram_05_u:2474": " 5.026.018a itīva sītā bahudhā vilapya;",
    "GE09ram_05_u:2475": " sarvātmanā rāmam anusmarantī",
    "GE09ram_05_u:2476": " 5.026.018c pravepamānā pariśuṣkavaktrā;",
    "GE09ram_05_u:2477": " nagottamaṃ puṣpitam āsasāda",
    "GE09ram_05_u:2478": " 5.026.019a upasthitā sā mṛdur sarvagātrī;",
    "GE09ram_05_u:2479": " śākhāṃ gṛhītvātha nagasya tasya",
    "GE09ram_05_u:2480": " 5.026.019c tasyās tu rāmaṃ pravicintayantyā;",
    "GE09ram_05_u:2481": " rāmānujaṃ svaṃ ca kulaṃ śubhāṅgyāḥ",
    "GE09ram_05_u:2482": " 5.026.020a śokānimittāni tadā bahūni;",
    "GE09ram_05_u:2483": " dhairyārjitāni pravarāṇi loke",
    "GE09ram_05_u:2484": " 5.026.020c prādurnimittāni tadā babhūvuḥ;",
    "GE09ram_05_u:2485": " purāpi siddhāny upalakṣitāni",
    "GE09ram_05_u:2486": " 5.027.001a tathāgatāṃ tāṃ vyathitām aninditāṃ;",
    "GE09ram_05_u:2487": " vyapetaharṣāṃ paridīnamānasām",
    "GE09ram_05_u:2488": " 5.027.001c śubhāṃ nimittāni śubhāni bhejire;",
    "GE09ram_05_u:2489": " naraṃ śriyā juṣṭam ivopajīvinaḥ",
    "GE09ram_05_u:2490": " 5.027.002a tasyāḥ śubhaṃ vāmam arālapakṣma;",
    "GE09ram_05_u:2491": " rājīvṛtaṃ kṛṣṇaviśālaśuklam",
    "GE09ram_05_u:2492": " 5.027.002c prāspandataikaṃ nayanaṃ sukeśyā;",
    "GE09ram_05_u:2493": " mīnāhataṃ padmam ivābhitāmram",
    "GE09ram_05_u:2494": " 5.027.003a bhujaś ca cārvañcitapīnavṛttaḥ;",
    "GE09ram_05_u:2495": " parārdhya kālāgurucandanārhaḥ",
    "GE09ram_05_u:2496": " 5.027.003c anuttamenādhyuṣitaḥ priyeṇa;",
    "GE09ram_05_u:2497": " cireṇa vāmaḥ samavepatāśu",
    "GE09ram_05_u:2498": " 5.027.004a gajendrahastapratimaś ca pīnas;",
    "GE09ram_05_u:2499": " tayor dvayoḥ saṃhatayoḥ sujātaḥ",
    "GE09ram_05_u:2500": " 5.027.004c praspandamānaḥ punar ūrur asyā;",
    "GE09ram_05_u:2501": " rāmaṃ purastāt sthitam ācacakṣe",
    "GE09ram_05_u:2502": " 5.027.005a śubhaṃ punar hemasamānavarṇam;",
    "GE09ram_05_u:2503": " īṣadrajodhvastam ivāmalākṣyāḥ",
    "GE09ram_05_u:2504": " 5.027.005c vāsaḥ sthitāyāḥ śikharāgradantyāḥ;",
    "GE09ram_05_u:2505": " kiṃ cit parisraṃsata cārugātryāḥ",
    "GE09ram_05_u:2506": " 5.027.006a etair nimittair aparaiś ca subhrūḥ;",
    "GE09ram_05_u:2507": " saṃbodhitā prāg api sādhusiddhaiḥ",
    "GE09ram_05_u:2508": " 5.027.006c vātātapaklāntam iva pranaṣṭaṃ;",
    "GE09ram_05_u:2509": " varṣeṇa bījaṃ pratisaṃjaharṣa",
    "GE09ram_05_u:2510": " 5.027.007a tasyāḥ punar bimbaphalopamauṣṭhaṃ;",
    "GE09ram_05_u:2511": " svakṣibhrukeśāntam arālapakṣma",
    "GE09ram_05_u:2512": " 5.027.007c vaktraṃ babhāse sitaśukladaṃṣṭraṃ;",
    "GE09ram_05_u:2513": " rāhor mukhāc candra iva pramuktaḥ",
    "GE09ram_05_u:2514": " 5.027.008a sā vītaśokā vyapanītatandrī;",
    "GE09ram_05_u:2515": " śāntajvarā harṣavibuddhasattvā",
    "GE09ram_05_u:2516": " 5.027.008c aśobhatāryā vadanena śukle;",
    "GE09ram_05_u:2517": " śītānśunā rātrir ivoditena",
    "GE09ram_05_u:2518": " 5.028.001a hanumān api vikrāntaḥ sarvaṃ śuśrāva tattvataḥ",
    "GE09ram_05_u:2519": " 5.028.001c sītāyās trijaṭāyāś ca rākṣasīnāṃ ca tarjanam",
    "GE09ram_05_u:2520": " 5.028.002a avekṣamāṇas tāṃ devīṃ devatām iva nandane",
    "GE09ram_05_u:2521": " 5.028.002c tato bahuvidhāṃ cintāṃ cintayām āsa vānaraḥ",
    "GE09ram_05_u:2522": " 5.028.003a yāṃ kapīnāṃ sahasrāṇi subahūny ayutāni ca",
    "GE09ram_05_u:2523": " 5.028.003c dikṣu sarvāsu mārgante seyam āsāditā mayā",
    "GE09ram_05_u:2524": " 5.028.004a cāreṇa tu suyuktena śatroḥ śaktim avekṣitā",
    "GE09ram_05_u:2525": " 5.028.004c gūḍhena caratā tāvad avekṣitam idaṃ mayā",
    "GE09ram_05_u:2526": " 5.028.005a rākṣasānāṃ viśeṣaś ca purī ceyam avekṣitā",
    "GE09ram_05_u:2527": " 5.028.005c rākṣasādhipater asya prabhāvo rāvaṇasya ca",
    "GE09ram_05_u:2528": " 5.028.006a yuktaṃ tasyāprameyasya sarvasattvadayāvataḥ",
    "GE09ram_05_u:2529": " 5.028.006c samāśvāsayituṃ bhāryāṃ patidarśanakāṅkṣiṇīm",
    "GE09ram_05_u:2530": " 5.028.007a aham āśvāsayāmy enāṃ pūrṇacandranibhānanām",
    "GE09ram_05_u:2531": " 5.028.007c adṛṣṭaduḥkhāṃ duḥkhasya na hy antam adhigacchatīm",
    "GE09ram_05_u:2532": " 5.028.008a yadi hy aham imāṃ devīṃ śokopahatacetanām",
    "GE09ram_05_u:2533": " 5.028.008c anāśvāsya gamiṣyāmi doṣavad gamanaṃ bhavet",
    "GE09ram_05_u:2534": " 5.028.009a gate hi mayi tatreyaṃ rājaputrī yaśasvinī",
    "GE09ram_05_u:2535": " 5.028.009c paritrāṇam avindantī jānakī jīvitaṃ tyajet",
    "GE09ram_05_u:2536": " 5.028.010a mayā ca sa mahābāhuḥ pūrṇacandranibhānanaḥ",
    "GE09ram_05_u:2537": " 5.028.010c samāśvāsayituṃ nyāyyaḥ sītādarśanalālasaḥ",
    "GE09ram_05_u:2538": " 5.028.011a niśācarīṇāṃ pratyakṣam akṣamaṃ cābhibhāṣaṇam",
    "GE09ram_05_u:2539": " 5.028.011c kathaṃ nu khalu kartavyam idaṃ kṛcchra gato hy aham",
    "GE09ram_05_u:2540": " 5.028.012a anena rātriśeṣeṇa yadi nāśvāsyate mayā",
    "GE09ram_05_u:2541": " 5.028.012c sarvathā nāsti saṃdehaḥ parityakṣyati jīvitam",
    "GE09ram_05_u:2542": " 5.028.013a rāmaś ca yadi pṛcchen māṃ kiṃ māṃ sītābravīd vacaḥ",
    "GE09ram_05_u:2543": " 5.028.013c kim ahaṃ taṃ pratibrūyām asaṃbhāṣya sumadhyamām",
    "GE09ram_05_u:2544": " 5.028.014a sītāsaṃdeśarahitaṃ mām itas tvarayā gatam",
    "GE09ram_05_u:2545": " 5.028.014c nirdahed api kākutsthaḥ kruddhas tīvreṇa cakṣuṣā",
    "GE09ram_05_u:2546": " 5.028.015a yadi ced yojayiṣyāmi bhartāraṃ rāmakāraṇāt",
    "GE09ram_05_u:2547": " 5.028.015c vyartham āgamanaṃ tasya sasainyasya bhaviṣyati",
    "GE09ram_05_u:2548": " 5.028.016a antaraṃ tv aham āsādya rākṣasīnām iha sthitaḥ",
    "GE09ram_05_u:2549": " 5.028.016c śanair āśvāsayiṣyāmi saṃtāpabahulām imām",
    "GE09ram_05_u:2550": " 5.028.017a ahaṃ hy atitanuś caiva vanaraś ca viśeṣataḥ",
    "GE09ram_05_u:2551": " 5.028.017c vācaṃ codāhariṣyāmi mānuṣīm iha saṃskṛtām",
    "GE09ram_05_u:2552": " 5.028.018a yadi vācaṃ pradāsyāmi dvijātir iva saṃskṛtām",
    "GE09ram_05_u:2553": " 5.028.018c rāvaṇaṃ manyamānā māṃ sītā bhītā bhaviṣyati",
    "GE09ram_05_u:2554": " 5.028.019a avaśyam eva vaktavyaṃ mānuṣaṃ vākyam arthavat",
    "GE09ram_05_u:2555": " 5.028.019c mayā sāntvayituṃ śakyā nānyatheyam aninditā",
    "GE09ram_05_u:2556": " 5.028.020a seyam ālokya me rūpaṃ jānakī bhāṣitaṃ tathā",
    "GE09ram_05_u:2557": " 5.028.020c rakṣobhis trāsitā pūrvaṃ bhūyas trāsaṃ gamiṣyati",
    "GE09ram_05_u:2558": " 5.028.021a tato jātaparitrāsā śabdaṃ kuryān manasvinī",
    "GE09ram_05_u:2559": " 5.028.021c jānamānā viśālākṣī rāvaṇaṃ kāmarūpiṇam",
    "GE09ram_05_u:2560": " 5.028.022a sītayā ca kṛte śabde sahasā rākṣasīgaṇaḥ",
    "GE09ram_05_u:2561": " 5.028.022c nānāpraharaṇo ghoraḥ sameyād antakopamaḥ",
    "GE09ram_05_u:2562": " 5.028.023a tato māṃ saṃparikṣipya sarvato vikṛtānanāḥ",
    "GE09ram_05_u:2563": " 5.028.023c vadhe ca grahaṇe caiva kuryur yatnaṃ yathābalam",
    "GE09ram_05_u:2564": " 5.028.024a taṃ māṃ śākhāḥ praśākhāś ca skandhāṃś cottamaśākhinām",
    "GE09ram_05_u:2565": " 5.028.024c dṛṣṭvā viparidhāvantaṃ bhaveyur bhayaśaṅkitāḥ",
    "GE09ram_05_u:2566": " 5.028.025a mama rūpaṃ ca saṃprekṣya vanaṃ vicarato mahat",
    "GE09ram_05_u:2567": " 5.028.025c rākṣasyo bhayavitrastā bhaveyur vikṛtānanāḥ",
    "GE09ram_05_u:2568": " 5.028.026a tataḥ kuryuḥ samāhvānaṃ rākṣasyo rakṣasām api",
    "GE09ram_05_u:2569": " 5.028.026c rākṣasendraniyuktānāṃ rākṣasendraniveśane",
    "GE09ram_05_u:2570": " 5.028.027a te śūlaśaranistriṃśa vividhāyudhapāṇayaḥ",
    "GE09ram_05_u:2571": " 5.028.027c āpateyur vimarde 'smin vegenodvignakāriṇaḥ",
    "GE09ram_05_u:2572": " 5.028.028a saṃkruddhas tais tu parito vidhaman rakṣasāṃ balam",
    "GE09ram_05_u:2573": " 5.028.028c śaknuyaṃ na tu saṃprāptuṃ paraṃ pāraṃ mahodadheḥ",
    "GE09ram_05_u:2574": " 5.028.029a māṃ vā gṛhṇīyur āplutya bahavaḥ śīghrakāriṇaḥ",
    "GE09ram_05_u:2575": " 5.028.029c syād iyaṃ cāgṛhītārthā mama ca grahaṇaṃ bhavet",
    "GE09ram_05_u:2576": " 5.028.030a hiṃsābhirucayo hiṃsyur imāṃ vā janakātmajām",
    "GE09ram_05_u:2577": " 5.028.030c vipannaṃ syāt tataḥ kāryaṃ rāmasugrīvayor idam",
    "GE09ram_05_u:2578": " 5.028.031a uddeśe naṣṭamārge 'smin rākṣasaiḥ parivārite",
    "GE09ram_05_u:2579": " 5.028.031c sāgareṇa parikṣipte gupte vasati jānakī",
    "GE09ram_05_u:2580": " 5.028.032a viśaste vā gṛhīte vā rakṣobhir mayi saṃyuge",
    "GE09ram_05_u:2581": " 5.028.032c nānyaṃ paśyāmi rāmasya sahāyaṃ kāryasādhane",
    "GE09ram_05_u:2582": " 5.028.033a vimṛśaṃś ca na paśyāmi yo hate mayi vānaraḥ",
    "GE09ram_05_u:2583": " 5.028.033c śatayojanavistīrṇaṃ laṅghayeta mahodadhim",
    "GE09ram_05_u:2584": " 5.028.034a kāmaṃ hantuṃ samartho 'smi sahasrāṇy api rakṣasām",
    "GE09ram_05_u:2585": " 5.028.034c na tu śakṣyāmi saṃprāptuṃ paraṃ pāraṃ mahodadheḥ",
    "GE09ram_05_u:2586": " 5.028.035a asatyāni ca yuddhāni saṃśayo me na rocate",
    "GE09ram_05_u:2587": " 5.028.035c kaś ca niḥsaṃśayaṃ kāryaṃ kuryāt prājñaḥ sasaṃśayam",
    "GE09ram_05_u:2588": " 5.028.036a eṣa doṣo mahān hi syān mama sītābhibhāṣaṇe",
    "GE09ram_05_u:2589": " 5.028.036c prāṇatyāgaś ca vaidehyā bhaved anabhibhāṣaṇe",
    "GE09ram_05_u:2590": " 5.028.037a bhūtāś cārthā vinaśyanti deśakālavirodhitāḥ",
    "GE09ram_05_u:2591": " 5.028.037c viklavaṃ dūtam āsādya tamaḥ sūryodaye yathā",
    "GE09ram_05_u:2592": " 5.028.038a arthānarthāntare buddhir niścitāpi na śobhate",
    "GE09ram_05_u:2593": " 5.028.038c ghātayanti hi kāryāṇi dūtāḥ paṇḍitamāninaḥ",
    "GE09ram_05_u:2594": " 5.028.039a na vinaśyet kathaṃ kāryaṃ vaiklavyaṃ na kathaṃ bhavet",
    "GE09ram_05_u:2595": " 5.028.039c laṅghanaṃ ca samudrasya kathaṃ nu na vṛthā bhavet",
    "GE09ram_05_u:2596": " 5.028.040a kathaṃ nu khalu vākyaṃ me śṛṇuyān nodvijeta ca",
    "GE09ram_05_u:2597": " 5.028.040c iti saṃcintya hanumāṃś cakāra matimān matim",
    "GE09ram_05_u:2598": " 5.028.041a rāmam akliṣṭakarmāṇaṃ svabandhum anukīrtayan",
    "GE09ram_05_u:2599": " 5.028.041c nainām udvejayiṣyāmi tad bandhugatamānasām",
    "GE09ram_05_u:2600": " 5.028.042a ikṣvākūṇāṃ variṣṭhasya rāmasya viditātmanaḥ",
    "GE09ram_05_u:2601": " 5.028.042c śubhāni dharmayuktāni vacanāni samarpayan",
    "GE09ram_05_u:2602": " 5.028.043a śrāvayiṣyāmi sarvāṇi madhurāṃ prabruvan giram",
    "GE09ram_05_u:2603": " 5.028.043c śraddhāsyati yathā hīyaṃ tathā sarvaṃ samādadhe",
    "GE09ram_05_u:2604": " 5.028.044a iti sa bahuvidhaṃ mahānubhāvo;",
    "GE09ram_05_u:2605": " jagatipateḥ pramadām avekṣamāṇaḥ",
    "GE09ram_05_u:2606": " 5.028.044c madhuram avitathaṃ jagāda vākyaṃ;",
    "GE09ram_05_u:2607": " drumaviṭapāntaram āsthito hanūmān",
    "GE09ram_05_u:2608": " 5.029.001a evaṃ bahuvidhāṃ cintāṃ cintayitva mahākapiḥ",
    "GE09ram_05_u:2609": " 5.029.001c saṃśrave madhuraṃ vākyaṃ vaidehyā vyājahāra ha",
    "GE09ram_05_u:2610": " 5.029.002a rājā daśaratho nāma rathakuñjaravājinām",
    "GE09ram_05_u:2611": " 5.029.002c puṇyaśīlo mahākīrtir ṛjur āsīn mahāyaśāḥ",
    "GE09ram_05_u:2612": " 5.029.002e cakravartikule jātaḥ puraṃdarasamo bale",
    "GE09ram_05_u:2613": " 5.029.003a ahiṃsāratir akṣudro ghṛṇī satyaparākramaḥ",
    "GE09ram_05_u:2614": " 5.029.003c mukhyaś cekṣvākuvaṃśasya lakṣmīvāṃl lakṣmivardhanaḥ",
    "GE09ram_05_u:2615": " 5.029.004a pārthivavyañjanair yuktaḥ pṛthuśrīḥ pārthivarṣabhaḥ",
    "GE09ram_05_u:2616": " 5.029.004c pṛthivyāṃ caturantayāṃ viśrutaḥ sukhadaḥ sukhī",
    "GE09ram_05_u:2617": " 5.029.005a tasya putraḥ priyo jyeṣṭhas tārādhipanibhānanaḥ",
    "GE09ram_05_u:2618": " 5.029.005c rāmo nāma viśeṣajñaḥ śreṣṭhaḥ sarvadhanuṣmatām",
    "GE09ram_05_u:2619": " 5.029.006a rakṣitā svasya vṛttasya svajanasyāpi rakṣitā",
    "GE09ram_05_u:2620": " 5.029.006c rakṣitā jīvalokasya dharmasya ca paraṃtapaḥ",
    "GE09ram_05_u:2621": " 5.029.007a tasya satyābhisaṃdhasya vṛddhasya vacanāt pituḥ",
    "GE09ram_05_u:2622": " 5.029.007c sabhāryaḥ saha ca bhrātrā vīraḥ pravrajito vanam",
    "GE09ram_05_u:2623": " 5.029.008a tena tatra mahāraṇye mṛgayāṃ paridhāvatā",
    "GE09ram_05_u:2624": " 5.029.008c janasthānavadhaṃ śrutvā hatau ca kharadūṣaṇau",
    "GE09ram_05_u:2625": " 5.029.008e tatas tv amarṣāpahṛtā jānakī rāvaṇena tu",
    "GE09ram_05_u:2626": " 5.029.009a yathārūpāṃ yathāvarṇāṃ yathālakṣmīṃ viniścitām",
    "GE09ram_05_u:2627": " 5.029.009c aśrauṣaṃ rāghavasyāhaṃ seyam āsāditā mayā",
    "GE09ram_05_u:2628": " 5.029.010a virarāmaivam uktvāsau vācaṃ vānarapuṃgavaḥ",
    "GE09ram_05_u:2629": " 5.029.010c jānakī cāpi tac chrutvā vismayaṃ paramaṃ gatā",
    "GE09ram_05_u:2630": " 5.029.011a tataḥ sā vakrakeśāntā sukeśī keśasaṃvṛtam",
    "GE09ram_05_u:2631": " 5.029.011c unnamya vadanaṃ bhīruḥ śiṃśapāvṛkṣam aikṣata",
    "GE09ram_05_u:2632": " 5.029.012a sā tiryag ūrdhvaṃ ca tathāpy adhastān;",
    "GE09ram_05_u:2633": " nirīkṣamāṇā tam acintya buddhim",
    "GE09ram_05_u:2634": " 5.029.012c dadarśa piṅgādhipater amātyaṃ;",
    "GE09ram_05_u:2635": " vātātmajaṃ sūryam ivodayastham",
    "GE09ram_05_u:2636": " 5.030.001a tataḥ śākhāntare līnaṃ dṛṣṭvā calitamānasā",
    "GE09ram_05_u:2637": " 5.030.001c sā dadarśa kapiṃ tatra praśritaṃ priyavādinam",
    "GE09ram_05_u:2638": " 5.030.002a sā tu dṛṣṭvā hariśreṣṭhaṃ vinītavad upasthitam",
    "GE09ram_05_u:2639": " 5.030.002c maithilī cintayām āsa svapno 'yam iti bhāminī",
    "GE09ram_05_u:2640": " 5.030.003a sā taṃ samīkṣyaiva bhṛśaṃ visaṃjñā;",
    "GE09ram_05_u:2641": " gatāsukalpeva babhūva sītā",
    "GE09ram_05_u:2642": " 5.030.003c cireṇa saṃjñāṃ pratilabhya caiva;",
    "GE09ram_05_u:2643": " vicintayām āsa viśālanetrā",
    "GE09ram_05_u:2644": " 5.030.004a svapno mayāyaṃ vikṛto 'dya dṛṣṭaḥ;",
    "GE09ram_05_u:2645": " śākhāmṛgaḥ śāstragaṇair niṣiddhaḥ",
    "GE09ram_05_u:2646": " 5.030.004c svasty astu rāmāya salakṣmaṇāya;",
    "GE09ram_05_u:2647": " tathā pitur me janakasya rājñaḥ",
    "GE09ram_05_u:2648": " 5.030.005a svapno 'pi nāyaṃ na hi me 'sti nidrā;",
    "GE09ram_05_u:2649": " śokena duḥkhena ca pīḍitāyāḥ",
    "GE09ram_05_u:2650": " 5.030.005c sukhaṃ hi me nāsti yato 'smi hīnā;",
    "GE09ram_05_u:2651": " tenendupūrṇapratimānanena",
    "GE09ram_05_u:2652": " 5.030.006a ahaṃ hi tasyādya mano bhavena;",
    "GE09ram_05_u:2653": " saṃpīḍitā tad gatasarvabhāvā",
    "GE09ram_05_u:2654": " 5.030.006c vicintayantī satataṃ tam eva;",
    "GE09ram_05_u:2655": " tathaiva paśyāmi tathā śṛṇomi",
    "GE09ram_05_u:2656": " 5.030.007a manorathaḥ syād iti cintayāmi;",
    "GE09ram_05_u:2657": " tathāpi buddhyā ca vitarkayāmi",
    "GE09ram_05_u:2658": " 5.030.007c kiṃ kāraṇaṃ tasya hi nāsti rūpaṃ;",
    "GE09ram_05_u:2659": " suvyaktarūpaś ca vadaty ayaṃ mām",
    "GE09ram_05_u:2660": " 5.030.008a namo 'stu vācaspataye savajriṇe;",
    "GE09ram_05_u:2661": " svayambhuve caiva hutāśanāya",
    "GE09ram_05_u:2662": " 5.030.008c anena coktaṃ yad idaṃ mamāgrato;",
    "GE09ram_05_u:2663": " vanaukasā tac ca tathāstu nānyathā",
    "GE09ram_05_u:2664": " 5.031.001a tām abravīn mahātejā hanūmān mārutātmajaḥ",
    "GE09ram_05_u:2665": " 5.031.001c śirasy añjalim ādhāya sītāṃ madhurayā girā",
    "GE09ram_05_u:2666": " 5.031.002a kā nu padmapalāśākṣī kliṣṭakauśeyavāsinī",
    "GE09ram_05_u:2667": " 5.031.002c drumasya śākhām ālambya tiṣṭhasi tvam aninditā",
    "GE09ram_05_u:2668": " 5.031.003a kimarthaṃ tava netrābhyāṃ vāri sravati śokajam",
    "GE09ram_05_u:2669": " 5.031.003c puṇḍarīkapalāśābhyāṃ viprakīrṇam ivodakam",
    "GE09ram_05_u:2670": " 5.031.004a surāṇām asurāṇāṃ ca nāgagandharvarakṣasām",
    "GE09ram_05_u:2671": " 5.031.004c yakṣāṇāṃ kiṃnarāṇāṃ ca kā tvaṃ bhavasi śobhane",
    "GE09ram_05_u:2672": " 5.031.005a kā tvaṃ bhavasi rudrāṇāṃ marutāṃ vā varānane",
    "GE09ram_05_u:2673": " 5.031.005c vasūnāṃ vā varārohe devatā pratibhāsi me",
    "GE09ram_05_u:2674": " 5.031.006a kiṃ nu candramasā hīnā patitā vibudhālayāt",
    "GE09ram_05_u:2675": " 5.031.006c rohiṇī jyotiṣāṃ śreṣṭhā śreṣṭhā sarvaguṇānvitā",
    "GE09ram_05_u:2676": " 5.031.007a kopād vā yadi vā mohād bhartāram asitekṣaṇā",
    "GE09ram_05_u:2677": " 5.031.007c vasiṣṭhaṃ kopayitvā tvaṃ nāsi kalyāṇy arundhatī",
    "GE09ram_05_u:2678": " 5.031.008a ko nau putraḥ pitā bhrāta bhartā vā te sumadhyame",
    "GE09ram_05_u:2679": " 5.031.008c asmāl lokād amuṃ lokaṃ gataṃ tvam anuśocasi",
    "GE09ram_05_u:2680": " 5.031.009a vyañjanāni hi te yāni lakṣaṇāni ca lakṣaye",
    "GE09ram_05_u:2681": " 5.031.009c mahiṣī bhūmipālasya rājakanyāsi me matā",
    "GE09ram_05_u:2682": " 5.031.010a rāvaṇena janasthānād balād apahṛtā yadi",
    "GE09ram_05_u:2683": " 5.031.010c sītā tvam asi bhadraṃ te tan mamācakṣva pṛcchataḥ",
    "GE09ram_05_u:2684": " 5.031.011a sā tasya vacanaṃ śrutvā rāmakīrtanaharṣitā",
    "GE09ram_05_u:2685": " 5.031.011c uvāca vākyaṃ vaidehī hanūmantaṃ drumāśritam",
    "GE09ram_05_u:2686": " 5.031.012a duhitā janakasyāhaṃ vaidehasya mahātmanaḥ",
    "GE09ram_05_u:2687": " 5.031.012c sītā ca nāma nāmnāhaṃ bhāryā rāmasya dhīmataḥ",
    "GE09ram_05_u:2688": " 5.031.013a samā dvādaśa tatrāhaṃ rāghavasya niveśane",
    "GE09ram_05_u:2689": " 5.031.013c bhuñjānā mānuṣān bhogān sarvakāmasamṛddhinī",
    "GE09ram_05_u:2690": " 5.031.014a tatas trayodaśe varṣe rājyenekṣvākunandanam",
    "GE09ram_05_u:2691": " 5.031.014c abhiṣecayituṃ rājā sopādhyāyaḥ pracakrame",
    "GE09ram_05_u:2692": " 5.031.015a tasmin saṃbhriyamāṇe tu rāghavasyābhiṣecane",
    "GE09ram_05_u:2693": " 5.031.015c kaikeyī nāma bhartāraṃ devī vacanam abravīt",
    "GE09ram_05_u:2694": " 5.031.016a na pibeyaṃ na khādeyaṃ pratyahaṃ mama bhojanam",
    "GE09ram_05_u:2695": " 5.031.016c eṣa me jīvitasyānto rāmo yady abhiṣicyate",
    "GE09ram_05_u:2696": " 5.031.017a yat tad uktaṃ tvayā vākyaṃ prītyā nṛpatisattama",
    "GE09ram_05_u:2697": " 5.031.017c tac cen na vitathaṃ kāryaṃ vanaṃ gacchatu rāghavaḥ",
    "GE09ram_05_u:2698": " 5.031.018a sa rājā satyavāg devyā varadānam anusmaran",
    "GE09ram_05_u:2699": " 5.031.018c mumoha vacanaṃ śrutvā kaikeyyāḥ krūram apriyam",
    "GE09ram_05_u:2700": " 5.031.019a tatas tu sthaviro rājā satyadharme vyavasthitaḥ",
    "GE09ram_05_u:2701": " 5.031.019c jyeṣṭhaṃ yaśasvinaṃ putraṃ rudan rājyam ayācata",
    "GE09ram_05_u:2702": " 5.031.020a sa pitur vacanaṃ śrīmān abhiṣekāt paraṃ priyam",
    "GE09ram_05_u:2703": " 5.031.020c manasā pūrvam āsādya vācā pratigṛhītavān",
    "GE09ram_05_u:2704": " 5.031.021a dadyān na pratigṛhṇīyān na brūyat kiṃ cid apriyam",
    "GE09ram_05_u:2705": " 5.031.021c api jīvitahetor hi rāmaḥ satyaparākramaḥ",
    "GE09ram_05_u:2706": " 5.031.022a sa vihāyottarīyāṇi mahārhāṇi mahāyaśāḥ",
    "GE09ram_05_u:2707": " 5.031.022c visṛjya manasā rājyaṃ jananyai māṃ samādiśat",
    "GE09ram_05_u:2708": " 5.031.023a sāhaṃ tasyāgratas tūrṇaṃ prasthitā vanacāriṇī",
    "GE09ram_05_u:2709": " 5.031.023c na hi me tena hīnāyā vāsaḥ svarge 'pi rocate",
    "GE09ram_05_u:2710": " 5.031.024a prāg eva tu mahābhāgaḥ saumitrir mitranandanaḥ",
    "GE09ram_05_u:2711": " 5.031.024c pūrvajasyānuyātrārthe drumacīrair alaṃkṛtaḥ",
    "GE09ram_05_u:2712": " 5.031.025a te vayaṃ bhartur ādeśaṃ bahu mānyadṛḍhavratāḥ",
    "GE09ram_05_u:2713": " 5.031.025c praviṣṭāḥ sma purād dṛṣṭaṃ vanaṃ gambhīradarśanam",
    "GE09ram_05_u:2714": " 5.031.026a vasato daṇḍakāraṇye tasyāham amitaujasaḥ",
    "GE09ram_05_u:2715": " 5.031.026c rakṣasāpahṛtā bhāryā rāvaṇena durātmanā",
    "GE09ram_05_u:2716": " 5.031.027a dvau māsau tena me kālo jīvitānugrahaḥ kṛtaḥ",
    "GE09ram_05_u:2717": " 5.031.027c ūrdhvaṃ dvābhyāṃ tu māsābhyāṃ tatas tyakṣyāmi jīvitam",
    "GE09ram_05_u:2718": " 5.032.001a tasyās tadvacanaṃ śrutvā hanūmān hariyūthapaḥ",
    "GE09ram_05_u:2719": " 5.032.001c duḥkhād duḥkhābhibhūtāyāḥ sāntam uttaram abravīt",
    "GE09ram_05_u:2720": " 5.032.002a ahaṃ rāmasya saṃdeśād devi dūtas tavāgataḥ",
    "GE09ram_05_u:2721": " 5.032.002c vaidehi kuśalī rāmas tvāṃ ca kauśalam abravīt",
    "GE09ram_05_u:2722": " 5.032.003a yo brāhmam astraṃ vedāṃś ca veda vedavidāṃ varaḥ",
    "GE09ram_05_u:2723": " 5.032.003c sa tvāṃ dāśarathī rāmo devi kauśalam abravīt",
    "GE09ram_05_u:2724": " 5.032.004a lakṣmaṇaś ca mahātejā bhartus te 'nucaraḥ priyaḥ",
    "GE09ram_05_u:2725": " 5.032.004c kṛtavāñ śokasaṃtaptaḥ śirasā te 'bhivādanam",
    "GE09ram_05_u:2726": " 5.032.005a sā tayoḥ kuśalaṃ devī niśamya narasiṃhayoḥ",
    "GE09ram_05_u:2727": " 5.032.005c prītisaṃhṛṣṭasarvāṅgī hanūmāntam athābravīt",
    "GE09ram_05_u:2728": " 5.032.006a kalyāṇī bata gatheyaṃ laukikī pratibhāti me",
    "GE09ram_05_u:2729": " 5.032.006c ehi jīvantam ānado naraṃ varṣaśatād api",
    "GE09ram_05_u:2730": " 5.032.007a tayoḥ samāgame tasmin prītir utpāditādbhutā",
    "GE09ram_05_u:2731": " 5.032.007c paraspareṇa cālāpaṃ viśvastau tau pracakratuḥ",
    "GE09ram_05_u:2732": " 5.032.008a tasyās tadvacanaṃ śrutvā hanūmān hariyūthapaḥ",
    "GE09ram_05_u:2733": " 5.032.008c sītāyāḥ śokadīnāyāḥ samīpam upacakrame",
    "GE09ram_05_u:2734": " 5.032.009a yathā yathā samīpaṃ sa hanūmān upasarpati",
    "GE09ram_05_u:2735": " 5.032.009c tathā tathā rāvaṇaṃ sā taṃ sītā pariśaṅkate",
    "GE09ram_05_u:2736": " 5.032.010a aho dhig dhik kṛtam idaṃ kathitaṃ hi yad asya me",
    "GE09ram_05_u:2737": " 5.032.010c rūpāntaram upāgamya sa evāyaṃ hi rāvaṇaḥ",
    "GE09ram_05_u:2738": " 5.032.011a tām aśokasya śākhāṃ sā vimuktvā śokakarśitā",
    "GE09ram_05_u:2739": " 5.032.011c tasyām evānavadyāṅgī dharaṇyāṃ samupāviśat",
    "GE09ram_05_u:2740": " 5.032.012a avandata mahābāhus tatas tāṃ janakātmajām",
    "GE09ram_05_u:2741": " 5.032.012c sā cainaṃ bhayavitrastā bhūyo naivābhyudaikṣata",
    "GE09ram_05_u:2742": " 5.032.013a taṃ dṛṣṭvā vandamānaṃ tu sītā śaśinibhānanā",
    "GE09ram_05_u:2743": " 5.032.013c abravīd dīrgham ucchvasya vānaraṃ madhurasvarā",
    "GE09ram_05_u:2744": " 5.032.014a māyāṃ praviṣṭo māyāvī yadi tvaṃ rāvaṇaḥ svayam",
    "GE09ram_05_u:2745": " 5.032.014c utpādayasi me bhūyaḥ saṃtāpaṃ tan na śobhanam",
    "GE09ram_05_u:2746": " 5.032.015a svaṃ parityajya rūpaṃ yaḥ parivrājakarūpadhṛt",
    "GE09ram_05_u:2747": " 5.032.015c janasthāne mayā dṛṣṭas tvaṃ sa evāsi rāvaṇaḥ",
    "GE09ram_05_u:2748": " 5.032.016a upavāsakṛśāṃ dīnāṃ kāmarūpa niśācara",
    "GE09ram_05_u:2749": " 5.032.016c saṃtāpayasi māṃ bhūyaḥ saṃtāpaṃ tan na śobhanam",
    "GE09ram_05_u:2750": " 5.032.017a yadi rāmasya dūtas tvam āgato bhadram astu te",
    "GE09ram_05_u:2751": " 5.032.017c pṛcchāmi tvāṃ hariśreṣṭha priyā rāma kathā hi me",
    "GE09ram_05_u:2752": " 5.032.018a guṇān rāmasya kathaya priyasya mama vānara",
    "GE09ram_05_u:2753": " 5.032.018c cittaṃ harasi me saumya nadīkūlaṃ yathā rayaḥ",
    "GE09ram_05_u:2754": " 5.032.019a aho svapnasya sukhatā yāham evaṃ cirāhṛtā",
    "GE09ram_05_u:2755": " 5.032.019c preṣitaṃ nāma paśyāmi rāghaveṇa vanaukasaṃ",
    "GE09ram_05_u:2756": " 5.032.020a svapne 'pi yady ahaṃ vīraṃ rāghavaṃ sahalakṣmaṇam",
    "GE09ram_05_u:2757": " 5.032.020c paśyeyaṃ nāvasīdeyaṃ svapno 'pi mama matsarī",
    "GE09ram_05_u:2758": " 5.032.021a nāhaṃ svapnam imaṃ manye svapne dṛṣṭvā hi vānaram",
    "GE09ram_05_u:2759": " 5.032.021c na śakyo 'bhyudayaḥ prāptuṃ prāptaś cābhyudayo mama",
    "GE09ram_05_u:2760": " 5.032.022a kiṃ nu syāc cittamoho 'yaṃ bhaved vātagatis tv iyam",
    "GE09ram_05_u:2761": " 5.032.022c unmādajo vikāro vā syād iyaṃ mṛgatṛṣṇikā",
    "GE09ram_05_u:2762": " 5.032.023a atha vā nāyam unmādo moho 'py unmādalakṣmaṇaḥ",
    "GE09ram_05_u:2763": " 5.032.023c saṃbudhye cāham ātmānam imaṃ cāpi vanaukasaṃ",
    "GE09ram_05_u:2764": " 5.032.024a ity evaṃ bahudhā sītā saṃpradhārya balābalam",
    "GE09ram_05_u:2765": " 5.032.024c rakṣasāṃ kāmarūpatvān mene taṃ rākṣasādhipam",
    "GE09ram_05_u:2766": " 5.032.025a etāṃ buddhiṃ tadā kṛtvā sītā sā tanumadhyamā",
    "GE09ram_05_u:2767": " 5.032.025c na prativyājahārātha vānaraṃ janakātmajā",
    "GE09ram_05_u:2768": " 5.032.026a sītāyāś cintitaṃ buddhvā hanūmān mārutātmajaḥ",
    "GE09ram_05_u:2769": " 5.032.026c śrotrānukūlair vacanais tadā tāṃ saṃpraharṣayat",
    "GE09ram_05_u:2770": " 5.032.027a āditya iva tejasvī lokakāntaḥ śaśī yathā",
    "GE09ram_05_u:2771": " 5.032.027c rājā sarvasya lokasya devo vaiśravaṇo yathā",
    "GE09ram_05_u:2772": " 5.032.028a vikrameṇopapannaś ca yathā viṣṇur mahāyaśāḥ",
    "GE09ram_05_u:2773": " 5.032.028c satyavādī madhuravāg devo vācaspatir yathā",
    "GE09ram_05_u:2774": " 5.032.029a rūpavān subhagaḥ śrīmān kandarpa iva mūrtimān",
    "GE09ram_05_u:2775": " 5.032.029c sthānakrodhaprahartā ca śreṣṭho loke mahārathaḥ",
    "GE09ram_05_u:2776": " 5.032.029e bāhucchāyām avaṣṭabdho yasya loko mahātmanaḥ",
    "GE09ram_05_u:2777": " 5.032.030a apakṛṣyāśramapadān mṛgarūpeṇa rāghavam",
    "GE09ram_05_u:2778": " 5.032.030c śūnye yenāpanītāsi tasya drakṣyasi yat phalam",
    "GE09ram_05_u:2779": " 5.032.031a nacirād rāvaṇaṃ saṃkhye yo vadhiṣyati vīryavān",
    "GE09ram_05_u:2780": " 5.032.031c roṣapramuktair iṣubhir jvaladbhir iva pāvakaiḥ",
    "GE09ram_05_u:2781": " 5.032.032a tenāhaṃ preṣito dūtas tvatsakāśam ihāgataḥ",
    "GE09ram_05_u:2782": " 5.032.032c tvadviyogena duḥkhārtaḥ sa tvāṃ kauśalam abravīt",
    "GE09ram_05_u:2783": " 5.032.033a lakṣmaṇaś ca mahātejāḥ sumitrānandavardhanaḥ",
    "GE09ram_05_u:2784": " 5.032.033c abhivādya mahābāhuḥ so 'pi kauśalam abravīt",
    "GE09ram_05_u:2785": " 5.032.034a rāmasya ca sakhā devi sugrīvo nāma vānaraḥ",
    "GE09ram_05_u:2786": " 5.032.034c rājā vānaramukhyānāṃ sa tvāṃ kauśalam abravīt",
    "GE09ram_05_u:2787": " 5.032.035a nityaṃ smarati rāmas tvāṃ sasugrīvaḥ salakṣmaṇaḥ",
    "GE09ram_05_u:2788": " 5.032.035c diṣṭyā jīvasi vaidehi rākṣasī vaśam āgatā",
    "GE09ram_05_u:2789": " 5.032.036a nacirād drakṣyase rāmaṃ lakṣmaṇaṃ ca mahāratham",
    "GE09ram_05_u:2790": " 5.032.036c madhye vānarakoṭīnāṃ sugrīvaṃ cāmitaujasaṃ",
    "GE09ram_05_u:2791": " 5.032.037a ahaṃ sugrīvasacivo hanūmān nāma vānaraḥ",
    "GE09ram_05_u:2792": " 5.032.037c praviṣṭo nagarīṃ laṅkāṃ laṅghayitvā mahodadhim",
    "GE09ram_05_u:2793": " 5.032.038a kṛtvā mūrdhni padanyāsaṃ rāvaṇasya durātmanaḥ",
    "GE09ram_05_u:2794": " 5.032.038c tvāṃ draṣṭum upayāto 'haṃ samāśritya parākramam",
    "GE09ram_05_u:2795": " 5.032.039a nāham asmi tathā devi yathā mām avagacchasi",
    "GE09ram_05_u:2796": " 5.032.039c viśaṅkā tyajyatām eṣā śraddhatsva vadato mama",
    "GE09ram_05_u:2797": " 5.033.001a tāṃ tu rāma kathāṃ śrutvā vaidehī vānararṣabhāt",
    "GE09ram_05_u:2798": " 5.033.001c uvāca vacanaṃ sāntvam idaṃ madhurayā girā",
    "GE09ram_05_u:2799": " 5.033.002a kva te rāmeṇa saṃsargaḥ kathaṃ jānāsi lakṣmaṇam",
    "GE09ram_05_u:2800": " 5.033.002c vānarāṇāṃ narāṇāṃ ca katham āsīt samāgamaḥ",
    "GE09ram_05_u:2801": " 5.033.003a yāni rāmasya liṅgāni lakṣmaṇasya ca vānara",
    "GE09ram_05_u:2802": " 5.033.003c tāni bhūyaḥ samācakṣva na māṃ śokaḥ samāviśet",
    "GE09ram_05_u:2803": " 5.033.004a kīdṛśaṃ tasya saṃsthānaṃ rūpaṃ rāmasya kīdṛśam",
    "GE09ram_05_u:2804": " 5.033.004c katham ūrū kathaṃ bāhū lakṣmaṇasya ca śaṃsa me",
    "GE09ram_05_u:2805": " 5.033.005a evam uktas tu vaidehyā hanūmān mārutātmajaḥ",
    "GE09ram_05_u:2806": " 5.033.005c tato rāmaṃ yathātattvam ākhyātum upacakrame",
    "GE09ram_05_u:2807": " 5.033.006a jānantī bata diṣṭyā māṃ vaidehi paripṛcchasi",
    "GE09ram_05_u:2808": " 5.033.006c bhartuḥ kamalapatrākṣi saṃkhyānaṃ lakṣmaṇasya ca",
    "GE09ram_05_u:2809": " 5.033.007a yāni rāmasya cihnāni lakṣmaṇasya ca yāni vai",
    "GE09ram_05_u:2810": " 5.033.007c lakṣitāni viśālākṣi vadataḥ śṛṇu tāni me",
    "GE09ram_05_u:2811": " 5.033.008a rāmaḥ kamalapatrākṣaḥ sarvabhūtamanoharaḥ",
    "GE09ram_05_u:2812": " 5.033.008c rūpadākṣiṇyasaṃpannaḥ prasūto janakātmaje",
    "GE09ram_05_u:2813": " 5.033.009a tejasādityasaṃkāśaḥ kṣamayā pṛthivīsamaḥ",
    "GE09ram_05_u:2814": " 5.033.009c bṛhaspatisamo buddhyā yaśasā vāsavopamaḥ",
    "GE09ram_05_u:2815": " 5.033.010a rakṣitā jīvalokasya svajanasya ca rakṣitā",
    "GE09ram_05_u:2816": " 5.033.010c rakṣitā svasya vṛttasya dharmasya ca paraṃtapaḥ",
    "GE09ram_05_u:2817": " 5.033.011a rāmo bhāmini lokasya cāturvarṇyasya rakṣitā",
    "GE09ram_05_u:2818": " 5.033.011c maryādānāṃ ca lokasya kartā kārayitā ca saḥ",
    "GE09ram_05_u:2819": " 5.033.012a arciṣmān arcito 'tyarthaṃ brahmacaryavrate sthitaḥ",
    "GE09ram_05_u:2820": " 5.033.012c sādhūnām upakārajñaḥ pracārajñaś ca karmaṇām",
    "GE09ram_05_u:2821": " 5.033.013a rājavidyāvinītaś ca brāhmaṇānām upāsitā",
    "GE09ram_05_u:2822": " 5.033.013c śrutavāñ śīlasaṃpanno vinītaś ca paraṃtapaḥ",
    "GE09ram_05_u:2823": " 5.033.014a yajurvedavinītaś ca vedavidbhiḥ supūjitaḥ",
    "GE09ram_05_u:2824": " 5.033.014c dhanurvede ca vede ca vedāṅgeṣu ca niṣṭhitaḥ",
    "GE09ram_05_u:2825": " 5.033.015a vipulāṃso mahābāhuḥ kambugrīvaḥ śubhānanaḥ",
    "GE09ram_05_u:2826": " 5.033.015c gūḍhajatruḥ sutāmrākṣo rāmo devi janaiḥ śrutaḥ",
    "GE09ram_05_u:2827": " 5.033.016a dundubhisvananirghoṣaḥ snigdhavarṇaḥ pratāpavān",
    "GE09ram_05_u:2828": " 5.033.016c samaḥ samavibhaktāṅgo varṇaṃ śyāmaṃ samāśritaḥ",
    "GE09ram_05_u:2829": " 5.033.017a tristhiras tripralambaś ca trisamas triṣu connataḥ",
    "GE09ram_05_u:2830": " 5.033.017c trivalīvāṃs tryavaṇataś caturvyaṅgas triśīrṣavān",
    "GE09ram_05_u:2831": " 5.033.018a catuṣkalaś caturlekhaś catuṣkiṣkuś catuḥsamaḥ",
    "GE09ram_05_u:2832": " 5.033.018c caturdaśasamadvandvaś caturdaṣṭaś caturgatiḥ",
    "GE09ram_05_u:2833": " 5.033.019a mahauṣṭhahanunāsaś ca pañcasnigdho 'ṣṭavaṃśavān",
    "GE09ram_05_u:2834": " 5.033.019c daśapadmo daśabṛhat tribhir vyāpto dviśuklavān",
    "GE09ram_05_u:2835": " 5.033.019e ṣaḍunnato navatanus tribhir vyāpnoti rāghavaḥ",
    "GE09ram_05_u:2836": " 5.033.020a satyadharmaparaḥ śrīmān saṃgrahānugrahe rataḥ",
    "GE09ram_05_u:2837": " 5.033.020c deśakālavibhāgajñaḥ sarvalokapriyaṃvadaḥ",
    "GE09ram_05_u:2838": " 5.033.021a bhrātā ca tasya dvaimātraḥ saumitrir aparājitaḥ",
    "GE09ram_05_u:2839": " 5.033.021c anurāgeṇa rūpeṇa guṇaiś caiva tathāvidhaḥ",
    "GE09ram_05_u:2840": " 5.033.022a tvām eva mārgamāṇo tau vicarantau vasuṃdharām",
    "GE09ram_05_u:2841": " 5.033.022c dadarśatur mṛgapatiṃ pūrvajenāvaropitam",
    "GE09ram_05_u:2842": " 5.033.023a ṛśyamūkasya pṛṣṭhe tu bahupādapasaṃkule",
    "GE09ram_05_u:2843": " 5.033.023c bhrātur bhāryārtam āsīnaṃ sugrīvaṃ priyadarśanam",
    "GE09ram_05_u:2844": " 5.033.024a vayaṃ tu harirājaṃ taṃ sugrīvaṃ satyasaṃgaram",
    "GE09ram_05_u:2845": " 5.033.024c paricaryāmahe rājyāt pūrvajenāvaropitam",
    "GE09ram_05_u:2846": " 5.033.025a tatas tau cīravasanau dhanuḥpravarapāṇinau",
    "GE09ram_05_u:2847": " 5.033.025c ṛśyamūkasya śailasya ramyaṃ deśam upāgatau",
    "GE09ram_05_u:2848": " 5.033.026a sa tau dṛṣṭvā naravyāghrau dhanvinau vānararṣabhaḥ",
    "GE09ram_05_u:2849": " 5.033.026c abhipluto gires tasya śikharaṃ bhayamohitaḥ",
    "GE09ram_05_u:2850": " 5.033.027a tataḥ sa śikhare tasmin vānarendro vyavasthitaḥ",
    "GE09ram_05_u:2851": " 5.033.027c tayoḥ samīpaṃ mām eva preṣayām āsa satvaraḥ",
    "GE09ram_05_u:2852": " 5.033.028a tāv ahaṃ puruṣavyāghrau sugrīvavacanāt prabhū",
    "GE09ram_05_u:2853": " 5.033.028c rūpalakṣaṇasaṃpannau kṛtāñjalir upasthitaḥ",
    "GE09ram_05_u:2854": " 5.033.029a tau parijñātatattvārthau mayā prītisamanvitau",
    "GE09ram_05_u:2855": " 5.033.029c pṛṣṭham āropya taṃ deśaṃ prāpitau puruṣarṣabhau",
    "GE09ram_05_u:2856": " 5.033.030a niveditau ca tattvena sugrīvāya mahātmane",
    "GE09ram_05_u:2857": " 5.033.030c tayor anyonyasaṃbhāṣād bhṛśaṃ prītir ajāyata",
    "GE09ram_05_u:2858": " 5.033.031a tatra tau kīrtisaṃpannau harīśvaranareśvarau",
    "GE09ram_05_u:2859": " 5.033.031c parasparakṛtāśvāsau kathayā pūrvavṛttayā",
    "GE09ram_05_u:2860": " 5.033.032a taṃ tataḥ sāntvayām āsa sugrīvaṃ lakṣmaṇāgrajaḥ",
    "GE09ram_05_u:2861": " 5.033.032c strīhetor vālinā bhrātrā nirastam uru tejasā",
    "GE09ram_05_u:2862": " 5.033.033a tatas tvan nāśajaṃ śokaṃ rāmasyākliṣṭakarmaṇaḥ",
    "GE09ram_05_u:2863": " 5.033.033c lakṣmaṇo vānarendrāya sugrīvāya nyavedayat",
    "GE09ram_05_u:2864": " 5.033.034a sa śrutvā vānarendras tu lakṣmaṇeneritaṃ vacaḥ",
    "GE09ram_05_u:2865": " 5.033.034c tadāsīn niṣprabho 'tyarthaṃ grahagrasta ivāṃśumān",
    "GE09ram_05_u:2866": " 5.033.035a tatas tvadgātraśobhīni rakṣasā hriyamāṇayā",
    "GE09ram_05_u:2867": " 5.033.035c yāny ābharaṇajālāni pātitāni mahītale",
    "GE09ram_05_u:2868": " 5.033.036a tāni sarvāṇi rāmāya ānīya hariyūthapāḥ",
    "GE09ram_05_u:2869": " 5.033.036c saṃhṛṣṭā darśayām āsur gatiṃ tu na vidus tava",
    "GE09ram_05_u:2870": " 5.033.037a tāni rāmāya dattāni mayaivopahṛtāni ca",
    "GE09ram_05_u:2871": " 5.033.037c svanavanty avakīrṇanti tasmin vihatacetasi",
    "GE09ram_05_u:2872": " 5.033.038a tāny aṅke darśanīyāni kṛtvā bahuvidhaṃ tataḥ",
    "GE09ram_05_u:2873": " 5.033.038c tena devaprakāśena devena paridevitam",
    "GE09ram_05_u:2874": " 5.033.039a paśyatas tasyā rudatas tāmyataś ca punaḥ punaḥ",
    "GE09ram_05_u:2875": " 5.033.039c prādīpayan dāśarathes tāni śokahutāśanam",
    "GE09ram_05_u:2876": " 5.033.040a śayitaṃ ca ciraṃ tena duḥkhārtena mahātmanā",
    "GE09ram_05_u:2877": " 5.033.040c mayāpi vividhair vākyaiḥ kṛcchrād utthāpitaḥ punaḥ",
    "GE09ram_05_u:2878": " 5.033.041a tāni dṛṣṭvā mahārhāṇi darśayitvā muhur muhuḥ",
    "GE09ram_05_u:2879": " 5.033.041c rāghavaḥ sahasaumitriḥ sugrīve sa nyavedayat",
    "GE09ram_05_u:2880": " 5.033.042a sa tavādarśanād ārye rāghavaḥ paritapyate",
    "GE09ram_05_u:2881": " 5.033.042c mahatā jvalatā nityam agninevāgniparvataḥ",
    "GE09ram_05_u:2882": " 5.033.043a tvatkṛte tam anidrā ca śokaś cintā ca rāghavam",
    "GE09ram_05_u:2883": " 5.033.043c tāpayanti mahātmānam agnyagāram ivāgnayaḥ",
    "GE09ram_05_u:2884": " 5.033.044a tavādarśanaśokena rāghavaḥ pravicālyate",
    "GE09ram_05_u:2885": " 5.033.044c mahatā bhūmikampena mahān iva śiloccayaḥ",
    "GE09ram_05_u:2886": " 5.033.045a kānānāni suramyāṇi nadīprasravaṇāni ca",
    "GE09ram_05_u:2887": " 5.033.045c caran na ratim āpnoti tvam apaśyan nṛpātmaje",
    "GE09ram_05_u:2888": " 5.033.046a sa tvāṃ manujaśārdūlaḥ kṣipraṃ prāpsyati rāghavaḥ",
    "GE09ram_05_u:2889": " 5.033.046c samitrabāndhavaṃ hatvā rāvaṇaṃ janakātmaje",
    "GE09ram_05_u:2890": " 5.033.047a sahitau rāmasugrīvāv ubhāv akurutāṃ tadā",
    "GE09ram_05_u:2891": " 5.033.047c samayaṃ vālinaṃ hantuṃ tava cānveṣaṇaṃ tathā",
    "GE09ram_05_u:2892": " 5.033.048a tato nihatya tarasā rāmo vālinam āhave",
    "GE09ram_05_u:2893": " 5.033.048c sarvarkṣaharisaṃghānāṃ sugrīvam akarot patim",
    "GE09ram_05_u:2894": " 5.033.049a rāmasugrīvayor aikyaṃ devy evaṃ samajāyata",
    "GE09ram_05_u:2895": " 5.033.049c hanūmantaṃ ca māṃ viddhi tayor dūtam ihāgatam",
    "GE09ram_05_u:2896": " 5.033.050a svarājyaṃ prāpya sugrīvaḥ samanīya mahāharīn",
    "GE09ram_05_u:2897": " 5.033.050c tvadarthaṃ preṣayām āsa diśo daśa mahābalān",
    "GE09ram_05_u:2898": " 5.033.051a ādiṣṭā vānarendreṇa sugrīveṇa mahaujasaḥ",
    "GE09ram_05_u:2899": " 5.033.051c adrirājapratīkāśāḥ sarvataḥ prasthitā mahīm",
    "GE09ram_05_u:2900": " 5.033.052a aṅgado nāma lakṣmīvān vālisūnur mahābalaḥ",
    "GE09ram_05_u:2901": " 5.033.052c prasthitaḥ kapiśārdūlas tribhāgabalasaṃvṛtaḥ",
    "GE09ram_05_u:2902": " 5.033.053a teṣāṃ no vipranaṣṭānāṃ vindhye parvatasattame",
    "GE09ram_05_u:2903": " 5.033.053c bhṛśaṃ śokaparītanām ahorātragaṇā gatāḥ",
    "GE09ram_05_u:2904": " 5.033.054a te vayaṃ kāryanairāśyāt kālasyātikrameṇa ca",
    "GE09ram_05_u:2905": " 5.033.054c bhayāc ca kapirājasya prāṇāṃs tyaktuṃ vyavasthitāḥ",
    "GE09ram_05_u:2906": " 5.033.055a vicitya vanadurgāṇi giriprasravaṇāni ca",
    "GE09ram_05_u:2907": " 5.033.055c anāsādya padaṃ devyāḥ prāṇāṃs tyaktuṃ vyavasthitāḥ",
    "GE09ram_05_u:2908": " 5.033.056a bhṛśaṃ śokārṇave magnaḥ paryadevayad aṅgadaḥ",
    "GE09ram_05_u:2909": " 5.033.056c tava nāśaṃ ca vaidehi vālinaś ca tathā vadham",
    "GE09ram_05_u:2910": " 5.033.056e prāyopaveśam asmākaṃ maraṇaṃ ca jaṭāyuṣaḥ",
    "GE09ram_05_u:2911": " 5.033.057a teṣāṃ naḥ svāmisaṃdeśān nirāśānāṃ mumūrṣatām",
    "GE09ram_05_u:2912": " 5.033.057c kāryahetor ivāyātaḥ śakunir vīryavān mahān",
    "GE09ram_05_u:2913": " 5.033.058a gṛdhrarājasya sodaryaḥ saṃpātir nāma gṛdhrarāṭ",
    "GE09ram_05_u:2914": " 5.033.058c śrutvā bhrātṛvadhaṃ kopād idaṃ vacanam abravīt",
    "GE09ram_05_u:2915": " 5.033.059a yavīyān kena me bhrātā hataḥ kva ca vināśitaḥ",
    "GE09ram_05_u:2916": " 5.033.059c etad ākhyātum icchāmi bhavadbhir vānarottamāḥ",
    "GE09ram_05_u:2917": " 5.033.060a aṅgado 'kathayat tasya janasthāne mahad vadham",
    "GE09ram_05_u:2918": " 5.033.060c rakṣasā bhīmarūpeṇa tvām uddiśya yathātatham",
    "GE09ram_05_u:2919": " 5.033.061a jaṭāyos tu vadhaṃ śrutvā duḥkhitaḥ so 'ruṇātmajaḥ",
    "GE09ram_05_u:2920": " 5.033.061c tvām āha sa varārohe vasantīṃ rāvaṇālaye",
    "GE09ram_05_u:2921": " 5.033.062a tasya tadvacanaṃ śrutvā saṃpāteḥ prītivardhanam",
    "GE09ram_05_u:2922": " 5.033.062c aṅgadapramukhāḥ sarve tataḥ saṃprasthitā vayam",
    "GE09ram_05_u:2923": " 5.033.062e tvaddarśanakṛtotsāhā hṛṣṭās tuṣṭāḥ plavaṃgamāḥ",
    "GE09ram_05_u:2924": " 5.033.063a athāhaṃ harisainyasya sāgaraṃ dṛśya sīdataḥ",
    "GE09ram_05_u:2925": " 5.033.063c vyavadhūya bhayaṃ tīvraṃ yojanānāṃ śataṃ plutaḥ",
    "GE09ram_05_u:2926": " 5.033.064a laṅkā cāpi mayā rātrau praviṣṭā rākṣasākulā",
    "GE09ram_05_u:2927": " 5.033.064c rāvaṇaś ca mayā dṛṣṭas tvaṃ ca śokanipīḍitā",
    "GE09ram_05_u:2928": " 5.033.065a etat te sarvam ākhyātaṃ yathāvṛttam anindite",
    "GE09ram_05_u:2929": " 5.033.065c abhibhāṣasva māṃ devi dūto dāśarather aham",
    "GE09ram_05_u:2930": " 5.033.066a tvaṃ māṃ rāmakṛtodyogaṃ tvannimittam ihāgatam",
    "GE09ram_05_u:2931": " 5.033.066c sugrīva sacivaṃ devi budhyasva pavanātmajam",
    "GE09ram_05_u:2932": " 5.033.067a kuśalī tava kākutsthaḥ sarvaśastrabhṛtāṃ varaḥ",
    "GE09ram_05_u:2933": " 5.033.067c guror ārādhane yukto lakṣmaṇaś ca sulakṣaṇaḥ",
    "GE09ram_05_u:2934": " 5.033.068a tasya vīryavato devi bhartus tava hite rataḥ",
    "GE09ram_05_u:2935": " 5.033.068c aham ekas tu saṃprāptaḥ sugrīvavacanād iha",
    "GE09ram_05_u:2936": " 5.033.069a mayeyam asahāyena caratā kāmarūpiṇā",
    "GE09ram_05_u:2937": " 5.033.069c dakṣiṇā dig anukrāntā tvanmārgavicayaiṣiṇā",
    "GE09ram_05_u:2938": " 5.033.070a diṣṭyāhaṃ harisainyānāṃ tvannāśam anuśocatām",
    "GE09ram_05_u:2939": " 5.033.070c apaneṣyāmi saṃtāpaṃ tavābhigamaśaṃsanāt",
    "GE09ram_05_u:2940": " 5.033.071a diṣṭyā hi na mama vyarthaṃ devi sāgaralaṅghanam",
    "GE09ram_05_u:2941": " 5.033.071c prāpsyāmy aham idaṃ diṣṭyā tvaddarśanakṛtaṃ yaśaḥ",
    "GE09ram_05_u:2942": " 5.033.072a rāghavaś ca mahāvīryaḥ kṣipraṃ tvām abhipatsyate",
    "GE09ram_05_u:2943": " 5.033.072c samitrabāndhavaṃ hatvā rāvaṇaṃ rākṣasādhipam",
    "GE09ram_05_u:2944": " 5.033.073a kaurajo nāma vaidehi girīṇām uttamo giriḥ",
    "GE09ram_05_u:2945": " 5.033.073c tato gacchati gokarṇaṃ parvataṃ kesarī hariḥ",
    "GE09ram_05_u:2946": " 5.033.074a sa ca devarṣibhir dṛṣṭaḥ pitā mama mahākapiḥ",
    "GE09ram_05_u:2947": " 5.033.074c tīrthe nadīpateḥ puṇye śambasādanam uddharat",
    "GE09ram_05_u:2948": " 5.033.075a tasyāhaṃ hariṇaḥ kṣetre jāto vātena maithili",
    "GE09ram_05_u:2949": " 5.033.075c hanūmān iti vikhyāto loke svenaiva karmaṇā",
    "GE09ram_05_u:2950": " 5.033.075e viśvāsārthaṃ tu vaidehi bhartur uktā mayā guṇāḥ",
    "GE09ram_05_u:2951": " 5.033.076a evaṃ viśvāsitā sītā hetubhiḥ śokakarśitā",
    "GE09ram_05_u:2952": " 5.033.076c upapannair abhijñānair dūtaṃ tam avagacchati",
    "GE09ram_05_u:2953": " 5.033.077a atulaṃ ca gatā harṣaṃ praharṣeṇa tu jānakī",
    "GE09ram_05_u:2954": " 5.033.077c netrābhyāṃ vakrapakṣmābhyāṃ mumocānandajaṃ jalam",
    "GE09ram_05_u:2955": " 5.033.078a cāru tac cānanaṃ tasyās tāmraśuklāyatekṣaṇam",
    "GE09ram_05_u:2956": " 5.033.078c aśobhata viśālākṣyā rāhumukta ivoḍurāṭ",
    "GE09ram_05_u:2957": " 5.033.078e hanūmantaṃ kapiṃ vyaktaṃ manyate nānyatheti sā",
    "GE09ram_05_u:2958": " 5.033.079a athovāca hanūmāṃs tām uttaraṃ priyadarśanām",
    "GE09ram_05_u:2959": " 5.033.080a hate 'sure saṃyati śambasādane;",
    "GE09ram_05_u:2960": " kapipravīreṇa maharṣicodanāt",
    "GE09ram_05_u:2961": " 5.033.080c tato 'smi vāyuprabhavo hi maithili;",
    "GE09ram_05_u:2962": " prabhāvatas tatpratimaś ca vānaraḥ",
    "GE09ram_05_u:2963": " 5.034.001a bhūya eva mahātejā hanūmān mārutātmajaḥ",
    "GE09ram_05_u:2964": " 5.034.001c abravīt praśritaṃ vākyaṃ sītāpratyayakāraṇāt",
    "GE09ram_05_u:2965": " 5.034.002a vānaro 'haṃ mahābhāge dūto rāmasya dhīmataḥ",
    "GE09ram_05_u:2966": " 5.034.002c rāmanāmāṅkitaṃ cedaṃ paśya devy aṅgulīyakam",
    "GE09ram_05_u:2967": " 5.034.002e samāśvasihi bhadraṃ te kṣīṇaduḥkhaphalā hy asi",
    "GE09ram_05_u:2968": " 5.034.003a gṛhītvā prekṣamāṇā sā bhartuḥ karavibhūṣaṇam",
    "GE09ram_05_u:2969": " 5.034.003c bhartāram iva saṃprāptā jānakī muditābhavat",
    "GE09ram_05_u:2970": " 5.034.004a cāru tad vadanaṃ tasyās tāmraśuklāyatekṣaṇam",
    "GE09ram_05_u:2971": " 5.034.004c babhūva praharṣodagraṃ rāhumukta ivoḍurāṭ",
    "GE09ram_05_u:2972": " 5.034.005a tataḥ sā hrīmatī bālā bhartuḥ saṃdeśaharṣitā",
    "GE09ram_05_u:2973": " 5.034.005c parituṭṣā priyaṃ śrutvā prāśaṃsata mahākapim",
    "GE09ram_05_u:2974": " 5.034.006a vikrāntas tvaṃ samarthas tvaṃ prājñas tvaṃ vānarottama",
    "GE09ram_05_u:2975": " 5.034.006c yenedaṃ rākṣasapadaṃ tvayaikena pradharṣitam",
    "GE09ram_05_u:2976": " 5.034.007a śatayojanavistīrṇaḥ sāgaro makarālayaḥ",
    "GE09ram_05_u:2977": " 5.034.007c vikramaślāghanīyena kramatā goṣpadīkṛtaḥ",
    "GE09ram_05_u:2978": " 5.034.008a na hi tvāṃ prākṛtaṃ manye vanaraṃ vanararṣabha",
    "GE09ram_05_u:2979": " 5.034.008c yasya te nāsti saṃtrāso rāvaṇān nāpi saṃbhramaḥ",
    "GE09ram_05_u:2980": " 5.034.009a arhase ca kapiśreṣṭha mayā samabhibhāṣitum",
    "GE09ram_05_u:2981": " 5.034.009c yady asi preṣitas tena rāmeṇa viditātmanā",
    "GE09ram_05_u:2982": " 5.034.010a preṣayiṣyati durdharṣo rāmo na hy aparīkṣitam",
    "GE09ram_05_u:2983": " 5.034.010c parākramam avijñāya matsakāśaṃ viśeṣataḥ",
    "GE09ram_05_u:2984": " 5.034.011a diṣṭyā ca kuśalī rāmo dharmātmā dharmavatsalaḥ",
    "GE09ram_05_u:2985": " 5.034.011c lakṣmaṇaś ca mahātejāḥ sumitrānandavardhanaḥ",
    "GE09ram_05_u:2986": " 5.034.012a kuśalī yadi kākutsthaḥ kiṃ nu sāgaramekhalām",
    "GE09ram_05_u:2987": " 5.034.012c mahīṃ dahati kopena yugāntāgnir ivotthitaḥ",
    "GE09ram_05_u:2988": " 5.034.013a atha vā śaktimantau tau surāṇām api nigrahe",
    "GE09ram_05_u:2989": " 5.034.013c mamaiva tu na duḥkhānām asti manye viparyayaḥ",
    "GE09ram_05_u:2990": " 5.034.014a kaccic ca vyathate rāmaḥ kaccin na paripatyate",
    "GE09ram_05_u:2991": " 5.034.014c uttarāṇi ca kāryāṇi kurute puruṣottamaḥ",
    "GE09ram_05_u:2992": " 5.034.015a kaccin na dīnaḥ saṃbhrāntaḥ kāryeṣu ca na muhyati",
    "GE09ram_05_u:2993": " 5.034.015c kaccin puruṣakāryāṇi kurute nṛpateḥ sutaḥ",
    "GE09ram_05_u:2994": " 5.034.016a dvividhaṃ trividhopāyam upāyam api sevate",
    "GE09ram_05_u:2995": " 5.034.016c vijigīṣuḥ suhṛt kaccin mitreṣu ca paraṃtapaḥ",
    "GE09ram_05_u:2996": " 5.034.017a kaccin mitrāṇi labhate mitraiś cāpy abhigamyate",
    "GE09ram_05_u:2997": " 5.034.017c kaccit kalyāṇamitraś ca mitraiś cāpi puraskṛtaḥ",
    "GE09ram_05_u:2998": " 5.034.018a kaccid āśāsti devānāṃ prasādaṃ pārthivātmajaḥ",
    "GE09ram_05_u:2999": " 5.034.018c kaccit puruṣakāraṃ ca daivaṃ ca pratipadyate",
    "GE09ram_05_u:3000": " 5.034.019a kaccin na vigatasneho vivāsān mayi rāghavaḥ",
    "GE09ram_05_u:3001": " 5.034.019c kaccin māṃ vyasanād asmān mokṣayiṣyati vānaraḥ",
    "GE09ram_05_u:3002": " 5.034.020a sukhānām ucito nityam asukhānām anūcitaḥ",
    "GE09ram_05_u:3003": " 5.034.020c duḥkham uttaram āsādya kaccid rāmo na sīdati",
    "GE09ram_05_u:3004": " 5.034.021a kausalyāyās tathā kaccit sumitrāyās tathaiva ca",
    "GE09ram_05_u:3005": " 5.034.021c abhīkṣṇaṃ śrūyate kaccit kuśalaṃ bharatasya ca",
    "GE09ram_05_u:3006": " 5.034.022a mannimittena mānārhaḥ kaccic chokena rāghavaḥ",
    "GE09ram_05_u:3007": " 5.034.022c kaccin nānyamanā rāmaḥ kaccin māṃ tārayiṣyati",
    "GE09ram_05_u:3008": " 5.034.023a kaccid akṣāuhiṇīṃ bhīmāṃ bharato bhrātṛvatsalaḥ",
    "GE09ram_05_u:3009": " 5.034.023c dhvajinīṃ mantribhir guptāṃ preṣayiṣyati matkṛte",
    "GE09ram_05_u:3010": " 5.034.024a vānarādhipatiḥ śrīmān sugrīvaḥ kaccid eṣyati",
    "GE09ram_05_u:3011": " 5.034.024c matkṛte haribhir vīrair vṛto dantanakhāyudhaiḥ",
    "GE09ram_05_u:3012": " 5.034.025a kaccic ca lakṣmaṇaḥ śūraḥ sumitrānandavardhanaḥ",
    "GE09ram_05_u:3013": " 5.034.025c astravic charajālena rākṣasān vidhamiṣyati",
    "GE09ram_05_u:3014": " 5.034.026a raudreṇa kaccid astreṇa rāmeṇa nihataṃ raṇe",
    "GE09ram_05_u:3015": " 5.034.026c drakṣyāmy alpena kālena rāvaṇaṃ sasuhṛjjanam",
    "GE09ram_05_u:3016": " 5.034.027a kaccin na tad dhemasamānavarṇaṃ;",
    "GE09ram_05_u:3017": " tasyānanaṃ padmasamānagandhi",
    "GE09ram_05_u:3018": " 5.034.027c mayā vinā śuṣyati śokadīnaṃ;",
    "GE09ram_05_u:3019": " jalakṣaye padmam ivātapena",
    "GE09ram_05_u:3020": " 5.034.028a dharmāpadeśāt tyajataś ca rājyāṃ;",
    "GE09ram_05_u:3021": " māṃ cāpy araṇyaṃ nayataḥ padātim",
    "GE09ram_05_u:3022": " 5.034.028c nāsīd vyathā yasya na bhīr na śokaḥ;",
    "GE09ram_05_u:3023": " kaccit sa dhairyaṃ hṛdaye karoti",
    "GE09ram_05_u:3024": " 5.034.029a na cāsya mātā na pitā na cānyaḥ;",
    "GE09ram_05_u:3025": " snehād viśiṣṭo 'sti mayā samo vā",
    "GE09ram_05_u:3026": " 5.034.029c tāvad dhy ahaṃ dūtajijīviṣeyaṃ;",
    "GE09ram_05_u:3027": " yāvat pravṛttiṃ śṛṇuyāṃ priyasya",
    "GE09ram_05_u:3028": " 5.034.030a itīva devī vacanaṃ mahārthaṃ;",
    "GE09ram_05_u:3029": " taṃ vānarendraṃ madhurārtham uktvā",
    "GE09ram_05_u:3030": " 5.034.030c śrotuṃ punas tasya vaco 'bhirāmaṃ;",
    "GE09ram_05_u:3031": " rāmārthayuktaṃ virarāma rāmā",
    "GE09ram_05_u:3032": " 5.034.031a sītāyā vacanaṃ śrutvā mārutir bhīmavikramaḥ",
    "GE09ram_05_u:3033": " 5.034.031c śirasy añjalim ādhāya vākyam uttaram abravīt",
    "GE09ram_05_u:3034": " 5.034.032a na tvām ihasthāṃ jānīte rāmaḥ kamalalocanaḥ",
    "GE09ram_05_u:3035": " 5.034.032c śrutvaiva tu vaco mahyaṃ kṣipram eṣyati rāghavaḥ",
    "GE09ram_05_u:3036": " 5.034.033a camūṃ prakarṣan mahatīṃ haryṛṣkagaṇasaṃkulām",
    "GE09ram_05_u:3037": " 5.034.033c viṣṭambhayitvā bāṇaughair akṣobhyaṃ varuṇālayam",
    "GE09ram_05_u:3038": " 5.034.033e kariṣyati purīṃ laṅkāṃ kākutsthaḥ śāntarākṣasām",
    "GE09ram_05_u:3039": " 5.034.034a tatra yady antarā mṛtyur yadi devāḥ sahāsurāḥ",
    "GE09ram_05_u:3040": " 5.034.034c sthāsyanti pathi rāmasya sa tān api vadhiṣyati",
    "GE09ram_05_u:3041": " 5.034.035a tavādarśanajenārye śokena sa pariplutaḥ",
    "GE09ram_05_u:3042": " 5.034.035c na śarma labhate rāmaḥ siṃhārdita iva dvipaḥ",
    "GE09ram_05_u:3043": " 5.034.036a dardareṇa ca te devi śape mūlaphalena ca",
    "GE09ram_05_u:3044": " 5.034.036c malayena ca vindhyena meruṇā mandareṇa ca",
    "GE09ram_05_u:3045": " 5.034.037a yathā sunayanaṃ valgu bimbauṣṭhaṃ cārukuṇḍalam",
    "GE09ram_05_u:3046": " 5.034.037c mukhaṃ drakṣyasi rāmasya pūrṇacandram ivoditam",
    "GE09ram_05_u:3047": " 5.034.038a kṣipraṃ drakṣyasi vaidehi rāmaṃ prasravaṇe girau",
    "GE09ram_05_u:3048": " 5.034.038c śatakratum ivāsīnaṃ nākapṛṣṭhasya mūrdhani",
    "GE09ram_05_u:3049": " 5.034.039a na māṃsaṃ rāghavo bhuṅkte na cāpi madhusevate",
    "GE09ram_05_u:3050": " 5.034.039c vanyaṃ suvihitaṃ nityaṃ bhaktam aśnāti pañcamam",
    "GE09ram_05_u:3051": " 5.034.040a naiva daṃśān na maśakān na kīṭān na sarīsṛpān",
    "GE09ram_05_u:3052": " 5.034.040c rāghavo 'panayed gatrāt tvadgatenāntarātmanā",
    "GE09ram_05_u:3053": " 5.034.041a nityaṃ dhyānaparo rāmo nityaṃ śokaparāyaṇaḥ",
    "GE09ram_05_u:3054": " 5.034.041c nānyac cintayate kiṃ cit sa tu kāmavaśaṃ gataḥ",
    "GE09ram_05_u:3055": " 5.034.042a anidraḥ satataṃ rāmaḥ supto 'pi ca narottamaḥ",
    "GE09ram_05_u:3056": " 5.034.042c sīteti madhurāṃ vāṇīṃ vyāharan pratibudhyate",
    "GE09ram_05_u:3057": " 5.034.043a dṛṣṭvā phalaṃ vā puṣpaṃ vā yac cānyat strīmanoharam",
    "GE09ram_05_u:3058": " 5.034.043c bahuśo hā priyety evaṃ śvasaṃs tvām abhibhāṣate",
    "GE09ram_05_u:3059": " 5.034.044a sa devi nityaṃ paritapyamānas;",
    "GE09ram_05_u:3060": " tvām eva sītety abhibhāṣamāṇaḥ",
    "GE09ram_05_u:3061": " 5.034.044c dhṛtavrato rājasuto mahātmā;",
    "GE09ram_05_u:3062": " tavaiva lābhāya kṛtaprayatnaḥ",
    "GE09ram_05_u:3063": " 5.034.045a sā rāmasaṃkīrtanavītaśokā;",
    "GE09ram_05_u:3064": " rāmasya śokena samānaśokā",
    "GE09ram_05_u:3065": " 5.034.045c śaranmukhenāmbudaśeṣacandrā;",
    "GE09ram_05_u:3066": " niśeva vaidehasutā babhūva",
    "GE09ram_05_u:3067": " 5.035.001a sītā tadvacanaṃ śrutvā pūrṇacandranibhānanā",
    "GE09ram_05_u:3068": " 5.035.001c hanūmantam uvācedaṃ dharmārthasahitaṃ vacaḥ",
    "GE09ram_05_u:3069": " 5.035.002a amṛtaṃ viṣasaṃsṛṣṭaṃ tvayā vānarabhāṣitam",
    "GE09ram_05_u:3070": " 5.035.002c yac ca nānyamanā rāmo yac ca śokaparāyaṇaḥ",
    "GE09ram_05_u:3071": " 5.035.003a aiśvarye vā suvistīrṇe vyasane vā sudāruṇe",
    "GE09ram_05_u:3072": " 5.035.003c rajjveva puruṣaṃ baddhvā kṛtāntaḥ parikarṣati",
    "GE09ram_05_u:3073": " 5.035.004a vidhir nūnam asaṃhāryaḥ prāṇināṃ plavagottama",
    "GE09ram_05_u:3074": " 5.035.004c saumitriṃ māṃ ca rāmaṃ ca vyasanaiḥ paśya mohitān",
    "GE09ram_05_u:3075": " 5.035.005a śokasyāsya kadā pāraṃ rāghavo 'dhigamiṣyati",
    "GE09ram_05_u:3076": " 5.035.005c plavamānaḥ pariśrānto hatanauḥ sāgare yathā",
    "GE09ram_05_u:3077": " 5.035.006a rākṣasānāṃ kṣayaṃ kṛtvā sūdayitvā ca rāvaṇam",
    "GE09ram_05_u:3078": " 5.035.006c laṅkām unmūlitāṃ kṛtvā kadā drakṣyati māṃ patiḥ",
    "GE09ram_05_u:3079": " 5.035.007a sa vācyaḥ saṃtvarasveti yāvad eva na pūryate",
    "GE09ram_05_u:3080": " 5.035.007c ayaṃ saṃvatsaraḥ kālas tāvad dhi mama jīvitam",
    "GE09ram_05_u:3081": " 5.035.008a vartate daśamo māso dvau tu śeṣau plavaṃgama",
    "GE09ram_05_u:3082": " 5.035.008c rāvaṇena nṛśaṃsena samayo yaḥ kṛto mama",
    "GE09ram_05_u:3083": " 5.035.009a vibhīṣaṇena ca bhrātrā mama niryātanaṃ prati",
    "GE09ram_05_u:3084": " 5.035.009c anunītaḥ prayatnena na ca tat kurute matim",
    "GE09ram_05_u:3085": " 5.035.010a mama pratipradānaṃ hi rāvaṇasya na rocate",
    "GE09ram_05_u:3086": " 5.035.010c rāvaṇaṃ mārgate saṃkhye mṛtyuḥ kālavaśaṃ gatam",
    "GE09ram_05_u:3087": " 5.035.011a jyeṣṭhā kanyānalā nama vibhīṣaṇasutā kape",
    "GE09ram_05_u:3088": " 5.035.011c tayā mamaitad ākhyātaṃ mātrā prahitayā svayam",
    "GE09ram_05_u:3089": " 5.035.012a avindhyo nāma medhāvī vidvān rākṣasapuṃgavaḥ",
    "GE09ram_05_u:3090": " 5.035.012c dhṛtimāñ śīlavān vṛddho rāvaṇasya susaṃmataḥ",
    "GE09ram_05_u:3091": " 5.035.013a rāmāt kṣayam anuprāptaṃ rakṣasāṃ pratyacodayat",
    "GE09ram_05_u:3092": " 5.035.013c na ca tasyāpi duṣṭātmā śṛṇoti vacanaṃ hitam",
    "GE09ram_05_u:3093": " 5.035.014a āśaṃseti hariśreṣṭha kṣipraṃ māṃ prāpsyate patiḥ",
    "GE09ram_05_u:3094": " 5.035.014c antarātmā hi me śuddhas tasmiṃś ca bahavo guṇāḥ",
    "GE09ram_05_u:3095": " 5.035.015a utsāhaḥ pauruṣaṃ sattvam ānṛśaṃsyaṃ kṛtajñatā",
    "GE09ram_05_u:3096": " 5.035.015c vikramaś ca prabhāvaś ca santi vānararāghave",
    "GE09ram_05_u:3097": " 5.035.016a caturdaśasahasrāṇi rākṣasānāṃ jaghāna yaḥ",
    "GE09ram_05_u:3098": " 5.035.016c janasthāne vinā bhrātrā śatruḥ kas tasya nodvijet",
    "GE09ram_05_u:3099": " 5.035.017a na sa śakyas tulayituṃ vyasanaiḥ puruṣarṣabhaḥ",
    "GE09ram_05_u:3100": " 5.035.017c ahaṃ tasyānubhāvajñā śakrasyeva pulomajā",
    "GE09ram_05_u:3101": " 5.035.018a śarajālāṃśumāñ śūraḥ kape rāmadivākaraḥ",
    "GE09ram_05_u:3102": " 5.035.018c śatrurakṣomayaṃ toyam upaśoṣaṃ nayiṣyati",
    "GE09ram_05_u:3103": " 5.035.019a iti saṃjalpamānāṃ tāṃ rāmārthe śokakarśitām",
    "GE09ram_05_u:3104": " 5.035.019c aśrusaṃpūrṇavadanām uvāca hanumān kapiḥ",
    "GE09ram_05_u:3105": " 5.035.020a śrutvaiva tu vaco mahyaṃ kṣipram eṣyati rāghavaḥ",
    "GE09ram_05_u:3106": " 5.035.020c camūṃ prakarṣan mahatīṃ haryṛkṣagaṇasaṃkulām",
    "GE09ram_05_u:3107": " 5.035.021a atha vā mocayiṣyāmi tām adyaiva hi rākṣasāt",
    "GE09ram_05_u:3108": " 5.035.021c asmād duḥkhād upāroha mama pṛṣṭham anindite",
    "GE09ram_05_u:3109": " 5.035.022a tvaṃ hi pṛṣṭhagatāṃ kṛtvā saṃtariṣyāmi sāgaram",
    "GE09ram_05_u:3110": " 5.035.022c śaktir asti hi me voḍhuṃ laṅkām api sarāvaṇām",
    "GE09ram_05_u:3111": " 5.035.023a ahaṃ prasravaṇasthāya rāghavāyādya maithili",
    "GE09ram_05_u:3112": " 5.035.023c prāpayiṣyāmi śakrāya havyaṃ hutam ivānalaḥ",
    "GE09ram_05_u:3113": " 5.035.024a drakṣyasy adyaiva vaidehi rāghavaṃ sahalakṣmaṇam",
    "GE09ram_05_u:3114": " 5.035.024c vyavasāya samāyuktaṃ viṣṇuṃ daityavadhe yathā",
    "GE09ram_05_u:3115": " 5.035.025a tvaddarśanakṛtotsāham āśramasthaṃ mahābalam",
    "GE09ram_05_u:3116": " 5.035.025c puraṃdaram ivāsīnaṃ nāgarājasya mūrdhani",
    "GE09ram_05_u:3117": " 5.035.026a pṛṣṭham āroha me devi mā vikāṅkṣasva śobhane",
    "GE09ram_05_u:3118": " 5.035.026c yogam anviccha rāmeṇa śaśāṅkeneva rohiṇī",
    "GE09ram_05_u:3119": " 5.035.027a kathayantīva candreṇa sūryeṇeva suvarcalā",
    "GE09ram_05_u:3120": " 5.035.027c matpṛṣṭham adhiruhya tvaṃ tarākāśamahārṇavam",
    "GE09ram_05_u:3121": " 5.035.028a na hi me saṃprayātasya tvām ito nayato 'ṅgane",
    "GE09ram_05_u:3122": " 5.035.028c anugantuṃ gatiṃ śaktāḥ sarve laṅkānivāsinaḥ",
    "GE09ram_05_u:3123": " 5.035.029a yathaivāham iha prāptas tathaivāham asaṃśayam",
    "GE09ram_05_u:3124": " 5.035.029c yāsyāmi paśya vaidehi tvām udyamya vihāyasaṃ",
    "GE09ram_05_u:3125": " 5.035.030a maithilī tu hariśreṣṭhāc chrutvā vacanam adbhutam",
    "GE09ram_05_u:3126": " 5.035.030c harṣavismitasarvāṅgī hanūmantam athābravīt",
    "GE09ram_05_u:3127": " 5.035.031a hanūman dūram adhvanaṃ kathaṃ māṃ voḍhum icchasi",
    "GE09ram_05_u:3128": " 5.035.031c tad eva khalu te manye kapitvaṃ hariyūthapa",
    "GE09ram_05_u:3129": " 5.035.032a kathaṃ vālpaśarīras tvaṃ mām ito netum icchasi",
    "GE09ram_05_u:3130": " 5.035.032c sakāśaṃ mānavendrasya bhartur me plavagarṣabha",
    "GE09ram_05_u:3131": " 5.035.033a sītāyā vacanaṃ śrutvā hanūmān mārutātmajaḥ",
    "GE09ram_05_u:3132": " 5.035.033c cintayām āsa lakṣmīvān navaṃ paribhavaṃ kṛtam",
    "GE09ram_05_u:3133": " 5.035.034a na me jānāti sattvaṃ vā prabhāvaṃ vāsitekṣaṇā",
    "GE09ram_05_u:3134": " 5.035.034c tasmāt paśyatu vaidehī yad rūpaṃ mama kāmataḥ",
    "GE09ram_05_u:3135": " 5.035.035a iti saṃcintya hanumāṃs tadā plavagasattamaḥ",
    "GE09ram_05_u:3136": " 5.035.035c darśayām āsa vaidehyāḥ svarūpam arimardanaḥ",
    "GE09ram_05_u:3137": " 5.035.036a sa tasmāt pādapād dhīmān āplutya plavagarṣabhaḥ",
    "GE09ram_05_u:3138": " 5.035.036c tato vardhitum ārebhe sītāpratyayakāraṇāt",
    "GE09ram_05_u:3139": " 5.035.037a merumandārasaṃkāśo babhau dīptānalaprabhaḥ",
    "GE09ram_05_u:3140": " 5.035.037c agrato vyavatasthe ca sītāyā vānararṣabhaḥ",
    "GE09ram_05_u:3141": " 5.035.038a hariḥ parvatasaṃkāśas tāmravaktro mahābalaḥ",
    "GE09ram_05_u:3142": " 5.035.038c vajradaṃṣṭranakho bhīmo vaidehīm idam abravīt",
    "GE09ram_05_u:3143": " 5.035.039a saparvatavanoddeśāṃ sāṭṭaprākāratoraṇām",
    "GE09ram_05_u:3144": " 5.035.039c laṅkām imāṃ sanathāṃ vā nayituṃ śaktir asti me",
    "GE09ram_05_u:3145": " 5.035.040a tad avasthāpya tāṃ buddhir alaṃ devi vikāṅkṣayā",
    "GE09ram_05_u:3146": " 5.035.040c viśokaṃ kuru vaidehi rāghavaṃ sahalakṣmaṇam",
    "GE09ram_05_u:3147": " 5.035.041a taṃ dṛṣṭvācalasaṃkāśam uvāca janakātmajā",
    "GE09ram_05_u:3148": " 5.035.041c padmapatraviśālākṣī mārutasyaurasaṃ sutam",
    "GE09ram_05_u:3149": " 5.035.042a tava sattvaṃ balaṃ caiva vijānāmi mahākape",
    "GE09ram_05_u:3150": " 5.035.042c vāyor iva gatiṃ cāpi tejaś cāgnir ivādbhutam",
    "GE09ram_05_u:3151": " 5.035.043a prākṛto 'nyaḥ kathaṃ cemāṃ bhūmim āgantum arhati",
    "GE09ram_05_u:3152": " 5.035.043c udadher aprameyasya pāraṃ vānarapuṃgava",
    "GE09ram_05_u:3153": " 5.035.044a jānāmi gamane śaktiṃ nayane cāpi te mama",
    "GE09ram_05_u:3154": " 5.035.044c avaśyaṃ sāmpradhāryāśu kāryasiddhir ihātmanaḥ",
    "GE09ram_05_u:3155": " 5.035.045a ayuktaṃ tu kapiśreṣṭha mayā gantuṃ tvayā saha",
    "GE09ram_05_u:3156": " 5.035.045c vāyuvegasavegasya vego māṃ mohayet tava",
    "GE09ram_05_u:3157": " 5.035.046a aham ākāśam āsaktā upary upari sāgaram",
    "GE09ram_05_u:3158": " 5.035.046c prapateyaṃ hi te pṛṣṭhād bhayād vegena gacchataḥ",
    "GE09ram_05_u:3159": " 5.035.047a patitā sāgare cāhaṃ timinakrajhaṣākule",
    "GE09ram_05_u:3160": " 5.035.047c bhayeyam āśu vivaśā yādasām annam uttamam",
    "GE09ram_05_u:3161": " 5.035.048a na ca śakṣye tvayā sārdhaṃ gantuṃ śatruvināśana",
    "GE09ram_05_u:3162": " 5.035.048c kalatravati saṃdehas tvayy api syād asaṃśayam",
    "GE09ram_05_u:3163": " 5.035.049a hriyamāṇāṃ tu māṃ dṛṣṭvā rākṣasā bhīmavikramāḥ",
    "GE09ram_05_u:3164": " 5.035.049c anugaccheyur ādiṣṭā rāvaṇena durātmanā",
    "GE09ram_05_u:3165": " 5.035.050a tais tvaṃ parivṛtaḥ śūraiḥ śūlam udgara pāṇibhiḥ",
    "GE09ram_05_u:3166": " 5.035.050c bhaves tvaṃ saṃśayaṃ prāpto mayā vīra kalatravān",
    "GE09ram_05_u:3167": " 5.035.051a sāyudhā bahavo vyomni rākṣasās tvaṃ nirāyudhaḥ",
    "GE09ram_05_u:3168": " 5.035.051c kathaṃ śakṣyasi saṃyātuṃ māṃ caiva parirakṣitum",
    "GE09ram_05_u:3169": " 5.035.052a yudhyamānasya rakṣobhis tatas taiḥ krūrakarmabhiḥ",
    "GE09ram_05_u:3170": " 5.035.052c prapateyaṃ hi te pṛṣṭhad bhayārtā kapisattama",
    "GE09ram_05_u:3171": " 5.035.053a atha rakṣāṃsi bhīmāni mahānti balavanti ca",
    "GE09ram_05_u:3172": " 5.035.053c kathaṃ cit sāmparāye tvāṃ jayeyuḥ kapisattama",
    "GE09ram_05_u:3173": " 5.035.054a atha vā yudhyamānasya pateyaṃ vimukhasya te",
    "GE09ram_05_u:3174": " 5.035.054c patitāṃ ca gṛhītvā māṃ nayeyuḥ pāparākṣasāḥ",
    "GE09ram_05_u:3175": " 5.035.055a māṃ vā hareyus tvaddhastād viśaseyur athāpi vā",
    "GE09ram_05_u:3176": " 5.035.055c avyavasthau hi dṛśyete yuddhe jayaparājayau",
    "GE09ram_05_u:3177": " 5.035.056a ahaṃ vāpi vipadyeyaṃ rakṣobhir abhitarjitā",
    "GE09ram_05_u:3178": " 5.035.056c tvatprayatno hariśreṣṭha bhaven niṣphala eva tu",
    "GE09ram_05_u:3179": " 5.035.057a kāmaṃ tvam api paryāpto nihantuṃ sarvarākṣasān",
    "GE09ram_05_u:3180": " 5.035.057c rāghavasya yaśo hīyet tvayā śastais tu rākṣasaiḥ",
    "GE09ram_05_u:3181": " 5.035.058a atha vādāya rakṣāṃsi nyasyeyuḥ saṃvṛte hi mām",
    "GE09ram_05_u:3182": " 5.035.058c yatra te nābhijānīyur harayo nāpi rāghavaḥ",
    "GE09ram_05_u:3183": " 5.035.059a ārambhas tu madartho 'yaṃ tatas tava nirarthakaḥ",
    "GE09ram_05_u:3184": " 5.035.059c tvayā hi saha rāmasya mahān āgamane guṇaḥ",
    "GE09ram_05_u:3185": " 5.035.060a mayi jīvitam āyattaṃ rāghavasya mahātmanaḥ",
    "GE09ram_05_u:3186": " 5.035.060c bhrātṝṇāṃ ca mahābāho tava rājakulasya ca",
    "GE09ram_05_u:3187": " 5.035.061a tau nirāśau madarthe tu śokasaṃtāpakarśitau",
    "GE09ram_05_u:3188": " 5.035.061c saha sarvarkṣaharibhis tyakṣyataḥ prāṇasaṃgraham",
    "GE09ram_05_u:3189": " 5.035.062a bhartur bhaktiṃ puraskṛtya rāmād anyasya vānara",
    "GE09ram_05_u:3190": " 5.035.062c nāhaṃ spraṣṭuṃ padā gātram iccheyaṃ vānarottama",
    "GE09ram_05_u:3191": " 5.035.063a yad ahaṃ gātrasaṃsparśaṃ rāvaṇasya gatā balāt",
    "GE09ram_05_u:3192": " 5.035.063c anīśā kiṃ kariṣyāmi vināthā vivaśā satī",
    "GE09ram_05_u:3193": " 5.035.064a yadi rāmo daśagrīvam iha hatvā sarākṣasaṃ",
    "GE09ram_05_u:3194": " 5.035.064c mām ito gṛhya gaccheta tat tasya sadṛśaṃ bhavet",
    "GE09ram_05_u:3195": " 5.035.065a śrutā hi dṛṣṭāś ca mayā parākramā;",
    "GE09ram_05_u:3196": " mahātmanas tasya raṇāvamardinaḥ",
    "GE09ram_05_u:3197": " 5.035.065c na devagandharvabhujaṃgarākṣasā;",
    "GE09ram_05_u:3198": " bhavanti rāmeṇa samā hi saṃyuge",
    "GE09ram_05_u:3199": " 5.035.066a samīkṣya taṃ saṃyati citrakārmukaṃ;",
    "GE09ram_05_u:3200": " mahābalaṃ vāsavatulyavikramam",
    "GE09ram_05_u:3201": " 5.035.066c salakṣmaṇaṃ ko viṣaheta rāghavaṃ;",
    "GE09ram_05_u:3202": " hutāśanaṃ dīptam ivānileritam",
    "GE09ram_05_u:3203": " 5.035.067a salakṣmaṇaṃ rāghavam ājimardanaṃ;",
    "GE09ram_05_u:3204": " diśāgajaṃ mattam iva vyavasthitam",
    "GE09ram_05_u:3205": " 5.035.067c saheta ko vānaramukhya saṃyuge;",
    "GE09ram_05_u:3206": " yugāntasūryapratimaṃ śarārciṣam",
    "GE09ram_05_u:3207": " 5.035.068a sa me hariśreṣṭha salakṣmaṇaṃ patiṃ;",
    "GE09ram_05_u:3208": " sayūthapaṃ kṣipram ihopapādaya",
    "GE09ram_05_u:3209": " 5.035.068c cirāya rāmaṃ prati śokakarśitāṃ;",
    "GE09ram_05_u:3210": " kuruṣva māṃ vānaramukhya harṣitām",
    "GE09ram_05_u:3211": " 5.036.001a tataḥ sa kapiśārdūlas tena vākyena harṣitaḥ",
    "GE09ram_05_u:3212": " 5.036.001c sītām uvāca tac chrutvā vākyaṃ vākyaviśāradaḥ",
    "GE09ram_05_u:3213": " 5.036.002a yuktarūpaṃ tvayā devi bhāṣitaṃ śubhadarśane",
    "GE09ram_05_u:3214": " 5.036.002c sadṛśaṃ strīsvabhāvasya sādhvīnāṃ vinayasya ca",
    "GE09ram_05_u:3215": " 5.036.003a strītvaṃ na tu samarthaṃ hi sāgaraṃ vyativartitum",
    "GE09ram_05_u:3216": " 5.036.003c mām adhiṣṭhāya vistīrṇaṃ śatayojanam āyatam",
    "GE09ram_05_u:3217": " 5.036.004a dvitīyaṃ kāraṇaṃ yac ca bravīṣi vinayānvite",
    "GE09ram_05_u:3218": " 5.036.004c rāmād anyasya nārhāmi saṃsparśam iti jānaki",
    "GE09ram_05_u:3219": " 5.036.005a etat te devi sadṛśaṃ patnyās tasya mahātmanaḥ",
    "GE09ram_05_u:3220": " 5.036.005c kā hy anyā tvām ṛte devi brūyād vacanam īdṛśam",
    "GE09ram_05_u:3221": " 5.036.006a śroṣyate caiva kākutsthaḥ sarvaṃ niravaśeṣataḥ",
    "GE09ram_05_u:3222": " 5.036.006c ceṣṭitaṃ yat tvayā devi bhāṣitaṃ mama cāgrataḥ",
    "GE09ram_05_u:3223": " 5.036.007a kāraṇair bahubhir devi rāma priyacikīrṣayā",
    "GE09ram_05_u:3224": " 5.036.007c snehapraskannamanasā mayaitat samudīritam",
    "GE09ram_05_u:3225": " 5.036.008a laṅkāyā duṣpraveśatvād dustaratvān mahodadheḥ",
    "GE09ram_05_u:3226": " 5.036.008c sāmarthyād ātmanaś caiva mayaitat samudāhṛtam",
    "GE09ram_05_u:3227": " 5.036.009a icchāmi tvāṃ samānetum adyaiva raghubandhunā",
    "GE09ram_05_u:3228": " 5.036.009c gurusnehena bhaktyā ca nānyathā tad udāhṛtam",
    "GE09ram_05_u:3229": " 5.036.010a yadi notsahase yātuṃ mayā sārdham anindite",
    "GE09ram_05_u:3230": " 5.036.010c abhijñānaṃ prayaccha tvaṃ jānīyād rāghavo hi yat",
    "GE09ram_05_u:3231": " 5.036.011a evam uktā hanumatā sītā surasutopamā",
    "GE09ram_05_u:3232": " 5.036.011c uvāca vacanaṃ mandaṃ bāṣpapragrathitākṣaram",
    "GE09ram_05_u:3233": " 5.036.012a idaṃ śreṣṭham abhijñānaṃ brūyās tvaṃ tu mama priyam",
    "GE09ram_05_u:3234": " 5.036.012c śailasya citrakūṭasya pāde pūrvottare tadā",
    "GE09ram_05_u:3235": " 5.036.013a tāpasāśramavāsinyāḥ prājyamūlaphalodake",
    "GE09ram_05_u:3236": " 5.036.013c tasmin siddhāśrame deśe mandākinyā adūrataḥ",
    "GE09ram_05_u:3237": " 5.036.014a tasyopavanaṣaṇḍeṣu nānāpuṣpasugandhiṣu",
    "GE09ram_05_u:3238": " 5.036.014c vihṛtya salilaklinnā tavāṅke samupāviśam",
    "GE09ram_05_u:3239": " 5.036.015a paryāyeṇa prasuptaś ca mamāṅke bharatāgrajaḥ",
    "GE09ram_05_u:3240": " 5.036.016a tato māṃsasamāyukto vāyasaḥ paryatuṇḍayat",
    "GE09ram_05_u:3241": " 5.036.016c tam ahaṃ loṣṭam udyamya vārayāmi sma vāyasaṃ",
    "GE09ram_05_u:3242": " 5.036.017a dārayan sa ca māṃ kākas tatraiva parilīyate",
    "GE09ram_05_u:3243": " 5.036.017c na cāpy uparaman māṃsād bhakṣārthī balibhojanaḥ",
    "GE09ram_05_u:3244": " 5.036.018a utkarṣantyāṃ ca raśanāṃ kruddhāyāṃ mayi pakṣiṇe",
    "GE09ram_05_u:3245": " 5.036.018c sraṃsamāne ca vasane tato dṛṣṭā tvayā hy aham",
    "GE09ram_05_u:3246": " 5.036.019a tvayā vihasitā cāhaṃ kruddhā saṃlajjitā tadā",
    "GE09ram_05_u:3247": " 5.036.019c bhakṣya gṛddhena kālena dāritā tvām upāgatā",
    "GE09ram_05_u:3248": " 5.036.020a āsīnasya ca te śrāntā punar utsaṅgam āviśam",
    "GE09ram_05_u:3249": " 5.036.020c krudhyantī ca prahṛṣṭena tvayāhaṃ parisāntvitā",
    "GE09ram_05_u:3250": " 5.036.021a bāṣpapūrṇamukhī mandaṃ cakṣuṣī parimārjatī",
    "GE09ram_05_u:3251": " 5.036.021c lakṣitāhaṃ tvayā nātha vāyasena prakopitā",
    "GE09ram_05_u:3252": " 5.036.022a āśīviṣa iva kruddhaḥ śvasān vākyam abhāṣathāḥ",
    "GE09ram_05_u:3253": " 5.036.022c kena te nāganāsoru vikṣataṃ vai stanāntaram",
    "GE09ram_05_u:3254": " 5.036.022e kaḥ krīḍati saroṣeṇa pañcavaktreṇa bhoginā",
    "GE09ram_05_u:3255": " 5.036.023a vīkṣamāṇas tatas taṃ vai vāyasaṃ samavaikṣathāḥ",
    "GE09ram_05_u:3256": " 5.036.023c nakhaiḥ sarudhirais tīkṣṇair mām evābhimukhaṃ sthitam",
    "GE09ram_05_u:3257": " 5.036.024a putraḥ kila sa śakrasya vāyasaḥ patatāṃ varaḥ",
    "GE09ram_05_u:3258": " 5.036.024c dharāntaracaraḥ śīghraṃ pavanasya gatau samaḥ",
    "GE09ram_05_u:3259": " 5.036.025a tatas tasmin mahābāhuḥ kopasaṃvartitekṣaṇaḥ",
    "GE09ram_05_u:3260": " 5.036.025c vāyase kṛtavān krūrāṃ matiṃ matimatāṃ vara",
    "GE09ram_05_u:3261": " 5.036.026a sa darbhasaṃstarād gṛhya brahmaṇo 'streṇa yojayaḥ",
    "GE09ram_05_u:3262": " 5.036.026c sa dīpta iva kālāgnir jajvālābhimukho dvijam",
    "GE09ram_05_u:3263": " 5.036.027a cikṣepitha pradīptāṃ tām iṣīkāṃ vāyasaṃ prati",
    "GE09ram_05_u:3264": " 5.036.027c anusṛṣṭas tadā kālo jagāma vividhāṃ gatim",
    "GE09ram_05_u:3265": " 5.036.027e trāṇakāma imaṃ lokaṃ sarvaṃ vai vicacāra ha",
    "GE09ram_05_u:3266": " 5.036.028a sa pitrā ca parityaktaḥ suraiḥ sarvair maharṣibhiḥ",
    "GE09ram_05_u:3267": " 5.036.028c trīṃl lokān saṃparikramya tvām eva śaraṇaṃ gataḥ",
    "GE09ram_05_u:3268": " 5.036.029a taṃ tvaṃ nipatitaṃ bhūmau śaraṇyaḥ śaraṇāgatam",
    "GE09ram_05_u:3269": " 5.036.029c vadhārham api kākutstha kṛpayā paryapālayaḥ",
    "GE09ram_05_u:3270": " 5.036.029e na śarma labdhvā lokeṣu tvām eva śaraṇaṃ gataḥ",
    "GE09ram_05_u:3271": " 5.036.030a paridyūnaṃ viṣaṇṇaṃ ca sa tvam āyāntam uktavān",
    "GE09ram_05_u:3272": " 5.036.030c moghaṃ kartuṃ na śakyaṃ tu brāhmam astraṃ tad ucyatām",
    "GE09ram_05_u:3273": " 5.036.031a tatas tasyākṣi kākasya hinasti sma sa dakṣiṇam",
    "GE09ram_05_u:3274": " 5.036.032a sa te tadā namaskṛtvā rājñe daśarathāya ca",
    "GE09ram_05_u:3275": " 5.036.032c tvayā vīra visṛṣṭas tu pratipede svam ālayam",
    "GE09ram_05_u:3276": " 5.036.033a matkṛte kākamātre 'pi brahmāstraṃ samudīritam",
    "GE09ram_05_u:3277": " 5.036.033c kasmād yo māṃ harat tvattaḥ kṣamase taṃ mahīpate",
    "GE09ram_05_u:3278": " 5.036.034a sa kuruṣva mahotsāhaṃ kṛpāṃ mayi nararṣabha",
    "GE09ram_05_u:3279": " 5.036.034c ānṛśaṃsyaṃ paro dharmas tvatta eva mayā śrutaḥ",
    "GE09ram_05_u:3280": " 5.036.035a jānāmi tvāṃ mahāvīryaṃ mahotsāhaṃ mahābalam",
    "GE09ram_05_u:3281": " 5.036.035c apārapāram akṣobhyaṃ gāmbhīryāt sāgaropamam",
    "GE09ram_05_u:3282": " 5.036.035e bhartāraṃ sasamudrāyā dharaṇyā vāsavopamam",
    "GE09ram_05_u:3283": " 5.036.036a evam astravidāṃ śreṣṭhaḥ sattvavān balavān api",
    "GE09ram_05_u:3284": " 5.036.036c kimartham astraṃ rakṣaḥsu na yojayasi rāghava",
    "GE09ram_05_u:3285": " 5.036.037a na nāgā nāpi gandharvā nāsurā na marudgaṇāḥ",
    "GE09ram_05_u:3286": " 5.036.037c rāmasya samare vegaṃ śaktāḥ prati samādhitum",
    "GE09ram_05_u:3287": " 5.036.038a tasyā vīryavataḥ kaś cid yady asti mayi saṃbhramaḥ",
    "GE09ram_05_u:3288": " 5.036.038c kimarthaṃ na śarais tīkṣṇaiḥ kṣayaṃ nayati rākṣasān",
    "GE09ram_05_u:3289": " 5.036.039a bhrātur ādeśam ādāya lakṣmaṇo vā paraṃtapaḥ",
    "GE09ram_05_u:3290": " 5.036.039c kasya hetor na māṃ vīraḥ paritrāti mahābalaḥ",
    "GE09ram_05_u:3291": " 5.036.040a yadi tau puruṣavyāghrau vāyvindrasamatejasau",
    "GE09ram_05_u:3292": " 5.036.040c surāṇām api durdharṣo kimarthaṃ mām upekṣataḥ",
    "GE09ram_05_u:3293": " 5.036.041a mamaiva duṣkṛtaṃ kiṃ cin mahad asti na saṃśayaḥ",
    "GE09ram_05_u:3294": " 5.036.041c samarthāv api tau yan māṃ nāvekṣete paraṃtapau",
    "GE09ram_05_u:3295": " 5.036.042a kausalyā lokabhartāraṃ suṣuve yaṃ manasvinī",
    "GE09ram_05_u:3296": " 5.036.042c taṃ mamārthe sukhaṃ pṛccha śirasā cābhivādaya",
    "GE09ram_05_u:3297": " 5.036.043a srajaś ca sarvaratnāni priyā yāś ca varāṅganāḥ",
    "GE09ram_05_u:3298": " 5.036.043c aiśvaryaṃ ca viśālāyāṃ pṛthivyām api durlabham",
    "GE09ram_05_u:3299": " 5.036.044a pitaraṃ mātaraṃ caiva saṃmānyābhiprasādya ca",
    "GE09ram_05_u:3300": " 5.036.044c anupravrajito rāmaṃ sumitrā yena suprajāḥ",
    "GE09ram_05_u:3301": " 5.036.044e ānukūlyena dharmātmā tyaktvā sukham anuttamam",
    "GE09ram_05_u:3302": " 5.036.045a anugacchati kākutsthaṃ bhrātaraṃ pālayan vane",
    "GE09ram_05_u:3303": " 5.036.045c siṃhaskandho mahābāhur manasvī priyadarśanaḥ",
    "GE09ram_05_u:3304": " 5.036.046a pitṛvad vartate rāme mātṛvan māṃ samācaran",
    "GE09ram_05_u:3305": " 5.036.046c hriyamāṇāṃ tadā vīro na tu māṃ veda lakṣmaṇaḥ",
    "GE09ram_05_u:3306": " 5.036.047a vṛddhopasevī lakṣmīvāñ śakto na bahubhāṣitā",
    "GE09ram_05_u:3307": " 5.036.047c rājaputraḥ priyaśreṣṭhaḥ sadṛśaḥ śvaśurasya me",
    "GE09ram_05_u:3308": " 5.036.048a mattaḥ priyataro nityaṃ bhrātā rāmasya lakṣmaṇaḥ",
    "GE09ram_05_u:3309": " 5.036.048c niyukto dhuri yasyāṃ tu tām udvahati vīryavān",
    "GE09ram_05_u:3310": " 5.036.049a yaṃ dṛṣṭvā rāghavo naiva vṛddham āryam anusmarat",
    "GE09ram_05_u:3311": " 5.036.049c sa mamārthāya kuśalaṃ vaktavyo vacanān mama",
    "GE09ram_05_u:3312": " 5.036.049e mṛdur nityaṃ śucir dakṣaḥ priyo rāmasya lakṣmaṇaḥ",
    "GE09ram_05_u:3313": " 5.036.050a idaṃ brūyāś ca me nāthaṃ śūraṃ rāmaṃ punaḥ punaḥ",
    "GE09ram_05_u:3314": " 5.036.050c jīvitaṃ dhārayiṣyāmi māsaṃ daśarathātmaja",
    "GE09ram_05_u:3315": " 5.036.050e ūrdhvaṃ māsān na jīveyaṃ satyenāhaṃ bravīmi te",
    "GE09ram_05_u:3316": " 5.036.051a rāvaṇenoparuddhāṃ māṃ nikṛtyā pāpakarmaṇā",
    "GE09ram_05_u:3317": " 5.036.051c trātum arhasi vīra tvaṃ pātālād iva kauśikīm",
    "GE09ram_05_u:3318": " 5.036.052a tato vastragataṃ muktvā divyaṃ cūḍāmaṇiṃ śubham",
    "GE09ram_05_u:3319": " 5.036.052c pradeyo rāghavāyeti sītā hanumate dadau",
    "GE09ram_05_u:3320": " 5.036.053a pratigṛhya tato vīro maṇiratnam anuttamam",
    "GE09ram_05_u:3321": " 5.036.053c aṅgulyā yojayām āsa na hy asyā prābhavad bhujaḥ",
    "GE09ram_05_u:3322": " 5.036.054a maṇiratnaṃ kapivaraḥ pratigṛhyābhivādya ca",
    "GE09ram_05_u:3323": " 5.036.054c sītāṃ pradakṣiṇaṃ kṛtvā praṇataḥ pārśvataḥ sthitaḥ",
    "GE09ram_05_u:3324": " 5.036.055a harṣeṇa mahatā yuktaḥ sītādarśanajena saḥ",
    "GE09ram_05_u:3325": " 5.036.055c hṛdayena gato rāmaṃ śarīreṇa tu viṣṭhitaḥ",
    "GE09ram_05_u:3326": " 5.036.056a maṇivaram upagṛhya taṃ mahārhaṃ;",
    "GE09ram_05_u:3327": " janakanṛpātmajayā dhṛtaṃ prabhāvāt",
    "GE09ram_05_u:3328": " 5.036.056c girivarapavanāvadhūtamuktaḥ;",
    "GE09ram_05_u:3329": " sukhitamanāḥ pratisaṃkramaṃ prapede",
    "GE09ram_05_u:3330": " 5.037.001a maṇiṃ dattvā tataḥ sītā hanūmantam athābravīt",
    "GE09ram_05_u:3331": " 5.037.001c abhijñānam abhijñātam etad rāmasya tattvataḥ",
    "GE09ram_05_u:3332": " 5.037.002a maṇiṃ tu dṛṣṭvā rāmo vai trayāṇāṃ saṃsmariṣyati",
    "GE09ram_05_u:3333": " 5.037.002c vīro jananyā mama ca rājño daśarathasya ca",
    "GE09ram_05_u:3334": " 5.037.003a sa bhūyas tvaṃ samutsāhe codito harisattama",
    "GE09ram_05_u:3335": " 5.037.003c asmin kāryasamārambhe pracintaya yaduttaram",
    "GE09ram_05_u:3336": " 5.037.004a tvam asmin kāryaniryoge pramāṇaṃ harisattama",
    "GE09ram_05_u:3337": " 5.037.004c tasya cintaya yo yatno duḥkhakṣayakaro bhavet",
    "GE09ram_05_u:3338": " 5.037.005a sa tatheti pratijñāya mārutir bhīmavikramaḥ",
    "GE09ram_05_u:3339": " 5.037.005c śirasāvandya vaidehīṃ gamanāyopacakrame",
    "GE09ram_05_u:3340": " 5.037.006a jñātvā saṃprasthitaṃ devī vānaraṃ mārutātmajam",
    "GE09ram_05_u:3341": " 5.037.006c bāṣpagadgadayā vācā maithilī vākyam abravīt",
    "GE09ram_05_u:3342": " 5.037.007a kuśalaṃ hanuman brūyāḥ sahitau rāmalakṣmaṇau",
    "GE09ram_05_u:3343": " 5.037.007c sugrīvaṃ ca sahāmātyaṃ vṛddhān sarvāṃś ca vānarān",
    "GE09ram_05_u:3344": " 5.037.008a yathā ca sa mahābāhur māṃ tārayati rāghavaḥ",
    "GE09ram_05_u:3345": " 5.037.008c asmād duḥkhāmbusaṃrodhāt tvaṃ samādhātum arhasi",
    "GE09ram_05_u:3346": " 5.037.009a jīvantīṃ māṃ yathā rāmaḥ saṃbhāvayati kīrtimān",
    "GE09ram_05_u:3347": " 5.037.009c tat tvayā hanuman vācyaṃ vācā dharmam avāpnuhi",
    "GE09ram_05_u:3348": " 5.037.010a nityam utsāhayuktāś ca vācaḥ śrutvā mayeritāḥ",
    "GE09ram_05_u:3349": " 5.037.010c vardhiṣyate dāśaratheḥ pauruṣaṃ madavāptaye",
    "GE09ram_05_u:3350": " 5.037.011a matsaṃdeśayutā vācas tvattaḥ śrutvaiva rāghavaḥ",
    "GE09ram_05_u:3351": " 5.037.011c parākramavidhiṃ vīro vidhivat saṃvidhāsyati",
    "GE09ram_05_u:3352": " 5.037.012a sītāyās tad vacaḥ śrutvā hanumān mārutātmajaḥ",
    "GE09ram_05_u:3353": " 5.037.012c śirasy añjalim ādhāya vākyam uttaram abravīt",
    "GE09ram_05_u:3354": " 5.037.013a kṣipram eṣyati kākutstho haryṛkṣapravarair vṛtaḥ",
    "GE09ram_05_u:3355": " 5.037.013c yas te yudhi vijityārīñ śokaṃ vyapanayiṣyati",
    "GE09ram_05_u:3356": " 5.037.014a na hi paśyāmi martyeṣu nāmareṣv asureṣu vā",
    "GE09ram_05_u:3357": " 5.037.014c yas tasya vamato bāṇān sthātum utsahate 'grataḥ",
    "GE09ram_05_u:3358": " 5.037.015a apy arkam api parjanyam api vaivasvataṃ yamam",
    "GE09ram_05_u:3359": " 5.037.015c sa hi soḍhuṃ raṇe śaktas tavahetor viśeṣataḥ",
    "GE09ram_05_u:3360": " 5.037.016a sa hi sāgaraparyantāṃ mahīṃ śāsitum īhate",
    "GE09ram_05_u:3361": " 5.037.016c tvan nimitto hi rāmasya jayo janakanandini",
    "GE09ram_05_u:3362": " 5.037.017a tasya tadvacanaṃ śrutvā samyak satyaṃ subhāṣitam",
    "GE09ram_05_u:3363": " 5.037.017c jānakī bahu mene 'tha vacanaṃ cedam abravīt",
    "GE09ram_05_u:3364": " 5.037.018a tatas taṃ prasthitaṃ sītā vīkṣamāṇā punaḥ punaḥ",
    "GE09ram_05_u:3365": " 5.037.018c bhartuḥ snehānvitaṃ vākyaṃ sauhārdād anumānayat",
    "GE09ram_05_u:3366": " 5.037.019a yadi vā manyase vīra vasaikāham ariṃdama",
    "GE09ram_05_u:3367": " 5.037.019c kasmiṃś cit saṃvṛte deśe viśrāntaḥ śvo gamiṣyasi",
    "GE09ram_05_u:3368": " 5.037.020a mama ced alpabhāgyāyāḥ sāmnidhyāt tava vīryavān",
    "GE09ram_05_u:3369": " 5.037.020c asya śokasya mahato muhūrtaṃ mokṣaṇaṃ bhavet",
    "GE09ram_05_u:3370": " 5.037.021a gate hi hariśārdūla punarāgamanāya tu",
    "GE09ram_05_u:3371": " 5.037.021c prāṇānām api saṃdeho mama syān nātra saṃśayaḥ",
    "GE09ram_05_u:3372": " 5.037.022a tavādarśanajaḥ śoko bhūyo māṃ paritāpayet",
    "GE09ram_05_u:3373": " 5.037.022c duḥkhād duḥkhaparāmṛṣṭāṃ dīpayann iva vānara",
    "GE09ram_05_u:3374": " 5.037.023a ayaṃ ca vīra saṃdehas tiṣṭhatīva mamāgrataḥ",
    "GE09ram_05_u:3375": " 5.037.023c sumahāṃs tvatsahāyeṣu haryṛkṣeṣu harīśvara",
    "GE09ram_05_u:3376": " 5.037.024a kathaṃ nu khalu duṣpāraṃ tariṣyanti mahodadhim",
    "GE09ram_05_u:3377": " 5.037.024c tāni haryṛkṣasainyāni tau vā naravarātmajau",
    "GE09ram_05_u:3378": " 5.037.025a trayāṇām eva bhūtānāṃ sāgarasyeha laṅghane",
    "GE09ram_05_u:3379": " 5.037.025c śaktiḥ syād vainateyasya tava vā mārutasya vā",
    "GE09ram_05_u:3380": " 5.037.026a tad asmin kāryaniryoge vīraivaṃ duratikrame",
    "GE09ram_05_u:3381": " 5.037.026c kiṃ paśyasi samādhānaṃ tvaṃ hi kāryavidāṃ varaḥ",
    "GE09ram_05_u:3382": " 5.037.027a kāmam asya tvam evaikaḥ kāryasya parisādhane",
    "GE09ram_05_u:3383": " 5.037.027c paryāptaḥ paravīraghna yaśasyas te balodayaḥ",
    "GE09ram_05_u:3384": " 5.037.028a balaiḥ samagrair yadi māṃ rāvaṇaṃ jitya saṃyuge",
    "GE09ram_05_u:3385": " 5.037.028c vijayī svapuraṃ yāyāt tat tu me syād yaśaskaram",
    "GE09ram_05_u:3386": " 5.037.029a balais tu saṃkulāṃ kṛtvā laṅkāṃ parabalārdanaḥ",
    "GE09ram_05_u:3387": " 5.037.029c māṃ nayed yadi kākutsthas tat tasya sadṛśaṃ bhavet",
    "GE09ram_05_u:3388": " 5.037.030a tad yathā tasya vikrāntam anurūpaṃ mahātmanaḥ",
    "GE09ram_05_u:3389": " 5.037.030c bhaved āhava śūrasya tathā tvam upapādaya",
    "GE09ram_05_u:3390": " 5.037.031a tad arthopahitaṃ vākyaṃ sahitaṃ hetusaṃhitam",
    "GE09ram_05_u:3391": " 5.037.031c niśamya hanumāñ śeṣaṃ vākyam uttaram abravīt",
    "GE09ram_05_u:3392": " 5.037.032a devi haryṛkṣasainyānām īśvaraḥ plavatāṃ varaḥ",
    "GE09ram_05_u:3393": " 5.037.032c sugrīvaḥ sattvasaṃpannas tavārthe kṛtaniścayaḥ",
    "GE09ram_05_u:3394": " 5.037.033a sa vānarasahasrāṇāṃ koṭībhir abhisaṃvṛtaḥ",
    "GE09ram_05_u:3395": " 5.037.033c kṣipram eṣyati vaidehi rākṣasānāṃ nibarhaṇaḥ",
    "GE09ram_05_u:3396": " 5.037.034a tasya vikramasaṃpannāḥ sattvavanto mahābalāḥ",
    "GE09ram_05_u:3397": " 5.037.034c manaḥsaṃkalpasaṃpātā nideśe harayaḥ sthitāḥ",
    "GE09ram_05_u:3398": " 5.037.035a yeṣāṃ nopari nādhastān na tiryak sajjate gatiḥ",
    "GE09ram_05_u:3399": " 5.037.035c na ca karmasu sīdanti mahatsv amitatejasaḥ",
    "GE09ram_05_u:3400": " 5.037.036a asakṛt tair mahotsahaiḥ sasāgaradharādharā",
    "GE09ram_05_u:3401": " 5.037.036c pradakṣiṇīkṛtā bhūmir vāyumārgānusāribhiḥ",
    "GE09ram_05_u:3402": " 5.037.037a madviśiṣṭāś ca tulyāś ca santi tatra vanaukasaḥ",
    "GE09ram_05_u:3403": " 5.037.037c mattaḥ pratyavaraḥ kaś cin nāsti sugrīvasaṃnidhau",
    "GE09ram_05_u:3404": " 5.037.038a ahaṃ tāvad iha prāptaḥ kiṃ punas te mahābalāḥ",
    "GE09ram_05_u:3405": " 5.037.038c na hi prakṛṣṭāḥ preṣyante preṣyante hītare janāḥ",
    "GE09ram_05_u:3406": " 5.037.039a tad alaṃ paritāpena devi śoko vyapaitu te",
    "GE09ram_05_u:3407": " 5.037.039c ekotpātena te laṅkām eṣyanti hariyūthapāḥ",
    "GE09ram_05_u:3408": " 5.037.040a mama pṛṣṭhagatau tau ca candrasūryāv ivoditau",
    "GE09ram_05_u:3409": " 5.037.040c tvatsakāśaṃ mahāsattvau nṛsiṃhāv āgamiṣyataḥ",
    "GE09ram_05_u:3410": " 5.037.041a tau hi vīrau naravarau sahitau rāmalakṣmaṇau",
    "GE09ram_05_u:3411": " 5.037.041c āgamya nagarīṃ laṅkāṃ sāyakair vidhamiṣyataḥ",
    "GE09ram_05_u:3412": " 5.037.042a sagaṇaṃ rāvaṇaṃ hatvā rāghavo raghunandanaḥ",
    "GE09ram_05_u:3413": " 5.037.042c tvām ādāya varārohe svapuraṃ pratiyāsyati",
    "GE09ram_05_u:3414": " 5.037.043a tad āśvasihi bhadraṃ te bhava tvaṃ kālakāṅkṣiṇī",
    "GE09ram_05_u:3415": " 5.037.043c nacirād drakṣyase rāmaṃ prajvajantam ivānilam",
    "GE09ram_05_u:3416": " 5.037.044a nihate rākṣasendre ca saputrāmātyabāndhave",
    "GE09ram_05_u:3417": " 5.037.044c tvaṃ sameṣyasi rāmeṇa śaśāṅkeneva rohiṇī",
    "GE09ram_05_u:3418": " 5.037.045a kṣipraṃ tvaṃ devi śokasya pāraṃ yāsyasi maithili",
    "GE09ram_05_u:3419": " 5.037.045c rāvaṇaṃ caiva rāmeṇa nihataṃ drakṣyase 'cirāt",
    "GE09ram_05_u:3420": " 5.037.046a evam āśvasya vaidehīṃ hanūmān mārutātmajaḥ",
    "GE09ram_05_u:3421": " 5.037.046c gamanāya matiṃ kṛtvā vaidehīṃ punar abravīt",
    "GE09ram_05_u:3422": " 5.037.047a tam arighnaṃ kṛtātmānaṃ kṣipraṃ drakṣyasi rāghavam",
    "GE09ram_05_u:3423": " 5.037.047c lakṣmaṇaṃ ca dhanuṣpāṇiṃ laṅkādvāram upasthitam",
    "GE09ram_05_u:3424": " 5.037.048a nakhadaṃṣṭrāyudhān vīrān siṃhaśārdūlavikramān",
    "GE09ram_05_u:3425": " 5.037.048c vānarān vāraṇendrābhān kṣipraṃ drakṣyasi saṃgatān",
    "GE09ram_05_u:3426": " 5.037.049a śailāmbudanikāśānāṃ laṅkāmalayasānuṣu",
    "GE09ram_05_u:3427": " 5.037.049c nardatāṃ kapimukhyānām ārye yūthāny anekaśaḥ",
    "GE09ram_05_u:3428": " 5.037.050a sa tu marmaṇi ghoreṇa tāḍito manmatheṣuṇā",
    "GE09ram_05_u:3429": " 5.037.050c na śarma labhate rāmaḥ siṃhārdita iva dvipaḥ",
    "GE09ram_05_u:3430": " 5.037.051a mā rudo devi śokena mā bhūt te manaso 'priyam",
    "GE09ram_05_u:3431": " 5.037.051c śacīva pathyā śakreṇa bhartrā nāthavatī hy asi",
    "GE09ram_05_u:3432": " 5.037.052a rāmād viśiṣṭaḥ ko 'nyo 'sti kaś cit saumitriṇā samaḥ",
    "GE09ram_05_u:3433": " 5.037.052c agnimārutakalpau tau bhrātarau tava saṃśrayau",
    "GE09ram_05_u:3434": " 5.037.053a nāsmiṃś ciraṃ vatsyasi devi deśe;",
    "GE09ram_05_u:3435": " rakṣogaṇair adhyuṣito 'tiraudre",
    "GE09ram_05_u:3436": " 5.037.053c na te cirād āgamanaṃ priyasya;",
    "GE09ram_05_u:3437": " kṣamasva matsaṃgamakālamātram",
    "GE09ram_05_u:3438": " 5.038.001a śrutvā tu vacanaṃ tasya vāyusūnor mahātmanaḥ",
    "GE09ram_05_u:3439": " 5.038.001c uvācātmahitaṃ vākyaṃ sītā surasutopamā",
    "GE09ram_05_u:3440": " 5.038.002a tvāṃ dṛṣṭvā priyavaktāraṃ saṃprahṛṣyāmi vānara",
    "GE09ram_05_u:3441": " 5.038.002c ardhasaṃjātasasyeva vṛṣṭiṃ prāpya vasuṃdharā",
    "GE09ram_05_u:3442": " 5.038.003a yathā taṃ puruṣavyāghraṃ gātraiḥ śokābhikarśitaiḥ",
    "GE09ram_05_u:3443": " 5.038.003c saṃspṛśeyaṃ sakāmāhaṃ tathā kuru dayāṃ mayi",
    "GE09ram_05_u:3444": " 5.038.004a abhijñānaṃ ca rāmasya dattaṃ harigaṇottama",
    "GE09ram_05_u:3445": " 5.038.004c kṣiptām īṣikāṃ kākasya kopād ekākṣiśātanīm",
    "GE09ram_05_u:3446": " 5.038.005a manaḥśilāyās tikalo gaṇḍapārśve niveśitaḥ",
    "GE09ram_05_u:3447": " 5.038.005c tvayā pranaṣṭe tilake taṃ kila smartum arhasi",
    "GE09ram_05_u:3448": " 5.038.006a sa vīryavān kathaṃ sītāṃ hṛtāṃ samanumanyase",
    "GE09ram_05_u:3449": " 5.038.006c vasantīṃ rakṣasāṃ madhye mahendravaruṇopama",
    "GE09ram_05_u:3450": " 5.038.007a eṣa cūḍāmaṇir divyo mayā suparirakṣitaḥ",
    "GE09ram_05_u:3451": " 5.038.007c etaṃ dṛṣṭvā prahṛṣyāmi vyasane tvām ivānagha",
    "GE09ram_05_u:3452": " 5.038.008a eṣa niryātitaḥ śrīmān mayā te vārisaṃbhavaḥ",
    "GE09ram_05_u:3453": " 5.038.008c ataḥ paraṃ na śakṣyāmi jīvituṃ śokalālasā",
    "GE09ram_05_u:3454": " 5.038.009a asahyāni ca duḥkhāni vācaś ca hṛdayacchidaḥ",
    "GE09ram_05_u:3455": " 5.038.009c rākṣasīnāṃ sughorāṇāṃ tvatkṛte marṣayāmy aham",
    "GE09ram_05_u:3456": " 5.038.010a dhārayiṣyāmi māsaṃ tu jīvitaṃ śatrusūdana",
    "GE09ram_05_u:3457": " 5.038.010c māsād ūrdhvaṃ na jīviṣye tvayā hīnā nṛpātmaja",
    "GE09ram_05_u:3458": " 5.038.011a ghoro rākṣasarājo 'yaṃ dṛṣṭiś ca na sukhā mayi",
    "GE09ram_05_u:3459": " 5.038.011c tvāṃ ca śrutvā vipadyantaṃ na jīveyam ahaṃ kṣaṇam",
    "GE09ram_05_u:3460": " 5.038.012a vaidehyā vacanaṃ śrutvā karuṇaṃ sāśrubhāṣitam",
    "GE09ram_05_u:3461": " 5.038.012c athābravīn mahātejā hanumān mārutātmajaḥ",
    "GE09ram_05_u:3462": " 5.038.013a tvacchokavimukho rāmo devi satyena te śape",
    "GE09ram_05_u:3463": " 5.038.013c rāme śokābhibhūte tu lakṣmaṇaḥ paritapyate",
    "GE09ram_05_u:3464": " 5.038.014a dṛṣṭā kathaṃ cid bhavatī na kālaḥ pariśocitum",
    "GE09ram_05_u:3465": " 5.038.014c imaṃ muhūrtaṃ duḥkhānām antaṃ drakṣyasi bhāmini",
    "GE09ram_05_u:3466": " 5.038.015a tāv ubhau puruṣavyāghrau rājaputrāv aninditau",
    "GE09ram_05_u:3467": " 5.038.015c tvaddarśanakṛtotsāhau laṅkāṃ bhasmīkariṣyataḥ",
    "GE09ram_05_u:3468": " 5.038.016a hatvā tu samare krūraṃ rāvaṇaṃ saha bāndhavam",
    "GE09ram_05_u:3469": " 5.038.016c rāghavau tvāṃ viśālākṣi svāṃ purīṃ prāpayiṣyataḥ",
    "GE09ram_05_u:3470": " 5.038.017a yat tu rāmo vijānīyād abhijñānam anindite",
    "GE09ram_05_u:3471": " 5.038.017c prītisaṃjananaṃ tasya bhūyas tvaṃ dātum arhasi",
    "GE09ram_05_u:3472": " 5.038.018a sābravīd dattam eveha mayābhijñānam uttamam",
    "GE09ram_05_u:3473": " 5.038.018c etad eva hi rāmasya dṛṣṭvā matkeśabhūṣaṇam",
    "GE09ram_05_u:3474": " 5.038.018e śraddheyaṃ hanuman vākyaṃ tava vīra bhaviṣyati",
    "GE09ram_05_u:3475": " 5.038.019a sa taṃ maṇivaraṃ gṛhya śrīmān plavagasattamaḥ",
    "GE09ram_05_u:3476": " 5.038.019c praṇamya śirasā devīṃ gamanāyopacakrame",
    "GE09ram_05_u:3477": " 5.038.020a tam utpātakṛtotsāham avekṣya haripuṃgavam",
    "GE09ram_05_u:3478": " 5.038.020c vardhamānaṃ mahāvegam uvāca janakātmajā",
    "GE09ram_05_u:3479": " 5.038.020e aśrupūrṇamukhī dīnā bāṣpagadgadayā girā",
    "GE09ram_05_u:3480": " 5.038.021a hanūman siṃhasaṃkāśau bhrātarau rāmalakṣmaṇau",
    "GE09ram_05_u:3481": " 5.038.021c sugrīvaṃ ca sahāmātyaṃ sarvān brūyā anāmayam",
    "GE09ram_05_u:3482": " 5.038.022a yathā ca sa mahābāhur māṃ tārayati rāghavaḥ",
    "GE09ram_05_u:3483": " 5.038.022c asmād duḥkhāmbusaṃrodhāt tat samādhātum arhasi",
    "GE09ram_05_u:3484": " 5.038.023a imaṃ ca tīvraṃ mama śokavegaṃ;",
    "GE09ram_05_u:3485": " rakṣobhir ebhiḥ paribhartsanaṃ ca",
    "GE09ram_05_u:3486": " 5.038.023c brūyās tu rāmasya gataḥ samīpaṃ;",
    "GE09ram_05_u:3487": " śivaś ca te 'dhvāstu haripravīra",
    "GE09ram_05_u:3488": " 5.038.024a sa rājaputryā prativeditārthaḥ;",
    "GE09ram_05_u:3489": " kapiḥ kṛtārthaḥ parihṛṣṭacetāḥ",
    "GE09ram_05_u:3490": " 5.038.024c tad alpaśeṣaṃ prasamīkṣya kāryaṃ;",
    "GE09ram_05_u:3491": " diśaṃ hy udīcīṃ manasā jagāma",
    "GE09ram_05_u:3492": " 5.039.001a sa ca vāgbhiḥ praśastābhir gamiṣyan pūjitas tayā",
    "GE09ram_05_u:3493": " 5.039.001c tasmād deśād apakramya cintayām āsa vānaraḥ",
    "GE09ram_05_u:3494": " 5.039.002a alpaśeṣam idaṃ kāryaṃ dṛṣṭeyam asitekṣaṇā",
    "GE09ram_05_u:3495": " 5.039.002c trīn upāyān atikramya caturtha iha dṛśyate",
    "GE09ram_05_u:3496": " 5.039.003a na sāma rakṣaḥsu guṇāya kalpate;",
    "GE09ram_05_u:3497": " na danam arthopaciteṣu vartate",
    "GE09ram_05_u:3498": " 5.039.003c na bhedasādhyā baladarpitā janāḥ;",
    "GE09ram_05_u:3499": " parākramas tv eṣa mameha rocate",
    "GE09ram_05_u:3500": " 5.039.004a na cāsya kāryasya parākramād ṛte;",
    "GE09ram_05_u:3501": " viniścayaḥ kaś cid ihopapadyate",
    "GE09ram_05_u:3502": " 5.039.004c hṛtapravīrās tu raṇe hi rākṣasāḥ;",
    "GE09ram_05_u:3503": " kathaṃ cid īyur yad ihādya mārdavam",
    "GE09ram_05_u:3504": " 5.039.005a kārye karmaṇi nirdiṣṭo yo bahūny api sādhayet",
    "GE09ram_05_u:3505": " 5.039.005c pūrvakāryavirodhena sa kāryaṃ kartum arhati",
    "GE09ram_05_u:3506": " 5.039.006a na hy ekaḥ sādhako hetuḥ svalpasyāpīha karmaṇaḥ",
    "GE09ram_05_u:3507": " 5.039.006c yo hy arthaṃ bahudhā veda sa samartho 'rthasādhane",
    "GE09ram_05_u:3508": " 5.039.007a ihaiva tāvat kṛtaniścayo hy ahaṃ;",
    "GE09ram_05_u:3509": " yadi vrajeyaṃ plavageśvarālayam",
    "GE09ram_05_u:3510": " 5.039.007c parātmasaṃmarda viśeṣatattvavit;",
    "GE09ram_05_u:3511": " tataḥ kṛtaṃ syān mama bhartṛśāsanam",
    "GE09ram_05_u:3512": " 5.039.008a kathaṃ nu khalv adya bhavet sukhāgataṃ;",
    "GE09ram_05_u:3513": " prasahya yuddhaṃ mama rākṣasaiḥ saha",
    "GE09ram_05_u:3514": " 5.039.008c tathaiva khalv ātmabalaṃ ca sāravat;",
    "GE09ram_05_u:3515": " samānayen māṃ ca raṇe daśānanaḥ",
    "GE09ram_05_u:3516": " 5.039.009a idam asya nṛśaṃsasya nandanopamam uttamam",
    "GE09ram_05_u:3517": " 5.039.009c vanaṃ netramanaḥkāntaṃ nānādrumalatāyutam",
    "GE09ram_05_u:3518": " 5.039.010a idaṃ vidhvaṃsayiṣyāmi śuṣkaṃ vanam ivānalaḥ",
    "GE09ram_05_u:3519": " 5.039.010c asmin bhagne tataḥ kopaṃ kariṣyati sa rāvaṇaḥ",
    "GE09ram_05_u:3520": " 5.039.011a tato mahat sāśvamahārathadvipaṃ;",
    "GE09ram_05_u:3521": " balaṃ samāneṣv api rākṣasādhipaḥ",
    "GE09ram_05_u:3522": " 5.039.011c triśūlakālāyasapaṭṭiśāyudhaṃ;",
    "GE09ram_05_u:3523": " tato mahad yuddham idaṃ bhaviṣyati",
    "GE09ram_05_u:3524": " 5.039.012a ahaṃ tu taiḥ saṃyati caṇḍavikramaiḥ;",
    "GE09ram_05_u:3525": " sametya rakṣobhir asaṃgavikramaḥ",
    "GE09ram_05_u:3526": " 5.039.012c nihatya tad rāvaṇacoditaṃ balaṃ;",
    "GE09ram_05_u:3527": " sukhaṃ gamiṣyāmi kapīśvarālayam",
    "GE09ram_05_u:3528": " 5.039.013a tato mārutavat kruddho mārutir bhīmavikramaḥ",
    "GE09ram_05_u:3529": " 5.039.013c ūruvegena mahatā drumān kṣeptum athārabhat",
    "GE09ram_05_u:3530": " 5.039.014a tatas tad dhanumān vīro babhañja pramadāvanam",
    "GE09ram_05_u:3531": " 5.039.014c mattadvijasamāghuṣṭaṃ nānādrumalatāyutam",
    "GE09ram_05_u:3532": " 5.039.015a tad vanaṃ mathitair vṛkṣair bhinnaiś ca salilāśayaiḥ",
    "GE09ram_05_u:3533": " 5.039.015c cūrṇitaiḥ parvatāgraiś ca babhūvāpriyadarśanam",
    "GE09ram_05_u:3534": " 5.039.016a latāgṛhaiś citragṛhaiś ca nāśitair;",
    "GE09ram_05_u:3535": " mahoragair vyālamṛgaiś ca nirdhutaiḥ",
    "GE09ram_05_u:3536": " 5.039.016c śilāgṛhair unmathitais tathā gṛhaiḥ;",
    "GE09ram_05_u:3537": " pranaṣṭarūpaṃ tad abhūn mahad vanam",
    "GE09ram_05_u:3538": " 5.039.017a sa tasya kṛtvārthapater mahākapir;",
    "GE09ram_05_u:3539": " mahad vyalīkaṃ manaso mahātmanaḥ",
    "GE09ram_05_u:3540": " 5.039.017c yuyutsur eko bahubhir mahābalaiḥ;",
    "GE09ram_05_u:3541": " śriyā jvalaṃs toraṇam āśritaḥ kapiḥ",
    "GE09ram_05_u:3542": " 5.040.001a tataḥ pakṣininādena vṛkṣabhaṅgasvanena ca",
    "GE09ram_05_u:3543": " 5.040.001c babhūvus trāsasaṃbhrāntāḥ sarve laṅkānivāsinaḥ",
    "GE09ram_05_u:3544": " 5.040.002a vidrutāś ca bhayatrastā vinedur mṛgapakṣuṇaḥ",
    "GE09ram_05_u:3545": " 5.040.002c rakṣasāṃ ca nimittāni krūrāṇi pratipedire",
    "GE09ram_05_u:3546": " 5.040.003a tato gatāyāṃ nidrāyāṃ rākṣasyo vikṛtānanāḥ",
    "GE09ram_05_u:3547": " 5.040.003c tad vanaṃ dadṛśur bhagnaṃ taṃ ca vīraṃ mahākapim",
    "GE09ram_05_u:3548": " 5.040.004a sa tā dṛṣṭva mahābāhur mahāsattvo mahābalaḥ",
    "GE09ram_05_u:3549": " 5.040.004c cakāra sumahad rūpaṃ rākṣasīnāṃ bhayāvaham",
    "GE09ram_05_u:3550": " 5.040.005a tatas taṃ girisaṃkāśam atikāyaṃ mahābalam",
    "GE09ram_05_u:3551": " 5.040.005c rākṣasyo vānaraṃ dṛṣṭvā papracchur janakātmajām",
    "GE09ram_05_u:3552": " 5.040.006a ko 'yaṃ kasya kuto vāyaṃ kiṃnimittam ihāgataḥ",
    "GE09ram_05_u:3553": " 5.040.006c kathaṃ tvayā sahānena saṃvādaḥ kṛta ity uta",
    "GE09ram_05_u:3554": " 5.040.007a ācakṣva no viśālākṣi mā bhūt te subhage bhayam",
    "GE09ram_05_u:3555": " 5.040.007c saṃvādam asitāpāṅge tvayā kiṃ kṛtavān ayam",
    "GE09ram_05_u:3556": " 5.040.008a athābravīt tadā sādhvī sītā sarvāṅgaśobhanā",
    "GE09ram_05_u:3557": " 5.040.008c rakṣasāṃ kāmarūpāṇāṃ vijñāne mama kā gatiḥ",
    "GE09ram_05_u:3558": " 5.040.009a yūyam evāsya jānīta yo 'yaṃ yad vā kariṣyati",
    "GE09ram_05_u:3559": " 5.040.009c ahir eva aheḥ pādān vijānāti na saṃśayaḥ",
    "GE09ram_05_u:3560": " 5.040.010a aham apy asya bhītāsmi nainaṃ jānāmi ko 'nvayam",
    "GE09ram_05_u:3561": " 5.040.010c vedmi rākṣasam evainaṃ kāmarūpiṇam āgatam",
    "GE09ram_05_u:3562": " 5.040.011a vaidehyā vacanaṃ śrutvā rākṣasyo vidrutā drutam",
    "GE09ram_05_u:3563": " 5.040.011c sthitāḥ kāś cid gatāḥ kāś cid rāvaṇāya niveditum",
    "GE09ram_05_u:3564": " 5.040.012a rāvaṇasya samīpe tu rākṣasyo vikṛtānanāḥ",
    "GE09ram_05_u:3565": " 5.040.012c virūpaṃ vānaraṃ bhīmam ākhyatum upacakramuḥ",
    "GE09ram_05_u:3566": " 5.040.013a aśokavanikā madhye rājan bhīmavapuḥ kapiḥ",
    "GE09ram_05_u:3567": " 5.040.013c sītayā kṛtasaṃvādas tiṣṭhaty amitavikramaḥ",
    "GE09ram_05_u:3568": " 5.040.014a na ca taṃ jānakī sītā hariṃ hariṇalocaṇā",
    "GE09ram_05_u:3569": " 5.040.014c asmābhir bahudhā pṛṣṭā nivedayitum icchati",
    "GE09ram_05_u:3570": " 5.040.015a vāsavasya bhaved dūto dūto vaiśravaṇasya vā",
    "GE09ram_05_u:3571": " 5.040.015c preṣito vāpi rāmeṇa sītānveṣaṇakāṅkṣayā",
    "GE09ram_05_u:3572": " 5.040.016a tena tvadbhūtarūpeṇa yat tat tava manoharam",
    "GE09ram_05_u:3573": " 5.040.016c nānāmṛgagaṇākīrṇaṃ pramṛṣṭaṃ pramadāvanam",
    "GE09ram_05_u:3574": " 5.040.017a na tatra kaś cid uddeśo yas tena na vināśitaḥ",
    "GE09ram_05_u:3575": " 5.040.017c yatra sā jānakī sītā sa tena na vināśitaḥ",
    "GE09ram_05_u:3576": " 5.040.018a jānakīrakṣaṇārthaṃ vā śramād vā nopalabhyate",
    "GE09ram_05_u:3577": " 5.040.018c atha vā kaḥ śramas tasya saiva tenābhirakṣitā",
    "GE09ram_05_u:3578": " 5.040.019a cārupallavapatrāḍhyaṃ yaṃ sītā svayam āsthitā",
    "GE09ram_05_u:3579": " 5.040.019c pravṛddhaḥ śiṃśapāvṛkṣaḥ sa ca tenābhirakṣitaḥ",
    "GE09ram_05_u:3580": " 5.040.020a tasyograrūpasyograṃ tvaṃ daṇḍam ājñātum arhasi",
    "GE09ram_05_u:3581": " 5.040.020c sītā saṃbhāṣitā yena tad vanaṃ ca vināśitam",
    "GE09ram_05_u:3582": " 5.040.021a manaḥparigṛhītāṃ tāṃ tava rakṣogaṇeśvara",
    "GE09ram_05_u:3583": " 5.040.021c kaḥ sītām abhibhāṣeta yo na syāt tyaktajīvitaḥ",
    "GE09ram_05_u:3584": " 5.040.022a rākṣasīnāṃ vacaḥ śrutvā rāvaṇo rākṣaseśvaraḥ",
    "GE09ram_05_u:3585": " 5.040.022c hutāgir iva jajvāla kopasaṃvartitekṣaṇaḥ",
    "GE09ram_05_u:3586": " 5.040.023a ātmanaḥ sadṛśāñ śūrān kiṃkarān nāma rākṣasān",
    "GE09ram_05_u:3587": " 5.040.023c vyādideśa mahātejā nigrahārthaṃ hanūmataḥ",
    "GE09ram_05_u:3588": " 5.040.024a teṣām aśītisāhasraṃ kiṃkarāṇāṃ tarasvinām",
    "GE09ram_05_u:3589": " 5.040.024c niryayur bhavanāt tasmāt kūṭamudgarapāṇayaḥ",
    "GE09ram_05_u:3590": " 5.040.025a mahodarā mahādaṃṣṭrā ghorarūpā mahābalāḥ",
    "GE09ram_05_u:3591": " 5.040.025c yuddhābhimanasaḥ sarve hanūmadgrahaṇonmukhāḥ",
    "GE09ram_05_u:3592": " 5.040.026a te kapiṃ taṃ samāsādya toraṇastham avasthitam",
    "GE09ram_05_u:3593": " 5.040.026c abhipetur mahāvegāḥ pataṅgā iva pāvakam",
    "GE09ram_05_u:3594": " 5.040.027a te gadābhir vicitrābhiḥ parighaiḥ kāñcanāṅgadaiḥ",
    "GE09ram_05_u:3595": " 5.040.027c ājaghnur vānaraśreṣṭhaṃ śarair ādityasaṃnibhaiḥ",
    "GE09ram_05_u:3596": " 5.040.028a hanūmān api tejasvī śrīmān parvatasaṃnibhaḥ",
    "GE09ram_05_u:3597": " 5.040.028c kṣitāv āvidhya lāṅgūlaṃ nanāda ca mahāsvanam",
    "GE09ram_05_u:3598": " 5.040.029a tasya saṃnādaśabdena te 'bhavan bhayaśaṅkitāḥ",
    "GE09ram_05_u:3599": " 5.040.029c dadṛśuś ca hanūmantaṃ saṃdhyāmegham ivonnatam",
    "GE09ram_05_u:3600": " 5.040.030a svāmisaṃdeśaniḥśaṅkās tatas te rākṣasāḥ kapim",
    "GE09ram_05_u:3601": " 5.040.030c citraiḥ praharaṇair bhīmair abhipetus tatas tataḥ",
    "GE09ram_05_u:3602": " 5.040.031a sa taiḥ parivṛtaḥ śūraiḥ sarvataḥ sa mahābalaḥ",
    "GE09ram_05_u:3603": " 5.040.031c āsasādāyasaṃ bhīmaṃ parighaṃ toraṇāśritam",
    "GE09ram_05_u:3604": " 5.040.032a sa taṃ parigham ādāya jaghāna rajanīcarān",
    "GE09ram_05_u:3605": " 5.040.033a sa pannagam ivādāya sphurantaṃ vinatāsutaḥ",
    "GE09ram_05_u:3606": " 5.040.033c vicacārāmbare vīraḥ parigṛhya ca mārutiḥ",
    "GE09ram_05_u:3607": " 5.040.034a sa hatvā rākṣasān vīraḥ kiṃkarān mārutātmajaḥ",
    "GE09ram_05_u:3608": " 5.040.034c yuddhākāṅkṣī punar vīras toraṇaṃ samupasthitaḥ",
    "GE09ram_05_u:3609": " 5.040.035a tatas tasmād bhayān muktāḥ kati cit tatra rākṣasāḥ",
    "GE09ram_05_u:3610": " 5.040.035c nihatān kiṃkarān sarvān rāvaṇāya nyavedayan",
    "GE09ram_05_u:3611": " 5.040.036a sa rākṣasānāṃ nihataṃ mahābalaṃ;",
    "GE09ram_05_u:3612": " niśamya rājā parivṛttalocanaḥ",
    "GE09ram_05_u:3613": " 5.040.036c samādideśāpratimaṃ parākrame;",
    "GE09ram_05_u:3614": " prahastaputraṃ samare sudurjayam",
    "GE09ram_05_u:3615": " 5.041.001a tataḥ sa kiṃkarān hatvā hanūmān dhyānam āsthitaḥ",
    "GE09ram_05_u:3616": " 5.041.001c vanaṃ bhagnaṃ mayā caityaprāsādo na vināśitaḥ",
    "GE09ram_05_u:3617": " 5.041.001e tasmāt prāsādam apy evam imaṃ vidhvaṃsayāmy aham",
    "GE09ram_05_u:3618": " 5.041.002a iti saṃcintya hanumān manasā darśayan balam",
    "GE09ram_05_u:3619": " 5.041.002c caityaprāsādam āplutya meruśṛṅgam ivonnatam",
    "GE09ram_05_u:3620": " 5.041.002e āruroha hariśreṣṭho hanūmān mārutātmajaḥ",
    "GE09ram_05_u:3621": " 5.041.003a saṃpradhṛṣya ca durdharṣaś caityaprāsādam unnatam",
    "GE09ram_05_u:3622": " 5.041.003c hanūmān prajvalaṃl lakṣmyā pāriyātropamo 'bhavat",
    "GE09ram_05_u:3623": " 5.041.004a sa bhūtvā tu mahākāyo hanūmān mārutātmajaḥ",
    "GE09ram_05_u:3624": " 5.041.004c dhṛṣṭam āsphoṭayām āsa laṅkāṃ śabdena pūrayan",
    "GE09ram_05_u:3625": " 5.041.005a tasyāsphoṭitaśabdena mahatā śrotraghātinā",
    "GE09ram_05_u:3626": " 5.041.005c petur vihaṃgā gaganād uccaiś cedam aghoṣayat",
    "GE09ram_05_u:3627": " 5.041.006a jayaty atibalo rāmo lakṣmaṇaś ca mahābalaḥ",
    "GE09ram_05_u:3628": " 5.041.006c rājā jayati sugrīvo rāghaveṇābhipālitaḥ",
    "GE09ram_05_u:3629": " 5.041.007a dāso 'haṃ kosalendrasya rāmasyākliṣṭakarmaṇaḥ",
    "GE09ram_05_u:3630": " 5.041.007c hanumāñ śatrusainyānāṃ nihantā mārutātmajaḥ",
    "GE09ram_05_u:3631": " 5.041.008a na rāvaṇasahasraṃ me yuddhe pratibalaṃ bhavet",
    "GE09ram_05_u:3632": " 5.041.008c śilābhis tu praharataḥ pādapaiś ca sahasraśaḥ",
    "GE09ram_05_u:3633": " 5.041.009a ardayitvā purīṃ laṅkām abhivādya ca maithilīm",
    "GE09ram_05_u:3634": " 5.041.009c samṛddhārtho gamiṣyāmi miṣatāṃ sarvarakṣasām",
    "GE09ram_05_u:3635": " 5.041.010a evam uktvā vimānasthaś caityasthān haripuṃgavaḥ",
    "GE09ram_05_u:3636": " 5.041.010c nanāda bhīmanirhrādo rakṣasāṃ janayan bhayam",
    "GE09ram_05_u:3637": " 5.041.011a tena śabdena mahatā caityapālāḥ śataṃ yayuḥ",
    "GE09ram_05_u:3638": " 5.041.011c gṛhītvā vividhān astrān prāsān khaḍgān paraśvadhān",
    "GE09ram_05_u:3639": " 5.041.011e visṛjanto mahākṣayā mārutiṃ paryavārayan",
    "GE09ram_05_u:3640": " 5.041.012a āvarta iva gaṅgāyās toyasya vipulo mahān",
    "GE09ram_05_u:3641": " 5.041.012c parikṣipya hariśreṣṭhaṃ sa babhau rakṣasāṃ gaṇaḥ",
    "GE09ram_05_u:3642": " 5.041.013a tato vātātmajaḥ kruddho bhīmarūpaṃ samāsthitaḥ",
    "GE09ram_05_u:3643": " 5.041.014a prāsādasya mahāṃs tasya stambhaṃ hemapariṣkṛtam",
    "GE09ram_05_u:3644": " 5.041.014c utpāṭayitvā vegena hanūmān mārutātmajaḥ",
    "GE09ram_05_u:3645": " 5.041.014e tatas taṃ bhrāmayām āsa śatadhāraṃ mahābalaḥ",
    "GE09ram_05_u:3646": " 5.041.015a sa rākṣasaśataṃ hatvā vajreṇendra ivāsurān",
    "GE09ram_05_u:3647": " 5.041.015c antarikṣasthitaḥ śrīmān idaṃ vacanam abravīt",
    "GE09ram_05_u:3648": " 5.041.016a mādṛśānāṃ sahasrāṇi visṛṣṭāni mahātmanām",
    "GE09ram_05_u:3649": " 5.041.016c balināṃ vānarendrāṇāṃ sugrīvavaśavartinām",
    "GE09ram_05_u:3650": " 5.041.017a śataiḥ śatasahasraiś ca koṭībhir ayutair api",
    "GE09ram_05_u:3651": " 5.041.017c āgamiṣyati sugrīvaḥ sarveṣāṃ vo niṣūdanaḥ",
    "GE09ram_05_u:3652": " 5.041.018a neyam asti purī laṅkā na yūyaṃ na ca rāvaṇaḥ",
    "GE09ram_05_u:3653": " 5.041.018c yasmād ikṣvākunāthena baddhaṃ vairaṃ mahātmanā",
    "GE09ram_05_u:3654": " 5.042.001a saṃdiṣṭo rākṣasendreṇa prahastasya suto balī",
    "GE09ram_05_u:3655": " 5.042.001c jambumālī mahādaṃṣṭro nirjagāma dhanurdharaḥ",
    "GE09ram_05_u:3656": " 5.042.002a raktamālyāmbaradharaḥ sragvī rucirakuṇḍalaḥ",
    "GE09ram_05_u:3657": " 5.042.002c mahān vivṛttanayanaś caṇḍaḥ samaradurjayaḥ",
    "GE09ram_05_u:3658": " 5.042.003a dhanuḥ śakradhanuḥ prakhyaṃ mahad rucirasāyakam",
    "GE09ram_05_u:3659": " 5.042.003c visphārayāṇo vegena vajrāśanisamasvanam",
    "GE09ram_05_u:3660": " 5.042.004a tasya visphāraghoṣeṇa dhanuṣo mahatā diśaḥ",
    "GE09ram_05_u:3661": " 5.042.004c pradiśaś ca nabhaś caiva sahasā samapūryata",
    "GE09ram_05_u:3662": " 5.042.005a rathena kharayuktena tam āgatam udīkṣya saḥ",
    "GE09ram_05_u:3663": " 5.042.005c hanūmān vegasaṃpanno jaharṣa ca nanāda ca",
    "GE09ram_05_u:3664": " 5.042.006a taṃ toraṇaviṭaṅkasthaṃ hanūmantaṃ mahākapim",
    "GE09ram_05_u:3665": " 5.042.006c jambumālī mahābāhur vivyādha niśitaiḥ śaraiḥ",
    "GE09ram_05_u:3666": " 5.042.007a ardhacandreṇa vadane śirasy ekena karṇinā",
    "GE09ram_05_u:3667": " 5.042.007c bāhvor vivyādha nārācair daśabhis taṃ kapīśvaram",
    "GE09ram_05_u:3668": " 5.042.008a tasya tac chuśubhe tāmraṃ śareṇābhihataṃ mukham",
    "GE09ram_05_u:3669": " 5.042.008c śaradīvāmbujaṃ phullaṃ viddhaṃ bhāskararaśminā",
    "GE09ram_05_u:3670": " 5.042.009a cukopa bāṇābhihato rākṣasasya mahākapiḥ",
    "GE09ram_05_u:3671": " 5.042.009c tataḥ pārśve 'tivipulāṃ dadarśa mahatīṃ śilām",
    "GE09ram_05_u:3672": " 5.042.010a tarasā tāṃ samutpāṭya cikṣepa balavad balī",
    "GE09ram_05_u:3673": " 5.042.010c tāṃ śarair daśabhiḥ kruddhas tāḍayām āsa rākṣasaḥ",
    "GE09ram_05_u:3674": " 5.042.011a vipannaṃ karma tad dṛṣṭvā hanūmāṃś caṇḍavikramaḥ",
    "GE09ram_05_u:3675": " 5.042.011c sālaṃ vipulam utpāṭya bhrāmayām āsa vīryavān",
    "GE09ram_05_u:3676": " 5.042.012a bhrāmayantaṃ kapiṃ dṛṣṭvā sālavṛkṣaṃ mahābalam",
    "GE09ram_05_u:3677": " 5.042.012c cikṣepa subahūn bāṇāñ jambumālī mahābalaḥ",
    "GE09ram_05_u:3678": " 5.042.013a sālaṃ caturbhir ciccheda vānaraṃ pañcabhir bhuje",
    "GE09ram_05_u:3679": " 5.042.013c urasy ekena bāṇena daśabhis tu stanāntare",
    "GE09ram_05_u:3680": " 5.042.014a sa śaraiḥ pūritatanuḥ krodhena mahatā vṛtaḥ",
    "GE09ram_05_u:3681": " 5.042.014c tam eva parighaṃ gṛhya bhrāmayām āsa vegitaḥ",
    "GE09ram_05_u:3682": " 5.042.015a ativego 'tivegena bhrāmayitvā balotkaṭaḥ",
    "GE09ram_05_u:3683": " 5.042.015c parighaṃ pātayām āsa jambumāler mahorasi",
    "GE09ram_05_u:3684": " 5.042.016a tasya caiva śiro nāsti na bāhū na ca jānunī",
    "GE09ram_05_u:3685": " 5.042.016c na dhanur na ratho nāśvās tatrādṛśyanta neṣavaḥ",
    "GE09ram_05_u:3686": " 5.042.017a sa hatas tarasā tena jambumālī mahārathaḥ",
    "GE09ram_05_u:3687": " 5.042.017c papāta nihato bhūmau cūrṇitāṅgavibhūṣaṇaḥ",
    "GE09ram_05_u:3688": " 5.042.018a jambumāliṃ ca nihataṃ kiṃkarāṃś ca mahābalān",
    "GE09ram_05_u:3689": " 5.042.018c cukrodha rāvaṇaḥ śrutvā kopasaṃraktalocanaḥ",
    "GE09ram_05_u:3690": " 5.042.019a sa roṣasaṃvartitatāmralocanaḥ;",
    "GE09ram_05_u:3691": " prahastaputre nihate mahābale",
    "GE09ram_05_u:3692": " 5.042.019c amātyaputrān ativīryavikramān;",
    "GE09ram_05_u:3693": " samādideśāśu niśācareśvaraḥ",
    "GE09ram_05_u:3694": " 5.043.001a tatas te rākṣasendreṇa coditā mantriṇaḥ sutāḥ",
    "GE09ram_05_u:3695": " 5.043.001c niryayur bhavanāt tasmāt sapta saptārcivarcasaḥ",
    "GE09ram_05_u:3696": " 5.043.002a mahābalaparīvārā dhanuṣmanto mahābalāḥ",
    "GE09ram_05_u:3697": " 5.043.002c kṛtāstrāstravidāṃ śreṣṭhāḥ parasparajayaiṣiṇaḥ",
    "GE09ram_05_u:3698": " 5.043.003a hemajālaparikṣiptair dhvajavadbhiḥ patākibhiḥ",
    "GE09ram_05_u:3699": " 5.043.003c toyadasvananirghoṣair vājiyuktair mahārathaiḥ",
    "GE09ram_05_u:3700": " 5.043.004a taptakāñcanacitrāṇi cāpāny amitavikramāḥ",
    "GE09ram_05_u:3701": " 5.043.004c visphārayantaḥ saṃhṛṣṭās taḍidvanta ivāmbudāḥ",
    "GE09ram_05_u:3702": " 5.043.005a jananyas tās tatas teṣāṃ viditvā kiṃkarān hatān",
    "GE09ram_05_u:3703": " 5.043.005c babhūvuḥ śokasaṃbhrāntāḥ sabāndhavasuhṛjjanāḥ",
    "GE09ram_05_u:3704": " 5.043.006a te parasparasaṃgharṣās taptakāñcanabhūṣaṇāḥ",
    "GE09ram_05_u:3705": " 5.043.006c abhipetur hanūmantaṃ toraṇastham avasthitam",
    "GE09ram_05_u:3706": " 5.043.007a sṛjanto bāṇavṛṣṭiṃ te rathagarjitaniḥsvanāḥ",
    "GE09ram_05_u:3707": " 5.043.007c vṛṣṭimanta ivāmbhodā vicerur nairṛtarṣabhāḥ",
    "GE09ram_05_u:3708": " 5.043.008a avakīrṇas tatas tābhir hanūmāñ śaravṛṣṭibhiḥ",
    "GE09ram_05_u:3709": " 5.043.008c abhavat saṃvṛtākāraḥ śailarāḍ iva vṛṣṭibhiḥ",
    "GE09ram_05_u:3710": " 5.043.009a sa śarān vañcayām āsa teṣām āśucaraḥ kapiḥ",
    "GE09ram_05_u:3711": " 5.043.009c rathavegāṃś ca vīrāṇāṃ vicaran vimale 'mbare",
    "GE09ram_05_u:3712": " 5.043.010a sa taiḥ krīḍan dhanuṣmadbhir vyomni vīraḥ prakāśate",
    "GE09ram_05_u:3713": " 5.043.010c dhanuṣmadbhir yathā meghair mārutaḥ prabhur ambare",
    "GE09ram_05_u:3714": " 5.043.011a sa kṛtvā ninadaṃ ghoraṃ trāsayaṃs tāṃ mahācamūm",
    "GE09ram_05_u:3715": " 5.043.011c cakāra hanumān vegaṃ teṣu rakṣaḥsu vīryavān",
    "GE09ram_05_u:3716": " 5.043.012a talenābhihanat kāṃś cit pādaiḥ kāṃś cit paraṃtapaḥ",
    "GE09ram_05_u:3717": " 5.043.012c muṣṭinābhyahanat kāṃś cin nakhaiḥ kāṃś cid vyadārayat",
    "GE09ram_05_u:3718": " 5.043.013a pramamāthorasā kāṃś cid ūrubhyām aparān kapiḥ",
    "GE09ram_05_u:3719": " 5.043.013c ke cit tasyaiva nādena tatraiva patitā bhuvi",
    "GE09ram_05_u:3720": " 5.043.014a tatas teṣv avapanneṣu bhūmau nipatiteṣu ca",
    "GE09ram_05_u:3721": " 5.043.014c tat sainyam agamat sarvaṃ diśo daśabhayārditam",
    "GE09ram_05_u:3722": " 5.043.015a vinedur visvaraṃ nāgā nipetur bhuvi vājinaḥ",
    "GE09ram_05_u:3723": " 5.043.015c bhagnanīḍadhvajacchatrair bhūś ca kīrṇābhavad rathaiḥ",
    "GE09ram_05_u:3724": " 5.043.016a sa tān pravṛddhān vinihatya rākṣasān;",
    "GE09ram_05_u:3725": " mahābalaś caṇḍaparākramaḥ kapiḥ",
    "GE09ram_05_u:3726": " 5.043.016c yuyutsur anyaiḥ punar eva rākṣasais;",
    "GE09ram_05_u:3727": " tad eva vīro 'bhijagāma toraṇam",
    "GE09ram_05_u:3728": " 5.044.001a hatān mantrisutān buddhvā vānareṇa mahātmanā",
    "GE09ram_05_u:3729": " 5.044.001c rāvaṇaḥ saṃvṛtākāraś cakāra matim uttamām",
    "GE09ram_05_u:3730": " 5.044.002a sa virūpākṣayūpākṣau durdharaṃ caiva rākṣasaṃ",
    "GE09ram_05_u:3731": " 5.044.002c praghasaṃ bhāsakarṇaṃ ca pañcasenāgranāyakān",
    "GE09ram_05_u:3732": " 5.044.003a saṃdideśa daśagrīvo vīrān nayaviśāradān",
    "GE09ram_05_u:3733": " 5.044.003c hanūmadgrahaṇe vyagrān vāyuvegasamān yudhi",
    "GE09ram_05_u:3734": " 5.044.004a yāta senāgragāḥ sarve mahābalaparigrahāḥ",
    "GE09ram_05_u:3735": " 5.044.004c savājirathamātaṅgāḥ sa kapiḥ śāsyatām iti",
    "GE09ram_05_u:3736": " 5.044.005a yat taiś ca khalu bhāvyaṃ syāt tam āsādya vanālayam",
    "GE09ram_05_u:3737": " 5.044.005c karma cāpi samādheyaṃ deśakālavirodhitam",
    "GE09ram_05_u:3738": " 5.044.006a na hy ahaṃ taṃ kapiṃ manye karmaṇā pratitarkayan",
    "GE09ram_05_u:3739": " 5.044.006c sarvathā tan mahad bhūtaṃ mahābalaparigraham",
    "GE09ram_05_u:3740": " 5.044.006e bhaved indreṇa vā sṛṣṭam asmadarthaṃ tapobalāt",
    "GE09ram_05_u:3741": " 5.044.007a sanāgayakṣagandharvā devāsuramaharṣayaḥ",
    "GE09ram_05_u:3742": " 5.044.007c yuṣmābhiḥ sahitaiḥ sarvair mayā saha vinirjitāḥ",
    "GE09ram_05_u:3743": " 5.044.008a tair avaśyaṃ vidhātavyaṃ vyalīkaṃ kiṃ cid eva naḥ",
    "GE09ram_05_u:3744": " 5.044.008c tad eva nātra saṃdehaḥ prasahya parigṛhyatām",
    "GE09ram_05_u:3745": " 5.044.009a nāvamanyo bhavadbhiś ca hariḥ krūraparākramaḥ",
    "GE09ram_05_u:3746": " 5.044.009c dṛṣṭā hi harayaḥ śīghrā mayā vipulavikramāḥ",
    "GE09ram_05_u:3747": " 5.044.010a vālī ca saha sugrīvo jāmbavāṃś ca mahābalaḥ",
    "GE09ram_05_u:3748": " 5.044.010c nīlaḥ senāpatiś caiva ye cānye dvividādayaḥ",
    "GE09ram_05_u:3749": " 5.044.011a naiva teṣāṃ gatir bhīmā na tejo na parākramaḥ",
    "GE09ram_05_u:3750": " 5.044.011c na matir na balotsāho na rūpaparikalpanam",
    "GE09ram_05_u:3751": " 5.044.012a mahat sattvam idaṃ jñeyaṃ kapirūpaṃ vyavasthitam",
    "GE09ram_05_u:3752": " 5.044.012c prayatnaṃ mahad āsthāya kriyatām asya nigrahaḥ",
    "GE09ram_05_u:3753": " 5.044.013a kāmaṃ lokās trayaḥ sendrāḥ sasurāsuramānavāḥ",
    "GE09ram_05_u:3754": " 5.044.013c bhavatām agrataḥ sthātuṃ na paryāptā raṇājire",
    "GE09ram_05_u:3755": " 5.044.014a tathāpi tu nayajñena jayam ākāṅkṣatā raṇe",
    "GE09ram_05_u:3756": " 5.044.014c ātmā rakṣyaḥ prayatnena yuddhasiddhir hi cañcalā",
    "GE09ram_05_u:3757": " 5.044.015a te svāmivacanaṃ sarve pratigṛhya mahaujasaḥ",
    "GE09ram_05_u:3758": " 5.044.015c samutpetur mahāvegā hutāśasamatejasaḥ",
    "GE09ram_05_u:3759": " 5.044.016a rathaiś ca mattair nāgaiś ca vājibhiś ca mahājavaiḥ",
    "GE09ram_05_u:3760": " 5.044.016c śastraiś ca vividhais tīkṣṇaiḥ sarvaiś copacitā balaiḥ",
    "GE09ram_05_u:3761": " 5.044.017a tatas taṃ dadṛśur vīrā dīpyamānaṃ mahākapim",
    "GE09ram_05_u:3762": " 5.044.017c raśmimantam ivodyantaṃ svatejoraśmimālinam",
    "GE09ram_05_u:3763": " 5.044.018a toraṇasthaṃ mahāvegaṃ mahāsattvaṃ mahābalam",
    "GE09ram_05_u:3764": " 5.044.018c mahāmatiṃ mahotsāhaṃ mahākāyaṃ mahābalam",
    "GE09ram_05_u:3765": " 5.044.019a taṃ samīkṣyaiva te sarve dikṣu sarvāsv avasthitāḥ",
    "GE09ram_05_u:3766": " 5.044.019c tais taiḥ praharaṇair bhīmair abhipetus tatas tataḥ",
    "GE09ram_05_u:3767": " 5.044.020a tasya pañcāyasās tīkṣṇāḥ sitāḥ pītamukhāḥ śarāḥ",
    "GE09ram_05_u:3768": " 5.044.020c śirasty utpalapatrābhā durdhareṇa nipātitāḥ",
    "GE09ram_05_u:3769": " 5.044.021a sa taiḥ pañcabhir āviddhaḥ śaraiḥ śirasi vānaraḥ",
    "GE09ram_05_u:3770": " 5.044.021c utpapāta nadan vyomni diśo daśa vinādayan",
    "GE09ram_05_u:3771": " 5.044.022a tatas tu durdharo vīraḥ sarathaḥ sajjakārmukaḥ",
    "GE09ram_05_u:3772": " 5.044.022c kirañ śaraśatair naikair abhipede mahābalaḥ",
    "GE09ram_05_u:3773": " 5.044.023a sa kapir vārayām āsa taṃ vyomni śaravarṣiṇam",
    "GE09ram_05_u:3774": " 5.044.023c vṛṣṭimantaṃ payodānte payodam iva mārutaḥ",
    "GE09ram_05_u:3775": " 5.044.024a ardyamānas tatas tena durdhareṇānilātmajaḥ",
    "GE09ram_05_u:3776": " 5.044.024c cakāra ninadaṃ bhūyo vyavardhata ca vegavān",
    "GE09ram_05_u:3777": " 5.044.025a sa dūraṃ sahasotpatya durdharasya rathe hariḥ",
    "GE09ram_05_u:3778": " 5.044.025c nipapāta mahāvego vidyudrāśir girāv iva",
    "GE09ram_05_u:3779": " 5.044.026a tatas taṃ mathitāṣṭāśvaṃ rathaṃ bhagnākṣakūvaram",
    "GE09ram_05_u:3780": " 5.044.026c vihāya nyapatad bhūmau durdharas tyaktajīvitaḥ",
    "GE09ram_05_u:3781": " 5.044.027a taṃ virūpākṣayūpākṣau dṛṣṭvā nipatitaṃ bhuvi",
    "GE09ram_05_u:3782": " 5.044.027c saṃjātaroṣau durdharṣāv utpetatur ariṃdamau",
    "GE09ram_05_u:3783": " 5.044.028a sa tābhyāṃ sahasotpatya viṣṭhito vimale 'mbare",
    "GE09ram_05_u:3784": " 5.044.028c mudgarābhyāṃ mahābāhur vakṣasy abhihataḥ kapiḥ",
    "GE09ram_05_u:3785": " 5.044.029a tayor vegavator vegaṃ vinihatya mahābalaḥ",
    "GE09ram_05_u:3786": " 5.044.029c nipapāta punar bhūmau suparṇasamavikramaḥ",
    "GE09ram_05_u:3787": " 5.044.030a sa sālavṛkṣam āsādya samutpāṭya ca vānaraḥ",
    "GE09ram_05_u:3788": " 5.044.030c tāv ubhau rākṣasau vīrau jaghāna pavanātmajaḥ",
    "GE09ram_05_u:3789": " 5.044.031a tatas tāṃs trīn hatāñ jñātvā vānareṇa tarasvinā",
    "GE09ram_05_u:3790": " 5.044.031c abhipede mahāvegaḥ prasahya praghaso harim",
    "GE09ram_05_u:3791": " 5.044.032a bhāsakarṇaś ca saṃkruddhaḥ śūlam ādāya vīryavān",
    "GE09ram_05_u:3792": " 5.044.032c ekataḥ kapiśārdūlaṃ yaśasvinam avasthitau",
    "GE09ram_05_u:3793": " 5.044.033a paṭṭiśena śitāgreṇa praghasaḥ pratyapothayat",
    "GE09ram_05_u:3794": " 5.044.033c bhāsakarṇaś ca śūlena rākṣasaḥ kapisattamam",
    "GE09ram_05_u:3795": " 5.044.034a sa tābhyāṃ vikṣatair gātrair asṛgdigdhatanūruhaḥ",
    "GE09ram_05_u:3796": " 5.044.034c abhavad vānaraḥ kruddho bālasūryasamaprabhaḥ",
    "GE09ram_05_u:3797": " 5.044.035a samutpāṭya gireḥ śṛṅgaṃ samṛgavyālapādapam",
    "GE09ram_05_u:3798": " 5.044.035c jaghāna hanumān vīro rākṣasau kapikuñjaraḥ",
    "GE09ram_05_u:3799": " 5.044.036a tatas teṣv avasanneṣu senāpatiṣu pañcasu",
    "GE09ram_05_u:3800": " 5.044.036c balaṃ tad avaśeṣaṃ tu nāśayām āsa vānaraḥ",
    "GE09ram_05_u:3801": " 5.044.037a aśvair aśvān gajair nāgān yodhair yodhān rathai rathān",
    "GE09ram_05_u:3802": " 5.044.037c sa kapir nāśayām āsa sahasrākṣa ivāsurān",
    "GE09ram_05_u:3803": " 5.044.038a hatair nāgaiś ca turagair bhagnākṣaiś ca mahārathaiḥ",
    "GE09ram_05_u:3804": " 5.044.038c hataiś ca rākṣasair bhūmī ruddhamārgā samantataḥ",
    "GE09ram_05_u:3805": " 5.044.039a tataḥ kapis tān dhvajinīpatīn raṇe;",
    "GE09ram_05_u:3806": " nihatya vīrān sabalān savāhanān",
    "GE09ram_05_u:3807": " 5.044.039c tad eva vīraḥ parigṛhya toraṇaṃ;",
    "GE09ram_05_u:3808": " kṛtakṣaṇaḥ kāla iva prajākṣaye",
    "GE09ram_05_u:3809": " 5.045.001a senāpatīn pañca sa tu pramāpitān;",
    "GE09ram_05_u:3810": " hanūmatā sānucarān savāhanān",
    "GE09ram_05_u:3811": " 5.045.001c samīkṣya rājā samaroddhatonmukhaṃ;",
    "GE09ram_05_u:3812": " kumāram akṣaṃ prasamaikṣatākṣatam",
    "GE09ram_05_u:3813": " 5.045.002a sa tasya dṛṣṭyarpaṇasaṃpracoditaḥ;",
    "GE09ram_05_u:3814": " pratāpavān kāñcanacitrakārmukaḥ",
    "GE09ram_05_u:3815": " 5.045.002c samutpapātātha sadasy udīrito;",
    "GE09ram_05_u:3816": " dvijātimukhyair haviṣeva pāvakaḥ",
    "GE09ram_05_u:3817": " 5.045.003a tato mahad bāladivākaraprabhaṃ;",
    "GE09ram_05_u:3818": " prataptajāmbūnadajālasaṃtatam",
    "GE09ram_05_u:3819": " 5.045.003c rathāṃ samāsthāya yayau sa vīryavān;",
    "GE09ram_05_u:3820": " mahāhariṃ taṃ prati nairṛtarṣabhaḥ",
    "GE09ram_05_u:3821": " 5.045.004a tatas tapaḥsaṃgrahasaṃcayārjitaṃ;",
    "GE09ram_05_u:3822": " prataptajāmbūnadajālaśobhitam",
    "GE09ram_05_u:3823": " 5.045.004c patākinaṃ ratnavibhūṣitadhvajaṃ;",
    "GE09ram_05_u:3824": " manojavāṣṭāśvavaraiḥ suyojitam",
    "GE09ram_05_u:3825": " 5.045.005a surāsurādhṛṣyam asaṃgacāriṇaṃ;",
    "GE09ram_05_u:3826": " raviprabhaṃ vyomacaraṃ samāhitam",
    "GE09ram_05_u:3827": " 5.045.005c satūṇam aṣṭāsinibaddhabandhuraṃ;",
    "GE09ram_05_u:3828": " yathākramāveśitaśaktitomaram",
    "GE09ram_05_u:3829": " 5.045.006a virājamānaṃ pratipūrṇavastunā;",
    "GE09ram_05_u:3830": " sahemadāmnā śaśisūryavarvasā",
    "GE09ram_05_u:3831": " 5.045.006c divākarābhaṃ ratham āsthitas tataḥ;",
    "GE09ram_05_u:3832": " sa nirjagāmāmaratulyavikramaḥ",
    "GE09ram_05_u:3833": " 5.045.007a sa pūrayan khaṃ ca mahīṃ ca sācalāṃ;",
    "GE09ram_05_u:3834": " turaṃgamataṅgamahārathasvanaiḥ",
    "GE09ram_05_u:3835": " 5.045.007c balaiḥ sametaiḥ sa hi toraṇasthitaṃ;",
    "GE09ram_05_u:3836": " samartham āsīnam upāgamat kapim",
    "GE09ram_05_u:3837": " 5.045.008a sa taṃ samāsādya hariṃ harīkṣaṇo;",
    "GE09ram_05_u:3838": " yugāntakālāgnim iva prajākṣaye",
    "GE09ram_05_u:3839": " 5.045.008c avasthitaṃ vismitajātasaṃbhramaḥ;",
    "GE09ram_05_u:3840": " samaikṣatākṣo bahumānacakṣuṣā",
    "GE09ram_05_u:3841": " 5.045.009a sa tasya vegaṃ ca kaper mahātmanaḥ;",
    "GE09ram_05_u:3842": " parākramaṃ cāriṣu pārhtivātmajaḥ",
    "GE09ram_05_u:3843": " 5.045.009c vicārayan khaṃ ca balaṃ mahābalo;",
    "GE09ram_05_u:3844": " himakṣaye sūrya ivābhivardhate",
    "GE09ram_05_u:3845": " 5.045.010a sa jātamanyuḥ prasamīkṣya vikramaṃ;",
    "GE09ram_05_u:3846": " sthiraḥ sthitaḥ saṃyati durnivāraṇam",
    "GE09ram_05_u:3847": " 5.045.010c samāhitātmā hanumantam āhave;",
    "GE09ram_05_u:3848": " pracodayām āsa śarais tribhiḥ śitaiḥ",
    "GE09ram_05_u:3849": " 5.045.011a tataḥ kapiṃ taṃ prasamīkṣya garvitaṃ;",
    "GE09ram_05_u:3850": " jitaśramaṃ śatruparājayor jitam",
    "GE09ram_05_u:3851": " 5.045.011c avaikṣatākṣaḥ samudīrṇamānasaḥ;",
    "GE09ram_05_u:3852": " sabāṇapāṇiḥ pragṛhītakārmukaḥ",
    "GE09ram_05_u:3853": " 5.045.012a sa hemaniṣkāṅgadacārukuṇḍalaḥ;",
    "GE09ram_05_u:3854": " samāsasādāśu parākramaḥ kapim",
    "GE09ram_05_u:3855": " 5.045.012c tayor babhūvāpratimaḥ samāgamaḥ;",
    "GE09ram_05_u:3856": " surāsurāṇām api saṃbhramapradaḥ",
    "GE09ram_05_u:3857": " 5.045.013a rarāsa bhūmir na tatāpa bhānumān;",
    "GE09ram_05_u:3858": " vavau na vāyuḥ pracacāla cācalaḥ",
    "GE09ram_05_u:3859": " 5.045.013c kapeḥ kumārasya ca vīkṣya saṃyugaṃ;",
    "GE09ram_05_u:3860": " nanāda ca dyaur udadhiś ca cukṣubhe",
    "GE09ram_05_u:3861": " 5.045.014a tataḥ sa vīraḥ sumukhān patatriṇaḥ;",
    "GE09ram_05_u:3862": " suvarṇapuṅkhān saviṣān ivoragān",
    "GE09ram_05_u:3863": " 5.045.014c samādhisaṃyogavimokṣatattvavic;",
    "GE09ram_05_u:3864": " charān atha trīn kapimūrdhny apātayat",
    "GE09ram_05_u:3865": " 5.045.015a sa taiḥ śarair mūrdhni samaṃ nipātitaiḥ;",
    "GE09ram_05_u:3866": " kṣarann asṛgdigdhavivṛttalocanaḥ",
    "GE09ram_05_u:3867": " 5.045.015c navoditādityanibhaḥ śarāṃśumān;",
    "GE09ram_05_u:3868": " vyarājatāditya ivāṃśumālikaḥ",
    "GE09ram_05_u:3869": " 5.045.016a tataḥ sa piṅgādhipamantrisattamaḥ;",
    "GE09ram_05_u:3870": " samīkṣya taṃ rājavarātmajaṃ raṇe",
    "GE09ram_05_u:3871": " 5.045.016c udagracitrāyudhacitrakārmukaṃ;",
    "GE09ram_05_u:3872": " jaharṣa cāpūryata cāhavonmukhaḥ",
    "GE09ram_05_u:3873": " 5.045.017a sa mandarāgrastha ivāṃśumālī;",
    "GE09ram_05_u:3874": " vivṛddhakopo balavīryasaṃyutaḥ",
    "GE09ram_05_u:3875": " 5.045.017c kumāram akṣaṃ sabalaṃ savāhanaṃ;",
    "GE09ram_05_u:3876": " dadāha netrāgnimarīcibhis tadā",
    "GE09ram_05_u:3877": " 5.045.018a tataḥ sa bāṇāsanaśakrakārmukaḥ;",
    "GE09ram_05_u:3878": " śarapravarṣo yudhi rākṣasāmbudaḥ",
    "GE09ram_05_u:3879": " 5.045.018c śarān mumocāśu harīśvarācale;",
    "GE09ram_05_u:3880": " balāhako vṛṣṭim ivācalottame",
    "GE09ram_05_u:3881": " 5.045.019a tataḥ kapis taṃ raṇacaṇḍavikramaṃ;",
    "GE09ram_05_u:3882": " vivṛddhatejobalavīryasāyakam",
    "GE09ram_05_u:3883": " 5.045.019c kumāram akṣaṃ prasamīkṣya saṃyuge;",
    "GE09ram_05_u:3884": " nanāda harṣād ghanatulyavikramaḥ",
    "GE09ram_05_u:3885": " 5.045.020a sa bālabhāvād yudhi vīryadarpitaḥ;",
    "GE09ram_05_u:3886": " pravṛddhamanyuḥ kṣatajopamekṣaṇaḥ",
    "GE09ram_05_u:3887": " 5.045.020c samāsasādāpratimaṃ raṇe kapiṃ;",
    "GE09ram_05_u:3888": " gajo mahākūpam ivāvṛtaṃ tṛṇaiḥ",
    "GE09ram_05_u:3889": " 5.045.021a sa tena bāṇaiḥ prasabhaṃ nipātitaiś;",
    "GE09ram_05_u:3890": " cakāra nādaṃ ghananādaniḥsvanaḥ",
    "GE09ram_05_u:3891": " 5.045.021c samutpapātāśu nabhaḥ sa mārutir;",
    "GE09ram_05_u:3892": " bhujoruvikṣepaṇa ghoradarśanaḥ",
    "GE09ram_05_u:3893": " 5.045.022a samutpatantaṃ samabhidravad balī;",
    "GE09ram_05_u:3894": " sa rākṣasānāṃ pravaraḥ pratāpavān",
    "GE09ram_05_u:3895": " 5.045.022c rathī rathaśreṣṭhatamaḥ kirañ śaraiḥ;",
    "GE09ram_05_u:3896": " payodharaḥ śailam ivāśmavṛṣṭibhiḥ",
    "GE09ram_05_u:3897": " 5.045.023a sa tāñ śarāṃs tasya vimokṣayan kapiś;",
    "GE09ram_05_u:3898": " cacāra vīraḥ pathi vāyusevite",
    "GE09ram_05_u:3899": " 5.045.023c śarāntare mārutavad viniṣpatan;",
    "GE09ram_05_u:3900": " manojavaḥ saṃyati caṇḍavikramaḥ",
    "GE09ram_05_u:3901": " 5.045.024a tam āttabāṇāsanam āhavonmukhaṃ;",
    "GE09ram_05_u:3902": " kham āstṛṇantaṃ vividhaiḥ śarottamaiḥ",
    "GE09ram_05_u:3903": " 5.045.024c avaikṣatākṣaṃ bahumānacakṣuṣā;",
    "GE09ram_05_u:3904": " jagāma cintāṃ ca sa mārutātmajaḥ",
    "GE09ram_05_u:3905": " 5.045.025a tataḥ śarair bhinnabhujāntaraḥ kapiḥ;",
    "GE09ram_05_u:3906": " kumāravaryeṇa mahātmanā nadan",
    "GE09ram_05_u:3907": " 5.045.025c mahābhujaḥ karmaviśeṣatattvavid;",
    "GE09ram_05_u:3908": " vicintayām āsa raṇe parākramam",
    "GE09ram_05_u:3909": " 5.045.026a abālavad bāladivākaraprabhaḥ;",
    "GE09ram_05_u:3910": " karoty ayaṃ karma mahan mahābalaḥ",
    "GE09ram_05_u:3911": " 5.045.026c na cāsya sarvāhavakarmaśobhinaḥ;",
    "GE09ram_05_u:3912": " pramāpaṇe me matir atra jāyate",
    "GE09ram_05_u:3913": " 5.045.027a ayaṃ mahātmā ca mahāṃś ca vīryataḥ;",
    "GE09ram_05_u:3914": " samāhitaś cātisahaś ca saṃyuge",
    "GE09ram_05_u:3915": " 5.045.027c asaṃśayaṃ karmaguṇodayād ayaṃ;",
    "GE09ram_05_u:3916": " sanāgayakṣair munibhiś ca pūjitaḥ",
    "GE09ram_05_u:3917": " 5.045.028a parākramotsāhavivṛddhamānasaḥ;",
    "GE09ram_05_u:3918": " samīkṣate māṃ pramukhāgataḥ sthitaḥ",
    "GE09ram_05_u:3919": " 5.045.028c parākramo hy asya manāṃsi kampayet;",
    "GE09ram_05_u:3920": " surāsurāṇām api śīghrakāriṇaḥ",
    "GE09ram_05_u:3921": " 5.045.029a na khalv ayaṃ nābhibhaved upekṣitaḥ;",
    "GE09ram_05_u:3922": " parākramo hy asya raṇe vivardhate",
    "GE09ram_05_u:3923": " 5.045.029c pramāpaṇaṃ tv eva mamāsya rocate;",
    "GE09ram_05_u:3924": " na vardhamāno 'gnir upekṣituṃ kṣamaḥ",
    "GE09ram_05_u:3925": " 5.045.030a iti pravegaṃ tu parasya tarkayan;",
    "GE09ram_05_u:3926": " svakarmayogaṃ ca vidhāya vīryavān",
    "GE09ram_05_u:3927": " 5.045.030c cakāra vegaṃ tu mahābalas tadā;",
    "GE09ram_05_u:3928": " matiṃ ca cakre 'sya vadhe mahākapiḥ",
    "GE09ram_05_u:3929": " 5.045.031a sa tasya tān aṣṭahayān mahājavān;",
    "GE09ram_05_u:3930": " samāhitān bhārasahān vivartane",
    "GE09ram_05_u:3931": " 5.045.031c jaghāna vīraḥ pathi vāyusevite;",
    "GE09ram_05_u:3932": " talaprahālaiḥ pavanātmajaḥ kapiḥ",
    "GE09ram_05_u:3933": " 5.045.032a tatas talenābhihato mahārathaḥ;",
    "GE09ram_05_u:3934": " sa tasya piṅgādhipamantrinirjitaḥ",
    "GE09ram_05_u:3935": " 5.045.032c sa bhagnanīḍaḥ parimuktakūbaraḥ;",
    "GE09ram_05_u:3936": " papāta bhūmau hatavājir ambarāt",
    "GE09ram_05_u:3937": " 5.045.033a sa taṃ parityajya mahāratho rathaṃ;",
    "GE09ram_05_u:3938": " sakārmukaḥ khaḍgadharaḥ kham utpatat",
    "GE09ram_05_u:3939": " 5.045.033c tapo'bhiyogād ṛṣir ugravīryavān;",
    "GE09ram_05_u:3940": " vihāya dehaṃ marutām ivālayam",
    "GE09ram_05_u:3941": " 5.045.034a tataḥ kapis taṃ vicarantam ambare;",
    "GE09ram_05_u:3942": " patatrirājānilasiddhasevite",
    "GE09ram_05_u:3943": " 5.045.034c sametya taṃ mārutavegavikramaḥ;",
    "GE09ram_05_u:3944": " krameṇa jagrāha ca pādayor dṛḍham",
    "GE09ram_05_u:3945": " 5.045.035a sa taṃ samāvidhya sahasraśaḥ kapir;",
    "GE09ram_05_u:3946": " mahoragaṃ gṛhya ivāṇḍajeśvaraḥ",
    "GE09ram_05_u:3947": " 5.045.035c mumoca vegāt pitṛtulyavikramo;",
    "GE09ram_05_u:3948": " mahītale saṃyati vānarottamaḥ",
    "GE09ram_05_u:3949": " 5.045.036a sa bhagnabāhūrukaṭīśiro dharaḥ;",
    "GE09ram_05_u:3950": " kṣarann asṛn nirmathitāsthilocanaḥ",
    "GE09ram_05_u:3951": " 5.045.036c sa bhinnasaṃdhiḥ pravikīrṇabandhano;",
    "GE09ram_05_u:3952": " hataḥ kṣitau vāyusutena rākṣasaḥ",
    "GE09ram_05_u:3953": " 5.045.037a mahākapir bhūmitale nipīḍya taṃ;",
    "GE09ram_05_u:3954": " cakāra rakṣo'dhipater mahad bhayam",
    "GE09ram_05_u:3955": " 5.045.038a maharṣibhiś cakracarair mahāvrataiḥ;",
    "GE09ram_05_u:3956": " sametya bhūtaiś ca sayakṣapannagaiḥ",
    "GE09ram_05_u:3957": " 5.045.038c suraiś ca sendrair bhṛśajātavismayair;",
    "GE09ram_05_u:3958": " hate kumāre sa kapir nirīkṣitaḥ",
    "GE09ram_05_u:3959": " 5.045.039a nihatya taṃ vajrasutopamaprabhaṃ;",
    "GE09ram_05_u:3960": " kumāram akṣaṃ kṣatajopamekṣaṇam",
    "GE09ram_05_u:3961": " 5.045.039c tad eva vīro 'bhijagāma toraṇaṃ;",
    "GE09ram_05_u:3962": " kṛtakṣaṇaḥ kāla iva prajākṣaye",
    "GE09ram_05_u:3963": " 5.046.001a tatas tu rakṣo'dhipatir mahātmā;",
    "GE09ram_05_u:3964": " hanūmatākṣe nihate kumāre",
    "GE09ram_05_u:3965": " 5.046.001c manaḥ samādhāya tadendrakalpaṃ;",
    "GE09ram_05_u:3966": " samādideśendrajitaṃ sa roṣāt",
    "GE09ram_05_u:3967": " 5.046.002a tvam astravic chastrabhṛtāṃ variṣṭhaḥ;",
    "GE09ram_05_u:3968": " surāsurāṇām api śokadātā",
    "GE09ram_05_u:3969": " 5.046.002c sureṣu sendreṣu ca dṛṣṭakarmā;",
    "GE09ram_05_u:3970": " pitāmahārādhanasaṃcitāstraḥ",
    "GE09ram_05_u:3971": " 5.046.003a tavāstrabalam āsādya nāsurā na marudgaṇāḥ",
    "GE09ram_05_u:3972": " 5.046.003c na kaś cit triṣu lokeṣu saṃyuge na gataśramaḥ",
    "GE09ram_05_u:3973": " 5.046.004a bhujavīryābhiguptaś ca tapasā cābhirakṣitaḥ",
    "GE09ram_05_u:3974": " 5.046.004c deśakālavibhāgajñas tvam eva matisattamaḥ",
    "GE09ram_05_u:3975": " 5.046.005a na te 'sty aśakyaṃ samareṣu karmaṇā;",
    "GE09ram_05_u:3976": " na te 'sty akāryaṃ matipūrvamantraṇe",
    "GE09ram_05_u:3977": " 5.046.005c na so 'sti kaś cit triṣu saṃgraheṣu vai;",
    "GE09ram_05_u:3978": " na veda yas te 'strabalaṃ balaṃ ca te",
    "GE09ram_05_u:3979": " 5.046.006a mamānurūpaṃ tapaso balaṃ ca te;",
    "GE09ram_05_u:3980": " parākramaś cāstrabalaṃ ca saṃyuge",
    "GE09ram_05_u:3981": " 5.046.006c na tvāṃ samāsādya raṇāvamarde;",
    "GE09ram_05_u:3982": " manaḥ śramaṃ gacchati niścitārtham",
    "GE09ram_05_u:3983": " 5.046.007a nihatā iṃkarāḥ sarve jambumālī ca rākṣasaḥ",
    "GE09ram_05_u:3984": " 5.046.007c amātyaputrā vīrāś ca pañca senāgrayāyinaḥ",
    "GE09ram_05_u:3985": " 5.046.008a sahodaras te dayitaḥ kumāro 'kṣaś ca sūditaḥ",
    "GE09ram_05_u:3986": " 5.046.008c na tu teṣv eva me sāro yas tvayy ariniṣūdana",
    "GE09ram_05_u:3987": " 5.046.009a idaṃ hi dṛṣṭvā matiman mahad balaṃ;",
    "GE09ram_05_u:3988": " kapeḥ prabhāvaṃ ca parākramaṃ ca",
    "GE09ram_05_u:3989": " 5.046.009c tvam ātmanaś cāpi samīkṣya sāraṃ;",
    "GE09ram_05_u:3990": " kuruṣva vegaṃ svabalānurūpam",
    "GE09ram_05_u:3991": " 5.046.010a balāvamardas tvayi saṃnikṛṣṭe;",
    "GE09ram_05_u:3992": " yathā gate śāmyati śāntaśatrau",
    "GE09ram_05_u:3993": " 5.046.010c tathā samīkṣyātmabalaṃ paraṃ ca;",
    "GE09ram_05_u:3994": " samārabhasvāstravidāṃ variṣṭha",
    "GE09ram_05_u:3995": " 5.046.011a na khalv iyaṃ matiḥ śreṣṭhā yat tvāṃ saṃpreṣayāmy aham",
    "GE09ram_05_u:3996": " 5.046.011c iyaṃ ca rājadharmāṇāṃ kṣatrasya ca matir matā",
    "GE09ram_05_u:3997": " 5.046.012a nānāśastraiś ca saṃgrāme vaiśāradyam ariṃdama",
    "GE09ram_05_u:3998": " 5.046.012c avaśyam eva boddhavyaṃ kāmyaś ca vijayo raṇe",
    "GE09ram_05_u:3999": " 5.046.013a tataḥ pitus tad vacanaṃ niśamya;",
    "GE09ram_05_u:4000": " pradakṣiṇaṃ dakṣasutaprabhāvaḥ",
    "GE09ram_05_u:4001": " 5.046.013c cakāra bhartāram adīnasattvo;",
    "GE09ram_05_u:4002": " raṇāya vīraḥ pratipannabuddhiḥ",
    "GE09ram_05_u:4003": " 5.046.014a tatas taiḥ svagaṇair iṣṭair indrajit pratipūjitaḥ",
    "GE09ram_05_u:4004": " 5.046.014c yuddhoddhatakṛtotsāhaḥ saṃgrāmaṃ pratipadyata",
    "GE09ram_05_u:4005": " 5.046.015a śrīmān padmapalāśākṣo rākṣasādhipateḥ sutaḥ",
    "GE09ram_05_u:4006": " 5.046.015c nirjagāma mahātejāḥ samudra iva parvasu",
    "GE09ram_05_u:4007": " 5.046.016a sa pakṣi rājopamatulyavegair;",
    "GE09ram_05_u:4008": " vyālaiś caturbhiḥ sitatīkṣṇadaṃṣṭraiḥ",
    "GE09ram_05_u:4009": " 5.046.016c rathaṃ samāyuktam asaṃgavegaṃ;",
    "GE09ram_05_u:4010": " samārurohendrajid indrakalpaḥ",
    "GE09ram_05_u:4011": " 5.046.017a sa rathī dhanvināṃ śreṣṭhaḥ śastrajño 'stravidāṃ varaḥ",
    "GE09ram_05_u:4012": " 5.046.017c rathenābhiyayau kṣipraṃ hanūmān yatra so 'bhavat",
    "GE09ram_05_u:4013": " 5.046.018a sa tasya rathanirghoṣaṃ jyāsvanaṃ kārmukasya ca",
    "GE09ram_05_u:4014": " 5.046.018c niśamya harivīro 'sau saṃprahṛṣṭataro 'bhavat",
    "GE09ram_05_u:4015": " 5.046.019a sumahac cāpam ādāya śitaśalyāṃś ca sāyakān",
    "GE09ram_05_u:4016": " 5.046.019c hanūmantam abhipretya jagāma raṇapaṇḍitaḥ",
    "GE09ram_05_u:4017": " 5.046.020a tasmiṃs tataḥ saṃyati jātaharṣe;",
    "GE09ram_05_u:4018": " raṇāya nirgacchati bāṇapāṇau",
    "GE09ram_05_u:4019": " 5.046.020c diśaś ca sarvāḥ kaluṣā babhūvur;",
    "GE09ram_05_u:4020": " mṛgāś ca raudrā bahudhā vineduḥ",
    "GE09ram_05_u:4021": " 5.046.021a samāgatās tatra tu nāgayakṣā;",
    "GE09ram_05_u:4022": " maharṣayaś cakracarāś ca siddhāḥ",
    "GE09ram_05_u:4023": " 5.046.021c nabhaḥ samāvṛtya ca pakṣisaṃghā;",
    "GE09ram_05_u:4024": " vinedur uccaiḥ paramaprahṛṣṭāḥ",
    "GE09ram_05_u:4025": " 5.046.022a āyantaṃ sarathaṃ dṛṣṭvā tūrṇam indrajitaṃ kapiḥ",
    "GE09ram_05_u:4026": " 5.046.022c vinanāda mahānādaṃ vyavardhata ca vegavān",
    "GE09ram_05_u:4027": " 5.046.023a indrajit tu rathaṃ divyam āsthitaś citrakārmukaḥ",
    "GE09ram_05_u:4028": " 5.046.023c dhanur visphārayām āsa taḍidūrjitaniḥsvanam",
    "GE09ram_05_u:4029": " 5.046.024a tataḥ sametāv atitīkṣṇavegau;",
    "GE09ram_05_u:4030": " mahābalau tau raṇanirviśaṅkau",
    "GE09ram_05_u:4031": " 5.046.024c kapiś ca rakṣo'dhipateś ca putraḥ;",
    "GE09ram_05_u:4032": " surāsurendrāv iva baddhavairau",
    "GE09ram_05_u:4033": " 5.046.025a sa tasya vīrasya mahārathasyā;",
    "GE09ram_05_u:4034": " dhanuṣmataḥ saṃyati saṃmatasya",
    "GE09ram_05_u:4035": " 5.046.025c śarapravegaṃ vyahanat pravṛddhaś;",
    "GE09ram_05_u:4036": " cacāra mārge pitur aprameyaḥ",
    "GE09ram_05_u:4037": " 5.046.026a tataḥ śarān āyatatīkṣṇaśalyān;",
    "GE09ram_05_u:4038": " supatriṇaḥ kāñcanacitrapuṅkhān",
    "GE09ram_05_u:4039": " 5.046.026c mumoca vīraḥ paravīrahantā;",
    "GE09ram_05_u:4040": " susaṃtatān vajranipātavegān",
    "GE09ram_05_u:4041": " 5.046.027a sa tasya tat syandananiḥsvanaṃ ca;",
    "GE09ram_05_u:4042": " mṛdaṅgabherīpaṭahasvanaṃ ca",
    "GE09ram_05_u:4043": " 5.046.027c vikṛṣyamāṇasya ca kārmukasya;",
    "GE09ram_05_u:4044": " niśamya ghoṣaṃ punar utpapāta",
    "GE09ram_05_u:4045": " 5.046.028a śarāṇām antareṣv āśu vyavartata mahākapiḥ",
    "GE09ram_05_u:4046": " 5.046.028c haris tasyābhilakṣasya mokṣayaṃl lakṣyasaṃgraham",
    "GE09ram_05_u:4047": " 5.046.029a śarāṇām agratas tasya punaḥ samabhivartata",
    "GE09ram_05_u:4048": " 5.046.029c prasārya hastau hanumān utpapātānilātmajaḥ",
    "GE09ram_05_u:4049": " 5.046.030a tāv ubhau vegasaṃpannau raṇakarmaviśāradau",
    "GE09ram_05_u:4050": " 5.046.030c sarvabhūtamanogrāhi cakratur yuddham uttamam",
    "GE09ram_05_u:4051": " 5.046.031a hanūmato veda na rākṣaso 'ntaraṃ;",
    "GE09ram_05_u:4052": " na mārutis tasya mahātmano 'ntaram",
    "GE09ram_05_u:4053": " 5.046.031c parasparaṃ nirviṣahau babhūvatuḥ;",
    "GE09ram_05_u:4054": " sametya tau devasamānavikramau",
    "GE09ram_05_u:4055": " 5.046.032a tatas tu lakṣye sa vihanyamāne;",
    "GE09ram_05_u:4056": " śareṣu mogheṣu ca saṃpatatsu",
    "GE09ram_05_u:4057": " 5.046.032c jagāma cintāṃ mahatīṃ mahātmā;",
    "GE09ram_05_u:4058": " samādhisaṃyogasamāhitātmā",
    "GE09ram_05_u:4059": " 5.046.033a tato matiṃ rākṣasarājasūnuś;",
    "GE09ram_05_u:4060": " cakāra tasmin harivīramukhye",
    "GE09ram_05_u:4061": " 5.046.033c avadhyatāṃ tasya kapeḥ samīkṣya;",
    "GE09ram_05_u:4062": " kathaṃ nigacched iti nigrahārtham",
    "GE09ram_05_u:4063": " 5.046.034a tataḥ paitāmahāṃ vīraḥ so 'stram astravidāṃ varaḥ",
    "GE09ram_05_u:4064": " 5.046.034c saṃdadhe sumahātejās taṃ haripravaraṃ prati",
    "GE09ram_05_u:4065": " 5.046.035a avadhyo 'yam iti jñātvā tam astreṇāstratattvavit",
    "GE09ram_05_u:4066": " 5.046.035c nijagrāha mahābāhur mārutātmajam indrajit",
    "GE09ram_05_u:4067": " 5.046.036a tena baddhas tato 'streṇa rākṣasena sa vānaraḥ",
    "GE09ram_05_u:4068": " 5.046.036c abhavan nirviceṣṭaś ca papāta ca mahītale",
    "GE09ram_05_u:4069": " 5.046.037a tato 'tha buddhvā sa tadāstrabandhaṃ;",
    "GE09ram_05_u:4070": " prabhoḥ prabhāvād vigatālpavegaḥ",
    "GE09ram_05_u:4071": " 5.046.037c pitāmahānugraham ātmanaś ca;",
    "GE09ram_05_u:4072": " vicintayām āsa haripravīraḥ",
    "GE09ram_05_u:4073": " 5.046.038a tataḥ svāyambhuvair mantrair brahmāstram abhimantritam",
    "GE09ram_05_u:4074": " 5.046.038c hanūmāṃś cintayām āsa varadānaṃ pitāmahāt",
    "GE09ram_05_u:4075": " 5.046.039a na me 'strabandhasya ca śaktir asti;",
    "GE09ram_05_u:4076": " vimokṣaṇe lokaguroḥ prabhāvāt",
    "GE09ram_05_u:4077": " 5.046.039c ity evam evaṃvihito 'strabandho;",
    "GE09ram_05_u:4078": " mayātmayoner anuvartitavyaḥ",
    "GE09ram_05_u:4079": " 5.046.040a sa vīryam astrasya kapir vicārya;",
    "GE09ram_05_u:4080": " pitāmahānugraham ātmanaś ca",
    "GE09ram_05_u:4081": " 5.046.040c vimokṣaśaktiṃ paricintayitvā;",
    "GE09ram_05_u:4082": " pitāmahājñām anuvartate sma",
    "GE09ram_05_u:4083": " 5.046.041a astreṇāpi hi baddhasya bhayaṃ mama na jāyate",
    "GE09ram_05_u:4084": " 5.046.041c pitāmahamahendrābhyāṃ rakṣitasyānilena ca",
    "GE09ram_05_u:4085": " 5.046.042a grahaṇe cāpi rakṣobhir mahan me guṇadarśanam",
    "GE09ram_05_u:4086": " 5.046.042c rākṣasendreṇa saṃvādas tasmād gṛhṇantu māṃ pare",
    "GE09ram_05_u:4087": " 5.046.043a sa niścitārthaḥ paravīrahantā;",
    "GE09ram_05_u:4088": " samīkṣya karī vinivṛttaceṣṭaḥ",
    "GE09ram_05_u:4089": " 5.046.043c paraiḥ prasahyābhigatair nigṛhya;",
    "GE09ram_05_u:4090": " nanāda tais taiḥ paribhartsyamānaḥ",
    "GE09ram_05_u:4091": " 5.046.044a tatas taṃ rākṣasā dṛṣṭvā nirviceṣṭam ariṃdamam",
    "GE09ram_05_u:4092": " 5.046.044c babandhuḥ śaṇavalkaiś ca drumacīraiś ca saṃhataiḥ",
    "GE09ram_05_u:4093": " 5.046.045a sa rocayām āsa paraiś ca bandhanaṃ;",
    "GE09ram_05_u:4094": " prasahya vīrair abhinigrahaṃ ca",
    "GE09ram_05_u:4095": " 5.046.045c kautūhalān māṃ yadi rākṣasendro;",
    "GE09ram_05_u:4096": " draṣṭuṃ vyavasyed iti niścitārthaḥ",
    "GE09ram_05_u:4097": " 5.046.046a sa baddhas tena valkena vimukto 'streṇa vīryavān",
    "GE09ram_05_u:4098": " 5.046.046c astrabandhaḥ sa cānyaṃ hi na bandham anuvartate",
    "GE09ram_05_u:4099": " 5.046.047a athendrajit taṃ drumacīrabandhaṃ;",
    "GE09ram_05_u:4100": " vicārya vīraḥ kapisattamaṃ tam",
    "GE09ram_05_u:4101": " 5.046.047c vimuktam astreṇa jagāma cintām;",
    "GE09ram_05_u:4102": " anyena baddho hy anuvartate 'stram",
    "GE09ram_05_u:4103": " 5.046.048a aho mahat karma kṛtaṃ nirarthakaṃ;",
    "GE09ram_05_u:4104": " na rākṣasair mantragatir vimṛṣṭā",
    "GE09ram_05_u:4105": " 5.046.048c punaś ca nāstre vihate 'stram anyat;",
    "GE09ram_05_u:4106": " pravartate saṃśayitāḥ sma sarve",
    "GE09ram_05_u:4107": " 5.046.049a astreṇa hanumān mukto nātmānam avabudhyate",
    "GE09ram_05_u:4108": " 5.046.049c kṛṣyamāṇas tu rakṣobhis taiś ca bandhair nipīḍitaḥ",
    "GE09ram_05_u:4109": " 5.046.050a hanyamānas tataḥ krūrai rākṣasaiḥ kāṣṭhamuṣṭibhiḥ",
    "GE09ram_05_u:4110": " 5.046.050c samīpaṃ rākṣasendrasya prākṛṣyata sa vānaraḥ",
    "GE09ram_05_u:4111": " 5.046.051a athendrajit taṃ prasamīkṣya muktam;",
    "GE09ram_05_u:4112": " astreṇa baddhaṃ drumacīrasūtraiḥ",
    "GE09ram_05_u:4113": " 5.046.051c vyadarśayat tatra mahābalaṃ taṃ;",
    "GE09ram_05_u:4114": " haripravīraṃ sagaṇāya rājñe",
    "GE09ram_05_u:4115": " 5.046.052a taṃ mattam iva mātaṅgaṃ baddhaṃ kapivarottamam",
    "GE09ram_05_u:4116": " 5.046.052c rākṣasā rākṣasendrāya rāvaṇāya nyavedayan",
    "GE09ram_05_u:4117": " 5.046.053a ko 'yaṃ kasya kuto vāpi kiṃ kāryaṃ ko vyapāśrayaḥ",
    "GE09ram_05_u:4118": " 5.046.053c iti rākṣasavīrāṇāṃ tatra saṃjajñire kathāḥ",
    "GE09ram_05_u:4119": " 5.046.054a hanyatāṃ dahyatāṃ vāpi bhakṣyatām iti cāpare",
    "GE09ram_05_u:4120": " 5.046.054c rākṣasās tatra saṃkruddhāḥ parasparam athābruvan",
    "GE09ram_05_u:4121": " 5.046.055a atītya mārgaṃ sahasā mahātmā;",
    "GE09ram_05_u:4122": " sa tatra rakṣo'dhipapādamūle",
    "GE09ram_05_u:4123": " 5.046.055c dadarśa rājñaḥ paricāravṛddhān;",
    "GE09ram_05_u:4124": " gṛhaṃ mahāratnavibhūṣitaṃ ca",
    "GE09ram_05_u:4125": " 5.046.056a sa dadarśa mahātejā rāvaṇaḥ kapisattamam",
    "GE09ram_05_u:4126": " 5.046.056c rakṣobhir vikṛtākāraiḥ kṛṣyamāṇam itas tataḥ",
    "GE09ram_05_u:4127": " 5.046.057a rākṣasādhipatiṃ cāpi dadarśa kapisattamaḥ",
    "GE09ram_05_u:4128": " 5.046.057c tejobalasamāyuktaṃ tapantam iva bhāskaram",
    "GE09ram_05_u:4129": " 5.046.058a sa roṣasaṃvartitatāmradṛṣṭir;",
    "GE09ram_05_u:4130": " daśānanas taṃ kapim anvavekṣya",
    "GE09ram_05_u:4131": " 5.046.058c athopaviṣṭān kulaśīlavṛddhān;",
    "GE09ram_05_u:4132": " samādiśat taṃ prati mantramukhyān",
    "GE09ram_05_u:4133": " 5.046.059a yathākramaṃ taiḥ sa kapiś ca pṛṣṭaḥ;",
    "GE09ram_05_u:4134": " kāryārtham arthasya ca mūlam ādau",
    "GE09ram_05_u:4135": " 5.046.059c nivedayām āsa harīśvarasya;",
    "GE09ram_05_u:4136": " dūtaḥ sakāśād aham āgato 'smi",
    "GE09ram_05_u:4137": " 5.047.001a tataḥ sa karmaṇā tasya vismito bhīmavikramaḥ",
    "GE09ram_05_u:4138": " 5.047.001c hanumān roṣatāmrākṣo rakṣo'dhipam avaikṣata",
    "GE09ram_05_u:4139": " 5.047.002a bhājamānaṃ mahārheṇa kāñcanena virājatā",
    "GE09ram_05_u:4140": " 5.047.002c muktājālāvṛtenātha mukuṭena mahādyutim",
    "GE09ram_05_u:4141": " 5.047.003a vajrasaṃyogasaṃyuktair mahārhamaṇivigrahaiḥ",
    "GE09ram_05_u:4142": " 5.047.003c haimair ābharaṇaiś citrair manaseva prakalpitaiḥ",
    "GE09ram_05_u:4143": " 5.047.004a mahārhakṣaumasaṃvītaṃ raktacandanarūṣitam",
    "GE09ram_05_u:4144": " 5.047.004c svanuliptaṃ vicitrābhir vividhabhiś ca bhaktibhiḥ",
    "GE09ram_05_u:4145": " 5.047.005a vipulair darśanīyaiś ca rakṣākṣair bhīmadarśanaiḥ",
    "GE09ram_05_u:4146": " 5.047.005c dīptatīkṣṇamahādaṃṣṭraiḥ pralambadaśanacchadaiḥ",
    "GE09ram_05_u:4147": " 5.047.006a śirobhir daśabhir vīraṃ bhrājamānaṃ mahaujasaṃ",
    "GE09ram_05_u:4148": " 5.047.006c nānāvyālasamākīrṇaiḥ śikharair iva mandaram",
    "GE09ram_05_u:4149": " 5.047.007a nīlāñjanacaya prakhyaṃ hāreṇorasi rājatā",
    "GE09ram_05_u:4150": " 5.047.007c pūrṇacandrābhavaktreṇa sabalākam ivāmbudam",
    "GE09ram_05_u:4151": " 5.047.008a bāhubhir baddhakeyūraiś candanottamarūṣitaiḥ",
    "GE09ram_05_u:4152": " 5.047.008c bhrājamānāṅgadaiḥ pīnaiḥ pañcaśīrṣair ivoragaiḥ",
    "GE09ram_05_u:4153": " 5.047.009a mahati sphāṭike citre ratnasaṃyogasaṃskṛte",
    "GE09ram_05_u:4154": " 5.047.009c uttamāstaraṇāstīrṇe upaviṣṭaṃ varāsane",
    "GE09ram_05_u:4155": " 5.047.010a alaṃkṛtābhir atyarthaṃ pramadābhiḥ samantataḥ",
    "GE09ram_05_u:4156": " 5.047.010c vālavyajanahastābhir ārāt samupasevitam",
    "GE09ram_05_u:4157": " 5.047.011a durdhareṇa prahastena mahāpārśvena rakṣasā",
    "GE09ram_05_u:4158": " 5.047.011c mantribhir mantratattvajñair nikumbhena ca mantriṇā",
    "GE09ram_05_u:4159": " 5.047.012a upopaviṣṭaṃ rakṣobhiś caturbhir baladarpitaiḥ",
    "GE09ram_05_u:4160": " 5.047.012c kṛtsnaiḥ parivṛtaṃ lokaṃ caturbhir iva sāgaraiḥ",
    "GE09ram_05_u:4161": " 5.047.013a mantribhir mantratattvajñair anyaiś ca śubhabuddhibhiḥ",
    "GE09ram_05_u:4162": " 5.047.013c anvāsyamānaṃ sacivaiḥ surair iva sureśvaram",
    "GE09ram_05_u:4163": " 5.047.014a apaśyad rākṣasapatiṃ hanūmān atitejasaṃ",
    "GE09ram_05_u:4164": " 5.047.014c viṣṭhitaṃ meruśikhare satoyam iva toyadam",
    "GE09ram_05_u:4165": " 5.047.015a sa taiḥ saṃpīḍyamāno 'pi rakṣobhir bhīmavikramaiḥ",
    "GE09ram_05_u:4166": " 5.047.015c vismayaṃ paramaṃ gatvā rakṣo'dhipam avaikṣata",
    "GE09ram_05_u:4167": " 5.047.016a bhrājamānaṃ tato dṛṣṭvā hanumān rākṣaseśvaram",
    "GE09ram_05_u:4168": " 5.047.016c manasā cintayām āsa tejasā tasya mohitaḥ",
    "GE09ram_05_u:4169": " 5.047.017a aho rūpam aho dhairyam aho sattvam aho dyutiḥ",
    "GE09ram_05_u:4170": " 5.047.017c aho rākṣasarājasya sarvalakṣaṇayuktatā",
    "GE09ram_05_u:4171": " 5.047.018a yady adharmo na balavān syād ayaṃ rākṣaseśvaraḥ",
    "GE09ram_05_u:4172": " 5.047.018c syād ayaṃ suralokasya saśakrasyāpi rakṣitā",
    "GE09ram_05_u:4173": " 5.047.019a tena bibhyati khalv asmāl lokāḥ sāmaradānavāḥ",
    "GE09ram_05_u:4174": " 5.047.019c ayaṃ hy utsahate kruddhaḥ kartum ekārṇavaṃ jagat",
    "GE09ram_05_u:4175": " 5.047.020a iti cintāṃ bahuvidhām akaron matimān kapiḥ",
    "GE09ram_05_u:4176": " 5.047.020c dṛṣṭvā rākṣasarājasya prabhāvam amitaujasaḥ",
    "GE09ram_05_u:4177": " 5.048.001a tam udvīkṣya mahābāhuḥ piṅgākṣaṃ purataḥ sthitam",
    "GE09ram_05_u:4178": " 5.048.001c roṣeṇa mahatāviṣṭo rāvaṇo lokarāvaṇaḥ",
    "GE09ram_05_u:4179": " 5.048.002a sa rājā roṣatāmrākṣaḥ prahastaṃ mantrisattamam",
    "GE09ram_05_u:4180": " 5.048.002c kālayuktam uvācedaṃ vaco vipulam arthavat",
    "GE09ram_05_u:4181": " 5.048.003a durātmā pṛcchyatām eṣa kutaḥ kiṃ vāsya kāraṇam",
    "GE09ram_05_u:4182": " 5.048.003c vanabhaṅge ca ko 'syārtho rākṣasīnāṃ ca tarjane",
    "GE09ram_05_u:4183": " 5.048.004a rāvaṇasya vacaḥ śrutvā prahasto vākyam abravīt",
    "GE09ram_05_u:4184": " 5.048.004c samāśvasihi bhadraṃ te na bhīḥ kāryā tvayā kape",
    "GE09ram_05_u:4185": " 5.048.005a yadi tāvat tvam indreṇa preṣito rāvaṇālayam",
    "GE09ram_05_u:4186": " 5.048.005c tattvam ākhyāhi mā te bhūd bhayaṃ vānara mokṣyase",
    "GE09ram_05_u:4187": " 5.048.006a yadi vaiśravaṇasya tvaṃ yamasya varuṇasya ca",
    "GE09ram_05_u:4188": " 5.048.006c cārurūpam idaṃ kṛtvā yamasya varuṇasya ca",
    "GE09ram_05_u:4189": " 5.048.007a viṣṇunā preṣito vāpi dūto vijayakāṅkṣiṇā",
    "GE09ram_05_u:4190": " 5.048.007c na hi te vānaraṃ tejo rūpamātraṃ tu vānaram",
    "GE09ram_05_u:4191": " 5.048.008a tattvataḥ kathayasvādya tato vānara mokṣyase",
    "GE09ram_05_u:4192": " 5.048.008c anṛtaṃ vadataś cāpi durlabhaṃ tava jīvitam",
    "GE09ram_05_u:4193": " 5.048.009a atha vā yannimittas te praveśo rāvaṇālaye",
    "GE09ram_05_u:4194": " 5.048.010a evam ukto harivaras tadā rakṣogaṇeśvaram",
    "GE09ram_05_u:4195": " 5.048.010c abravīn nāsmi śakrasya yamasya varuṇasya vā",
    "GE09ram_05_u:4196": " 5.048.011a dhanadena na me sakhyaṃ viṣṇunā nāsmi coditaḥ",
    "GE09ram_05_u:4197": " 5.048.011c jātir eva mama tv eṣā vānaro 'ham ihāgataḥ",
    "GE09ram_05_u:4198": " 5.048.012a darśane rākṣasendrasya durlabhe tad idaṃ mayā",
    "GE09ram_05_u:4199": " 5.048.012c vanaṃ rākṣasarājasya darśanārthe vināśitam",
    "GE09ram_05_u:4200": " 5.048.013a tatas te rākṣasāḥ prāptā balino yuddhakāṅkṣiṇaḥ",
    "GE09ram_05_u:4201": " 5.048.013c rakṣaṇārthaṃ ca dehasya pratiyuddhā mayā raṇe",
    "GE09ram_05_u:4202": " 5.048.014a astrapāśair na śakyo 'haṃ baddhuṃ devāsurair api",
    "GE09ram_05_u:4203": " 5.048.014c pitāmahād eva varo mamāpy eṣo 'bhyupāgataḥ",
    "GE09ram_05_u:4204": " 5.048.015a rājānaṃ draṣṭukāmena mayāstram anuvartitam",
    "GE09ram_05_u:4205": " 5.048.015c vimukto aham astreṇa rākṣasais tv atipīḍitaḥ",
    "GE09ram_05_u:4206": " 5.048.016a dūto 'ham iti vijñeyo rāghavasyāmitaujasaḥ",
    "GE09ram_05_u:4207": " 5.048.016c śrūyatāṃ cāpi vacanaṃ mama pathyam idaṃ prabho",
    "GE09ram_05_u:4208": " 5.049.001a taṃ samīkṣya mahāsattvaṃ sattvavān harisattamaḥ",
    "GE09ram_05_u:4209": " 5.049.001c vākyam arthavad avyagras tam uvāca daśānanam",
    "GE09ram_05_u:4210": " 5.049.002a ahaṃ sugrīvasaṃdeśād iha prāptas tavālayam",
    "GE09ram_05_u:4211": " 5.049.002c rākṣasendra harīśas tvāṃ bhrātā kuśalam abravīt",
    "GE09ram_05_u:4212": " 5.049.003a bhrātuḥ śṛṇu samādeśaṃ sugrīvasya mahātmanaḥ",
    "GE09ram_05_u:4213": " 5.049.003c dharmārthopahitaṃ vākyam iha cāmutra ca kṣamam",
    "GE09ram_05_u:4214": " 5.049.004a rājā daśaratho nāma rathakuñjaravājimān",
    "GE09ram_05_u:4215": " 5.049.004c piteva bandhur lokasya sureśvarasamadyutiḥ",
    "GE09ram_05_u:4216": " 5.049.005a jyeṣṭhas tasya mahābāhuḥ putraḥ priyakaraḥ prabhuḥ",
    "GE09ram_05_u:4217": " 5.049.005c pitur nideśān niṣkrāntaḥ praviṣṭo daṇḍakāvanam",
    "GE09ram_05_u:4218": " 5.049.006a lakṣmaṇena saha bhrātrā sītayā cāpi bhāryayā",
    "GE09ram_05_u:4219": " 5.049.006c rāmo nāma mahātejā dharmyaṃ panthānam āśritaḥ",
    "GE09ram_05_u:4220": " 5.049.007a tasya bhāryā vane naṣṭā sītā patim anuvratā",
    "GE09ram_05_u:4221": " 5.049.007c vaidehasya sutā rājño janakasya mahātmanaḥ",
    "GE09ram_05_u:4222": " 5.049.008a sa mārgamāṇas tāṃ devīṃ rājaputraḥ sahānujaḥ",
    "GE09ram_05_u:4223": " 5.049.008c ṛśyamūkam anuprāptaḥ sugrīveṇa ca saṃgataḥ",
    "GE09ram_05_u:4224": " 5.049.009a tasya tena pratijñātaṃ sītāyāḥ parimārgaṇam",
    "GE09ram_05_u:4225": " 5.049.009c sugrīvasyāpi rāmeṇa harirājyaṃ niveditam",
    "GE09ram_05_u:4226": " 5.049.010a tatas tena mṛdhe hatvā rājaputreṇa vālinam",
    "GE09ram_05_u:4227": " 5.049.010c sugrīvaḥ sthāpito rājye haryṛkṣāṇāṃ gaṇeśvaraḥ",
    "GE09ram_05_u:4228": " 5.049.011a sa sītāmārgaṇe vyagraḥ sugrīvaḥ satyasaṃgaraḥ",
    "GE09ram_05_u:4229": " 5.049.011c harīn saṃpreṣayām āsa diśaḥ sarvā harīśvaraḥ",
    "GE09ram_05_u:4230": " 5.049.012a tāṃ harīṇāṃ sahasrāṇi śatāni niyutāni ca",
    "GE09ram_05_u:4231": " 5.049.012c dikṣu sarvāsu mārgante adhaś copari cāmbare",
    "GE09ram_05_u:4232": " 5.049.013a vainateya samāḥ ke cit ke cit tatrānilopamāḥ",
    "GE09ram_05_u:4233": " 5.049.013c asaṃgagatayaḥ śīghrā harivīrā mahābalāḥ",
    "GE09ram_05_u:4234": " 5.049.014a ahaṃ tu hanumān nāma mārutasyaurasaḥ sutaḥ",
    "GE09ram_05_u:4235": " 5.049.014c sītāyās tu kṛte tūrṇaṃ śatayojanam āyatam",
    "GE09ram_05_u:4236": " 5.049.014e samudraṃ laṅghayitvaiva tāṃ didṛkṣur ihāgataḥ",
    "GE09ram_05_u:4237": " 5.049.015a tad bhavān dṛṣṭadharmārthas tapaḥ kṛtaparigrahaḥ",
    "GE09ram_05_u:4238": " 5.049.015c paradārān mahāprājña noparoddhuṃ tvam arhasi",
    "GE09ram_05_u:4239": " 5.049.016a na hi dharmaviruddheṣu bahv apāyeṣu karmasu",
    "GE09ram_05_u:4240": " 5.049.016c mūlaghātiṣu sajjante buddhimanto bhavadvidhāḥ",
    "GE09ram_05_u:4241": " 5.049.017a kaś ca lakṣmaṇamuktānāṃ rāmakopānuvartinām",
    "GE09ram_05_u:4242": " 5.049.017c śarāṇām agrataḥ sthātuṃ śakto devāsureṣv api",
    "GE09ram_05_u:4243": " 5.049.018a na cāpi triṣu lokeṣu rājan vidyeta kaś cana",
    "GE09ram_05_u:4244": " 5.049.018c rāghavasya vyalīkaṃ yaḥ kṛtvā sukham avāpnuyāt",
    "GE09ram_05_u:4245": " 5.049.019a tat trikālahitaṃ vākyaṃ dharmyam arthānubandhi ca",
    "GE09ram_05_u:4246": " 5.049.019c manyasva naradevāya jānakī pratidīyatām",
    "GE09ram_05_u:4247": " 5.049.020a dṛṣṭā hīyaṃ mayā devī labdhaṃ yad iha durlabham",
    "GE09ram_05_u:4248": " 5.049.020c uttaraṃ karma yac cheṣaṃ nimittaṃ tatra rāghavaḥ",
    "GE09ram_05_u:4249": " 5.049.021a lakṣiteyaṃ mayā sītā tathā śokaparāyaṇā",
    "GE09ram_05_u:4250": " 5.049.021c gṛhya yāṃ nābhijānāsi pañcāsyām iva pannagīm",
    "GE09ram_05_u:4251": " 5.049.022a neyaṃ jarayituṃ śakyā sāsurair amarair api",
    "GE09ram_05_u:4252": " 5.049.022c viṣasaṃsṛṣṭam atyarthaṃ bhuktam annam ivaujasā",
    "GE09ram_05_u:4253": " 5.049.023a tapaḥsaṃtāpalabdhas te yo 'yaṃ dharmaparigrahaḥ",
    "GE09ram_05_u:4254": " 5.049.023c na sa nāśayituṃ nyāyya ātmaprāṇaparigrahaḥ",
    "GE09ram_05_u:4255": " 5.049.024a avadhyatāṃ tapobhir yāṃ bhavān samanupaśyati",
    "GE09ram_05_u:4256": " 5.049.024c ātmanaḥ sāsurair devair hetus tatrāpy ayaṃ mahān",
    "GE09ram_05_u:4257": " 5.049.025a sugrīvo na hi devo 'yaṃ nāsuro na ca mānuṣaḥ",
    "GE09ram_05_u:4258": " 5.049.025c na rākṣaso na gandharvo na yakṣo na ca pannagaḥ",
    "GE09ram_05_u:4259": " 5.049.026a mānuṣo rāghavo rājan sugrīvaś ca harīśvaraḥ",
    "GE09ram_05_u:4260": " 5.049.026c tasmāt prāṇaparitrāṇaṃ kathaṃ rājan kariṣyasi",
    "GE09ram_05_u:4261": " 5.049.027a na tu dharmopasaṃhāram adharmaphalasaṃhitam",
    "GE09ram_05_u:4262": " 5.049.027c tad eva phalam anveti dharmaś cādharmanāśanaḥ",
    "GE09ram_05_u:4263": " 5.049.028a prāptaṃ dharmaphalaṃ tāvad bhavatā nātra saṃśayaḥ",
    "GE09ram_05_u:4264": " 5.049.028c phalam asyāpy adharmasya kṣipram eva prapatsyase",
    "GE09ram_05_u:4265": " 5.049.029a janasthānavadhaṃ buddhvā buddhvā vālivadhaṃ tathā",
    "GE09ram_05_u:4266": " 5.049.029c rāmasugrīvasakhyaṃ ca budhyasva hitam ātmanaḥ",
    "GE09ram_05_u:4267": " 5.049.030a kāmaṃ khalv aham apy ekaḥ savājirathakuñjarām",
    "GE09ram_05_u:4268": " 5.049.030c laṅkāṃ nāśayituṃ śaktas tasyaiṣa tu viniścayaḥ",
    "GE09ram_05_u:4269": " 5.049.031a rāmeṇa hi pratijñātaṃ haryṛkṣagaṇasaṃnidhau",
    "GE09ram_05_u:4270": " 5.049.031c utsādanam amitrāṇāṃ sītā yais tu pradharṣitā",
    "GE09ram_05_u:4271": " 5.049.032a apakurvan hi rāmasya sākṣād api puraṃdaraḥ",
    "GE09ram_05_u:4272": " 5.049.032c na sukhaṃ prāpnuyād anyaḥ kiṃ punas tvadvidho janaḥ",
    "GE09ram_05_u:4273": " 5.049.033a yāṃ sītety abhijānāsi yeyaṃ tiṣṭhati te vaśe",
    "GE09ram_05_u:4274": " 5.049.033c kālarātrīti tāṃ viddhi sarvalaṅkāvināśinīm",
    "GE09ram_05_u:4275": " 5.049.034a tad alaṃ kālapāśena sītā vigraharūpiṇā",
    "GE09ram_05_u:4276": " 5.049.034c svayaṃ skandhāvasaktena kṣamam ātmani cintyatām",
    "GE09ram_05_u:4277": " 5.049.035a sītāyās tejasā dagdhāṃ rāmakopaprapīḍitām",
    "GE09ram_05_u:4278": " 5.049.035c dahyamanām imāṃ paśya purīṃ sāṭṭapratolikām",
    "GE09ram_05_u:4279": " 5.049.036a sa sauṣṭhavopetam adīnavādinaḥ;",
    "GE09ram_05_u:4280": " kaper niśamyāpratimo 'priyaṃ vacaḥ",
    "GE09ram_05_u:4281": " 5.049.036c daśānanaḥ kopavivṛttalocanaḥ;",
    "GE09ram_05_u:4282": " samādiśat tasya vadhaṃ mahākapeḥ",
    "GE09ram_05_u:4283": " 5.050.001a tasya tadvacanaṃ śrutvā vānarasya mahātmanaḥ",
    "GE09ram_05_u:4284": " 5.050.001c ājñāpayad vadhaṃ tasya rāvaṇaḥ krodhamūrchitaḥ",
    "GE09ram_05_u:4285": " 5.050.002a vadhe tasya samājñapte rāvaṇena durātmanā",
    "GE09ram_05_u:4286": " 5.050.002c niveditavato dautyaṃ nānumene vibhīṣaṇaḥ",
    "GE09ram_05_u:4287": " 5.050.003a taṃ rakṣo'dhipatiṃ kruddhaṃ tac ca kāryam upasthitam",
    "GE09ram_05_u:4288": " 5.050.003c viditvā cintayām āsa kāryaṃ kāryavidhau sthitaḥ",
    "GE09ram_05_u:4289": " 5.050.004a niścitārthas tataḥ sāmnāpūjya śatrujidagrajam",
    "GE09ram_05_u:4290": " 5.050.004c uvāca hitam atyarthaṃ vākyaṃ vākyaviśāradaḥ",
    "GE09ram_05_u:4291": " 5.050.005a rājan dharmaviruddhaṃ ca lokavṛtteś ca garhitam",
    "GE09ram_05_u:4292": " 5.050.005c tava cāsadṛśaṃ vīra kaper asya pramāpaṇam",
    "GE09ram_05_u:4293": " 5.050.006a asaṃśayaṃ śatrur ayaṃ pravṛddhaḥ;",
    "GE09ram_05_u:4294": " kṛtaṃ hy anenāpriyam aprameyam",
    "GE09ram_05_u:4295": " 5.050.006c na dūtavadhyāṃ pravadanti santo;",
    "GE09ram_05_u:4296": " dūtasya dṛṣṭā bahavo hi daṇḍāḥ",
    "GE09ram_05_u:4297": " 5.050.007a vairūpyām aṅgeṣu kaśābhighāto;",
    "GE09ram_05_u:4298": " mauṇḍyaṃ tathā lakṣmaṇasaṃnipātaḥ",
    "GE09ram_05_u:4299": " 5.050.007c etān hi dūte pravadanti daṇḍān;",
    "GE09ram_05_u:4300": " vadhas tu dūtasya na naḥ śruto 'pi",
    "GE09ram_05_u:4301": " 5.050.008a kathaṃ ca dharmārthavinītabuddhiḥ;",
    "GE09ram_05_u:4302": " parāvarapratyayaniścitārthaḥ",
    "GE09ram_05_u:4303": " 5.050.008c bhavadvidhaḥ kopavaśe hi tiṣṭhet;",
    "GE09ram_05_u:4304": " kopaṃ niyacchanti hi sattvavantaḥ",
    "GE09ram_05_u:4305": " 5.050.009a na dharmavāde na ca lokavṛtte;",
    "GE09ram_05_u:4306": " na śāstrabuddhigrahaṇeṣu vāpi",
    "GE09ram_05_u:4307": " 5.050.009c vidyeta kaś cit tava vīratulyas;",
    "GE09ram_05_u:4308": " tvaṃ hy uttamaḥ sarvasurāsurāṇām",
    "GE09ram_05_u:4309": " 5.050.010a na cāpy asya kaper ghāte kaṃ cit paśyāmy ahaṃ guṇam",
    "GE09ram_05_u:4310": " 5.050.010c teṣv ayaṃ pātyatāṃ daṇḍo yair ayaṃ preṣitaḥ kapiḥ",
    "GE09ram_05_u:4311": " 5.050.011a sādhur vā yadi vāsādhur parair eṣa samarpitaḥ",
    "GE09ram_05_u:4312": " 5.050.011c bruvan parārthaṃ paravān na dūto vadham arhati",
    "GE09ram_05_u:4313": " 5.050.012a api cāsmin hate rājan nānyaṃ paśyāmi khecaram",
    "GE09ram_05_u:4314": " 5.050.012c iha yaḥ punar āgacchet paraṃ pāraṃ mahodadhiḥ",
    "GE09ram_05_u:4315": " 5.050.013a tasmān nāsya vadhe yatnaḥ kāryaḥ parapuraṃjaya",
    "GE09ram_05_u:4316": " 5.050.013c bhavān sendreṣu deveṣu yatnam āsthātum arhati",
    "GE09ram_05_u:4317": " 5.050.014a asmin vinaṣṭe na hi dūtam anyaṃ;",
    "GE09ram_05_u:4318": " paśyāmi yas tau nararājaputrau",
    "GE09ram_05_u:4319": " 5.050.014c yuddhāya yuddhapriyadurvinītāv;",
    "GE09ram_05_u:4320": " udyojayed dīrghapathāvaruddhau",
    "GE09ram_05_u:4321": " 5.050.015a parākramotsāhamanasvināṃ ca;",
    "GE09ram_05_u:4322": " surāsurāṇām api durjayena",
    "GE09ram_05_u:4323": " 5.050.015c tvayā manonandana nairṛtānāṃ;",
    "GE09ram_05_u:4324": " yuddhāyatir nāśayituṃ na yuktā",
    "GE09ram_05_u:4325": " 5.050.016a hitāś ca śūrāś ca samāhitāś ca;",
    "GE09ram_05_u:4326": " kuleṣu jātāś ca mahāguṇeṣu",
    "GE09ram_05_u:4327": " 5.050.016c manasvinaḥ śastrabhṛtāṃ variṣṭhāḥ;",
    "GE09ram_05_u:4328": " koṭyagraśaste subhṛtāś ca yodhāḥ",
    "GE09ram_05_u:4329": " 5.050.017a tad ekadeśena balasya tāvat;",
    "GE09ram_05_u:4330": " ke cit tavādeśakṛto 'payāntu",
    "GE09ram_05_u:4331": " 5.050.017c tau rājaputrau vinigṛhya mūḍhau;",
    "GE09ram_05_u:4332": " pareṣu te bhāvayituṃ prabhāvam",
    "GE09ram_05_u:4333": " 5.051.001a tasya tadvacanaṃ śrutvā daśagrīvo mahābalaḥ",
    "GE09ram_05_u:4334": " 5.051.001c deśakālahitaṃ vākyaṃ bhrātur uttamam abravīt",
    "GE09ram_05_u:4335": " 5.051.002a samyag uktaṃ hi bhavatā dūtavadhyā vigarhitā",
    "GE09ram_05_u:4336": " 5.051.002c avaśyaṃ tu vadhād anyaḥ kriyatām asya nigrahaḥ",
    "GE09ram_05_u:4337": " 5.051.003a kapīnāṃ kila lāṅgūlam iṣṭaṃ bhavati bhūṣaṇam",
    "GE09ram_05_u:4338": " 5.051.003c tad asya dīpyatāṃ śīghraṃ tena dagdhena gacchatu",
    "GE09ram_05_u:4339": " 5.051.004a tataḥ paśyantv imaṃ dīnam aṅgavairūpyakarśitam",
    "GE09ram_05_u:4340": " 5.051.004c samitrā jñātayaḥ sarve bāndhavāḥ sasuhṛjjanāḥ",
    "GE09ram_05_u:4341": " 5.051.005a ājñāpayad rākṣasendraḥ puraṃ sarvaṃ sacatvaram",
    "GE09ram_05_u:4342": " 5.051.005c lāṅgūlena pradīptena rakṣobhiḥ pariṇīyatām",
    "GE09ram_05_u:4343": " 5.051.006a tasya tadvacanaṃ śrutvā rākṣasāḥ kopakarkaśāḥ",
    "GE09ram_05_u:4344": " 5.051.006c veṣṭante tasya lāṅgūlaṃ jīrṇaiḥ kārpāsikaiḥ paṭaiḥ",
    "GE09ram_05_u:4345": " 5.051.007a saṃveṣṭyamāne lāṅgūle vyavardhata mahākapiḥ",
    "GE09ram_05_u:4346": " 5.051.007c śuṣkam indhanam āsādya vaneṣv iva hutāśanaḥ",
    "GE09ram_05_u:4347": " 5.051.008a tailena pariṣicyātha te 'gniṃ tatrāvapātayan",
    "GE09ram_05_u:4348": " 5.051.009a lāṅgūlena pradīptena rākṣasāṃs tān apātayat",
    "GE09ram_05_u:4349": " 5.051.009c roṣāmarṣaparītātmā bālasūryasamānanaḥ",
    "GE09ram_05_u:4350": " 5.051.010a sa bhūyaḥ saṃgataiḥ krūrai rākasair harisattamaḥ",
    "GE09ram_05_u:4351": " 5.051.010c nibaddhaḥ kṛtavān vīras tatkālasadṛśīṃ matim",
    "GE09ram_05_u:4352": " 5.051.011a kāmaṃ khalu na me śaktā nibadhasyāpi rākṣasāḥ",
    "GE09ram_05_u:4353": " 5.051.011c chittvā pāśān samutpatya hanyām aham imān punaḥ",
    "GE09ram_05_u:4354": " 5.051.012a sarveṣām eva paryāpto rākṣasānām ahaṃ yudhi",
    "GE09ram_05_u:4355": " 5.051.012c kiṃ tu rāmasya prītyarthaṃ viṣahiṣye 'ham īdṛśam",
    "GE09ram_05_u:4356": " 5.051.013a laṅkā carayitavyā me punar eva bhaved iti",
    "GE09ram_05_u:4357": " 5.051.013c rātrau na hi sudṛṣṭā me durgakarmavidhānataḥ",
    "GE09ram_05_u:4358": " 5.051.013e avaśyam eva draṣṭavyā mayā laṅkā niśākṣaye",
    "GE09ram_05_u:4359": " 5.051.014a kāmaṃ bandhaiś ca me bhūyaḥ pucchasyoddīpanena ca",
    "GE09ram_05_u:4360": " 5.051.014c pīḍāṃ kurvantu rakṣāṃsi na me 'sti manasaḥ śramaḥ",
    "GE09ram_05_u:4361": " 5.051.015a tatas te saṃvṛtākāraṃ sattvavantaṃ mahākapim",
    "GE09ram_05_u:4362": " 5.051.015c parigṛhya yayur hṛṣṭā rākṣasāḥ kapikuñjaram",
    "GE09ram_05_u:4363": " 5.051.016a śaṅkhabherīninādais tair ghoṣayantaḥ svakarmabhiḥ",
    "GE09ram_05_u:4364": " 5.051.016c rākṣasāḥ krūrakarmāṇaś cārayanti sma tāṃ purīm",
    "GE09ram_05_u:4365": " 5.051.017a hanumāṃś cārayām āsa rākṣasānāṃ mahāpurīm",
    "GE09ram_05_u:4366": " 5.051.017c athāpaśyad vimānāni vicitrāṇi mahākapiḥ",
    "GE09ram_05_u:4367": " 5.051.018a saṃvṛtān bhūmibhāgāṃś ca suvibhaktāṃś ca catvarān",
    "GE09ram_05_u:4368": " 5.051.018c rathyāś ca gṛhasaṃbādhāḥ kapiḥ śṛṅgāṭakāni ca",
    "GE09ram_05_u:4369": " 5.051.019a catvareṣu catuṣkeṣu rājamārge tathaiva ca",
    "GE09ram_05_u:4370": " 5.051.019c ghoṣayanti kapiṃ sarve cārīka iti rākṣasāḥ",
    "GE09ram_05_u:4371": " 5.051.020a dīpyamāne tatas tasya lāṅgūlāgre hanūmataḥ",
    "GE09ram_05_u:4372": " 5.051.020c rākṣasyas tā virūpākṣyaḥ śaṃsur devyās tad apriyam",
    "GE09ram_05_u:4373": " 5.051.021a yas tvayā kṛtasaṃvādaḥ sīte tāmramukhaḥ kapiḥ",
    "GE09ram_05_u:4374": " 5.051.021c lāṅgūlena pradīptena sa eṣa pariṇīyate",
    "GE09ram_05_u:4375": " 5.051.022a śrutvā tad vacanaṃ krūram ātmāpaharaṇopamam",
    "GE09ram_05_u:4376": " 5.051.022c vaidehī śokasaṃtaptā hutāśanam upāgamat",
    "GE09ram_05_u:4377": " 5.051.023a maṅgalābhimukhī tasya sā tadāsīn mahākapeḥ",
    "GE09ram_05_u:4378": " 5.051.023c upatasthe viśālākṣī prayatā havyavāhanam",
    "GE09ram_05_u:4379": " 5.051.024a yady asti patiśuśrūṣā yady asti caritaṃ tapaḥ",
    "GE09ram_05_u:4380": " 5.051.024c yadi cāsty ekapatnītvaṃ śīto bhava hanūmataḥ",
    "GE09ram_05_u:4381": " 5.051.025a yadi kaś cid anukrośas tasya mayy asti dhīmataḥ",
    "GE09ram_05_u:4382": " 5.051.025c yadi vā bhāgyaśeṣaṃ me śīto bhava hanūmataḥ",
    "GE09ram_05_u:4383": " 5.051.026a yadi māṃ vṛttasaṃpannāṃ tatsamāgamalālasām",
    "GE09ram_05_u:4384": " 5.051.026c sa vijānāti dharmātmā śīto bhava hanūmataḥ",
    "GE09ram_05_u:4385": " 5.051.027a yadi māṃ tārayaty āryaḥ sugrīvaḥ satyasaṃgaraḥ",
    "GE09ram_05_u:4386": " 5.051.027c asmād duḥkhān mahābāhuḥ śīto bhava hanūmataḥ",
    "GE09ram_05_u:4387": " 5.051.028a tatas tīkṣṇārcir avyagraḥ pradakṣiṇaśikho 'nalaḥ",
    "GE09ram_05_u:4388": " 5.051.028c jajvāla mṛgaśāvākṣyāḥ śaṃsann iva śivaṃ kapeḥ",
    "GE09ram_05_u:4389": " 5.051.029a dahyamāne ca lāṅgūle cintayām āsa vānaraḥ",
    "GE09ram_05_u:4390": " 5.051.029c pradīpto 'gnir ayaṃ kasmān na māṃ dahati sarvataḥ",
    "GE09ram_05_u:4391": " 5.051.030a dṛśyate ca mahājvālaḥ karoti ca na me rujam",
    "GE09ram_05_u:4392": " 5.051.030c śiśirasyeva saṃpāto lāṅgūlāgre pratiṣṭhitaḥ",
    "GE09ram_05_u:4393": " 5.051.031a atha vā tad idaṃ vyaktaṃ yad dṛṣṭaṃ plavatā mayā",
    "GE09ram_05_u:4394": " 5.051.031c rāmaprabhāvād āścaryaṃ parvataḥ saritāṃ patau",
    "GE09ram_05_u:4395": " 5.051.032a yadi tāvat samudrasya mainākasya ca dhīmatha",
    "GE09ram_05_u:4396": " 5.051.032c rāmārthaṃ saṃbhramas tādṛk kim agnir na kariṣyati",
    "GE09ram_05_u:4397": " 5.051.033a sītāyāś cānṛśaṃsyena tejasā rāghavasya ca",
    "GE09ram_05_u:4398": " 5.051.033c pituś ca mama sakhyena na māṃ dahati pāvakaḥ",
    "GE09ram_05_u:4399": " 5.051.034a bhūyaḥ sa cintayām āsa muhūrtaṃ kapikuñjaraḥ",
    "GE09ram_05_u:4400": " 5.051.034c utpapātātha vegena nanāda ca mahākapiḥ",
    "GE09ram_05_u:4401": " 5.051.035a puradvāraṃ tataḥ śrīmāñ śailaśṛṅgam ivonnatam",
    "GE09ram_05_u:4402": " 5.051.035c vibhaktarakṣaḥsaṃbādham āsasādānilātmajaḥ",
    "GE09ram_05_u:4403": " 5.051.036a sa bhūtvā śailasaṃkāśaḥ kṣaṇena punar ātmavān",
    "GE09ram_05_u:4404": " 5.051.036c hrasvatāṃ paramāṃ prāpto bandhanāny avaśātayat",
    "GE09ram_05_u:4405": " 5.051.037a vimuktaś cābhavac chrīmān punaḥ parvatasaṃnibhaḥ",
    "GE09ram_05_u:4406": " 5.051.037c vīkṣamāṇaś ca dadṛśe parighaṃ toraṇāśritam",
    "GE09ram_05_u:4407": " 5.051.038a sa taṃ gṛhya mahābāhuḥ kālāyasapariṣkṛtam",
    "GE09ram_05_u:4408": " 5.051.038c rakṣiṇas tān punaḥ sarvān sūdayām āsa mārutiḥ",
    "GE09ram_05_u:4409": " 5.051.039a sa tān nihatvā raṇacaṇḍavikramaḥ;",
    "GE09ram_05_u:4410": " samīkṣamāṇaḥ punar eva laṅkām",
    "GE09ram_05_u:4411": " 5.051.039c pradīptalāṅgūlakṛtārcimālī;",
    "GE09ram_05_u:4412": " prakāśatāditya ivāṃśumālī",
    "GE09ram_05_u:4413": " 5.052.001a vīkṣamāṇas tato laṅkāṃ kapiḥ kṛtamanorathaḥ",
    "GE09ram_05_u:4414": " 5.052.001c vardhamānasamutsāhaḥ kāryaśeṣam acintayat",
    "GE09ram_05_u:4415": " 5.052.002a kiṃ nu khalv aviśiṣṭaṃ me kartavyam iha sāmpratam",
    "GE09ram_05_u:4416": " 5.052.002c yad eṣāṃ rakṣasāṃ bhūyaḥ saṃtāpajananaṃ bhavet",
    "GE09ram_05_u:4417": " 5.052.003a vanaṃ tāvat pramathitaṃ prakṛṣṭā rākṣasā hatāḥ",
    "GE09ram_05_u:4418": " 5.052.003c balaikadeśaḥ kṣapitaḥ śeṣaṃ durgavināśanam",
    "GE09ram_05_u:4419": " 5.052.004a durge vināśite karma bhavet sukhapariśramam",
    "GE09ram_05_u:4420": " 5.052.004c alpayatnena kārye 'smin mama syāt saphalaḥ śramaḥ",
    "GE09ram_05_u:4421": " 5.052.005a yo hy ayaṃ mama lāṅgūle dīpyate havyavāhanaḥ",
    "GE09ram_05_u:4422": " 5.052.005c asya saṃtarpaṇaṃ nyāyyaṃ kartum ebhir gṛhottamaiḥ",
    "GE09ram_05_u:4423": " 5.052.006a tataḥ pradīptalāṅgūlaḥ savidyud iva toyadaḥ",
    "GE09ram_05_u:4424": " 5.052.006c bhavanāgreṣu laṅkāyā vicacāra mahākapiḥ",
    "GE09ram_05_u:4425": " 5.052.007a mumoca hanumān agniṃ kālānalaśikhopamam",
    "GE09ram_05_u:4426": " 5.052.008a śvasanena ca saṃyogād ativego mahābalaḥ",
    "GE09ram_05_u:4427": " 5.052.008c kālāgnir iva jajvāla prāvardhata hutāśanaḥ",
    "GE09ram_05_u:4428": " 5.052.009a pradīptam agniṃ pavanas teṣu veśmasu cārayat",
    "GE09ram_05_u:4429": " 5.052.010a tāni kāñcanajālāni muktāmaṇimayāni ca",
    "GE09ram_05_u:4430": " 5.052.010c bhavanāny avaśīryanta ratnavanti mahānti ca",
    "GE09ram_05_u:4431": " 5.052.011a tāni bhagnavimānāni nipetur vasudhātale",
    "GE09ram_05_u:4432": " 5.052.011c bhavanānīva siddhānām ambarāt puṇyasaṃkṣaye",
    "GE09ram_05_u:4433": " 5.052.012a vajravidrumavaidūryamuktārajatasaṃhitān",
    "GE09ram_05_u:4434": " 5.052.012c vicitrān bhavanād dhātūn syandamānān dadarśa saḥ",
    "GE09ram_05_u:4435": " 5.052.013a nāgnis tṛpyati kāṣṭhānāṃ tṛṇānāṃ ca yathā tathā",
    "GE09ram_05_u:4436": " 5.052.013c hanūmān rākṣasendrāṇāṃ vadhe kiṃ cin na tṛpyati",
    "GE09ram_05_u:4437": " 5.052.014a hutāśanajvālasamāvṛtā sā;",
    "GE09ram_05_u:4438": " hatapravīrā parivṛttayodhā",
    "GE09ram_05_u:4439": " 5.052.014c hanūmātaḥ krodhabalābhibhūtā;",
    "GE09ram_05_u:4440": " babhūva śāpopahateva laṅkā",
    "GE09ram_05_u:4441": " 5.052.015a sasaṃbhramaṃ trastaviṣaṇṇarākṣasāṃ;",
    "GE09ram_05_u:4442": " samujjvalaj jvālahutāśanāṅkitām",
    "GE09ram_05_u:4443": " 5.052.015c dadarśa laṅkāṃ hanumān mahāmanāḥ;",
    "GE09ram_05_u:4444": " svayambhukopopahatām ivāvanim",
    "GE09ram_05_u:4445": " 5.052.016a sa rākṣasāṃs tān subahūṃś ca hatvā;",
    "GE09ram_05_u:4446": " vanaṃ ca bhaṅktvā bahupādapaṃ tat",
    "GE09ram_05_u:4447": " 5.052.016c visṛjya rakṣo bhavaneṣu cāgniṃ;",
    "GE09ram_05_u:4448": " jagāma rāmaṃ manasā mahātmā",
    "GE09ram_05_u:4449": " 5.052.017a laṅkāṃ samastāṃ saṃdīpya lāṅgūlāgniṃ mahākapiḥ",
    "GE09ram_05_u:4450": " 5.052.017c nirvāpayām āsa tadā samudre harisattamaḥ",
    "GE09ram_05_u:4451": " 5.053.001a saṃdīpyamānāṃ vidhvastāṃ trastarakṣo gaṇāṃ purīm",
    "GE09ram_05_u:4452": " 5.053.001c avekṣya hānumāṃl laṅkāṃ cintayām āsa vānaraḥ",
    "GE09ram_05_u:4453": " 5.053.002a tasyābhūt sumahāṃs trāsaḥ kutsā cātmany ajāyata",
    "GE09ram_05_u:4454": " 5.053.002c laṅkāṃ pradahatā karma kiṃsvit kṛtam idaṃ mayā",
    "GE09ram_05_u:4455": " 5.053.003a dhanyās te puruṣaśreṣṭha ye buddhyā kopam utthitam",
    "GE09ram_05_u:4456": " 5.053.003c nirundhanti mahātmāno dīptam agnim ivāmbhasā",
    "GE09ram_05_u:4457": " 5.053.004a yadi dagdhā tv iyaṃ laṅkā nūnam āryāpi jānakī",
    "GE09ram_05_u:4458": " 5.053.004c dagdhā tena mayā bhartur hataṃ kāryam ajānatā",
    "GE09ram_05_u:4459": " 5.053.005a yad artham ayam ārambhas tat kāryam avasāditam",
    "GE09ram_05_u:4460": " 5.053.005c mayā hi dahatā laṅkāṃ na sītā parirakṣitā",
    "GE09ram_05_u:4461": " 5.053.006a īṣatkāryam idaṃ kāryaṃ kṛtam āsīn na saṃśayaḥ",
    "GE09ram_05_u:4462": " 5.053.006c tasya krodhābhibhūtena mayā mūlakṣayaḥ kṛtaḥ",
    "GE09ram_05_u:4463": " 5.053.007a vinaṣṭā jānakī vyaktaṃ na hy adagdhaḥ pradṛśyate",
    "GE09ram_05_u:4464": " 5.053.007c laṅkāyāḥ kaś cid uddeśaḥ sarvā bhasmīkṛtā purī",
    "GE09ram_05_u:4465": " 5.053.008a yadi tad vihataṃ kāryaṃ mayā prajñāviparyayāt",
    "GE09ram_05_u:4466": " 5.053.008c ihaiva prāṇasaṃnyāso mamāpi hy atirocate",
    "GE09ram_05_u:4467": " 5.053.009a kim agnau nipatāmy adya āhosvid vaḍavāmukhe",
    "GE09ram_05_u:4468": " 5.053.009c śarīram āho sattvānāṃ dadmi sāgaravāsinām",
    "GE09ram_05_u:4469": " 5.053.010a kathaṃ hi jīvatā śakyo mayā draṣṭuṃ harīśvaraḥ",
    "GE09ram_05_u:4470": " 5.053.010c tau vā puruṣaśārdūlau kāryasarvasvaghātinā",
    "GE09ram_05_u:4471": " 5.053.011a mayā khalu tad evedaṃ roṣadoṣāt pradarśitam",
    "GE09ram_05_u:4472": " 5.053.011c prathitaṃ triṣu lokeṣu kapitam anavasthitam",
    "GE09ram_05_u:4473": " 5.053.012a dhig astu rājasaṃ bhāvam anīśam anavasthitam",
    "GE09ram_05_u:4474": " 5.053.012c īśvareṇāpi yad rāgān mayā sītā na rakṣitā",
    "GE09ram_05_u:4475": " 5.053.013a vinaṣṭāyāṃ tu sītāyāṃ tāv ubhau vinaśiṣyataḥ",
    "GE09ram_05_u:4476": " 5.053.013c tayor vināśe sugrīvaḥ sabandhur vinaśiṣyati",
    "GE09ram_05_u:4477": " 5.053.014a etad eva vacaḥ śrutvā bharato bhrātṛvatsalaḥ",
    "GE09ram_05_u:4478": " 5.053.014c dharmātmā sahaśatrughnaḥ kathaṃ śakṣyati jīvitum",
    "GE09ram_05_u:4479": " 5.053.015a ikṣvākuvaṃśe dharmiṣṭhe gate nāśam asaṃśayam",
    "GE09ram_05_u:4480": " 5.053.015c bhaviṣyanti prajāḥ sarvāḥ śokasaṃtāpapīḍitāḥ",
    "GE09ram_05_u:4481": " 5.053.016a tad ahaṃ bhāgyarahito luptadharmārthasaṃgrahaḥ",
    "GE09ram_05_u:4482": " 5.053.016c roṣadoṣaparītātmā vyaktaṃ lokavināśanaḥ",
    "GE09ram_05_u:4483": " 5.053.017a iti cintayatas tasya nimittāny upapedire",
    "GE09ram_05_u:4484": " 5.053.017c pūram apy upalabdhāni sākṣāt punar acintayat",
    "GE09ram_05_u:4485": " 5.053.018a atha vā cārusarvāṅgī rakṣitā svena tejasā",
    "GE09ram_05_u:4486": " 5.053.018c na naśiṣyati kalyāṇī nāgnir agnau pravartate",
    "GE09ram_05_u:4487": " 5.053.019a na hi dharmān manas tasya bhāryām amitatejasaḥ",
    "GE09ram_05_u:4488": " 5.053.019c svacāritrābhiguptāṃ tāṃ spraṣṭum arhati pāvakaḥ",
    "GE09ram_05_u:4489": " 5.053.020a nūnaṃ rāmaprabhāvena vaidehyāḥ sukṛtena ca",
    "GE09ram_05_u:4490": " 5.053.020c yan māṃ dahanakarmāyaṃ nādahad dhavyavāhanaḥ",
    "GE09ram_05_u:4491": " 5.053.021a trayāṇāṃ bharatādīnāṃ bhrātṝṇāṃ devatā ca yā",
    "GE09ram_05_u:4492": " 5.053.021c rāmasya ca manaḥkāntā sā kathaṃ vinaśiṣyati",
    "GE09ram_05_u:4493": " 5.053.022a yad vā dahanakarmāyaṃ sarvatra prabhur avyayaḥ",
    "GE09ram_05_u:4494": " 5.053.022c na me dahati lāṅgūlaṃ katham āryāṃ pradhakṣyati",
    "GE09ram_05_u:4495": " 5.053.023a tapasā satyavākyena ananyatvāc ca bhartari",
    "GE09ram_05_u:4496": " 5.053.023c api sā nirdahed agniṃ na tām agniḥ pradhakṣyati",
    "GE09ram_05_u:4497": " 5.053.024a sa tathā cintayaṃs tatra devyā dharmaparigraham",
    "GE09ram_05_u:4498": " 5.053.024c śuśrāva hanumān vākyaṃ cāraṇānāṃ mahātmanām",
    "GE09ram_05_u:4499": " 5.053.025a aho khalu kṛtaṃ karma durviṣahyaṃ hanūmatā",
    "GE09ram_05_u:4500": " 5.053.025c agniṃ visṛjatābhīkṣṇaṃ bhīmaṃ rākṣasasadmani",
    "GE09ram_05_u:4501": " 5.053.026a dagdheyaṃ nagarī laṅkā sāṭṭaprākāratoraṇā",
    "GE09ram_05_u:4502": " 5.053.026c jānakī na ca dagdheti vismayo 'dbhuta eva naḥ",
    "GE09ram_05_u:4503": " 5.053.027a sa nimittaiś ca dṛṣṭārthaiḥ kāraṇaiś ca mahāguṇaiḥ",
    "GE09ram_05_u:4504": " 5.053.027c ṛṣivākyaiś ca hanumān abhavat prītamānasaḥ",
    "GE09ram_05_u:4505": " 5.053.028a tataḥ kapiḥ prāptamanorathārthas;",
    "GE09ram_05_u:4506": " tām akṣatāṃ rājasutāṃ viditvā",
    "GE09ram_05_u:4507": " 5.053.028c pratyakṣatas tāṃ punar eva dṛṣṭvā;",
    "GE09ram_05_u:4508": " pratiprayāṇāya matiṃ cakāra",
    "GE09ram_05_u:4509": " 5.054.001a tatas tu śiṃśapāmūle jānakīṃ paryavasthitām",
    "GE09ram_05_u:4510": " 5.054.001c abhivādyābravīd diṣṭyā paśyāmi tvām ihākṣatām",
    "GE09ram_05_u:4511": " 5.054.002a tatas taṃ prasthitaṃ sītā vīkṣamāṇā punaḥ punaḥ",
    "GE09ram_05_u:4512": " 5.054.002c bhartṛsnehānvitaṃ vākyaṃ hanūmantam abhāṣata",
    "GE09ram_05_u:4513": " 5.054.003a kāmam asya tvam evaikaḥ kāryasya parisādhane",
    "GE09ram_05_u:4514": " 5.054.003c paryāptaḥ paravīraghna yaśasyas te balodayaḥ",
    "GE09ram_05_u:4515": " 5.054.004a balais tu saṃkulāṃ kṛtvā laṅkāṃ parabalārdanaḥ",
    "GE09ram_05_u:4516": " 5.054.004c māṃ nayed yadi kākutsthas tasya tat sādṛśaṃ bhavet",
    "GE09ram_05_u:4517": " 5.054.005a tad yathā tasya vikrāntam anurūpaṃ mahātmanaḥ",
    "GE09ram_05_u:4518": " 5.054.005c bhavaty āhavaśūrasya tattvam evopapādaya",
    "GE09ram_05_u:4519": " 5.054.006a tad arthopahitaṃ vākyaṃ praśritaṃ hetusaṃhitam",
    "GE09ram_05_u:4520": " 5.054.006c niśamya hanumāṃs tasyā vākyam uttaram abravīt",
    "GE09ram_05_u:4521": " 5.054.007a kṣipram eṣyati kākutstho haryṛkṣapravarair vṛtaḥ",
    "GE09ram_05_u:4522": " 5.054.007c yas te yudhi vijityārīñ śokaṃ vyapanayiṣyati",
    "GE09ram_05_u:4523": " 5.054.008a evam āśvāsya vaidehīṃ hanūmān mārutātmajaḥ",
    "GE09ram_05_u:4524": " 5.054.008c gamanāya matiṃ kṛtvā vaidehīm abhyavādayat",
    "GE09ram_05_u:4525": " 5.054.009a tataḥ sa kapiśārdūlaḥ svāmisaṃdarśanotsukaḥ",
    "GE09ram_05_u:4526": " 5.054.009c āruroha giriśreṣṭham ariṣṭam arimardanaḥ",
    "GE09ram_05_u:4527": " 5.054.010a tuṅgapadmakajuṣṭābhir nīlābhir vanarājibhiḥ",
    "GE09ram_05_u:4528": " 5.054.010c sālatālāśvakarṇaiś ca vaṃśaiś ca bahubhir vṛtam",
    "GE09ram_05_u:4529": " 5.054.011a latāvitānair vitataiḥ puṣpavadbhir alaṃkṛtam",
    "GE09ram_05_u:4530": " 5.054.011c nānāmṛgagaṇākīrṇaṃ dhātuniṣyandabhūṣitam",
    "GE09ram_05_u:4531": " 5.054.012a bahuprasravaṇopetaṃ śilāsaṃcayasaṃkaṭam",
    "GE09ram_05_u:4532": " 5.054.012c maharṣiyakṣagandharvakiṃnaroragasevitam",
    "GE09ram_05_u:4533": " 5.054.013a latāpādapasaṃbādhaṃ siṃhākulitakandaram",
    "GE09ram_05_u:4534": " 5.054.013c vyāghrasaṃghasamākīrṇaṃ svādumūlaphaladrumam",
    "GE09ram_05_u:4535": " 5.054.014a tam ārurohātibalaḥ parvataṃ plavagottamaḥ",
    "GE09ram_05_u:4536": " 5.054.014c rāmadarśanaśīghreṇa praharṣeṇābhicoditaḥ",
    "GE09ram_05_u:4537": " 5.054.015a tena pādatalākrāntā ramyeṣu girisānuṣu",
    "GE09ram_05_u:4538": " 5.054.015c saghoṣāḥ samaśīryanta śilāś cūrṇīkṛtās tataḥ",
    "GE09ram_05_u:4539": " 5.054.016a sa tam āruhya śailendraṃ vyavardhata mahākapiḥ",
    "GE09ram_05_u:4540": " 5.054.016c dakṣiṇād uttaraṃ pāraṃ prārthayaṃl lavaṇāmbhasaḥ",
    "GE09ram_05_u:4541": " 5.054.017a adhiruhya tato vīraḥ parvataṃ pavanātmajaḥ",
    "GE09ram_05_u:4542": " 5.054.017c dadarśa sāgaraṃ bhīmaṃ mīnoraganiṣevitam",
    "GE09ram_05_u:4543": " 5.054.018a sa māruta ivākāśaṃ mārutasyātmasaṃbhavaḥ",
    "GE09ram_05_u:4544": " 5.054.018c prapede hariśārdūlo dakṣiṇād uttarāṃ diśam",
    "GE09ram_05_u:4545": " 5.054.019a sa tadā pīḍitas tena kapinā parvatottamaḥ",
    "GE09ram_05_u:4546": " 5.054.019c rarāsa saha tair bhūtaiḥ prāviśad vasudhātalam",
    "GE09ram_05_u:4547": " 5.054.019e kampamānaiś ca śikharaiḥ patadbhir api ca drumaiḥ",
    "GE09ram_05_u:4548": " 5.054.020a tasyoruvegān mathitāḥ pādapāḥ puṣpaśālinaḥ",
    "GE09ram_05_u:4549": " 5.054.020c nipetur bhūtale rugṇāḥ śakrāyudhahatā iva",
    "GE09ram_05_u:4550": " 5.054.021a kandarodarasaṃsthānāṃ pīḍitānāṃ mahaujasām",
    "GE09ram_05_u:4551": " 5.054.021c siṃhānāṃ ninado bhīmo nabho bhindan sa śuśruve",
    "GE09ram_05_u:4552": " 5.054.022a srastavyāviddhavasanā vyākulīkṛtabhūṣaṇā",
    "GE09ram_05_u:4553": " 5.054.022c vidyādharyaḥ samutpetuḥ sahasā dharaṇīdharāt",
    "GE09ram_05_u:4554": " 5.054.023a atipramāṇā balino dīptajihvā mahāviṣāḥ",
    "GE09ram_05_u:4555": " 5.054.023c nipīḍitaśirogrīvā vyaveṣṭanta mahāhayaḥ",
    "GE09ram_05_u:4556": " 5.054.024a kiṃnaroragagandharvayakṣavidyādharās tathā",
    "GE09ram_05_u:4557": " 5.054.024c pīḍitaṃ taṃ nagavaraṃ tyaktvā gaganam āsthitāḥ",
    "GE09ram_05_u:4558": " 5.054.025a sa ca bhūmidharaḥ śrīmān balinā tena pīḍitaḥ",
    "GE09ram_05_u:4559": " 5.054.025c savṛkṣaśikharodagrāḥ praviveśa rasātalam",
    "GE09ram_05_u:4560": " 5.054.026a daśayojanavistāras triṃśadyojanam ucchritaḥ",
    "GE09ram_05_u:4561": " 5.054.026c dharaṇyāṃ samatāṃ yātaḥ sa babhūva dharādharaḥ",
    "GE09ram_05_u:4562": " 5.055.001a sacandrakumudaṃ ramyaṃ sārkakāraṇḍavaṃ śubham",
    "GE09ram_05_u:4563": " 5.055.001c tiṣyaśravaṇakadambam abhraśaivalaśādvalam",
    "GE09ram_05_u:4564": " 5.055.002a punarvasu mahāmīnaṃ lohitāṅgamahāgraham",
    "GE09ram_05_u:4565": " 5.055.002c airāvatamahādvīpaṃ svātīhaṃsaviloḍitam",
    "GE09ram_05_u:4566": " 5.055.003a vātasaṃghātajātormiṃ candrāṃśuśiśirāmbumat",
    "GE09ram_05_u:4567": " 5.055.003c bhujaṃgayakṣagandharvaprabuddhakamalotpalam",
    "GE09ram_05_u:4568": " 5.055.004a grasamāna ivākāśaṃ tārādhipam ivālikhan",
    "GE09ram_05_u:4569": " 5.055.004c harann iva sanakṣatraṃ gaganaṃ sārkamaṇḍalam",
    "GE09ram_05_u:4570": " 5.055.005a mārutasyālayaṃ śrīmān kapir vyomacaro mahān",
    "GE09ram_05_u:4571": " 5.055.005c hanūmān meghajālāni vikarṣann iva gacchati",
    "GE09ram_05_u:4572": " 5.055.006a pāṇḍurāruṇavarṇāni nīlamāñjiṣṭhakāni ca",
    "GE09ram_05_u:4573": " 5.055.006c haritāruṇavarṇāni mahābhrāṇi cakāśire",
    "GE09ram_05_u:4574": " 5.055.007a praviśann abhrajālāni niṣkramaṃś ca punaḥ punaḥ",
    "GE09ram_05_u:4575": " 5.055.007c pracchannaś ca prakāśaś ca candramā iva lakṣyate",
    "GE09ram_05_u:4576": " 5.055.008a nadan nādena mahatā meghasvanamahāsvanaḥ",
    "GE09ram_05_u:4577": " 5.055.008c ājagāma mahātejāḥ punar madhyena sāgaram",
    "GE09ram_05_u:4578": " 5.055.009a parvatendraṃ sunābhaṃ ca samupaspṛśya vīryavān",
    "GE09ram_05_u:4579": " 5.055.009c jyāmukta iva nārāco mahāvego 'bhyupāgataḥ",
    "GE09ram_05_u:4580": " 5.055.010a sa kiṃ cid anusaṃprāptaḥ samālokya mahāgirim",
    "GE09ram_05_u:4581": " 5.055.010c mahendrameghasaṃkāśaṃ nanāda haripuṃgavaḥ",
    "GE09ram_05_u:4582": " 5.055.011a niśamya nadato nādaṃ vānarās te samantataḥ",
    "GE09ram_05_u:4583": " 5.055.011c babhūvur utsukāḥ sarve suhṛddarśanakāṅkṣiṇaḥ",
    "GE09ram_05_u:4584": " 5.055.012a jāmbavān sa hariśreṣṭhaḥ prītisaṃhṛṣṭamānasaḥ",
    "GE09ram_05_u:4585": " 5.055.012c upāmantrya harīn sarvān idaṃ vacanam abravīt",
    "GE09ram_05_u:4586": " 5.055.013a sarvathā kṛtakāryo 'sau hanūmān nātra saṃśayaḥ",
    "GE09ram_05_u:4587": " 5.055.013c na hy asyākṛtakāryasya nāda evaṃvidho bhavet",
    "GE09ram_05_u:4588": " 5.055.014a tasyā bāhūruvegaṃ ca ninādaṃ ca mahātmanaḥ",
    "GE09ram_05_u:4589": " 5.055.014c niśamya harayo hṛṣṭāḥ samutpetus tatas tataḥ",
    "GE09ram_05_u:4590": " 5.055.015a te nagāgrān nagāgrāṇi śikharāc chikharāṇi ca",
    "GE09ram_05_u:4591": " 5.055.015c prahṛṣṭāḥ samapadyanta hanūmantaṃ didṛkṣavaḥ",
    "GE09ram_05_u:4592": " 5.055.016a te prītāḥ pādapāgreṣu gṛhya śākhāḥ supuṣpitāḥ",
    "GE09ram_05_u:4593": " 5.055.016c vāsāṃsīva prakāśāni samāvidhyanta vānarāḥ",
    "GE09ram_05_u:4594": " 5.055.017a tam abhraghanasaṃkāśam āpatantaṃ mahākapim",
    "GE09ram_05_u:4595": " 5.055.017c dṛṣṭvā te vānarāḥ sarve tasthuḥ prāñjalayas tadā",
    "GE09ram_05_u:4596": " 5.055.018a tatas tu vegavāṃs tasya girer girinibhaḥ kapiḥ",
    "GE09ram_05_u:4597": " 5.055.018c nipapāta mahendrasya śikhare pādapākule",
    "GE09ram_05_u:4598": " 5.055.019a tatas te prītamanasaḥ sarve vānarapuṃgavāḥ",
    "GE09ram_05_u:4599": " 5.055.019c hanūmantaṃ mahātmānaṃ parivāryopatasthire",
    "GE09ram_05_u:4600": " 5.055.020a parivārya ca te sarve parāṃ prītim upāgatāḥ",
    "GE09ram_05_u:4601": " 5.055.020c prahṛṣṭavadanāḥ sarve tam arogam upāgatam",
    "GE09ram_05_u:4602": " 5.055.021a upāyanāni cādāya mūlāni ca phalāni ca",
    "GE09ram_05_u:4603": " 5.055.021c pratyarcayan hariśreṣṭhaṃ harayo mārutātmajam",
    "GE09ram_05_u:4604": " 5.055.022a vinedur muditāḥ ke cic cakruḥ kila kilāṃ tathā",
    "GE09ram_05_u:4605": " 5.055.022c hṛṣṭāḥ pādapaśākhāś ca āninyur vānararṣabhāḥ",
    "GE09ram_05_u:4606": " 5.055.023a hanūmāṃs tu gurūn vṛddhāñ jāmbavat pramukhāṃs tadā",
    "GE09ram_05_u:4607": " 5.055.023c kumāram aṅgadaṃ caiva so 'vandata mahākapiḥ",
    "GE09ram_05_u:4608": " 5.055.024a sa tābhyāṃ pūjitaḥ pūjyaḥ kapibhiś ca prasāditaḥ",
    "GE09ram_05_u:4609": " 5.055.024c dṛṣṭā devīti vikrāntaḥ saṃkṣepeṇa nyavedayat",
    "GE09ram_05_u:4610": " 5.055.025a niṣasāda ca hastena gṛhītvā vālinaḥ sutam",
    "GE09ram_05_u:4611": " 5.055.025c ramaṇīye vanoddeśe mahendrasya gires tadā",
    "GE09ram_05_u:4612": " 5.055.026a hanūmān abravīd dhṛṣṭas tadā tān vānararṣabhān",
    "GE09ram_05_u:4613": " 5.055.026c aśokavanikāsaṃsthā dṛṣṭā sā janakātmajā",
    "GE09ram_05_u:4614": " 5.055.027a rakṣyamāṇā sughorābhī rākṣasībhir aninditā",
    "GE09ram_05_u:4615": " 5.055.027c ekaveṇīdharā bālā rāmadarśanalālasā",
    "GE09ram_05_u:4616": " 5.055.027e upavāsapariśrāntā malinā jaṭilā kṛśā",
    "GE09ram_05_u:4617": " 5.055.028a tato dṛṣṭeti vacanaṃ mahārtham amṛtopamam",
    "GE09ram_05_u:4618": " 5.055.028c niśamya māruteḥ sarve muditā vānarā bhavan",
    "GE09ram_05_u:4619": " 5.055.029a kṣveḍanty anye nadanty anye garjanty anye mahābalāḥ",
    "GE09ram_05_u:4620": " 5.055.029c cakruḥ kila kilām anye pratigarjanti cāpare",
    "GE09ram_05_u:4621": " 5.055.030a ke cid ucchritalāṅgūlāḥ prahṛṣṭāḥ kapikuñjarāḥ",
    "GE09ram_05_u:4622": " 5.055.030c añcitāyatadīrghāṇi lāṅgūlāni pravivyadhuḥ",
    "GE09ram_05_u:4623": " 5.055.031a apare tu hanūmantaṃ vānarā vāraṇopamam",
    "GE09ram_05_u:4624": " 5.055.031c āplutya giriśṛṅgebhyaḥ saṃspṛśanti sma harṣitāḥ",
    "GE09ram_05_u:4625": " 5.055.032a uktavākyaṃ hanūmantam aṅgadas tu tadābravīt",
    "GE09ram_05_u:4626": " 5.055.032c sarveṣāṃ harivīrāṇāṃ madhye vācam anuttamām",
    "GE09ram_05_u:4627": " 5.055.033a sattve vīrye na te kaś cit samo vānaravidyate",
    "GE09ram_05_u:4628": " 5.055.033c yad avaplutya vistīrṇaṃ sāgaraṃ punar āgataḥ",
    "GE09ram_05_u:4629": " 5.055.034a diṣṭyā dṛṣṭā tvayā devī rāmapatnī yaśasvinī",
    "GE09ram_05_u:4630": " 5.055.034c diṣṭyā tyakṣyati kākutsthaḥ śokaṃ sītā viyogajam",
    "GE09ram_05_u:4631": " 5.055.035a tato 'ṅgadaṃ hanūmantaṃ jāmbavantaṃ ca vānarāḥ",
    "GE09ram_05_u:4632": " 5.055.035c parivārya pramuditā bhejire vipulāḥ śilāḥ",
    "GE09ram_05_u:4633": " 5.055.036a śrotukāmāḥ samudrasya laṅghanaṃ vānarottamāḥ",
    "GE09ram_05_u:4634": " 5.055.036c darśanaṃ cāpi laṅkāyāḥ sītāyā rāvaṇasya ca",
    "GE09ram_05_u:4635": " 5.055.036e tasthuḥ prāñjalayaḥ sarve hanūmad vadanonmukhāḥ",
    "GE09ram_05_u:4636": " 5.055.037a tasthau tatrāṅgadaḥ śrīmān vānarair bahubhir vṛtaḥ",
    "GE09ram_05_u:4637": " 5.055.037c upāsyamāno vibudhair divi devapatir yathā",
    "GE09ram_05_u:4638": " 5.055.038a hanūmatā kīrtimatā yaśasvinā;",
    "GE09ram_05_u:4639": " tathāṅgadenāṅgadabaddhabāhunā",
    "GE09ram_05_u:4640": " 5.055.038c mudā tadādhyāsitam unnataṃ mahan;",
    "GE09ram_05_u:4641": " mahīdharāgraṃ jvalitaṃ śriyābhavat",
    "GE09ram_05_u:4642": " 5.056.001a tatas tasya gireḥ śṛṅge mahendrasya mahābalāḥ",
    "GE09ram_05_u:4643": " 5.056.001c hanumatpramukhāḥ prītiṃ harayo jagmur uttamām",
    "GE09ram_05_u:4644": " 5.056.002a taṃ tataḥ pratisaṃhṛṣṭaḥ prītimantaṃ mahākapim",
    "GE09ram_05_u:4645": " 5.056.002c jāmbavān kāryavṛttāntam apṛcchad anilātmajam",
    "GE09ram_05_u:4646": " 5.056.003a kathaṃ dṛṣṭā tvayā devī kathaṃ vā tatra vartate",
    "GE09ram_05_u:4647": " 5.056.003c tasyāṃ vā sa kathaṃ vṛttaḥ krūrakarmā daśānanaḥ",
    "GE09ram_05_u:4648": " 5.056.004a tattvataḥ sarvam etan naḥ prabrūhi tvaṃ mahākape",
    "GE09ram_05_u:4649": " 5.056.004c śrutārthāś cintayiṣyāmo bhūyaḥ kāryaviniścayam",
    "GE09ram_05_u:4650": " 5.056.005a yaś cārthas tatra vaktavyo gatair asmābhir ātmavān",
    "GE09ram_05_u:4651": " 5.056.005c rakṣitavyaṃ ca yat tatra tad bhavān vyākarotu naḥ",
    "GE09ram_05_u:4652": " 5.056.006a sa niyuktas tatas tena saṃprahṛṣṭatanūruhaḥ",
    "GE09ram_05_u:4653": " 5.056.006c namasyañ śirasā devyai sītāyai pratyabhāṣata",
    "GE09ram_05_u:4654": " 5.056.007a pratyakṣam eva bhavatāṃ mahendrāgrāt kham āplutaḥ",
    "GE09ram_05_u:4655": " 5.056.007c udadher dakṣiṇaṃ pāraṃ kāṅkṣamāṇaḥ samāhitaḥ",
    "GE09ram_05_u:4656": " 5.056.008a gacchataś ca hi me ghoraṃ vighnarūpam ivābhavat",
    "GE09ram_05_u:4657": " 5.056.008c kāñcanaṃ śikharaṃ divyaṃ paśyāmi sumanoharam",
    "GE09ram_05_u:4658": " 5.056.009a sthitaṃ panthānam āvṛtya mene vighnaṃ ca taṃ nagam",
    "GE09ram_05_u:4659": " 5.056.010a upasaṃgamya taṃ divyaṃ kāñcanaṃ nagasattamam",
    "GE09ram_05_u:4660": " 5.056.010c kṛtā me manasā buddhir bhettavyo 'yaṃ mayeti ca",
    "GE09ram_05_u:4661": " 5.056.011a prahataṃ ca mayā tasya lāṅgūlena mahāgireḥ",
    "GE09ram_05_u:4662": " 5.056.011c śikharaṃ sūryasaṃkāśaṃ vyaśīryata sahasradhā",
    "GE09ram_05_u:4663": " 5.056.012a vyavasāyaṃ ca me buddhvā sa hovāca mahāgiriḥ",
    "GE09ram_05_u:4664": " 5.056.012c putreti madhurāṃ bāṇīṃ manaḥprahlādayann iva",
    "GE09ram_05_u:4665": " 5.056.013a pitṛvyaṃ cāpi māṃ viddhi sakhāyaṃ mātariśvanaḥ",
    "GE09ram_05_u:4666": " 5.056.013c mainākam iti vikhyātaṃ nivasantaṃ mahodadhau",
    "GE09ram_05_u:4667": " 5.056.014a pakṣvavantaḥ purā putra babhūvuḥ parvatottamāḥ",
    "GE09ram_05_u:4668": " 5.056.014c chandataḥ pṛthivīṃ cerur bādhamānāḥ samantataḥ",
    "GE09ram_05_u:4669": " 5.056.015a śrutvā nagānāṃ caritaṃ mahendraḥ pākaśāsanaḥ",
    "GE09ram_05_u:4670": " 5.056.015c ciccheda bhagavān pakṣān vajreṇaiṣāṃ sahasraśaḥ",
    "GE09ram_05_u:4671": " 5.056.016a ahaṃ tu mokṣitas tasmāt tava pitrā mahātmanā",
    "GE09ram_05_u:4672": " 5.056.016c mārutena tadā vatsa prakṣipto 'smi mahārṇave",
    "GE09ram_05_u:4673": " 5.056.017a rāmasya ca mayā sāhye vartitavyam ariṃdama",
    "GE09ram_05_u:4674": " 5.056.017c rāmo dharmabhṛtāṃ śreṣṭho mahendrasamavikramaḥ",
    "GE09ram_05_u:4675": " 5.056.018a etac chrutvā mayā tasya mainākasya mahātmanaḥ",
    "GE09ram_05_u:4676": " 5.056.018c kāryam āvedya tu girer uddhataṃ ca mano mama",
    "GE09ram_05_u:4677": " 5.056.019a tena cāham anujñāto mainākena mahātmanā",
    "GE09ram_05_u:4678": " 5.056.019c uttamaṃ javam āsthāya śeṣam adhvānam āsthitaḥ",
    "GE09ram_05_u:4679": " 5.056.020a tato 'haṃ suciraṃ kālaṃ vegenābhyagamaṃ pathi",
    "GE09ram_05_u:4680": " 5.056.020c tataḥ paśyāmy ahaṃ devīṃ surasāṃ nāgamātaram",
    "GE09ram_05_u:4681": " 5.056.021a samudramadhye sā devī vacanaṃ mām abhāṣata",
    "GE09ram_05_u:4682": " 5.056.021c mama bhakṣyaḥ pradiṣṭas tvam amārair harisattamam",
    "GE09ram_05_u:4683": " 5.056.021e tatas tvāṃ bhakṣayiṣyāmi vihitas tvaṃ cirasya me",
    "GE09ram_05_u:4684": " 5.056.022a evam uktaḥ surasayā prāñjaliḥ praṇataḥ sthitaḥ",
    "GE09ram_05_u:4685": " 5.056.022c vivarṇavadano bhūtvā vākyaṃ cedam udīrayam",
    "GE09ram_05_u:4686": " 5.056.023a rāmo dāśarathiḥ śrīmān praviṣṭo daṇḍakāvanam",
    "GE09ram_05_u:4687": " 5.056.023c lakṣmaṇena saha bhrātrā sītayā ca paraṃtapaḥ",
    "GE09ram_05_u:4688": " 5.056.024a tasya sītā hṛtā bhāryā rāvaṇena durātmanā",
    "GE09ram_05_u:4689": " 5.056.024c tasyāḥ sakāśaṃ dūto 'haṃ gamiṣye rāmaśāsanāt",
    "GE09ram_05_u:4690": " 5.056.025a kartum arhasi rāmasya sāhyaṃ viṣayavāsini",
    "GE09ram_05_u:4691": " 5.056.026a atha vā maithilīṃ dṛṣṭvā rāmaṃ cākliṣṭakāriṇam",
    "GE09ram_05_u:4692": " 5.056.026c āgamiṣyāmi te vaktraṃ satyaṃ pratiśṛṇoti me",
    "GE09ram_05_u:4693": " 5.056.027a evam uktā mayā sā tu surasā kāmarūpiṇī",
    "GE09ram_05_u:4694": " 5.056.027c abravīn nātivarteta kaś cid eṣa varo mama",
    "GE09ram_05_u:4695": " 5.056.028a evam uktaḥ surasayā daśayojanam āyataḥ",
    "GE09ram_05_u:4696": " 5.056.028c tato 'rdhaguṇavistāro babhūvāhaṃ kṣaṇena tu",
    "GE09ram_05_u:4697": " 5.056.029a matpramāṇānurūpaṃ ca vyāditaṃ tanmukhaṃ tayā",
    "GE09ram_05_u:4698": " 5.056.029c tad dṛṣṭvā vyāditaṃ tv āsyaṃ hrasvaṃ hy akaravaṃ vapuḥ",
    "GE09ram_05_u:4699": " 5.056.030a tasmin muhūrte ca punar babhūvāṅguṣṭhasaṃmitaḥ",
    "GE09ram_05_u:4700": " 5.056.030c abhipatyāśu tad vaktraṃ nirgato 'haṃ tataḥ kṣaṇāt",
    "GE09ram_05_u:4701": " 5.056.031a abravīt surasā devī svena rūpeṇa māṃ punaḥ",
    "GE09ram_05_u:4702": " 5.056.031c arthasiddhyai hariśreṣṭha gaccha saumya yathāsukham",
    "GE09ram_05_u:4703": " 5.056.032a samānaya ca vaidehīṃ rāghaveṇa mahātmanā",
    "GE09ram_05_u:4704": " 5.056.032c sukhī bhava mahābāho prītāsmi tava vānara",
    "GE09ram_05_u:4705": " 5.056.033a tato 'haṃ sādhu sādhvīti sarvabhūtaiḥ praśaṃsitaḥ",
    "GE09ram_05_u:4706": " 5.056.033c tato 'ntarikṣaṃ vipulaṃ pluto 'haṃ garuḍo yathā",
    "GE09ram_05_u:4707": " 5.056.034a chāyā me nigṛhītā ca na ca paśyāmi kiṃ cana",
    "GE09ram_05_u:4708": " 5.056.034c so 'haṃ vigatavegas tu diśo daśa vilokayan",
    "GE09ram_05_u:4709": " 5.056.034e na kiṃ cit tatra paśyāmi yena me 'pahṛtā gatiḥ",
    "GE09ram_05_u:4710": " 5.056.035a tato me buddhir utpannā kiṃ nāma gamane mama",
    "GE09ram_05_u:4711": " 5.056.035c īdṛśo vighna utpanno rūpaṃ yatra na dṛśyate",
    "GE09ram_05_u:4712": " 5.056.036a adho bhāgena me dṛṣṭiḥ śocatā pātitā mayā",
    "GE09ram_05_u:4713": " 5.056.036c tato 'drākṣam ahaṃ bhīmāṃ rākṣasīṃ salile śayām",
    "GE09ram_05_u:4714": " 5.056.037a prahasya ca mahānādam ukto 'haṃ bhīmayā tayā",
    "GE09ram_05_u:4715": " 5.056.037c avasthitam asaṃbhrāntam idaṃ vākyam aśobhanam",
    "GE09ram_05_u:4716": " 5.056.038a kvāsi gantā mahākāya kṣudhitāyā mamepsitaḥ",
    "GE09ram_05_u:4717": " 5.056.038c bhakṣaḥ prīṇaya me dehaṃ ciram āhāravarjitam",
    "GE09ram_05_u:4718": " 5.056.039a bāḍham ity eva tāṃ vāṇīṃ pratyagṛhṇām ahaṃ tataḥ",
    "GE09ram_05_u:4719": " 5.056.039c āsya pramāṇād adhikaṃ tasyāḥ kāyam apūrayam",
    "GE09ram_05_u:4720": " 5.056.040a tasyāś cāsyaṃ mahad bhīmaṃ vardhate mama bhakṣaṇe",
    "GE09ram_05_u:4721": " 5.056.040c na ca māṃ sā tu bubudhe mama vā vikṛtaṃ kṛtam",
    "GE09ram_05_u:4722": " 5.056.041a tato 'haṃ vipulaṃ rūpaṃ saṃkṣipya nimiṣāntarāt",
    "GE09ram_05_u:4723": " 5.056.041c tasyā hṛdayam ādāya prapatāmi nabhastalam",
    "GE09ram_05_u:4724": " 5.056.042a sā visṛṣṭabhujā bhīmā papāta lavaṇāmbhasi",
    "GE09ram_05_u:4725": " 5.056.042c mayā parvatasaṃkāśā nikṛttahṛdayā satī",
    "GE09ram_05_u:4726": " 5.056.043a śṛṇomi khagatānāṃ ca siddhānāṃ cāraṇaiḥ saha",
    "GE09ram_05_u:4727": " 5.056.043c rākṣasī siṃhikā bhīmā kṣipraṃ hanumatā hṛtā",
    "GE09ram_05_u:4728": " 5.056.044a tāṃ hatvā punar evāhaṃ kṛtyam ātyayikaṃ smaran",
    "GE09ram_05_u:4729": " 5.056.044c gatvā ca mahad adhvānaṃ paśyāmi nagamaṇḍitam",
    "GE09ram_05_u:4730": " 5.056.044e dakṣiṇaṃ tīram udadher laṅkā yatra ca sā purī",
    "GE09ram_05_u:4731": " 5.056.045a astaṃ dinakare yāte rakṣasāṃ nilayaṃ purīm",
    "GE09ram_05_u:4732": " 5.056.045c praviṣṭo 'ham avijñāto rakṣobhir bhīmavikramaiḥ",
    "GE09ram_05_u:4733": " 5.056.046a tatrāhaṃ sarvarātraṃ tu vicinvañ janakātmajām",
    "GE09ram_05_u:4734": " 5.056.046c rāvaṇāntaḥpuragato na cāpaśyaṃ sumadhyamām",
    "GE09ram_05_u:4735": " 5.056.047a tataḥ sītām apaśyaṃs tu rāvaṇasya niveśane",
    "GE09ram_05_u:4736": " 5.056.047c śokasāgaram āsādya na pāram upalakṣaye",
    "GE09ram_05_u:4737": " 5.056.048a śocatā ca mayā dṛṣṭaṃ prākāreṇa samāvṛtam",
    "GE09ram_05_u:4738": " 5.056.048c kāñcanena vikṛṣṭena gṛhopavanam uttamam",
    "GE09ram_05_u:4739": " 5.056.049a sa prākāram avaplutya paśyāmi bahupādapam",
    "GE09ram_05_u:4740": " 5.056.050a aśokavanikāmadhye śiṃśapāpādapo mahān",
    "GE09ram_05_u:4741": " 5.056.050c tam āruhya ca paśyāmi kāñcanaṃ kadalī vanam",
    "GE09ram_05_u:4742": " 5.056.051a adūrāc chiṃśapāvṛkṣāt paśyāmi vanavarṇinīm",
    "GE09ram_05_u:4743": " 5.056.051c śyāmāṃ kamalapatrākṣīm upavāsakṛśānanām",
    "GE09ram_05_u:4744": " 5.056.052a rākṣasībhir virūpābhiḥ krūrābhir abhisaṃvṛtām",
    "GE09ram_05_u:4745": " 5.056.052c māṃsaśoṇitabhakṣyābhir vyāghrībhir hariṇīṃ yathā",
    "GE09ram_05_u:4746": " 5.056.053a tāṃ dṛṣṭvā tādṛśīṃ nārīṃ rāmapatnīm aninditām",
    "GE09ram_05_u:4747": " 5.056.053c tatraiva śiṃśapāvṛkṣe paśyann aham avasthitaḥ",
    "GE09ram_05_u:4748": " 5.056.054a tato halahalāśabdaṃ kāñcīnūpuramiśritam",
    "GE09ram_05_u:4749": " 5.056.054c śṛṇomy adhikagambhīraṃ rāvaṇasya niveśane",
    "GE09ram_05_u:4750": " 5.056.055a tato 'haṃ paramodvignaḥ svarūpaṃ pratyasaṃharam",
    "GE09ram_05_u:4751": " 5.056.055c ahaṃ ca śiṃśapāvṛkṣe pakṣīva gahane sthitaḥ",
    "GE09ram_05_u:4752": " 5.056.056a tato rāvaṇadārāś ca rāvaṇaś ca mahābalaḥ",
    "GE09ram_05_u:4753": " 5.056.056c taṃ deśaṃ samanuprāptā yatra sītābhavat sthitā",
    "GE09ram_05_u:4754": " 5.056.057a taṃ dṛṣṭvātha varārohā sītā rakṣogaṇeśvaram",
    "GE09ram_05_u:4755": " 5.056.057c saṃkucyorū stanau pīnau bāhubhyāṃ parirabhya ca",
    "GE09ram_05_u:4756": " 5.056.058a tām uvāca daśagrīvaḥ sītāṃ paramaduḥkhitām",
    "GE09ram_05_u:4757": " 5.056.058c avākśirāḥ prapatito bahu manyasva mām iti",
    "GE09ram_05_u:4758": " 5.056.059a yadi cet tvaṃ tu māṃ darpān nābhinandasi garvite",
    "GE09ram_05_u:4759": " 5.056.059c dvimāsānantaraṃ sīte pāsyāmi rudhiraṃ tava",
    "GE09ram_05_u:4760": " 5.056.060a etac chrutvā vacas tasya rāvaṇasya durātmanaḥ",
    "GE09ram_05_u:4761": " 5.056.060c uvāca paramakruddhā sītā vacanam uttamam",
    "GE09ram_05_u:4762": " 5.056.061a rākṣasādhama rāmasya bhāryām amitatejasaḥ",
    "GE09ram_05_u:4763": " 5.056.061c ikṣvākukulanāthasya snuṣāṃ daśarathasya ca",
    "GE09ram_05_u:4764": " 5.056.061e avācyaṃ vadato jihvā kathaṃ na patitā tava",
    "GE09ram_05_u:4765": " 5.056.062a kiṃsvid vīryaṃ tavānārya yo māṃ bhartur asaṃnidhau",
    "GE09ram_05_u:4766": " 5.056.062c apahṛtyāgataḥ pāpa tenādṛṣṭo mahātmanā",
    "GE09ram_05_u:4767": " 5.056.063a na tvaṃ rāmasya sadṛśo dāsye 'py asyā na yujyase",
    "GE09ram_05_u:4768": " 5.056.063c yajñīyaḥ satyavāk caiva raṇaślāghī ca rāghavaḥ",
    "GE09ram_05_u:4769": " 5.056.064a jānakyā paruṣaṃ vākyam evam ukto daśānanaḥ",
    "GE09ram_05_u:4770": " 5.056.064c jajvāla sahasā kopāc citāstha iva pāvakaḥ",
    "GE09ram_05_u:4771": " 5.056.065a vivṛtya nayane krūre muṣṭim udyamya dakṣiṇam",
    "GE09ram_05_u:4772": " 5.056.065c maithilīṃ hantum ārabdhaḥ strībhir hāhākṛtaṃ tadā",
    "GE09ram_05_u:4773": " 5.056.066a strīṇāṃ madhyāt samutpatya tasya bhāryā durātmanaḥ",
    "GE09ram_05_u:4774": " 5.056.066c varā mandodarī nāma tayā sa pratiṣedhitaḥ",
    "GE09ram_05_u:4775": " 5.056.067a uktaś ca madhurāṃ vāṇīṃ tayā sa madanārditaḥ",
    "GE09ram_05_u:4776": " 5.056.067c sītayā tava kiṃ kāryaṃ mahendrasamavikrama",
    "GE09ram_05_u:4777": " 5.056.067e mayā saha ramasvādya madviśiṣṭā na jānakī",
    "GE09ram_05_u:4778": " 5.056.068a devagandharvakanyābhir yakṣakanyābhir eva ca",
    "GE09ram_05_u:4779": " 5.056.068c sārdhaṃ prabho ramasveha sītayā kiṃ kariṣyasi",
    "GE09ram_05_u:4780": " 5.056.069a tatas tābhiḥ sametābhir nārībhiḥ sa mahābalaḥ",
    "GE09ram_05_u:4781": " 5.056.069c utthāpya sahasā nīto bhavanaṃ svaṃ niśācaraḥ",
    "GE09ram_05_u:4782": " 5.056.070a yāte tasmin daśagrīve rākṣasyo vikṛtānanāḥ",
    "GE09ram_05_u:4783": " 5.056.070c sītāṃ nirbhartsayām āsur vākyaiḥ krūraiḥ sudāruṇaiḥ",
    "GE09ram_05_u:4784": " 5.056.071a tṛṇavad bhāṣitaṃ tāsāṃ gaṇayām āsa jānakī",
    "GE09ram_05_u:4785": " 5.056.071c tarjitaṃ ca tadā tāsāṃ sītāṃ prāpya nirarthakam",
    "GE09ram_05_u:4786": " 5.056.072a vṛthāgarjitaniśceṣṭā rākṣasyaḥ piśitāśanāḥ",
    "GE09ram_05_u:4787": " 5.056.072c rāvaṇāya śaśaṃsus tāḥ sītāvyavasitaṃ mahat",
    "GE09ram_05_u:4788": " 5.056.073a tatas tāḥ sahitāḥ sarvā vihatāśā nirudyamāḥ",
    "GE09ram_05_u:4789": " 5.056.073c parikṣipya samantāt tāṃ nidrāvaśam upāgatāḥ",
    "GE09ram_05_u:4790": " 5.056.074a tāsu caiva prasuptāsu sītā bhartṛhite ratā",
    "GE09ram_05_u:4791": " 5.056.074c vilapya karuṇaṃ dīnā praśuśoca suduḥkhitā",
    "GE09ram_05_u:4792": " 5.056.075a tāṃ cāhaṃ tādṛśīṃ dṛṣṭvā sītāyā dāruṇāṃ daśām",
    "GE09ram_05_u:4793": " 5.056.075c cintayām āsa viśrānto na ca me nirvṛtaṃ manaḥ",
    "GE09ram_05_u:4794": " 5.056.076a saṃbhāṣaṇārthe ca mayā jānakyāś cintito vidhiḥ",
    "GE09ram_05_u:4795": " 5.056.076c ikṣvākukulavaṃśas tu tato mama puraskṛtaḥ",
    "GE09ram_05_u:4796": " 5.056.077a śrutvā tu gaditāṃ vācaṃ rājarṣigaṇapūjitām",
    "GE09ram_05_u:4797": " 5.056.077c pratyabhāṣata māṃ devī bāṣpaiḥ pihitalocanā",
    "GE09ram_05_u:4798": " 5.056.078a kas tvaṃ kena kathaṃ ceha prāpto vānarapuṃgava",
    "GE09ram_05_u:4799": " 5.056.078c kā ca rāmeṇa te prītis tan me śaṃsitum arhasi",
    "GE09ram_05_u:4800": " 5.056.079a tasyās tadvacanaṃ śrutvā aham apy abruvaṃ vacaḥ",
    "GE09ram_05_u:4801": " 5.056.079c devi rāmasya bhartus te sahāyo bhīmavikramaḥ",
    "GE09ram_05_u:4802": " 5.056.079e sugrīvo nāma vikrānto vānarendo mahābalaḥ",
    "GE09ram_05_u:4803": " 5.056.080a tasya māṃ viddhi bhṛtyaṃ tvaṃ hanūmantam ihāgatam",
    "GE09ram_05_u:4804": " 5.056.080c bhartrāhaṃ prahitas tubhyaṃ rāmeṇākliṣṭakarmaṇā",
    "GE09ram_05_u:4805": " 5.056.081a idaṃ ca puruṣavyāghraḥ śrīmān dāśarathiḥ svayam",
    "GE09ram_05_u:4806": " 5.056.081c aṅgulīyam abhijñānam adāt tubhyaṃ yaśasvini",
    "GE09ram_05_u:4807": " 5.056.082a tad icchāmi tvayājñaptaṃ devi kiṃ karavāṇy aham",
    "GE09ram_05_u:4808": " 5.056.082c rāmalakṣmaṇayoḥ pārśvaṃ nayāmi tvāṃ kim uttaram",
    "GE09ram_05_u:4809": " 5.056.083a etac chrutvā viditvā ca sītā janakanandinī",
    "GE09ram_05_u:4810": " 5.056.083c āha rāvaṇam utsādya rāghavo māṃ nayatv iti",
    "GE09ram_05_u:4811": " 5.056.084a praṇamya śirasā devīm aham āryām aninditām",
    "GE09ram_05_u:4812": " 5.056.084c rāghavasya manohlādam abhijñānam ayāciṣam",
    "GE09ram_05_u:4813": " 5.056.085a evam uktā varārohā maṇipravaram uttamam",
    "GE09ram_05_u:4814": " 5.056.085c prāyacchat paramodvignā vācā māṃ saṃdideśa ha",
    "GE09ram_05_u:4815": " 5.056.086a tatas tasyai praṇamyāhaṃ rājaputryai samāhitaḥ",
    "GE09ram_05_u:4816": " 5.056.086c pradakṣiṇaṃ parikrāmam ihābhyudgatamānasaḥ",
    "GE09ram_05_u:4817": " 5.056.087a uttaraṃ punar evāha niścitya manasā tadā",
    "GE09ram_05_u:4818": " 5.056.087c hanūman mama vṛttāntaṃ vaktum arhasi rāghave",
    "GE09ram_05_u:4819": " 5.056.088a yathā śrutvaiva nacirāt tāv ubhau rāmalakṣmaṇau",
    "GE09ram_05_u:4820": " 5.056.088c sugrīvasahitau vīrāv upeyātāṃ tathā kuru",
    "GE09ram_05_u:4821": " 5.056.089a yady anyathā bhaved etad dvau māsau jīvitaṃ mama",
    "GE09ram_05_u:4822": " 5.056.089c na māṃ drakṣyati kākutstho mriye sāham anāthavat",
    "GE09ram_05_u:4823": " 5.056.090a tac chrutvā karuṇaṃ vākyaṃ krodho mām abhyavartata",
    "GE09ram_05_u:4824": " 5.056.090c uttaraṃ ca mayā dṛṣṭaṃ kāryaśeṣam anantaram",
    "GE09ram_05_u:4825": " 5.056.091a tato 'vardhata me kāyas tadā parvatasaṃnibhaḥ",
    "GE09ram_05_u:4826": " 5.056.091c yuddhakāṅkṣī vanaṃ tac ca vināśayitum ārabhe",
    "GE09ram_05_u:4827": " 5.056.092a tad bhagnaṃ vanaṣaṇḍaṃ tu bhrāntatrastamṛgadvijam",
    "GE09ram_05_u:4828": " 5.056.092c pratibuddhā nirīkṣante rākṣasyo vikṛtānanāḥ",
    "GE09ram_05_u:4829": " 5.056.093a māṃ ca dṛṣṭvā vane tasmin samāgamya tatas tataḥ",
    "GE09ram_05_u:4830": " 5.056.093c tāḥ samabhyāgatāḥ kṣipraṃ rāvaṇāyācacakṣire",
    "GE09ram_05_u:4831": " 5.056.094a rājan vanam idaṃ durgaṃ tava bhagnaṃ durātmanā",
    "GE09ram_05_u:4832": " 5.056.094c vānareṇa hy avijñāya tava vīryaṃ mahābala",
    "GE09ram_05_u:4833": " 5.056.095a durbuddhes tasya rājendra tava vipriyakāriṇaḥ",
    "GE09ram_05_u:4834": " 5.056.095c vadham ājñāpaya kṣipraṃ yathāsau vilayaṃ vrajet",
    "GE09ram_05_u:4835": " 5.056.096a tac chrutvā rākṣasendreṇa visṛṣṭā bhṛśadurjayāḥ",
    "GE09ram_05_u:4836": " 5.056.096c rākṣasāḥ kiṃkarā nāma rāvaṇasya mano'nugāḥ",
    "GE09ram_05_u:4837": " 5.056.097a teṣām aśītisāhasraṃ śūlamudgarapāṇinām",
    "GE09ram_05_u:4838": " 5.056.097c mayā tasmin vanoddeśe parigheṇa niṣūditam",
    "GE09ram_05_u:4839": " 5.056.098a teṣāṃ tu hataśeṣā ye te gatā laghuvikramāḥ",
    "GE09ram_05_u:4840": " 5.056.098c nihataṃ ca mayā sainyaṃ rāvaṇāyācacakṣire",
    "GE09ram_05_u:4841": " 5.056.099a tato me buddhir utpannā caityaprāsādam ākramam",
    "GE09ram_05_u:4842": " 5.056.100a tatrasthān rākṣasān hatvā śataṃ stambhena vai punaḥ",
    "GE09ram_05_u:4843": " 5.056.100c lalāma bhūto laṅkāyā mayā vidhvaṃsito ruṣā",
    "GE09ram_05_u:4844": " 5.056.101a tataḥ prahastasya sutaṃ jambumālinam ādiśat",
    "GE09ram_05_u:4845": " 5.056.102a tam ahaṃ balasaṃpannaṃ rākṣasaṃ raṇakovidam",
    "GE09ram_05_u:4846": " 5.056.102c parigheṇātighoreṇa sūdayāmi sahānugam",
    "GE09ram_05_u:4847": " 5.056.103a tac chrutvā rākṣasendras tu mantriputrān mahābalān",
    "GE09ram_05_u:4848": " 5.056.103c padātibalasaṃpannān preṣayām āsa rāvaṇaḥ",
    "GE09ram_05_u:4849": " 5.056.103e parigheṇaiva tān sarvān nayāmi yamasādanam",
    "GE09ram_05_u:4850": " 5.056.104a mantriputrān hatāñ śrutvā samare laghuvikramān",
    "GE09ram_05_u:4851": " 5.056.104c pañcasenāgragāñ śūrān preṣayām āsa rāvaṇaḥ",
    "GE09ram_05_u:4852": " 5.056.104e tān ahaṃ saha sainyān vai sarvān evābhyasūdayam",
    "GE09ram_05_u:4853": " 5.056.105a tataḥ punar daśagrīvaḥ putram akṣaṃ mahābalam",
    "GE09ram_05_u:4854": " 5.056.105c bahubhī rākasaiḥ sārdhaṃ preṣayām āsa saṃyuge",
    "GE09ram_05_u:4855": " 5.056.106a taṃ tu mandodarī putraṃ kumāraṃ raṇapaṇḍitam",
    "GE09ram_05_u:4856": " 5.056.106c sahasā khaṃ samutkrāntaṃ pādayoś ca gṛhītavān",
    "GE09ram_05_u:4857": " 5.056.106e carmāsinaṃ śataguṇaṃ bhrāmayitvā vyapeṣayam",
    "GE09ram_05_u:4858": " 5.056.107a tam akṣam āgataṃ bhagnaṃ niśamya sa daśānanaḥ",
    "GE09ram_05_u:4859": " 5.056.107c tata indrajitaṃ nāma dvitīyaṃ rāvaṇaḥ sutam",
    "GE09ram_05_u:4860": " 5.056.107e vyādideśa susaṃkruddho balinaṃ yuddhadurmadam",
    "GE09ram_05_u:4861": " 5.056.108a tasyāpy ahaṃ balaṃ sarvaṃ taṃ ca rākṣasapuṃgavam",
    "GE09ram_05_u:4862": " 5.056.108c naṣṭaujasaṃ raṇe kṛtvā paraṃ harṣam upāgamam",
    "GE09ram_05_u:4863": " 5.056.109a mahatā hi mahābāhuḥ pratyayena mahābalaḥ",
    "GE09ram_05_u:4864": " 5.056.109c preṣito rāvaṇenaiṣa saha vīrair madotkaṭaiḥ",
    "GE09ram_05_u:4865": " 5.056.110a brāhmeṇāstreṇa sa tu māṃ prabadhnāc cātivegataḥ",
    "GE09ram_05_u:4866": " 5.056.110c rajjūbhir abhibadhnanti tato māṃ tatra rākṣasāḥ",
    "GE09ram_05_u:4867": " 5.056.111a rāvaṇasya samīpaṃ ca gṛhītvā mām upānayan",
    "GE09ram_05_u:4868": " 5.056.111c dṛṣṭvā saṃbhāṣitaś cāhaṃ rāvaṇena durātmanā",
    "GE09ram_05_u:4869": " 5.056.112a pṛṣṭaś ca laṅkāgamanaṃ rākṣasānāṃ ca tad vadham",
    "GE09ram_05_u:4870": " 5.056.112c tat sarvaṃ ca mayā tatra sītārtham iti jalpitam",
    "GE09ram_05_u:4871": " 5.056.113a asyāhaṃ darśanākāṅkṣī prāptas tvadbhavanaṃ vibho",
    "GE09ram_05_u:4872": " 5.056.113c mārutasyaurasaḥ putro vānaro hanumān aham",
    "GE09ram_05_u:4873": " 5.056.114a rāmadūtaṃ ca māṃ viddhi sugrīvasacivaṃ kapim",
    "GE09ram_05_u:4874": " 5.056.114c so 'haṃ dautyena rāmasya tvatsamīpam ihāgataḥ",
    "GE09ram_05_u:4875": " 5.056.115a śṛṇu cāpi samādeśaṃ yad ahaṃ prabravīmi te",
    "GE09ram_05_u:4876": " 5.056.115c rākṣaseśa harīśas tvāṃ vākyam āha samāhitam",
    "GE09ram_05_u:4877": " 5.056.115e dharmārthakāmasahitaṃ hitaṃ pathyam ivāśanam",
    "GE09ram_05_u:4878": " 5.056.116a vasato ṛṣyamūke me parvate vipuladrume",
    "GE09ram_05_u:4879": " 5.056.116c rāghavo raṇavikrānto mitratvaṃ samupāgataḥ",
    "GE09ram_05_u:4880": " 5.056.117a tena me kathitaṃ rājan bhāryā me rakṣasā hṛtā",
    "GE09ram_05_u:4881": " 5.056.117c tatra sāhāyyahetor me samayaṃ kartum arhasi",
    "GE09ram_05_u:4882": " 5.056.118a vālinā hṛtarājyena sugrīveṇa saha prabhuḥ",
    "GE09ram_05_u:4883": " 5.056.118c cakre 'gnisākṣikaṃ sakyaṃ rāghavaḥ sahalakṣmaṇaḥ",
    "GE09ram_05_u:4884": " 5.056.119a tena vālinam utsādya śareṇaikena saṃyuge",
    "GE09ram_05_u:4885": " 5.056.119c vānarāṇāṃ mahārājaḥ kṛtaḥ saṃplavatāṃ prabhuḥ",
    "GE09ram_05_u:4886": " 5.056.120a tasya sāhāyyam asmābhiḥ kāryaṃ sarvātmanā tv iha",
    "GE09ram_05_u:4887": " 5.056.120c tena prasthāpitas tubhyaṃ samīpam iha dharmataḥ",
    "GE09ram_05_u:4888": " 5.056.121a kṣipram ānīyatāṃ sītā dīyatāṃ rāghavasya ca",
    "GE09ram_05_u:4889": " 5.056.121c yāvan na harayo vīrā vidhamanti balaṃ tava",
    "GE09ram_05_u:4890": " 5.056.122a vānarāṇāṃ prabhavo hi na kena viditaḥ purā",
    "GE09ram_05_u:4891": " 5.056.122c devatānāṃ sakāśaṃ ca ye gacchanti nimantritāḥ",
    "GE09ram_05_u:4892": " 5.056.123a iti vānararājas tvām āhety abhihito mayā",
    "GE09ram_05_u:4893": " 5.056.123c mām aikṣata tato ruṣṭaś cakṣuṣā pradahann iva",
    "GE09ram_05_u:4894": " 5.056.124a tena vadhyo 'ham ājñapto rakṣasā raudrakarmaṇā",
    "GE09ram_05_u:4895": " 5.056.125a tato vibhīṣaṇo nāma tasya bhrātā mahāmatiḥ",
    "GE09ram_05_u:4896": " 5.056.125c tena rākṣasarājo 'sau yācito mama kāraṇāt",
    "GE09ram_05_u:4897": " 5.056.126a dūtavadhyā na dṛṣṭā hi rājaśāstreṣu rākṣasa",
    "GE09ram_05_u:4898": " 5.056.126c dūtena veditavyaṃ ca yathārthaṃ hitavādinā",
    "GE09ram_05_u:4899": " 5.056.127a sumahaty aparādhe 'pi dūtasyātulavikramaḥ",
    "GE09ram_05_u:4900": " 5.056.127c virūpakaraṇaṃ dṛṣṭaṃ na vadho 'stīha śāstrataḥ",
    "GE09ram_05_u:4901": " 5.056.128a vibhīṣaṇenaivam ukto rāvaṇaḥ saṃdideśa tān",
    "GE09ram_05_u:4902": " 5.056.128c rākṣasān etad evādya lāṅgūlaṃ dahyatām iti",
    "GE09ram_05_u:4903": " 5.056.129a tatas tasya vacaḥ śrutvā mama pucchaṃ samantataḥ",
    "GE09ram_05_u:4904": " 5.056.129c veṣṭitaṃ śaṇavalkaiś ca paṭaiḥ kārpāsakais tathā",
    "GE09ram_05_u:4905": " 5.056.130a rākṣasāḥ siddhasaṃnāhās tatas te caṇḍavikramāḥ",
    "GE09ram_05_u:4906": " 5.056.130c tad ādīpyanta me pucchaṃ hanantaḥ kāṣṭhamuṣṭibhiḥ",
    "GE09ram_05_u:4907": " 5.056.131a baddhasya bahubhiḥ pāśair yantritasya ca rākṣasaiḥ",
    "GE09ram_05_u:4908": " 5.056.131c na me pīḍā bhavet kā cid didṛkṣor nagarīṃ divā",
    "GE09ram_05_u:4909": " 5.056.132a tatas te rākṣasāḥ śūrā baddhaṃ mām agnisaṃvṛtam",
    "GE09ram_05_u:4910": " 5.056.132c aghoṣayan rājamārge nagaradvāram āgatāḥ",
    "GE09ram_05_u:4911": " 5.056.133a tato 'haṃ sumahad rūpaṃ saṃkṣipya punar ātmanaḥ",
    "GE09ram_05_u:4912": " 5.056.133c vimocayitvā taṃ bandhaṃ prakṛtiṣṭhaḥ sthitaḥ punaḥ",
    "GE09ram_05_u:4913": " 5.056.134a āyasaṃ parighaṃ gṛhya tāni rakṣāṃsy asūdayam",
    "GE09ram_05_u:4914": " 5.056.134c tatas tan nagaradvāraṃ vegenāplutavān aham",
    "GE09ram_05_u:4915": " 5.056.135a pucchena ca pradīptena tāṃ purīṃ sāṭṭagopurām",
    "GE09ram_05_u:4916": " 5.056.135c dahāmy aham asaṃbhrānto yugāntāgnir iva prajāḥ",
    "GE09ram_05_u:4917": " 5.056.136a dagdhvā laṅkāṃ punaś caiva śaṅkā mām abhyavartata",
    "GE09ram_05_u:4918": " 5.056.136c dahatā ca mayā laṅkāṃ daghdā sītā na saṃśayaḥ",
    "GE09ram_05_u:4919": " 5.056.137a athāhaṃ vācam aśrauṣaṃ cāraṇānāṃ śubhākṣarām",
    "GE09ram_05_u:4920": " 5.056.137c jānakī na ca dagdheti vismayodantabhāṣiṇām",
    "GE09ram_05_u:4921": " 5.056.138a tato me buddhir utpannā śrutvā tām adbhutāṃ giram",
    "GE09ram_05_u:4922": " 5.056.138c punar dṛṣṭā ca vaidehī visṛṣṭaś ca tayā punaḥ",
    "GE09ram_05_u:4923": " 5.056.139a rāghavasya prabhāvena bhavatāṃ caiva tejasā",
    "GE09ram_05_u:4924": " 5.056.139c sugrīvasya ca kāryārthaṃ mayā sarvam anuṣṭhitam",
    "GE09ram_05_u:4925": " 5.056.140a etat sarvaṃ mayā tatra yathāvad upapāditam",
    "GE09ram_05_u:4926": " 5.056.140c atra yan na kṛtaṃ śeṣaṃ tat sarvaṃ kriyatām iti",
    "GE09ram_05_u:4927": " 5.057.001a etad ākhyānaṃ tat sarvaṃ hanūmān mārutātmajaḥ",
    "GE09ram_05_u:4928": " 5.057.001c bhūyaḥ samupacakrāma vacanaṃ vaktum uttaram",
    "GE09ram_05_u:4929": " 5.057.002a saphalo rāghavodyogaḥ sugrīvasya ca saṃbhramaḥ",
    "GE09ram_05_u:4930": " 5.057.002c śīlam āsādya sītāyā mama ca plavanaṃ mahat",
    "GE09ram_05_u:4931": " 5.057.003a āryāyāḥ sadṛśaṃ śīlaṃ sītāyāḥ plavagarṣabhāḥ",
    "GE09ram_05_u:4932": " 5.057.003c tapasā dhārayel lokān kruddhā vā nirdahed api",
    "GE09ram_05_u:4933": " 5.057.004a sarvathātipravṛddho 'sau rāvaṇo rākṣasādhipaḥ",
    "GE09ram_05_u:4934": " 5.057.004c yasya tāṃ spṛśato gātraṃ tapasā na vināśitam",
    "GE09ram_05_u:4935": " 5.057.005a na tad agniśikhā kuryāt saṃspṛṣṭā pāṇinā satī",
    "GE09ram_05_u:4936": " 5.057.005c janakasyātmajā kuryād utkrodhakaluṣīkṛtā",
    "GE09ram_05_u:4937": " 5.057.006a aśokavanikāmadhye rāvaṇasya durātmanaḥ",
    "GE09ram_05_u:4938": " 5.057.006c adhastāc chiṃśapāvṛkṣe sādhvī karuṇam āsthitā",
    "GE09ram_05_u:4939": " 5.057.007a rākṣasībhiḥ parivṛtā śokasaṃtāpakarśitā",
    "GE09ram_05_u:4940": " 5.057.007c meghalekhāparivṛtā candralekheva niṣprabhā",
    "GE09ram_05_u:4941": " 5.057.008a acintayantī vaidehī rāvaṇaṃ baladarpitam",
    "GE09ram_05_u:4942": " 5.057.008c pativratā ca suśroṇī avaṣṭabdhā ca jānakī",
    "GE09ram_05_u:4943": " 5.057.009a anuraktā hi vaidehī rāmaṃ sarvātmanā śubhā",
    "GE09ram_05_u:4944": " 5.057.009c ananyacittā rāme ca paulomīva puraṃdare",
    "GE09ram_05_u:4945": " 5.057.010a tad ekavāsaḥsaṃvītā rajodhvastā tathaiva ca",
    "GE09ram_05_u:4946": " 5.057.010c śokasaṃtāpadīnāṅgī sītā bhartṛhite ratā",
    "GE09ram_05_u:4947": " 5.057.011a sā mayā rākṣasī madhye tarjyamānā muhur muhuḥ",
    "GE09ram_05_u:4948": " 5.057.011c rākṣasībhir virūpābhir dṛṣṭā hi pramadā vane",
    "GE09ram_05_u:4949": " 5.057.012a ekaveṇīdharā dīnā bhartṛcintāparāyaṇā",
    "GE09ram_05_u:4950": " 5.057.012c adhaḥśayyā vivarṇāṅgī padminīva himāgame",
    "GE09ram_05_u:4951": " 5.057.013a rāvaṇād vinivṛttārthā martavyakṛtaniścayā",
    "GE09ram_05_u:4952": " 5.057.013c kathaṃ cin mṛgaśāvākṣī viśvāsam upapāditā",
    "GE09ram_05_u:4953": " 5.057.014a tataḥ saṃbhāṣitā caiva sarvam arthaṃ ca darśitā",
    "GE09ram_05_u:4954": " 5.057.014c rāmasugrīvasakhyaṃ ca śrutvā prītim upāgatā",
    "GE09ram_05_u:4955": " 5.057.015a niyataḥ samudācāro bhaktir bhartari cottamā",
    "GE09ram_05_u:4956": " 5.057.016a yan na hanti daśagrīvaṃ sa mahātmā daśānanaḥ",
    "GE09ram_05_u:4957": " 5.057.016c nimittamātraṃ rāmas tu vadhe tasya bhaviṣyati",
    "GE09ram_05_u:4958": " 5.057.017a evam āste mahābhāgā sītā śokaparāyaṇā",
    "GE09ram_05_u:4959": " 5.057.017c yad atra pratikartavyaṃ tat sarvam upapādyatām",
    "GE09ram_05_u:4960": " 5.058.001a tasya tadvacanaṃ śrutvā vālisūnur abhāṣata",
    "GE09ram_05_u:4961": " 5.058.001c jāmbavatpramukhān sarvān anujñāpya mahākapīn",
    "GE09ram_05_u:4962": " 5.058.002a asminn evaṃgate kārye bhavatāṃ ca nivedite",
    "GE09ram_05_u:4963": " 5.058.002c nyāyyaṃ sma saha vaidehyā draṣṭuṃ tau pārthivātmajau",
    "GE09ram_05_u:4964": " 5.058.003a aham eko 'pi paryāptaḥ sarākṣasagaṇāṃ purīm",
    "GE09ram_05_u:4965": " 5.058.003c tāṃ laṅkāṃ tarasā hantuṃ rāvaṇaṃ ca mahābalam",
    "GE09ram_05_u:4966": " 5.058.004a kiṃ punaḥ sahito vīrair balavadbhiḥ kṛtātmabhiḥ",
    "GE09ram_05_u:4967": " 5.058.004c kṛtāstraiḥ plavagaiḥ śaktair bhavadbhir vijayaiṣibhiḥ",
    "GE09ram_05_u:4968": " 5.058.005a ahaṃ tu rāvaṇaṃ yuddhe sasainyaṃ sapuraḥsaram",
    "GE09ram_05_u:4969": " 5.058.005c saputraṃ vidhamiṣyāmi sahodarayutaṃ yudhi",
    "GE09ram_05_u:4970": " 5.058.006a brāhmam aindraṃ ca raudraṃ ca vāyavyaṃ vāruṇaṃ tathā",
    "GE09ram_05_u:4971": " 5.058.006c yadi śakrajito 'strāṇi durnirīkṣyāṇi saṃyuge",
    "GE09ram_05_u:4972": " 5.058.006e tāny ahaṃ vidhamiṣyāmi nihaniṣyāmi rākṣasān",
    "GE09ram_05_u:4973": " 5.058.007a bhavatām abhyanujñāto vikramo me ruṇaddhi tam",
    "GE09ram_05_u:4974": " 5.058.008a mayātulā visṛṣṭā hi śailavṛṣṭir nirantarā",
    "GE09ram_05_u:4975": " 5.058.008c devān api raṇe hanyāt kiṃ punas tān niśācarān",
    "GE09ram_05_u:4976": " 5.058.009a sāgaro 'py atiyād velāṃ mandaraḥ pracaled api",
    "GE09ram_05_u:4977": " 5.058.009c na jāmbavantaṃ samare kampayed arivāhinī",
    "GE09ram_05_u:4978": " 5.058.010a sarvarākṣasasaṃghānāṃ rākṣasā ye ca pūrvakāḥ",
    "GE09ram_05_u:4979": " 5.058.010c alam eko vināśāya vīro vāyusutaḥ kapiḥ",
    "GE09ram_05_u:4980": " 5.058.011a panasasyoruvegena nīlasya ca mahātmanaḥ",
    "GE09ram_05_u:4981": " 5.058.011c mandaro 'py avaśīryeta kiṃ punar yudhi rākṣasāḥ",
    "GE09ram_05_u:4982": " 5.058.012a sadevāsurayuddheṣu gandharvoragapakṣiṣu",
    "GE09ram_05_u:4983": " 5.058.012c maindasya pratiyoddhāraṃ śaṃsata dvividasya vā",
    "GE09ram_05_u:4984": " 5.058.013a aśviputrau mahāvegāv etau plavagasattamau",
    "GE09ram_05_u:4985": " 5.058.013c pitāmahavarotsekāt paramaṃ darpam āsthitau",
    "GE09ram_05_u:4986": " 5.058.014a aśvinor mānanārthaṃ hi sarvalokapitāmahaḥ",
    "GE09ram_05_u:4987": " 5.058.014c sarvāvadhyatvam atulam anayor dattavān purā",
    "GE09ram_05_u:4988": " 5.058.015a varotsekena mattau ca pramathya mahatīṃ camūm",
    "GE09ram_05_u:4989": " 5.058.015c surāṇām amṛtaṃ vīrau pītavantau plavaṃgamau",
    "GE09ram_05_u:4990": " 5.058.016a etāv eva hi saṃkruddhau savājirathakuñjarām",
    "GE09ram_05_u:4991": " 5.058.016c laṅkāṃ nāśayituṃ śaktau sarve tiṣṭhantu vānarāḥ",
    "GE09ram_05_u:4992": " 5.058.017a ayuktaṃ tu vinā devīṃ dṛṣṭabadbhiḥ plavaṃgamāḥ",
    "GE09ram_05_u:4993": " 5.058.017c samīpaṃ gantum asmābhī rāghavasya mahātmanaḥ",
    "GE09ram_05_u:4994": " 5.058.018a dṛṣṭā devī na cānītā iti tatra nivedanam",
    "GE09ram_05_u:4995": " 5.058.018c ayuktam iva paśyāmi bhavadbhiḥ khyātavikramaiḥ",
    "GE09ram_05_u:4996": " 5.058.019a na hi vaḥ plavate kaś cin nāpi kaś cit parākrame",
    "GE09ram_05_u:4997": " 5.058.019c tulyaḥ sāmaradaityeṣu lokeṣu harisattamāḥ",
    "GE09ram_05_u:4998": " 5.058.020a teṣv evaṃ hatavīreṣu rākṣaseṣu hanūmatā",
    "GE09ram_05_u:4999": " 5.058.020c kim anyad atra kartavyaṃ gṛhītvā yāma jānakīm",
    "GE09ram_05_u:5000": " 5.058.021a tam evaṃ kṛtasaṃkalpaṃ jāmbavān harisattamaḥ",
    "GE09ram_05_u:5001": " 5.058.021c uvāca paramaprīto vākyam arthavad arthavit",
    "GE09ram_05_u:5002": " 5.058.022a na tāvad eṣā matir akṣamā no;",
    "GE09ram_05_u:5003": " yathā bhavān paśyati rājaputra",
    "GE09ram_05_u:5004": " 5.058.022c yathā tu rāmasya matir niviṣṭā;",
    "GE09ram_05_u:5005": " tathā bhavān paśyatu kāryasiddhim",
    "GE09ram_05_u:5006": " 5.059.001a tato jāmbavato vākyam agṛhṇanta vanaukasaḥ",
    "GE09ram_05_u:5007": " 5.059.001c aṅgadapramukhā vīrā hanūmāṃś ca mahākapiḥ",
    "GE09ram_05_u:5008": " 5.059.002a prītimantas tataḥ sarve vāyuputrapuraḥsarāḥ",
    "GE09ram_05_u:5009": " 5.059.002c mahendrāgraṃ parityajya pupluvuḥ plavagarṣabhāḥ",
    "GE09ram_05_u:5010": " 5.059.003a merumandarasaṃkāśā mattā iva mahāgajāḥ",
    "GE09ram_05_u:5011": " 5.059.003c chādayanta ivākāśaṃ mahākāyā mahābalāḥ",
    "GE09ram_05_u:5012": " 5.059.004a sabhājyamānaṃ bhūtais tam ātmavantaṃ mahābalam",
    "GE09ram_05_u:5013": " 5.059.004c hanūmantaṃ mahāvegaṃ vahanta iva dṛṣṭibhiḥ",
    "GE09ram_05_u:5014": " 5.059.005a rāghave cārthanirvṛttiṃ bhartuś ca paramaṃ yaśaḥ",
    "GE09ram_05_u:5015": " 5.059.005c samādhāya samṛddhārthāḥ karmasiddhibhir unnatāḥ",
    "GE09ram_05_u:5016": " 5.059.006a priyākhyānonmukhāḥ sarve sarve yuddhābhinandinaḥ",
    "GE09ram_05_u:5017": " 5.059.006c sarve rāmapratīkāre niścitārthā manasvinaḥ",
    "GE09ram_05_u:5018": " 5.059.007a plavamānāḥ kham āplutya tatas te kānanaukṣakaḥ",
    "GE09ram_05_u:5019": " 5.059.007c nandanopamam āsedur vanaṃ drumalatāyutam",
    "GE09ram_05_u:5020": " 5.059.008a yat tan madhuvanaṃ nāma sugrīvasyābhirakṣitam",
    "GE09ram_05_u:5021": " 5.059.008c adhṛṣyaṃ sarvabhūtānāṃ sarvabhūtamanoharam",
    "GE09ram_05_u:5022": " 5.059.009a yad rakṣati mahāvīryaḥ sadā dadhimukhaḥ kapiḥ",
    "GE09ram_05_u:5023": " 5.059.009c mātulaḥ kapimukhyasya sugrīvasya mahātmanaḥ",
    "GE09ram_05_u:5024": " 5.059.010a te tad vanam upāgamya babhūvuḥ paramotkaṭāḥ",
    "GE09ram_05_u:5025": " 5.059.010c vānarā vānarendrasya manaḥkāntatamaṃ mahat",
    "GE09ram_05_u:5026": " 5.059.011a tatas te vānarā hṛṣṭā dṛṣṭvā madhuvanaṃ mahat",
    "GE09ram_05_u:5027": " 5.059.011c kumāram abhyayācanta madhūni madhupiṅgalāḥ",
    "GE09ram_05_u:5028": " 5.059.012a tataḥ kumāras tān vṛddhāñ jāmbavatpramukhān kapīn",
    "GE09ram_05_u:5029": " 5.059.012c anumānya dadau teṣāṃ nisargaṃ madhubhakṣaṇe",
    "GE09ram_05_u:5030": " 5.059.013a tataś cānumatāḥ sarve saṃprahṛṣṭā vanaukasaḥ",
    "GE09ram_05_u:5031": " 5.059.013c muditāś ca tatas te ca pranṛtyanti tatas tataḥ",
    "GE09ram_05_u:5032": " 5.059.014a gāyanti ke cit praṇamanti ke cin;",
    "GE09ram_05_u:5033": " nṛtyanti ke cit prahasanti ke cit",
    "GE09ram_05_u:5034": " 5.059.014c patanti ke cid vicaranti ke cit;",
    "GE09ram_05_u:5035": " plavanti ke cit pralapanti ke cit",
    "GE09ram_05_u:5036": " 5.059.015a parasparaṃ ke cid upāśrayante;",
    "GE09ram_05_u:5037": " parasparaṃ ke cid atibruvante",
    "GE09ram_05_u:5038": " 5.059.015c drumād drumaṃ ke cid abhiplavante;",
    "GE09ram_05_u:5039": " kṣitau nagāgrān nipatanti ke cit",
    "GE09ram_05_u:5040": " 5.059.016a mahītalāt ke cid udīrṇavegā;",
    "GE09ram_05_u:5041": " mahādrumāgrāṇy abhisaṃpatante",
    "GE09ram_05_u:5042": " 5.059.016c gāyantam anyaḥ prahasann upaiti;",
    "GE09ram_05_u:5043": " hasantam anyaḥ prahasann upaiti",
    "GE09ram_05_u:5044": " 5.059.017a rudantam anyaḥ prarudann upaiti;",
    "GE09ram_05_u:5045": " nudantam anyaḥ praṇudann upaiti",
    "GE09ram_05_u:5046": " 5.059.017c samākulaṃ tat kapisainyam āsīn;",
    "GE09ram_05_u:5047": " madhuprapānotkaṭa sattvaceṣṭam",
    "GE09ram_05_u:5048": " 5.059.017e na cātra kaś cin na babhūva matto;",
    "GE09ram_05_u:5049": " na cātra kaś cin na babhūva tṛpto",
    "GE09ram_05_u:5050": " 5.059.018a tato vanaṃ tat paribhakṣyamāṇaṃ;",
    "GE09ram_05_u:5051": " drumāṃś ca vidhvaṃsitapatrapuṣpān",
    "GE09ram_05_u:5052": " 5.059.018c samīkṣya kopād dadhivaktranāmā;",
    "GE09ram_05_u:5053": " nivārayām āsa kapiḥ kapīṃs tān",
    "GE09ram_05_u:5054": " 5.059.019a sa taiḥ pravṛddhaiḥ paribhartsyamāno;",
    "GE09ram_05_u:5055": " vanasya goptā harivīravṛddhaḥ",
    "GE09ram_05_u:5056": " 5.059.019c cakāra bhūyo matim ugratejā;",
    "GE09ram_05_u:5057": " vanasya rakṣāṃ prati vānarebhyaḥ",
    "GE09ram_05_u:5058": " 5.059.020a uvāca kāṃś cit paruṣāṇi dhṛṣṭam;",
    "GE09ram_05_u:5059": " asaktam anyāṃś ca talair jaghāna",
    "GE09ram_05_u:5060": " 5.059.020c sametya kaiś cit kalahaṃ cakāra;",
    "GE09ram_05_u:5061": " tathaiva sāmnopajagāma kāṃś cit",
    "GE09ram_05_u:5062": " 5.059.021a sa tair madāc cāprativārya vegair;",
    "GE09ram_05_u:5063": " balāc ca tenāprativāryamāṇaiḥ",
    "GE09ram_05_u:5064": " 5.059.021c pradharṣitas tyaktabhayaiḥ sametya;",
    "GE09ram_05_u:5065": " prakṛṣyate cāpy anavekṣya doṣam",
    "GE09ram_05_u:5066": " 5.059.022a nakhais tudanto daśanair daśantas;",
    "GE09ram_05_u:5067": " talaiś ca pādaiś ca samāpnuvantaḥ",
    "GE09ram_05_u:5068": " 5.059.022c madāt kapiṃ taṃ kapayaḥ samagrā;",
    "GE09ram_05_u:5069": " mahāvanaṃ nirviṣayaṃ ca cakruḥ",
    "GE09ram_05_u:5070": " 5.060.001a tān uvāca hariśreṣṭho hanūmān vānararṣabhaḥ",
    "GE09ram_05_u:5071": " 5.060.001c avyagramanaso yūyaṃ madhu sevata vānarāḥ",
    "GE09ram_05_u:5072": " 5.060.002a śrutvā hanumato vākyaṃ harīṇāṃ pravaro 'ṅgadaḥ",
    "GE09ram_05_u:5073": " 5.060.002c pratyuvāca prasannātmā pibantu harayo madhu",
    "GE09ram_05_u:5074": " 5.060.003a avaśyaṃ kṛtakāryasya vākyaṃ hanumato mayā",
    "GE09ram_05_u:5075": " 5.060.003c akāryam api kartavyaṃ kim aṅga punar īdṛśam",
    "GE09ram_05_u:5076": " 5.060.004a andagasya mukhāc chrutvā vacanaṃ vānararṣabhāḥ",
    "GE09ram_05_u:5077": " 5.060.004c sādhu sādhv iti saṃhṛṣṭā vānarāḥ pratyapūjayan",
    "GE09ram_05_u:5078": " 5.060.005a pūjayitvāṅgadaṃ sarve vānarā vānararṣabham",
    "GE09ram_05_u:5079": " 5.060.005c jagmur madhuvanaṃ yatra nadīvega iva drutam",
    "GE09ram_05_u:5080": " 5.060.006a te prahṛṣṭā madhuvanaṃ pālān ākramya vīryataḥ",
    "GE09ram_05_u:5081": " 5.060.006c atisargāc ca paṭavo dṛṣṭvā śrutvā ca maithilīm",
    "GE09ram_05_u:5082": " 5.060.007a utpatya ca tataḥ sarve vanapālān samāgatāḥ",
    "GE09ram_05_u:5083": " 5.060.007c tāḍayanti sma śataśaḥ saktān madhuvane tadā",
    "GE09ram_05_u:5084": " 5.060.008a madhūni droṇamātrāṇi bahubhiḥ parigṛhya te",
    "GE09ram_05_u:5085": " 5.060.008c ghnanti sma sahitāḥ sarve bhakṣayanti tathāpare",
    "GE09ram_05_u:5086": " 5.060.009a ke cit pītvāpavidhyanti madhūni madhupiṅgalāḥ",
    "GE09ram_05_u:5087": " 5.060.009c madhūcciṣṭena ke cic ca jaghnur anyonyam utkaṭāḥ",
    "GE09ram_05_u:5088": " 5.060.010a apare vṛkṣamūleṣu śākhāṃ gṛhya vyavasthitaḥ",
    "GE09ram_05_u:5089": " 5.060.010c atyarthaṃ ca madaglānāḥ parṇāny āstīrya śerate",
    "GE09ram_05_u:5090": " 5.060.011a unmattabhūtāḥ plavagā madhumattāś ca hṛṣṭavat",
    "GE09ram_05_u:5091": " 5.060.011c kṣipanty api tathānyonyaṃ skhalanty api tathāpare",
    "GE09ram_05_u:5092": " 5.060.012a ke cit kṣveḍān prakurvanti ke cit kūjanti hṛṣṭavat",
    "GE09ram_05_u:5093": " 5.060.012c harayo madhunā mattāḥ ke cit suptā mahītale",
    "GE09ram_05_u:5094": " 5.060.013a ye 'py atra madhupālāḥ syuḥ preṣyā dadhimukhasya tu",
    "GE09ram_05_u:5095": " 5.060.013c te 'pi tair vānarair bhīmaiḥ pratiṣiddhā diśo gatāḥ",
    "GE09ram_05_u:5096": " 5.060.014a jānubhiś ca prakṛṣṭāś ca devamārgaṃ ca darśitāḥ",
    "GE09ram_05_u:5097": " 5.060.014c abruvan paramodvignā gatvā dadhimukhaṃ vacaḥ",
    "GE09ram_05_u:5098": " 5.060.015a hanūmatā dattavarair hataṃ madhuvanaṃ balāt",
    "GE09ram_05_u:5099": " 5.060.015c vayaṃ ca jānubhiḥ kṛṣṭā devamārgaṃ ca darśitāḥ",
    "GE09ram_05_u:5100": " 5.060.016a tato dadhimukhaḥ kruddho vanapas tatra vānaraḥ",
    "GE09ram_05_u:5101": " 5.060.016c hataṃ madhuvanaṃ śrutvā sāntvayām āsa tān harīn",
    "GE09ram_05_u:5102": " 5.060.017a etāgacchata gacchāmo vānarān atidarpitān",
    "GE09ram_05_u:5103": " 5.060.017c balenāvārayiṣyāmo madhu bhakṣayato vayam",
    "GE09ram_05_u:5104": " 5.060.018a śrutvā dadhimukhasyedaṃ vacanaṃ vānararṣabhāḥ",
    "GE09ram_05_u:5105": " 5.060.018c punar vīrā madhuvanaṃ tenaiva sahitā yayuḥ",
    "GE09ram_05_u:5106": " 5.060.019a madhye caiṣāṃ dadhimukhaḥ pragṛhya sumahātarum",
    "GE09ram_05_u:5107": " 5.060.019c samabhyadhāvad vegenā te ca sarve plavaṃgamāḥ",
    "GE09ram_05_u:5108": " 5.060.020a te śilāḥ pādapāṃś cāpi pāṣāṇāṃś cāpi vānarāḥ",
    "GE09ram_05_u:5109": " 5.060.020c gṛhītvābhyāgaman kruddhā yatra te kapikuñjarāḥ",
    "GE09ram_05_u:5110": " 5.060.021a te svāmivacanaṃ vīrā hṛdayeṣv avasajya tat",
    "GE09ram_05_u:5111": " 5.060.021c tvarayā hy abhyadhāvanta sālatālaśilāyudhāḥ",
    "GE09ram_05_u:5112": " 5.060.022a vṛkṣasthāṃś ca talasthāṃś ca vānarān baladarpitān",
    "GE09ram_05_u:5113": " 5.060.022c abhyakrāmanta te vīrāḥ pālās tatra sahasraśaḥ",
    "GE09ram_05_u:5114": " 5.060.023a atha dṛṣṭvā dadhimukhaṃ kruddhaṃ vānarapuṃgavāḥ",
    "GE09ram_05_u:5115": " 5.060.023c abhyadhāvanta vegena hanūmatpramukhās tadā",
    "GE09ram_05_u:5116": " 5.060.024a taṃ savṛkṣaṃ mahābāhum āpatantaṃ mahābalam",
    "GE09ram_05_u:5117": " 5.060.024c āryakaṃ prāharat tatra bāhubhyāṃ kupito 'ṅgadaḥ",
    "GE09ram_05_u:5118": " 5.060.025a madāndhaś a na vedainam āryako 'yaṃ mameti saḥ",
    "GE09ram_05_u:5119": " 5.060.025c athainaṃ niṣpipeṣāśu vegavad vasudhātale",
    "GE09ram_05_u:5120": " 5.060.026a sa bhagnabāhur vimukho vihvalaḥ śoṇitokṣitaḥ",
    "GE09ram_05_u:5121": " 5.060.026c mumoha sahasā vīro muhūrtaṃ kapikuñjaraḥ",
    "GE09ram_05_u:5122": " 5.060.027a sa kathaṃ cid vimuktas tair vānarair vānararṣabhaḥ",
    "GE09ram_05_u:5123": " 5.060.027c uvācaikāntam āgamya bhṛtyāṃs tān samupāgatān",
    "GE09ram_05_u:5124": " 5.060.028a ete tiṣṭhantu gacchāmo bhartā no yatra vānaraḥ",
    "GE09ram_05_u:5125": " 5.060.028c sugrīvo vipulagrīvaḥ saha rāmeṇa tiṣṭhati",
    "GE09ram_05_u:5126": " 5.060.029a sarvaṃ caivāṅgade doṣaṃ śrāvayiṣyāmi pārthiva",
    "GE09ram_05_u:5127": " 5.060.029c amarṣī vacanaṃ śrutvā ghātayiṣyati vānarān",
    "GE09ram_05_u:5128": " 5.060.030a iṣṭaṃ madhuvanaṃ hy etat sugrīvasya mahātmanaḥ",
    "GE09ram_05_u:5129": " 5.060.030c pitṛpaitāmahaṃ divyaṃ devair api durāsadam",
    "GE09ram_05_u:5130": " 5.060.031a sa vānarān imān sarvān madhulubdhān gatāyuṣaḥ",
    "GE09ram_05_u:5131": " 5.060.031c ghātayiṣyati daṇḍena sugrīvaḥ sasuhṛjjanān",
    "GE09ram_05_u:5132": " 5.060.032a vadhyā hy ete durātmāno nṛpājñā paribhāvinaḥ",
    "GE09ram_05_u:5133": " 5.060.032c amarṣaprabhavo roṣaḥ saphalo no bhaviṣyati",
    "GE09ram_05_u:5134": " 5.060.033a evam uktvā dadhimukho vanapālān mahābalaḥ",
    "GE09ram_05_u:5135": " 5.060.033c jagāma sahasotpatya vanapālaiḥ samanvitaḥ",
    "GE09ram_05_u:5136": " 5.060.034a nimeṣāntaramātreṇa sa hi prāpto vanālayaḥ",
    "GE09ram_05_u:5137": " 5.060.034c sahasrāṃśusuto dhīmān sugrīvo yatra vānaraḥ",
    "GE09ram_05_u:5138": " 5.060.035a rāmaṃ ca lakṣmaṇaṃ caiva dṛṣṭvā sugrīvam eva ca",
    "GE09ram_05_u:5139": " 5.060.035c samapratiṣṭhāṃ jagatīm ākāśān nipapāta ha",
    "GE09ram_05_u:5140": " 5.060.036a sa nipatya mahāvīryaḥ sarvais taiḥ parivāritaḥ",
    "GE09ram_05_u:5141": " 5.060.036c harir dadhimukhaḥ pālaiḥ pālānāṃ parameśvaraḥ",
    "GE09ram_05_u:5142": " 5.060.037a sa dīnavadano bhūtvā kṛtvā śirasi cāñjalim",
    "GE09ram_05_u:5143": " 5.060.037c sugrīvasya śubhau mūrdhnā caraṇau pratyapīḍayat",
    "GE09ram_05_u:5144": " 5.061.001a tato mūrdhnā nipatitaṃ vānaraṃ vānararṣabhaḥ",
    "GE09ram_05_u:5145": " 5.061.001c dṛṣṭvaivodvignahṛdayo vākyam etad uvāca ha",
    "GE09ram_05_u:5146": " 5.061.002a uttiṣṭhottiṣṭha kasmāt tvaṃ pādayoḥ patito mama",
    "GE09ram_05_u:5147": " 5.061.002c abhayaṃ te bhaved vīra satyam evābhidhīyatām",
    "GE09ram_05_u:5148": " 5.061.003a sa tu viśvāsitas tena sugrīveṇa mahātmanā",
    "GE09ram_05_u:5149": " 5.061.003c utthāya ca mahāprājño vākyaṃ dadhimukho 'bravīt",
    "GE09ram_05_u:5150": " 5.061.004a naivarkṣarajasā rājan na tvayā nāpi vālinā",
    "GE09ram_05_u:5151": " 5.061.004c vanaṃ nisṛṣṭapūrvaṃ hi bhakṣitaṃ tat tu vānaraiḥ",
    "GE09ram_05_u:5152": " 5.061.005a ebhiḥ pradharṣitāś caiva vāritā vanarakṣibhiḥ",
    "GE09ram_05_u:5153": " 5.061.005c madhūny acintayitvemān bhakṣayanti pibanti ca",
    "GE09ram_05_u:5154": " 5.061.006a śiṣṭam atrāpavidhyanti bhakṣayanti tathāpare",
    "GE09ram_05_u:5155": " 5.061.006c nivāryamāṇās te sarve bhruvau vai darśayanti hi",
    "GE09ram_05_u:5156": " 5.061.007a ime hi saṃrabdhatarās tathā taiḥ saṃpradharṣitāḥ",
    "GE09ram_05_u:5157": " 5.061.007c vārayanto vanāt tasmāt kruddhair vānarapuṃgavaiḥ",
    "GE09ram_05_u:5158": " 5.061.008a tatas tair bahubhir vīrair vānarair vānararṣabhāḥ",
    "GE09ram_05_u:5159": " 5.061.008c saṃraktanayanaiḥ krodhād dharayaḥ saṃpracālitāḥ",
    "GE09ram_05_u:5160": " 5.061.009a pāṇibhir nihatāḥ ke cit ke cij jānubhir āhatāḥ",
    "GE09ram_05_u:5161": " 5.061.009c prakṛṣṭāś ca yathākāmaṃ devamārgaṃ ca darśitāḥ",
    "GE09ram_05_u:5162": " 5.061.010a evam ete hatāḥ śūrās tvayi tiṣṭhati bhartari",
    "GE09ram_05_u:5163": " 5.061.010c kṛtsnaṃ madhuvanaṃ caiva prakāmaṃ taiḥ prabhakṣyate",
    "GE09ram_05_u:5164": " 5.061.011a evaṃ vijñāpyamānaṃ tu sugrīvaṃ vānararṣabham",
    "GE09ram_05_u:5165": " 5.061.011c apṛcchat taṃ mahāprājño lakṣmaṇaḥ paravīrahā",
    "GE09ram_05_u:5166": " 5.061.012a kim ayaṃ vānaro rājan vanapaḥ pratyupasthitaḥ",
    "GE09ram_05_u:5167": " 5.061.012c kaṃ cārtham abhinirdiśya duḥkhito vākyam abravīt",
    "GE09ram_05_u:5168": " 5.061.013a evam uktas tu sugrīvo lakṣmaṇena mahātmanā",
    "GE09ram_05_u:5169": " 5.061.013c lakṣmaṇaṃ pratyuvācedaṃ vākyaṃ vākyaviśāradaḥ",
    "GE09ram_05_u:5170": " 5.061.014a ārya lakṣmaṇa saṃprāha vīro dadhimukhaḥ kapiḥ",
    "GE09ram_05_u:5171": " 5.061.014c aṅgadapramukhair vīrair bhakṣitaṃ madhuvānaraiḥ",
    "GE09ram_05_u:5172": " 5.061.015a naiṣām akṛtakṛtyānām īdṛśaḥ syād upakramaḥ",
    "GE09ram_05_u:5173": " 5.061.015c vanaṃ yathābhipannaṃ taiḥ sādhitaṃ karma vānaraiḥ",
    "GE09ram_05_u:5174": " 5.061.016a dṛṣṭā devī na saṃdeho na cānyena hanūmatā",
    "GE09ram_05_u:5175": " 5.061.016c na hy anyaḥ sādhane hetuḥ karmaṇo 'sya hanūmataḥ",
    "GE09ram_05_u:5176": " 5.061.017a kāryasiddhir hanumati matiś ca haripuṃgava",
    "GE09ram_05_u:5177": " 5.061.017c vyavasāyaś ca vīryaṃ ca śrutaṃ cāpi pratiṣṭhitam",
    "GE09ram_05_u:5178": " 5.061.018a jāmbavān yatra netā syād aṅgadasya baleśvaraḥ",
    "GE09ram_05_u:5179": " 5.061.018c hanūmāṃś cāpy adhiṣṭhātā na tasya gatir anyathā",
    "GE09ram_05_u:5180": " 5.061.019a aṅgadapramukhair vīrair hataṃ madhuvanaṃ kila",
    "GE09ram_05_u:5181": " 5.061.019c vicintya dakṣiṇām āśām āgatair haripuṃgavaiḥ",
    "GE09ram_05_u:5182": " 5.061.020a āgataiś ca praviṣṭaṃ tad yathā madhuvanaṃ hi taiḥ",
    "GE09ram_05_u:5183": " 5.061.020c dharṣitaṃ ca vanaṃ kṛtsnam upayuktaṃ ca vānaraiḥ",
    "GE09ram_05_u:5184": " 5.061.020e vāritāḥ sahitāḥ pālās tathā jānubhir āhatāḥ",
    "GE09ram_05_u:5185": " 5.061.021a etadartham ayaṃ prāpto vaktuṃ madhuravāg iha",
    "GE09ram_05_u:5186": " 5.061.021c nāmnā dadhimukho nāma hariḥ prakhyātavikramaḥ",
    "GE09ram_05_u:5187": " 5.061.022a dṛṣṭā sītā mahābāho saumitre paśya tattvataḥ",
    "GE09ram_05_u:5188": " 5.061.022c abhigamya yathā sarve pibanti madhu vānarāḥ",
    "GE09ram_05_u:5189": " 5.061.023a na cāpy adṛṣṭvā vaidehīṃ viśrutāḥ puruṣarṣabha",
    "GE09ram_05_u:5190": " 5.061.023c vanaṃ dātta varaṃ divyaṃ dharṣayeyur vanaukasaḥ",
    "GE09ram_05_u:5191": " 5.061.024a tataḥ prahṛṣṭo dharmātmā lakṣmaṇaḥ saharāghavaḥ",
    "GE09ram_05_u:5192": " 5.061.024c śrutvā karṇasukhāṃ vāṇīṃ sugrīvavadanāc cyutām",
    "GE09ram_05_u:5193": " 5.061.025a prāhṛṣyata bhṛśaṃ rāmo lakṣmaṇaś ca mahāyaśāḥ",
    "GE09ram_05_u:5194": " 5.061.025c śrutvā dadhimukhasyedaṃ sugrīvas tu prahṛṣya ca",
    "GE09ram_05_u:5195": " 5.061.025e vanapālaṃ punar vākyaṃ sugrīvaḥ pratyabhāṣata",
    "GE09ram_05_u:5196": " 5.061.026a prīto 'smi saumya yad bhuktaṃ vanaṃ taiḥ kṛtakarmabhiḥ",
    "GE09ram_05_u:5197": " 5.061.026c marṣitaṃ marṣaṇīyaṃ ca ceṣṭitaṃ kṛtakarmaṇām",
    "GE09ram_05_u:5198": " 5.061.027a icchāmi śīghraṃ hanumatpradhānān;",
    "GE09ram_05_u:5199": " śākhāmṛgāṃs tān mṛgarājadarpān",
    "GE09ram_05_u:5200": " 5.061.027c draṣṭuṃ kṛtārthān saha rāghavābhyāṃ;",
    "GE09ram_05_u:5201": " śrotuṃ ca sītādhigame prayatnam",
    "GE09ram_05_u:5202": " 5.062.001a sugrīveṇaivam uktas tu hṛṣṭo dadhimukhaḥ kapiḥ",
    "GE09ram_05_u:5203": " 5.062.001c rāghavaṃ lakṣmaṇaṃ caiva sugrīvaṃ cābhyavādayat",
    "GE09ram_05_u:5204": " 5.062.002a sa praṇamya ca sugrīvaṃ rāghavau ca mahābalau",
    "GE09ram_05_u:5205": " 5.062.002c vānaraiḥ sahitaiḥ śūrair divam evotpapāta ha",
    "GE09ram_05_u:5206": " 5.062.003a sa yathaivāgataḥ pūrvaṃ tathaiva tvarito gataḥ",
    "GE09ram_05_u:5207": " 5.062.003c nipatya gaganād bhūmau tad vanaṃ praviveśa ha",
    "GE09ram_05_u:5208": " 5.062.004a sa praviṣṭo madhuvanaṃ dadarśa hariyūthapān",
    "GE09ram_05_u:5209": " 5.062.004c vimadān uddhatān sarvān mehamānān madhūdakam",
    "GE09ram_05_u:5210": " 5.062.005a sa tān upāgamad vīro baddhvā karapuṭāñjalim",
    "GE09ram_05_u:5211": " 5.062.005c uvāca vacanaṃ ślakṣṇam idaṃ hṛṣṭavad aṅgadam",
    "GE09ram_05_u:5212": " 5.062.006a saumya roṣo na kartavyo yad ebhir abhivāritaḥ",
    "GE09ram_05_u:5213": " 5.062.006c ajñānād rakṣibhiḥ krodhād bhavantaḥ pratiṣedhitāḥ",
    "GE09ram_05_u:5214": " 5.062.007a yuvarājas tvam īśaś ca vanasyāsya mahābala",
    "GE09ram_05_u:5215": " 5.062.007c maurkhyāt pūrvaṃ kṛto doṣas tad bhavān kṣantum arhati",
    "GE09ram_05_u:5216": " 5.062.008a yathaiva hi pitā te 'bhūt pūrvaṃ harigaṇeśvaraḥ",
    "GE09ram_05_u:5217": " 5.062.008c tathā tvam api sugrīvo nānyas tu harisattama",
    "GE09ram_05_u:5218": " 5.062.009a ākhyātaṃ hi mayā gatvā pitṛvyasya tavānagha",
    "GE09ram_05_u:5219": " 5.062.009c ihopayānaṃ sarveṣām eteṣāṃ vanacāriṇām",
    "GE09ram_05_u:5220": " 5.062.010a sa tvadāgamanaṃ śrutvā sahaibhir hariyūthapaiḥ",
    "GE09ram_05_u:5221": " 5.062.010c prahṛṣṭo na tu ruṣṭo 'sau vanaṃ śrutvā pradharṣitam",
    "GE09ram_05_u:5222": " 5.062.011a prahṛṣṭo māṃ pitṛvyas te sugrīvo vānareśvaraḥ",
    "GE09ram_05_u:5223": " 5.062.011c śīghraṃ preṣaya sarvāṃs tān iti hovāca pārthivaḥ",
    "GE09ram_05_u:5224": " 5.062.012a śrutvā dadhimukhasyaitad vacanaṃ ślakṣṇam aṅgadaḥ",
    "GE09ram_05_u:5225": " 5.062.012c abravīt tān hariśreṣṭho vākyaṃ vākyaviśāradaḥ",
    "GE09ram_05_u:5226": " 5.062.013a śaṅke śruto 'yaṃ vṛttānto rāmeṇa hariyūthapāḥ",
    "GE09ram_05_u:5227": " 5.062.013c tat kṣamaṃ neha naḥ sthātuṃ kṛte kārye paraṃtapāḥ",
    "GE09ram_05_u:5228": " 5.062.014a pītvā madhu yathākāmaṃ viśrāntā vanacāriṇaḥ",
    "GE09ram_05_u:5229": " 5.062.014c kiṃ śeṣaṃ gamanaṃ tatra sugrīvo yatra me guruḥ",
    "GE09ram_05_u:5230": " 5.062.015a sarve yathā māṃ vakṣyanti sametya hariyūthapāḥ",
    "GE09ram_05_u:5231": " 5.062.015c tathāsmi kartā kartavye bhavadbhiḥ paravān aham",
    "GE09ram_05_u:5232": " 5.062.016a nājñāpayitum īśo 'haṃ yuvarājo 'smi yady api",
    "GE09ram_05_u:5233": " 5.062.016c ayuktaṃ kṛtakarmāṇo yūyaṃ dharṣayituṃ mayā",
    "GE09ram_05_u:5234": " 5.062.017a bruvataś cāṅgadaś caivaṃ śrutvā vacanam avyayam",
    "GE09ram_05_u:5235": " 5.062.017c prahṛṣṭamanaso vākyam idam ūcur vanaukasaḥ",
    "GE09ram_05_u:5236": " 5.062.018a evaṃ vakṣyati ko rājan prabhuḥ san vānararṣabha",
    "GE09ram_05_u:5237": " 5.062.018c aiśvaryamadamatto hi sarvo 'ham iti manyate",
    "GE09ram_05_u:5238": " 5.062.019a tava cedaṃ susadṛśaṃ vākyaṃ nānyasya kasya cit",
    "GE09ram_05_u:5239": " 5.062.019c saṃnatir hi tavākhyāti bhaviṣyac chubhabhāgyatām",
    "GE09ram_05_u:5240": " 5.062.020a sarve vayam api prāptās tatra gantuṃ kṛtakṣaṇāḥ",
    "GE09ram_05_u:5241": " 5.062.020c sa yatra harivīrāṇāṃ sugrīvaḥ patir avyayaḥ",
    "GE09ram_05_u:5242": " 5.062.021a tvayā hy anuktair haribhir naiva śakyaṃ padāt padam",
    "GE09ram_05_u:5243": " 5.062.021c kva cid gantuṃ hariśreṣṭha brūmaḥ satyam idaṃ tu te",
    "GE09ram_05_u:5244": " 5.062.022a evaṃ tu vadatāṃ teṣām aṅgadaḥ pratyabhāṣata",
    "GE09ram_05_u:5245": " 5.062.022c bāḍhaṃ gacchāma ity uktvā utpapāta mahītalāt",
    "GE09ram_05_u:5246": " 5.062.023a utpatantam anūtpetuḥ sarve te hariyūthapāḥ",
    "GE09ram_05_u:5247": " 5.062.023c kṛtvākāśaṃ nirākāśaṃ yajñotkṣiptā ivānalāḥ",
    "GE09ram_05_u:5248": " 5.062.024a te 'mbaraṃ sahasotpatya vegavantaḥ plavaṃgamāḥ",
    "GE09ram_05_u:5249": " 5.062.024c vinadanto mahānādaṃ ghanā vāteritā yathā",
    "GE09ram_05_u:5250": " 5.062.025a aṅgade hy ananuprāpte sugrīvo vānarādhipaḥ",
    "GE09ram_05_u:5251": " 5.062.025c uvāca śokopahataṃ rāmaṃ kamalalocanam",
    "GE09ram_05_u:5252": " 5.062.026a samāśvasihi bhadraṃ te dṛṣṭā devī na saṃśayaḥ",
    "GE09ram_05_u:5253": " 5.062.026c nāgantum iha śakyaṃ tair atīte samaye hi naḥ",
    "GE09ram_05_u:5254": " 5.062.027a na matsakāśam āgacchet kṛtye hi vinipātite",
    "GE09ram_05_u:5255": " 5.062.027c yuvarājo mahābāhuḥ plavatāṃ pravaro 'ṅgadaḥ",
    "GE09ram_05_u:5256": " 5.062.028a yady apy akṛtakṛtyānām īdṛśaḥ syād upakramaḥ",
    "GE09ram_05_u:5257": " 5.062.028c bhavet tu dīnavadano bhrāntaviplutamānasaḥ",
    "GE09ram_05_u:5258": " 5.062.029a pitṛpaitāmahaṃ caitat pūrvakair abhirakṣitam",
    "GE09ram_05_u:5259": " 5.062.029c na me madhuvanaṃ hanyād ahṛṣṭaḥ plavageśvaraḥ",
    "GE09ram_05_u:5260": " 5.062.030a kausalyā suprajā rāma samāśvasihi suvrata",
    "GE09ram_05_u:5261": " 5.062.030c dṛṣṭā devī na saṃdeho na cānyena hanūmatā",
    "GE09ram_05_u:5262": " 5.062.030e na hy anyaḥ karmaṇo hetuḥ sādhane tadvidho bhavet",
    "GE09ram_05_u:5263": " 5.062.031a hanūmati hi siddhiś ca matiś ca matisattama",
    "GE09ram_05_u:5264": " 5.062.031c vyavasāyaś ca vīryaṃ ca sūrye teja iva dhruvam",
    "GE09ram_05_u:5265": " 5.062.032a jāmbavān yatra netā syād aṅgadaś ca baleśvaraḥ",
    "GE09ram_05_u:5266": " 5.062.032c hanūmāṃś cāpy adhiṣṭhātā na tasya gatir anyathā",
    "GE09ram_05_u:5267": " 5.062.033a mā bhūś cintā samāyuktaḥ saṃpraty amitavikrama",
    "GE09ram_05_u:5268": " 5.062.034a tataḥ kila kilā śabdaṃ śuśrāvāsannam ambare",
    "GE09ram_05_u:5269": " 5.062.034c hanūmat karmadṛptānāṃ nardatāṃ kānanaukasām",
    "GE09ram_05_u:5270": " 5.062.034e kiṣkindhām upayātānāṃ siddhiṃ kathayatām iva",
    "GE09ram_05_u:5271": " 5.062.035a tataḥ śrutvā ninādaṃ taṃ kapīnāṃ kapisattamaḥ",
    "GE09ram_05_u:5272": " 5.062.035c āyatāñcitalāṅgūlaḥ so 'bhavad dhṛṣṭamānasaḥ",
    "GE09ram_05_u:5273": " 5.062.036a ājagmus te 'pi harayo rāmadarśanakāṅkṣiṇaḥ",
    "GE09ram_05_u:5274": " 5.062.036c aṅgadaṃ purataḥ kṛtvā hanūmantaṃ ca vānaram",
    "GE09ram_05_u:5275": " 5.062.037a te 'ṅgadapramukhā vīrāḥ prahṛṣṭāś ca mudānvitāḥ",
    "GE09ram_05_u:5276": " 5.062.037c nipetur harirājasya samīpe rāghavasya ca",
    "GE09ram_05_u:5277": " 5.062.038a hanūmāṃś ca mahābahuḥ praṇamya śirasā tataḥ",
    "GE09ram_05_u:5278": " 5.062.038c niyatām akṣatāṃ devīṃ rāghavāya nyavedayat",
    "GE09ram_05_u:5279": " 5.062.039a niścitārthaṃ tatas tasmin sugrīvaṃ pavanātmaje",
    "GE09ram_05_u:5280": " 5.062.039c lakṣmaṇaḥ prītimān prītaṃ bahumānād avaikṣata",
    "GE09ram_05_u:5281": " 5.062.040a prītyā ca ramamāṇo 'tha rāghavaḥ paravīrahā",
    "GE09ram_05_u:5282": " 5.062.040c bahu mānena mahatā hanūmantam avaikṣata",
    "GE09ram_05_u:5283": " 5.063.001a tataḥ prasravaṇaṃ śailaṃ te gatvā citrakānanam",
    "GE09ram_05_u:5284": " 5.063.001c praṇamya śirasā rāmaṃ lakṣmaṇaṃ ca mahābalam",
    "GE09ram_05_u:5285": " 5.063.002a yuvarājaṃ puraskṛtya sugrīvam abhivādya ca",
    "GE09ram_05_u:5286": " 5.063.002c pravṛttam atha sītāyāḥ pravaktum upacakramuḥ",
    "GE09ram_05_u:5287": " 5.063.003a rāvaṇāntaḥpure rodhaṃ rākṣasībhiś ca tarjanam",
    "GE09ram_05_u:5288": " 5.063.003c rāme samanurāgaṃ ca yaś cāpi samayaḥ kṛtaḥ",
    "GE09ram_05_u:5289": " 5.063.004a etad ākhyānti te sarve harayo rāma saṃnidhau",
    "GE09ram_05_u:5290": " 5.063.004c vaidehīm akṣatāṃ śrutvā rāmas tūttaram abravīt",
    "GE09ram_05_u:5291": " 5.063.005a kva sītā vartate devī kathaṃ ca mayi vartate",
    "GE09ram_05_u:5292": " 5.063.005c etan me sarvam ākhyāta vaidehīṃ prati vānarāḥ",
    "GE09ram_05_u:5293": " 5.063.006a rāmasya gaditaṃ śrutva harayo rāmasaṃnidhau",
    "GE09ram_05_u:5294": " 5.063.006c codayanti hanūmantaṃ sītāvṛttāntakovidam",
    "GE09ram_05_u:5295": " 5.063.007a śrutvā tu vacanaṃ teṣāṃ hanūmān mārutātmajaḥ",
    "GE09ram_05_u:5296": " 5.063.007c uvāca vākyaṃ vākyajñaḥ sītāyā darśanaṃ yathā",
    "GE09ram_05_u:5297": " 5.063.008a samudraṃ laṅghayitvāhaṃ śatayojanam āyatam",
    "GE09ram_05_u:5298": " 5.063.008c agacchaṃ jānakīṃ sītāṃ mārgamāṇo didṛkṣayā",
    "GE09ram_05_u:5299": " 5.063.009a tatra laṅketi nagarī rāvaṇasya durātmanaḥ",
    "GE09ram_05_u:5300": " 5.063.009c dakṣiṇasya samudrasya tīre vasati dakṣiṇe",
    "GE09ram_05_u:5301": " 5.063.010a tatra dṛṣṭā mayā sītā rāvaṇāntaḥpure satī",
    "GE09ram_05_u:5302": " 5.063.010c saṃnyasya tvayi jīvantī rāmā rāma manoratham",
    "GE09ram_05_u:5303": " 5.063.011a dṛṣṭā me rākṣasī madhye tarjyamānā muhur muhuḥ",
    "GE09ram_05_u:5304": " 5.063.011c rākṣasībhir virūpābhī rakṣitā pramadāvane",
    "GE09ram_05_u:5305": " 5.063.012a duḥkham āpadyate devī tavāduḥkhocitā satī",
    "GE09ram_05_u:5306": " 5.063.012c rāvaṇāntaḥpure ruddhvā rākṣasībhiḥ surakṣitā",
    "GE09ram_05_u:5307": " 5.063.013a ekaveṇīdharā dīnā tvayi cintāparāyaṇā",
    "GE09ram_05_u:5308": " 5.063.013c adhaḥśayyā vivarṇāṅgī padminīva himāgame",
    "GE09ram_05_u:5309": " 5.063.014a rāvaṇād vinivṛttārthā martavyakṛtaniścayā",
    "GE09ram_05_u:5310": " 5.063.014c devī kathaṃ cit kākutstha tvanmanā mārgitā mayā",
    "GE09ram_05_u:5311": " 5.063.015a ikṣvākuvaṃśavikhyātiṃ śanaiḥ kīrtayatānagha",
    "GE09ram_05_u:5312": " 5.063.015c sa mayā naraśārdūla viśvāsam upapāditā",
    "GE09ram_05_u:5313": " 5.063.016a tataḥ saṃbhāṣitā devī sarvam arthaṃ ca darśitā",
    "GE09ram_05_u:5314": " 5.063.016c rāmasugrīvasakhyaṃ ca śrutvā prītim upāgatā",
    "GE09ram_05_u:5315": " 5.063.017a niyataḥ samudācāro bhaktiś cāsyās tathā tvayi",
    "GE09ram_05_u:5316": " 5.063.017c evaṃ mayā mahābhāgā dṛṣṭā janakanandinī",
    "GE09ram_05_u:5317": " 5.063.017e ugreṇa tapasā yuktā tvadbhaktyā puruṣarṣabha",
    "GE09ram_05_u:5318": " 5.063.018a abhijñānaṃ ca me dattaṃ yathāvṛttaṃ tavāntike",
    "GE09ram_05_u:5319": " 5.063.018c citrakūṭe mahāprājña vāyasaṃ prati rāghava",
    "GE09ram_05_u:5320": " 5.063.019a vijñāpyaś ca nara vyāghro rāmo vāyusuta tvayā",
    "GE09ram_05_u:5321": " 5.063.019c akhileneha yad dṛṣṭam iti mām āha jānakī",
    "GE09ram_05_u:5322": " 5.063.020a idaṃ cāsmai pradātavyaṃ yatnāt suparirakṣitam",
    "GE09ram_05_u:5323": " 5.063.020c bruvatā vacanāny evaṃ sugrīvasyopaśṛṇvataḥ",
    "GE09ram_05_u:5324": " 5.063.021a eṣa cūḍāmaṇiḥ śrīmān mayā te yatnarakṣitaḥ",
    "GE09ram_05_u:5325": " 5.063.021c manaḥśilāyās tikalas taṃ smarasveti cābravīt",
    "GE09ram_05_u:5326": " 5.063.022a eṣa niryātitaḥ śrīmān mayā te vārisaṃbhavaḥ",
    "GE09ram_05_u:5327": " 5.063.022c etaṃ dṛṣṭvā pramodiṣye vyasane tvām ivānagha",
    "GE09ram_05_u:5328": " 5.063.023a jīvitaṃ dhārayiṣyāmi māsaṃ daśarathātmaja",
    "GE09ram_05_u:5329": " 5.063.023c ūrdhvaṃ māsān na jīveyaṃ rakṣasāṃ vaśam āgatā",
    "GE09ram_05_u:5330": " 5.063.024a iti mām abravīt sītā kṛśāṅgī dharma cāriṇī",
    "GE09ram_05_u:5331": " 5.063.024c rāvaṇāntaḥpure ruddhā mṛgīvotphullalocanā",
    "GE09ram_05_u:5332": " 5.063.025a etad eva mayākhyātaṃ sarvaṃ rāghava yad yathā",
    "GE09ram_05_u:5333": " 5.063.025c sarvathā sāgarajale saṃtāraḥ pravidhīyatām",
    "GE09ram_05_u:5334": " 5.063.026a tau jātāśvāsau rājaputrau viditvā;",
    "GE09ram_05_u:5335": " tac cābhijñānaṃ rāghavāya pradāya",
    "GE09ram_05_u:5336": " 5.063.026c devyā cākhyātaṃ sarvam evānupūrvyād;",
    "GE09ram_05_u:5337": " vācā saṃpūrṇaṃ vāyuputraḥ śaśaṃsa",
    "GE09ram_05_u:5338": " 5.064.001a evam ukto hanumatā rāmo daśarathātmajaḥ",
    "GE09ram_05_u:5339": " 5.064.001c taṃ maṇiṃ hṛdaye kṛtvā praruroda salakṣmaṇaḥ",
    "GE09ram_05_u:5340": " 5.064.002a taṃ tu dṛṣṭvā maṇiśreṣṭhaṃ rāghavaḥ śokakarśitaḥ",
    "GE09ram_05_u:5341": " 5.064.002c netrābhyām aśrupūrṇābhyāṃ sugrīvam idam abravīt",
    "GE09ram_05_u:5342": " 5.064.003a yathaiva dhenuḥ sravati snehād vatsasya vatsalā",
    "GE09ram_05_u:5343": " 5.064.003c tathā mamāpi hṛdayaṃ maṇiratnasya darśanāt",
    "GE09ram_05_u:5344": " 5.064.004a maṇiratnam idaṃ dattaṃ vaidehyāḥ śvaśureṇa me",
    "GE09ram_05_u:5345": " 5.064.004c vadhūkāle yathā baddham adhikaṃ mūrdhni śobhate",
    "GE09ram_05_u:5346": " 5.064.005a ayaṃ hi jalasaṃbhūto maṇiḥ pravarapūjitaḥ",
    "GE09ram_05_u:5347": " 5.064.005c yajñe paramatuṣṭena dattaḥ śakreṇa dhīmatā",
    "GE09ram_05_u:5348": " 5.064.006a imaṃ dṛṣṭvā maṇiśreṣṭhaṃ tathā tātasya darśanam",
    "GE09ram_05_u:5349": " 5.064.006c adyāsmy avagataḥ saumya vaidehasya tathā vibhoḥ",
    "GE09ram_05_u:5350": " 5.064.007a ayaṃ hi śobhate tasyāḥ priyāyā mūrdhni me maṇiḥ",
    "GE09ram_05_u:5351": " 5.064.007c adyāsya darśanenāhaṃ prāptāṃ tām iva cintaye",
    "GE09ram_05_u:5352": " 5.064.008a kim āha sītā vaidehī brūhi saumya punaḥ punaḥ",
    "GE09ram_05_u:5353": " 5.064.008c parāsum iva toyena siñcantī vākyavāriṇā",
    "GE09ram_05_u:5354": " 5.064.009a itas tu kiṃ duḥkhataraṃ yad imaṃ vārisaṃbhavam",
    "GE09ram_05_u:5355": " 5.064.009c maṇiṃ paśyāmi saumitre vaidehīm āgataṃ vinā",
    "GE09ram_05_u:5356": " 5.064.010a ciraṃ jīvati vaidehī yadi māsaṃ dhariṣyati",
    "GE09ram_05_u:5357": " 5.064.010c kṣaṇaṃ saumya na jīveyaṃ vinā tām asitekṣaṇām",
    "GE09ram_05_u:5358": " 5.064.011a naya mām api taṃ deśaṃ yatra dṛṣṭā mama priyā",
    "GE09ram_05_u:5359": " 5.064.011c na tiṣṭheyaṃ kṣaṇam api pravṛttim upalabhya ca",
    "GE09ram_05_u:5360": " 5.064.012a kathaṃ sā mama suśroṇi bhīru bhīruḥ satī tadā",
    "GE09ram_05_u:5361": " 5.064.012c bhayāvahānāṃ ghorāṇāṃ madhye tiṣṭhati rakṣasām",
    "GE09ram_05_u:5362": " 5.064.013a śāradas timironmukho nūnaṃ candra ivāmbudaiḥ",
    "GE09ram_05_u:5363": " 5.064.013c āvṛtaṃ vadanaṃ tasyā na virājati rākṣasaiḥ",
    "GE09ram_05_u:5364": " 5.064.014a kim āha sītā hanumaṃs tattvataḥ kathayasva me",
    "GE09ram_05_u:5365": " 5.064.014c etena khalu jīviṣye bheṣajenāturo yathā",
    "GE09ram_05_u:5366": " 5.064.015a madhurā madhurālāpā kim āha mama bhāminī",
    "GE09ram_05_u:5367": " 5.064.015c madvihīnā varārohā hanuman kathayasva me",
    "GE09ram_05_u:5368": " 5.064.015e duḥkhād duḥkhataraṃ prāpya kathaṃ jīvati jānakī",
    "GE09ram_05_u:5369": " 5.065.001a evam uktas tu hanumān rāghaveṇa mahātmanā",
    "GE09ram_05_u:5370": " 5.065.001c sītāyā bhāṣitaṃ sarvaṃ nyavedayata rāghave",
    "GE09ram_05_u:5371": " 5.065.002a idam uktavatī devī jānakī puruṣarṣabha",
    "GE09ram_05_u:5372": " 5.065.002c pūrvavṛttam abhijñānaṃ citrakūṭe yathā tatham",
    "GE09ram_05_u:5373": " 5.065.003a sukhasuptā tvayā sārdhaṃ jānakī pūrvam utthitā",
    "GE09ram_05_u:5374": " 5.065.003c vāyasaḥ sahasotpatya virarāda stanāntare",
    "GE09ram_05_u:5375": " 5.065.004a paryāyeṇa ca suptas tvaṃ devyaṅke bharatāgraja",
    "GE09ram_05_u:5376": " 5.065.004c punaś ca kila pakṣī sa devyā janayati vyathām",
    "GE09ram_05_u:5377": " 5.065.005a tataḥ punar upāgamya virarāda bhṛśaṃ kila",
    "GE09ram_05_u:5378": " 5.065.005c tatas tvaṃ bodhitas tasyāḥ śoṇitena samukṣitaḥ",
    "GE09ram_05_u:5379": " 5.065.006a vāyasena ca tenaiva satataṃ bādhyamānayā",
    "GE09ram_05_u:5380": " 5.065.006c bodhitaḥ kila devyās tvaṃ sukhasuptaḥ paraṃtapa",
    "GE09ram_05_u:5381": " 5.065.007a tāṃ tu dṛṣṭvā mahābāho rāditāṃ ca stanāntare",
    "GE09ram_05_u:5382": " 5.065.007c āśīviṣa iva kruddho niḥśvasann abhyabhāṣathāḥ",
    "GE09ram_05_u:5383": " 5.065.008a nakhāgraiḥ kena te bhīru dāritaṃ tu stanāntaram",
    "GE09ram_05_u:5384": " 5.065.008c kaḥ krīḍati saroṣeṇa pañcavaktreṇa bhoginā",
    "GE09ram_05_u:5385": " 5.065.009a nirīkṣamāṇaḥ sahasā vāyasaṃ samavaikṣatāḥ",
    "GE09ram_05_u:5386": " 5.065.009c nakhaiḥ sarudhirais tīkṣṇair mām evābhimukhaṃ sthitam",
    "GE09ram_05_u:5387": " 5.065.010a sutaḥ kila sa śakrasya vāyasaḥ patatāṃ varaḥ",
    "GE09ram_05_u:5388": " 5.065.010c dharāntaracaraḥ śīghraṃ pavanasya gatau samaḥ",
    "GE09ram_05_u:5389": " 5.065.011a tatas tasmin mahābāho kopasaṃvartitekṣaṇaḥ",
    "GE09ram_05_u:5390": " 5.065.011c vāyase tvaṃ kṛtvāḥ krūrāṃ matiṃ matimatāṃ vara",
    "GE09ram_05_u:5391": " 5.065.012a sa darbhaṃ saṃstarād gṛhya brahmāstreṇa nyayojayaḥ",
    "GE09ram_05_u:5392": " 5.065.012c sa dīpta iva kālāgnir jajvālābhimukhaḥ khagam",
    "GE09ram_05_u:5393": " 5.065.013a sa tvaṃ pradīptaṃ cikṣepa darbhaṃ taṃ vāyasaṃ prati",
    "GE09ram_05_u:5394": " 5.065.013c tatas tu vāyasaṃ dīptaḥ sa darbho 'nujagāma ha",
    "GE09ram_05_u:5395": " 5.065.014a sa pitrā ca parityaktaḥ suraiḥ sarvair maharṣibhiḥ",
    "GE09ram_05_u:5396": " 5.065.014c trīṃl lokān saṃparikramya trātāraṃ nādhigacchati",
    "GE09ram_05_u:5397": " 5.065.015a taṃ tvaṃ nipatitaṃ bhūmau śaraṇyaḥ śaraṇāgatam",
    "GE09ram_05_u:5398": " 5.065.015c vadhārham api kākutstha kṛpayā paripālayaḥ",
    "GE09ram_05_u:5399": " 5.065.016a mogham astraṃ na śakyaṃ tu kartum ity eva rāghava",
    "GE09ram_05_u:5400": " 5.065.016c tatas tasyākṣikākasya hinasti sma sa dakṣiṇam",
    "GE09ram_05_u:5401": " 5.065.017a rāma tvāṃ sa namaskṛtvā rājño daśarathasya ca",
    "GE09ram_05_u:5402": " 5.065.017c visṛṣṭas tu tadā kākaḥ pratipede kham ālayam",
    "GE09ram_05_u:5403": " 5.065.018a evam astravidāṃ śreṣṭhaḥ sattvavāñ śīlavān api",
    "GE09ram_05_u:5404": " 5.065.018c kimartham astraṃ rakṣaḥsu na yojayasi rāghava",
    "GE09ram_05_u:5405": " 5.065.019a na nāgā nāpi gandharvā nāsurā na marudgaṇāḥ",
    "GE09ram_05_u:5406": " 5.065.019c tava rāma mukhe sthātuṃ śaktāḥ pratisamādhitum",
    "GE09ram_05_u:5407": " 5.065.020a tava vīryavataḥ kaccin mayi yady asti saṃbhramaḥ",
    "GE09ram_05_u:5408": " 5.065.020c kṣipraṃ suniśitair bāṇair hanyatāṃ yudhi rāvaṇaḥ",
    "GE09ram_05_u:5409": " 5.065.021a bhrātur ādeśam ādāya lakṣmaṇo vā paraṃtapaḥ",
    "GE09ram_05_u:5410": " 5.065.021c sa kimarthaṃ naravaro na māṃ rakṣati rāghavaḥ",
    "GE09ram_05_u:5411": " 5.065.022a śaktau tau puruṣavyāghrau vāyvagnisamatejasau",
    "GE09ram_05_u:5412": " 5.065.022c surāṇām api durdharṣau kimarthaṃ mām upekṣataḥ",
    "GE09ram_05_u:5413": " 5.065.023a mamaiva duṣkṛtaṃ kiṃ cin mahad asti na saṃśayaḥ",
    "GE09ram_05_u:5414": " 5.065.023c samarthau sahitau yan māṃ nāpekṣete paraṃtapau",
    "GE09ram_05_u:5415": " 5.065.024a vaidehyā vacanaṃ śrutvā karuṇaṃ sāśrubhāṣitam",
    "GE09ram_05_u:5416": " 5.065.024c punar apy aham āryāṃ tām idaṃ vacanam abruvam",
    "GE09ram_05_u:5417": " 5.065.025a tvacchokavimukho rāmo devi satyena te śape",
    "GE09ram_05_u:5418": " 5.065.025c rāme duḥkhābhibhūte ca lakṣmaṇaḥ paritapyate",
    "GE09ram_05_u:5419": " 5.065.026a kathaṃ cid bhavatī dṛṣṭā na kālaḥ pariśocitum",
    "GE09ram_05_u:5420": " 5.065.026c imaṃ muhūrtaṃ duḥkhānām antaṃ drakṣyasi bhāmini",
    "GE09ram_05_u:5421": " 5.065.027a tāv ubhau naraśārdūlau rājaputrāv ariṃdamau",
    "GE09ram_05_u:5422": " 5.065.027c tvaddarśanakṛtotsāhau laṅkāṃ bhasmīkariṣyataḥ",
    "GE09ram_05_u:5423": " 5.065.028a hatvā ca samare raudraṃ rāvaṇaṃ saha bāndhavam",
    "GE09ram_05_u:5424": " 5.065.028c rāghavas tvāṃ mahābāhuḥ svāṃ purīṃ nayate dhruvam",
    "GE09ram_05_u:5425": " 5.065.029a yat tu rāmo vijānīyād abhijñānam anindite",
    "GE09ram_05_u:5426": " 5.065.029c prītisaṃjananaṃ tasya pradātuṃ tattvam arhasi",
    "GE09ram_05_u:5427": " 5.065.030a sābhivīkṣya diśaḥ sarvā veṇyudgrathanam uttamam",
    "GE09ram_05_u:5428": " 5.065.030c muktvā vastrād dadau mahyaṃ maṇim etaṃ mahābala",
    "GE09ram_05_u:5429": " 5.065.031a pratigṛhya maṇiṃ divyaṃ tava heto raghūttama",
    "GE09ram_05_u:5430": " 5.065.031c śirasā saṃpraṇamyainām aham āgamane tvare",
    "GE09ram_05_u:5431": " 5.065.032a gamane ca kṛtotsāham avekṣya varavarṇinī",
    "GE09ram_05_u:5432": " 5.065.032c vivardhamānaṃ ca hi mām uvāca janakātmajā",
    "GE09ram_05_u:5433": " 5.065.032e aśrupūrṇamukhī dīnā bāṣpasaṃdigdhabhāṣiṇī",
    "GE09ram_05_u:5434": " 5.065.033a hanuman siṃhasaṃkāśau tāv ubhau rāmalakṣmaṇau",
    "GE09ram_05_u:5435": " 5.065.033c sugrīvaṃ ca sahāmātyaṃ sarvān brūyā anāmayam",
    "GE09ram_05_u:5436": " 5.065.034a yathā ca sa mahābāhur māṃ tārayati rāghavaḥ",
    "GE09ram_05_u:5437": " 5.065.034c asmād duḥkhāmbusaṃrodhāt tat samādhātum arhasi",
    "GE09ram_05_u:5438": " 5.065.035a imaṃ ca tīvraṃ mama śokavegaṃ;",
    "GE09ram_05_u:5439": " rakṣobhir ebhiḥ paribhartsanaṃ ca",
    "GE09ram_05_u:5440": " 5.065.035c brūyās tu rāmasya gataḥ samīpaṃ;",
    "GE09ram_05_u:5441": " śivaś ca te 'dhvāstu haripravīra",
    "GE09ram_05_u:5442": " 5.065.036a etat tavāryā nṛparājasiṃha;",
    "GE09ram_05_u:5443": " sītā vacaḥ prāha viṣādapūrvam",
    "GE09ram_05_u:5444": " 5.065.036c etac ca buddhvā gaditaṃ mayā tvaṃ;",
    "GE09ram_05_u:5445": " śraddhatsva sītāṃ kuśalāṃ samagrām",
    "GE09ram_05_u:5446": " 5.066.001a athāham uttaraṃ devyā punar uktaḥ sasaṃbhramam",
    "GE09ram_05_u:5447": " 5.066.001c tava snehān naravyāghra sauhāryād anumānya ca",
    "GE09ram_05_u:5448": " 5.066.002a evaṃ bahuvidhaṃ vācyo rāmo dāśarathis tvayā",
    "GE09ram_05_u:5449": " 5.066.002c yathā mām āpnuyāc chīghraṃ hatvā rāvaṇam āhave",
    "GE09ram_05_u:5450": " 5.066.003a yadi vā manyase vīra vasaikāham ariṃdama",
    "GE09ram_05_u:5451": " 5.066.003c kasmiṃś cit saṃvṛte deśe viśrāntaḥ śvo gamiṣyasi",
    "GE09ram_05_u:5452": " 5.066.004a mama cāpy alpabhāgyāyāḥ sāmnidhyāt tava vānara",
    "GE09ram_05_u:5453": " 5.066.004c asya śokavipākasya muhūrtaṃ syād vimokṣaṇam",
    "GE09ram_05_u:5454": " 5.066.005a gate hi tvayi vikrānte punarāgamanāya vai",
    "GE09ram_05_u:5455": " 5.066.005c prāṇānām api saṃdeho mama syān nātra saṃśayaḥ",
    "GE09ram_05_u:5456": " 5.066.006a tavādarśanajaḥ śoko bhūyo māṃ paritāpayet",
    "GE09ram_05_u:5457": " 5.066.006c duḥkhād duḥkhaparābhūtāṃ durgatāṃ duḥkhabhāginīm",
    "GE09ram_05_u:5458": " 5.066.007a ayaṃ tu vīrasaṃdehas tiṣṭhatīva mamāgrataḥ",
    "GE09ram_05_u:5459": " 5.066.007c sumahāṃs tvatsahāyeṣu haryṛkṣeṣu asaṃśayaḥ",
    "GE09ram_05_u:5460": " 5.066.008a kathaṃ nu khalu duṣpāraṃ tariṣyanti mahodadhim",
    "GE09ram_05_u:5461": " 5.066.008c tāni haryṛkṣasainyāni tau vā naravarātmajau",
    "GE09ram_05_u:5462": " 5.066.009a trayāṇām eva bhūtānāṃ sāgarasyāsya laṅghane",
    "GE09ram_05_u:5463": " 5.066.009c śaktiḥ syād vainateyasya vāyor vā tava vānagha",
    "GE09ram_05_u:5464": " 5.066.010a tad asmin kāryaniyoge vīraivaṃ duratikrame",
    "GE09ram_05_u:5465": " 5.066.010c kiṃ paśyasi samādhānaṃ brūhi kāryavidāṃ vara",
    "GE09ram_05_u:5466": " 5.066.011a kāmam asya tvam evaikaḥ kāryasya parisādhane",
    "GE09ram_05_u:5467": " 5.066.011c paryāptaḥ paravīraghna yaśasyas te balodayaḥ",
    "GE09ram_05_u:5468": " 5.066.012a balaiḥ samagrair yadi māṃ hatvā rāvaṇam āhave",
    "GE09ram_05_u:5469": " 5.066.012c vijayī svāṃ purīṃ rāmo nayet tat syād yaśaskaram",
    "GE09ram_05_u:5470": " 5.066.013a yathāhaṃ tasya vīrasya vanād upadhinā hṛtā",
    "GE09ram_05_u:5471": " 5.066.013c rakṣasā tad bhayād eva tathā nārhati rāghavaḥ",
    "GE09ram_05_u:5472": " 5.066.014a balais tu saṃkulāṃ kṛtvā laṅkāṃ parabalārdanaḥ",
    "GE09ram_05_u:5473": " 5.066.014c māṃ nayed yadi kākutsthas tat tasya sadṛśaṃ bhavet",
    "GE09ram_05_u:5474": " 5.066.015a tad yathā tasya vikrāntam anurūpaṃ mahātmanaḥ",
    "GE09ram_05_u:5475": " 5.066.015c bhavaty āhavaśūrasya tathā tvam upapādaya",
    "GE09ram_05_u:5476": " 5.066.016a tad arthopahitaṃ vākyaṃ praśritaṃ hetusaṃhitam",
    "GE09ram_05_u:5477": " 5.066.016c niśamyāhaṃ tataḥ śeṣaṃ vākyam uttaram abruvam",
    "GE09ram_05_u:5478": " 5.066.017a devi haryṛkṣasainyānām īśvaraḥ plavatāṃ varaḥ",
    "GE09ram_05_u:5479": " 5.066.017c sugrīvaḥ sattvasaṃpannas tavārthe kṛtaniścayaḥ",
    "GE09ram_05_u:5480": " 5.066.018a tasya vikramasaṃpannāḥ sattvavanto mahābalāḥ",
    "GE09ram_05_u:5481": " 5.066.018c manaḥsaṃkalpasaṃpātā nideśe harayaḥ sthitāḥ",
    "GE09ram_05_u:5482": " 5.066.019a yeṣāṃ nopari nādhastān na tiryak sajjate gatiḥ",
    "GE09ram_05_u:5483": " 5.066.019c na ca karmasu sīdanti mahatsv amitatejasaḥ",
    "GE09ram_05_u:5484": " 5.066.020a asakṛt tair mahābhāgair vānarair balasaṃyutaiḥ",
    "GE09ram_05_u:5485": " 5.066.020c pradakṣiṇīkṛtā bhūmir vāyumārgānusāribhiḥ",
    "GE09ram_05_u:5486": " 5.066.021a madviśiṣṭāś ca tulyāś ca santi tatra vanaukasaḥ",
    "GE09ram_05_u:5487": " 5.066.021c mattaḥ pratyavaraḥ kaś cin nāsti sugrīvasaṃnidhau",
    "GE09ram_05_u:5488": " 5.066.022a ahaṃ tāvad iha prāptaḥ kiṃ punas te mahābalāḥ",
    "GE09ram_05_u:5489": " 5.066.022c na hi prakṛṣṭāḥ preṣyante preṣyante hītare janāḥ",
    "GE09ram_05_u:5490": " 5.066.023a tad alaṃ paritāpena devi manyur vyapaitu te",
    "GE09ram_05_u:5491": " 5.066.023c ekotpātena te laṅkām eṣyanti hariyūthapāḥ",
    "GE09ram_05_u:5492": " 5.066.024a mama pṛṣṭhagatau tau ca candrasūryāv ivoditau",
    "GE09ram_05_u:5493": " 5.066.024c tvatsakāśaṃ mahābhāge nṛsiṃhāv āgamiṣyataḥ",
    "GE09ram_05_u:5494": " 5.066.025a arighnaṃ siṃhasaṃkāśaṃ kṣipraṃ drakṣyasi rāghavam",
    "GE09ram_05_u:5495": " 5.066.025c lakṣmaṇaṃ ca dhanuṣpāṇiṃ laṅkā dvāram upasthitam",
    "GE09ram_05_u:5496": " 5.066.026a nakhadaṃṣṭrāyudhān vīrān siṃhaśārdūlavikramān",
    "GE09ram_05_u:5497": " 5.066.026c vānarān vānarendrābhān kṣipraṃ drakṣyasi saṃgatān",
    "GE09ram_05_u:5498": " 5.066.027a śailāmbudan nikāśānāṃ laṅkāmalayasānuṣu",
    "GE09ram_05_u:5499": " 5.066.027c nardatāṃ kapimukhyānām acirāc choṣyase svanam",
    "GE09ram_05_u:5500": " 5.066.028a nivṛttavanavāsaṃ ca tvayā sārdham ariṃdamam",
    "GE09ram_05_u:5501": " 5.066.028c abhiṣiktam ayodhyāyāṃ kṣipraṃ drakṣyasi rāghavam",
    "GE09ram_05_u:5502": " 5.066.029a tato mayā vāgbhir adīnabhāṣiṇī;",
    "GE09ram_05_u:5503": " śivābhir iṣṭābhir abhiprasāditā",
    "GE09ram_05_u:5504": " 5.066.029c jagāma śāntiṃ mama maithilātmajā;",
    "GE09ram_05_u:5505": " tavāpi śokena tathābhipīḍitā"
}