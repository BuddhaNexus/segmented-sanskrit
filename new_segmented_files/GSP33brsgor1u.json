{
    "GSP33brsgor1u:0": " brahmasūtraśāṅkarabhāṣyam",
    "GSP33brsgor1u:1": " bhāṣyaratnaprabhāvyākhyā śrīrāmānandayatipraṇītā /",
    "GSP33brsgor1u:2": " yamiha kāruṇikaṃ śaraṇaṃ gato 'pyarisahodara āpa mahatpadam /",
    "GSP33brsgor1u:3": " tamahamāśu hariṃ paramāśraye janakajāṅkamanantasukhākṛtim //1//",
    "GSP33brsgor1u:4": " śrīgauryā sakalārthadaṃ nijapadāmbhojena muktipradaṃ prauḍhaṃ vighnavanaṃ harantamanaghaṃ śrīḍhuṇḍhituṇḍāsinā /",
    "GSP33brsgor1u:5": " vande carmakapālikopakapaṇairvairāgyasaukhyātparaṃ nāstīti pradiśantamantavidhuraṃ śrīkāśikeśaṃ śivam //2 //",
    "GSP33brsgor1u:6": " yatkṛpālavamātreṇa mūko bhavati paṇḍitaḥ /",
    "GSP33brsgor1u:7": " vedaśāstraśarīrāṃ tāṃ vāṇīṃ vīṇākarāṃ bhaje // 3 //",
    "GSP33brsgor1u:8": " kāmākṣīdattadugdhapracurasuranutaprājyabhojyādhipūjyaśrīgaurīnāyakābhitprakaṭanaśivarāmāryalabdhātmabodhaiḥ /",
    "GSP33brsgor1u:9": " śrīmadgopālagīrbhiḥ prakaṭitaparamādvaitabhāsāsmitāsyaśrīmadgovindavāṇīcaraṇakamalago nivṛto 'haṃ yathāliḥ //4//",
    "GSP33brsgor1u:10": " śrīśaṅkaraṃ bhāṣyakṛtaṃ praṇamya vyāsaṃ hariṃ sūtrakṛtaṃ ca vacmi /",
    "GSP33brsgor1u:11": " śrībhāṣyatīrthe parahaṃsatuṣṭyai vāgjālabandhacchidamabhyupāyam //5//",
    "GSP33brsgor1u:12": " vistṛtagranthavīkṣāyāmalasaṃ yasya mānasam /",
    "GSP33brsgor1u:13": " vyākhyā tadarthamārabdhā bhāṣyaratnaprabhābhidhā //6 //",
    "GSP33brsgor1u:14": " śrīmacchārīrakaṃ bhāṣyaṃ prāpya vāk śuddhimāpnuyāt /",
    "GSP33brsgor1u:15": " iti śramo me saphalo gaṅgāṃ rathyodakaṃ yathā //7 //",
    "GSP33brsgor1u:16": " yadajñānasamudbhūtamindrajālamidaṃ jagat /",
    "GSP33brsgor1u:17": " satyajñānasukhānantaṃ tadahaṃ brahma nirbhayam //8//",
    "GSP33brsgor1u:18": " START BsRp_1,1.1.1",
    "GSP33brsgor1u:19": " athāto brahmajijñāsā / BBs_1,1.1 /",
    "GSP33brsgor1u:20": " iha khalu 'svādhyāyo 'dhyetavyaḥ'iti nityādhyayanavidhinādhītasāṅgasvādhyāye 'tadvijijñāsasva',",
    "GSP33brsgor1u:21": " 'so 'nveṣṭavyaḥ sa vijijñāsitavyaḥ',",
    "GSP33brsgor1u:22": " 'ātmā vā are draṣṭavyaḥ śrotavyaḥ'itiśravaṇavidhirupalabhyate /",
    "GSP33brsgor1u:23": " tasyārthaḥ--amṛtatvakāmenādvaitātmavicāra eva vedāntavākyaiḥ kartavya iti /",
    "GSP33brsgor1u:24": " tena kāmyena niyamavidhinārthādbhinnātmaśāstrapravartiḥ,",
    "GSP33brsgor1u:25": " vaidikānāṃ purāṇādiprādhānyaṃ vā nirasyata iti vastugatiḥ /",
    "GSP33brsgor1u:26": " tatra kaścidiha janmani janmāntare vānuṣṭitayajñādibhirnitāntavimalasvānto 'sya śravaṇavidheḥ ko viṣayaḥ,",
    "GSP33brsgor1u:27": " kiṃ phalaṃ,",
    "GSP33brsgor1u:28": " ko 'dhikārī,",
    "GSP33brsgor1u:29": " kaḥ saṃbandha iti jijñāsate /",
    "GSP33brsgor1u:30": " taṃ jijñāsumupalabhamāno bhagavānbādarāyaṇastadanubandhacatuṣṭayaṃ śravaṇātmakaśāstrārambhaprayojakaṃ nyāyena nirṇetumidaṃ sūtraṃ racayāñcakāra 'athāto brahmajijñāsā'iti //",
    "GSP33brsgor1u:31": " nanvanubandhajātaṃ vidhisaṃnihitārthavādavākyaireva jñātuṃ śakyam /",
    "GSP33brsgor1u:32": " tathāhi-'tadyatheha karmacito lokaḥ kṣīyata evamevāmutra puṇyacito lokaḥ kṣīyate'iti",
    "GSP33brsgor1u:33": " śrutyā 'yatkṛtakaṃ tadanityaṃ'iti nyāyavatyā 'na jāyate mṛyate vā vipaścit''yo vai",
    "GSP33brsgor1u:34": " bhūmā tadamṛtamato 'nyadārtam'ityādi śrutyā ca bhūmātmā nityastato 'nyadanityamajñānasvarūpamiti viveko labhyate /",
    "GSP33brsgor1u:35": " karmaṇā kṛṣyādinā citaḥ saṃpāditaḥ sasyādilokaḥ-bhogya ityarthaḥ /",
    "GSP33brsgor1u:36": " vipaścinnityajñānasvarūpaḥ /",
    "GSP33brsgor1u:37": " 'parīkṣya lokānkarmacitānbrāhmaṇo nirvedamāyānnāstyakṛtaḥ kṛtena''ātmanastu kāmāya sarvaṃ priyaṃ bhavati'ityādiśrutyānātmamātre dehendriyādisakalapadārthajāte vairāgyaṃ labhyate /",
    "GSP33brsgor1u:38": " parīkṣyānityatvena niścitya,",
    "GSP33brsgor1u:39": " akṛto mokṣaḥ kṛtena karmaṇā nāstīti karmatatphalebhyo vairāgyaṃ prāpnuyādityarthaḥ /",
    "GSP33brsgor1u:40": " 'śānto dānta uparatastitikṣuḥ samāhitaḥ śraddhāvitto bhūtvātmanyevātmānaṃ paśyet'iti śrutyā śamādiṣaṭkaṃ labhyate /",
    "GSP33brsgor1u:41": " 'samāhito bhūtvā iti kāṇvapāṭhaḥ /",
    "GSP33brsgor1u:42": " uparatiḥ saṃnyāsaḥ /",
    "GSP33brsgor1u:43": " 'na sa punarāvartate'iti svayañjyotirānandātmakamokṣasya nityatvaśrutyā mumukṣā labhyate /",
    "GSP33brsgor1u:44": " tathā ca vivekādiviśeṣaṇavānadhikārīti jñātuṃ śakyam /",
    "GSP33brsgor1u:45": " yathā 'ya etā rātrīrupayanti'iti rātrisatravidhau 'pratitiṣṭhanti'ityarthavādasthapratiṣṭhākāmastadvat /",
    "GSP33brsgor1u:46": " tathā 'śrotavyaḥ'ityatra pratyayārthasya niyogasya prakṛtyartho vicāro viṣayaḥ vicārasya vedāntā viṣaya iti śakyaṃ jñātum,",
    "GSP33brsgor1u:47": " 'ātmā draṣṭavyaḥ'ityadvaitātmadarśanamuddiśya 'śrotavyaḥ'iti vicāravidhānāt /",
    "GSP33brsgor1u:48": " na hi vicāraḥ sākṣāddarśanahetuḥ,",
    "GSP33brsgor1u:49": " apramāṇatvāt,",
    "GSP33brsgor1u:50": " api tu pramāṇaviṣayatvena /",
    "GSP33brsgor1u:51": " pramāṇaṃ cādvaitātmani vedāntā eva,",
    "GSP33brsgor1u:52": " 'taṃ tvaupaniṣataṃ puruṣaṃ',",
    "GSP33brsgor1u:53": " 'vedāntavijñānasuniścitārthāḥ'iti śruteḥ /",
    "GSP33brsgor1u:54": " vedāntānāṃ ca pratyagbrahmaikyaṃ viṣayaḥ,",
    "GSP33brsgor1u:55": " 'tattvamasi',",
    "GSP33brsgor1u:56": " 'ahaṃ brahmāsmi'iti śruteḥ /",
    "GSP33brsgor1u:57": " evaṃ vicāravidheḥ phalamapi jñānadvārāmuktiḥ,",
    "GSP33brsgor1u:58": " 'tarati śokamātmavit',",
    "GSP33brsgor1u:59": " brahmavidbrahmaiva bhavati'ityādiśruteḥ /",
    "GSP33brsgor1u:60": " tathā saṃbandho 'pyadhikāriṇā vicārasya kartavyatārūpaḥ,",
    "GSP33brsgor1u:61": " phalasya prāpyatārūpa iti yathāyogyaṃ subodhaḥ /",
    "GSP33brsgor1u:62": " tasmādidaṃ sūtraṃ vyarthamiti cet / na /",
    "GSP33brsgor1u:63": " tāsāmadhikāryādiśrutīnāṃ svārthe tātparyanirṇāyakanyāyasūtrābhāve kiṃ vivekādiviśeṣaṇavānadhikārī utānyaḥ,",
    "GSP33brsgor1u:64": " kiṃ vedāntāḥ pūrvatantreṇa agatārthā vā,",
    "GSP33brsgor1u:65": " kiṃ brahma pratyagabhinnaṃ na vā,",
    "GSP33brsgor1u:66": " kiṃ muktiḥ svargādivallokāntaraṃ,",
    "GSP33brsgor1u:67": " ātmasvarūpā veti saṃśayanivṛtteḥ /",
    "GSP33brsgor1u:68": " tasmādāgamavākyairāpātataḥ pratipannādhikāryādinirṇayārthamidaṃ sūtramāvaśyakam /",
    "GSP33brsgor1u:69": " taduktaṃ prakāśātmaśrīcaraṇaiḥ--'adhikāryādīnāmāgamikatvepi nyāyena nirṇayārthamidaṃ sūtraṃ'iti /",
    "GSP33brsgor1u:70": " yeṣāṃ mate śravaṇe vidhirnāsti teṣāmavihitaśravaṇe 'dhikāryādinirṇayānapekṣaṇātsūtraṃ vyarthamityāpatatītyalaṃ prasaṅgena //",
    "GSP33brsgor1u:71": " tathā cāsya sūtrasya śravaṇavidhyapekṣitādhikāryādiśrutibhiḥ svārthanirṇayāyotthāpitatvāddhetuhetumadbhāvaḥ śrutisaṃgatiḥ,",
    "GSP33brsgor1u:72": " śāstrārambhahetvanubandhanirṇāyakatvenopoddhātatvācchāstrādau saṃgatiḥ,",
    "GSP33brsgor1u:73": " adhikāryādiśrutīnāṃ svārthe samanvayokteḥ samanvayādhyāyasaṃgatiḥ,",
    "GSP33brsgor1u:74": " 'aitadātmyamidaṃ sarvaṃ tatsatyaṃ sa ātmā tattvamasi'ityādiśrutīnāṃ sarvātmatvādispaṣṭabrahmaliḍgānāṃ viṣayādau samanvayokteḥ pādasaṃgatiḥ,",
    "GSP33brsgor1u:75": " evaṃ sarvasūtrāṇāṃ śrutyarthanirṇāyakatvācchrutisaṃgatiḥ,",
    "GSP33brsgor1u:76": " tattadadhyāye tattatpāde ca samānaprameyatvena saṃgatirūhanīyā /",
    "GSP33brsgor1u:77": " prameyaṃ ca kṛtsnaśāstrasya brahma /",
    "GSP33brsgor1u:78": " adhyāyānāṃ tu samanvayavirodhasādhanaphalāni /",
    "GSP33brsgor1u:79": " tatra prathamapādasya spaṣṭabrahmaliḍgānāṃ śrutīnāṃ samanvayaḥ prameyaḥ /",
    "GSP33brsgor1u:80": " dvitīyatṛtīyayoraspaṣṭabrahmaliḍgānām /",
    "GSP33brsgor1u:81": " caturthapādasya padamātrasamanvaya iti bhedaḥ /",
    "GSP33brsgor1u:82": " asyādhikaraṇasya prātamyānnādhikaraṇasaṃgatirapekṣitā //",
    "GSP33brsgor1u:83": " athādhikaraṇamāracyate-'śrotavyaḥ'iti vihitaśravaṇātmakaṃ vedāntamīmāṃsāśāstraṃ viṣayaḥ /",
    "GSP33brsgor1u:84": " tatkimārabdhavyaṃ na veti viṣayaprayojanasaṃbhavāsaṃbhavābhyāṃ saṃśayaḥ /",
    "GSP33brsgor1u:85": " tatra nāhaṃ brahmeti bhedagrāhipratyakṣeṇa kartṛtvākartṛtvādiviruddhadharmavattvaliḍgakānumānena ca virodhena brahmātmanoraikyasya viṣayasyāsaṃbhavāt,",
    "GSP33brsgor1u:86": " satyabandhasya jñānānnivṛttirūpaphalāsaṃbhavānnārambhaṇīyamiti prāpte siddhāntaḥ 'athāto brahmajijñāsā'iti /",
    "GSP33brsgor1u:87": " atra śravaṇavidhisamānārthatvāya 'kartavyā'iti padamadhyāhartavyam /",
    "GSP33brsgor1u:88": " adhyāhṛtaṃ ca bhāṣyakṛtā 'brahmajijñāsā kartavyā'iti /",
    "GSP33brsgor1u:89": " tatra prakṛtipratyayārthayorjñānecchayoḥ kartavyatvānanvayātprakṛtyā phalībhūtaṃ jñānamajahallakṣaṇayocyate /",
    "GSP33brsgor1u:90": " pratyayenecchāsādhyo vicāro jahallakṣaṇayā /",
    "GSP33brsgor1u:91": " tathā ca brahmajñānāya vicāraḥ kartavya iti sūtrasya śrautor'thaḥ saṃpadyate /",
    "GSP33brsgor1u:92": " tatra jñānasya svataḥ phalatvāyogātpramātṛtvakartṛtvabhoktṛtvātmakānarthanivartakatvenaiva phalatvaṃ vaktavyam /",
    "GSP33brsgor1u:93": " tatrānarthasya satyatve jñānamātrānnivṛttyayogādadhyastatvaṃ vaktavyamiti bandhasyādhyastatvamarthātsūcitam /",
    "GSP33brsgor1u:94": " tacca śāstrasya viṣayaprayojanavattvasiddhihetuḥ /",
    "GSP33brsgor1u:95": " tathā hi śāstramārabdhavyaṃ,",
    "GSP33brsgor1u:96": " viṣayaprayojanavattvāt,",
    "GSP33brsgor1u:97": " bhojanādivat /",
    "GSP33brsgor1u:98": " śāstraṃ prayojanavat,",
    "GSP33brsgor1u:99": " bandhanivartakajñānahetutvāt,",
    "GSP33brsgor1u:100": " rajjuriyamityādivākyavat /",
    "GSP33brsgor1u:101": " bandhojñānanivartyo 'dhyastatvāt,",
    "GSP33brsgor1u:102": " rajjusarpavat /",
    "GSP33brsgor1u:103": " iti prayojanasiddhiḥ /",
    "GSP33brsgor1u:104": " evamarthābrahmajñānājjīvagatānarthabhramanivṛttiṃ phalaṃ sūtrayajjīvabrahmaṇoraikyaṃ viṣayamapyarthātsūcayati,",
    "GSP33brsgor1u:105": " anyajñānādanyatra bhramānivṛtteḥ /",
    "GSP33brsgor1u:106": " jīvo brahmābhinnaḥ,",
    "GSP33brsgor1u:107": " tajjñānanivartyādhyāsāśrayatvāt /",
    "GSP33brsgor1u:108": " yaditthaṃ tattathā,",
    "GSP33brsgor1u:109": " yathā śuktyabhinna idamaṃśa iti viṣayasiddhiheturadhyāsaḥ /",
    "GSP33brsgor1u:110": " ityevaṃ viṣayaprayojanavatvācchāstramārambhaṇīyamiti /",
    "GSP33brsgor1u:111": " atra pūrvapakṣe bandhasya satyatvena jñānādanivṛtterupāyāntarasādhyā muktiriti phalam /",
    "GSP33brsgor1u:112": " siddhānte jñānādeva muktiriti vivekaḥ /",
    "GSP33brsgor1u:113": " iti sarvaṃ manasi nidhāya brahmasūtrāṇi vyākhyātukāmo bhagavān bhāṣyakāraḥ sūtreṇa",
    "GSP33brsgor1u:114": " vicārakartavyatārūpaśrautārthānyathānupapatyārthātsūtritaṃ viṣayaprayojanavatvamupoddhātatvāttatsiddhihetvadhyāsākṣepasamādhānabhāṣyābhyāṃ",
    "GSP33brsgor1u:115": " prathamaṃ varṇayati-yuṣmadasmatpratyayagocarayoriti /",
    "GSP33brsgor1u:116": " etena sūtrārthāsparśitvādadhyāsagrantho na bhāṣyamiti nirastam,",
    "GSP33brsgor1u:117": " ārthikārthasparśitvāt //",
    "GSP33brsgor1u:118": " yattu maḍgalācaraṇābhāvādavyākhyeyamidaṃ bhāṣyamiti tanna /",
    "GSP33brsgor1u:119": " 'sutarāmitaretarabhāvānupapattiḥ'ityantabhāṣyaracanārthaṃ tadarthasya sarvopaplavarahitasya vijñānaghanapratyagarthasya tattvasya smṛtatvāt",
    "GSP33brsgor1u:120": " ato nirdeṣatvādidaṃ bhāṣyaṃ vyākhyeyam //",
    "GSP33brsgor1u:121": " loke śuktāvidaṃ rajatamiti bhramaḥ,",
    "GSP33brsgor1u:122": " satyarajate idaṃ rajatamityadhiṣṭhānasāmānyāropyaviśeṣayoraikyapramāhitasaṃskārajanyo dṛṣṭa ityatrāpyātmānyanātmāhaṅkārādhyāse pūrvapramā vācyā,",
    "GSP33brsgor1u:123": " sā cātmanātmanorvāstavaikyamapekṣate,",
    "GSP33brsgor1u:124": " na hi tadasti /",
    "GSP33brsgor1u:125": " tathā hi--ātmānātmanāvaikyaśūnyau,",
    "GSP33brsgor1u:126": " parasparaikyāyogyatvāt,",
    "GSP33brsgor1u:127": " tamaprakāśavat /",
    "GSP33brsgor1u:128": " iti matvā hetubhūtaṃ virodhaṃ vastutaḥ pratītito vyavahārataśca sādhayati-yuṣmadasmatpratyayagocarayoriti /",
    "GSP33brsgor1u:129": " na ca 'pratyayottarapadayośca'iti sūtreṇa 'pratyayecottarapade ca parato yuṣmadasmadormaparyantasya tvamādeśau staḥ'iti vidhānāt,",
    "GSP33brsgor1u:130": " tvadīyaṃ madīyaṃ tvatputro matputra itivat 'tvanmatpratyayagocarayoḥ'iti syāditi vācyam /",
    "GSP33brsgor1u:131": " 'tvamāvekavacane'ityekavacanādhikārāt /",
    "GSP33brsgor1u:132": " atra ca yuṣmadasmadorekārthavācitvābhāvādānātmanāṃ yuṣmadarthānāṃ bahutvādasmadarthacaitanyasyāpyupādhito bahutvāt //",
    "GSP33brsgor1u:133": " nanvevaṃ sati kathamatra bhāṣye vigrahaḥ /",
    "GSP33brsgor1u:134": " na ca yūyamiti pratyayo yuṣmatpratyayaḥ,",
    "GSP33brsgor1u:135": " vayamiti pratyayosmatpratyastadgocarayoriti vigraha iti vācyam,",
    "GSP33brsgor1u:136": " śabdasādhutve 'pyarthāsādhutvāt /",
    "GSP33brsgor1u:137": " na hyahaṅkārādyanātmano yūyamiti pratyayavipayatvamastīti cet na /",
    "GSP33brsgor1u:138": " gocarapadasya yogyatāparatvāt /",
    "GSP33brsgor1u:139": " cidātmā tāvadasmatpratyayayogyaḥ,",
    "GSP33brsgor1u:140": " tatprayuktasaṃśayādinivṛttiphalabhāktvāt,",
    "GSP33brsgor1u:141": " 'na tāvadayamekāntenāvipayaḥ,",
    "GSP33brsgor1u:142": " asmatpratyayaviṣayatvāt'iti bhāṣyokteśca /",
    "GSP33brsgor1u:143": " yadyapyahaṅkārādirapi tadyogyastathāpi cidātmanaḥ sakāśādatyantabhedasiddhyarthaṃ yuṣmatpratyayayogya ityucyate // //",
    "GSP33brsgor1u:144": " āśramaśrīcaraṇāstu ṭīkāyojanāyāmevamāhuḥ-'saṃbodhyacetano yuṣmatpadavācyaḥ,",
    "GSP33brsgor1u:145": " ahaṅkārādiviśiṣṭacetano 'smatpadavācyaḥ,",
    "GSP33brsgor1u:146": " tathā ca yuṣmajasmadoḥ svārthe prayujyamānayoreva tvamādeśaniyamo na lākṣaṇikayoḥ,",
    "GSP33brsgor1u:147": " 'yuṣmadasmadoḥ ṣaṣṭhīcaturthīdvitīyāsthayorvānāvau'iti sūtrāsāṃgatyaprasaḍgāt /",
    "GSP33brsgor1u:148": " atra śabdalakṣakayoriva cinmātrajaḍamātralakṣakayorapi na tvamādeśo lakṣakatvāviśeṣāt iti /",
    "GSP33brsgor1u:149": " yadi tayoḥ śabdabodhakatve satyeva tvamādeśābhāva ityanena sūtreṇa jñāpitaṃ tadāsminbhāṣye yuṣmatpadena yuṣmacchabdajanyapratyayayogyaḥ parāgartho",
    "GSP33brsgor1u:150": " asmacchabdena asmacchabdajanyapratyayayogyaḥ pratyagātmā /",
    "GSP33brsgor1u:151": " tathā ca lakṣyatāvacchedakatayā śabdo 'pi bodhyata iti na tvamādeśaḥ /",
    "GSP33brsgor1u:152": " na ca parāktvapratyaktvayoreva lakṣyatāvacchedakatvaṃ,",
    "GSP33brsgor1u:153": " na śabdayogyatvāṃśasya,",
    "GSP33brsgor1u:154": " gauravāditi vācyam /",
    "GSP33brsgor1u:155": " parākpratīcorvirodhasphuraṇārthaṃ viruddhaśabdayogyatvasyāpi vaktavyatvāt /",
    "GSP33brsgor1u:156": " ata evedamasmatpratyayagocarayoriti vaktavye 'pīdaṃśabdo 'smadarthe loke vede ca bahuśaḥ,",
    "GSP33brsgor1u:157": " ime vayamāsmahe,",
    "GSP33brsgor1u:158": " ime videhāḥ,",
    "GSP33brsgor1u:159": " ayamahamasmīti ca prayogadarśanānnāsmacchabdavirodhīti matvā yuṣmacchabdaḥ prayuktaḥ,",
    "GSP33brsgor1u:160": " idaṃśabdaprayoge virodhāsphūrteḥ /",
    "GSP33brsgor1u:161": " etena cetanavācitvādasmacchabdaḥ pūrvaṃ prayoktavyaḥ 'abhyarhitaṃ pūrva'iti nyāyāt,",
    "GSP33brsgor1u:162": " 'tyadādīni sarvaurnityam'iti sūtreṇa vihita ekaśeṣaśca syāditi nirastam /",
    "GSP33brsgor1u:163": " 'yuṣmadasmadoḥ'iti sūtra ivātrāpi pūrvanipātaikaśeṣayoraprāpteḥ,",
    "GSP33brsgor1u:164": " ekaśeṣe vivakṣitavirodhāsphūrteśca /",
    "GSP33brsgor1u:165": " vṛddhāstu 'yuṣmadarthādanātmano niṣkṛṣya śuddhasya ciddhātoropāpavādanyāyena grahaṇaṃ dyotayitumādau yuṣmadgrahaṇaṃ'ityāhuḥ /",
    "GSP33brsgor1u:166": " tatra yuṣmadasmatpadābhyāṃ parākpratyaktvenātmānātmanorvastuto virodha uktaḥ /",
    "GSP33brsgor1u:167": " pratyayapadena pratītito virodha uktaḥ /",
    "GSP33brsgor1u:168": " pratīyata iti pratyayo 'haṅkārādiranātmā dṛśyatayā bhāti /",
    "GSP33brsgor1u:169": " ātmā tu pratītitvātpratyayaḥ svaprakāśatayā bhāti /",
    "GSP33brsgor1u:170": " gocarapadena vyavahārato virodha uktaḥ /",
    "GSP33brsgor1u:171": " yuṣmadarthaḥ pratyagātmatiraskāreṇa kartāhamityādivyavahāragocaraḥ,",
    "GSP33brsgor1u:172": " asmadarthastvanātmapravilāpena,",
    "GSP33brsgor1u:173": " ahaṃ brahmeti vyavahāragocara iti tridhā virodhaḥ sphuṭīkṛtaḥ /",
    "GSP33brsgor1u:174": " yuṣmaccāsmacca yuṣmadasmadī,",
    "GSP33brsgor1u:175": " te eva pratyayau ca tau gocarau ceti yuṣmadasmatpratyayagocarau,",
    "GSP33brsgor1u:176": " tayostridhā viruddhasvabhāvāyoritarebhāvo 'tyantābhedastādātmyaṃ vā tadanupapattau siddhāyāmityanvayaḥ /",
    "GSP33brsgor1u:177": " aikyāsaṃbhave 'pi śuklo ghaṭa itivattādātmayaṃ kiṃ na syādityata āha-viṣayaviṣayiṇoriti /",
    "GSP33brsgor1u:178": " cijjaḍayorviṣayaviṣayitvāddīpaghaṭayoriva na tādātmyamiti bhāvaḥ /",
    "GSP33brsgor1u:179": " yuṣmadasmadī parāpratyagvastunī,",
    "GSP33brsgor1u:180": " te eva pratyayaśca gocaraśceti vā vigrahaḥ /",
    "GSP33brsgor1u:181": " atra pratyayagocarapadābhyāmātmanātmanoḥ pratyakparāgbhāve cidacittvaṃ heturuktastatra hetumāha-viṣayaviṣayiṇoriti /",
    "GSP33brsgor1u:182": " anātmano grāhyatvādacitvaṃ,",
    "GSP33brsgor1u:183": " ātmanastu grāhakatvāccitvaṃ vācyam /",
    "GSP33brsgor1u:184": " acitve svasya svena grahasya karmakartṛtvavirodhenāsaṃbhavādapratyakṣatvāpatterityarthaḥ /",
    "GSP33brsgor1u:185": " yatheṣṭaṃ vā hetuhetumadbhāvaḥ /",
    "GSP33brsgor1u:186": " nanvevamātmānātmanoḥ parākpratyaktvena,",
    "GSP33brsgor1u:187": " cidacittvena grāhyagrāhakatvena ca virodhāttamaḥprakāśavadaikyasya tādātmyasya vānupapattau satyāṃ,",
    "GSP33brsgor1u:188": " tatpramityabhāvenādhyāsābhāve 'pi taddharmāṇāṃ caitanyasukhajāḍyaduḥkhādīnāṃ vinimayenadhyāso 'stvityata āha--taddhārmāṇāmapīti /",
    "GSP33brsgor1u:189": " tayorātmānātmanordharmāstaddharmāsteṣāmapītaretarabhāvānupapattiḥ /",
    "GSP33brsgor1u:190": " itaratra dharmyantare itareṣāṃ dharmāṇāṃ bhāvaḥ saṃsargastasyānupapattiritityarthaḥ /",
    "GSP33brsgor1u:191": " na hi dharmiṇoḥ saṃsargaṃ vinā dharmāṇāṃ vinimayo asti /",
    "GSP33brsgor1u:192": " sphaṭike lohita vastu sāṃnidhyāllauhityadharmasaṃsargaḥ /",
    "GSP33brsgor1u:193": " asaṅgātmadharmiṇaḥ kenāpyasaṃsargāddharmisaṃsargapūrvako dharmasaṃsargaḥ kutastya ityabhipreyoktam-sutarāmiti /",
    "GSP33brsgor1u:194": " nanvātmānātmanostādātmyasya taddharmasaṃsargasya cābhāve 'pyadhyāsaḥ kiṃ na syādityata āha--ityata iti /",
    "GSP33brsgor1u:195": " ityuktarītyā tādātmyādyabhāvena tatpramāyā abhāvādataḥ pramājanyasaṃskārasyādhyāsahetorabhāvāt 'adhyāso mithyeti bhavituṃ yuktaṃ'ityanvayaḥ",
    "GSP33brsgor1u:196": " mithyāśabdo hyarthaḥ apahnavavacanaḥ,",
    "GSP33brsgor1u:197": " anirvacanīyatāvacanaśceti /",
    "GSP33brsgor1u:198": " atra cāpahnavārthaḥ /",
    "GSP33brsgor1u:199": " nanu kutra kasyādhyāso 'pahnūyata ityāśaṅkya,",
    "GSP33brsgor1u:200": " ātmanyanātmataddharmāṇāmanātmanyātmataddharmāṇāmadhyāso nirasyata ityāha--asmatpratyayagocara ityādinā /",
    "GSP33brsgor1u:201": " ahamitipratyayayogyatvaṃ buddhyāderapyastīti matvā tata ātmānaṃ vivecayati--viṣayaṇīti /",
    "GSP33brsgor1u:202": " buddhyādisākṣiṇītyarthaḥ /",
    "GSP33brsgor1u:203": " sākṣitve hetuḥ--cidātmaka iti /",
    "GSP33brsgor1u:204": " ahamiti bhāsamāne cidaṃśātmanītyarthaḥ /",
    "GSP33brsgor1u:205": " yuṣmatpratyayagocarasyeti /",
    "GSP33brsgor1u:206": " tvaṅkārayogyasya /",
    "GSP33brsgor1u:207": " idamarthasyetiyāvat /",
    "GSP33brsgor1u:208": " nanvahamiti bhāsamānabuddhyādeḥ kathamidamarthatvamityata āha--viṣayasyeti /",
    "GSP33brsgor1u:209": " sākṣibhāsyasyetyarthaḥ /",
    "GSP33brsgor1u:210": " sākṣibhāsyatvarūpalakṣaṇayogādbuddhyāderghaṭādivadidamarthatvaṃ na pratibhāsata iti bhāvaḥ /",
    "GSP33brsgor1u:211": " athavā yadātmano mukhyaṃ sarvāntaratvarūpaṃ pratyaktvaṃ pratītatvaṃ brahmāsmīti vyavahāragocaratvaṃ coktvaṃ tadasiddhaṃ,",
    "GSP33brsgor1u:212": " ahamiti pratīyamānatvāt,",
    "GSP33brsgor1u:213": " ahaṅkāravadityāśaṅkyāha--asmatpratyayagocara iti /",
    "GSP33brsgor1u:214": " asmaccāsau pratyayaścāsau gocaraśca tasminnityarthaḥ /",
    "GSP33brsgor1u:215": " ahaṃvṛttivyaṅyasphuraṇatvaṃ sphuraṇaviṣayatvaṃ vā hetuḥ /",
    "GSP33brsgor1u:216": " ādye dṛṣṭānte hetvasiddhiḥ /",
    "GSP33brsgor1u:217": " dvitīye tu pakṣe tadasiddhirityātmano mukhyaṃ pratyaktvādi yuktamiti bhāvaḥ /",
    "GSP33brsgor1u:218": " nanu yadātmano viṣayatvaṃ tadasiddhaṃ,",
    "GSP33brsgor1u:219": " anubhavāmīti śabdavatvāt,",
    "GSP33brsgor1u:220": " ahaṅkāravadityata āha--viṣayaṇīti /",
    "GSP33brsgor1u:221": " vācyatvaṃ lakṣyatvaṃ vā hetuḥ /",
    "GSP33brsgor1u:222": " nādyaḥ, pakṣe tadasiddheḥ /",
    "GSP33brsgor1u:223": " nāntyaḥ, dṛṣṭānte tadvaikalyāditi bhāvaḥ /",
    "GSP33brsgor1u:224": " dehaṃ jānāmīti dehāhaṅkārayorviṣayaviṣayitve 'pi manuṣyo 'hamityabhedādhyāsavadātmāhaṅkārāyorapyabhedādhyāsaḥ syādityata āha--cidātmaka iti",
    "GSP33brsgor1u:225": " tayorjāḍyālpatvābhyāṃ sādṛśyādadhyāse 'pi cidātmanyanavacchinne jaḍālpāhaṅkārādernādhyāsa iti bhāvaḥ /",
    "GSP33brsgor1u:226": " ahamiti bhāsyatvādātmavadahaṅkārasyāpi pratyaktvāditaṃ mukhyameva,",
    "GSP33brsgor1u:227": " tataḥ pūrvoktvaparāktvādyasiddhirityāśaṅkyāha--yuṣmaditi /",
    "GSP33brsgor1u:228": " ahaṃvṛttibhāsyatvamahaṅkāre nāsti kartṛkarmatvavirodhāt,",
    "GSP33brsgor1u:229": " cidbhāsyatvaṃ cidātmani nāstīti hetvasiddhiḥ /",
    "GSP33brsgor1u:230": " ato buddhyādeḥ pratibhāsataḥ pratyaktve 'pi parāktvādikaṃ mukhyameveti bhāvaḥ /",
    "GSP33brsgor1u:231": " yuṣmatparāktaccāsau pratiyata iti pratyayaścāsau kartṛtvādivyavahāragocaraśca tasyeti vigrahaḥ /",
    "GSP33brsgor1u:232": " tasya heyatvārthamāha--viṣasyeti /",
    "GSP33brsgor1u:233": " piñ bandhane /",
    "GSP33brsgor1u:234": " visinoti badhnāti iti viṣayastasyetyarthaḥ /",
    "GSP33brsgor1u:235": " ātmanyanātmataddharmādhyāso mithyā bhavatu,",
    "GSP33brsgor1u:236": " anātmanyātmataddharmādhyāsaḥ kiṃ na syāt,",
    "GSP33brsgor1u:237": " ahaṃ sphurāmi sukhītyādyanubhavādityāśaṅkyāha--tadviparyayeṇeti /",
    "GSP33brsgor1u:238": " tasmādanātmano viparyayo viruddhasvabhāvaścaitanyam /",
    "GSP33brsgor1u:239": " itthaṃbhāve tṛtīyā /",
    "GSP33brsgor1u:240": " caitanyātmanā viṣayiṇastaddharmāṇāṃ ca yo 'haṅkārādau viṣaye 'dhyāsaḥ sa mithyeti nāstīti bhavituṃ yuktam,",
    "GSP33brsgor1u:241": " adhyāsasāmagryabhāvāt /",
    "GSP33brsgor1u:242": " na hyatra pūrvapramāhitasaṃskāraḥ sādṛśyamajñānaṃ vāsti /",
    "GSP33brsgor1u:243": " niravayavanirguṇasvaprakāśātmani guṇāvayavasādṛśyasya cājñānasya cāyogāt //",
    "GSP33brsgor1u:244": " nanvātmanonirguṇatve taddharmāṇāmiti bhāṣyaṃ kathamiti cet,",
    "GSP33brsgor1u:245": " ucyate--buddhivṛttyabhivyaktaṃ caitanyaṃ jñānaṃ,",
    "GSP33brsgor1u:246": " viṣayābhedenābhivyaktaṃ sphuraṇam,",
    "GSP33brsgor1u:247": " śubhakarmajanyavṛttivyaktamānanda ityevaṃ vṛttyupādhikṛtabhedāt jñānādīnāmātmadharmatvavyapadeśaḥ /",
    "GSP33brsgor1u:248": " taduktaṃ ṭīkāyāṃ-'ānando viṣayānubhavo nityatvaṃ ceti santi dharmā apṛthaktve 'pi caitanyatvāt pṛthagivāvabhāsante'iti /",
    "GSP33brsgor1u:249": " ato nirguṇabrahmātmatvamate,",
    "GSP33brsgor1u:250": " ahaṃ karomīti pratīterarthasya cādhyāsatvāyogātpramātvaṃ satyatvaṃ ca ahaṃ nara iti sāmānādhikaraṇyasya gauṇatvamiti matamāstheyam /",
    "GSP33brsgor1u:251": " tathā ca bandhasya satyatayā jñānānnivṛttirūpaphalāsaṃbhavādbaddhamuktayorjīvabrahmaṇoraikyāyogena viṣayāsaṃbhavāt śāstraṃ nārambhaṇīyamiti pūrvapakṣabhāṣyatātparyam /",
    "GSP33brsgor1u:252": " yuktagrahaṇāt pūrvapakṣasya durbalatvaṃ sūcayati /",
    "GSP33brsgor1u:253": " tathāhi--kimadhyāsasya nāstitvamayuktatvādabhānādvā kāraṇābhāvādvā?",
    "GSP33brsgor1u:254": " ādya iṣṭa ityāha--tathāpīti /",
    "GSP33brsgor1u:255": " etadanurodhādādau yadyapīti paṭhitavyam /",
    "GSP33brsgor1u:256": " adhyāsasyāsaṅgasvaprakāśātmanyayuktatvamalaṅkāra iti bhāvaḥ /",
    "GSP33brsgor1u:257": " na dvitīya ityāha--ayamiti /",
    "GSP33brsgor1u:258": " ajñaḥ kartā manuṣyo 'hamiti pratyakṣānubhavādadhyāsasyābhānamasiddhamityarthaḥ /",
    "GSP33brsgor1u:259": " na cedaṃ pratyakṣaṃ kartṛtvādau prameti vācyam /",
    "GSP33brsgor1u:260": " apauruṣeyatayā nirdeṣeṇa,",
    "GSP33brsgor1u:261": " upakramādiliṅgāvadhṛtatātparyeṇa ca tatvamasyādivākyenākartṛtvabrahmatvabodhanenāsya bhramatvaniścayāt /",
    "GSP33brsgor1u:262": " na ca jyeṣṭhapratyakṣavirodhādāgamajñānasyaiva bādha iti vācyaṃ,",
    "GSP33brsgor1u:263": " dehātmavādaprasaṅgāt,",
    "GSP33brsgor1u:264": " manuṣyo 'hamiti pratyakṣavirodhena 'athāyamaśarīraḥ'ityādiśrutyā dehādanyātmāsiddheḥ /",
    "GSP33brsgor1u:265": " tasmādidaṃ rajatamitivatsāmānādhikaraṇyapratyakṣasya bhramatvaśaṅkākalaṅkitasya nāgamātprābalyamityāstheyam /",
    "GSP33brsgor1u:266": " kiñca jyeṣṭhatvaṃ pūrvabhāvitvaṃ vā āgamajñānaṃ pratyupajīvyatvaṃ vā?",
    "GSP33brsgor1u:267": " ādye na prābalyam,",
    "GSP33brsgor1u:268": " jyeṣṭhasyāpi rajatabhramasya paścādbhāvinā śuktijñānena bādhadarśanāt /",
    "GSP33brsgor1u:269": " na dvitīyaḥ āgamajñānotpattau pratyakṣādimūlavṛddhavyavahāre saṃgatigrahadvārā,",
    "GSP33brsgor1u:270": " śabdopalabdhidvārā ca pratyakṣādervyāvahārikaprāmāṇyasyopajīvyatve 'pi tāttvikaprāmāṇyasyānapekṣitatvāt,",
    "GSP33brsgor1u:271": " anapekṣitāṃśasyāgamena bādhāsaṃbhavāditi /",
    "GSP33brsgor1u:272": " yattu kṣaṇikayāgasya śrutibalātkālāntarabhāviphalahetutvavat 'tathā vidvānnāmarūpādvimuktaḥ'iti śrutibalātsatyasyāpi jñānānnivṛttisaṃbhavādadhyāsavarṇanaṃ vyarthamiti, tanna /",
    "GSP33brsgor1u:273": " jñānamātranivartyasya kvāpi satyatvādarśanāt,",
    "GSP33brsgor1u:274": " satyasya cātmano nivṛtyadarśanācca,",
    "GSP33brsgor1u:275": " ayogyatāniścaye sati satyabandhasya jñānānnivṛttiśruterbodhakatvāyogāt /",
    "GSP33brsgor1u:276": " na ca setudarśanātsatyasya pāpasya nāśarśanānnāyogyatāniścayā iti vācyaṃ,",
    "GSP33brsgor1u:277": " tasya śriddhāniyamādisāpekṣajñānanāśyatvāt /",
    "GSP33brsgor1u:278": " bandhasya ca 'nānyaḥ panthā'iti śrutyā jñānamātrānnivṛttipratīteḥ,",
    "GSP33brsgor1u:279": " ataḥ śrutajñānanivartyatvanirvāhārthamadhyastatvaṃ varṇaniyam /",
    "GSP33brsgor1u:280": " kiṃ ca jñānaikanivartyasya kiṃ nāma satyatvam,",
    "GSP33brsgor1u:281": " na tāvadajñānājanyatvam /",
    "GSP33brsgor1u:282": " 'māyāṃ tu prakṛtim'iti śruti virodhānmāyāvidyayoraikyāt /",
    "GSP33brsgor1u:283": " nāpi svādhiṣṭhāne svābhāvaśūnyatvaṃ 'asthūlam'ityādiniṣedhaśrutivirodhāt /",
    "GSP33brsgor1u:284": " nāpi brahmavadbādhāyogyatvaṃ,",
    "GSP33brsgor1u:285": " jñānānnivṛttiśrutivirodhāt /",
    "GSP33brsgor1u:286": " atha vyavahārakāle bādhaśūnyatvam,",
    "GSP33brsgor1u:287": " tarhi vyavahārikameva satyatvamityāgatamadhyastatvam /",
    "GSP33brsgor1u:288": " tacca śrutyarthe yogyatā jñānārthaṃ varṇanīyameva,",
    "GSP33brsgor1u:289": " yāgasyāpūrvadvāratvavat /",
    "GSP33brsgor1u:290": " na ca tadanyatvādhikaraṇe tasya varṇanātpaunaruktyam,",
    "GSP33brsgor1u:291": " tatroktādhyāsasyaiva pravṛttyaṅgaviṣayādisiddhyarthamādau smāryamāṇatvāditi dik //",
    "GSP33brsgor1u:292": " adhyāsaṃ dvedhā darśayati --lokavyavahāra iti /",
    "GSP33brsgor1u:293": " lokyate manuṣyo 'hamityabhimanyata iti lokor'thādhyāsaḥ,",
    "GSP33brsgor1u:294": " tadviṣayo vyavahāro 'bhimāna iti jñānādhyāso darśitaḥ /",
    "GSP33brsgor1u:295": " dvividhādhyāsasvarūpalakṣaṇamāha--anyonyasminityādinādharmadharmiṇoḥ ityantena /",
    "GSP33brsgor1u:296": " jāḍyacaitanyādidharmāṇāṃ dharmiṇāvahaṅkārātmānau,",
    "GSP33brsgor1u:297": " tayoratyantaṃ bhinnayoritaretarabhedāgraheṇānyonyasmin anyonyatādātmyaṃ anyonyadharmāṃśca vyatyāsenādhyasya lokavyavahāra iti yojanā /",
    "GSP33brsgor1u:298": " ataḥ so 'yamiti pramāyā nādhyāsatvam,",
    "GSP33brsgor1u:299": " tadidamarthayoḥ kālabhedena kalpitabhede 'pyatyantabhedābhāvāditi vaktumatyantetyuktam /",
    "GSP33brsgor1u:300": " na ca dharmitādātmyādhyāse dharmādhyāsasiddheḥ 'dharmāṃśca'iti vyarthamiti vācyam,",
    "GSP33brsgor1u:301": " andhatvādīnāmindriyadharmāṇāṃ dharmyadhyāsāsphuṭatve 'pyandho 'hamiti sphuṭo 'dhyāsa iti jñāpanārthatvāt /",
    "GSP33brsgor1u:302": " nanvātmānātmanoḥ parasparādhyastatve śūnyavādaḥ syādityāśaṅkyāha--satyānṛte mithunīkṛtyeti /",
    "GSP33brsgor1u:303": " satyamanidaṃ caitanyaṃ tasyānātmani saṃsargamātrādhyāso na svarūpasya /",
    "GSP33brsgor1u:304": " anṛtaṃyuṣmadarthaḥ tasya svarūpato 'pyadhyāsāttayormithunīkaraṇamadhyāsa iti na śūnyatetyarthaḥ //",
    "GSP33brsgor1u:305": " nanvadhyāsamithunīkaraṇalokavyavahāraśabdānāmekārthatve 'dhyasya midhunīkṛtyeti pūrvakālatvavāciktvāpratyayādeśasya lyapaḥ kathaṃ prayoga iti",
    "GSP33brsgor1u:306": " adhyāsavyaktibhedāt /",
    "GSP33brsgor1u:307": " tatra pūrvapūrvādhyāsasyottarottarādhyāsaṃ prati saṃskāradvārā pūrvakālatvena hetutvadyotanārthaṃ lyapaḥ prayogaḥ /",
    "GSP33brsgor1u:308": " tadeva spaṣṭayati--naisargika iti /",
    "GSP33brsgor1u:309": " pratyagātmani hetuhetumadbhāvenādhyāsapravāho 'nādirityarthaḥ /",
    "GSP33brsgor1u:310": " nanu pravāhasyāvastutvāt,",
    "GSP33brsgor1u:311": " adhyāsavyaktīnāṃ sāditvāt,",
    "GSP33brsgor1u:312": " kathamanāditvamiti cet /",
    "GSP33brsgor1u:313": " ucyate--adhyāsatvāvacchinnavyaktīnāṃ madhye 'nyatamayā vyaktyā vinānādikālasyāvartanaṃ kāryānāditvamityaṅgīkārāt /",
    "GSP33brsgor1u:314": " etena kāraṇābhāvāditi kalpo nirastaḥ,",
    "GSP33brsgor1u:315": " saṃskārasya nimittasya naisargikapadenoktatvāt /",
    "GSP33brsgor1u:316": " na ca pūrvapramājanya eva saṃskāro heturiti vācyam,",
    "GSP33brsgor1u:317": " lāghavena pūrvānubhavajanyasaṃskārasya hetutvāt /",
    "GSP33brsgor1u:318": " ataḥ pūrvādhyāsajanyaḥ saṃskāro 'stīti siddham /",
    "GSP33brsgor1u:319": " adhyāsasyopādānamāha--mithyājñānanimitta iti /",
    "GSP33brsgor1u:320": " mithyā ca tadajñānaṃ ca mithyājñānaṃ tannimittamupādānaṃ yasya sa tannimittaḥ /",
    "GSP33brsgor1u:321": " tadupādānaka ityarthaḥ /",
    "GSP33brsgor1u:322": " ajñānasyopādānatve 'pi saṃsphuradātmatatvāvarakatayā doṣatvenāhaṅkārādhyāsakarturīśvarasyopādhitvena",
    "GSP33brsgor1u:323": " saṃskārakālakarmādinimittapariṇāmitvena ca nimittatvamiti dyotayituṃ nimittapadam /",
    "GSP33brsgor1u:324": " svaprakāśātmanyasaṅge kathamavidyāsaṅgaḥ,",
    "GSP33brsgor1u:325": " saṃskārādisāmagryabhāvāt,",
    "GSP33brsgor1u:326": " iti śaṅkānirāsārthaṃ mithyāpadam /",
    "GSP33brsgor1u:327": " pracaṇḍamārtaṇḍamaṇḍale pecakānubhavasiddhāndhakāravat,",
    "GSP33brsgor1u:328": " ahamajña ityanubhasiddhamajñānaṃ durapahnavama,",
    "GSP33brsgor1u:329": " kalpitasyādhiṣṭhānāsparśitvāt,",
    "GSP33brsgor1u:330": " nityasvarūpajñānasyāvirodhitvācceti /",
    "GSP33brsgor1u:331": " yadvā ajñānaṃ jñānābhāva iti śaṅkānirāsārthaṃ mithyāpadam /",
    "GSP33brsgor1u:332": " mithyātve sati sākṣājjñānanivartyatvamajñānasya lakṣaṇaṃ mithyājñānapadenoktam /",
    "GSP33brsgor1u:333": " jñānenecchāprāgabhāvaḥ sākṣānnivartyata iti vadantaṃ prati mithyātve satītyuktam /",
    "GSP33brsgor1u:334": " ajñānanivṛttidvārā jñānanivartyabandhe 'tivyāptinirāsāya sākṣāditi /",
    "GSP33brsgor1u:335": " anādyupādānatve sati mithyātvaṃ vā lakṣaṇam /",
    "GSP33brsgor1u:336": " brahmanirāsārthaṃ mithyātvamiti /",
    "GSP33brsgor1u:337": " mṛdādinirāsārthamanādīti /",
    "GSP33brsgor1u:338": " avidyātmanoḥ saṃbandhanirāsārthamupādānatve satīti /",
    "GSP33brsgor1u:339": " saṃprati adhyāsaṃ draḍhayitumabhilapati--āhamidaṃ mamedamiti /",
    "GSP33brsgor1u:340": " ādhyātmikakāryādhyāseṣvahamiti prathamo 'dhyāsaḥ /",
    "GSP33brsgor1u:341": " na cādhiṣṭhānāropyāṃśadvayānupalambhāt nāyasadhyāsa iti vācyam,",
    "GSP33brsgor1u:342": " ayo dahatītivadahamupalabha iti dṛgdṛśyāṃśayorupalambhāt /",
    "GSP33brsgor1u:343": " idaṃ padena bhogyaḥ saṃghāta ucyate /",
    "GSP33brsgor1u:344": " atrāhamidamityanena manupyo 'hamiti tādātmyādhyāso darśitaḥ /",
    "GSP33brsgor1u:345": " mamedaṃ śarīramiti saṃsargādhyāsaḥ //",
    "GSP33brsgor1u:346": " nanu dehātmanostādātmyameva saṃsarga iti tayoḥ ko bheda iti cet /",
    "GSP33brsgor1u:347": " satyam /",
    "GSP33brsgor1u:348": " sattaikye sati mitho bhedastādātmyam /",
    "GSP33brsgor1u:349": " tatra manuṣyo 'hamityaikyāṃśabhānaṃ mamedamiti bhedāṃśarūpasaṃsargabhānamiti bhedaḥ /",
    "GSP33brsgor1u:350": " evaṃ sāmagrīsattvādanubhavasattvādadhyāso 'stītyato brahmātmaikye virodhābhāvena viṣayaprayojanayoḥ sattvāt śāstramārambhaṇīyamiti siddhāntabhāṣyatātparyam",
    "GSP33brsgor1u:351": " evañca sūtreṇārthātsūcite viṣayaprayojane pratipādya taddhetumadhyāsaṃ lakṣaṇasaṃbhāvanāpramāṇaiḥ sādhayituṃ lakṣaṇaṃ pṛcchati--āheti /",
    "GSP33brsgor1u:352": " kiṃlakṣaṇako 'dhyāsa ityāha /",
    "GSP33brsgor1u:353": " pūrvavādītyarthaḥ /",
    "GSP33brsgor1u:354": " asya śāstrasya tattvanirṇayapradhānatvena vādakathātvadyotanārthaṃ āheti paroktiḥ /",
    "GSP33brsgor1u:355": " 'āha'ityādi 'kathaṃ punaḥpratyagātmani'ityataḥ prāgadhyāsalakṣaṇaparaṃ bhāṣyam /",
    "GSP33brsgor1u:356": " tadārabhya saṃbhāvanāparam /",
    "GSP33brsgor1u:357": " 'tametamavidyākhyam'ityārabhya 'sarvalokapratyakṣaḥ'ityantaṃ pramāṇaparamiti vibhāgaḥ /",
    "GSP33brsgor1u:358": " lakṣaṇamāha--ucyate-smṛtirūpa iti /",
    "GSP33brsgor1u:359": " adhyāsa ityanuṣaṅgaḥ /",
    "GSP33brsgor1u:360": " atra paratrāvabhāsa ityeva lakṣaṇam,",
    "GSP33brsgor1u:361": " śiṣṭaṃ padadvayaṃ tadupapādanārtham /",
    "GSP33brsgor1u:362": " tathāhi avabhāsyata ityavabhāso rajatādyarthaḥ tasyāyogyamadhikaraṇaṃ paratrapadārthaḥ /",
    "GSP33brsgor1u:363": " adhikaraṇasyāyogyatvaṃ āropyātyantābhāvatvaṃ tadvatvaṃ vā /",
    "GSP33brsgor1u:364": " tathā caikāvacchedena svasaṃsṛjyamāne svātyantābhāvavati avabhāsyatvamadhyastatvamityarthaḥ /",
    "GSP33brsgor1u:365": " idaṃ ca sādyanādyadhyāsasādhāraṇaṃ lakṣaṇam /",
    "GSP33brsgor1u:366": " saṃyoge 'tivyāptinirāsāyaikāvacchedeneti /",
    "GSP33brsgor1u:367": " saṃyogasya svasaṃsṛjyamāne vṛkṣe svātyantābhāvavatyavabhāsyatve 'pi svātyantābhāvayormūlāgrāvacchedakabhedānnātivyāptiḥ /",
    "GSP33brsgor1u:368": " pūrvaṃ svābhāvavati bhūtale paścādānīto ghaṭo bhātīti ghaṭe 'tivyāptinirāsāya svasaṃsṛjyamāna iti padam,",
    "GSP33brsgor1u:369": " tena svābhāvakāle pratiyogisaṃsargasya vidyamānatocyate iti nātivyāptiḥ /",
    "GSP33brsgor1u:370": " bhūtvāvacchedenāvabhāsyagandhe 'tivyāptivāraṇāya svātyantābhāvavatīti padam /",
    "GSP33brsgor1u:371": " śuktāvidantvāvacchedena rajatasaṃsargakāle 'tyantābhāvo 'stīti nāvyāptiḥ /",
    "GSP33brsgor1u:372": " nanvasya lakṣaṇasyāsaṃbhavaḥ,",
    "GSP33brsgor1u:373": " śuktau rajatasya sāmagryabhāvena saṃsargāsatvāt /",
    "GSP33brsgor1u:374": " na ca smaryamāṇasatyarajatasyaiva paratra śuktāvavabhāsyatvenādhyastatvoktiriti vācyam,",
    "GSP33brsgor1u:375": " anyathākhyātiprasaṅgādityata āha-smṛtirūpa iti /",
    "GSP33brsgor1u:376": " smaryate iti smṛtiḥ satyarajatādiḥ tasya rūpamiva rūpamasyeti smṛtirūpaḥ /",
    "GSP33brsgor1u:377": " smaryamāṇasadṛśa ityarthaḥ /",
    "GSP33brsgor1u:378": " sādṛśoktyā smaryamāṇādāropyasya bhedāt,",
    "GSP33brsgor1u:379": " nānyathākhyātirityuktaṃ bhavati /",
    "GSP33brsgor1u:380": " sādṛśamupapādayati-pūrvadṛṣṭeti /",
    "GSP33brsgor1u:381": " dṛṣṭaṃ darśanaṃ,",
    "GSP33brsgor1u:382": " saṃskāradvārā pūrvadarśanādavabhāsyata iti pūrvadṛṣaṭāvabhāsaḥ /",
    "GSP33brsgor1u:383": " tena saṃskārajanyajñānaviṣayatvaṃ smaryamāṇāropyayoḥ sādṛśyamuktaṃ bhavati,",
    "GSP33brsgor1u:384": " smṛtyāropayoḥ saṃskārajanyatvāt /",
    "GSP33brsgor1u:385": " na ca saṃskārajanyatvādāropasya smṛtitvāpattiriti vācyam,",
    "GSP33brsgor1u:386": " doṣasaṃprayogajanyatvasyāpi vivakṣitatvena saṃskāramātrajanyatvābhāvāt /",
    "GSP33brsgor1u:387": " atra saṃyogaśabdena adhiṣṭhānasāmānyajñānamucyate,",
    "GSP33brsgor1u:388": " ahaṅkārādhyāse indriyasaṃprayogālābhāt /",
    "GSP33brsgor1u:389": " evaṃ ca doṣasaṃprayogasaṃskārabalācchuktyādau rajatamutapannamastīti paratrāvabhāsyatvalakṣamamupapannamiti smṛtirūpapūrvadṛṣṭapadābhyāmupapādim",
    "GSP33brsgor1u:390": " anye tu tābhyāṃ doṣāditrayajanyatvaṃ kāryādhyāsalakṣaṇamuktamityāhuḥ /",
    "GSP33brsgor1u:391": " apare tu smṛtirūpaḥ smaryamāṇasadṛśaḥ,",
    "GSP33brsgor1u:392": " sādṛsyaṃ ca pramāmājanyajñānaviṣayatvaṃ smṛtyāropayoḥ pramāṇājanyatvāt /",
    "GSP33brsgor1u:393": " pūrvadṛṣṭapadatajjātīyaparaṃ,",
    "GSP33brsgor1u:394": " abhinavarajatādehe pūrvadṛṣṭatvābhāvāt /",
    "GSP33brsgor1u:395": " tathā ca pramāṇājanyajñānaviṣayatve sati pūrvadṛṣṭajātīyatvaṃ prātītikādhyāsalakṣaṇaṃ tābhyāmuktam /",
    "GSP33brsgor1u:396": " paratrāvabhāsaśabdābhyāmadhyāsamātralakṣaṇaṃ vyākhyātameva /",
    "GSP33brsgor1u:397": " tatra smaryamāṇagaṅgādau abhinavaghaṭe cātivyāptinirāsāya pramāṇetyādi padadvayamityāhuḥ /",
    "GSP33brsgor1u:398": " tatrārthādhyāse smaryamāṇasadṛśaḥ paratra pūrvadarśanādavabhāsyata iti yojanā /",
    "GSP33brsgor1u:399": " jñānādhyāse tu smṛtisadṛśaḥ paratra pūrvadarśanādavabhāsa iti vākyaṃ yojanīyamiti saṃkṣepaḥ /",
    "GSP33brsgor1u:400": " nanu adhyāse vādivipratipatteḥ kathamuktalakṣaṇasiddhirityāśaṅkyādhiṣṭhānāropyasvarūpavivāde",
    "GSP33brsgor1u:401": " 'pi paratra parāvabhāsa iti lakṣaṇe saṃvādyuktibhiḥ satyādhiṣṭhāne mithyārthāvabhāsasiddheḥ",
    "GSP33brsgor1u:402": " sarvatantrasiddhānta idaṃ lakṣaṇamiti matvā anyathātmakhyātivādinormatamāha-taṃ keciditi /",
    "GSP33brsgor1u:403": " kecidanyathākhyātivādino 'nyatra śuktyādāvanyadharmasya svāvayavadharmasya deśāntarastharūpyāderadhyāsa iti vadanti /",
    "GSP33brsgor1u:404": " ātmakhyātivādinastu bāhyaśuktyādau buddhirūpātmano dharmasya rajatasyādhyāsaḥ,",
    "GSP33brsgor1u:405": " āntarasya rajatasya bahirvadavabhāsa iti vadantītyarthaḥ /",
    "GSP33brsgor1u:406": " akhyātimatamāha-keciditi /",
    "GSP33brsgor1u:407": " yatra yasyādhyāso lokasiddhastayorarthayostaddhiyośca bhedāgrahe sati tanmūlo bhramaḥ,",
    "GSP33brsgor1u:408": " idaṃ rūpyamiti viśiṣṭavyavahāra iti vadantītyarthaḥ /",
    "GSP33brsgor1u:409": " tairapi viśiṣṭavyavahārānyathānupapattyā viśiṣṭabhrānteḥ svīkāryatvāt,",
    "GSP33brsgor1u:410": " paratra parāvabhāsasaṃmatiriti bhāvaḥ /",
    "GSP33brsgor1u:411": " śūnyamatamāha-anye tviti /",
    "GSP33brsgor1u:412": " tasyaivādhiṣṭhānasya śuktyāderviparītadharmatvakalpanāṃ viparīto viruddho dharmo yasya tadbhāvastasya rajatāderatyantāsataḥ kalpanāmācakṣata ityarthaḥ /",
    "GSP33brsgor1u:413": " eteṣu mateṣu paratra parāvabhāsatvalakṣaṇasaṃvādamāha-sarvathāpi tviti /",
    "GSP33brsgor1u:414": " anyathākhyātitvādiprakāravivāde 'pyadhyāsaḥ paratra parāvabhāsatvalakṣaṇaṃ na jahātītyarthaḥ /",
    "GSP33brsgor1u:415": " śuktāvaparokṣasya rajatasya deśāntare buddhau vā sattvāyogāt śūnyatve pratyakṣatvāyogāt,",
    "GSP33brsgor1u:416": " śuktau satte bādhāyogāt mithyātvameveti bhāvaḥ /",
    "GSP33brsgor1u:417": " āropyamithyātve na yuktyapekṣā,",
    "GSP33brsgor1u:418": " tasyānubhavasiddhatvādityāha-tathā ceti /",
    "GSP33brsgor1u:419": " bādhānantarakālīno 'yamanubhavaḥ, tatpūrvaṃ /",
    "GSP33brsgor1u:420": " śuktikātvajñānāyogāt,",
    "GSP33brsgor1u:421": " rajatasya bādhāpratyakṣasiddhaṃ mithyātvaṃ vacchabdenocyate /",
    "GSP33brsgor1u:422": " ātmani nirūpādhike 'haṅkārādhyāse dṛṣṭāntamuktvā brahmajīvāvāntarabhedasyāvidyādyupādhikasyādhyāse dṛṣṭāntamāha-eka iti /",
    "GSP33brsgor1u:423": " dvitīyacandrasahitavadeka evāṅgulyā dvidhā bhātītyarthaḥ /",
    "GSP33brsgor1u:424": " lakṣaṇaprakaraṇopasaṃhārārtha iti śabdaḥ /",
    "GSP33brsgor1u:425": " bhavatvadhyāsaḥ śuktyādau,",
    "GSP33brsgor1u:426": " ātmani tu na saṃbhavatītyākṣipati-kathaṃ punariti /",
    "GSP33brsgor1u:427": " yatrāparokṣādhyāsādhiṣṭhānatvaṃ tatrendriyasaṃyuktatvaṃ viṣayatvaṃ ceti vyāptiḥ śuktyādau dṛṣṭā /",
    "GSP33brsgor1u:428": " tatra vyāpakābhāvādātmano 'dhiṣṭhānatvaṃ na saṃbhavatītyabhipretyāha-pratyagātmanīti /",
    "GSP33brsgor1u:429": " pratīci pūrṇa indriyāgrāhye viṣayasyāhaṅkārādestaddharmāṇāṃ cādhyāsaḥ kathamityarthaḥ /",
    "GSP33brsgor1u:430": " uktavyāptimāha-sarvo hīti /",
    "GSP33brsgor1u:431": " purovasthitatvamindriyasaṃyuktatvam /",
    "GSP33brsgor1u:432": " nanyātmano 'pyadhiṣṭhānatvārthaṃ viṣayatvādikamastvityata āha-yuṣmaditi /",
    "GSP33brsgor1u:433": " idaṃpratyayānarhasya pratyagātmano 'na cakṣuṣā gṛhyate'ityādi śrutimanusṛtya tvamaviṣayatvaṃ bravīṣi /",
    "GSP33brsgor1u:434": " saṃpratyāsalobhena viṣayatvāṅgīkāre śrutisiddhāntayorbādhaḥ syādityarthaḥ /",
    "GSP33brsgor1u:435": " ātmanyadhyāsasaṃbhāvanāṃ pratijānīte-ucyata iti /",
    "GSP33brsgor1u:436": " adhiṣṭhānāropyayorekasmin jñāne bhāsamānatvamātramadhyāsavyāpakaṃ,",
    "GSP33brsgor1u:437": " tacca bhānaprayuktasaṃśayanivṛttyādiphalabhāktvaṃ,",
    "GSP33brsgor1u:438": " tadeva bhānabhinnatvaghaṭitaṃ viṣayatvaṃ,",
    "GSP33brsgor1u:439": " tanna vyāpakaṃ,",
    "GSP33brsgor1u:440": " gauravāditi matvāha-na tāvaditi /",
    "GSP33brsgor1u:441": " ayamātmā niyamenāviṣayo na bhavati /",
    "GSP33brsgor1u:442": " tatra hetumāha-asmaditi /",
    "GSP33brsgor1u:443": " asmapratyayo 'hamityadhyāsastatra bhāsamānatvādityarthaḥ /",
    "GSP33brsgor1u:444": " asmadarthacidātmā pratibimbitatyena yatra pratīyate so 'smatpratyayo 'haṅkārastatra bhāsamānatvāditi vārthaḥ /",
    "GSP33brsgor1u:445": " na cādhyāse sati bhāsamānatvaṃ tasminsati sa iti parasparāśraya iti vācyam,",
    "GSP33brsgor1u:446": " anāditvāt,",
    "GSP33brsgor1u:447": " pūrvābhyāse bhāsamānātmana uttarādhyāsādhiṣṭhānatvasaṃbhavāt //",
    "GSP33brsgor1u:448": " nanvahamityahaṅkāraviṣayakabhānarūpasyātmano bhānamānatvaṃ kathaṃ,",
    "GSP33brsgor1u:449": " tadviṣayatvaṃ vinā tatphalabhāktvāyogādityata āha-aparokṣatvācceti /",
    "GSP33brsgor1u:450": " caśabdaḥ śaṅkānirāsārthaḥ /",
    "GSP33brsgor1u:451": " svaprakāśatvādityarthaḥ /",
    "GSP33brsgor1u:452": " svaprakāśatvaṃ sādhayati-pratyagiti /",
    "GSP33brsgor1u:453": " ābālapaṇḍitamātmanaḥ saṃśayādiśūnyatvena prasidhdeḥ svaprakāśatvamityarthaḥ /",
    "GSP33brsgor1u:454": " ataḥ svaprakāśatvena bhāsamānatvādātmano 'dhyāsādhiṣṭhānatvaṃ saṃbhavatīti bhāvaḥ /",
    "GSP33brsgor1u:455": " yaduktamaparokṣādhyāsādhiṣṭhānatvasyendriyasaṃyuktatayā grāhyatvaṃ vyāpakamiti tatrāha-na cāyamiti /",
    "GSP33brsgor1u:456": " tatra hetumāha-apratyakṣe 'pīti /",
    "GSP33brsgor1u:457": " indriyagrāhye 'pītyarthaḥ /",
    "GSP33brsgor1u:458": " bālā avivekinaḥ talamindranīlakaṭāhakalpaṃ nabho malinaṃ pitamityevamaparokṣamadhyasyanti,",
    "GSP33brsgor1u:459": " tatrendriyagrāhyatvaṃ nāstīti vyabhicārānna vyāptiḥ /",
    "GSP33brsgor1u:460": " etenātmānāmānātmanoḥ sādṛśyābhāvānnādhyāsa ityapāstam,",
    "GSP33brsgor1u:461": " nīlanabhasostadabhāve 'pyadhyāsadarśanāt /",
    "GSP33brsgor1u:462": " siddhānte ālokākāracākṣuṣavṛttyabhivyaktasākṣivedyatvaṃ nabhasi iti jñeyam /",
    "GSP33brsgor1u:463": " saṃbhāvanāṃ nigamayati-evamiti /",
    "GSP33brsgor1u:464": " nanu brahmajñānanāśyatvena sūtritāmavidyāṃ hitvā adhyāsaḥ kimiti varṇyata ityata āha-tametamiti /",
    "GSP33brsgor1u:465": " ākṣiptaṃ samāhitamuktalakṣaṇalakṣitamadhyāsamavidyākāryatvādavidyeti manyanta ityarthaḥ /",
    "GSP33brsgor1u:466": " vidyānivartyatvāccāsyāvidyātvamityāha-tadvivekeneti /",
    "GSP33brsgor1u:467": " adhyastaniṣedhenādhiṣṭhānasvarūpanirdhāraṇaṃ vidyāmadhyāsanivartikāmāhurityarthaḥ /",
    "GSP33brsgor1u:468": " tathāpi kāraṇāvidyāṃ tyaktvā kāryāvidyā kimiti varṇyate tatrāha-tatreti /",
    "GSP33brsgor1u:469": " tasminnadhyāse uktanyāyenāvidyātmake satītyarthaḥ /",
    "GSP33brsgor1u:470": " mūlāvidyayāḥ saṣuptāvanarthatvādarśanāt kāryātmanā tasyā anarthatvajñāpanārthaṃ tadvarṇanamiti bhāvaḥ /",
    "GSP33brsgor1u:471": " adhyastakṛtaguṇadoṣābhyāmadhiṣṭhānaṃ na lipyata ityakṣarārthaḥ /",
    "GSP33brsgor1u:472": " evamadhyāsasya lakṣaṇasaṃbhāvane uktvā pramāṇamāha-tametamiti /",
    "GSP33brsgor1u:473": " taṃ varṇitamevaṃ sākṣipratyakṣasidhyaṃ puraskṛtya hetuṃ kṛtvā laukikaḥ karmaśāstrīyo mokṣaśāstrīyaśceti trividho vyavahāraḥ pravartata ityarthaḥ",
    "GSP33brsgor1u:474": " tatravidhiniṣedhaparāṇi karmaśāstrāṇyṛgvedādīni,",
    "GSP33brsgor1u:475": " vidhiniṣedhaśūnyapratyagbrahyaparāṇi mokṣaśāstrāṇi vedāntavākyānīti vibhāgaḥ /",
    "GSP33brsgor1u:476": " evaṃ vyavahārahetutvenādhyāse pratyakṣasiddhe 'pi pramāṇāntaraṃ pṛcchati--kathaṃ punariti /",
    "GSP33brsgor1u:477": " avidyāvānahamityadhyāsavānātmā pramātā sa viṣaya āśrayo yeṣāṃ tāni avidyāvadviṣayāṇīti vigrahaḥ /",
    "GSP33brsgor1u:478": " tattatprameyavyavahārahetubhūtāyāḥ pramāyā adhyāsātmakapramātrāśritatvāt pramāṇānāmavidyāvadviṣayatvaṃ",
    "GSP33brsgor1u:479": " yadyapi pratyakṣaṃ tathāpi punarapi kathaṃ kenapramāṇenāvidyāvadviṣayatvamiti yojanā /",
    "GSP33brsgor1u:480": " yadvāvidvāvatadviṣayāṇi kathaṃ pramāṇāni syuḥ,",
    "GSP33brsgor1u:481": " āśrayadoṣādaprāmāṇyāpatterityākṣepaḥ /",
    "GSP33brsgor1u:482": " tatra pramāṇapraśne vyavahārārthāpattiṃ,",
    "GSP33brsgor1u:483": " talliṅgānumānaṃ cāha-ucyateityādinātasmātityantena /",
    "GSP33brsgor1u:484": " devadattakartṛko vyavahāraḥ,",
    "GSP33brsgor1u:485": " tadīyadehādiṣvahaṃmamādhyāsamūlaḥ tadanvayavyatirekānusāritvāt yaditthaṃ tattathā,",
    "GSP33brsgor1u:486": " yathā mṛnmūlo ghaṭa iti prayogaḥ /",
    "GSP33brsgor1u:487": " tatra vyatirekaṃ darśayati-deheti /",
    "GSP33brsgor1u:488": " devadattasya suṣuptāvadhyāsābhāve vyavahārābhāvo dṛṣṭaḥ,",
    "GSP33brsgor1u:489": " cāgratsvapnayoradhyāse sati vyavahāra ityanvayaḥ sphuṭatvānnoktaḥ /",
    "GSP33brsgor1u:490": " anena liṅgena kāraṇatayādhyāsaḥ sidhyati vyavahārarūpakāryānupapatyā veti bhāvaḥ /",
    "GSP33brsgor1u:491": " nanu manuṣyatvādijātimati dehe 'hamityābhimānamātrādvyavahāraḥ sidhyatu kimindriyādiṣu mamābhimānenetyāśaṅkyāha-nahīti /",
    "GSP33brsgor1u:492": " indriyapadaṃ liṅgāderapyupalakṣaṇaṃ,",
    "GSP33brsgor1u:493": " pratyakṣādītyādipadaprayogāt /",
    "GSP33brsgor1u:494": " tathā ca pratyakṣaliṅgādiprayukto yo vyavahāro draṣṭā anumātā śrotāhamityādirūpaḥ sa indriyādīni mamatāspadānyagṛhītvā na saṃbhavatītyarthaḥ",
    "GSP33brsgor1u:495": " yadvā tāni mamatvenānupādāyayo vyavahāraḥ sa neti yojanā /",
    "GSP33brsgor1u:496": " pūrvatrānupādānāsaṃbhavakriyayoreko vyavahāraḥ kartā iti ktvāpratyayaḥ sādhuḥ /",
    "GSP33brsgor1u:497": " uttaratrānupādānavyavahārayorekātmakartṛkatvāt,",
    "GSP33brsgor1u:498": " tatsādhutvamiti bhedaḥ /",
    "GSP33brsgor1u:499": " indriyādiṣu mametyadhyāsabhāve 'ndhāderiva draṣṭṛtvādivyavahāro na syāditi bhāvaḥ /",
    "GSP33brsgor1u:500": " indriyādhyāsenaiva vyavahārādalaṃ dehādhyāsenetyata āha-na ceti /",
    "GSP33brsgor1u:501": " indriyāṇāmadhiṣṭhānaṃ āśrayaḥ /",
    "GSP33brsgor1u:502": " śarīramityarthaḥ /",
    "GSP33brsgor1u:503": " nanvastvātmanā saṃyuktaṃ śarīraṃ teṣāmāśrayaḥ kimadhyāsenetyatrāha-na cānadhyastātmabhāveneti /",
    "GSP33brsgor1u:504": " anadhyasta ātmabhāvaḥ ātmatādātmyaṃ yasmin tanetyarthaḥ /",
    "GSP33brsgor1u:505": " 'asaṅgo hi'iti śruteḥ,",
    "GSP33brsgor1u:506": " ādhyāsika eva dehātmanoḥ saṃbandho na saṃyogādiriti bhāvaḥ /",
    "GSP33brsgor1u:507": " nanvātmano dehādibhirādhyāsikasaṃbandho 'pi māstu,",
    "GSP33brsgor1u:508": " svataścetanatayā pramātṛtvopapatteḥ /",
    "GSP33brsgor1u:509": " na ca suṣuptau pramātṛtvāpattiḥ karaṇoparamāditi tatrāha-na caitasminniti /",
    "GSP33brsgor1u:510": " pramāśrayatvaṃ hi pramātṛtvam /",
    "GSP33brsgor1u:511": " pramā yadi nityacinmātraṃ tarhyāśrayatvāyogaḥ karaṇavaiyarthyaṃ ca /",
    "GSP33brsgor1u:512": " yadi vṛttimātraṃ,",
    "GSP33brsgor1u:513": " jagadāndhyaprasaṅgaḥ,",
    "GSP33brsgor1u:514": " vṛtterjaḍatvāt /",
    "GSP33brsgor1u:515": " ato vṛttīdvo bodhaḥ pramā,",
    "GSP33brsgor1u:516": " tadāśrayatvamasaṅgasyātmano vṛttimanmanastādātmyādhyāsaṃ vinā na saṃbhavatīti bhāvaḥ /",
    "GSP33brsgor1u:517": " dehādhyāse,",
    "GSP33brsgor1u:518": " taddharmādhyāse cāsatītyakṣarārthaḥ /",
    "GSP33brsgor1u:519": " tarhyātmanaḥ pramātṛtvaṃ māstu iti vadantaṃ pratyāha-na ceti /",
    "GSP33brsgor1u:520": " tasmādātmanaḥ pramātṛtvādivyavahārārthamadhyāso 'ṅgīkartavya ityanumānārthāpattyoḥ phalamupasaṃharati-tasmāditi /",
    "GSP33brsgor1u:521": " pramāṇasattvādityarthaḥ /",
    "GSP33brsgor1u:522": " yadvā pramāṇapraśnaṃ samādhāyākṣepaṃ pariharati-tasmāditi /",
    "GSP33brsgor1u:523": " ahamityadhyāsasya pramātrantargatatvenādoṣatvāt,",
    "GSP33brsgor1u:524": " avidyāvadāśrayāṇyapi pramāṇānyeveti yojanā /",
    "GSP33brsgor1u:525": " sati pramātari paścādbhavan doṣa ityucyate,",
    "GSP33brsgor1u:526": " yathā kācādiḥ /",
    "GSP33brsgor1u:527": " avidyā tu pramātrantargatatvānna doṣaḥ,",
    "GSP33brsgor1u:528": " yena pratyakṣādīnāmaprāmāṇyaṃ bhavediti bhāvaḥ /",
    "GSP33brsgor1u:529": " nanu yaduktamanvayavyatirekābhyāṃ vyavahāro 'dhyāsakārya iti,",
    "GSP33brsgor1u:530": " tadayuktaṃ viduṣāmadhyāsābhāve 'pi vyavahāradṛṣṭerityata āha-paśvādibhiśceti /",
    "GSP33brsgor1u:531": " caśabdaḥ śaṅkānirāsārthaḥ,",
    "GSP33brsgor1u:532": " kiṃ vidvattvaṃ brahmāsmīti sākṣātkāraḥ uta yauktikamātmānātmabhedajñānam /",
    "GSP33brsgor1u:533": " ādye bādhitādhyāsānuvṛttyā vyavahāra ithi samanvayasūtre vakṣyate /",
    "GSP33brsgor1u:534": " dvitīye parokṣajñānasyāparokṣabhrāntyanivartakatvāt,",
    "GSP33brsgor1u:535": " vivekināmapi vyavahārakāle paśvādibhiraviśeṣāt adhyāsavattvena tulyatvādvyavahāro 'dhyāsakārya iti yuktamityarthaḥ /",
    "GSP33brsgor1u:536": " atrāyaṃ prayogaḥ-vivekino 'dhyāsavantaḥ vyavahāravattvāt,",
    "GSP33brsgor1u:537": " paśvādivaditi /",
    "GSP33brsgor1u:538": " tatra saṃgrahavākyaṃ vyākurvan dṛṣṭānte hetuṃ sphuṭayati-yathāhīti /",
    "GSP33brsgor1u:539": " vijñānasyānukūlatvaṃ pratikūlatvaṃ ceṣṭāniṣṭasādhanagocaratvaṃ,",
    "GSP33brsgor1u:540": " tadevodāharati-yatheti /",
    "GSP33brsgor1u:541": " ayaṃ daṇḍo madaniṣṭasādhanaṃ,",
    "GSP33brsgor1u:542": " daṇḍatvāt,",
    "GSP33brsgor1u:543": " anubhūtadaṇḍavat,",
    "GSP33brsgor1u:544": " idaṃ tṛṇaṃ iṣṭasādhanaṃ,",
    "GSP33brsgor1u:545": " anubhūtatṛṇavadityanumāya vyavahārantītyarthaḥ /",
    "GSP33brsgor1u:546": " adhunā hetoḥ pakṣadharmatāmāha-evamiti /",
    "GSP33brsgor1u:547": " vyutpannacittā apītyanvayaḥ /",
    "GSP33brsgor1u:548": " vivekino 'pītyarthaḥ /",
    "GSP33brsgor1u:549": " phalitamāha-ata iti /",
    "GSP33brsgor1u:550": " anubhavabalādityartaḥ /",
    "GSP33brsgor1u:551": " samāna iti /",
    "GSP33brsgor1u:552": " adhyāsakāryatvenatulyaityarthaḥ /",
    "GSP33brsgor1u:553": " nanvasmākaṃ pravṛttiradhyāsāditi na paśvādayo bruvanti,",
    "GSP33brsgor1u:554": " nāpi pareṣāmetatpratyatraṃ ataḥ sādhyavikalo dṛṣṭānta iti netyāha-paśvādīnāṃ ceti /",
    "GSP33brsgor1u:555": " teṣāmātmānātmanorjñānamātramasti na vivekaḥ,",
    "GSP33brsgor1u:556": " upadeśābhāvāt /",
    "GSP33brsgor1u:557": " ataḥ sāmagrīsattvādadhyāsasteṣāṃ prasiddha ityarthaḥ /",
    "GSP33brsgor1u:558": " nigamayati-tatsāmānyeti /",
    "GSP33brsgor1u:559": " taiḥ paścādibhiḥ sāmānyaṃ vyavahāravattvaṃ tasya darśanādvivekināmapyayaṃ vyavahāraḥ samāna iti niścīyata iti saṃbandhaḥ /",
    "GSP33brsgor1u:560": " samānatvaṃ vyavahārasyādhyāsakāryatvenetyuktaṃ purastāt /",
    "GSP33brsgor1u:561": " tatroktānvayavyatirekau smārayati-tatkā iti /",
    "GSP33brsgor1u:562": " tasyādhyāsasya kāla eva kālo yasya sa tatkālaḥ /",
    "GSP33brsgor1u:563": " yadvā adhyāsastadā vyavahāraḥ,",
    "GSP33brsgor1u:564": " tadabhāve suṣuptau tadabhāva ityuktānvayādimāniti yāvat /",
    "GSP33brsgor1u:565": " ato vyavahāraliṅgādvivekināmapi dehādiṣvahaṃmamābhimāno 'stītyanavadyam /",
    "GSP33brsgor1u:566": " nanu laukikavyavahārasyādhyāsikatveṣa'pi jyotiṣṭomādivyavahārasya nādhyāsajanyatvaṃ,",
    "GSP33brsgor1u:567": " tasya dehātiriktātmajñānapūrvakatvādityāśaṅkya hetumaṅgīkaroti-śāstrīye tviti /",
    "GSP33brsgor1u:568": " tarhi kathaṃ vaidikakarmaṇo 'dhyāsajanyatvasiddhirityāśaṅkya kiṃ tatra dehānyātmadhīmātramapekṣitamuta,",
    "GSP33brsgor1u:569": " ātmatattvajñānaṃ,",
    "GSP33brsgor1u:570": " ādye tasyādhyāsābādhakatvāttatsiddhirityāha-tathāpīti /",
    "GSP33brsgor1u:571": " na dvitīya ityāha-na vedānteti /",
    "GSP33brsgor1u:572": " kṣutpipāsādigrasto jātiviśeṣavānahaṃ saṃsārīti jñānaṃ karmaṇyapekṣitaṃ na tadviparītātmatattvajñānaṃ,",
    "GSP33brsgor1u:573": " anupayogāt pravṛttibādhāccetyarthaḥ /",
    "GSP33brsgor1u:574": " śāstrīyakarmaṇo 'dhyāsajanyatvaṃ nigamayati-prākveti /",
    "GSP33brsgor1u:575": " adhyāse āgamaṃ pramāṇayati-yathā hīti /",
    "GSP33brsgor1u:576": " yathā pratyakṣānumānārthāpattayo 'dhyāse pramāṇaṃ tathāgamo 'pītyarthaḥ /",
    "GSP33brsgor1u:577": " 'brāhmaṇo yajeta''na ha vai snātvā bhikṣeta''aṣṭavarṣaṃ brāhyaṇamupanayīta' 'kṛṣṇakeśo",
    "GSP33brsgor1u:578": " 'gnīnādadhīta'ityāgamo brāhmaṇādipadairadhikāriṇaṃ varṇadyabhimāninamanuvadan adhyāsaṃ gamayatīti bhāvaḥ /",
    "GSP33brsgor1u:579": " evamadhyāse pramāṇasiddhe 'pi kasya kutrādhyāsa iti jijñāsāyāṃ tamudāhartuṃ lakṣaṇaṃ smārayati-adhyaso nāmeti /",
    "GSP33brsgor1u:580": " udāharati-tadyatheti /",
    "GSP33brsgor1u:581": " tallakṣaṇaṃ yathā spaṣṭaṃ bhavati tathodāhriyata ityarthaḥ /",
    "GSP33brsgor1u:582": " svadehādbhedena pratyakṣāḥ putrādayo bāhyāḥ taddharmānsākalyādīndehaviśiṣṭātmanyadhyasyati,",
    "GSP33brsgor1u:583": " taddharmajñānāt svasmiṃstattulyadharmānadhyasyatītyarthaḥ /",
    "GSP33brsgor1u:584": " bhedāparokṣajñāne taddharmādhyāsāyogāt,",
    "GSP33brsgor1u:585": " anyathākhyātyanaṅgīkārācceti draṣṭavyam /",
    "GSP33brsgor1u:586": " dehendriyadharmānmanoviśiṣṭātmanyadhyasyatītyāha-tatheti /",
    "GSP33brsgor1u:587": " kṛśatvādidharmavato dehāderātmani tādātmyena kalpitatvāttaddharmāḥ sākṣādātmanyadhyastā iti mantavyam /",
    "GSP33brsgor1u:588": " ajñātapratyagrūpe sākṣīṇi manodharmādhyāsamāha-tathāntaḥkaraṇeti /",
    "GSP33brsgor1u:589": " dharmādhyāsamuktvā tadvadeva dharmyadhyāsamāha-evamiti /",
    "GSP33brsgor1u:590": " antaḥkaraṇaṃ sākṣiṇyabhedenādhyasya taddharmān kāmādīn adhyasyatīti",
    "GSP33brsgor1u:591": " mantavyam /",
    "GSP33brsgor1u:592": " svapracārā manovṛttayaḥ /",
    "GSP33brsgor1u:593": " prati-prātilomyenāsajjaṅaduḥkhātmākāhaṅkārādivilakṣaṇatayā saccitsukhātmakatvenāñcati prakāśata iti pratyak /",
    "GSP33brsgor1u:594": " evamātmanyanātmataddharmādhyāsamudāhṛtyānātmanyātmano 'pi saṃsṛṣṭatvenādhyāsamāha-tañceti /",
    "GSP33brsgor1u:595": " ahamityadhyāse cidātmano bhānaṃ vācyaṃ,",
    "GSP33brsgor1u:596": " anyathā jagadāndhyāpatteḥ /",
    "GSP33brsgor1u:597": " na cānadhyastasyādhyāse bhānamasti /",
    "GSP33brsgor1u:598": " tasmādrajatādāvidama ivātmanaḥ saṃsargādhyāsa eṣṭavyaḥ /",
    "GSP33brsgor1u:599": " tadviparyayeṇepi /",
    "GSP33brsgor1u:600": " tasyādhyāstasya jaḍasya viparyayodhiṣṭhānatvaṃ,",
    "GSP33brsgor1u:601": " caitanyaṃ ca tadātmanā sthitamiti yāvat /",
    "GSP33brsgor1u:602": " tatrājñāne kevalātmanā saṃsargaḥ,",
    "GSP33brsgor1u:603": " manasyajñānopahitasya dehādau manaupahitasyeti viśeṣaḥ /",
    "GSP33brsgor1u:604": " evamātmani buddhyādyadhyāsāt kartṛtvādilābhaḥ,",
    "GSP33brsgor1u:605": " buddhyādau cātmādhyasāccaitanyalābha iti bhāvaḥ /",
    "GSP33brsgor1u:606": " varṇitādhyāsamupasaṃharati-evamayamiti /",
    "GSP33brsgor1u:607": " anādyavidyātmakatayā kāryādhyāsasyānāditvamadhyāsāt saṃskārastato 'dhyāsa iti /",
    "GSP33brsgor1u:608": " pravāhato naisargigatvaṃ /",
    "GSP33brsgor1u:609": " evamupādānaṃ nimittaṃ coktaṃ bhavati /",
    "GSP33brsgor1u:610": " jñānaṃ vinā dhvaṃsābhāvādānantyam /",
    "GSP33brsgor1u:611": " taduktaṃ bhagavadgītāsu-'na rūpamasyeha tathopalabhyate nānto na cādirna ca saṃpratiṣṭhā'iti /",
    "GSP33brsgor1u:612": " hetumuktā svarūpamāha-mithyeti /",
    "GSP33brsgor1u:613": " mithyā māyā tayā pratīyata iti pratyayaḥ kāryaprapañcaḥ tatpratītiścetyevaṃsvarūpa ityarthaḥ /",
    "GSP33brsgor1u:614": " tasya kāryamāha-kartṛtveti /",
    "GSP33brsgor1u:615": " pramāṇaṃ nigamayati-sarveti /",
    "GSP33brsgor1u:616": " sākṣipratyakṣamevādhyāsadharmigrāhakaṃ mānaṃ,",
    "GSP33brsgor1u:617": " anumānādikaṃ tu saṃbhāvānārthamityabhipretya pratyakṣopasaṃhāraḥ kṛtaḥ /",
    "GSP33brsgor1u:618": " evamadhyāsaṃ varṇayitvā tatsādhye viṣayaprayojane darśayati-asyeti /",
    "GSP33brsgor1u:619": " kartṛtvādyanarthahetoradhyāsasya samūlasyātyantikanāśo mokṣaḥ sa kenetyata āha-ātmeti /",
    "GSP33brsgor1u:620": " brahmātmaikyasākṣātkārasya pratipattiḥ śravaṇādibhirapratibandhena lābhastasyā ityarthaḥ /",
    "GSP33brsgor1u:621": " vidyāyāṃ kāraṇamāha-sarva iti /",
    "GSP33brsgor1u:622": " ārabhyante adhītya vicāryante ityarthaḥ /",
    "GSP33brsgor1u:623": " vicāritavedāntānāṃ brahmātmaikyaṃ viṣayaḥ,",
    "GSP33brsgor1u:624": " mokṣaḥ phalamityuktaṃ bhavati /",
    "GSP33brsgor1u:625": " arthāttadvicārātmakaśāstrasyāpi te eva viṣayaprayojane iti jñeyam /",
    "GSP33brsgor1u:626": " nanu vedānteṣu prāṇādyupāstīnāṃ bhānādātmaikyameva teṣāmartha iti kathamityata āha-yathā ceti /",
    "GSP33brsgor1u:627": " śarīrameva śārīrakaṃ,",
    "GSP33brsgor1u:628": " kutsitatvāt,",
    "GSP33brsgor1u:629": " tannivāsī śārīrako jīvastasya brahmatvavicāro mīmāṃsā tasyāmityarthaḥ /",
    "GSP33brsgor1u:630": " upāstīnāṃ citaikāgryadvārātmaikyajñānārthatvāttadvākyānāmapi mahātātparyamaikye iti vakṣyate /",
    "GSP33brsgor1u:631": " evamadhyāsoktyā brahmātmaikye virodhābhāvena viṣayaprayojanavatvācchāstramārambhaṇīyamiti darśim //* //",
    "GSP33brsgor1u:632": " iti prathamavarṇakam //*//",
    "GSP33brsgor1u:633": " vicārasya sākṣādviṣayā vedāntāḥ;",
    "GSP33brsgor1u:634": " teṣāṃ gatārthatvāgatārthatvābhyāmārambhasaṃdehe kṛtsnasya vedasya vidhiparatvāt,",
    "GSP33brsgor1u:635": " vidheśca 'adhāto brahmajijñāsā'ityādinā pūrvatantreṇa vicāritatvāt,",
    "GSP33brsgor1u:636": " avagatārthā eva vedāntā ityavyavahitaviṣayābhāvānnārambha iti prāpte brūte-vedānteti /",
    "GSP33brsgor1u:637": " vedāntaviṣayakapūjitavicārātmakaśāstrasya vyākhyātumiṣṭasya sūtrasaṃdarbhasyedaṃ prathamasūtramityarthaḥ /",
    "GSP33brsgor1u:638": " yadi vidhireva vedārthaḥ syāttadā sarvajño bādarāyaṇo brahmajijñāsāṃ na brūyāt,",
    "GSP33brsgor1u:639": " brahmaṇi mānābhāvāt /",
    "GSP33brsgor1u:640": " ato brahmaṇo jijñāsyatvoktyā kenāpi tantreṇānavagatabrahmaparavedāntavicāra ārambhaṇīya iti sūtrakṛddarśayati /",
    "GSP33brsgor1u:641": " tacca 'vyācikhyāsitasya'iti padena bhāṣyakāro babhāṣe //* //",
    "GSP33brsgor1u:642": " iti dvitīyavarṇakam //* //",
    "GSP33brsgor1u:643": " evaṃ varṇakadvayena vedāntavicārasya kartavyatāyāṃ viṣayaprayojanavattvamagatārthatvaṃ",
    "GSP33brsgor1u:644": " ceti hetudvayaṃ sūtrasyārthikārthaṃ vyākhyāyākṣaravyākhyāmārabhamāṇaḥ punarapyadhikāribhāvābhābhyāṃ",
    "GSP33brsgor1u:645": " śāstrārambhasaṃdehe sati athaśabdasyānantaryārthakatvoktyā adhikāriṇaṃ sādhayati-tatrāthaśabda iti /",
    "GSP33brsgor1u:646": " sūtra ityarthaḥ /",
    "GSP33brsgor1u:647": " 'maṅgalānantarārambhapraśnakārtsnyeṣvatho atha'ityathaśabdasya yahavorthāḥ santi /",
    "GSP33brsgor1u:648": " tatra 'atha yogānuśāsanam'ityatra,",
    "GSP33brsgor1u:649": " sūtre yathā athaśabda ārambhārthakaḥ yogaśāstramārabhyata iti",
    "GSP33brsgor1u:650": " tadvadatra kiṃ na syādityata āha-nādhikārārtha iti /",
    "GSP33brsgor1u:651": " ayamāśayaḥ-kiṃ jijñāsāpadaṃ jñānecchāparamuta vicāralakṣakam?",
    "GSP33brsgor1u:652": " ādye 'thaśabdasyārambhārthatve brahmajñānecchārabhyata iti sūtrārthaḥ syāt sa cāsaṃgataḥ,",
    "GSP33brsgor1u:653": " tasyā anārabhyatvāt /",
    "GSP33brsgor1u:654": " nahi pratyathikaraṇaṃ icchā kriyate kintu tayā vicāraḥ /",
    "GSP33brsgor1u:655": " na dvitīyaḥ,",
    "GSP33brsgor1u:656": " kartavyapadādhyāhāraṃ vinā vicāralakṣakatvāyogāt,",
    "GSP33brsgor1u:657": " adhyāhṛte ca tenaivārambhokterathaśabdavaiyarthyāt /",
    "GSP33brsgor1u:658": " kintvadhikārisiddhyarthamānāntaryārthataiva yukteti adhunā saṃbhāvitamarthāntaraṃ dūṣayati-maṅgalasyeti /",
    "GSP33brsgor1u:659": " vākyārtho vicārakartavyatā na hi tatra maṅgalasya kartṛtvādinānvayo 'stītyarthaḥ /",
    "GSP33brsgor1u:660": " nanu sūtrakṛtā śāstrādau maṅgalaṃ kāryamityathaśabdaḥ pratyukta iti cet satyaṃ,",
    "GSP33brsgor1u:661": " na tasyārtho maṅgalaṃ kintu ca tacchravaṇamuccāraṇaṃ ca maṅgalakṛtyaṃ karoti /",
    "GSP33brsgor1u:662": " tadarthastvānantaryamevetyaha-arthānatareti /",
    "GSP33brsgor1u:663": " arthāntaramānantaryam /",
    "GSP33brsgor1u:664": " śrutyā śravaṇena śaṅkhavīṇādinādaśravaṇavadoṅkārāthaśabdayoḥ śravaṇaṃ maṅgalaphalakam /",
    "GSP33brsgor1u:665": " 'oṅkāścāthaśabdaśca dvāvetau brahmaṇaḥ purā /",
    "GSP33brsgor1u:666": " kaṇṭhaṃ bhittvā viniryātau tasmānmāṅgalikāvimau //",
    "GSP33brsgor1u:667": " 'iti smaraṇāditi bhāvaḥ /",
    "GSP33brsgor1u:668": " nanu prapañco mithyeti prakṛte sati,",
    "GSP33brsgor1u:669": " atha mataṃ prapañcaḥ satya ityatra pūrvaprakṛtārthāduttarārthasyārthāstaratvārtho 'thaśabdo dṛṣṭaḥ,",
    "GSP33brsgor1u:670": " tathātra kiṃ na syādityata āha-pūrveti /",
    "GSP33brsgor1u:671": " phalataḥ phalasyetyarthaḥ /",
    "GSP33brsgor1u:672": " brahmajijñāsāyāḥ pūrvaṃ arthaviśeṣaḥ prakṛto nāsti yasmāttasyā arthāntaratvamathaśabdenocyeta /",
    "GSP33brsgor1u:673": " yataḥ kutaścitadardhāntaratvaṃ sūtrakṛtā na vaktavyaṃ,",
    "GSP33brsgor1u:674": " phalābhāvāt /",
    "GSP33brsgor1u:675": " yadi phalasya jijñāsāpadoktakartavyavicārasya hetutvena yatpūrvaṃ prakṛtaṃ tadapekṣāstītyapekṣābalātprakṛtahetumākṣipya tator'thāntaratvamucyate,",
    "GSP33brsgor1u:676": " tadārthāntaratvamānantarye 'ntarbhavati hetuphalabhāvajñānāyānantaryasyāvaśyaṃ vācyatvāt /",
    "GSP33brsgor1u:677": " tasmādidamarthāntaramityukte tasya hetutvāpratīteḥ /",
    "GSP33brsgor1u:678": " tasmādidamanantaramityukte bhavatyeva hetutvapratītiḥ /",
    "GSP33brsgor1u:679": " na cāśvādanantaro gaurityatra hetutvabhānāpattiriti vācyaṃ,",
    "GSP33brsgor1u:680": " tayordeśataḥ kālato vā vyavadhānenānantaryasyāmukhyatvāt /",
    "GSP33brsgor1u:681": " ataḥ sāmagrīphalayoreva mukhyamānantaryaṃ,",
    "GSP33brsgor1u:682": " avyavadhānāt /",
    "GSP33brsgor1u:683": " tasminnukte satyarthāntaratvaṃ na vācyaṃ jñānatvādvaiphalyācceti bhāvaḥ /",
    "GSP33brsgor1u:684": " phalasya vicārasya pūrvaprakṛtahetvapekṣāyā balādyadarthāntaratvaṃ tasyānantāryabhedāt na pṛthagathaśabdārthatvamityadhyāhṛtya bhāṣyaṃ yojanīyam",
    "GSP33brsgor1u:685": " yadvā pūrvaprakṛter'the 'pekṣā yasyā arthāntaratāyāstasyāḥ phalaṃ jñānaṃ taddvārānantaryāvyatirekāttajjñāne tasyāḥ jñānatonatarbhāvānnāthaśabdārthatetyarthaḥ",
    "GSP33brsgor1u:686": " nanvānantaryārthakatve 'pyānantaryasyāvadhiḥ ka ityāśaṅkyāha-sati ceti /",
    "GSP33brsgor1u:687": " yanniyamena pūrvavṛttaṃ pūrvabhāvi asādhāraṇakāraṇaṃ puṣkalākāraṇamiti yāvat,",
    "GSP33brsgor1u:688": " tadevāvadhiriti vaktavyamityarthaḥ /",
    "GSP33brsgor1u:689": " nanvastu dharmavicāra iva brahmavicāre 'pi vedādhyayanaṃ puṣkalakāraṇamityāha-svādhyāyeti /",
    "GSP33brsgor1u:690": " samānaṃ brahmavicāre sādhāraṇakāraṇaṃ na puṣkalakāraṇamityarthaḥ /",
    "GSP33brsgor1u:691": " nanu saṃyogapṛthaktvanyāyena 'yajñena dānena'ityādiśrutyā 'yajñādikarmāṇi jñānāya vidhīyante'iti sarvāpekṣādhikaraṇe vakṣyate /",
    "GSP33brsgor1u:692": " tathā ca pūrvatantreṇa tadavabodhaḥ puṣkalakāraṇamiti śaṅkate-nanviti /",
    "GSP33brsgor1u:693": " iha brahmajijñāsāyāṃ viśeṣo 'sādhāraṇaṃ kāraṇam /",
    "GSP33brsgor1u:694": " ['ekasya tūbhayārthatve saṃyogapṛthaktvam'iti jaiminīsūtraṃ,",
    "GSP33brsgor1u:695": " tadarthastu-ekasya karmaṇa ubhayārthatve 'nekaphalasaṃbandhe saṃyogaḥ ubhayasaṃbandhabodhakaṃ vākyaṃ tasya pṛthaktvaṃ bhedaḥ sa hetuḥ /",
    "GSP33brsgor1u:696": " tataśacātrāpi jyotiṣṭomādikarmaṇāṃ svargādiphalakālāmapi 'yajñena dānena'ityādi vacanāt jñānārthatvaṃ ceti /",
    "GSP33brsgor1u:697": " ṭapariharati-netyādinā /",
    "GSP33brsgor1u:698": " ayamāśayaḥ--na tāvat pūrvatantrasthaṃ nyāyasahasraṃ brahmajñāne tadvicāre vā puṣkalaṃ kāraṇaṃ,",
    "GSP33brsgor1u:699": " tasya dharmanirṇamātrahetutvāt /",
    "GSP33brsgor1u:700": " nāpi karmanirṇayaḥ,",
    "GSP33brsgor1u:701": " tasyānuṣṭhānahetutvāt /",
    "GSP33brsgor1u:702": " na hi dhūmāgnyoriva dharmabrahmaṇorvyāptirasti,",
    "GSP33brsgor1u:703": " yayā dharmajñānāt brahmajñānaṃ bhavet /",
    "GSP33brsgor1u:704": " yadyapi śuktivivekādidvārā karmāṇi hetavaḥ,",
    "GSP33brsgor1u:705": " tathāpi teṣāṃ nādhikāriviśeṣaṇatvaṃ,",
    "GSP33brsgor1u:706": " ajñātānāṃ teṣāṃ janmāntarakṛtānāmapi phalahetutvāt /",
    "GSP33brsgor1u:707": " adikāriviśeṣaṇaṃ jñāyamānaṃ pravṛttipuṣkalakāraṇamānantaryāvadhitvena vaktavyam /",
    "GSP33brsgor1u:708": " ataḥ karmāṇi,",
    "GSP33brsgor1u:709": " tadavabodhaḥ,",
    "GSP33brsgor1u:710": " tannāyavicāro vā nāvadhiriti na brahmajijñāsāyādharmajijñāsānantaryamiti /",
    "GSP33brsgor1u:711": " nanu dharmabrahmajijñāsayoḥ kāryakāraṇatvābhāve 'pyānantaryoktidvārā kramajñānārtho 'thaśabdaḥ /",
    "GSP33brsgor1u:712": " 'hṛdayasyāgre 'vadyatyatha jihvayā atha vakṣasaḥ'itiyavadānānāṃ kramajñānārthāthaśabdavadityāśaṅkyāha--yatheti /",
    "GSP33brsgor1u:713": " avadānānāmānantaryaniyamaḥ kramo yathāthaśabdārthastasya vivakṣitatvāt na tatheha dharmabrahmajijñāsayoḥ kramo vivakṣitaḥ,",
    "GSP33brsgor1u:714": " ekakartṛkatvābhāvena tayoḥ kramānapekṣaṇāt /",
    "GSP33brsgor1u:715": " ato na kramārtho 'thaśabda ityarthaḥ /",
    "GSP33brsgor1u:716": " nanu tayorekakartṛtvaṃ kuto nāstītyata āha--śeṣeti /",
    "GSP33brsgor1u:717": " yeṣāmekapradhānaśeṣatā,",
    "GSP33brsgor1u:718": " yathāvadānānāṃ prayājādīnāṃ ca /",
    "GSP33brsgor1u:719": " yayośca śeṣaśeṣitvaṃ,",
    "GSP33brsgor1u:720": " yathā prayājadarśayoḥ /",
    "GSP33brsgor1u:721": " yasya cādhikṛtādhikāratvaṃ,",
    "GSP33brsgor1u:722": " yathā apāṃ praṇayanaṃ darśapūrṇamāsāṅgamāśritya 'godohanena paśukāmasya'iti vihitasya godohanasya /",
    "GSP33brsgor1u:723": " yathā vā 'darśapūrṇamāsābhyāmiṣṭvā somena yajeta'iti darśātyuttarakāle vihitasya somayāgasya darśādyadhikṛtādhikāratvaṃ teṣāmekakartṛkatvaṃ bhavati /",
    "GSP33brsgor1u:724": " tataścaikaprayogavacanagṛhītānāṃ teṣāṃ yugapadanuṣṭhānasaṃbhavāt kramākāṅkṣāyāṃ śrutyādibhirhi kramo bodhyate,",
    "GSP33brsgor1u:725": " naivaṃ jijñāsayoḥ śeṣaśeṣitve śrutiliṅghādikaṃ mānamasti /",
    "GSP33brsgor1u:726": " nanu 'brahmacaryaṃ samāpya gahī bhavet gṛhādvanī bhūtvā pravrajecca'iti śrutyā,",
    "GSP33brsgor1u:727": " adhītya vidhivadvedān putrānutpādya dharmataḥ /",
    "GSP33brsgor1u:728": " iṣṭvā ca śaktito yajñairmano mokṣoniveśayet' /",
    "GSP33brsgor1u:729": " iti smṛtyā cāthikṛtādhikāratvaṃ bhātīti tanna /",
    "GSP33brsgor1u:730": " 'brahmacaryādeva pravrajet' /",
    "GSP33brsgor1u:731": " 'āsādayati śuddhātmā mokṣaṃ vai prathamāśrame /",
    "GSP33brsgor1u:732": " 'iti śrutismṛtibhyāṃ tvayodāhṛtaśrutismṛtyoraśuddhacittaviṣayatvāvagamāt /",
    "GSP33brsgor1u:733": " etaduktaṃ bhavati-yadi janmāntarakṛtakarmabhiḥ śuddhaṃ cittaṃ tadā brahmacaryādeva saṃnyasyabrahma jijñāsitavyaṃ,",
    "GSP33brsgor1u:734": " yadā na śuddhamiti rāgeṇa jñāyate tadā gṛhī bhavet,",
    "GSP33brsgor1u:735": " tatrāpyaśuddhau vanībhavet tatrāpyaśuddhau tathaiva kālamākalayet,",
    "GSP33brsgor1u:736": " vane śuddhaupravrajediti /",
    "GSP33brsgor1u:737": " tathā ca śrutiḥ-'yadahareva virajettadahareva pravrajet'iti /",
    "GSP33brsgor1u:738": " tasmānnānayoradhikṛtādhikāratve kiñcinmānamiti bhāvaḥ /",
    "GSP33brsgor1u:739": " nanu mīmāṃsayoḥ śeṣaśeṣitvamathikṛtādhikāratvaṃ ca māstu /",
    "GSP33brsgor1u:740": " ekamokṣaphalakatvenaikakartṛkatvaṃ syādeva /",
    "GSP33brsgor1u:741": " vadanti hi-'jñānakarmābhyāṃ muktiḥ'iti samuccayavādinaḥ /",
    "GSP33brsgor1u:742": " ekamekavedārthajijñāsyakatvāccaikakartṛtve /",
    "GSP33brsgor1u:743": " tathā cāgneyādiṣaḍyāgānāmekasvargaphalakānāṃ,",
    "GSP33brsgor1u:744": " dvādaśādhyāyānāṃ caikadharmajijñāsyakānāṃ kramavattayoḥ kramo vivakṣita iti kramārtho 'thaśabda ityaśaṅkyāha-phaleti /",
    "GSP33brsgor1u:745": " phalabhedājjijñāsyabhedācca na kramo vivakṣita ityanuṣaṅgaḥ /",
    "GSP33brsgor1u:746": " yathā sauryāryamṇaprājāpatyacarūṇāṃ brahmavarcasasvargāyuḥphalabhedāt,",
    "GSP33brsgor1u:747": " yathā vā kāmacikitsātantrayorjijñāsyabhedānna kramāpekṣā tadvanmīmāṃsayorna kramāpekṣeti bhāvaḥ /",
    "GSP33brsgor1u:748": " tatraphalabhedaṃ vivṛṇoti-abhyudayeti /",
    "GSP33brsgor1u:749": " viṣayābhimukhyenodetītyabhyudayo viṣayādhīnaṃ sukhaṃ svargādikaṃ tacca dharmajñānahetormīmāṃsayāḥ phalamityarthaḥ /",
    "GSP33brsgor1u:750": " na kevalaṃ phalasya svarūpato bhedaḥ kintu hetuto 'pītyāha-tacceti /",
    "GSP33brsgor1u:751": " brahmajñānahetormīmāṃsāyāḥ phalaṃ tu tadviruddhamityāha-niśreyaseti /",
    "GSP33brsgor1u:752": " nitya nirapekṣaṃ śreyo niśreyaṃ mokṣastatphalamityarthaḥ /",
    "GSP33brsgor1u:753": " brahmajñānaṃ ca svotpattivyatiriktamanuṣṭhānaṃ nāpekṣata ityāha-na ceti /",
    "GSP33brsgor1u:754": " svarūpato hetutaśca phalabhedānna samuccaya iti bhāvaḥ /",
    "GSP33brsgor1u:755": " jijñāsyabhedaṃ vivṛṇoti-bhavyaśceti /",
    "GSP33brsgor1u:756": " bhavatīti bhavyaḥ /",
    "GSP33brsgor1u:757": " sādhya ityarthaḥ /",
    "GSP33brsgor1u:758": " sādhyatve hetumāhaḥneti /",
    "GSP33brsgor1u:759": " tarhi tucchatvaṃ,",
    "GSP33brsgor1u:760": " netyāha-puruṣeti /",
    "GSP33brsgor1u:761": " puruṣavyāpāraḥ prayatnastantraṃ heturyasyatattvādityarthaḥ /",
    "GSP33brsgor1u:762": " kṛtisādhyatvāt kṛtijanakajñānakāle dharmasyāsatvaṃ na tucchatvādityarthaḥ /",
    "GSP33brsgor1u:763": " brahmaṇo dharmādvailakṣaṇyamāha-iha tviti /",
    "GSP33brsgor1u:764": " uttaramīmāṃsāyāmityarthaḥ /",
    "GSP33brsgor1u:765": " bhūtamasādhyam /",
    "GSP33brsgor1u:766": " tatra hetuḥ-nityeti /",
    "GSP33brsgor1u:767": " sadā satvādityarthaḥ /",
    "GSP33brsgor1u:768": " sādhyāsādhayatvena dharmabrahmaṇoḥ svarūpabhedamuktvā hetuto 'pyāha-neti /",
    "GSP33brsgor1u:769": " dharmavat kṛtyadhīnaṃ netyarthaḥ /",
    "GSP33brsgor1u:770": " mānato 'pi bhedamāha-codaneti /",
    "GSP33brsgor1u:771": " ajñātajñāpakaṃ vākyamatra codanā /",
    "GSP33brsgor1u:772": " tasyāḥ pravṛttirbodhakatvaṃ tadvailakṣaṇyācca jijñāsyabheda ityarthaḥ /",
    "GSP33brsgor1u:773": " saṃgrahavākyaṃ vivṛṇoti-yā hīti /",
    "GSP33brsgor1u:774": " lakṣaṇaṃ pramāṇaṃ 'svargakāmo yajeta'ityādivākyaṃ hi svaviṣaye dharme yāgādikaraṇasvargādiphalakabhāvanārūpe",
    "GSP33brsgor1u:775": " phalahetuyāgādigocaraniyoge vā hitasādhane yāgādau vā puruṣaṃ pravartayadevāvabodhayati /",
    "GSP33brsgor1u:776": " 'ayamātmā brahma'ityādi tvamarthaṃ kevalamaprapañcaṃ brahma bodhayatveva na pravartayati viṣayābhāvādityarthaḥ /",
    "GSP33brsgor1u:777": " nanvavabodha eva viṣayastatrāha-na puruṣa iti /",
    "GSP33brsgor1u:778": " brahmacodanayā puruṣo 'vabodhe na pravartata ityatra hetuṃ pūrvavākyenāha-avabodhasyeti /",
    "GSP33brsgor1u:779": " svajanyajñāne svayaṃ pramāṇaṃ na pravartakamityatra dṛṣṭāntamāha-yatheti /",
    "GSP33brsgor1u:780": " mānādeva bodhasya jātatvāt,",
    "GSP33brsgor1u:781": " jāte ca vidhyayogāt,",
    "GSP33brsgor1u:782": " na vākyārthajñāne puruṣapravṛttiḥ /",
    "GSP33brsgor1u:783": " tathā ca pravartakamānameyo dharmaḥ,",
    "GSP33brsgor1u:784": " udāsīnamānameyaṃ brahma,",
    "GSP33brsgor1u:785": " iti jijñāsyabhedāt,",
    "GSP33brsgor1u:786": " na tanmīmāṃsayoḥ kramārtho 'thaśabda iti bhāvaḥ /",
    "GSP33brsgor1u:787": " evamathaśabdasyārthāntarāsaṃbhavāt ānantaryavācitve sati tadavadhitvena puṣkalakāraṇaṃ vaktavyamityāha-tasmāditi /",
    "GSP33brsgor1u:788": " upadiśyate /",
    "GSP33brsgor1u:789": " sūtrakṛteti śeṣaḥ /",
    "GSP33brsgor1u:790": " tatkimityata āha-ucyata iti /",
    "GSP33brsgor1u:791": " vivekādīnāmāgamikatvena prāmāṇikatvaṃ purastādevoktam /",
    "GSP33brsgor1u:792": " laukikavyāpārāt manasa uparamaḥ śamaḥ bāhyakaraṇānāmuparamo damaḥ /",
    "GSP33brsgor1u:793": " jñānārthaṃ vihitanityādikarmasanyāsa uparatiḥ /",
    "GSP33brsgor1u:794": " śītoṣṇādidvandvasahanaṃ titikṣā /",
    "GSP33brsgor1u:795": " nidrālasyapramādatyāgena manaḥsthitiḥ samādhānam /",
    "GSP33brsgor1u:796": " sarvatrāstikatā śraddhā /",
    "GSP33brsgor1u:797": " etatṣaṭkaprāptiḥ śamādisaṃpat /",
    "GSP33brsgor1u:798": " atra vivekādīnāmuttarottarahetutvenādhikāriviśeṣaṇatvaṃ mantavyam /",
    "GSP33brsgor1u:799": " teṣāmanvayavyatirekābhyāṃ brahmajijñāsāhetutvamāha-teṣviti /",
    "GSP33brsgor1u:800": " yathākathañcit kutūhalitayā brahmavijārapravṛttasyāpi phalaparyantaṃ tajjñānānudayādvyatirekasiddhiḥ /",
    "GSP33brsgor1u:801": " athaśabdavyākhyānamupasaṃharati-tasmāditi /",
    "GSP33brsgor1u:802": " nanūktavivekādikaṃ na saṃbhavati,",
    "GSP33brsgor1u:803": " 'akṣayyaṃ ha vai cāturmāsyayājinaḥ sukṛtam'ityādiśrutyā karmaphalasya nityatvena tato vairāgyasiddheḥ /",
    "GSP33brsgor1u:804": " jīvasya brahmasvarūpamokṣaścāyuktaḥ,",
    "GSP33brsgor1u:805": " bhedāt tasya loṣṭādivat puruṣārthatvāyogācca /",
    "GSP33brsgor1u:806": " tato mumukṣāsaṃbhava ityākṣepaparihārārtho 'taḥśabdaḥ taṃ vyācaṣṭe-ataḥśabda iti /",
    "GSP33brsgor1u:807": " athaśabdenānantaryavācinā tadavadhitvenārthādvivekādicatuṣṭayasya brahmajijñāsāhetutvaṃ yaduktaṃ tasyārthikahetutvāsyākṣepanirāsāyānuvādako 'taḥśabda ityarthaḥ /",
    "GSP33brsgor1u:808": " uktaṃ vivṛṇoti-yasmāditi /",
    "GSP33brsgor1u:809": " tasmādityuttareṇa saṃbandhaḥ /",
    "GSP33brsgor1u:810": " 'yadalpaṃ tanmartyam''yatkṛtakaṃ tadanityam'iti nyāyavatī 'tadyatheha'ityādiśrutiḥ karmaphalākṣayatvaśruterbādhakā /",
    "GSP33brsgor1u:811": " tasmāt 'ato 'nyadārtam'iti śrutyā anātmamātrasyānityatvavivekāt vairāgyalābha iti bhāvaḥ /",
    "GSP33brsgor1u:812": " mumukṣāṃ saṃbhāvayati-tatheti /",
    "GSP33brsgor1u:813": " yathā vedaḥ karmaphalānityatvaṃ darśayati,",
    "GSP33brsgor1u:814": " tathā brahmajñānāt praśāntaśokānilamapāraṃ svayañjyotirānandaṃ darśayatītyarthaḥ /",
    "GSP33brsgor1u:815": " jīvatvāderadhyāsoktyā brahmatvasaṃbhava ukta eveti bhāvaḥ /",
    "GSP33brsgor1u:816": " evamathātaḥśabdābhyāṃ puṣkalakāraṇavato 'dhikāriṇaḥ samarthanāt śāstramārabdhavyamityāha-tasmāditi /",
    "GSP33brsgor1u:817": " sutravākyapūraṇārthamadhyāhṛtakartavyapadānvayārthaṃ brahmajijñāsāpadena vicāraṃ lakṣayituṃ tasya svābhimatasamāsakathanenāvayavārthaṃ darśayati-bahmaṇa iti /",
    "GSP33brsgor1u:818": " nanu dharmāya jijñāsā itivat brahmaṇe jijñāseti caturthīsamāsaḥ kiṃ na syāditi cet /",
    "GSP33brsgor1u:819": " ucyate-jijñāsā padasya hi mukhyārthaṃ icchā,",
    "GSP33brsgor1u:820": " tasyāḥ prathamaṃ karmakārakamapekṣitaṃ paścāt phalaṃ,",
    "GSP33brsgor1u:821": " tataścādau karmajñānārthaṃ ṣaṣṭhisamāso yuktaḥ /",
    "GSP33brsgor1u:822": " karmaṇyukte satyarthāt phalamuktaṃ bhavati,",
    "GSP33brsgor1u:823": " icchāyāḥ karmaṇa evaphalatvāt /",
    "GSP33brsgor1u:824": " yathā svargasyecchā ityukte svargasya phalatvaṃ labhate tadvat /",
    "GSP33brsgor1u:825": " ata eva 'dharmajijñāsā'ityatrāpi 'sā hi tasya jñātumicchā'iti icchāṃ gṛhītvā ṣaṣṭhīsamāso darśitaḥ /",
    "GSP33brsgor1u:826": " vicāralakṣaṇāyāṃ tu vicārasya kleśātmakatayā prathamaṃ phalākāṅkṣatvāt dharmāya jijñāse caturthasamāsa uktaḥ,",
    "GSP33brsgor1u:827": " tathā vṛttikārairbrahmaṇe jijñāsā ityuktaṃ cedastu jñānatvena brahmaṇaḥ phalatvāditi /",
    "GSP33brsgor1u:828": " adhunā brahmapadārthamāha-brahma ceti /",
    "GSP33brsgor1u:829": " nanu 'brahmakṣatramidaṃ brahma āyāti brahma svayambhūrbrahma prajāpatiḥ'iti śrutiṣu loke ca brāhmaṇatvajātau jīve vede kamalāsane ca brahmaśabdaḥ prayujyata ityāśaṅkāha-ata eveti /",
    "GSP33brsgor1u:830": " jagatkāraṇatvalakṣaṇapratipādakasūtrāsāṃgatyaprasaṅgādevetyarthaḥ /",
    "GSP33brsgor1u:831": " vṛttyantare śeṣe ṣaṣṭhītyuktaṃ dūṣayati-brahmaṇa itīti /",
    "GSP33brsgor1u:832": " saṃbandhasāmānyaṃ śeṣaḥ /",
    "GSP33brsgor1u:833": " jijñāsetyatra sanpratyavācyāyā icchāyā jñānaṃ karma,",
    "GSP33brsgor1u:834": " tasya jñānasya brahma karma /",
    "GSP33brsgor1u:835": " tatra sakarmakakriyāyāḥ karmajñānaṃ vinā jñātumaśakyatvāt,",
    "GSP33brsgor1u:836": " icchāyā viṣayajñānajanyatvācca prathamāpekṣitaṃ karmaiva ṣaṣṭhyā vācyaṃ na śeṣa ityarthaḥ /",
    "GSP33brsgor1u:837": " nanu pramāṇādikamanyadeva tatkarmāstu brahma tu śeṣitayā saṃbadhyatāṃ tatrāha-jijñāsyāntareti /",
    "GSP33brsgor1u:838": " śrutaṃ karma tyaktvānyadaśrutaṃ kalpayan 'piṇḍamutsṛjya karaṃ leḍhi'iti nyāyamanusaratīti bhāvaḥ /",
    "GSP33brsgor1u:839": " gūḍhābhisaṃdhiḥ śaṅkyate--nanviti /",
    "GSP33brsgor1u:840": " 'ṣaṣṭhī śeṣe'iti vidhānāt,",
    "GSP33brsgor1u:841": " ṣaṣṭhyā saṃvandhamātraṃ pratītamapi viśeṣākāṅkṣāyāṃ sakarmakakriyāsaṃnidhānāt karmatve paryavasyatītyarthaḥ /",
    "GSP33brsgor1u:842": " abhisaṃdhimajānannivottaramāha-evamapīti /",
    "GSP33brsgor1u:843": " karmalābhepi pratyakṣaṃ 'kartṛkarmaṇoḥ kṛti'iti sūtreṇa jijñāsāpadasyākārapratyayāntatvena",
    "GSP33brsgor1u:844": " kṛdantasya yoge vihitaṃ prathamāpekṣitaṃ ca karmatvaṃ tyaktvā parokṣamaśābdaṃ kalpayata ityarthaḥ /",
    "GSP33brsgor1u:845": " śeṣavādī svābhisaṃdhimuddhāṭayati-na vyartha iti /",
    "GSP33brsgor1u:846": " śeṣaṣaṣṭhyāṃ brahmasaṃbandhinī jijñāsā pratijñātā bhavati /",
    "GSP33brsgor1u:847": " tatra yāni brahmāśritāni lakṣaṇapramāṇayuktijñānasādhanaphalāni teṣāmapi vicāraḥ pratijñāto bhavati /",
    "GSP33brsgor1u:848": " tajjijñāsāyā api brahmajñānārthatvena brahmasaṃbandhitvāt /",
    "GSP33brsgor1u:849": " karmaṇiṣaṣṭhyāṃ tu brahmakarmaka eva vicāraḥ pratijñāto bhavatītyabhisaṃdhinā śeṣaṣaṣṭhītyucyate /",
    "GSP33brsgor1u:850": " ato matprayāso na vyarthaḥ /",
    "GSP33brsgor1u:851": " brahmatatsaṃbandhināṃ sarveṣāṃ vicārapratijñānamarthaḥ phalaṃ yasya tattvādityarthaḥ /",
    "GSP33brsgor1u:852": " tvatprayāsasyedaṃ phalaṃ na yuktaṃ,",
    "GSP33brsgor1u:853": " sūtreṇa mukhataḥ pradhānasya brahmaṇo vicāre pratijñāte sati tadupakaraṇānāṃ vicārasyārthikapratijñāyā uditatvādityāha siddhāntī-na pradhāneti",
    "GSP33brsgor1u:854": " saṃgṛhītamarthaṃ saṃdṛṣṭāntaṃ vyākaroti--brahmahītyādinā /",
    "GSP33brsgor1u:855": " 'tadvijijñāsasva'iti mūlaśrutyanusārācca karmaṇi ṣaṣṭhītyāha-śrutyanugamācceti /",
    "GSP33brsgor1u:856": " śrutisūtrayorekārthatvalābhāccetyarthaḥ /",
    "GSP33brsgor1u:857": " jijñāsāpadasyāvayavārthamāha-jñātumiti /",
    "GSP33brsgor1u:858": " nanvanavagate vastunīcchāyā adarśanāt tasyā mūlaṃ viṣayajñānaṃ vaktavyam /",
    "GSP33brsgor1u:859": " brahmajñānaṃ tu jijñāsāyāḥ phalaṃ,",
    "GSP33brsgor1u:860": " tadeva mūlaṃ kathamityāśaṅkyāha-avagatīti /",
    "GSP33brsgor1u:861": " āvaraṇanivṛttirūpābhivyaktimaccaitanyamavagatiḥ paryanto 'vadhiryasyākhaṇḍasākṣātkāravṛttijñānasya tadeva jijñāsāyāḥ karma,",
    "GSP33brsgor1u:862": " tadeva phalam /",
    "GSP33brsgor1u:863": " mūlaṃ tvāpātajñānamityadhunā vakṣyata iti phalamūlajñānayorbhedānna jijñāsānupapattirityarthaḥ /",
    "GSP33brsgor1u:864": " nanu gamanasya grāmaḥ karma,",
    "GSP33brsgor1u:865": " tatprāptiḥ phalamiti bhedāt karma eva phalamityuktaṃ tatrāha-phaleti /",
    "GSP33brsgor1u:866": " kriyāntare tayorbhede 'pi icchāyāḥ phalaviṣayatvāt karmaiva phalamityarthaḥ /",
    "GSP33brsgor1u:867": " nanu jñānāvagatyoraikyādbhedoktirayuktetyata āha-jñāneneti /",
    "GSP33brsgor1u:868": " jñānaṃ vṛttiḥ avagatistatphalaṃ iti bheda iti bhāvaḥ /",
    "GSP33brsgor1u:869": " avagantumabhivyañjayitum /",
    "GSP33brsgor1u:870": " avagateḥ phalatvaṃ sphuṭayati-brahmeti /",
    "GSP33brsgor1u:871": " hiśabdoktaṃ hetumāha-niḥśeṣeti /",
    "GSP33brsgor1u:872": " bījamavidyā ādiryasyānarthasya tannāśakatvādityarthaḥ /",
    "GSP33brsgor1u:873": " avayavārthamuktvā sūtrāvākyārthamāha-tasmāditi /",
    "GSP33brsgor1u:874": " atra sanpratyayasya vicāralakṣakatvaṃ tavyapratyayena sūcayati /",
    "GSP33brsgor1u:875": " athātaśabdābhyāmadhikāriṇaḥ sādhitattvāttena brahmajñānāya vicāraḥ kartavya ityarthaḥ //",
    "GSP33brsgor1u:876": " iti tṛtīyaṃ varṇakam //",
    "GSP33brsgor1u:877": " prathamavarṇake bandhasyādhyasatvoktyā viṣayādiprasiddhāvapi brahmaprasiddhyaprasiddhyorviṣayādisaṃbhavāsaṃbhavābhyāṃ śāstrārambhasaṃdehe pūrvapakṣamāha-tatpunariti",
    "GSP33brsgor1u:878": " punaḥśabdo varṇakāntaradyotanārthaḥ /",
    "GSP33brsgor1u:879": " yadi vedāntavicārātprāgeva brahmajñānaṃ tarhyajñātatvarūpaviṣayatvaṃ nāsti,",
    "GSP33brsgor1u:880": " ajñānābhāvena tannivṛttirūpaphalamapi nāstīti na vicārayitavyam /",
    "GSP33brsgor1u:881": " athajñātaṃ kenāpi tarhi taduddeśena vicāraḥ kartuṃ na śakyate,",
    "GSP33brsgor1u:882": " ajñātasyoddeśāyogāt /",
    "GSP33brsgor1u:883": " tathā ca buddhāvanārūḍhasya vicārātmakaśāstreṇa vedānteśca pratipādanāyogāt /",
    "GSP33brsgor1u:884": " tatpratipādyatvarūpaḥ saṃbandho nāstīti jñānānutpatteḥ phalamapi nāstītyanārabhyaṃ śāstramityarthaḥ //",
    "GSP33brsgor1u:885": " āpātaprasiddhyā viṣayādilābhādārambhaṇīyamiti siddhāntayati-ucyataityādinā /",
    "GSP33brsgor1u:886": " prasiddhaṃ tāvadityarthaḥ /",
    "GSP33brsgor1u:887": " astitvasyāprakṛtatvenāstipadasya prasiddhiparatvāt /",
    "GSP33brsgor1u:888": " nanu kena mānena brahmaṇaḥ prasiddhiḥ /",
    "GSP33brsgor1u:889": " na ca 'satyaṃ jñānamanantaṃ brahma'iti śrutyā seti vācyam /",
    "GSP33brsgor1u:890": " brahmapadasya loke saṃgatigrahābhāvena tadghaṭitavākyasyābodhakatvādityāśaṅkyabrahmapadavyutpatyā prathamaṃ tasya nirguṇasya saguṇasya ca prasiddhirityāha-brahmaśabdasya hīti /",
    "GSP33brsgor1u:891": " asyārthaḥ-śrutau sūtre ca brahmapadasya prayogānyathānupapattyā kaścidartho 'stīti jñāyate,",
    "GSP33brsgor1u:892": " pramāṇavākye nirarthakaśabdaprayogādarśanāt /",
    "GSP33brsgor1u:893": " sa cārtho mahatvarūpa iti vyākaraṇānniścīyate,",
    "GSP33brsgor1u:894": " 'bṛhi vṛddhau'iti smaraṇāt /",
    "GSP33brsgor1u:895": " sā ca vṛddhirniravadhikamahatvamiti saṃkocakābhāvāt,",
    "GSP33brsgor1u:896": " śrutāvanantapadena saha prayogācca jñāyate /",
    "GSP33brsgor1u:897": " niravadhikamahatvaṃ cāntavattvādidoṣavatve sarvajñatvādiguṇahīnatve ca na saṃbhavati,",
    "GSP33brsgor1u:898": " loke guṇahīnadoṣavatoralpatvaprasiddheḥ /",
    "GSP33brsgor1u:899": " ato bṛṃhaṇādbrahmeti vyutpatyā deśakālavastutaḥ paricchedābhāvarūpaṃ nityatvaṃ pratīyate /",
    "GSP33brsgor1u:900": " avidyādidoṣaśūnyatvaṃ śuddhatvam /",
    "GSP33brsgor1u:901": " jāḍyarāhityaṃ buddhatvam /",
    "GSP33brsgor1u:902": " bandhakāle 'pi svatobandhabhāvo muktatvaṃ ca pratīyate /",
    "GSP33brsgor1u:903": " evaṃ sakala doṣaśūnyaṃ nirguṇaṃ prasiddham /",
    "GSP33brsgor1u:904": " tathā sarvajñatvādigumakaṃ ca tatpadavācyaṃ prasiddham /",
    "GSP33brsgor1u:905": " jñeyasya kāryasya vā pariśeṣe 'lpatvaprasaṅgena sarvajñatvasya sarvakāryaśaktimattvasya ca lābhāditi /",
    "GSP33brsgor1u:906": " evaṃ tatpadātprasiddherapramāṇatvenāpātatvādajñānānivartakatvājjijñāsopapattirityuktvā tvaṃpadārthātmanāpi brāhmaṇaḥ prasiddhyā tadupapattiratyāha-sarvasyeti",
    "GSP33brsgor1u:907": " sarvasya lokasya yo 'yamātmātadabhedādrahmaṇaḥ prasiddhirityarthaḥ /",
    "GSP33brsgor1u:908": " nanvātmanaḥprasiddhiḥ ketyata āha-sarvo hīti /",
    "GSP33brsgor1u:909": " ahamasmīti na pratyetīti na kintu pratyetyeva /",
    "GSP33brsgor1u:910": " saiva saccidātmanaḥ prasiddhirityarthaḥ /",
    "GSP33brsgor1u:911": " ātmanaḥ kutaḥ satteti śūnyamatamāśaṅkyāha-yadi hīti /",
    "GSP33brsgor1u:912": " ātmanaḥ śūnyasya pratītau ahaṃ nāsmīti loko jānīyāt /",
    "GSP33brsgor1u:913": " lokastu ahamasmīti jānāti tasmādātmano 'stitvaprasiddhirityarthaḥ /",
    "GSP33brsgor1u:914": " ātmaprasiddhāvapi brahmaṇaḥ kimāyātaṃ tatrāha-ātmā ceti /",
    "GSP33brsgor1u:915": " 'ayamātmā brahma'ityādiśruteriti bhāvaḥ /",
    "GSP33brsgor1u:916": " prasiddhipakṣoktaṃ doṣaṃ pūrvapakṣeṇa smārayati-yadīti /",
    "GSP33brsgor1u:917": " ajñātatvābhāvena viṣayādyabhāvādavicāryatvaṃ prāptamityarthaḥ /",
    "GSP33brsgor1u:918": " yathā idaṃ rajatamiti vastutaḥ śuktiprasiddhistadvat ahamasmīti sattvacaitanyarūpatvasāmānyena",
    "GSP33brsgor1u:919": " vastuto brahmaṇaḥ prasiddhiḥ neyaṃ pūrṇānandabrahmatvarūpaviśeṣagocarā vādināṃ vivādābhāvaprasaṅgāt /",
    "GSP33brsgor1u:920": " na hi śuktitvaviśeṣadarśane sati rajataṃ raṅgamanyadveti vipratipattirasti /",
    "GSP33brsgor1u:921": " ato vipratipattyanyathānupapatyā sāmānyataḥ prasiddhāvapi viśeṣasyājñātatvādviṣayādisiddhiriti siddhāntayati na ityādinā /",
    "GSP33brsgor1u:922": " sāmānyaviśeṣabhāvaḥ svatmani saccitpūrṇādipadavācyabhedāt kalpita iti mantavyam /",
    "GSP33brsgor1u:923": " tatra sthūlasūkṣmakrameṇa vipratipattīrupanyasyati-dehamātramityādinā /",
    "GSP33brsgor1u:924": " śāstrajñānaśunyāḥ prākṛtāḥ /",
    "GSP33brsgor1u:925": " vedabāhyamatānyuktvā tārkikādimatamāhaḥ-astīti /",
    "GSP33brsgor1u:926": " sāṃkhyamatamāha-bhokteti /",
    "GSP33brsgor1u:927": " kimātmā dehādirūpaḥ uta tadbhinna iti vipratipattikoṭitvena dehendriyamanobuddhiśūnyānyuktva",
    "GSP33brsgor1u:928": " tadbhinno 'pi kartṛtvādimānna veti vipratipattikoṭitvena tārkikasāṃkhyapakṣāvupanyasyākartāpīśvarādbhinno",
    "GSP33brsgor1u:929": " na veti vivādakoṭitvena yogimatamāha-asti tadvyatirikta īśvara iti /",
    "GSP33brsgor1u:930": " niratiśayatvaṃ gṛhītvā īśvaraḥ sarvajñatvādisaṃpanna iti yogino vadanti /",
    "GSP33brsgor1u:931": " bhedakoṭimuktvā siddhāntakoṭimāha-ātmā sa bhokturiti /",
    "GSP33brsgor1u:932": " bhokturjīvasyākartuḥ sākṣiṇaḥ sa īśvara ātmāsvarūpamiti vedāntino vadantītyarthaḥ /",
    "GSP33brsgor1u:933": " vipratipattīrupasaṃharati-evaṃ bahavaḥ iti /",
    "GSP33brsgor1u:934": " vipratipattīnāṃ prapañco nirāsaśca vivaraṇopanyāsena darśitaḥ sukhabodhāyetīhoparamyate /",
    "GSP33brsgor1u:935": " tatra yuktivākyāśrayaḥ siddhāntinaḥ jīvo brahmaiva ātmatvāt,",
    "GSP33brsgor1u:936": " brahmavat ityādi yukteḥ,",
    "GSP33brsgor1u:937": " 'tattvamasi'ityādiśruteścābādhitāyāḥ sattvāt /",
    "GSP33brsgor1u:938": " anye tu dehādirātmā,",
    "GSP33brsgor1u:939": " ahaṃpratyayagocaratvāt,",
    "GSP33brsgor1u:940": " vyatirekeṇa ghaṭādivadityādiyuktyābhāsaṃ,",
    "GSP33brsgor1u:941": " 'sa vā eṣa puruṣonnarasamayaḥ'indriyasaṃvāde 'cakṣurādayaste havācamūcuḥ''mana uvāca',",
    "GSP33brsgor1u:942": " 'yo 'yaṃ''vijñānamayaḥ',",
    "GSP33brsgor1u:943": " 'asadevedamagra āsīt',",
    "GSP33brsgor1u:944": " 'kartā boddhā anaśnannanyaḥ',",
    "GSP33brsgor1u:945": " 'ātmānamantaro yamayati'iti vākyābhāsaṃ cāśritā iti vibhāgaḥ /",
    "GSP33brsgor1u:946": " dehādiranātmā,",
    "GSP33brsgor1u:947": " bhautikatvāt,",
    "GSP33brsgor1u:948": " dṛśyatvāt ityādinyāyaiḥ,",
    "GSP33brsgor1u:949": " 'ānandamayo 'bhyāsāt'",
    "GSP33brsgor1u:950": " ityādisūtraiścābhāsatvaṃ vakṣyate /",
    "GSP33brsgor1u:951": " nanu santu vipratipattayastathāpi yasya yanmate śraddhā tadāśrayaṇāttasyasvārthaḥ setsyati kiṃ brahmavicārārambheṇetyata āha-tatrāvicāryeti",
    "GSP33brsgor1u:952": " brahmātmaikyavijñānādeva muktiriti vastugatiḥ /",
    "GSP33brsgor1u:953": " matāntarāśrayaṇe tadabhāvānmokṣasiddhiḥ /",
    "GSP33brsgor1u:954": " kiñcātmānamanyathā jñātvā tatpāpena saṃsārāndhakūpe patet,",
    "GSP33brsgor1u:955": " 'andhaṃ tamaḥpraviśanti''ye ke cātmahano janāḥ'iti śruteḥ,",
    "GSP33brsgor1u:956": " 'yo 'nyathā santamātmānamanyathā pratipadyate /",
    "GSP33brsgor1u:957": " ki tena na kṛtaṃ pāpaṃ caureṇātmāpahāriṇā //",
    "GSP33brsgor1u:958": " 'iti vacanāccetyarthaḥ /",
    "GSP33brsgor1u:959": " ataḥ sarveṣāṃ mumukṣūṇāṃ niśreyasaphalāya vedāntavicāraḥ kartavya itisūtrārthamupasaṃharati-tasmāditi /",
    "GSP33brsgor1u:960": " bandhasyādhyastatvena viṣayādisadbhāvādagatārthatvāt,",
    "GSP33brsgor1u:961": " adhikārilābhādāpādaprasiddhyā viṣayadisaṃbhavīcca vedāntaviṣayā mīmāṃsāpūjitā vicāraṇā,",
    "GSP33brsgor1u:962": " vedāntāvirodhino ye tarkāstantrāntarasthāstānyupakaraṇāni yasyāḥ sā niśreyasāyārabhyata ityarthaḥ /",
    "GSP33brsgor1u:963": " nanu sūtre vicāravācipadābhāvāttadārambhaḥ kathaṃ sūtrārtha ityata āha-brahmeti /",
    "GSP33brsgor1u:964": " brahmajñānecchoktidvārā vicāraṃ lakṣayitvā tatkartavyatāṃ bravītīti bhāvaḥ /",
    "GSP33brsgor1u:965": " evaṃ prathamasūtrasya catvāror'thā vyākhyānacatuṣṭayena darśitāḥ /",
    "GSP33brsgor1u:966": " sūtrasya cānekārthatvaṃ bhūṣaṇam /",
    "GSP33brsgor1u:967": " nanvidaṃ sūtraṃ śāstrādbahiḥ sthitvā śāstramārambhayati antarbhūtvā vā /",
    "GSP33brsgor1u:968": " ādye tasya heyatā,",
    "GSP33brsgor1u:969": " śāstrāsaṃbandhāt /",
    "GSP33brsgor1u:970": " dvitīye tasyārambhakaṃ vācyam /",
    "GSP33brsgor1u:971": " na ca svayamevārambhakaṃ,",
    "GSP33brsgor1u:972": " svasmāt svotpatterityātmātmāśrayāt /",
    "GSP33brsgor1u:973": " na cārambhakāntaraṃ paśyāma iti /",
    "GSP33brsgor1u:974": " ucyate-śravaṇavidhinā ārabdamidaṃ śāstraṃ śāstrāntargatameva śāstrārambhaṃ pratipādayati /",
    "GSP33brsgor1u:975": " yathādhyayanavidhirvedāntargata eva kṛtsnavedasyādhyayane prayuṅkte tadvadityanavadyam //1//",
    "GSP33brsgor1u:976": " END BsRp_1,1.1.1",
    "GSP33brsgor1u:977": " START BsRp_1,1.2.2",
    "GSP33brsgor1u:978": " janmādyasya yataḥ / BBs_1,1.2 /",
    "GSP33brsgor1u:979": " prathamasūtreṇa śāstrārambhamupapādya śāstramārabhamāṇaḥ pūrvottarādhikaraṇayoḥ saṃgatiṃ vaktuṃ vṛttaṃ kīrtayati-brahmeti /",
    "GSP33brsgor1u:980": " mumukṣuṇā brahmajñānāya vedāntavicāraḥ kartavya ityuktam /",
    "GSP33brsgor1u:981": " brahmaṇo vicāryatvoktvā arthāt pramāṇādi vicārāṇāṃ pratijñātatve 'pi brahmapramāṇaṃ vinā kartumaśakyatvāt,",
    "GSP33brsgor1u:982": " tatsvarūpajñānāyādau lakṣaṇaṃ vaktavyaṃ,",
    "GSP33brsgor1u:983": " tanna saṃbhavatītyākṣipya sūtrakṛtaṃ pūjayannevalakṣaṇasūtramavadhārayati-kiṃlakṣaṇakamiti /",
    "GSP33brsgor1u:984": " kimākṣepe /",
    "GSP33brsgor1u:985": " nāstyeva lakṣaṇamityarthaḥ /",
    "GSP33brsgor1u:986": " ākṣepeṇāsyotthānādākṣepasaṃgatiḥ /",
    "GSP33brsgor1u:987": " lakṣaṇadyotivedāntānāṃ spaṣṭabrahmaliṅgānāṃ lakṣye brahmaṇi samanvayokteḥ śrutiśāstrādhyāyapādasaṃgatayaḥ /",
    "GSP33brsgor1u:988": " tathā hi-'yato vā imāni bhūtāni jāyante'ityādi vākyaṃ viṣayaḥ /",
    "GSP33brsgor1u:989": " tatkiṃ brahmaṇo lakṣaṇaṃ na veti saṃdehaḥ /",
    "GSP33brsgor1u:990": " tatra pūrvapakṣe brahmasvarūpasiddhyā muktyasiddhiḥ phalaṃ siddhānte tatsiddhiriti bhedaḥ /",
    "GSP33brsgor1u:991": " yadyapyākṣepasaṃgatau pūrvādhikaraṇaphalameva phalamiti kṛtvā pṛthaṅna vaktavyam /",
    "GSP33brsgor1u:992": " taduktam-'ākṣepe cāpavāde ca prāsyāṃ lakṣaṇa karmaṇi /",
    "GSP33brsgor1u:993": " prayojanaṃ na vaktavyaṃ yacca kṛtvā pravartate'iti /",
    "GSP33brsgor1u:994": " tathāpi spaṣṭārthamuktamiti mantavyam /",
    "GSP33brsgor1u:995": " yatra pūrvādhikaraṇasiddhāntena parvapakṣaḥ tatrāpavādikī saṃgatiḥ prāptistadarthā cintā /",
    "GSP33brsgor1u:996": " tatra neti prāptaṃ,",
    "GSP33brsgor1u:997": " janmāderjagaddharmatvena brahmalakṣaṇatvāyogāt /",
    "GSP33brsgor1u:998": " na ca jagadupādānatve sati kartṛtvaṃ lakṣaṇamiti vācyaṃ,",
    "GSP33brsgor1u:999": " karturupādānatve dṛṣṭāntābhāvenānumānāpravṛtteḥ /",
    "GSP33brsgor1u:1000": " na ca śrautasya brahmaṇaḥ śrutyaiva lakṣaṇasiddheḥ kimanumāneneti vācyaṃ,",
    "GSP33brsgor1u:1001": " anumānasya śrutyanugrāhakatvena tadabhāve tadvirodhe vā śrutyarthāsiddheḥ /",
    "GSP33brsgor1u:1002": " na ca jagatkartṛtvamupādānatvaṃ vā pratyekaṃ lakṣaṇamastviti vācyaṃ,",
    "GSP33brsgor1u:1003": " kartṛmātrasyopādānādbhinnasya brahmatvāyogāt,",
    "GSP33brsgor1u:1004": " vastutaḥ paricchedāditi prāpte puruṣābhyūhamātrasyānumānasyāpratiṣṭhitasyātīndriyārthe",
    "GSP33brsgor1u:1005": " svātantryāyogāt apauruṣeyatayā nirdeṣaśrutyuktobhayakāraṇatvasya sukhādidṛṣṭāntena",
    "GSP33brsgor1u:1006": " saṃbhāvayituṃ śakyatvāt,",
    "GSP33brsgor1u:1007": " tadeva vakṣaṇamiti siddhāntayati-janmādyasya yataḥ iti /",
    "GSP33brsgor1u:1008": " atra adyapi jagajjanmasthitilayakāraṇatvaṃ lakṣaṇaṃ pratipādyate tathāpyagre 'prakṛtiśca'-ityadhikaraṇe",
    "GSP33brsgor1u:1009": " tatkāraṇatvaṃ na kartṛtvamātraṃ kintu kartṛtvopādānatvobhayarūpatvamiti vakṣyamāṇaṃ",
    "GSP33brsgor1u:1010": " siddhavatkṛtyobhayakāraṇatvaṃ lakṣaṇamityucyata iti na paunaruktyam /",
    "GSP33brsgor1u:1011": " nanu jijñāsyanirguṇabrahmaṇaḥ kāraṇatvaṃ kathaṃ lakṣaṇamiti ucyate-yathā rajataṃ",
    "GSP33brsgor1u:1012": " śukterlakṣaṇaṃ yadrajataṃ sā śuktiriti tathā yajjagatkāraṇaṃ tadbrahmeti kalpitaṃ",
    "GSP33brsgor1u:1013": " kāraṇatvaṃ taṭasthaṃ sadeva brahmaṇo lakṣaṇamityanavadyam //",
    "GSP33brsgor1u:1014": " sūtraṃ vyācaṣṭe--janmetyādinā /",
    "GSP33brsgor1u:1015": " bahuvrīhau padārthāḥ sarve vākyārthasyānyapadārthasya viśeṣaṇāni /",
    "GSP33brsgor1u:1016": " yathā citragordevadattasya citrā gāvaḥ tadvadatrāpi janmādīti napuṃsakaikavacanadyotitasya samāhārasya janmasthitibhaṅgasya janma viśeṣaṇaṃ,",
    "GSP33brsgor1u:1017": " tathā ca janmanaḥ samāsārthaikadeśasya guṇatvena saṃvijñānaṃ yasmin bahuvrīhau sa tadguṇasaṃvijñāna ityarthaḥ /",
    "GSP33brsgor1u:1018": " tatra yajjanmakāraṇaṃ tadbrahmatvavidhānamayuktaṃ,",
    "GSP33brsgor1u:1019": " sthitilayakāraṇādbhinnatvena jñāte brahmatvasya jñātumaśakyatvāt /",
    "GSP33brsgor1u:1020": " ato janmasthitibhaṅgairnirūpitāni trīṇi kāraṇatvāni militānyeva lakṣaṇamiti matvā sūtre samāhāro dyotita iti dhyeyam /",
    "GSP33brsgor1u:1021": " nanvāditvaṃ janmanaḥ kathaṃ jñātavyaṃ,",
    "GSP33brsgor1u:1022": " saṃsārasyānāditvādityata āha-janmanaśceti /",
    "GSP33brsgor1u:1023": " mūlaśrutyā vastugatyā cāditvaṃ jñātvā tadapekṣya sūtrakṛtā janmana ādityamuktamityarthaḥ /",
    "GSP33brsgor1u:1024": " idamaḥ pratyakṣārthamātravācitvamāśaṅkyopasthitasarvakāryavācitvamāha-asyetīti /",
    "GSP33brsgor1u:1025": " viyadādijagato nityatvāt na janmādisaṃbandha ityata āhaḥ-ṣaṣṭhīti /",
    "GSP33brsgor1u:1026": " viṣayādimahābhūtānāṃ janmādisaṃbandho vakṣyata iti bhāvaḥ /",
    "GSP33brsgor1u:1027": " nanu jagato janmādervā brahmasaṃbandhābhāvānna lakṣaṇatvamityāśaṅkya tatkāraṇatvaṃ lakṣaṇamiti pañcamyarthamāha-yata itīti /",
    "GSP33brsgor1u:1028": " yacchabdena satyaṃ jñānamanantaṃ ānandarūpaṃ vastūcyate 'ānandāddhyeva'iti nirṇītatvāt /",
    "GSP33brsgor1u:1029": " tathā ca svarūpalakṣaṇasiddhiriti mantavyam /",
    "GSP33brsgor1u:1030": " padārthamuktvā pūrvasūtrasthabrahmapadānuṣaṅgeṇa tacchabdādhyāhāreṇa ca sūtrāvākyārthamāha-asyetyādinā /",
    "GSP33brsgor1u:1031": " kāraṇasya sarvajñatvādisaṃbhāvānārthāni jagato viśeṣāṇāni /",
    "GSP33brsgor1u:1032": " yathā kumbhakāraḥ prathamaṃ kumbhaśabdābhedenāvikalpitaṃ pṛthubudhnodarākārasvarūpaṃ buddhāvālikhya tadātmanā kumbhaṃ vyākaroti-bahiḥ prakaṭayati,",
    "GSP33brsgor1u:1033": " tathā paramakāraṇamapi svetsitanāmarūpātmanā vyākarotītyanumīyata iti matvāha-nāmarūpābhyāmiti /",
    "GSP33brsgor1u:1034": " itthaṃbhāve tṛtīyā /",
    "GSP33brsgor1u:1035": " ādyakāryaṃ cetanajanyaṃ,",
    "GSP33brsgor1u:1036": " kāryatvāt,",
    "GSP33brsgor1u:1037": " kumbhavaditi pradhānaśūnyayornirāsaḥ /",
    "GSP33brsgor1u:1038": " hiraṇyagarbhādijīvajanyatvaṃ nirasyati-aneketi /",
    "GSP33brsgor1u:1039": " śrāddhavaiśvānareṣṭyādau pitāputrayoḥ kartṛbhoktrorbhedātpṛthaguktiḥ /",
    "GSP33brsgor1u:1040": " 'yo brahmāṇaṃ vidadhāti pūrvam'sarva eta ātmano vyuccaranti“iti śrutyā sthūlasūkṣmadehopādhidvārā jīvānāṃ kāryatvena jaganmadhyapātitvānna jagatkāraṇatvamityarthaḥ",
    "GSP33brsgor1u:1041": " kāraṇasya sarvajñatvaṃ saṃbhāvayati-pratiniyateti /",
    "GSP33brsgor1u:1042": " pratiniyatāni vyavasthitāni deśakālanimittāni yeṣāṃ kriyāphalānāṃ tadāśrayasyetyarthaḥ /",
    "GSP33brsgor1u:1043": " svargasya kriyāphalasya merupṛṣṭhaṃ deśaḥ /",
    "GSP33brsgor1u:1044": " dehapātādūrdhvaṃ kāla uttarāyaṇamaraṇādinimittaṃ ca pratinitam /",
    "GSP33brsgor1u:1045": " evaṃ rājasevāphale grāmāderdaiśādivyasthā jñeyā /",
    "GSP33brsgor1u:1046": " tathā ca yathā sevāphalaṃ deśādyabhijñadātṛkaṃ tathā karmaphalaṃ,",
    "GSP33brsgor1u:1047": " phalatvāditisarvajñatvasiddhiriti bhāvaḥ /",
    "GSP33brsgor1u:1048": " sarvaśaktitvaṃ sābhāvayati--manasāpīti /",
    "GSP33brsgor1u:1049": " nanvanyepi vṛddhipariṇāmadayo bhāvavikārāḥ santīti kimiti janmādityāditipadena na gṛhyante tatrāha-anyeṣāmiti /",
    "GSP33brsgor1u:1050": " vṛddhipariṇāmayorjanmani apakṣayasya nāśe 'ntarbhāvaḥ iti bhāvaḥ /",
    "GSP33brsgor1u:1051": " nanu deho 'jāyate,",
    "GSP33brsgor1u:1052": " asti,",
    "GSP33brsgor1u:1053": " vardhate,",
    "GSP33brsgor1u:1054": " vipariṇamate,",
    "GSP33brsgor1u:1055": " apakṣīyate,",
    "GSP33brsgor1u:1056": " vinaśyati'iti yāskamunivākyaṃ etatsūtramūlaṃ kiṃ na syādata āha-yāsketi /",
    "GSP33brsgor1u:1057": " yāskamuniḥ kila mahābhūtānāmutpannānāṃ sthitikāle bhautikeṣu pratyakṣeṇa janmādiṣaṭkamupalabhya niruktavākyaṃ cakāra /",
    "GSP33brsgor1u:1058": " tanmūlīkṛtya janmādiṣaṭkakāraṇatvaṃ lakṣaṇaṃ sūtrārtha iti grahaṇe sūtrakṛtā brahmalakṣaṇaṃ",
    "GSP33brsgor1u:1059": " na saṃgṛhītaṃ kintu mahābhūtānāṃ lakṣaṇamuktamiti śaṅkā syāt sā mā bhūtiti ye śrutyuktā",
    "GSP33brsgor1u:1060": " janmādayasta eva gṛhyanta ityarthaḥ /",
    "GSP33brsgor1u:1061": " yadi niruktasyāpi śrutirmūlamiti mahābhūtajanmādijanmādikamarthastarhi sā śrutireva sūtrasya mūlamastu,",
    "GSP33brsgor1u:1062": " kimantargaḍunā nirukteneti bhāvaḥ /",
    "GSP33brsgor1u:1063": " yadi jagato brahmātiriktaṃ kāraṇaṃ syāt tadā brahmalakṣaṇasya tatrātivyāptyādidoṣaḥ syāt,",
    "GSP33brsgor1u:1064": " atastannirāsāya lakṣaṇasūtreṇa brahma vinā jagajjanmādikaṃ na saṃbhavati,",
    "GSP33brsgor1u:1065": " kāraṇāntarāsaṃbhavāditi yuktiḥ sūtritā /",
    "GSP33brsgor1u:1066": " sā tarkapāde vistareṇa vakṣyate /",
    "GSP33brsgor1u:1067": " adhunā saṃkṣepeṇa tāṃ daryati-na yathoktetyādinā /",
    "GSP33brsgor1u:1068": " nāmarūpābhyāṃ vyākṛtatyetyādināṃ ca caturṇāṃ jagadviśeṣaṇānāṃ vyākhyānāvasare pradhānaśūnyayoḥ saṃsāriṇaśca nirāso darśitaḥ /",
    "GSP33brsgor1u:1069": " paramāṇūnāmacetanānāṃ svataḥ pravṛttyayogāt,",
    "GSP33brsgor1u:1070": " jīvānyasya jñānaśūnyatvaniyamenānumānāt sarvajñeśvarāsiddhau teṣāṃ prārakābhāvāt,",
    "GSP33brsgor1u:1071": " jagadārambhakatvāsaṃbhava iti bhāvaḥ /",
    "GSP33brsgor1u:1072": " svabhāvādeva vicitraṃ jagaditi lokāyatastaṃ pratyāha-na ceti /",
    "GSP33brsgor1u:1073": " jagata utpattyādi saṃbhāvayituṃ na śakyamityanvayaḥ /",
    "GSP33brsgor1u:1074": " kiṃ svayameva svasya heturiti svabhāva uta kāraṇānapekṣatvam /",
    "GSP33brsgor1u:1075": " nādyaḥ, ātmāśrayāt /",
    "GSP33brsgor1u:1076": " na dvitīya ityāha-viśiṣṭeti /",
    "GSP33brsgor1u:1077": " viśiṣṭānyasādhāraṇāni deśakālanimittāni /",
    "GSP33brsgor1u:1078": " teṣāṃ kāryārthibhirupādīyamānatvāt kāryasya kāraṇānapekṣatvaṃ na yuktamityarthaḥ /",
    "GSP33brsgor1u:1079": " anepekṣatve dhānyārthināṃ bhūviśeṣe varṣādikāle bījādinimitte ca pravṛttirna syāditi bhāvaḥ /",
    "GSP33brsgor1u:1080": " pūrvoktasarvajñatvādiviśeṣaṇakamīśvaraṃ muktvā jagata utpatyādikaṃ na saṃbhavatīti bhāṣyeṇa kartāraṃ vinā kāryaṃ nāstīti vyatireka uktaḥ /",
    "GSP33brsgor1u:1081": " tena yatkāryaṃ tatsakartṛkamiti vyāptirjñāyate /",
    "GSP33brsgor1u:1082": " etadeva vyāptijñānaṃ jagati pakṣe kartāraṃ sādhayat sarvajñeśvaraṃ sādhayati kiṃ śrutyeti tārkikāṇāṃ bhrāntimupanyasyati-etadeveti /",
    "GSP33brsgor1u:1083": " etadevānumānameva sādhanaṃ na śrutiriti manyanta iti yojanā /",
    "GSP33brsgor1u:1084": " athavā etadvyāptijñānameva śrutyanugrāhakayuktimātratvenāsmatsaṃmataṃ sadanumānaṃ svatantramiti manyanta ityarthaḥ /",
    "GSP33brsgor1u:1085": " sarvajñatvamādiśabdārthaḥ /",
    "GSP33brsgor1u:1086": " yadvā vyāptijñānasahakṛtametallakṣaṇamevānumānaṃ svatantraṃ manyanta ityarthaḥ /",
    "GSP33brsgor1u:1087": " tatrāyaṃ vibhāgaḥ-vyāptijñānāt jagataḥ kartastītyastitvasiddhiḥ /",
    "GSP33brsgor1u:1088": " paścāt sa kartā,",
    "GSP33brsgor1u:1089": " sarvajñaḥ,",
    "GSP33brsgor1u:1090": " jagatkāraṇatvāt,",
    "GSP33brsgor1u:1091": " vyatirekeṇa kulālādivaditi sarvajñatvasiddhirlakṣaṇāditi /",
    "GSP33brsgor1u:1092": " atra manyanta ityanumānasyabhāsatvaṃ sūcitam /",
    "GSP33brsgor1u:1093": " tathāhi-aṅkurādau tāvajjīvaḥ kartā na bhavati jīvādbhinnasya ghaṭavadacetanatvaniyamādanyaḥ kartā nāstyeveti vyatirekaniścayāt,",
    "GSP33brsgor1u:1094": " yatkāryaṃ tatsakartṛkatamiti vyāptijñānāsiddhiḥ /",
    "GSP33brsgor1u:1095": " lakṣaṇaliṅkānumāne tu bādhaḥ aśarīrasya janmajñānāyogāt,",
    "GSP33brsgor1u:1096": " yajñānaṃ tanmanojanyamiti vyāptivirodhena nityajñānāsiddherjñānācabhāvaniścayāt,",
    "GSP33brsgor1u:1097": " tasmādatīndriyārthe śrutireva śaraṇam /",
    "GSP33brsgor1u:1098": " śrutyarthasaṃbhāvanārthatvenumānaṃ yuktimātraṃ na svatantramiti bhāvaḥ /",
    "GSP33brsgor1u:1099": " nanvidamayuktaṃ śruteranumānāntarbhāvamabhipretya bhavadīyasūtrakṛtānumānasyaivopanyasyatvāditi vaiśeṣikaḥ śaṅkate-nanviti /",
    "GSP33brsgor1u:1100": " ato manyante ityanumānasyābhāsoktirayukteti bhāvaḥ /",
    "GSP33brsgor1u:1101": " yadi śrutīnāṃ svatantramānatvaṃ na syāttarhi 'tattu samanvayāt'ityādinā tāsāṃ tātparyaṃ sūtrakṛnna vicārayet,",
    "GSP33brsgor1u:1102": " tasmāduttarasūtrāṇāṃ śrutivicārārthatvāt janmādisūtre 'pi śrutireva svātantryeṇa vicāryate nānumānamiti pariharati-neti /",
    "GSP33brsgor1u:1103": " kiṃ ca mumukṣorbrahmāvagatirabhīṣaṭā yadarthamasya śāstrasyārambhaḥ,",
    "GSP33brsgor1u:1104": " sā ca nānumānāt,",
    "GSP33brsgor1u:1105": " 'taṃ tvaupaniṣadam'iti śruteḥ /",
    "GSP33brsgor1u:1106": " ato nānumānaṃ vicāryamityāha-vākyārtheti /",
    "GSP33brsgor1u:1107": " vākyasya tadarthasyaca vicārādyadhyavasānaṃ tātparyaniścayaḥ prameyasaṃbhavaniścayaśca tena jātā brahmāvagatirmuktaye bhavatītyarthaḥ /",
    "GSP33brsgor1u:1108": " saṃbhavo bādhābhāvaḥ /",
    "GSP33brsgor1u:1109": " nanu kimanumānamupekṣitameva nityāha-satsu tviti /",
    "GSP33brsgor1u:1110": " vimatamabhinnanimittopādānakaṃ,",
    "GSP33brsgor1u:1111": " kāryatvādūrṇanābhyārabdhatantvādivat,",
    "GSP33brsgor1u:1112": " vimataṃ cetanaprakṛtikaṃ,",
    "GSP33brsgor1u:1113": " kāryatvāt,",
    "GSP33brsgor1u:1114": " sukhādivadityanumānaṃ śrutyarthadārḍhyāpekṣitamityarthaḥ /",
    "GSP33brsgor1u:1115": " dārḍhyaṃ saṃśayaviparyāsanivṛttiḥ /",
    "GSP33brsgor1u:1116": " 'mantavyaḥ'iti śrutārthastarkeṇa saṃbhāvanīya ityarthaḥ /",
    "GSP33brsgor1u:1117": " yathā kaścit gandhāradeśebhyaścorairanyatrāraṇye baddhanetra eva tyaktaḥ kenacinmuktabandhastaduktamārgagrahaṇasamarthaḥ",
    "GSP33brsgor1u:1118": " paṇḍitaḥ svayaṃ tarkakuśalo medhāvī svadeśāneva prāpnuyāt evamevehāvidyākāmādibhiḥsvarūpānandātprācyāvyāsminnaraṇye",
    "GSP33brsgor1u:1119": " saṃsāre kṣiptaḥ kenaciddayāparavaśenācāryeṇa nāsi tvaṃ saṃsārī kintu 'tatvamasi'ityupadiṣṭasvarūpaḥ",
    "GSP33brsgor1u:1120": " svayaṃ tarkakuśalaścet svarūpaṃ jānīyānnānyatheti /",
    "GSP33brsgor1u:1121": " śrutiḥ svasyāḥ puruṣamatirūpatarkāpekṣāṃ darśayatītyāha-paṇḍita iti /",
    "GSP33brsgor1u:1122": " ātmanaḥ śruterityarthaḥ /",
    "GSP33brsgor1u:1123": " nanu brahmaṇo mananādyapekṣā na yuktā,",
    "GSP33brsgor1u:1124": " vedārthatvāt, dharmavat /",
    "GSP33brsgor1u:1125": " kintu śrutiliṅgavākyādaya evāpekṣitā ityata āha-neti /",
    "GSP33brsgor1u:1126": " jijñāsye dharma iva jijñāsye brahmaṇīti vyākhyeyam /",
    "GSP33brsgor1u:1127": " anubhavo brahmasākṣātkārākhyo vidvadanubhavaḥ /",
    "GSP33brsgor1u:1128": " ādipadānmanananididhyāsanayorgrahaḥ /",
    "GSP33brsgor1u:1129": " tatra hetumāha-anubhaveti /",
    "GSP33brsgor1u:1130": " muktyarthaṃ brahmajñānasya śābdasya sākṣātkārāvasānatvāpekṣaṇāt pratyagbhūtasiddhabrahmagocaratvena sākṣātkāraphalakatvasaṃbhavāt,",
    "GSP33brsgor1u:1131": " tadarthaṃ mananādyapekṣā yuktā /",
    "GSP33brsgor1u:1132": " dharme tu nityaparokṣe sādhye sākṣātkārasyānapekṣitatvādasaṃbhavācca śrutyā nirṇayamātramanuṣṭhānāyāpekṣitam /",
    "GSP33brsgor1u:1133": " liṅgādayastu śrutyantararbhūtā eva śrutirdvārā nirṇayopayogitvenāpekṣyante na mananādayaḥ anupayogādityarthaḥ /",
    "GSP33brsgor1u:1134": " nirapekṣaḥ śabdaḥ śrutiḥ /",
    "GSP33brsgor1u:1135": " śabdasyārthaprakāśanāsāmarthyaṃ liṅgam /",
    "GSP33brsgor1u:1136": " padaṃ yogyetarapadākāṅkṣa vākyam /",
    "GSP33brsgor1u:1137": " aṅgavākyasāpekṣaṃ pradhānavākyaṃ prakaraṇam /",
    "GSP33brsgor1u:1138": " kramapaṭhitānāmarthānāṃ kramapaṭhitairyathākramaṃ saṃbandhaḥ sthānam /",
    "GSP33brsgor1u:1139": " yathā aindrāgnyādaya iṣṭayo daśa krameṇa paṭhitāḥ daśamantrāśca 'indrāgnī rocanā divi'ityādyāḥ tatra prathameṣṭhau prathamamantrasya viniyoga ityādyūhanīyam /",
    "GSP33brsgor1u:1140": " saṃjñāsāmyaṃ samākhyā /",
    "GSP33brsgor1u:1141": " yathādhvaryavasaṃjñakānāṃ mantrāṇāmādhvaryavasaṃjñake karmaṇi viniyoga iti vivekaḥ /",
    "GSP33brsgor1u:1142": " evaṃ tāvadbrahma mananādyapekṣaṃ,",
    "GSP33brsgor1u:1143": " vedārthatvāt,",
    "GSP33brsgor1u:1144": " dharmavat ityanumāne sādhyatvena dharmasyānubhavāyogyatvaṃ,",
    "GSP33brsgor1u:1145": " anapekṣitānubhavatvaṃ copādhirityuktam /",
    "GSP33brsgor1u:1146": " upādhivyatirekādbrahmaṇi mananādyapekṣatvaṃ coktam /",
    "GSP33brsgor1u:1147": " tatra yadi vedārthatvamātreṇa brahmaṇo dharmeṇa sāmyaṃ tvayocyeta tarhi kṛtisādhyatvaṃ vidhiniṣedhavikalpotsargāpavādāśca brahmaṇi dharmavat syuriti /",
    "GSP33brsgor1u:1148": " vipakṣe bādhakamāha-puruṣetyādinā /",
    "GSP33brsgor1u:1149": " puruṣakṛtyadhīnā ātmalābha utpattiryasya tadbhāvācca dharme śrutyādīnāmeva prāmāṇyamityanvayaḥ /",
    "GSP33brsgor1u:1150": " dharmasya sādhyatvaṃ laukikakarmadṛṣṭāntena sphuṭayati-kartumiti /",
    "GSP33brsgor1u:1151": " laukikavadityarthaḥ /",
    "GSP33brsgor1u:1152": " dṛṣṭāntaṃ sphuṭayati-yatheti /",
    "GSP33brsgor1u:1153": " dārṣṭāntikamāha-tatheti /",
    "GSP33brsgor1u:1154": " tadvaddharmasya kartumakartuṃ śakyatvamuktvā anyathākartuṃ śakyatvamāha-udita iti /",
    "GSP33brsgor1u:1155": " dharmasya sādhyatvamupapādya tatra vidhyādiyogyatāmāha-vidhīti /",
    "GSP33brsgor1u:1156": " vidhipratiṣedhāśca vikalpādayaśca dharme sādhye yer'thavantaḥ sāvakāśa bhavanti te brahmaṇyapi syurityarthaḥ /",
    "GSP33brsgor1u:1157": " 'yajeta' 'na surāṃ pibet'ityādayovidhiniṣedhāḥ /",
    "GSP33brsgor1u:1158": " vrīhibhiryavairyā yajeteti saṃbhāvito vikalpaḥ grahaṇāgrahaṇayoraicchikaḥ /",
    "GSP33brsgor1u:1159": " uditānuditahomayorvyavasthitavikalpaḥ /",
    "GSP33brsgor1u:1160": " 'na hiṃsyāt'ityupasargaḥ,",
    "GSP33brsgor1u:1161": " 'agnīṣomīyaṃ paśumālabheta'ityapavādaḥ /",
    "GSP33brsgor1u:1162": " tathā 'āhavanīye juhoti'ityutsargaḥ,",
    "GSP33brsgor1u:1163": " 'aśvasya pade pade juhoti'ityapavāda iti vivekaḥ /",
    "GSP33brsgor1u:1164": " ete brahmaṇi syurityatreṣṭāpattiṃ vārayati-na ityādinā /",
    "GSP33brsgor1u:1165": " bhūtavastuviṣayatvāt /",
    "GSP33brsgor1u:1166": " ityantena /",
    "GSP33brsgor1u:1167": " idaṃ vastu, evaṃ,",
    "GSP33brsgor1u:1168": " naivaṃ,",
    "GSP33brsgor1u:1169": " ghaṭaḥpaṭo veti prakāravikalpaḥ /",
    "GSP33brsgor1u:1170": " asti nāsti veti sattāsvarūpavikalpaḥ /",
    "GSP33brsgor1u:1171": " nanu vastunyapi ātmādau vādināmasti nāstītyādivikalpā dṛśyante tatrāha-vikalpanāstviti /",
    "GSP33brsgor1u:1172": " astitvādikoṭismaraṇaṃ puruṣabuddhistanmūlā manaḥspanditamātrāḥ saṃśayaviparyayavikalpā na pramārūpā ityakṣarārthaḥ /",
    "GSP33brsgor1u:1173": " ayaṃ bhāvaḥ-dharmo hi yathā yathā jñāyate tathā tathā kartuṃ śakyate iti yathāśāstraṃ puruṣabuddhyapekṣā vikalpāḥ sarve pramārūpā eva bhavanti,",
    "GSP33brsgor1u:1174": " tatsāmyena brahmaṇyapi sarve vikalpā yathārthāḥ syuriti /",
    "GSP33brsgor1u:1175": " tatrāpyevamiti vadantaṃ pratyāha-neti /",
    "GSP33brsgor1u:1176": " yadi siddhavastujñānamapi sādhyajñānavatpuruṣabuddhimapekṣya jāyeta tadā siddhe vikalpā yathārthāḥ syuḥ,",
    "GSP33brsgor1u:1177": " na siddhavastujñānaṃ pauruṣaṃ kiṃ tarhi pramāṇavastujanyaṃ,",
    "GSP33brsgor1u:1178": " tathā ca vastuna ekarūpatvādekameva jñānaṃ pramā,",
    "GSP33brsgor1u:1179": " anye vikalpā ayathārthā evetyarthaḥ /",
    "GSP33brsgor1u:1180": " atra dṛṣṭāntamāha-nahi sthāṇāviti /",
    "GSP33brsgor1u:1181": " sthāṇurevetyavadhāraṇe siddhe sarvevikalpā yathārthā na bhavantītyarthaḥ /",
    "GSP33brsgor1u:1182": " tatra yadvastutantraṃ jñānaṃ tadyathārthaṃ,",
    "GSP33brsgor1u:1183": " yatpuruṣatantraṃ tanmithyeti vibhajate-tatreti /",
    "GSP33brsgor1u:1184": " sthāṇāvityarthaḥ /",
    "GSP33brsgor1u:1185": " sthāṇāvuktanyāyaṃ ghaṭādiṣvatīdiśati-evamiti /",
    "GSP33brsgor1u:1186": " prakṛtamāha-tatraivaṃ satīti /",
    "GSP33brsgor1u:1187": " siddher'the jñānapramātvasya vastvadhīnatve sati brahmajñānamapi vastujanyameva yathārthaṃ na puruṣatantraṃ bhūtārthaviṣatvāt,",
    "GSP33brsgor1u:1188": " sthāṇujñānavadityarthaḥ /",
    "GSP33brsgor1u:1189": " ataḥ sādhyer'the sarve vikalpāḥ puntantrā na siddher'the iti vailakṣaṇyāt na dharmasāmyaṃ brāhmaṇa iti mananādyapekṣā siddheti bhāvaḥ /",
    "GSP33brsgor1u:1190": " nanu tarhi brahma pratyakṣādigocaraṃ,",
    "GSP33brsgor1u:1191": " dharmavilakṣaṇatvāt,",
    "GSP33brsgor1u:1192": " ghaṭādivat /",
    "GSP33brsgor1u:1193": " tathā ca janmādisūtre jagatkāraṇānumānaṃ vicāryaṃ,",
    "GSP33brsgor1u:1194": " siddhārthe tasya mānatvāt,",
    "GSP33brsgor1u:1195": " na śrutiḥ,",
    "GSP33brsgor1u:1196": " siddhārthe tasyā amānatvena tadvicārasya niṣphalatvāditi śaṅkate-nānviti /",
    "GSP33brsgor1u:1197": " pramāṇāntaraviṣayatvameva prāptamiti kṛtvā pramāṇāntarasyaiva vicāraprāptāviti śeṣaḥ /",
    "GSP33brsgor1u:1198": " atra pūrvapakṣī praṣṭavyaḥ,",
    "GSP33brsgor1u:1199": " kiṃ yatkāryaṃ tadbrahmajamityanumānaṃ brahmasādhakaṃ kiṃ vā yatkāryaṃ tatsakāraṇamiti /",
    "GSP33brsgor1u:1200": " nādyāḥ, vyāptyasiddherityāha-neti /",
    "GSP33brsgor1u:1201": " brahmaṇa indriyāgrāhyatvāt pratyakṣeṇa vyāptigrāhāyogānna pramāṇāntaraviṣayatvamityarthaḥ /",
    "GSP33brsgor1u:1202": " indriyāgrāhyatvaṃ kuta ityata āha-svabhāvata iti /",
    "GSP33brsgor1u:1203": " 'parāñci khāni vyatṛṇat svayaṃbhūḥ'iti śruteḥ,",
    "GSP33brsgor1u:1204": " brahmaṇo rūpādihīnatvāccetyarthaḥ /",
    "GSP33brsgor1u:1205": " indriyāgrāhyatve 'pi vyāptigrahaḥ kiṃ na syādataāha-sati hīti /",
    "GSP33brsgor1u:1206": " tannāstīti śeṣaḥ /",
    "GSP33brsgor1u:1207": " idaṃ kāryaṃ brahmajamiti vyāptipratyakṣaṃ brahmaṇo 'tīndriyatvānna saṃbhavatītyarthaḥ /",
    "GSP33brsgor1u:1208": " dvitīye kāraṇasiddhāvapi kāraṇasya brahmatvaṃ śrutiṃ vinā jñātumaśakyamityāha--kāryamātramiti /",
    "GSP33brsgor1u:1209": " saṃbandhaṃ kṛtaṃ yasmāt śrutimantareṇa jagatkāraṇaṃ brahmeti niścayālābhastasmāt tallābhāya śrutireva prādhānyena vicāraṇīyā,",
    "GSP33brsgor1u:1210": " anumānaṃ tūpādānatvādisāmānyadvārā mṛdādivat brāhmaṇaḥ svakāryātmakatvādiśrautārthasaṃbhāvanārthaṃ guṇatayā vicāryamityupasaṃharati-tasmāditi",
    "GSP33brsgor1u:1211": " etatsūtrasya viṣayavākyaṃ pṛcchati-kiṃ punariti /",
    "GSP33brsgor1u:1212": " iha brahmaṇi lakṣaṇārthatvena vicārayitumiṣṭaṃ vākyaṃ kimityarthaḥ /",
    "GSP33brsgor1u:1213": " atra hi prathamasūtre viśiṣṭādhikāriṇo brahmavicāraṃ pratijñāya brahmajñātukāmāsya dvitīyasūtre lakṣaṇamucyate /",
    "GSP33brsgor1u:1214": " tathaiva śrutāvapi mumukṣorbrahmajñātukāmasya jagatkāraṇatvopalakṣaṇānuvādena brahma jñāpyata iti śrautārthakramānusāritvaṃ sūtrasya darśayituṃ sopakramaṃvākyaṃ paṭhati-bhṛguriti /",
    "GSP33brsgor1u:1215": " adhīhi smāraya upadiśetyarthaḥ /",
    "GSP33brsgor1u:1216": " atra yenetyekatvaṃ vivakṣitaṃ,",
    "GSP33brsgor1u:1217": " nānātve brahmatvavidhānāyogāt /",
    "GSP33brsgor1u:1218": " yajjagatkāraṇaṃ tadekamityavāntaravākyam /",
    "GSP33brsgor1u:1219": " yadekaṃ kāraṇaṃ tadbrahmeti vā yatkāraṇaṃ tadekaṃ bahmeti vā mahāvākyamiti bhedaḥ /",
    "GSP33brsgor1u:1220": " kiṃ tarhi svarūpalakṣaṇamityāśaṅkya vākyaśeṣānnirṇito yataḥśabdārthaḥ satyajñānānanda ityāha--tasya ceti /",
    "GSP33brsgor1u:1221": " 'yaḥ sarvajñaḥ' 'tasmādetadbrahma nāma rūpamannaṃ ca jāyate' 'vijñānamānandaṃ brahma'ityādi śākhāntarīyavākyānyapyasya viṣaya ityāha-anyānyapīti",
    "GSP33brsgor1u:1222": " evañjatīyakatvamevāha-nityeti /",
    "GSP33brsgor1u:1223": " tadevaṃ sarvāsu śākhāsu lakṣaṇadvayavākyāni jijñāsye brahmaṇi samanvitāni,",
    "GSP33brsgor1u:1224": " taddhiyā muktiriti siddham //2//",
    "GSP33brsgor1u:1225": " END BsRp_1,1.2.2",
    "GSP33brsgor1u:1226": " START BsRp_1,1.3.3",
    "GSP33brsgor1u:1227": " śāstrayonitvāt / BBs_1,1.3 /",
    "GSP33brsgor1u:1228": " yasya niśvasitaṃ vedāḥ sarvārthajñānaśaktayaḥ /",
    "GSP33brsgor1u:1229": " śrīrāmaṃ sarvavettāraṃ vedavedyamahaṃ bhaje //1//",
    "GSP33brsgor1u:1230": " vṛttānuvādena saṃgatiṃ vadannuttarasutramavatārayati-jagaditi /",
    "GSP33brsgor1u:1231": " cedanasya brahmaṇo jagatkāraṇatvoktyā sarvajñatvamarthātpratijñātaṃ sūtrakṛtā,",
    "GSP33brsgor1u:1232": " cetanasṛṣṭerjñānapūrvakatvāt /",
    "GSP33brsgor1u:1233": " tathā ca brahma sarvajñaṃ,",
    "GSP33brsgor1u:1234": " sarvakāraṇatvāt,",
    "GSP33brsgor1u:1235": " yo yatkartā sa tajjñaḥ,",
    "GSP33brsgor1u:1236": " yathā kulāla iti sthitam /",
    "GSP33brsgor1u:1237": " tadevārthikaṃ sarvajñatvaṃ pradhānādinirāsāya vedakartṛtvahetunā draḍhayannāhetyarthaḥ /",
    "GSP33brsgor1u:1238": " hetudvayasyaikārthasādhanatvāt,",
    "GSP33brsgor1u:1239": " ekaviṣayatvamavāntarasaṃgatiḥ /",
    "GSP33brsgor1u:1240": " yadvā vedasya nityatvādbrahmaṇaḥ sarvahetutā nāstītyākṣepasaṃgatyā vedahetutvamucyate 'asya mahato bhūtasya niśvasitametadyadṛgvedo yajurvedaḥ sāmavedo 'tharvāṅgirasaḥ'",
    "GSP33brsgor1u:1241": " iti vākyaṃ viṣayaḥ tatkiṃ vedahetutvena brahmaṇaḥ sarvajñatvaṃ sādhayati uta na sādhayati iti saṃdehaḥ /",
    "GSP33brsgor1u:1242": " tatra vyākaraṇādivadvedasya pauruṣeyatve mūlapramāṇasāpekṣatvenāprāmāṇyāpātānna sādhayatīti pūrvapakṣe jagaddhetoścetanatvātsiddhiḥ phalam /",
    "GSP33brsgor1u:1243": " siddhānte tatsiddhiḥ /",
    "GSP33brsgor1u:1244": " asya vedāntavākyasya spaṣṭabrahmaliṅgasya vedakartari samanvayokteḥ śrutiśāstrādhyāyapādasaṃgatayaḥ /",
    "GSP33brsgor1u:1245": " evamāpādaṃ śrutyādisaṃgataya ūhyāḥ /",
    "GSP33brsgor1u:1246": " vede hi sarvārthaprakāśanaśaktirupalabhyate,",
    "GSP33brsgor1u:1247": " sā tadupādānabrahmagataśaktipūrvikā tadgatā vā,",
    "GSP33brsgor1u:1248": " prakāśanaśaktitvāt /",
    "GSP33brsgor1u:1249": " kāryagataśaktitvādvā,",
    "GSP33brsgor1u:1250": " pradīpaśaktivaditivedopādānatvena brahmaṇaḥ svasaṃbaddhāśeṣārthaprakāśanasāmarthyarūpaṃsarvasākṣitvaṃ sidhyati /",
    "GSP33brsgor1u:1251": " yadvā yathā adhyetāraḥ pūrvakramaṃ jñātvā vedaṃ kurvanti,",
    "GSP33brsgor1u:1252": " tathā vicitraguṇamāyāsahāyo 'nāvṛtānantasvaprakāśacinmātraḥ parameśvaraḥ svakṛtapūrvakalpīyakramasajātīyakramavantaṃ",
    "GSP33brsgor1u:1253": " vedarāśiṃ tadarthāṃśca yugapajjānanneva karotīti na vedasya pauruṣeyatā /",
    "GSP33brsgor1u:1254": " yatra hyarthajñānapūrvakaṃ vākyajñānaṃ vākyasṛṣṭau kāraṇaṃ tatra pauruṣeyatā,",
    "GSP33brsgor1u:1255": " atra ca yaugapadyānna sā,",
    "GSP33brsgor1u:1256": " ato vedakartā vedamiva tadarthamapi svasaṃbaddhaṃ nāntarīyakatayā janātīti sarvajña iti siddhāntayati-śāstreti /",
    "GSP33brsgor1u:1257": " śāstraṃ prati hetutvāt,",
    "GSP33brsgor1u:1258": " brahma sarvajñaṃ sarvakāraṇaṃ ca iti saṃgatidvayānusāreṇa sūtrayojanāmabhipretya padāni vyācaṣṭe--mahata iti /",
    "GSP33brsgor1u:1259": " hetoḥ sarvajñatvasiddhaye vedasya viśeṣaṇāni /",
    "GSP33brsgor1u:1260": " tatra granthator'thataśca mahattvaṃ,",
    "GSP33brsgor1u:1261": " hitaśāsanāt śāstratvam /",
    "GSP33brsgor1u:1262": " śāstraśabdaḥ śabdamātropalakṣaṇārtha iti matvāha--aneketi /",
    "GSP33brsgor1u:1263": " purāṇanyāyamīmāṃsādharmaśāstrāṇi śikṣākalpavyākaraṇaniruktacchandojyotiṣāṇi ṣaḍaṅgāni iti daśa vidyāsthānāni vedārthajñānahetavaḥ /",
    "GSP33brsgor1u:1264": " tairupakṛtasyetyarthaḥ /",
    "GSP33brsgor1u:1265": " anena manvādibhiḥ parigṛhītatvena vedasya prāmāṇyaṃ sūcitam /",
    "GSP33brsgor1u:1266": " abodhakatvābhāvādapi prāmāṇyamityāha--pradipavaditi /",
    "GSP33brsgor1u:1267": " sarvārthaprakāśanaśaktimatve 'pyacetanatvāt sarvajñakalpatvaṃ yonirupādānaṃ kartṛ ca /",
    "GSP33brsgor1u:1268": " nanu sarvajñasya yo guṇaḥ sarvārthajñānaśaktimatvaṃ vedasya tadanvitatve 'pi tadyoneḥ sarvajñatvaṃ kuta ityata āha--na hīti /",
    "GSP33brsgor1u:1269": " upādāne tacchaktiṃ vinā kārye tadayogādvedopādānasya sarvajñatvam,",
    "GSP33brsgor1u:1270": " anumānaṃ tu pūrvaṃ darśitam /",
    "GSP33brsgor1u:1271": " na cāvidyāyāstadāpattiḥ /",
    "GSP33brsgor1u:1272": " śaktimatve 'pyacetanatvāditi bhāvaḥ /",
    "GSP33brsgor1u:1273": " vedaḥ svaviṣayādadhikārthajñānavajjanyaḥ pramāṇavākyatvāt,",
    "GSP33brsgor1u:1274": " vyākaraṇarāmāyaṇādivadityanumānāntaram /",
    "GSP33brsgor1u:1275": " tatra vyāptimāha--yadyaditi /",
    "GSP33brsgor1u:1276": " vistaraḥ śabdādhikyam,",
    "GSP33brsgor1u:1277": " anenārthato 'lpatvaṃ vadan kartṛrjñānasyārthādhikyaṃ sūcayati,",
    "GSP33brsgor1u:1278": " dṛśyate cārthavādādhikyaṃ vede /",
    "GSP33brsgor1u:1279": " atraiṣā yojanā--yadyacchāstraṃ yasmādāptātsaṃbhavati sa tataḥ śāstrādadhikārthajñāna",
    "GSP33brsgor1u:1280": " iti prasiddhaṃ yathā śabdasādhutvādirjñeyaikadeśor'tho yasya tadapi vyākaraṇādi pāṇinyāderadhikārthajñātsaṃbhavati /",
    "GSP33brsgor1u:1281": " yadyalpārthamapi śāstramadhikārthajñāt saṃbhavati tadā 'asya mahataḥ'ityādiśruteryasmānmahato",
    "GSP33brsgor1u:1282": " 'paricchinnādbhūtātsatyādyoneḥ sakāśāt anekaśākhetyādiviśiṣṭasya vedasya puruṣaniśvāsavadaprayatnenaiva",
    "GSP33brsgor1u:1283": " saṃbhavaḥ tasya sarvajñatvaṃ sarvaśaktimatvaṃ ceti kimu vaktavyamiti /",
    "GSP33brsgor1u:1284": " tatra vedasya pauruṣeyatvaśaṅkānirasārthaṃ śrutisthaniḥśvasitapadārthamāha--aprayatneneti /",
    "GSP33brsgor1u:1285": " pramāṇāntareṇārthajñānaprayāsaṃ vinā nimeṣādinyāyenetyarthaḥ /",
    "GSP33brsgor1u:1286": " atrānumānena 'yaḥ sarvajñaḥ 'iti śrutyuktasarvajñatvadārḍhyāya pāṇinyādivadvedakartari adikārthajñānasattāmātraṃ sādhyate na tvarthajñānasya vedahetutvaṃ niḥśvasitaśrutivirodhāt,",
    "GSP33brsgor1u:1287": " vedajñānamātreṇādhyetṛvadvedakartṛtvopapatteśca /",
    "GSP33brsgor1u:1288": " iyān viśeṣaḥ--adhyetā parāpekṣaḥ īśvarastu svakṛtavedānupūrvīsvayameva smṛtyā tathaiva",
    "GSP33brsgor1u:1289": " kalpādau brahmādipvāvirbhāvayan anāvṛtajñānatvāttadarthamatyavarjanīyatayā jānātīti",
    "GSP33brsgor1u:1290": " sarvajña ityanavadyam //",
    "GSP33brsgor1u:1291": " adhunā brahmaṇo lakṣaṇānantaraṃ pramāṇajijñāsāyāṃ varṇakāntaramāha--ataveti /",
    "GSP33brsgor1u:1292": " lakṣaṇapramāṇayorbrahmanirṇayārthatvādekaphalakatvaṃ saṃgatiḥ /",
    "GSP33brsgor1u:1293": " 'taṃ tvaupaniṣadaṃ puruṣam'iti śrutirbrahmaṇo vedaikavedyatvaṃ brūte na veti śaṃśaye,",
    "GSP33brsgor1u:1294": " kāryaliṅgenaivalāghavāt karturekasya sarvajñasya brahmaṇaḥ siddherna brūte iti prāpte vedapramāṇakatvāt brahmaṇo na pramāṇāntaravedyatvamiti siddhāntayati--śāstrayonitvāditi /",
    "GSP33brsgor1u:1295": " tadvyācaṣṭe-yathoktamiti /",
    "GSP33brsgor1u:1296": " sarvatra pūrvottarapakṣayuktidvayaṃ saṃśayabījaṃ draṣṭavyam /",
    "GSP33brsgor1u:1297": " atra pūrvapakṣe anumānasyaiva vicāryatāsiddhiḥ phalaṃ siddhānte vedāntānāmiti bhedaḥ /",
    "GSP33brsgor1u:1298": " anumānādinā brahmasiddhiḥ pūrvasūtre prasaṅgānnirastā /",
    "GSP33brsgor1u:1299": " kiñca vicitraprapañcasya prāsādādivadekakartṛkatābādhānna lāghavāvatāraḥ /",
    "GSP33brsgor1u:1300": " na ca sarvajñatvātkarturekatvasaṃbhavaḥ /",
    "GSP33brsgor1u:1301": " ekatvajñānāt sarvajñatvajñānaṃ tatastadityanyonyāśrayamabhipreteyāha--śāstrādeveti /",
    "GSP33brsgor1u:1302": " kiṃ tacchāstramiti tadāha-śāstramiti /",
    "GSP33brsgor1u:1303": " pṛthagārambhamākṣipati-kimarthamiti /",
    "GSP33brsgor1u:1304": " yena hetunā darśitaṃ tataḥ kimarthamityarthaḥ /",
    "GSP33brsgor1u:1305": " janmādiliṅgakānumānasya svātantryeṇopanyāsaśaṅkānirāsārthaṃ pṛthaksūtramityāha--ucyata iti //3//",
    "GSP33brsgor1u:1306": " END BsRp_1,1.3.3",
    "GSP33brsgor1u:1307": " START BsRp_1,1.4.4",
    "GSP33brsgor1u:1308": " tat tu samanvayāt / BBs_1,1.4 /",
    "GSP33brsgor1u:1309": " vedāntāḥ siddhabrahmaparā uta kāryaparā iti niṣphalatvasāpekṣatvayoḥ prasaṅgāprasaṅgābhyāṃ saṃśaye pūrvasūtre dvitīyavarṇakenākṣepasaṃgatyā pūrvapakṣamāha--kathaṃ punarityādinā /",
    "GSP33brsgor1u:1310": " 'sadeva somya'ityādīnāṃ sarvātmatvādispaṣṭabrahmaliṅgānāṃ brahmaṇi samanvayokteḥ,",
    "GSP33brsgor1u:1311": " śrutyādisaṃgatayaḥ /",
    "GSP33brsgor1u:1312": " pūrvapakṣe vedānteṣu mumukṣupravṛttyasiddhiḥ,",
    "GSP33brsgor1u:1313": " siddhānte tatsiddhiriti vivekaḥ /",
    "GSP33brsgor1u:1314": " kathamityākṣepe hetuḥ-yāvateti /",
    "GSP33brsgor1u:1315": " yato jaiminisūtreṇa śāstrasya vedasya kriyāparatvaṃ darśitamato 'kriyārthatvādvedāntanāmānarthakyaṃ phalavadarthaśūnyatvaṃ prāptamityanvayaḥ",
    "GSP33brsgor1u:1316": " sūtrasyāyamarthaḥ-prathamasūtre tāvadvedasyādhyayanakaraṇakabhāvanāvidhibhāvyasya phalavadarthaparatvamuktam /",
    "GSP33brsgor1u:1317": " 'codanālakṣaṇor'tho dharmaḥ'iti dvitīyasūtre dharme kārye codanā pramāṇamiti vedaprāmāṇyavyāpakaṃ kāryaparatvamavasitam /",
    "GSP33brsgor1u:1318": " tatra'vāyurvai kṣepiṣṭhā'ityādyarthavādānāṃ dharme prāmāṇyamasti na veti saṃśaye",
    "GSP33brsgor1u:1319": " āmnāyaprāmāṇyasya kriyārthatvena vyāptatvāt arthavādeṣu dharmasyāpratīteḥ akriyārthānāṃ",
    "GSP33brsgor1u:1320": " teṣāmānarthakyaṃ niṣphalārthatvam /",
    "GSP33brsgor1u:1321": " na cādhyayanavidhyupāttānāṃ niṣphale siddher'the prāmāṇyaṃ yuktaṃ,",
    "GSP33brsgor1u:1322": " tasmādanityameṣāṃ prāmāṇyamucyate /",
    "GSP33brsgor1u:1323": " vyāpakābhāvādvyāpyaṃ prāmāṇyaṃ nāstyeveti yāvat /",
    "GSP33brsgor1u:1324": " evaṃ pūrvapakṣe 'pi 'vidhinā tvekavākyatvāt stutyarthena vidhīnāṃ syuḥ'iti sūtreṇa siddhāntamāha--kriyāparatvamiti /",
    "GSP33brsgor1u:1325": " anityamiti prāpte darśitamityarthaḥ /",
    "GSP33brsgor1u:1326": " vāyurvai kṣipratamagāminī devatā taddevatākaṃ karma kṣiprameva phalaṃ dāsyati,",
    "GSP33brsgor1u:1327": " ityevaṃ vidheyārthānāṃ stutirūpārthena dvāreṇa 'vāyavyaṃ śvetamālabheta'ityādi vidhivākyenaikavākyatvādarthavādāḥ saphalāḥ syuḥ /",
    "GSP33brsgor1u:1328": " stutilakṣaṇayā saphalakāryaparatvāt pramāṇamarthavādā iti yāvat /",
    "GSP33brsgor1u:1329": " nanvadhyayanavidhigṛhītānāṃ vedāntānāmānarthakyaṃ na yuktamityata āha-kartriti /",
    "GSP33brsgor1u:1330": " na vayaṃ vedāntānāmānarthakyaṃ sādhayāmaḥ kintu loke siddhasya mānābhāvāntaravedyatvānniṣphalatvācca",
    "GSP33brsgor1u:1331": " siddhabrahmaparatve teṣāṃ mānāntarasāpekṣatvaniṣphalatvayoḥ prasaṅgādaprāmāṇyāpātāt,",
    "GSP33brsgor1u:1332": " kāryaśeṣakartṛdevatāphalānāṃ prakāśanadvārā kāryaparatvaṃ vaktavyamiti brūmaḥ /",
    "GSP33brsgor1u:1333": " tatra tvantatpadārthavākyānāṃ kartṛdevatāstāvakatvaṃ,",
    "GSP33brsgor1u:1334": " vividiṣādivākyānāṃ phalastāvakatvam /",
    "GSP33brsgor1u:1335": " nanu karmaviśeṣamanārabhya prakaraṇāntarādhītānāṃ vedāntānāṃ kathaṃ taccheṣakatvaṃ,",
    "GSP33brsgor1u:1336": " mānābhāvādityarucyā pakṣāntaramāha--upāsaneti /",
    "GSP33brsgor1u:1337": " mokṣakāmo 'sadbrahmābhedamāropya ahaṃ brahmāsmītyupāsīta ityupāsanāvidhiḥ,",
    "GSP33brsgor1u:1338": " ādiśabdācchravaṇādayaḥ /",
    "GSP33brsgor1u:1339": " tatkāryaparatvaṃ vā vaktavyamityarthaḥ /",
    "GSP33brsgor1u:1340": " nanu śrutaṃ brahma vihāyāśrutaṃ kāryaparatvaṃ kimarthaṃ vaktavyamiti tatrāha--nahīti /",
    "GSP33brsgor1u:1341": " paritaḥ samantānniścayena sthitaṃ pariṣṭhitaṃ kṛtyanapekṣam /",
    "GSP33brsgor1u:1342": " siddhamiti yāvat /",
    "GSP33brsgor1u:1343": " tasya pratipādanamajñātasya vedena jñāpanaṃ,",
    "GSP33brsgor1u:1344": " tanna saṃbhavati,",
    "GSP33brsgor1u:1345": " mānantarayogyer'the vākyasya saṃvāde satyanuvādakatvāt,",
    "GSP33brsgor1u:1346": " 'agnirhimasya bheṣajam'iti vākyavat /",
    "GSP33brsgor1u:1347": " visaṃvāde tu bodhakatvāt,",
    "GSP33brsgor1u:1348": " 'ādityo yūpaḥ'iti vākyavadityarthaḥ /",
    "GSP33brsgor1u:1349": " siddho na vedārthaḥ,",
    "GSP33brsgor1u:1350": " mānāntarayogyatvādghaṭavadityuktvā niṣphalatvācca tathetyāha-tatheti /",
    "GSP33brsgor1u:1351": " siddhajñāpane heyopādeyāgocare phalābhāvācca tanna saṃbhavatītyarthaḥ /",
    "GSP33brsgor1u:1352": " phalaṃ hi sukhavyāptirduḥkhahānicca /",
    "GSP33brsgor1u:1353": " tacca pravṛtti nivṛttibhyāṃ sādhyam /",
    "GSP33brsgor1u:1354": " te copādeyasya pravṛttiprayatnakāryasya heyasyanivṛttiprayatnakāryasya jñānābhyāṃ jāyete,",
    "GSP33brsgor1u:1355": " na siddhajñānāditi bhāvaḥ /",
    "GSP33brsgor1u:1356": " tarhi siddhabodhivedavādānāṃ sāphalyaṃ kathasityāśaṅya 'āmnāyasya'ityādisaṃgrahavākyaṃ vivṛṇoti-ata eveti /",
    "GSP33brsgor1u:1357": " siddhavastujñānātphalābhāvādevetyarthaḥ /",
    "GSP33brsgor1u:1358": " 'devairniruddhaḥ so 'gnirarodīt'iti vākyasyāśrujatvena rajatasya nindādvārā 'barhiṣi na deyaṃ'iti sabhalaniṣedhaśeṣatvavat vedāntānāṃ vidhayādiśeṣatvaṃ vācyamityarthaḥ /",
    "GSP33brsgor1u:1359": " nanu teṣāṃ mantravat svātantryamastu nārthavādavadvidhyekavākyatvamityāśaṅkya dṛṣṭāntāsiddhimāha-mantrāṇāṃ ceti /",
    "GSP33brsgor1u:1360": " prathamādhyāye pramāṇalakṣaṇer'thavādacintānantaraṃ mantracintā kṛtā-'iṣe tvā'iti mantre 'chinadmi'ityadhyāhārācchākhācchedanakriyāpratīteḥ,",
    "GSP33brsgor1u:1361": " 'agnirmūrdhā'ityādau ca kriyāsādhanadevatādipratīteḥ mantrāḥ śrutyādibhiḥ kratau viniyuktāḥ,",
    "GSP33brsgor1u:1362": " te kimuccāraṇamātreṇādṛṣṭaṃ kurvantaḥ kratāvupakurvanti uta dṛṣṭenaivārthasmaraṇeneti",
    "GSP33brsgor1u:1363": " saṃdehe cintādināpyadhyayanakālāvagatamantrārthasya smṛtisaṃbhavādadṛṣṭārthā mantrā",
    "GSP33brsgor1u:1364": " iti prāpte siddhāntaḥ-'aviśiṣṭastu vākyārthaḥ'iti lokavedayorvākyārthasyāviśeṣānmantravākyānāṃ",
    "GSP33brsgor1u:1365": " dṛṣṭenaiva svārthaprakāśanena kratūpakārakatvasaṃbhavāt,",
    "GSP33brsgor1u:1366": " dṛṣṭe saṃbhavati adṛṣṭakalpanānupapatteḥ,",
    "GSP33brsgor1u:1367": " phalavadanuṣṭhānāpekṣitena kriyātatsādhanasmaraṇena dvāreṇa mantrāṇāṃ karmāṅgatvam /",
    "GSP33brsgor1u:1368": " 'mantrairevārthaḥ smartavyaḥ'iti niyamastvadṛṣṭārtha iti /",
    "GSP33brsgor1u:1369": " tathā cārthavādānāṃ stutipadārthadvārā padaikavākyatvaṃ vidhibhiḥ,",
    "GSP33brsgor1u:1370": " mantrāṇāṃ tu vākyārthajñānadvārā tairvākyaikavākyatvamiti vibhāgaḥ /",
    "GSP33brsgor1u:1371": " nanvastu karmaprakaraṇasthavākyānāṃ vidhyekavākyatvaṃ,",
    "GSP33brsgor1u:1372": " vedāntānāṃ tu siddhe prāmāṇyaṃ kiṃ na syāditi tatrāha-na kvaciditi /",
    "GSP33brsgor1u:1373": " vedāntā vidhyekavākyatvenaivārthavantaḥ,",
    "GSP33brsgor1u:1374": " siddhārthāvedakatvāt,",
    "GSP33brsgor1u:1375": " mantrārthavādādivadityarthaḥ /",
    "GSP33brsgor1u:1376": " anyatrādṛṣṭāpi vedānteṣu kalpyatāmiti tatrāha-upapannā veti /",
    "GSP33brsgor1u:1377": " netyanuṣaṅgaḥ /",
    "GSP33brsgor1u:1378": " siddhe phalābhāvāsyoktatvāditi bhāvaḥ /",
    "GSP33brsgor1u:1379": " tarhi brahmaṇyeva svārthe vidhiḥ kalpyatāṃ kṛtaṃ vedāntānāṃ vidhyanataraśeṣatvenetyata āha--na ceti /",
    "GSP33brsgor1u:1380": " nanu 'dadhnā juhoti'iti siddhe dadhani vidhirdṛṣṭastatrāha-kriyeti /",
    "GSP33brsgor1u:1381": " dadhnaḥ kriyāsādhanasya prayujyamānatayā sādhyatvādvidheyatā,",
    "GSP33brsgor1u:1382": " niṣkriyabrahmaṇaḥ kathamapyasādhyatvānna vidheyatvamityarthaḥ /",
    "GSP33brsgor1u:1383": " bhāṭṭamatamupasaṃharati--tasmāditi /",
    "GSP33brsgor1u:1384": " svayamevāruciṃ vadanpakṣāntaramāha--atheti /",
    "GSP33brsgor1u:1385": " siddhāntasūtraṃ vyācaṣṭe--tuśabda iti /",
    "GSP33brsgor1u:1386": " tadbrahma vedāntapramāṇakamiti pratijñāter'the hetuṃ pṛcchati--kathamiti /",
    "GSP33brsgor1u:1387": " hetumāha--samiti /",
    "GSP33brsgor1u:1388": " anvayatātparyaviṣayatvaṃ tasmādityeva hetuḥ /",
    "GSP33brsgor1u:1389": " tātparyasya samyaktvaṃ akhaṇḍārthaviṣayakatvaṃ sūcayituṃ sam-padaṃ pratijñāntargatameva /",
    "GSP33brsgor1u:1390": " tathā cākhaṇḍaṃ brahma vedāntajapramāviṣayaḥ,",
    "GSP33brsgor1u:1391": " vedāntatātparyaviṣayatvāt,",
    "GSP33brsgor1u:1392": " yo yadvākyatātparyaviṣayaḥ sa tadvākyaprameyaḥ,",
    "GSP33brsgor1u:1393": " yathā karmavākyaprameyo dharma iti prayogaḥ /",
    "GSP33brsgor1u:1394": " vākyārthasyākhaṇḍatvaṃ-asaṃsṛṣṭatvam /",
    "GSP33brsgor1u:1395": " vākyasya cākhaṇḍārthakatvaṃ-svapadopasthitā ye padārthāsteṣāṃyaḥ saṃsarstadgocarapramājanakatvam /",
    "GSP33brsgor1u:1396": " na cedamaprasiddham /",
    "GSP33brsgor1u:1397": " prakṛṣṭaprakāśaścandra ityādi lakṣaṇavākyānāṃ loke lakṣaṇayā candrādivyaktimātrapramāhetutvāt /",
    "GSP33brsgor1u:1398": " sarvapadalakṣaṇā cāviruddhā sarvairarthavādapadairekasyāḥ stuterlakṣyatvaṅgīkārāt /",
    "GSP33brsgor1u:1399": " tathā satyajñānādipadairakhaṇḍaṃ brahma bhātīti na pakṣāsiddhiḥ /",
    "GSP33brsgor1u:1400": " nāpi hetvasiddhiḥ,",
    "GSP33brsgor1u:1401": " upakramādiliṅgairvedāntānāmadvitīyākhaṇḍabrahmaṇi tātparyanirṇayāt /",
    "GSP33brsgor1u:1402": " chāndogyaṣaṣṭhe upakramaṃ darśayati--sadeveti /",
    "GSP33brsgor1u:1403": " uddālakaḥ putramuvāca-he somya priyadarśana,",
    "GSP33brsgor1u:1404": " idaṃ sarvaṃ jagat,",
    "GSP33brsgor1u:1405": " agre utpatteḥ prākkāle sadabādhitaṃ brahmaivāsīt /",
    "GSP33brsgor1u:1406": " evakāreṇa jagataḥ pṛthaksattā niṣidhyate /",
    "GSP33brsgor1u:1407": " sajātīyavijātīyasvagatabhedanirāsārthaṃ 'ekamevādvitīyaṃ'iti padatrayam /",
    "GSP33brsgor1u:1408": " evamadvitīyaṃ brahmopakramya 'aitadātmyamidaṃ sarvam'ityupasaṃharati /",
    "GSP33brsgor1u:1409": " idamupakramopasaṃhāraikarūpyaṃ tātparyaliṅgaṃ,",
    "GSP33brsgor1u:1410": " yathā 'tattvamasi'",
    "GSP33brsgor1u:1411": " iti navakṛtvo 'bhyāsaḥ /",
    "GSP33brsgor1u:1412": " rūpādihīnādvitīyabrahmaṇo mānāntarāyogyatvadapūrvatvamuktam-'atra vāva kila sat somya na nibhālayase'iti /",
    "GSP33brsgor1u:1413": " saṃghāte sthitaṃ pratyagbrahma na jānāsītyarthaḥ /",
    "GSP33brsgor1u:1414": " 'tasya tāvadeva ciraṃ yāvanna vimokṣye atha saṃpatsye'iti brahmajñānātphalamuktaṃ viduṣaḥ /",
    "GSP33brsgor1u:1415": " tasya yāvatkālaṃ deho na vimokṣyate tāvadeva dehapātaparyanto vilambaḥ /",
    "GSP33brsgor1u:1416": " atha dehapātānantaraṃ vidvān brahma saṃpatsyate /",
    "GSP33brsgor1u:1417": " videhakaivalyamanubhachavantītyarthaḥ /",
    "GSP33brsgor1u:1418": " 'anena jīvenātmanānupraviśya'ityādyadvitīyajñānārthor'thavādaḥ /",
    "GSP33brsgor1u:1419": " mṛdādidṛṣṭānataiḥ prakṛtyatirekeṇa vikāro nāstītyupapattiruktā /",
    "GSP33brsgor1u:1420": " evaṃ ṣaṅvidhāni tātparyaliṅgāni vyastāni samastāni vā prativedāntaṃ dṛśyanta ityaitareyopakramavākyaṃ paṭhati-ātmā vā iti /",
    "GSP33brsgor1u:1421": " bṛhadāraṇyake madhukāṇḍopasaṃhāravākyaṃ satātmano nirviśeṣatvārthamāha--tadetaditi /",
    "GSP33brsgor1u:1422": " māyābhirbahurūpaṃ tadbrahma /",
    "GSP33brsgor1u:1423": " etadaparokṣam /",
    "GSP33brsgor1u:1424": " apūrvaṃ kāraṇaśūnyam /",
    "GSP33brsgor1u:1425": " anaparaṃ kāryarahitam /",
    "GSP33brsgor1u:1426": " anantaraṃ jātyantaramasya nāstītyanantaram /",
    "GSP33brsgor1u:1427": " ekarasamityarthaḥ /",
    "GSP33brsgor1u:1428": " abāhyam advitīyam /",
    "GSP33brsgor1u:1429": " tasyāparokṣatvamupapādayati--ayamiti /",
    "GSP33brsgor1u:1430": " sarvamanubhavatīti sarvānubhūḥ /",
    "GSP33brsgor1u:1431": " cinmātramityarthaḥ /",
    "GSP33brsgor1u:1432": " ṛgyajuḥsāmavākyānuktvā ātharvaṇavākyamāha--brahmaivedamiti /",
    "GSP33brsgor1u:1433": " yatpurastātpūrvadigvastujātamidamabrahmeva viduṣāṃ bhāti tadamṛtaṃ brahmaiva vastu ityarthaḥ /",
    "GSP33brsgor1u:1434": " ādipadena 'satyaṃ jñānam'ityādivākyāni gṛhyante /",
    "GSP33brsgor1u:1435": " nanvastu brahmaṇastātparyaviṣayatvaṃ,",
    "GSP33brsgor1u:1436": " vedāntānāṃ kāryamevārthaḥ kiṃ na syāditi tatrāha--na ceti /",
    "GSP33brsgor1u:1437": " vedāntānāṃ brahmaṇi tātparyeniścīyamāne kāryārthatvaṃ na yuktaṃ 'yatparaḥ śabdaḥ sa śabdārthaḥ'iti nyāyādityarthaḥ /",
    "GSP33brsgor1u:1438": " yaduktamarthavādanyāyena vedāntānāṃ kartrādistāvakatvamiti tatrāha--na ca teṣāmiti /",
    "GSP33brsgor1u:1439": " teṣāṃ karmaśeṣastāvakatvaṃ na bhāti kintu jñānadvārā karma tatsādhananāśakatvameva /",
    "GSP33brsgor1u:1440": " tattatra vidyākāle kaḥ kartā kena karaṇena kaṃ viṣayaṃ paśyet iti śruterityarthaḥ /",
    "GSP33brsgor1u:1441": " arthavādānāṃ tu svārthe phalābhāvātstutilakṣaṇateti bhāvaḥ /",
    "GSP33brsgor1u:1442": " yaduktaṃ siddhatvena mānāntaravedyaṃ brahma na vedārtha iti tatrāha--na ca parīti /",
    "GSP33brsgor1u:1443": " 'tattvamasi'iti śāstramantareṇeti saṃbandhaḥ /",
    "GSP33brsgor1u:1444": " dharmo na vedārthaḥ,",
    "GSP33brsgor1u:1445": " sādhyatvena pākavanmānāntaravedyatvāt /",
    "GSP33brsgor1u:1446": " yadi vedaṃ vinā dharmasyānirṇayānna mānāntaravedyatā tadā brahmaṇyapi tulyam /",
    "GSP33brsgor1u:1447": " yaccoktaṃ niṣphalatvādbrahma na vedārtha iti tadanūdya pariharati--yattvityādinā /",
    "GSP33brsgor1u:1448": " rahitatvādbhinnatvāt /",
    "GSP33brsgor1u:1449": " brahmaṇa iti śeṣaḥ /",
    "GSP33brsgor1u:1450": " yadapyuktam--'upāsanāparatvaṃ vedāntānām'iti tatra kiṃ prāṇapañcāgnyādivākyānāmuta sarveṣāmiti /",
    "GSP33brsgor1u:1451": " tatrādyamaṅkīkaroti--devatādīti /",
    "GSP33brsgor1u:1452": " jyeṣṭhatvādi guṇaḥ phalaṃ cādiśabdārthaḥ /",
    "GSP33brsgor1u:1453": " na dvitīyaḥ,",
    "GSP33brsgor1u:1454": " vidhiśūnyānāṃ 'satyaṃ jñānam'ityādīnāṃ svārthe phalavatāmupāsanāparatvakalpanāyogāt /",
    "GSP33brsgor1u:1455": " kiñca tadarthasya brahmaṇastaccheṣatvaṃ jñānātprāgūrdhvaṃ vā /",
    "GSP33brsgor1u:1456": " ādye, adhyastaguṇavatastasya taccheṣatve 'pi na dvitīya ityāha--natu tatheti /",
    "GSP33brsgor1u:1457": " prāṇādidevatāvadityarthaḥ /",
    "GSP33brsgor1u:1458": " 'ahaṃ brahmāsmi'",
    "GSP33brsgor1u:1459": " ityekatve jñāte sati heyopādeyaśūnyatayā brahmātmanaḥ phalābhāvāt,",
    "GSP33brsgor1u:1460": " upāsyopāsakadvaitajñānasya kāraṇasya nāśācca nopāsanāśeṣatvamityāha--ekatva iti /",
    "GSP33brsgor1u:1461": " dvaitajñānasya saṃskārabalātpunarudaye vidhānamiti netyāha--nahīti /",
    "GSP33brsgor1u:1462": " dṛḍhasyeti śeṣaḥ /",
    "GSP33brsgor1u:1463": " bhrāntitvāniścayo dārḍhyaṃ,",
    "GSP33brsgor1u:1464": " saṃskārotthaṃ tu bhrāntitvena niścite na vidhinimittam /",
    "GSP33brsgor1u:1465": " yeneti /",
    "GSP33brsgor1u:1466": " upāsanāyāṃ kāraṇasya satvenetyarthaḥ /",
    "GSP33brsgor1u:1467": " vedaprāmāṇyasya vyāpakaṃ krīyārthakatvamanuvadati--yadyapīti /",
    "GSP33brsgor1u:1468": " karmakāṇḍer'thavādādīnāmityarthaḥ /",
    "GSP33brsgor1u:1469": " tathā ca vyāpakābhāvādvedānteṣu vyāpyābhāvānumānamiti bhāvaḥ /",
    "GSP33brsgor1u:1470": " vedāntā na svārthe mānaṃ,",
    "GSP33brsgor1u:1471": " akriyārthatvāt 'so 'rodīt'ityādivadityanumāne niṣphalārthakatvamupādhirityāha-tathāpīti /",
    "GSP33brsgor1u:1472": " arthavādānāṃ niṣphalasvārthāmānatve 'pītyarthaḥ /",
    "GSP33brsgor1u:1473": " tadviṣayasya tatkaraṇasya /",
    "GSP33brsgor1u:1474": " svārthe brahmātmanīti śeṣaḥ /",
    "GSP33brsgor1u:1475": " saphalajñānakaraṇatvena vedāntānāṃ svārthe mānatvasiddherna kriyārthakatvaṃ tadvyāpakamiti bhāvaḥ /",
    "GSP33brsgor1u:1476": " nanu mābhūdvedaprāmāṇyasya vyāpakaṃ kriyārthakatvaṃ,",
    "GSP33brsgor1u:1477": " vyāpyaṃ tu bhaviṣyati,",
    "GSP33brsgor1u:1478": " tadabhavādvedāntānāṃ prāṇyaṃmyaṃ durjñānamiti,",
    "GSP33brsgor1u:1479": " netyāha--na ceti /",
    "GSP33brsgor1u:1480": " yena vedaprāmāṇyaṃ svasyānumānagamyatvenānyatra kvaciddṛṣṭaṃ dṛṣṭāntamapekṣeta tadeva nāstītyarthaḥ /",
    "GSP33brsgor1u:1481": " cakṣurādivadvedasya svataḥprāmāṇyajñānānna tadvyāptiliṅgādyapekṣā /",
    "GSP33brsgor1u:1482": " prāmāṇyasaṃśaye tu phalavadajñātābādhitārthatātparyāt prāmāṇyaniścayo na kriyārthatvena /",
    "GSP33brsgor1u:1483": " kūpe patediti vākye vyabhicārāditi bhāvaḥ /",
    "GSP33brsgor1u:1484": " varṇakārthamupasaṃharati--tasmāditi /",
    "GSP33brsgor1u:1485": " samanvayādityarthaḥ /",
    "GSP33brsgor1u:1486": " vidhivākyānāmapi phalavadajñātārthatvena prāmāṇyaṃ tattulyaṃ vedāntānāmapīti sthitam /",
    "GSP33brsgor1u:1487": " evaṃ padānāṃ siddher'the vyutpattimicchatāṃ brahmanāstikānāṃ mataṃ,",
    "GSP33brsgor1u:1488": " brahmaṇomānāntarāyogyatvāt,",
    "GSP33brsgor1u:1489": " saphalatvācca vedāntaikameyatvamityuktyā nirastam /",
    "GSP33brsgor1u:1490": " saṃprati sarveṣāṃ padānāṃ kāryānvitārthe śaktimicchatāṃ vidhiśeṣatvena pratyagbrahma",
    "GSP33brsgor1u:1491": " vedāntairbodhyate na svātantryeṇeti vadatāṃ vṛttikārāṇāṃ matanirāsāya sūtrasya varṇakāntaramārabhyate /",
    "GSP33brsgor1u:1492": " tatra vedāntāḥ kimupāsanāvidhiśeṣatvena brahma bodhayanti uta svātantryeṇeti siddhe vyutpattyabhāvabhāvābhyāṃ saṃśaye pūrvapakṣamāha--atrāpara iti /",
    "GSP33brsgor1u:1493": " brahmaṇo vedāntavedyatvoktau vṛttikārāḥ pūrvapakṣayantītyarthaḥ /",
    "GSP33brsgor1u:1494": " upāsanāto muktiḥ pūrvapakṣe,",
    "GSP33brsgor1u:1495": " tattvajñānādeveti siddhānte phalam /",
    "GSP33brsgor1u:1496": " vidhirniyogaḥ tasya viṣayaḥ pratipattirupāsanā /",
    "GSP33brsgor1u:1497": " asyāḥ ko viṣaya ityākāṅkṣāyāṃ satyādivākyairvidhiparaireva brahmasamarpyata ityāha--pratipattīti /",
    "GSP33brsgor1u:1498": " vidhiviṣayapratipattiviṣayatayetyarthaḥ /",
    "GSP33brsgor1u:1499": " vidhiparādvākyāttaccheṣalābhe dṛṣṭāntamāha--yatheti /",
    "GSP33brsgor1u:1500": " 'yūpe paśuṃ badhnāti' 'āhavanīye juhoti' 'indraṃ yajeta'iti vidhiṣu ke yūpādaya ityākāṅkṣāyāṃ 'yūpaṃ takṣati,",
    "GSP33brsgor1u:1501": " aṣṭāśrīkaroti'iti takṣaṇādisaṃskṛtaṃ dāru yūpaḥ /",
    "GSP33brsgor1u:1502": " 'agnīnādadhīta'ityādhānasaṃskṛto 'gnirāhavanīyaḥ /",
    "GSP33brsgor1u:1503": " 'vajrahastaḥ purandaraḥ'itividhiparaireva vākyaiḥ samarpyante tadvadbrahmetyarthaḥ /",
    "GSP33brsgor1u:1504": " vidhiparavākyasyāpi anyārthabodhitve vākyabhedaḥ syāditi śaṅkānirāsārthamapiśabdaḥ /",
    "GSP33brsgor1u:1505": " mānāntarājñātānyapi śeṣatayocyante na pradhānatveneti na vākyabhedaḥ /",
    "GSP33brsgor1u:1506": " pradhānārthabhedasyaiva vākyabhedakatvāditi bhāvaḥ /",
    "GSP33brsgor1u:1507": " nanūktaṣaḍvidhaliṅgaistātparyaviṣayasyabrahmaṇaḥ kuto vidhiśeṣatvamiti śaṅkate--kuta iti /",
    "GSP33brsgor1u:1508": " vṛddhavyavahāreṇa hi śāstratātparyaniścayaḥ /",
    "GSP33brsgor1u:1509": " vṛddhavyavahāre ca śrotuḥ pravṛttinivṛttī uddiśyāpūrvaprayogo dṛśyate /",
    "GSP33brsgor1u:1510": " ataḥ śāstrasyāpi te eva prayojane /",
    "GSP33brsgor1u:1511": " te ca kāryajñānajanye iti kāryaparatvaṃ śāstrasya /",
    "GSP33brsgor1u:1512": " tataḥ kāryaśeṣatvaṃ brahmaṇa ityāha--pravṛttīti /",
    "GSP33brsgor1u:1513": " śāstrasya niyogaparatve vṛddhasaṃmatimāha--na tathāhītyādinā /",
    "GSP33brsgor1u:1514": " kriyā, kāryaṃ,",
    "GSP33brsgor1u:1515": " niyogo,",
    "GSP33brsgor1u:1516": " vidhiḥ dharmo 'pūrvamityanarthāntaram /",
    "GSP33brsgor1u:1517": " ko vedārtha ityākāṅkṣāyāṃ śābarabhāṣyakṛtoktam--dṛṣṭo hīti /",
    "GSP33brsgor1u:1518": " tasya vedasya /",
    "GSP33brsgor1u:1519": " kāryaṃ vedārtha ityatra codanāsūtrasthaṃ bhāṣyamāha--codaneti /",
    "GSP33brsgor1u:1520": " kriyāyā niyogasya jñānadvārā pravartakaṃ vākyaṃ codanetyucyata ityarthaḥ /",
    "GSP33brsgor1u:1521": " śabarasvāmisaṃmatimuktvā jaiminisaṃmatimāha--tasya jñānamiti /",
    "GSP33brsgor1u:1522": " tasya dharmasya jñāpakamapauruṣeyavidhivākyamupadeśaḥ /",
    "GSP33brsgor1u:1523": " tasya dharmeṇāvyatirekādityarthaḥ /",
    "GSP33brsgor1u:1524": " padānāṃ kāryānvitārthe śaktirityatra sūtraṃ paṭhati--tadbhūtānāmiti /",
    "GSP33brsgor1u:1525": " tattatra vede bhūtānāṃ siddhārthaniṣṭhānāṃ padānāṃ kriyārthena kāryavācinā liṅgādipadena samāmnāyaḥ sahoccāraṇaṃ kartavyam /",
    "GSP33brsgor1u:1526": " padārthajñānasya vākyārtharūpakāryadhīnimittatvādityarthaḥ /",
    "GSP33brsgor1u:1527": " kāryānvitārthe śaktāni padāni kāryavācipadena saha padārthasmṛtidvārā kāryameva vākyārthaṃ bodhayantīti bhāvaḥ /",
    "GSP33brsgor1u:1528": " phalitamāha--ata iti /",
    "GSP33brsgor1u:1529": " yato vṛddhā evamāhuḥ,",
    "GSP33brsgor1u:1530": " ato vidhiniṣedhavākyameva śāstram /",
    "GSP33brsgor1u:1531": " arthavādādikaṃ tu taccheṣatayopakṣīṇam /",
    "GSP33brsgor1u:1532": " tena karmaśāstreṇa sāmānyaṃ śāstratvam /",
    "GSP33brsgor1u:1533": " tasmādvedāntānāṃ kāryaparatvenaiva arthavatvaṃ syādityarthoḥ /",
    "GSP33brsgor1u:1534": " nanu vedānteṣu niyojyasya vidheyasya cādarśanātkathaṃ kāryadhīriti /",
    "GSP33brsgor1u:1535": " tatrāha--sati ceti /",
    "GSP33brsgor1u:1536": " nanu dharmabrahmajijñāsāsūtrakārābhyāmiha kāṇḍadvayer'thabheda uktaḥ,",
    "GSP33brsgor1u:1537": " ekakāryārthatve śāstrabhedānupapatteḥ /",
    "GSP33brsgor1u:1538": " tatra kāṇḍadvaye jijñāsyabhede sati phalavailakṣyaṇyaṃ vācyam /",
    "GSP33brsgor1u:1539": " tathā ca na muktiphalāya jñānasya vidheyatā,",
    "GSP33brsgor1u:1540": " muktervidheyakriyājanyatve karmaphalādaviśeṣaprasaṅgādaviśeṣe jijñāsyabhedāsiddheḥ /",
    "GSP33brsgor1u:1541": " ataḥ karmaphalavilakṣaṇatvānnityasiddhamuktestadvyañjakajñānavidhirayukta ityāśaṅkate--nanviheti /",
    "GSP33brsgor1u:1542": " mukteḥ karmaphalādvailakṣaṇyamasiddhamiti tadarthaṃ jñānaṃ vidheyam /",
    "GSP33brsgor1u:1543": " na ca tarhi saphalaṃ kāryameva vedānateṣvapi jijñāsyamiti tadbhedāsiddhiriti vācyaṃ, iṣṭatvāt /",
    "GSP33brsgor1u:1544": " na ca brahmaṇo jijñāsyatvasūtravirodhaḥ,",
    "GSP33brsgor1u:1545": " jñānavidhiśeṣatvena sūtrakṛtā brahmapratipādanāditi pariharati--neti /",
    "GSP33brsgor1u:1546": " brahmaṇo vidhiprayuktatvaṃ sphuṭayati--ātmā vā iti /",
    "GSP33brsgor1u:1547": " 'brahma veda'ityatra brahmabhāvakāmo brahmavedane kuryāditi vidhiḥ pariṇamyata iti draṣṭavyam /",
    "GSP33brsgor1u:1548": " lokaṃ jñānasvarūpam /",
    "GSP33brsgor1u:1549": " vedāntānevārthato darśayati--nitya iti /",
    "GSP33brsgor1u:1550": " nanu kiṃ vidhiphalamiti tadāha--tadupāsanāditi /",
    "GSP33brsgor1u:1551": " pratyagbrahmopāsanāt 'brahmavidāpnoti param'iti śāstrokto mokṣaḥ svargavallokāprasiddhaḥ phalamityarthaḥ /",
    "GSP33brsgor1u:1552": " brahmaṇaḥ kārtavyopāsanāviṣayakavidhiśeṣatvānaṅgīkāre bādhakamāha--kartavyeti /",
    "GSP33brsgor1u:1553": " vidhyasaṃbaddhasiddhabodhe pravṛttyādiphalābhāvādvedāntānāṃ vaiphalyaṃ syādityarthaḥ /",
    "GSP33brsgor1u:1554": " nanviti śaṅkā spaṣṭārthā /",
    "GSP33brsgor1u:1555": " dṛṣṭāntavaiṣamyeṇa pariharati--syāditi /",
    "GSP33brsgor1u:1556": " etadarthavatvamevañcet syādityarthaḥ /",
    "GSP33brsgor1u:1557": " evaṃ śabdārthamāha--yaditi /",
    "GSP33brsgor1u:1558": " kiñca yadi jñānādeva muktistadā śravaṇajanyajñānāntaraṃ mananādividhirna syāt,",
    "GSP33brsgor1u:1559": " tadvidheśca kāryasādhyā muktirityāha--śrotavya iti /",
    "GSP33brsgor1u:1560": " śabdānāṃ kāryānvitaśakteḥ,",
    "GSP33brsgor1u:1561": " pravṛttyādiphalasyaiva śāstratvāt,",
    "GSP33brsgor1u:1562": " siddhe phalābhāvāt,",
    "GSP33brsgor1u:1563": " mananādividheśca kāryaparā vedāntā iti pūrvapakṣamupasaṃharati--tasmāditi /",
    "GSP33brsgor1u:1564": " vedāntā na vidhiparāḥ svārthe phalavatve satiniyojyavidhuratvāt,",
    "GSP33brsgor1u:1565": " na ayaṃ sarpa iti vākyavat /",
    "GSP33brsgor1u:1566": " 'so 'rodīt' 'svargakāmo yajeta'iti vākyayornirāsāya hetau viśeṣaṇadvayamiti siddhāntayati--atreti /",
    "GSP33brsgor1u:1567": " yaduktaṃ mokṣakāmasya niyojyasya jñānaṃ vidheyamiti,",
    "GSP33brsgor1u:1568": " tannetyāha--neti /",
    "GSP33brsgor1u:1569": " mokṣo na vidhijanyaḥ,",
    "GSP33brsgor1u:1570": " karmaphalavilakṣaṇatvāt,",
    "GSP33brsgor1u:1571": " ātmavadityarthaḥ /",
    "GSP33brsgor1u:1572": " uktahetujñānāya karmatatphale prapañcayati--śārīramityādināvarṇitaṃ saṃsāramanuvadatiityantena /",
    "GSP33brsgor1u:1573": " atha--vedādhyayanānantaraṃ,",
    "GSP33brsgor1u:1574": " ato--vedasya phalavadarthaparatvāte,",
    "GSP33brsgor1u:1575": " dharmanirṇayāya karmavākyavicāraḥ kartavya iti sūtrārthaḥ /",
    "GSP33brsgor1u:1576": " na kevalaṃ dharmākhyaṃ karma kintu atharmo 'pītyāha--adharmo 'pīti /",
    "GSP33brsgor1u:1577": " niṣedhavākyapramāṇādityarthaḥ /",
    "GSP33brsgor1u:1578": " karmoktvā phalamāha--tayoriti /",
    "GSP33brsgor1u:1579": " mokṣastu atīndriyoviśokaḥ śarīrādyabhogyo viṣayādyajanyo 'nātmavitsvaprasiddha iti vailakṣaṇyajñānāya pratyakṣādīni viśeṣaṇāni /",
    "GSP33brsgor1u:1580": " sāmānyena karmaphalamuktvā dharmaphalaṃ pṛthakprapañcayati--manuṣyatvādīti /",
    "GSP33brsgor1u:1581": " 'sa eko mānuṣa ānandaḥ'tataḥśataguṇo gandharvādīnāmiti śruteranubhavānusāritvamanuśabdārthaḥ /",
    "GSP33brsgor1u:1582": " tataśca /",
    "GSP33brsgor1u:1583": " sukhatāratamyādityarthaḥ /",
    "GSP33brsgor1u:1584": " mokṣastu niratiśayaḥ,",
    "GSP33brsgor1u:1585": " tatsādhanaṃ ca tatvajñānamekarūpamiti vailakṣaṇyam /",
    "GSP33brsgor1u:1586": " kiṃ ca sādhanācatuṣṭayasaṃpanna ekarūpa eva mokṣāvidyādhikārī,",
    "GSP33brsgor1u:1587": " karmaṇi tu nānāvidha iti vailakṣaṇyamāha--dharmeti /",
    "GSP33brsgor1u:1588": " gamyate na kevalaṃ kiṃ tu prasiddhaṃ cetyarthaḥ /",
    "GSP33brsgor1u:1589": " arthitvaṃ phalakāmitvam /",
    "GSP33brsgor1u:1590": " sāmarthyaṃ laukikaṃ putrādi /",
    "GSP33brsgor1u:1591": " ādipadādvidvattvaṃ śāstrāninditatvaṃ ca /",
    "GSP33brsgor1u:1592": " kiṃ ca karmaphalaṃ mārgaprāpyaṃ,",
    "GSP33brsgor1u:1593": " mokṣastu nityāpta iti bhedamāha--tatheti /",
    "GSP33brsgor1u:1594": " upāsanāyāṃ cittasthairyaprakarṣādarcirādimārgeṇa brahmalokagamanaṃ 'te 'rciṣam'ityādinā śrūyata ityarthaḥ /",
    "GSP33brsgor1u:1595": " 'agnihotraṃ tapaḥ satyaṃ vedānāṃ cānupālanam /",
    "GSP33brsgor1u:1596": " ātithyaṃ vaiśvadevaṃ ca iṣṭamityabhidhīyate //",
    "GSP33brsgor1u:1597": " vāpīkūpataḍākādi devatāyatanāni ca /",
    "GSP33brsgor1u:1598": " annapradānamārāmaḥ pūrtamityabhidhīyate //",
    "GSP33brsgor1u:1599": " śaraṇāgatasaṃtrāṇaṃ bhūtānāṃ cāpyahiṃsanam /",
    "GSP33brsgor1u:1600": " bahirvedi ca yaddānaṃ dattamityabhidhīyate //",
    "GSP33brsgor1u:1601": " 'tatrāpi /",
    "GSP33brsgor1u:1602": " candraloke 'pītyarthaḥ /",
    "GSP33brsgor1u:1603": " saṃpatati gacchati asmāllokādamuṃ lokamaneneti saṃpātaḥ karma /",
    "GSP33brsgor1u:1604": " yāvatkarma bhoktavyaṃ tāvatsthitvā punarāyāntītyarthaḥ /",
    "GSP33brsgor1u:1605": " manuṣyatvādūrdhvaṅgateṣu sukhasya tāratamyamuktvā adhogateṣutadāha--tatheti /",
    "GSP33brsgor1u:1606": " idānīṃ duḥkhatadhetutadanuṣṭhāyināṃ tāratamyaṃ vadannadharmaphalaṃ prapañcayati--tathordhvamiti /",
    "GSP33brsgor1u:1607": " dvividhaṃ karmaphalaṃ mokṣasya tadvaivalakṣaṇyajñānāya prapañcitamupasaṃharati--evamiti /",
    "GSP33brsgor1u:1608": " asmitākāmakrodhabhayānyādiśabdārthaḥ /",
    "GSP33brsgor1u:1609": " 'te taṃ muktvā svargalokaṃ viśālam'ityādyā smṛtiḥ /",
    "GSP33brsgor1u:1610": " kāṣṭhopacayājjvālopacayadarśanāt,",
    "GSP33brsgor1u:1611": " phalatāratamyena sādhanatāratamyānumānaṃ nyāyaḥ /",
    "GSP33brsgor1u:1612": " śrutimāha-tathāceti /",
    "GSP33brsgor1u:1613": " mokṣo na karmaphalaṃ,",
    "GSP33brsgor1u:1614": " karmaphalaviruddhātīndriyatvaviśokatvaśarīrādyabhogyatvādidharmavatvāt,",
    "GSP33brsgor1u:1615": " vyatirekeṇa svargādivaditi nyāyānugrāhyāṃ śrutimāha--aśarīramiti /",
    "GSP33brsgor1u:1616": " vāvetyavadhāraṇe /",
    "GSP33brsgor1u:1617": " tattvato videhaṃ santamātmānaṃ vaiṣayike sukhaduḥkhe naiva spṛśata ityarthaḥ /",
    "GSP33brsgor1u:1618": " mokṣaścedupāsanārūpadharmaphalaṃ,",
    "GSP33brsgor1u:1619": " tadeva priyamastīti tanniṣedhāyoga ityāha-dharmakāryatve hīti /",
    "GSP33brsgor1u:1620": " nanu priyaṃ nāma vaiṣayikaṃ sukhaṃ tanniṣidhyate,",
    "GSP33brsgor1u:1621": " mokṣastudharmaphalameva,",
    "GSP33brsgor1u:1622": " karmaṇāṃ vicitradānasāmarthyāditi śaṅkate--aśarīratvameveti /",
    "GSP33brsgor1u:1623": " ātmano dehāsaṅgitvamaśarīratvaṃ,",
    "GSP33brsgor1u:1624": " tasyānāditvānna karmasādhyatetyāha--neti /",
    "GSP33brsgor1u:1625": " aśarīraṃ sthūladehaśūnyaṃ,",
    "GSP33brsgor1u:1626": " deheṣvanekeṣu anityeṣu ekaṃ nityamavasthitaṃ,",
    "GSP33brsgor1u:1627": " mahāntaṃ vyāpinam /",
    "GSP33brsgor1u:1628": " āpekṣikamahattvaṃ vārayati--vibhumiti /",
    "GSP33brsgor1u:1629": " tamātmānaṃ jñātvā dhīraḥ san śokopalakṣitaṃ saṃsāraṃ nānubhavatītyarthaḥ /",
    "GSP33brsgor1u:1630": " sūkṣmadehābhāve śrutimāha--aprāṇa iti /",
    "GSP33brsgor1u:1631": " prāṇamanasoḥ kriyājñānaśaktyorniṣedhāt,",
    "GSP33brsgor1u:1632": " tadadhīnānāṃ karmajñānendriyāṇāṃ niṣedho hi yataḥ,",
    "GSP33brsgor1u:1633": " ataḥ śuddha ityarthaḥ /",
    "GSP33brsgor1u:1634": " dehadvayābhāve śrutiḥ--'asaṅgo hi'iti /",
    "GSP33brsgor1u:1635": " nirdehātmasvarūpamokṣasyānādibhāvatve siddhe phalitamāha--ata eveti /",
    "GSP33brsgor1u:1636": " nityatve 'pi pariṇāmitayā dharmakāryatvaṃ mokṣasyetyāśaṅkya nityaṃ dvedhā vibhajate--tatra kiñciditi /",
    "GSP33brsgor1u:1637": " nityavastumadhya ityarthaḥ /",
    "GSP33brsgor1u:1638": " pariṇāmi ca tannityaṃ ceti pariṇāminityam /",
    "GSP33brsgor1u:1639": " ātmā tu kūṭasthanitya iti na karmasādhya ityāha--idaṃ tviti /",
    "GSP33brsgor1u:1640": " pariṇāmino nityatvaṃ pratyabhijñākalpitaṃ mithyaiva /",
    "GSP33brsgor1u:1641": " kūṭasthasya tu nāśakābhāvānnityatvaṃ pāramārthikam /",
    "GSP33brsgor1u:1642": " kūṭasthatvasidhyarthaṃ parispandābhāvamāha--vyomavaditi /",
    "GSP33brsgor1u:1643": " pariṇāmābhāvamāha--sarvavikriyārahitamiti /",
    "GSP33brsgor1u:1644": " phalānapekṣitvānna phalārthāpi kriyetyāha--nityatṛptamiti /",
    "GSP33brsgor1u:1645": " tṛptiranapekṣatvaṃ,",
    "GSP33brsgor1u:1646": " viśokaṃ sukhaṃ vā /",
    "GSP33brsgor1u:1647": " niravayavatvānna kriyā /",
    "GSP33brsgor1u:1648": " tasya bhānārthamapi na kriyā,",
    "GSP33brsgor1u:1649": " svayañjyotiṣṭvāt /",
    "GSP33brsgor1u:1650": " ataḥ kūṭasthatvānna karmasādhyo mokṣa ityuktam /",
    "GSP33brsgor1u:1651": " karmatatkāryāsaṅgitvācca tathetyāha--yatreti /",
    "GSP33brsgor1u:1652": " kālānavacchinnatvāccetyāha--kāleti /",
    "GSP33brsgor1u:1653": " kālatrayaṃ ca nopāvartata iti yogyatayā saṃbandhanīyam /",
    "GSP33brsgor1u:1654": " dharmādyanavacchede mānamāha--anyatreti /",
    "GSP33brsgor1u:1655": " anyadityarthaḥ /",
    "GSP33brsgor1u:1656": " kṛtātkāryāt,",
    "GSP33brsgor1u:1657": " akṛtācca kāraṇāt,",
    "GSP33brsgor1u:1658": " bhūtādbhavyācca,",
    "GSP33brsgor1u:1659": " cakārādvartamānācca anyadyatpaśyasi tadvadetyarthaḥ /",
    "GSP33brsgor1u:1660": " nanu uktāḥ śrutayo brahmaṇaḥ kūṭasthāsaṅgitvaṃ vadantu,",
    "GSP33brsgor1u:1661": " mokṣasya niyogaphalatvaṃ kiṃ na syāditi,",
    "GSP33brsgor1u:1662": " tatrāha--ata iti /",
    "GSP33brsgor1u:1663": " tatkaivalyaṃ brahmaiva /",
    "GSP33brsgor1u:1664": " karmaphalavilakṣaṇatvādityarthaḥ /",
    "GSP33brsgor1u:1665": " brahmābhedānmokṣasya kūṭasthātvaṃ dharmādyasaṅgitvaṃ ceti bhāvaḥ /",
    "GSP33brsgor1u:1666": " yadvā tajjijñāsyaṃ tadbrahma ataḥ pṛthagjijñāsyatvāddharmādyaspṛṣṭamityarthaḥ /",
    "GSP33brsgor1u:1667": " ataḥ śabdābhāvapāṭhe 'pyayamevārthaḥ /",
    "GSP33brsgor1u:1668": " brahmaṇo vidhisparśo śāstrapṛthaktvaṃ na syāt,",
    "GSP33brsgor1u:1669": " kāryavilakṣaṇānadhigataviṣayalābhāt /",
    "GSP33brsgor1u:1670": " nahi brahmātmaikyaṃ bhedapramāṇe jāgrati vidhiparavākyāllabdhuṃ śakyam /",
    "GSP33brsgor1u:1671": " na vā tadvinā vidheranupapattiḥ /",
    "GSP33brsgor1u:1672": " yoṣidagnyaikyopāstividhidarśanāditi bhāvaḥ /",
    "GSP33brsgor1u:1673": " athavā mokṣasya niyogāsādhyatve phalitaṃ sūtrārthamāha--ata iti /",
    "GSP33brsgor1u:1674": " yadatra jijñāsyaṃ brahma tatsvatantrameva vedāntairupadiśyate /",
    "GSP33brsgor1u:1675": " samanvayādityarthaḥ /",
    "GSP33brsgor1u:1676": " vivakṣe daṇḍaṃ pātayati--tadyadīti /",
    "GSP33brsgor1u:1677": " tatraivaṃ satīti /",
    "GSP33brsgor1u:1678": " mokṣe sādhyatvenānitye satītyarthaḥ /",
    "GSP33brsgor1u:1679": " ata iti /",
    "GSP33brsgor1u:1680": " mukterniyogāsādhyatvena niyojyālābhāt /",
    "GSP33brsgor1u:1681": " kartavyaniyogābhāvādityarthaḥ /",
    "GSP33brsgor1u:1682": " pradīpāttamonivṛttivajjñānādajñānanivṛttirūpamokṣasya dṛṣṭaphalatvācca na niyogasādhyatvamityāha--apiceti /",
    "GSP33brsgor1u:1683": " yo brahmāhamiti veda sa brahmaiva bhavati /",
    "GSP33brsgor1u:1684": " paraṃ kāraṇamavaraṃ kāryaṃ tadrūpe tadadhiṣṭhāne tasmindṛṣṭe sati asya draṣṭuranārabdhabhalāni karmāṇi naśyanti /",
    "GSP33brsgor1u:1685": " brahmaṇaḥ svarūpamānandaṃ vidvān nirbhayo bhavati,",
    "GSP33brsgor1u:1686": " dvitīyābhāvāt /",
    "GSP33brsgor1u:1687": " abhayaṃ brahma prāpto 'si,",
    "GSP33brsgor1u:1688": " ajñānahānāt tajjīvākhyaṃ brahma gurūpadeśādātmānameva ahaṃ brahmāsmītyavet viditavat /",
    "GSP33brsgor1u:1689": " tasmādvedanāttadbrahma pūrṇamabhavat /",
    "GSP33brsgor1u:1690": " paricchedabhrāntihānādekatvam,",
    "GSP33brsgor1u:1691": " ahaṃ brahma ityanubhavatastatrānubhavakāle mohaśokau na sati śrutīnāmarthaḥ /",
    "GSP33brsgor1u:1692": " tāsāṃ tātparyamāha--brahmeti /",
    "GSP33brsgor1u:1693": " vidyātatphalayormadhya ityarthaḥ /",
    "GSP33brsgor1u:1694": " mokṣasya vidhiphalatve svargādivatkālāntarabhāvitvaṃ syāt,",
    "GSP33brsgor1u:1695": " tathā ca śrutibādha iti bhāvaḥ /",
    "GSP33brsgor1u:1696": " itaścamokṣo vaidho netyāha--tatheti /",
    "GSP33brsgor1u:1697": " tadbrahmaitatpratyagasmīti paśyan tasmājjñānāt vāmadevo munīndraḥ śuddhaṃ brahma",
    "GSP33brsgor1u:1698": " pratipede ha tatra jñāne tiṣṭhan dṛṣṭavānātmamantrān svasya sarvātmatvaprakāśakān",
    "GSP33brsgor1u:1699": " 'ahaṃ manuḥ'ityādīndadarśetyarthaḥ /",
    "GSP33brsgor1u:1700": " yadyapi sthitirgānakriyāya lakṣaṇaṃ,",
    "GSP33brsgor1u:1701": " brahmadarśanaṃ tu brahmapratipattikriyāyā heturiti vaiṣamyamasti tathāpi 'lakṣaṇahetvoḥ",
    "GSP33brsgor1u:1702": " kriyāyāḥ'iti sūtreṇa kriyāṃ prati lakṣaṇahetvorarthayorvartamānāddhātoḥ parasya laṭaḥ",
    "GSP33brsgor1u:1703": " śatṛśānacāvādeśau bhavata iti vihitaśatṛpratyayasāmarthyāt tiṣṭhangāyati ityukte",
    "GSP33brsgor1u:1704": " tatkartṛkaṃ kāryāntaraṃ madhye nabhātītyetāvatā paśyan pratipede ityasya dṛṣṭāntamāha--yatheti /",
    "GSP33brsgor1u:1705": " kiṃ ca jñānādajñānanivṛttiḥ śrūyate /",
    "GSP33brsgor1u:1706": " jñānasya vidheyatve karmatvādavidyānivartakatvaṃ na yuktaṃ,",
    "GSP33brsgor1u:1707": " ato bodhakā eva vedāntā na vidhāyakā ityāha--tvaṃ hīti /",
    "GSP33brsgor1u:1708": " bhāradvājādayaḥ ṣaḍ ṛṣayaḥ pippalādaṃ guruṃ pādayoḥ praṇamya ūcire--tvaṃ khalvasmākaṃ pitā /",
    "GSP33brsgor1u:1709": " yastvamavidyāmahodadheḥ paraṃ punarāvṛttiśūnyaṃ pāraṃ brahma vidyāplavenāsmāṃstārayasi prāpayasi /",
    "GSP33brsgor1u:1710": " jñānenājñānaṃ nāśayasīti yavat /",
    "GSP33brsgor1u:1711": " praśnavākyamuktvā chāndogyamāha--śrutamiti /",
    "GSP33brsgor1u:1712": " atra 'tārayatu'ityantamupakramasthaṃ,",
    "GSP33brsgor1u:1713": " śeṣamupasaṃhārasthamiti bhedaḥ /",
    "GSP33brsgor1u:1714": " ātmavicchokaṃ taratīti bhagavattulyebhyo mayā śrutameva hi na dṛṣṭaṃ,",
    "GSP33brsgor1u:1715": " so 'hamajñatvāt he bhagavaḥ,",
    "GSP33brsgor1u:1716": " śocāmi,",
    "GSP33brsgor1u:1717": " taṃ śocantaṃ māṃ bhagavāneva jñānaplavena śokasāgarasya paraṃ pāraṃ prāpayatviti",
    "GSP33brsgor1u:1718": " nāradenoktaḥ sanatkumārastasmai tapasā dagdhakilbiṣāyanāradāya tamasaḥ śokanidānājñānasya",
    "GSP33brsgor1u:1719": " jñānena nivṛttirūpaṃ pāraṃ brahma darśitavānityarthaḥ /",
    "GSP33brsgor1u:1720": " 'etadyo veda--so 'vidyāgranthiṃ vikirati'iti vākyamādiśabdārthaḥ /",
    "GSP33brsgor1u:1721": " evaṃ śrutestatvapramā muktiheturna karmetyuktam /",
    "GSP33brsgor1u:1722": " tatrākṣapādagautamamunisaṃmatimāha--tathā ceti /",
    "GSP33brsgor1u:1723": " gauro 'hamiti mithyājñānasyāpāye rāgadveṣamohādidoṣāṇāṃ nāśaḥ,",
    "GSP33brsgor1u:1724": " doṣāpāyāddharmādharmasvarūpapravṛtterapāyaḥ,",
    "GSP33brsgor1u:1725": " pravṛtyapāyātpunardehaprāptirūpajanmāpāyaḥ,",
    "GSP33brsgor1u:1726": " evaṃ pāṭhakrameṇottarottarasya hetunāśānnāśe sati tasya pravṛttirūpahetoranantarasya kāryasya janmano 'pāyāduḥkhadhvaṃsarūpo 'ravargo bhavatītyarthaḥ",
    "GSP33brsgor1u:1727": " nanu pūrvasūtre 'tatvajñānānniḥśreyasādhigamaḥ'ityukte satītarapadārthabhinnātmatattvajñānaṃ",
    "GSP33brsgor1u:1728": " kathaṃ mokṣaṃ sādhayatītyākāṅkṣāyāṃ mithyājñānanivṛttidvāreṇeti vaktumidaṃ sūtraṃ pravṛttam /",
    "GSP33brsgor1u:1729": " tathācca bhinnātmajñānānmuktiṃ vadatsūtraṃ saṃmataṃ cet paramatānujñā syādityata āha--mithyeti /",
    "GSP33brsgor1u:1730": " tattvajñānānmuktirityaṃśe saṃmatiruktā bhedajñānaṃ tu 'yatra hi dvaitamivabhavati'iti",
    "GSP33brsgor1u:1731": " śrutyā bhrāntitvāt 'mṛtyoḥ sa mṛtyumāpnoti ya iha nāneva paśyati'iti śrutyā anarthahetutvācca",
    "GSP33brsgor1u:1732": " na muktiheturiti bhāvaḥ /",
    "GSP33brsgor1u:1733": " nanu brahmātmaikatvavijñānamapi bhedajñānavanna pramā,",
    "GSP33brsgor1u:1734": " saṃpadādirūpatvena bhrāntitvādityata āha-na cedamityādinā /",
    "GSP33brsgor1u:1735": " alpālambanatiraskāreṇotkṛṣṭavastvabhedadhyānaṃ saṃpat,",
    "GSP33brsgor1u:1736": " yathā manaḥsvavṛttyānantyādanantaṃ,",
    "GSP33brsgor1u:1737": " tata utkṛṣṭā viśvedevā apyanantā ityanantatvasāmyāt viśvedevā eva mana iti sampattayānantaphalaprāptirbhavati tathā cetanatvasāmyājjīve brahmābhedaḥ saṃpaditi na cetyarthaḥ /",
    "GSP33brsgor1u:1738": " ālambanasya prādhānyena dhyānaṃ pratīkopāstiradhyāsaḥ /",
    "GSP33brsgor1u:1739": " yathā brahmadṛṣṭyā manasa ādityasya vā /",
    "GSP33brsgor1u:1740": " tathā ahaṃ brahmeti jñānamadhyāso netyāha -na ceti /",
    "GSP33brsgor1u:1741": " ādeśa upadeśaḥ /",
    "GSP33brsgor1u:1742": " kriyāviśeṣo viśiṣṭakriyā tathā yogo nimittaṃ yasya dhyānasya tattathā /",
    "GSP33brsgor1u:1743": " yathā pralayakāle vāyuragnyādīnsaṃvṛṇoti saṃharatīti saṃvargaḥ,",
    "GSP33brsgor1u:1744": " svāpakāle prāṇo vāgādīnsaṃharatīti saṃhārakriyāyogātsaṃvarga iti dhyānaṃ chāndogye vihitaṃ,",
    "GSP33brsgor1u:1745": " tathā vṛddhikriyāyogājjīvo brahmeti jñānamiti netyāha-nāpīti /",
    "GSP33brsgor1u:1746": " yathā patnyavekṣitamājyaṃ bhavati iti upāṃśuyājādyaṅgasyājyasya saṃskārakamavekṣaṇaṃ vihitaṃ tathā karmaṇi kartṛtvenāṅgasyātmanaḥ saṃskārārthaṃ brahmajñānaṃ netyāha-nāpyājyeti /",
    "GSP33brsgor1u:1747": " pratijñācatuṣṭaye hetumāha-saṃpadādīti /",
    "GSP33brsgor1u:1748": " upakramādiliṅgairbrahmātmaikatvavastuni pramitiheturyaḥ samānādhikaraṇavākyānāṃ padaniṣṭhaḥ samanvayastātparyaṃ niścitaṃ tatpīḍyeta /",
    "GSP33brsgor1u:1749": " kiṃ ca ekatvajñānādājñānikahṛdayasyāntaḥkaraṇasya yo rāgādigranthiścinmayastādātmyarūpāhaṅkāragranthirvā naśyatītyajñānanivṛttiphalavākyabādhaḥ",
    "GSP33brsgor1u:1750": " sampadādijñānasyāpramatvenājñānānivartakatvāt /",
    "GSP33brsgor1u:1751": " kiñca jīvasya brahmatvasaṃpadā kathaṃ tadbhāvaḥ /",
    "GSP33brsgor1u:1752": " pūrvarūpe sthite naṣṭe vānyasyānyātmatāyogāt /",
    "GSP33brsgor1u:1753": " tasmānna saṃpadādirūpamityarthaḥ /",
    "GSP33brsgor1u:1754": " saṃpadādirūpatvābhāve phalitamāha-ata iti /",
    "GSP33brsgor1u:1755": " pramātvānna kṛtisādhyā kiṃ tarhi nityaiva /",
    "GSP33brsgor1u:1756": " na pramāṇasādhyetyarthaḥ /",
    "GSP33brsgor1u:1757": " uktarītyā siddhabrahmarūpamokṣasya kāryasādhyatvaṃ tajjñānasya niyogaviṣayatvaṃ ca kalpayitumaśakyaṃ kṛtyasādhyatvādityāha-evaṃbhūtasyeti /",
    "GSP33brsgor1u:1758": " nanu brahma kāryāṅgaṃ,",
    "GSP33brsgor1u:1759": " kārakatvāt patnyavekṣaṇakarmakārakājyavaditi cet,",
    "GSP33brsgor1u:1760": " kiṃ jñāne brahmaṇaḥ karmakārakatvaṃ utopāsanāyām /",
    "GSP33brsgor1u:1761": " nādya ityāha-na ceti /",
    "GSP33brsgor1u:1762": " śābdajñānaṃ vidikriyāśabdārthaḥ-viditaṃ kāryaṃ aviditaṃ kāraṇaṃ tasmādadhi anyadityarthaḥ /",
    "GSP33brsgor1u:1763": " yenātmanā idaṃ sarvaṃ dṛśyaṃ loko jānāti taṃ kena karaṇena jānīyāt /",
    "GSP33brsgor1u:1764": " tasmādaviṣaya ātmetyarthaḥ /",
    "GSP33brsgor1u:1765": " na dvitīya ityāha-tatheti /",
    "GSP33brsgor1u:1766": " 'yanmanasā na manute'iti śrutyā loko manasā yadbrahma na jānātītyaviṣayatvamuktvā tadevāvedyaṃ brahma tvaṃ viddhi /",
    "GSP33brsgor1u:1767": " tattūpādhiviśiṣṭaṃ devatādikamityupāsate janā nedaṃ brahmetyarthaḥ /",
    "GSP33brsgor1u:1768": " brahmaṇaḥ śābdabodhāviṣayatve pratijñāhāniriti śaṅkate-aviṣayatva iti /",
    "GSP33brsgor1u:1769": " vedāntajanyavṛttikṛtāvidyānivṛttiphalaśālitayā śāstrapramāṇakatvaṃ vṛttiviṣayatve 'pi svaprakāśabrahmaṇo vṛttyabhivyaktasphuraṇāviṣayatvādaprameyatvamiti pariharati-neti /",
    "GSP33brsgor1u:1770": " paratvāt phalatvādityarthaḥ /",
    "GSP33brsgor1u:1771": " nivṛttirūpabrahmatātparyāditi vārthaḥ /",
    "GSP33brsgor1u:1772": " uktaṃ vivṛṇoti-nahīti /",
    "GSP33brsgor1u:1773": " cidviṣayatvamidantvam /",
    "GSP33brsgor1u:1774": " aviṣayatā anidantayā /",
    "GSP33brsgor1u:1775": " adṛśyatve śrutimāha-tathāceti /",
    "GSP33brsgor1u:1776": " yasya brahmāmataṃ caitanyaviṣaya iti niścayastena samyagavagatam /",
    "GSP33brsgor1u:1777": " yasya tvajñasya brahma caitanyaviṣaya iti mataṃ sa na veda /",
    "GSP33brsgor1u:1778": " uktameva dārḍhyārthamanuvadati-avijñātamiti /",
    "GSP33brsgor1u:1779": " aviṣayatayā brahma vijānatāmavijñātamadṛśyamiti pakṣaḥ /",
    "GSP33brsgor1u:1780": " ajñānāṃ tu brahma vijñātaṃ dṛśyamiti pakṣa ityarthaḥ /",
    "GSP33brsgor1u:1781": " dṛṣṭerdraṣṭāraṃ cākṣuṣamanovṛtteḥ sākṣiṇaṃ,",
    "GSP33brsgor1u:1782": " anayā dṛśyayā dṛṣṭyā na paśyervijñāterbuddhivṛtterniścayarūpāyāḥ sākṣiṇaṃ tathā na viṣayīkuryādityāha-neti /",
    "GSP33brsgor1u:1783": " nanvavidyādinivartakatvena śāstrasya prāmāṇye 'pi nivṛtterāgantukatvānmokṣasyanityatvaṃ syāditi netyāha-ata iti /",
    "GSP33brsgor1u:1784": " tattvajñānādityarthaḥ /",
    "GSP33brsgor1u:1785": " dhvaṃsasya nityatvādātmarūpatvācca nānityatvaprasaṅga ityarthaḥ /",
    "GSP33brsgor1u:1786": " utpattivikārāptisaṃskārarūpaṃ caturvidhameva kriyāphalaṃ tadbhinnatvānmokṣasya nopāsanāsādhyatvamityāha-yasya tu ityādinātasmājjñānamekaṃ muktvā ityantena /",
    "GSP33brsgor1u:1787": " tathā utpādyatvavat vikāryatve cāpekṣata iti yuktamityanvayaḥ /",
    "GSP33brsgor1u:1788": " dūṣayati-tayoriti /",
    "GSP33brsgor1u:1789": " sthitasyāvasthāntaraṃ vikāraḥ /",
    "GSP33brsgor1u:1790": " nanvanityatvanirāsāya kriyayā sthitasyaiva brahmaṇo grāmavadāptirastu,",
    "GSP33brsgor1u:1791": " netyāha-naceti /",
    "GSP33brsgor1u:1792": " brahma jīvābhinnaṃ na vā /",
    "GSP33brsgor1u:1793": " ubhayathāpyāptatvānna kriyāpekṣetyāha-svātmetyādinā /",
    "GSP33brsgor1u:1794": " yathā vrīhīṇāṃ saṃskāryatvena prokṣaṇāpekṣā tathā mokṣasya netyāha-nāpītyādinā /",
    "GSP33brsgor1u:1795": " guṇādhānaṃ vrīhīṣu prokṣaṇādinā,",
    "GSP33brsgor1u:1796": " kṣālanādinā vastrādau malāpanayaḥ /",
    "GSP33brsgor1u:1797": " śaṅkate-svātmadharma iti /",
    "GSP33brsgor1u:1798": " brahmātmasvarūpa eva mokṣo 'nādyavidyāmalākṛta upāsanayā male naṣṭe 'bhivyajyata ityatra dṛṣṭāntaḥ-yatheti /",
    "GSP33brsgor1u:1799": " saṃskāro malanāśaḥ /",
    "GSP33brsgor1u:1800": " kiyātmani malaḥ satyaḥ kalpito vā /",
    "GSP33brsgor1u:1801": " dvitīye jñānādeva tannāśo na kriyayā /",
    "GSP33brsgor1u:1802": " ādye kriyā kimātmaniṣṭā anyaniṣṭā vā /",
    "GSP33brsgor1u:1803": " nādya ityāha-na, kriyeti /",
    "GSP33brsgor1u:1804": " anupapattiṃ sphuṭayati-yaditi /",
    "GSP33brsgor1u:1805": " kriyā hi svāśraye saṃyogādivikāramakurvatī na jāyata ityarthaḥ /",
    "GSP33brsgor1u:1806": " tacca vākyabādhanam /",
    "GSP33brsgor1u:1807": " na dvitīya ityāha-anyeti /",
    "GSP33brsgor1u:1808": " aviṣayatvāt /",
    "GSP33brsgor1u:1809": " kriyāśrayadravyāsaṃyogitvāditi yāvat /",
    "GSP33brsgor1u:1810": " darpaṇaṃ tu sāvayavaṃ kriyāśrayeṣṭakācūrṇādidravyasaṃyogitvātsaṃskriyata iti bhāvaḥ /",
    "GSP33brsgor1u:1811": " anyakriyayānyo na saṃskriyata ityatra vyabhicāraṃ śaṅkate-nanviti /",
    "GSP33brsgor1u:1812": " ātmano mūlāvidyāpratibimbitatvena gṛhītasya naro 'hamiti bhrāntyā dehatādātmyamāpannasya kriyāśrayatvabhrāntyā saṃskāryatvabhramānna vyabhicāra ityāha-neti /",
    "GSP33brsgor1u:1813": " kaściditi /",
    "GSP33brsgor1u:1814": " aniścitabrahmasvarūpa ityarthaḥ /",
    "GSP33brsgor1u:1815": " yatrātmani viṣaye ārogyabuddhirutpadyate tasya dehasaṃhatasyaivārogyaphalamityanvayaḥ /",
    "GSP33brsgor1u:1816": " nanu dehābhinnasya kathaṃ saṃskāraḥ,",
    "GSP33brsgor1u:1817": " tasyāmuṣmikaphalabhoktṛtvāyogādityata āha-teneti /",
    "GSP33brsgor1u:1818": " dehasaṃhatenaivāntaḥkaraṇapratibimbātmanā kartāhamiti bhāsamānena pratyayāḥ kāmādayo manastādātmyādasya santīti pratyayinā kriyāphalaṃ bhujyata ityarthaḥ /",
    "GSP33brsgor1u:1819": " manoviśiṣṭasyāmuṣmikabhoktuḥ saṃskāro yukta iti bhāvaḥ /",
    "GSP33brsgor1u:1820": " viśiṣṭasya bhoktṛtvaṃ na kevalasya sākṣiṇa ityatra mānamāha-tayoriti /",
    "GSP33brsgor1u:1821": " pramātṛsākṣiṇormadhye sattvasaṃsargamātreṇa kalpitakartṛtvādimān pramātā pippalaṃ karmaphalaṃ bhuṅkte,",
    "GSP33brsgor1u:1822": " sa eva śodhitatvenānyaḥ sākṣitayā prakāśata ityarthaḥ /",
    "GSP33brsgor1u:1823": " ātmā dehaḥ /",
    "GSP33brsgor1u:1824": " dehādiyuktaṃ pramātrātmānamityarthaḥ /",
    "GSP33brsgor1u:1825": " evaṃ sopādhikasya ciddhātormithyāsaṃskāryatvamuktvā nirupādhikasyāsaṃskāryatve mānamāha-eka iti /",
    "GSP33brsgor1u:1826": " sarvabhūteṣvadvitīya eko devaḥ svaprakāśaḥ /",
    "GSP33brsgor1u:1827": " tathāpi māyāvṛtatvānna prakāśata ityāha-gūḍha iti /",
    "GSP33brsgor1u:1828": " nanu jīvenāsaṃbandhādbhinnatvādvā devasyābhānaṃ na tu māyāgūhanāditi,",
    "GSP33brsgor1u:1829": " netyāha-sarvavyāpī sarvabhūtāntarātmeti /",
    "GSP33brsgor1u:1830": " devasya vibhutvātsarvaprāṇipratyaktvāccāvaraṇādevābhānamityarthaḥ /",
    "GSP33brsgor1u:1831": " pratyaktve kartṛtvaṃ syāditi cenna,",
    "GSP33brsgor1u:1832": " karmādhyakṣaḥ /",
    "GSP33brsgor1u:1833": " kriyāsākṣītyarthaḥ /",
    "GSP33brsgor1u:1834": " tarhi sākṣyamastīti dvaitāpattiḥ /",
    "GSP33brsgor1u:1835": " na sarvabhūtānāmadhiṣṭhānaṃ bhūtvā sākṣī bhavati /",
    "GSP33brsgor1u:1836": " sākṣyamadhiṣṭhāne sākṣiṇi kalpitamiti bhāvaḥ /",
    "GSP33brsgor1u:1837": " sākṣiśabdārthamāha-cetā kevala iti /",
    "GSP33brsgor1u:1838": " boddhṛtve sati akartā sākṣīti lokaprasiddham /",
    "GSP33brsgor1u:1839": " cakāro doṣā bhāvasamuccayārthaḥ /",
    "GSP33brsgor1u:1840": " nirguṇatvānnirdeṣatvācca guṇo doṣanāśo vā saṃskāro notyarthaḥ /",
    "GSP33brsgor1u:1841": " 'saḥ'ityupakramācchrukrādiśabdāḥ puṃstvena vācyāḥ /",
    "GSP33brsgor1u:1842": " sa eva ātmā pari sarvamagāt vyāptaḥ,",
    "GSP33brsgor1u:1843": " śukro dīptimān,",
    "GSP33brsgor1u:1844": " akāyo liṅgaśūnyaḥ,",
    "GSP33brsgor1u:1845": " avraṇo 'kṣataḥ,",
    "GSP33brsgor1u:1846": " asrāviraḥ śirāvidhuraḥ anaśvara iti vā /",
    "GSP33brsgor1u:1847": " ābhyāṃ padābhyāṃ sthūladehaśūnyatvamuktam /",
    "GSP33brsgor1u:1848": " śuddho rāgādimalaśūnyāḥ /",
    "GSP33brsgor1u:1849": " apāpaviddhaḥ puṇyapāpābhyāmasaṃspṛṣṭa ityarthaḥ /",
    "GSP33brsgor1u:1850": " ata iti /",
    "GSP33brsgor1u:1851": " utpattyāptivikārasaṃskārebhyo 'nyatpañcamaṃ kriyāphalaṃ nāsti,",
    "GSP33brsgor1u:1852": " yanmokṣasya kriyāsādhyatve dvāraṃ bhavedityarthaḥ /",
    "GSP33brsgor1u:1853": " nanu mokṣasyāsādhyatve śāstrārambho vṛthā / na /",
    "GSP33brsgor1u:1854": " jñānārthatvādityāha-tasmāditi /",
    "GSP33brsgor1u:1855": " dvārābhāvādityarthaḥ /",
    "GSP33brsgor1u:1856": " vyāghātaṃ śaṅkate-nanviti /",
    "GSP33brsgor1u:1857": " tathā ca mokṣe kriyānupraveśo nāstīti vyāhṛtamiti bhāvaḥ /",
    "GSP33brsgor1u:1858": " mānasamapi jñānaṃ-na vidhiyogyā kriyā,",
    "GSP33brsgor1u:1859": " vastutannatvāt,",
    "GSP33brsgor1u:1860": " kṛtyasādhyatvāccetyāha-neti /",
    "GSP33brsgor1u:1861": " vailakṣaṇyaṃ prapañcayati-kriyā hīti /",
    "GSP33brsgor1u:1862": " yatra viṣaye tadanapekṣayaiva yā codyate tatra sā hi kriyeti yojanā /",
    "GSP33brsgor1u:1863": " viṣayavastvanapekṣā,",
    "GSP33brsgor1u:1864": " kṛtisādhyā ca kriyetyatra dṛṣṭāntamāha-yatheti /",
    "GSP33brsgor1u:1865": " gṛhītamadhvaryuṇeti śeṣaḥ /",
    "GSP33brsgor1u:1866": " vaṣaṭkariṣyanhotā,",
    "GSP33brsgor1u:1867": " sandhyāṃ devatāmiti caivamādhivākyeṣu yathā yādṛśī dhyānakriyā vastvānapekṣā,",
    "GSP33brsgor1u:1868": " puntantrā ca codyate tādṛśī kriyetyarthaḥ /",
    "GSP33brsgor1u:1869": " dhyānamapi mānasatvājjñānavanna kriyetyatra āha-dhyānamityādinā /",
    "GSP33brsgor1u:1870": " tathāpi kriyaiveti śeṣaḥ /",
    "GSP33brsgor1u:1871": " kṛtyasādhyatvamupādhiriti bhāvaḥ /",
    "GSP33brsgor1u:1872": " dhyānakriyamuktvā tato vailakṣaṇyaṃ jñānasya sphuṭayati-jñānaṃ tviti /",
    "GSP33brsgor1u:1873": " ataḥ pramātvānna codanātantraṃ na vidherviṣayaḥ /",
    "GSP33brsgor1u:1874": " puruṣaḥ kṛtidvārā tantraṃ heturyasya tatpuruṣatantraṃ,",
    "GSP33brsgor1u:1875": " tasmādvastvavyabhicārādapuntantratvācca dhyānājjñānasya mahānbheda ityarthaḥ /",
    "GSP33brsgor1u:1876": " bhedameva dṛṣṭāntāntareṇāha-yathā ceti /",
    "GSP33brsgor1u:1877": " abhedasattve 'pi vidhito dhyānaṃ kartuṃ śakyaṃ,",
    "GSP33brsgor1u:1878": " na jñānamityarthaḥ /",
    "GSP33brsgor1u:1879": " nanu pratyakṣajñānasya viṣayajanyatayā tattantratve 'pi śābdabodhasya tadabhāvādvidheyakriyātvamiti netyāha-evaṃ sarveti /",
    "GSP33brsgor1u:1880": " śabdānumānādyartheṣvapi jñānamavidheyakriyātvena jñātavyam /",
    "GSP33brsgor1u:1881": " tatrāpi mānādeva jñānasya prāptervidhyayogādityarthaḥ /",
    "GSP33brsgor1u:1882": " tatraivaṃ sati /",
    "GSP33brsgor1u:1883": " loke jñānasyāvidheyatve satītyarthaḥ /",
    "GSP33brsgor1u:1884": " yathābhūtatvamabādhitatvam /",
    "GSP33brsgor1u:1885": " nanu 'ātmānaṃ paśyeta' 'brahma tvaṃ viddhi' 'ātmā draṣṭavyaḥ'iti vijñāne liṅloṭtavyapratyayā vidhāyatāḥ śrūyante,",
    "GSP33brsgor1u:1886": " ato jñānaṃ vidheyamityata āha-tadviṣaya iti /",
    "GSP33brsgor1u:1887": " tasmin jñānarūpaviṣaye vidhayaḥ puruṣaṃ pravartayitumaśaktā bhavanti /",
    "GSP33brsgor1u:1888": " aniyojyaṃ kṛtyasādhyaṃ niyojyaśūnyaṃ vā jñānaṃ tadviṣayakatvādityarthaḥ /",
    "GSP33brsgor1u:1889": " mamāyaṃ niyoga iti boddhā niyojyo viṣayaśca vidhernāstīti bhāvaḥ /",
    "GSP33brsgor1u:1890": " tarhi jñeyaṃ brahma vidhīyatāṃ,",
    "GSP33brsgor1u:1891": " netyāha-aheyeti /",
    "GSP33brsgor1u:1892": " vastusvarūpo viṣayastattvāt /",
    "GSP33brsgor1u:1893": " brahmaṇo niratiśayasyādhyatvānna vidheyatvamityarthaḥ /",
    "GSP33brsgor1u:1894": " udāsīnavastuviṣayakatvācca jñānaṃ na vidheyaṃ,",
    "GSP33brsgor1u:1895": " pravṛtyādiphalābhāvādityarthaḥ /",
    "GSP33brsgor1u:1896": " vidhipadānāṃ gatiṃ pṛcchati--kimarthānīti /",
    "GSP33brsgor1u:1897": " vidhicchāyāni prasiddhayāgādividhitulyānītyarthaḥ /",
    "GSP33brsgor1u:1898": " vidhipratyayairātmajñānaṃ paramapuruṣārthasādhanamiti stūyate /",
    "GSP33brsgor1u:1899": " stutyā ātyantikeṣṭahetutvabhrāntyā yā viṣayeṣu pravṛttirātmaśravaṇādipratibandhikā tannivṛttiphalāni vidhipadānītyāha--svābhāviketi /",
    "GSP33brsgor1u:1900": " vivṛṇoti--yo hītyādinā /",
    "GSP33brsgor1u:1901": " tatraviṣayeṣu /",
    "GSP33brsgor1u:1902": " saṃghātasya yā pravṛttiḥ tadgocarācchabdāderityarthaḥ /",
    "GSP33brsgor1u:1903": " srotaścittavṛttipravāhaḥ /",
    "GSP33brsgor1u:1904": " pravṛttayanti jñānasādhanaśravaṇādāviti śeṣaḥ /",
    "GSP33brsgor1u:1905": " śravaṇasvarūpamāha--tasyeti /",
    "GSP33brsgor1u:1906": " anveṣaṇaṃ jñānam /",
    "GSP33brsgor1u:1907": " yadidaṃ jagattatsarvamātmaivetyanātmabodhenātmā bodhyate /",
    "GSP33brsgor1u:1908": " advitīyādṛśyātmabodhe vidhistapasvī dvaitavanopajīvanaḥ kva stāsyatīti bhāvaḥ /",
    "GSP33brsgor1u:1909": " ātmajñāninaḥ kartavyābhāve mānamāha--tathā ceti /",
    "GSP33brsgor1u:1910": " ayaṃ svayaṃ paramānandaḥ paramātmāhamasmi iti yadi kaścitpuruṣa ātmānaṃ jānīyāttadā kiṃ phalamicchan,",
    "GSP33brsgor1u:1911": " kasya vā bhoktuḥ pritaye,",
    "GSP33brsgor1u:1912": " śarīraṃ tapyamānamanusaṃjvaret tapyeta /",
    "GSP33brsgor1u:1913": " bhaktṛbhogyadvaitābhāvātkṛtakṛtya ātmavidityabhiprāyaḥ /",
    "GSP33brsgor1u:1914": " jñānadaurlabhyārthaścecchabdaḥ /",
    "GSP33brsgor1u:1915": " etadguhyatamaṃ tattvam /",
    "GSP33brsgor1u:1916": " vṛttikāramatanirāsamupasaṃharati--tasmāditi /",
    "GSP33brsgor1u:1917": " prābhākaroktamupanyasyat i--yadapi keciditi /",
    "GSP33brsgor1u:1918": " kartātmā lokasiddhatvānna vedāntārthaḥ /",
    "GSP33brsgor1u:1919": " tadanyadbrahma nāstyeva,",
    "GSP33brsgor1u:1920": " vedasya kāryaparatvena manābhavādityarthaḥ /",
    "GSP33brsgor1u:1921": " mānābhāve 'siddha ityāha--tanneti /",
    "GSP33brsgor1u:1922": " ajñātasya phalasvarūpasyātmana upaniṣadekavedyasyākāryaśeṣatvāt kṛtsnavedasya kāryaparatvamaprasiddham /",
    "GSP33brsgor1u:1923": " na ca pravṛttinivṛttiliṅgābhyāṃ śrotustadhetuṃ kāryabodhamanumāya vaktṛvākyasya kāryaparatvaṃ",
    "GSP33brsgor1u:1924": " niścitya vākyasthapadānāṃ kāryānvite śaktigrahānna siddhasyāpadārthasya vākyārthatvamiti vācyam,",
    "GSP33brsgor1u:1925": " putraste jāta iti vākyaśrotuḥ piturharṣaliṅgeneṣṭaṃ putrajanmānumāya putrādipadānāṃ siddhe saṃgatigrahāt,",
    "GSP33brsgor1u:1926": " kāryānvitāpekṣayānvitārthe śaktirityaṅgīkāre lāghavāt,",
    "GSP33brsgor1u:1927": " siddhasyāpi vākyārthatvādityalam /",
    "GSP33brsgor1u:1928": " kiñca brahmaṇo nāstītvādeva kṛtsnavedasya kāryaparatvaṃ uta vedānteṣu tasyābhānāt,",
    "GSP33brsgor1u:1929": " atha vā kāryaśeṣatvāt,",
    "GSP33brsgor1u:1930": " kiṃ vā lokasiddhatvādāhosvit mānāntaravirodhāt /",
    "GSP33brsgor1u:1931": " tatrādyaṃ pakṣatrayaṃ nirācaṣṭe--yo 'sāviti /",
    "GSP33brsgor1u:1932": " ananyaśeṣatvārthaṃ 'asaṃsārī'ityādi viśeṣaṇam /",
    "GSP33brsgor1u:1933": " nāstītvābhāve hetuṃ vedāntamānasiddhatvamuktvā hetvantaramātmatvamāha--sa eṣa iti /",
    "GSP33brsgor1u:1934": " itiridamarthe /",
    "GSP33brsgor1u:1935": " idaṃ na idaṃ na iti sarvadṛśyaniṣedhena ya ātmā upadiṣṭaḥ sa eṣa ityarthaḥ /",
    "GSP33brsgor1u:1936": " caturthaṃ śaṅkate--nanvātmāhamiti /",
    "GSP33brsgor1u:1937": " ātmano 'haṅkārādisākṣitvenāhandhīviṣayatvasya nirastatvānna lokasiddhatetyāha--neti /",
    "GSP33brsgor1u:1938": " yaṃ tīrthakārā api na jānanti tasyālaikikatvaṃ kimu vācyamityāha--nahīti /",
    "GSP33brsgor1u:1939": " samastāratamyavarjitaḥ /",
    "GSP33brsgor1u:1940": " tattanmate ātmānadhigatidyotakāni viśeṣaṇāni /",
    "GSP33brsgor1u:1941": " pañcamaṃ nirasyati--ata iti /",
    "GSP33brsgor1u:1942": " kenacidvādinā pramāṇena yuktyā vetyarthaḥ /",
    "GSP33brsgor1u:1943": " agamyātvānna mānāntaravirodha iti bhāvaḥ /",
    "GSP33brsgor1u:1944": " sākṣīkarmāṅgaṃ cotanatvāt,",
    "GSP33brsgor1u:1945": " kartṛvaditi,",
    "GSP33brsgor1u:1946": " tatrāha--vidhīti /",
    "GSP33brsgor1u:1947": " ajñātasākṣiṇo 'nupayogājjñātasya vyāghātakatvānna karmaśeṣatvamityarthaḥ /",
    "GSP33brsgor1u:1948": " sākṣiṇaḥ sarvaśeṣitvādaheyānudeyatvācca na karmaśeṣatvamityāha--ātmatvāditi /",
    "GSP33brsgor1u:1949": " anityatvenātmano heyatvamāśaṅkyāha--sarvaṃ hīti /",
    "GSP33brsgor1u:1950": " pariṇāmitvena heyatāṃ nirācaṣṭe--vikrīyeti /",
    "GSP33brsgor1u:1951": " upādeyatvaṃ nirācaṣṭe---ata eveti /",
    "GSP33brsgor1u:1952": " nirvikāritvādityarthaḥ /",
    "GSP33brsgor1u:1953": " upādeyatvaṃ hi sādhyasya na tvātmanaḥ /",
    "GSP33brsgor1u:1954": " nityasiddhatvādityarthaḥ /",
    "GSP33brsgor1u:1955": " paraprāptyarthaṃ ātmā heyā ityata āha-tasmāt,",
    "GSP33brsgor1u:1956": " puruṣānna paraṃ kiñciditi /",
    "GSP33brsgor1u:1957": " kāṣṭhā sarvasyāvadhiḥ /",
    "GSP33brsgor1u:1958": " evamātmano 'nanyaśeṣatvāt,",
    "GSP33brsgor1u:1959": " abādhyatvāt,",
    "GSP33brsgor1u:1960": " apūrvatvāt,",
    "GSP33brsgor1u:1961": " vedānteṣu sphuṭabhānācca /",
    "GSP33brsgor1u:1962": " vedāntaikavedyatvamuktam /",
    "GSP33brsgor1u:1963": " tatra śrutimāha--taṃ tveti /",
    "GSP33brsgor1u:1964": " taṃ sakāraṇasūtrasyādhiṣṭhānaṃ puruṣaṃ pūrṇaṃ he śākalya,",
    "GSP33brsgor1u:1965": " tvā tvāṃ pṛcchāmītyarthaḥ /",
    "GSP33brsgor1u:1966": " ata iti /",
    "GSP33brsgor1u:1967": " uktaliṅgaiḥ śrutyā ca vedāntānāmātmavastuparatvaniścayādityarthaḥ /",
    "GSP33brsgor1u:1968": " pūrvoktamanuvadati--yadapīti /",
    "GSP33brsgor1u:1969": " vedasya nairarthakye śaṅkite tasyārthavattāparamidaṃ bhāṣyam--dṛṣṭo hīti /",
    "GSP33brsgor1u:1970": " tatra 'phalavadarthāvabodhanam'iti vaktavye dharmavicāraprakramāt 'karmāvabodhanaṃ'ityuktaṃ naitāvatā vedāntānāṃ brahmaparatvanirāsaḥ /",
    "GSP33brsgor1u:1971": " ata eva 'anupalabdher'the tatpramāṇam'iti sūtrakāro dharmasya phalavadajñātatvenaiva vedārthatāṃ darśayati taccāvaśiṣṭaṃ brahmaṇa iti na vṛddhavākyairvirodha ityāha-taddharmeti /",
    "GSP33brsgor1u:1972": " niṣedhaśāstrasyāpi nivṛttikāryaparatvamasti,",
    "GSP33brsgor1u:1973": " tatsūtrabhāṣyavākyajātaṃ karmakāṇḍasya kāryaparatvābhiprāyamityarthaḥ /",
    "GSP33brsgor1u:1974": " vastutastu liṅarthe karmakāṇḍasya tātparyaṃ,",
    "GSP33brsgor1u:1975": " liṅarthaśca,",
    "GSP33brsgor1u:1976": " loke pravartakajñānagocaratvena kḷptaṃ yāgādikriyāgatamiṣṭasādhanatvameva na kriyāto",
    "GSP33brsgor1u:1977": " 'tiriktaṃ kāryaṃ tasya kūrmalomavadaprasiddhatvāditi tasyāpi parābhimatakāryavilakṣaṇe",
    "GSP33brsgor1u:1978": " siddhe prāmāṇyaṃ kimuda jñānakāṇḍasyeti mantavyam /",
    "GSP33brsgor1u:1979": " kiṃ ca vedāntāḥ siddhavastuparāḥ,",
    "GSP33brsgor1u:1980": " phalavadbhūtaśabdatvāt,",
    "GSP33brsgor1u:1981": " dadhyādi śabdavadityāha--api ceti /",
    "GSP33brsgor1u:1982": " kimakrīyārthakaśabdānāmānarthakyamabhidheyābhāvaḥ,",
    "GSP33brsgor1u:1983": " phalābhāvo vā /",
    "GSP33brsgor1u:1984": " ādya āha--āmnāyasyeti /",
    "GSP33brsgor1u:1985": " iti nyāyena etadabhidheyarāhityaṃ niyamenāṅgīkurvatāṃ 'somena yajeta' 'dadhnā juhoti'ityādi vākyeṣu dadhisomādiśabdānāmarthaśūnyatvaṃ syādityarthaḥ",
    "GSP33brsgor1u:1986": " nanu kenoktamabhidheyarāhityamityāśaṅkyāha--pravṛttīti /",
    "GSP33brsgor1u:1987": " kāryātirekeṇa bhavyārthatvena kāryaśeṣatvena dadhyādiśabdo bhūtaṃ vakti cet,",
    "GSP33brsgor1u:1988": " tarhi satyādiśadabdaḥ kūṭasthaṃ na vaktītyatra ko hetuḥ,",
    "GSP33brsgor1u:1989": " kiṃ kūṭasthasyākriyatvādutākriyāśeṣatvādveti praśnaḥ /",
    "GSP33brsgor1u:1990": " nanu dadhyādeḥ kāryānvayitvena kāryatvādupadeśaḥ,",
    "GSP33brsgor1u:1991": " na kūṭasthasyākāryatvādityādyamāśaṅkya nirasyati--nahīti /",
    "GSP33brsgor1u:1992": " dadhyādeḥ kāryatve kāryaśeṣatvahāniḥ /",
    "GSP33brsgor1u:1993": " ato bhūtasya kāryādbhinnasya dadhyādeḥ śabdārthatvaṃ labdhamiti bhāvaḥ /",
    "GSP33brsgor1u:1994": " dvitīyaṃśaṅkate--akriyātve 'pīti /",
    "GSP33brsgor1u:1995": " kāryaśeṣaparaḥ kūṭasthasya tvakāryaśeṣatvānnopadeśava iti bhāvaḥ /",
    "GSP33brsgor1u:1996": " bhūtasya kāryaśeṣatvaṃ śabdārthatvāya phalāya vā,",
    "GSP33brsgor1u:1997": " nādya ityāha--naiṣa doṣa iti /",
    "GSP33brsgor1u:1998": " dadhyādeḥ kāryaśeṣatve satyapi śabdena vastumātramevopadiṣṭaṃ na kāryānvayī śabdārthaḥ /",
    "GSP33brsgor1u:1999": " anvitārthamātre śabdānāṃ śaktirityarthaḥ /",
    "GSP33brsgor1u:2000": " dvitīyamaṅgīkaroti--kriyārthatvaṃ tviti /",
    "GSP33brsgor1u:2001": " tasya bhūtaviśeṣasya dadhyādeḥ kriyāśeṣatvaṃ phalamuddiśyāṅgīkriyata ityarthaḥ /",
    "GSP33brsgor1u:2002": " natu brahmaṇa iti tuśabdārthaḥ /",
    "GSP33brsgor1u:2003": " nanu bhūtasya kāryaśeṣatvāṅgīkāre svātantryeṇa kathaṃ śabdārthateti,",
    "GSP33brsgor1u:2004": " tatrāha--na ceti /",
    "GSP33brsgor1u:2005": " phalārthaṃ śeṣatvāṅgīkāramātreṇa śabdārthatvabhaṅge nāsti śeṣatvasya śabdārthatāyāmapraveśādityarthaḥ /",
    "GSP33brsgor1u:2006": " ānarthakyaṃ phalābhāva iti pakṣaṃ śaṅkate--yaditi /",
    "GSP33brsgor1u:2007": " yadyapi dadhyādi svato niṣphalamapi kriyādvārā saphalatvādupadiṣṭaṃ tathāpi kūṭasthabrahmavādinaḥ kriyādvārābhāvāt tena dṛṣṭāntena ki phalaṃ syādityarthaḥ /",
    "GSP33brsgor1u:2008": " bhūtasya sāphalye kriyaiva dvāramiti na niyamaḥ,",
    "GSP33brsgor1u:2009": " rajjvāḥjñānamātreṇa sāphalyadarśanādityāha--ucyata iti /",
    "GSP33brsgor1u:2010": " tathaiva /",
    "GSP33brsgor1u:2011": " dadhyādivadevetyarthaḥ /",
    "GSP33brsgor1u:2012": " dadhyādeḥ kriyādvārā sāphalyaṃ brahmaṇastu svata iti viśeṣe satyapi vedāntānāṃ saphalabhūtārthakatvamātreṇa dadhyādyupadeśasāmyamityanavadyam",
    "GSP33brsgor1u:2013": " idāniṃ vedāntānāṃ niṣedhavākyavatsiddhārthaparatvamityāha--api ceti /",
    "GSP33brsgor1u:2014": " nañaḥ prakṛtyarthena saṃbandhāt hananābhāvo nañarthaḥ,",
    "GSP33brsgor1u:2015": " iṣṭasādhanatvaṃ tadipratyayārthaḥ,",
    "GSP33brsgor1u:2016": " iṣṭaścātra narakaduḥkhābhāvaḥ,",
    "GSP33brsgor1u:2017": " tatparipālako hananābhāvā iti niṣedhavākyārthaḥ /",
    "GSP33brsgor1u:2018": " hananābhāvo duḥkhābhāvaheturityuktāvarthāddhananasya duḥkhasādhanatvadhiyā puruṣo nivartate /",
    "GSP33brsgor1u:2019": " nātra niyogaḥ kaściditi,",
    "GSP33brsgor1u:2020": " tasya kriyātatsādhanadadhyādiviṣayatvāt /",
    "GSP33brsgor1u:2021": " na ca hananābhāvarūpā nañvācyā nivṛttiḥ kriyā,",
    "GSP33brsgor1u:2022": " abhāvatvāt /",
    "GSP33brsgor1u:2023": " nāpi kriyāsādhanam /",
    "GSP33brsgor1u:2024": " abhāvasya bhāvārthāhetutvādbhāvārthāsattvāccetyarthaḥ /",
    "GSP33brsgor1u:2025": " ato niṣedhaśāstrasya siddhārthe prāmāṇyamiti bhāvaḥ /",
    "GSP33brsgor1u:2026": " vipakṣe daṇḍamāha--akriyeti /",
    "GSP33brsgor1u:2027": " nanu svabhāvato rāgataḥ prāptena hantyarthenānurāgeṇa nañsaṃbandhena hetunā hananavirodhinī saṃkalpakrīyā bodhyate,",
    "GSP33brsgor1u:2028": " sā ca nañartharūpā tatraprāptatvādvidhīyate,",
    "GSP33brsgor1u:2029": " ahananaṃ kuryāditi /",
    "GSP33brsgor1u:2030": " tathā ca kāryārthakamidaṃ vākyamityāśaṅkya niṣedhati-na ceti /",
    "GSP33brsgor1u:2031": " audāsīnyaṃ puruṣasya svarūpaṃ tacca hananakriyānivṛttyupalakṣitaṃ nivṛttyaudāsīnyaṃ hananābhāva iti yāvat /",
    "GSP33brsgor1u:2032": " tadvyatirekeṇa nañaḥ kriyārthatvaṃ kalpayituṃ na ca śakyamiti yojanā /",
    "GSP33brsgor1u:2033": " mukhyārthasyābhāvasya nañarthatvasaṃbhave tadvirodhikriyālakṣaṇāyā anyāyyatvāt niṣedhavākyasyāpi kāryārthakatve vidhiniṣekabhedaviplavāpatteśceti bhāvaḥ /",
    "GSP33brsgor1u:2034": " nanu tadabhāvavattadanyatadviruddhayorapi nañaḥ śaktiḥ kiṃ na syāt,",
    "GSP33brsgor1u:2035": " abrāhmaṇaḥ adharma iti prayogadarśanāditi cenna,",
    "GSP33brsgor1u:2036": " anekārthatvasyānyāyyatvādityāha-nañaśceti /",
    "GSP33brsgor1u:2037": " gavādiśabdānāṃ tu agatyā nānārthakatvaṃ,",
    "GSP33brsgor1u:2038": " svargeṣuvāgvajrādīnāṃ śakyapaśusaṃbandhābhāvena lakṣaṇānavatārāt /",
    "GSP33brsgor1u:2039": " anyaviruddhayostu lakṣyatvaṃ yuktam,",
    "GSP33brsgor1u:2040": " śakyasaṃbandhāt /",
    "GSP33brsgor1u:2041": " brāhmaṇādanyasmin kṣatriyādau,",
    "GSP33brsgor1u:2042": " dharmaviruddhe vā pāpe brahmaṇādyabhāvasya nañśakyasya saṃbandhāt /",
    "GSP33brsgor1u:2043": " prakṛte ca ākhyātayogānnañ prasajyapratiṣedhaka eva na paryudāsalakṣakaḥ iti mantavyam /",
    "GSP33brsgor1u:2044": " yadvā nañaḥ prakṛtyā na saṃbandhaḥ prakṛteḥ pratyayārtho 'saparjanatvāt,",
    "GSP33brsgor1u:2045": " pradhānasaṃbandhāccāpradhānānāṃ kintu prakṛtyarthaniṣṭhena pratyayārtheneṣṭasādhanatvena saṃbandho nañaḥ,",
    "GSP33brsgor1u:2046": " iṣṭaṃ ca svāpekṣayā balavadaniṣṭānanubandhi yattadeva na tātkālikasukhamātraṃ,",
    "GSP33brsgor1u:2047": " viṣasaṃyuktānnabhogasyāpi iṣṭatvāpatteḥ /",
    "GSP33brsgor1u:2048": " tathā ca na 'hantavyaḥ'hananaṃ balavadaniṣṭāsādhanatve sati iṣṭasādhanaṃ na bhavatītyarthaḥ /",
    "GSP33brsgor1u:2049": " atra ca 'hantavyaḥ'iti hanane viśiṣṭeṣṭasādhanatvaṃ bhrāntiprāptamanūdya netyabhāvabodhane balavadaniṣṭasādhanaṃ hananamiti buddhirbhavati,",
    "GSP33brsgor1u:2050": " hanane tātkālikeṣṭasādhanatvarūpaviśeṣyasatvena viśiṣṭābhāvābuddherviśeṣaṇābhāvaparyavasānāt /",
    "GSP33brsgor1u:2051": " viśeṣaṇaṃ balavadaniṣṭāsādhanatvamiti tadabhāvo balavadaniṣṭasādhanatvaṃ nañarthaṃ iti paryavasannam /",
    "GSP33brsgor1u:2052": " tadbuddhiraudāsīnyaparipāliketyāha-abhāveti /",
    "GSP33brsgor1u:2053": " co 'pyarthaḥ pakṣāntaradyotī /",
    "GSP33brsgor1u:2054": " prakṛtyarthābhāvabuddhivatpratyayārthābhāvabuddhirapītyarthaḥ /",
    "GSP33brsgor1u:2055": " buddheḥ kṣaṇikatvāttadabhāve satyaudāsīnyātpracyutirūpā hananādau pravṛttiḥ syāditi,",
    "GSP33brsgor1u:2056": " atrāha-sā ceti /",
    "GSP33brsgor1u:2057": " yathāgnirindanaṃ dagdhvā śyāmyati evaṃ sā nañarthābhāvabuddhiḥ hananādāviṣṭasādhanatvabhrāntimūlaṃ rāgendhanaṃ dagdhvaiva śāmyatītyakṣarārthaḥ",
    "GSP33brsgor1u:2058": " rāganāśe kṛte pracyutiriti bhāvaḥ /",
    "GSP33brsgor1u:2059": " yadvā rāgataḥ prāptā sā kriyā rāganāśe svayameva śāmyatītyarthaḥ /",
    "GSP33brsgor1u:2060": " parapakṣe tu hananavirodhikriyā kāryetyukte 'pi hananasyeṣṭasādhanatvabhrāntyanirāsāt pracyutirdurvārā /",
    "GSP33brsgor1u:2061": " tasmāttadabhāva eva nañartha ityupasaṃharati--tasmāditi /",
    "GSP33brsgor1u:2062": " bhāvārthābhāvena tadviṣayakakṛtyabhāvāt kāryābhāvastacchabdārthaḥ /",
    "GSP33brsgor1u:2063": " yadvetyuktapakṣe nivṛttyupalakṣitamaudāsīnyaṃ yasmādviśiṣṭābhāvāyattameveti vyākhyeyam /",
    "GSP33brsgor1u:2064": " svataḥsiddhasyaudāsīnyasya nañarthasādhyatvopapādanārthaṃ nivṛttyupalakṣitatvamiti dhyeyam /",
    "GSP33brsgor1u:2065": " 'tasya baṭorvratam'ityanuṣṭheyakriyāvācivrataśabdena kāryamupakramya 'nekṣetodyantamādityam'iti prajāpativratamuktam /",
    "GSP33brsgor1u:2066": " ata upakramabalāttatra naña īkṣaṇavirodhisaṃkalpakriyālakṣaṇāṅgīkṛtā /",
    "GSP33brsgor1u:2067": " evamagaurasurā adharma ityādau nāmadhātvarthayuktasya nañaḥ pratiṣedhavācitvāyogāt anyaviruddhalakṣakatvam /",
    "GSP33brsgor1u:2068": " etebhyaḥ prajāpativratādibhyo 'nyatrābhāvameva nañarthaṃ manyāmaha ityarthaḥ /",
    "GSP33brsgor1u:2069": " duḥkhābhāvaphalake nañarthe siddhe niṣedhaśāstramānatvavadvedāntānāṃ brahmaṇi mānatvamiti bhāvaḥ /",
    "GSP33brsgor1u:2070": " tarhyakriyārthānāmānarthakyamiti sūtraṃ kiṃviṣayamiti,",
    "GSP33brsgor1u:2071": " tatrāha-tasmāditi /",
    "GSP33brsgor1u:2072": " vedāntānāṃ svārthe phalavatvādvyarthakathāviṣayaṃ tadityarthaḥ /",
    "GSP33brsgor1u:2073": " yadapītyādi spaṣṭārtham /",
    "GSP33brsgor1u:2074": " śravaṇajñānamātrātsaṃsārānivṛttāvapi sākṣātkārājjīvata eva muktirdurapahnayeti sadṛṣṭāntamāha-atrocyata ityādinā /",
    "GSP33brsgor1u:2075": " brahmāhamiti sākṣītkāravirodhādityarthaḥ /",
    "GSP33brsgor1u:2076": " tattvavido jīvanmuktau mānamāha-taduktaṃ śrutyeti /",
    "GSP33brsgor1u:2077": " jīvato 'śarīratvaṃ viruddhamiti śaṅkate-śarīra iti /",
    "GSP33brsgor1u:2078": " ātmano dehasaṃbandhasya bhrāntiprayuktatvāttatvadhiyā tannāśarūpamaśarīratvaṃ jīvato yuktamityāha-netyādinā /",
    "GSP33brsgor1u:2079": " asaṅgātmarūpaṃ tvaśarīratvaṃ tatvadhiyā jīvato vyajyata ityāha-nityamiti /",
    "GSP33brsgor1u:2080": " dehātmanoḥ saṃbandhaḥ satya iti śaṅkate-tatkṛteti /",
    "GSP33brsgor1u:2081": " tannāśārthaṃ kāryāpekṣeti bhāvaḥ /",
    "GSP33brsgor1u:2082": " ātmanaḥ śarīrasaṃbandhe jāte dharmādharmotpattiḥ,",
    "GSP33brsgor1u:2083": " tasyāṃ satyāṃ saṃbandhajanmetyanyonyāśrayādekasyāsiddhyā dvitīyasyāpyasiddhiḥ syāditi pariharati-netyādinā /",
    "GSP33brsgor1u:2084": " nanvetaddehajanyadharmādharmakarmaṇa etadehasaṃbandhahetutve syādanyonyāśrayaḥ /",
    "GSP33brsgor1u:2085": " pūrvadehakarmaṇa etaddehasaṃbandhotpattiḥ,",
    "GSP33brsgor1u:2086": " pūrvadehaśca tatpūrvadehakṛtakarmaṇa iti bījāṅkuravadanāditvānnāyaṃ doṣa ityata āha-andheti /",
    "GSP33brsgor1u:2087": " aprāmāṇikītyarthaḥ /",
    "GSP33brsgor1u:2088": " na hi bījāṅkuraḥ tato bījāntaraṃ ca yathā pratyakṣeṇa dṛśyate tadvadātmano dehasaṃbandhaḥ pūrvakarmakṛtaḥ pratyakṣaḥ /",
    "GSP33brsgor1u:2089": " nāpyasti kaścidāgamaḥ /",
    "GSP33brsgor1u:2090": " pratyuta 'asaṅgo hi'ityādiśrutiḥ sarvakartṛtvaṃ vārayatīti bhāvaḥ /",
    "GSP33brsgor1u:2091": " tatra yuktimāha-kriyeti /",
    "GSP33brsgor1u:2092": " kūṭasthasya kṛtyayogānna kartṛtvamityarthaḥ /",
    "GSP33brsgor1u:2093": " svato niṣkriyasyāpi kārakasaṃnidhinā kartṛtvamiti śaṅkāṃ dṛṣṭāntavaiṣamyeṇa nirasyati-neti /",
    "GSP33brsgor1u:2094": " rājādīnāṃ svakrītabhṛtya kartṛtvaṃ yuktaṃ nātmana ityarthaḥ /",
    "GSP33brsgor1u:2095": " dehakarmaṇoravidyābhūmau bījāṅkuravadāvartamānayorātmanā saṃbandho bhrāntikṛta evetyāha-mithyeti /",
    "GSP33brsgor1u:2096": " nanu 'yajeta'iti vidhyanupapasyātmanaḥ kartṛtvameṣṭavyamiti,",
    "GSP33brsgor1u:2097": " tatrāha-eteneti /",
    "GSP33brsgor1u:2098": " bhrāntikṛtena dehādisaṃbandhena yāgādikartṛtvamābrahmabodhādvyākhyātamityarthaḥ /",
    "GSP33brsgor1u:2099": " atrāhuḥ /",
    "GSP33brsgor1u:2100": " prābhākarā ityarthaḥ /",
    "GSP33brsgor1u:2101": " bhrāntyabhāvāddehasaṃbandādikaṃ satyamiti bhāvaḥ /",
    "GSP33brsgor1u:2102": " bhedajñānābhāvānna gauṇa ityāha-neti /",
    "GSP33brsgor1u:2103": " prasiddho jñāto vastunorbhedo yena tasya gauṇamukhyajñānāśrayatva prasiddherityarthaḥ /",
    "GSP33brsgor1u:2104": " yasya tasya puṃso gauṇau bhavatā ityanvayaḥ /",
    "GSP33brsgor1u:2105": " śauryādiguṇaviṣayāvityarthaḥ /",
    "GSP33brsgor1u:2106": " tasya tviti /",
    "GSP33brsgor1u:2107": " bhedajñānaśūnyasya puṃsa ityarthaḥ /",
    "GSP33brsgor1u:2108": " śabdapratyayāviti /",
    "GSP33brsgor1u:2109": " śabdaḥ śābdabodhaścetyarthaḥ /",
    "GSP33brsgor1u:2110": " saṃśayamūlau tāvudāharati-yathā mandeti /",
    "GSP33brsgor1u:2111": " yadā saṃśayamūlayorna gauṇatvaṃ tadā bhrāntimūlayoḥ kiṃ vācyamityāha-yathā veti /",
    "GSP33brsgor1u:2112": " akasmāditi /",
    "GSP33brsgor1u:2113": " atarkitādṛṣṭādināṃ saṃskārodbodhe satītyarthaḥ /",
    "GSP33brsgor1u:2114": " nirupacāreṇa guṇajñānaṃ vinetyarthaḥ /",
    "GSP33brsgor1u:2115": " dehādivyatiriktātmavādināmiti /",
    "GSP33brsgor1u:2116": " dehātmavādināṃ tu prametyabhimāna iti bhāvaḥ /",
    "GSP33brsgor1u:2117": " jīvanmuktau pramāṇamāha-tathā ceti /",
    "GSP33brsgor1u:2118": " tattatra jīvanmuktasya dehe /",
    "GSP33brsgor1u:2119": " yathā dṛṣṭāntaḥ ahinirlvayanī sarpatvak vālmīkādau pratyastā nikṣiptā mṛtā sarpeṇa tyaktābhimānā vartate,",
    "GSP33brsgor1u:2120": " evamevedaṃ viduṣā tyaktābhimānaṃ śarīraṃ tiṣṭhati /",
    "GSP33brsgor1u:2121": " atha tathā tvacā nirmuktasarpavadevāyaṃ dehastho 'śarīraḥ viduṣo dehe sarpasya tvacīvābhimānābhāvādaśarīratvādamṛtaḥ prāṇitīti prāṇo jīvannapi",
    "GSP33brsgor1u:2122": " kiṃ tadbrahma tejaḥ svayañjyotirānanda evetyarthaḥ /",
    "GSP33brsgor1u:2123": " vastuto 'cakṣurapi bādhitacakṣurādyanivṛtyā sacakṣurivetyādi yojyam /",
    "GSP33brsgor1u:2124": " ityanavadyamiti /",
    "GSP33brsgor1u:2125": " brahmātmajñānānmuktilābhātsiddhaṃ vedāntānāṃ prāmāṇyaṃ,",
    "GSP33brsgor1u:2126": " hitaśāsanācchāstratvaṃ ca nirdeṣatayā sthitamityarthaḥ /",
    "GSP33brsgor1u:2127": " brahmajñānamuddiśya śravaṇavanmanananididhyāsanayorapyavāntaravākyabhedena vidhyaṅgīkārānna brahmaṇo vidhiśeṣatvaṃ uddeśyajñānalabhyatayā prādhānyādityāha-neti",
    "GSP33brsgor1u:2128": " śravaṇaṃ jñānakaraṇavedāntagocaratvātpradhānaṃ,",
    "GSP33brsgor1u:2129": " manananididhyāsanayoḥ prameyagocaratvāttadaṅgatvaṃ,",
    "GSP33brsgor1u:2130": " niyamādṛṣṭasya jñāna upayogaḥ sarvāpekṣānyāyāditi mantavyam /",
    "GSP33brsgor1u:2131": " tarhi jñāne vidhiḥ kimiti tyaktaḥ,",
    "GSP33brsgor1u:2132": " tatrāha-yadi hīti /",
    "GSP33brsgor1u:2133": " yadi jñāne vidhimaṅgīkṛtya vedānatairavagataṃ brahma vidheyajñāne karmakārakatvena viniyujyeta tadā vidhiśeṣatvaṃ syāt /",
    "GSP33brsgor1u:2134": " na tvavagatasya viniyuktatvamasti,",
    "GSP33brsgor1u:2135": " prāptāvagatyā phalalābhe vidhyayogādityarthaḥ /",
    "GSP33brsgor1u:2136": " tasmāt--vidhyasaṃbhavāt /",
    "GSP33brsgor1u:2137": " ataḥ-śeṣatvāsaṃbhavāt /",
    "GSP33brsgor1u:2138": " satyādivākyairlabdhajñānenājñānanivṛttirūpaphalalābhe satītyarthaḥ /",
    "GSP33brsgor1u:2139": " sūtraṃ yojayati-svatantramiti /",
    "GSP33brsgor1u:2140": " evaṃ ca satīti /",
    "GSP33brsgor1u:2141": " co 'vadhāraṇe /",
    "GSP33brsgor1u:2142": " uktarītyā brahmaṇaḥ svātantrye satyeva bhagavato vyāsasya pṛthakśāstrakṛtiryuktā,",
    "GSP33brsgor1u:2143": " dharmavilakṣaṇaprameyalābhāt /",
    "GSP33brsgor1u:2144": " vedāntānāṃ kāryaparatve tu prameyābhedānna yuktetyarthaḥ /",
    "GSP33brsgor1u:2145": " nanu mānasadharmavicārārthaṃ pṛthagārambha ityāśaṅkyāha-ārabhyamāṇaṃ ceti /",
    "GSP33brsgor1u:2146": " atha bāhyasādhanadharmavicārānantaram /",
    "GSP33brsgor1u:2147": " ato bāhyadharmasya śuddhidvārā mānasopāsanādharmahetutvātpariśiṣṭo mānasadharmo jijñāsya iti sūtraṃ syāditi /",
    "GSP33brsgor1u:2148": " atra dṛṣṭāntamāha-atheti /",
    "GSP33brsgor1u:2149": " tṛtīyādhyāye śrutyādibhiḥśeṣaśeṣitvanirṇayānantaraṃ śeṣiṇāśeṣasya prayogasaṃbhavāt kaḥ kratuśeṣaḥ ko vā puruṣaśeṣaḥ iti vijñāsyata ityarthaḥ",
    "GSP33brsgor1u:2150": " evamārabhyeta /",
    "GSP33brsgor1u:2151": " natvārabdhaṃ,",
    "GSP33brsgor1u:2152": " tasmādavāntaradharmārthamārambha ityayuktamiti bhāvaḥ /",
    "GSP33brsgor1u:2153": " svamate sūtrānuguṇyamastītyaha-brahmeti /",
    "GSP33brsgor1u:2154": " jaimininā brahma na vicāritamiti tajjijñāsyatvasūtraṇaṃ yuktamityarathaḥ /",
    "GSP33brsgor1u:2155": " vedāntārthaścedadvaitaṃ tarhi dvaitasāpekṣavidhyādīnāṃ kā gatirityāśaṅkya jñānātprāgeva teṣāṃ prāmāṇyaṃ na paścādityāha-tasmāditi /",
    "GSP33brsgor1u:2156": " jñānasya prameyapramātṛbādhakatvādityarthaḥ /",
    "GSP33brsgor1u:2157": " brahma na kāryaśeṣaḥ,",
    "GSP33brsgor1u:2158": " tadbodhātprāgeva sarvavyavahāra ityatra brahmavidāṃ gāthāmudāharati-apiceti /",
    "GSP33brsgor1u:2159": " sadabādhitaṃ brahma pūrvamātmā viṣayānādatta iti sarvasākṣyahamityevaṃbodhe jāte",
    "GSP33brsgor1u:2160": " sati putradehādeḥ sattābādhanāt māyāmātratvaniśyayāt putradārādibhirahamiti svīyaduḥkhasukhabhāvatvaguṇayogādgauṇātmābhimānasya",
    "GSP33brsgor1u:2161": " naro 'haṃ kartā mūḍha iti mithyātmābhimānasya ca sarvavyavahārahetorasatve kāryaṃ",
    "GSP33brsgor1u:2162": " vidhiniṣedhādivyavahāraḥ kathaṃ bhavet hetvabhāvānna kathañcidbhavedityarthaḥ /",
    "GSP33brsgor1u:2163": " nanvahaṃ brahmeti bodho bādhitaḥ,",
    "GSP33brsgor1u:2164": " ahamarthasya pramātuḥ brahmatvāyoghādityāśaṅkyā pramātṛtvasyājñānavilasitāntaḥkaraṇatādātmyakṛtatvānna bādha ityaha-anveṣṭavyeti /",
    "GSP33brsgor1u:2165": " 'ya ātmāpahatapāpmā vijaro vimṛtyurviśokaḥ so 'nveṣṭavya'iti śruteḥ",
    "GSP33brsgor1u:2166": " jñātavyaparamātmavijñānātprāgevājñānācciddhātorātmānaḥ pramātṛtvaṃ pramātaiva jñātaḥ san pāpmarāgadveṣamaraṇavivarjitaḥ paramātmā syādityarthaḥ",
    "GSP33brsgor1u:2167": " pramātṛtvasya kalpitatve tadāśritānāṃ pramāṇānāṃ prāmāṇya kathamityata āha-deheti /",
    "GSP33brsgor1u:2168": " dehātmatvapratyayaḥ kalpito bhramo 'pi vyavahārāṅgatayā mānatveneṣyate vaidikaiḥ,",
    "GSP33brsgor1u:2169": " tadvallaukikamadhyakṣādikamātmabodhāvadhi vyavahārakāle bādhābhāvāt vyāvahārikaṃ prāmāṇyamiṣyatāṃ,",
    "GSP33brsgor1u:2170": " vedāntānāṃ tu kālatrayābādhyabodhitvāt tatvāvedakaṃ prāmāṇyamiti tu śabdārthaḥ /",
    "GSP33brsgor1u:2171": " ā'tmaniścayāt /",
    "GSP33brsgor1u:2172": " ātmaniśacayādityāṅmaryādāyām /",
    "GSP33brsgor1u:2173": " pramātṛtvasya kalpitatve 'pi viṣayābādhāt prāmāṇyamitibhāvaḥ //",
    "GSP33brsgor1u:2174": " rāmanāmnipare dhāmni kṛtsnāmnāyasamanvayaḥ /",
    "GSP33brsgor1u:2175": " kāryatātparyabādhena sādhitaḥ śuddhabuddhaye //4//",
    "GSP33brsgor1u:2176": " iti catusūtrī samāptā //",
    "GSP33brsgor1u:2177": " END BsRp_1,1.4.4",
    "GSP33brsgor1u:2178": " START BsRp_1,1.5.5",
    "GSP33brsgor1u:2179": " īkṣater nāśabdam / BBs_1,1.5 /",
    "GSP33brsgor1u:2180": " vṛttamanūdyākṣepalakṣaṇāmavāntarasaṃgatimāha-sāṃkhyādayastviti /",
    "GSP33brsgor1u:2181": " bhavatu siddhe vedāntānāṃ samanvayaḥ tathāpi mānāntarāyoge brahmaṇi śaktigrahāyogāt,",
    "GSP33brsgor1u:2182": " kūṭasthatvenāvikāritvena kāraṇatvāyogācca na samanvayaḥ /",
    "GSP33brsgor1u:2183": " kintu sargādyaṃ kāryaṃ jaḍaprakṛtikaṃ,",
    "GSP33brsgor1u:2184": " kāryatvāt,",
    "GSP33brsgor1u:2185": " ghaṭavat ityanumānagamye triguṇe pradhāne samanvaya ityākṣipantītyarthaḥ /",
    "GSP33brsgor1u:2186": " siddhaṃ mānāntaragamyamevetyāgrahaḥ śaktigrahārthaḥ /",
    "GSP33brsgor1u:2187": " ata eva pradhānādavanumānopasthite śaktigrahasaṃbhavāt tatparatayā vākyāni yojayantītyuktam /",
    "GSP33brsgor1u:2188": " kiṃ ca 'tejasā somyaśuṅgena sanmūlamanviccha'ityādyāḥ śrutayaḥ /",
    "GSP33brsgor1u:2189": " śuṅgena liṅgena kāraṇasya svato 'nveṣaṇaṃ darśayanto mānāntarasiddhameva jagatkāraṇaṃ vadantītyāha-sarveṣviti /",
    "GSP33brsgor1u:2190": " nanvatīndriyatvena prathānādervyāptigrahāyogātkathamanumānam,",
    "GSP33brsgor1u:2191": " tatrāha-pradhānamiti /",
    "GSP33brsgor1u:2192": " yatkāryaṃ tajjaḍaprakṛtikaṃ yathā ghaṭaḥ /",
    "GSP33brsgor1u:2193": " yajjaḍaṃ taccetanasaṃyuktaṃ,",
    "GSP33brsgor1u:2194": " yathā rathādiriti sāmānyatodṛṣṭānumānagamyāḥ pradhānapuruṣa saṃyogā ityarthaḥ /",
    "GSP33brsgor1u:2195": " advitīyabrahmaṇaḥ kāraṇatvavirodhimatāntaramāha-kāṇādāstviti /",
    "GSP33brsgor1u:2196": " sṛṣṭivākyebhya eva parārthānumānarūpebhyo yatkāryaṃ tadbuddhimatkartṛkamitīśvaraṃ kartāraṃ,",
    "GSP33brsgor1u:2197": " paramāṇūṃśca yatkāryadravyaṃ tatsvanyūnaparimāṇadravyārabdamityanumimata ityarthaḥ /",
    "GSP33brsgor1u:2198": " anye 'pi bauddhādayaḥ /",
    "GSP33brsgor1u:2199": " 'asadvā idamagra āsīt ityādi vākyābhāsaḥ /",
    "GSP33brsgor1u:2200": " yadvastu tacchūnyāvasānaṃ,",
    "GSP33brsgor1u:2201": " yathā dīpa iti yuktyābhāsaḥ /",
    "GSP33brsgor1u:2202": " evaṃ vādivipratipattimuktvā tannirāsāyottarasūtrasandarbhamamavatārayati--tatreti /",
    "GSP33brsgor1u:2203": " vādivivāde satītyarthaḥ /",
    "GSP33brsgor1u:2204": " vyākaraṇamīmāṃsānyāyanidhitvātpadavākyapramāṇajñatvam /",
    "GSP33brsgor1u:2205": " yajjagatkāraṇaṃ taccetanamacetanaṃ veti",
    "GSP33brsgor1u:2206": " īkṣaṇasyamukhyatvagauṇatvābhyāṃ saṃśaye pūrvapakṣamāha--tatra sāṃkhyā iti /",
    "GSP33brsgor1u:2207": " apiśabdāvayavakārārtho /",
    "GSP33brsgor1u:2208": " 'sadeva'ityādi spaṣṭabrahmaliṅgavākyānāṃ pradhānaparatvanirāsena brahmaparatvokteḥ śrutyādisaṃgatayaḥ /",
    "GSP33brsgor1u:2209": " pūrvapakṣe jīvasyapradhānaikyopāstiḥ,",
    "GSP33brsgor1u:2210": " siddhāntebrahmaikyajñānamiti vivekaḥ /",
    "GSP33brsgor1u:2211": " acetanasatvasyaiva sarvajñatvaṃ,",
    "GSP33brsgor1u:2212": " na cetanasyetyāha-tena ca satvadharmeṇeti /",
    "GSP33brsgor1u:2213": " na kevalasyeti /",
    "GSP33brsgor1u:2214": " janyajñānasya satvadharmatvānnityopalabdherakāryatvāccinmātrasya na sarvajñānakartṛtvamityarthaḥ /",
    "GSP33brsgor1u:2215": " nanu guṇānāṃ sāmyāvasthāyāṃ satvasyotkarṣābhāvātkathaṃ sarvajñatetyāha-triguṇatvāditi /",
    "GSP33brsgor1u:2216": " trayo guṇā eva pradhānaṃ tasyasāmyavasthā tadabhedapradhānamityucyate /",
    "GSP33brsgor1u:2217": " tadavasthāyāmapi pralaye sarvajñānaktimatvarūpaṃ sarvajñatvamakṣatamityarthaḥ /",
    "GSP33brsgor1u:2218": " nanu mayā kimiti śaktimatvarūpaṃ gauṇaṃ sarvajñatvamaṅgīkāryamiti,",
    "GSP33brsgor1u:2219": " tatrāha-nahīti /",
    "GSP33brsgor1u:2220": " anityajñānasya pralaye nāśācchaktimatvaṃ vācyaṃ kārakābhāvāccetyāha-api ceti /",
    "GSP33brsgor1u:2221": " matadvayasāmyamuktvā svamate viśeṣamāha-api ceti /",
    "GSP33brsgor1u:2222": " brahmaṇaḥ kāraṇatvaṃ smṛtipāde samarthyate /",
    "GSP33brsgor1u:2223": " pradhānādeḥ kāraṇatvaṃ tarkapāde yuktibhirnirasyati /",
    "GSP33brsgor1u:2224": " adhunā tu śrutyā nirasyati-īkṣaternāśabdamiti /",
    "GSP33brsgor1u:2225": " īkṣaṇaśravaṇādvedāvācyamaśabdaṃ pradhānam /",
    "GSP33brsgor1u:2226": " aśabdatvānna kāraṇamiti sūtrayojanā /",
    "GSP33brsgor1u:2227": " tatsacchabdavācyaṃ kāraṇamaikṣata /",
    "GSP33brsgor1u:2228": " īkṣaṇamevāha--bahviti /",
    "GSP33brsgor1u:2229": " bahu prapañcarūpeṇa sthityarthamahamevopādānatayā kāryābhedājjaniṣyāmītyāha-prajeti /",
    "GSP33brsgor1u:2230": " evaṃ tatsadīkṣitvā ākāśaṃ vāyuṃ ca sṛṣṭvā tejaḥ sṛṣṭavadityāha-taditi /",
    "GSP33brsgor1u:2231": " miṣaccalat /",
    "GSP33brsgor1u:2232": " satvākrāntamiti yāvat sa jīvābhinnaḥ paramātmā 'prāṇamasṛjata prāṇācchraddhāṃ khaṃ",
    "GSP33brsgor1u:2233": " vāyurjyotirāpaḥ pṛthivīndriyaṃ mano annamannādvīryaṃ tapo mantrāḥ karmalokālokeṣu",
    "GSP33brsgor1u:2234": " nāma ca'ityuktāḥ ṣoḍaśakalāḥ /",
    "GSP33brsgor1u:2235": " nanu 'ikśitapo dhātunirdeśe'iti kātyāyanasmaraṇādīkṣateriti padena śtibantena dhāturucyate /",
    "GSP33brsgor1u:2236": " tena dhātvarthaṃ īkṣaṇaṃ kathaṃ vyākhyāyata ityaśaṅkya lakṣaṇayetyāha-īkṣiteriticeti /",
    "GSP33brsgor1u:2237": " 'itikartavyatāvidheryajateḥ pūrvavatvaṃ'iti jaiminisūtre yathā yajatipadena lakṣaṇayā dhātvartho yāga ucyate tadvidihāpītyarthaḥ /",
    "GSP33brsgor1u:2238": " sauryādivikṛtiyāgasyāṅgānāmavidhānāt pūrvadarśādiprakṛtisthāṅgavatvamiti sūtrārthaḥ /",
    "GSP33brsgor1u:2239": " dhātvarthanirdeśena lābhamāha-teneti /",
    "GSP33brsgor1u:2240": " sāmānyataḥ sarvajño viśeṣataḥ sarvaviditi bhedaḥ /",
    "GSP33brsgor1u:2241": " jñānamīkṣaṇameva tapaḥ /",
    "GSP33brsgor1u:2242": " tapasvinaḥ phalamāha-tasmāditi /",
    "GSP33brsgor1u:2243": " etatkāryaṃ sūtrākhyaṃ brahma /",
    "GSP33brsgor1u:2244": " kevalasattvavṛtterjñānatvamaṅgīkṛtya pradhānasya sarvajñatvaṃ nirastam /",
    "GSP33brsgor1u:2245": " saṃprati na kevalajaḍavṛttirjñānaśabdārthaḥ kintu sākṣibodhaviśiṣṭā vṛttirvṛttivyaktabodho vā jñānam /",
    "GSP33brsgor1u:2246": " taccāndhasya pradhānasya nāstītyāha-apiceti /",
    "GSP33brsgor1u:2247": " sākṣitvamasti,",
    "GSP33brsgor1u:2248": " yenoktajñānavatvaṃ syāditi śeṣaḥ /",
    "GSP33brsgor1u:2249": " nanu sattvavṛttimātreṇa yogināṃ sarvajñatvamuktamityata āha-yogināṃt tviti /",
    "GSP33brsgor1u:2250": " seśvarasāṃkhyāmatamāha-atheti /",
    "GSP33brsgor1u:2251": " sarvajñatvaṃ nāma sarvaghocarajñānatvaṃ,",
    "GSP33brsgor1u:2252": " na jñānakartṛtvaṃ,",
    "GSP33brsgor1u:2253": " jñānasya kṛtyasādhyatvāditi hṛdikṛtvā pṛcchati-idaṃ tāvaditi /",
    "GSP33brsgor1u:2254": " sarvaṃ jānātīti śabdāsādhutvaṃ śaṅkate-jñānanityatva iti /",
    "GSP33brsgor1u:2255": " nityasyāpi jñānasya tattadarthopahitatvena brahmasvarūpādbhedaṃ kalpayitvā kāryatvopacārādbrahmaṇastatkartṛtvavyapadeśaḥ sādhuriti sadṛṣṭāntamāha-na pratateti /",
    "GSP33brsgor1u:2256": " saṃtatetyarthaḥ /",
    "GSP33brsgor1u:2257": " asatyapi avivakṣite 'pi /",
    "GSP33brsgor1u:2258": " nanu prakāśaterakarmakatvātsavitā prakāśata iti prayoge 'pi jānāteḥ sakarmakatvātkarmābhāve 'tadaikṣata'ityayuktamiti,",
    "GSP33brsgor1u:2259": " tatrāha-karmāpekṣāyāṃ tviti /",
    "GSP33brsgor1u:2260": " karmāvivakṣāyāmapi prakāśarūpe savitari prakāśata iti kathañcitprakāśakriyāśrayatvena kartṛtvopacāravaccidātmanyapi cidrūpekṣaṇakartṛtvopacārānna vaiṣamyamityuktaṃ pūrvam /",
    "GSP33brsgor1u:2261": " adhunā tu kumbhakārasya svopādhyantaḥkaraṇavṛttirūpekṣaṇavadīśvarasyāpi svopādhyavidyāyāḥ",
    "GSP33brsgor1u:2262": " vividhasṛṣṭisaṃskārāyāḥ pralayāvasānenodbuddhasaṃskārāyāḥ sargonmukhaḥ kaścitpariṇāmaḥ saṃbhavati,",
    "GSP33brsgor1u:2263": " ataḥ tasyāṃ sūkṣmarūpeṇa nilīna sarvakāryaviṣayakamīkṣaṇaṃ,",
    "GSP33brsgor1u:2264": " tasya kāryatvātkarmasadbhāvācca tatkartṛtvaṃ mukhyamiti dyotayati-sutarāmiti /",
    "GSP33brsgor1u:2265": " nanu māyopādhikabimbacinmātrasyeśvarasya kathamīkṣaṇaṃ prati mukhyaṃ kartṛtvaṃ,",
    "GSP33brsgor1u:2266": " kṛtyabhāvāditi cenna,",
    "GSP33brsgor1u:2267": " kāryānukūlajñānavata eva kartṛtvādīśvarasyāpi īkṣaṇānukūlanityajñānavattvāt /",
    "GSP33brsgor1u:2268": " na ca nityajñānenaiva kartṛtvanirvāhātkimīkṣaṇeneti vācyam,",
    "GSP33brsgor1u:2269": " vāyvādereva śabdavattvasaṃbhavātkimākāśenetyatiprasaṅgāt /",
    "GSP33brsgor1u:2270": " ataḥ śrutatvādvāyvādikāraṇatvenākāśavadaikṣatetyāgantukatvena śrutamīkṣaṇamākāśādihetutvenāṅgīkāryamityalam /",
    "GSP33brsgor1u:2271": " avyākṛte sūkṣmātmanā sthite vyākartuṃ sthūlīkartumiṣṭe ityarthaḥ /",
    "GSP33brsgor1u:2272": " avyākṛtakāryoparaktacaitanyarūpekṣaṇasya kārakānapekṣatve 'pi vṛttirūpekṣaṇasya kārakaṃ vācyamityāśaṅkyāha-apicāvidyādimata iti /",
    "GSP33brsgor1u:2273": " yathaikasya jñānaṃ tathānyasyāpīti niyamābhāvānmāyino 'śarīrasyāpi janyekṣaṇakārakatvamiti bhāvaḥ /",
    "GSP33brsgor1u:2274": " nanu yajjanyajñānaṃ taccharīrasādhyamiti vyāptirastītyāśaṅkya śrutibādhamāha-mantrau ceti /",
    "GSP33brsgor1u:2275": " kāryaṃ śarīram /",
    "GSP33brsgor1u:2276": " kāraṇamindriyam /",
    "GSP33brsgor1u:2277": " asyeśvarasya śaktirmāyā svakāryāpekṣayā parā,",
    "GSP33brsgor1u:2278": " vicitrakāryakāritvāddvividhā /",
    "GSP33brsgor1u:2279": " sā tvaitihyamātrasiddhā na pramāṇasiddhetyāha-śruyata iti /",
    "GSP33brsgor1u:2280": " jñānarūpeṇa balena yā sṛṣṭikriyā sā svābhāvikī /",
    "GSP33brsgor1u:2281": " anādimāyātmakatvādityarthaḥ /",
    "GSP33brsgor1u:2282": " jñānasya caitanyasya balaṃ māyāvṛttipratibimbitattvena sphuṭatvaṃ tasya kriyānāma bimbatvena brahmaṇo janakatā jñātṛtāpi svābhāvikīti vārthaḥ",
    "GSP33brsgor1u:2283": " apāṇirapi grahītā /",
    "GSP33brsgor1u:2284": " apādopi javanaḥ /",
    "GSP33brsgor1u:2285": " īśvarasyasvakārye laukikahetvapekṣā nāstīti bhāvaḥ /",
    "GSP33brsgor1u:2286": " agryamanādiṃ,",
    "GSP33brsgor1u:2287": " puruṣamanantaṃ,",
    "GSP33brsgor1u:2288": " mahāntaṃ vibhumityarthaḥ /",
    "GSP33brsgor1u:2289": " apasiddhāntaṃ śaṅkate-nanviti /",
    "GSP33brsgor1u:2290": " jñāne pratibandhakakāraṇānyavidyārāgādīni śrutāvata īśvarādanyo nāstītyanvayaḥ /",
    "GSP33brsgor1u:2291": " aupādikasya jīveśvarabhedasyamayoktatvānnāpasiddhānta ityāha-atrocyata iti /",
    "GSP33brsgor1u:2292": " tatkṛta upādhisaṃbandhakṛtaḥ śabdatajjanyapratyayarūpo vyavahāraḥ /",
    "GSP33brsgor1u:2293": " asaṃkīrṇa iti śeṣaḥ /",
    "GSP33brsgor1u:2294": " avyatireke kathamasaṃkarastatrāha-tatkṛtā ceti /",
    "GSP33brsgor1u:2295": " upādhisaṃbandhakṛtetyarthaḥ /",
    "GSP33brsgor1u:2296": " tatheti /",
    "GSP33brsgor1u:2297": " dehādisaṃbandhatya heturaviveko 'nādyavidyā tayā kṛta ityarthaḥ /",
    "GSP33brsgor1u:2298": " avidyāyāṃ hi pratibimbo jīvaḥ,",
    "GSP33brsgor1u:2299": " bimbacaitanyamīśvara iti bhedo 'vidyādhīnasattākaḥ,",
    "GSP33brsgor1u:2300": " anādibhedasya kāryatvāyogāt /",
    "GSP33brsgor1u:2301": " kāryabuddhyādikṛtapramātrādibhedaśca kārya eveti vivekaḥ /",
    "GSP33brsgor1u:2302": " nanvakhaṇḍasvaprakāśātmani kathamavivekaḥ,",
    "GSP33brsgor1u:2303": " tatrāha-dṛśyate ceti /",
    "GSP33brsgor1u:2304": " vastuto dehādibhinnasvaprakāśasyaiva sata ātmano naro 'hamiti bhramodṛṣṭatvāddurapahnavaḥ /",
    "GSP33brsgor1u:2305": " sa ca mithyābuddhyā mīyata iti mithyābuddhimātreṇa bhrāntisiddhājñānena kalpita iti cakārārthaḥ /",
    "GSP33brsgor1u:2306": " yadvoktamithyābuddhau lokānubhavamāha-dṛśyate ceti /",
    "GSP33brsgor1u:2307": " itthaṃbhāve tṛtīyā /",
    "GSP33brsgor1u:2308": " bhrāntyātmanā dṛśyata ityarthaḥ /",
    "GSP33brsgor1u:2309": " pūrvapūrvabhrāntimātreṇa dṛśyate na ca prameyatayeti vārthaḥ /",
    "GSP33brsgor1u:2310": " kūṭhasthasyāpi māyikaṃ kāraṇatvaṃ yuktamityāha-yathā tviti /",
    "GSP33brsgor1u:2311": " yattvavedye śabdaśaktigrahāyoga iti, tanna /",
    "GSP33brsgor1u:2312": " satyādipadānāmabādhitādyartheṣu lokāvagataśaktikānāṃ vāccaikadeśatvenopasthitākhaṇḍabrahmalakṣakatvāditi sthitam //5//",
    "GSP33brsgor1u:2313": " END BsRp_1,1.5.5",
    "GSP33brsgor1u:2314": " START BsRp_1,1.5.6",
    "GSP33brsgor1u:2315": " gauṇaścennātmaśabdāt / BBs_1,1.6 /",
    "GSP33brsgor1u:2316": " saṃpratyuttarasūtranirasyāśaṅkāmāha-atrāheti /",
    "GSP33brsgor1u:2317": " anyathāpi acetanatve 'pi /",
    "GSP33brsgor1u:2318": " nanu pradhānasya cetanena kiṃ sāmyaṃ yena gauṇamīkṣaṇamiti tatrāha-yatheti /",
    "GSP33brsgor1u:2319": " niyatakramavatkāryakāritvaṃ sāmyamityarthaḥ /",
    "GSP33brsgor1u:2320": " 'upacāraprāye vacanāt'iti gauṇārthapracure prakaraṇe samāmnānādityarthaḥ /",
    "GSP33brsgor1u:2321": " aptejasorivācetane sati gauṇī īkṣatiriti cenna,",
    "GSP33brsgor1u:2322": " ātmaśabdātsataścetanatvaniścayāditi sūtrārthamāha-yaduktamityādinā /",
    "GSP33brsgor1u:2323": " sā prakṛtā sacchabdavācyā iyamīkṣitrī devatā parokṣā hanta idānīṃ bhūtasṛṣṭyanantaraṃ imāḥ sṛṣṭāstisrastejo 'bannarūpāḥ /",
    "GSP33brsgor1u:2324": " parokṣatvāddevatā iti dvitīyābahuvacanam /",
    "GSP33brsgor1u:2325": " anena pūrvakalpānubhūtenajīvenātmanā mama svarūpeṇa tā anupraviśya tāsāṃ bhogyatvāya nāma ca rūpaṃ ca sthūlaṃ kariṣyāmītyaikṣatetyanvayaḥ /",
    "GSP33brsgor1u:2326": " laukikaprasiddheḥ,",
    "GSP33brsgor1u:2327": " 'jīva prāṇadhāraṇe'iti dhātorjīvatiprāmadhārayatīti nirvacanāccetyarthaḥ /",
    "GSP33brsgor1u:2328": " ata tviti /",
    "GSP33brsgor1u:2329": " svapakṣe tu bimbapratibimbayorloke bhedasyakalpitatvadarśanājjīvo brāhmaṇaḥ sata ātmeti yuktamityarthaḥ /",
    "GSP33brsgor1u:2330": " jīvasya sacchabdārthaṃ pratyātmaśabdāt sanna pradhānamityuktvā satau jīvaṃ pratyātmaśabdānna pradhānamiti vidhāntareṇa hetuṃ vyācaṣṭe-tatheti",
    "GSP33brsgor1u:2331": " sa yaḥsadākhya eṣoṇimāsūkṣmaḥ,",
    "GSP33brsgor1u:2332": " aitadātmakamidaṃ sarvaṃ jagat,",
    "GSP33brsgor1u:2333": " tatsadeva satyaṃ,",
    "GSP33brsgor1u:2334": " vikārasya mithyātvāt /",
    "GSP33brsgor1u:2335": " saḥ satpadārthaḥ sarvasyātmā /",
    "GSP33brsgor1u:2336": " he śvetaketo,",
    "GSP33brsgor1u:2337": " tvaṃ ca nāsi saṃsārī,",
    "GSP33brsgor1u:2338": " kintu tadeva sadabhādhitaṃ sarvātmakaṃ brahmāsīti śrutyarthaḥ /",
    "GSP33brsgor1u:2339": " ityatropadiśati /",
    "GSP33brsgor1u:2340": " ataścetanātmākatvāt satvāt saccetanameveti vākyaśeṣaḥ /",
    "GSP33brsgor1u:2341": " yaduktamaptejasoriva sata īkṣaṇaṃ gauṇamiti,",
    "GSP33brsgor1u:2342": " tatrāha-attejasostviti /",
    "GSP33brsgor1u:2343": " nāmarūpayorvyākaraṇaṃ sṛṣṭiḥ /",
    "GSP33brsgor1u:2344": " ājipadānniyamanaṃ /",
    "GSP33brsgor1u:2345": " āptejasodṛgviṣayatvātsṛjyatvānniyamyatvāccācetanatvamīkṣaṇasya mukhyatve bādhakamasti sādhakaṃ ca nāstīti hetoryuktamīkṣaṇasya gauṇatvamiti yojanā /",
    "GSP33brsgor1u:2346": " cetanavatkāryakāritvaṃ guṇaḥ 'teja aikṣata'cetanavatkāryakārityarthaḥ /",
    "GSP33brsgor1u:2347": " yadvā tejaḥpadena tadadhiṣṭhānaṃ sallakṣyate /",
    "GSP33brsgor1u:2348": " tathāca mukhyamīkṣaṇamityāha-tayoriti /",
    "GSP33brsgor1u:2349": " syādetadyadi sata īkṣaṇaṃ mukhyaṃ syāttadeva kuta ityata āha-satastviti /",
    "GSP33brsgor1u:2350": " gauṇamukhyayoratulyayoḥ saṃśayābhāvena gauṇaprāyapāṭhasyaniścāyakatvādātmaśabdācca sata īkṣaṇaṃ mukhyamityarthaḥ //6//",
    "GSP33brsgor1u:2351": " END BsRp_1,1.5.6",
    "GSP33brsgor1u:2352": " START BsRp_1,1.5.7",
    "GSP33brsgor1u:2353": " tanniṣṭhasya mokṣopadeśāt / BBs_1,1.7 /",
    "GSP33brsgor1u:2354": " ātmahitakāritvaguṇayogādātmaśabdo 'pi pradhāne gauṇa iti śaṅkate-athetyādinā /",
    "GSP33brsgor1u:2355": " ātmaśabdo pradhāne 'pi mukhyo nānārthakatvādityāha-athaveti /",
    "GSP33brsgor1u:2356": " nānārthatve dṛṣṭāntaḥ-yatheti /",
    "GSP33brsgor1u:2357": " 'athaiṣa jyotiḥ'śrutyā sahasradakṣiṇāke kratau jyotiṣṭome lokaprayogādagnau ca jyotiḥśabdo yathā mukhyastadvadityarthaḥ /",
    "GSP33brsgor1u:2358": " tasminsatpadārthe niṣṭā abhedajñānaṃ yasya sa sanniṣṭhastasya muktiśravaṇāditi sūtrārthamāha-netyādinā /",
    "GSP33brsgor1u:2359": " śrutiḥ samanvayasūtrevyākhyātā /",
    "GSP33brsgor1u:2360": " anarthāyetyuktaṃ prapañcayati-yadi cājñasyeti /",
    "GSP33brsgor1u:2361": " kaścitkila duṣṭātmā mahāraṇyamārge patitamandhaṃ svabandhunagaramaṃ jagamiṣuṃ babhāṣe,",
    "GSP33brsgor1u:2362": " kimātrāyuṣmatā duḥkhitena sthīyata iti /",
    "GSP33brsgor1u:2363": " sa cāndhaḥ sukhāṃ vāṇīmākarṇya tamāptaṃ matvovāca,",
    "GSP33brsgor1u:2364": " aho madbhāgadheyaṃ,",
    "GSP33brsgor1u:2365": " yadatra bhavānmāṃ dīnaṃ svābhīṣṭanagaraprāpyasamarthaṃ bhāṣata iti /",
    "GSP33brsgor1u:2366": " sa ca vipralipsurduṣṭagoyuvānamānīya tadīyalāṅgūlamandhaṃ grāhayāmāsa /",
    "GSP33brsgor1u:2367": " upadideśa ca enamandhaṃ,",
    "GSP33brsgor1u:2368": " eṣa goyuvā tvāṃ nagaraṃ neṣyati,",
    "GSP33brsgor1u:2369": " mā tyaja lāṅgūlamiti /",
    "GSP33brsgor1u:2370": " sa cāndhaḥ śraddhālutayā tadatyajansvābhīṣṭamaprāpyānarthaparaṃparāṃ prāptaḥ /",
    "GSP33brsgor1u:2371": " tena nyāyenetyarthaḥ /",
    "GSP33brsgor1u:2372": " tathā satīti /",
    "GSP33brsgor1u:2373": " ātmajñānābhāve sati vihanyeta mokṣaṃ na prāpnuyāt pratyutānarthaṃ saṃsāraṃ ca prāpnuyādityarthaḥ /",
    "GSP33brsgor1u:2374": " nanu jīvasya pradhānaikyasaṃpadupāsanārthamidaṃ vākyāmastviti,",
    "GSP33brsgor1u:2375": " tatrāha-evaṃ ca satīti /",
    "GSP33brsgor1u:2376": " ahādhitātmapramāyāṃ satyāmityārthaḥ /",
    "GSP33brsgor1u:2377": " kasyacidāropitacoratvasya satyena taptaṃ paraśuṃ gṛhṇato mokṣo dṛṣṭaḥ,",
    "GSP33brsgor1u:2378": " taddṛṣṭāntena satye brahmaṇi ahamityabhisaṃdhimato mokṣo yathā 'satyābhisaṃdhastaptaṃ paraśuṃ gṛhṇāti sa na dahyate 'tha mucyate'iti śrutyopadiṣṭaḥ",
    "GSP33brsgor1u:2379": " sa upadeśaḥ saṃpatpakṣe na yuktaḥ ityāha-anyatheti /",
    "GSP33brsgor1u:2380": " dehamutthāpayatītyukthaṃ prāṇaḥ /",
    "GSP33brsgor1u:2381": " tasmānmokṣopadeśānmukhye saṃbhavati gauṇatvasyānyāyyatvāccātmaśabdaḥ sati mukhya ityāha-api ceti /",
    "GSP33brsgor1u:2382": " kvacidbhṛtyādau /",
    "GSP33brsgor1u:2383": " sarvatrāhamātmetyatrāpi mukhya ātmaśabdo na syādityarthaḥ /",
    "GSP33brsgor1u:2384": " cetanatvopacārādbhūtādiṣu /",
    "GSP33brsgor1u:2385": " sarvatra caitanyatādātmyādityarthaḥ /",
    "GSP33brsgor1u:2386": " ātmaśabdaścetanasyaivāsādhāraṇa ityuktam /",
    "GSP33brsgor1u:2387": " astuvāvyāpivastūnāṃ sādhāraṇastathāpi tasyātra śrutau pradhānaparatve 'pi niścāyakābhāvānna pradhānavṛttitetyāha-sādhāraṇatve 'pīti /",
    "GSP33brsgor1u:2388": " cetanavācitve tu prakaraṇaṃ śetaketupadaṃ ca niścāyakamastītyāha-prakṛtaṃ tviti /",
    "GSP33brsgor1u:2389": " upapadasya niścāyakatvaṃ sphuṭayati-nahīti /",
    "GSP33brsgor1u:2390": " tataḥ kiṃ, tatrāha-tasmāditi /",
    "GSP33brsgor1u:2391": " ātmaśabdo jyotiḥśabdavannānārthaka ityuktaṃ dṛṣṭāntaṃ nirasyati-jyotiriti /",
    "GSP33brsgor1u:2392": " kathaṃ tarhi 'jyotiṣā yajeta'iti jyotiṣṭome prayogaḥ,",
    "GSP33brsgor1u:2393": " tatrāha-arthavādeti /",
    "GSP33brsgor1u:2394": " 'etāni vāva tāni jyotīṃṣi ya etasya stomāḥ'ityarthavādena kalpitaṃ jvalanena sādṛśyam /",
    "GSP33brsgor1u:2395": " trivṛtpañcadaśastrivṛtsaptadaśastrivṛdekaviṃśa iti stomāstattadarthaprakāśakatvena guṇena jyotiṣpadoktā ṛksaṃghāḥ /",
    "GSP33brsgor1u:2396": " tathā ca jyotīṃṣi stomā asyeti jyotiṣṭoma ityatra jyotiḥśabdo gauṇa ityarthaḥ /",
    "GSP33brsgor1u:2397": " nanvātmaśabdāditi pūrvasūtra evātmaśabdasya pradhāne gauṇatvasādhāraṇatvaśaṅkānirāsaḥ kartumucitaḥ,",
    "GSP33brsgor1u:2398": " mukhyārthasya lāghavenoktisaṃbhave gauṇatvanānārthakatvāśaṅkāyā durbalatvena tannirāsārthaṃ pṛthaksūtrāyāsānapekṣaṇāt /",
    "GSP33brsgor1u:2399": " tathā ca śaṅkottaratvenāsūtrākhyānaṃ nātīva śobhata ityarucerāha-athaveti /",
    "GSP33brsgor1u:2400": " nirastā samastā gauṇatvanānārthakatvaśaṅkā yasyātmaśabdasya sa tacchaṅkastasya bhāvastattā tayetyarthaḥ /",
    "GSP33brsgor1u:2401": " tata iti /",
    "GSP33brsgor1u:2402": " sata ātmaśabde jīvābhinnatvāditi hetvapekṣayā mokṣopadeśaḥ svatantra eva pradhānakāraṇatvanirāse heturityarthaḥ //7//",
    "GSP33brsgor1u:2403": " END BsRp_1,1.5.7",
    "GSP33brsgor1u:2404": " START BsRp_1,1.5.8",
    "GSP33brsgor1u:2405": " heyatvāvacanāc ca / BBs_1,1.8 /",
    "GSP33brsgor1u:2406": " nanu yathā kaścidarundhatīṃ darśayituṃ nikaṭasthāṃ sthūlāṃ tārāmarundhatītvenopadiśati,",
    "GSP33brsgor1u:2407": " tadvadanātmana eva pradhānasya satpadārthasyātmatvopadeśa iti śaṅkate-kutaśceti /",
    "GSP33brsgor1u:2408": " pradhānaṃ sacchabdavācyaṃ neti kuta ityarthaḥ /",
    "GSP33brsgor1u:2409": " sautraścakāro 'nuktasamuccayārtha ityāha-caśabda iti /",
    "GSP33brsgor1u:2410": " vivṛṇoti-satyapīti /",
    "GSP33brsgor1u:2411": " apiśabdānnāstyeveti sūcayati /",
    "GSP33brsgor1u:2412": " vedānadhītyāgataṃ stabdhaṃ putraṃ pitovāca-he putra uta api,",
    "GSP33brsgor1u:2413": " ādiśyata ityādeśa upadeśaikalabhyaḥ sdātmā tamapyaprākṣyaḥ gurunikaṭepṛṣṭavānasi,",
    "GSP33brsgor1u:2414": " yasya śravaṇena mananena vijñānenānyasya śravaṇādikaṃ bhavatītyanvayaḥ /",
    "GSP33brsgor1u:2415": " nanvanyena jñātena kathamanyadajñātamapi jñātaṃ syāditi putraḥ śaṅkate-kathamiti /",
    "GSP33brsgor1u:2416": " he bhagavaḥ,",
    "GSP33brsgor1u:2417": " kathaṃ nu khalu sa bhavatītyarthaḥ /",
    "GSP33brsgor1u:2418": " kāryasya kāraṇānyatvaṃ nāstītyāha-yatheti /",
    "GSP33brsgor1u:2419": " piṇḍaḥ svarūpaṃ tena /",
    "GSP33brsgor1u:2420": " vijñāteneti śeṣaḥ /",
    "GSP33brsgor1u:2421": " tatra yuktimāha-vāceti /",
    "GSP33brsgor1u:2422": " vācā vāgindriyeṇārabhyata iti vikāro vācārambhaṇam /",
    "GSP33brsgor1u:2423": " nanu vācā nāmaivārabhyate,",
    "GSP33brsgor1u:2424": " na ghaṭādirityāśaṅkya nāmamātrameva vikāra ityāha-nāmadheyamiti /",
    "GSP33brsgor1u:2425": " 'nāmadheyaṃ vikāro 'yaṃ vācā kevalamucyate /",
    "GSP33brsgor1u:2426": " vastutaḥ kāraṇādbhinno nāsti tasmānmṛṣaiva saḥ //",
    "GSP33brsgor1u:2427": " 'iti bhāvaḥ /",
    "GSP33brsgor1u:2428": " vikārasya mithyātve tadabhinnakāraṇasyāpi mithyātvamiti,",
    "GSP33brsgor1u:2429": " netyāha-mṛttiketi /",
    "GSP33brsgor1u:2430": " kāraṇaṃ kāryādbhinnasattākaṃ na kāryaṃ kāraṇādbhinnam,",
    "GSP33brsgor1u:2431": " ataḥ kāraṇātiriktasya kāryasvarūpasyābhāvātkāraṇajñānena tajjñānaṃ bhavatīti sthite dārṣṭāntikamāha-evamiti /",
    "GSP33brsgor1u:2432": " mṛdvadbrahmaiva satyaṃ viyadādivikāro mṛṣeti brahmajñāne sati jñeyaṃ kiñcinnāvaśiṣyata ityarthaḥ /",
    "GSP33brsgor1u:2433": " yadyapi pradhāne jñāte tādātmyādvikārāṇāṃ jñānaṃ bhavati tathāpi na puruṣāṇāṃ,",
    "GSP33brsgor1u:2434": " teṣāṃ pradhānavikāratvābhāvādityāha-naceti /",
    "GSP33brsgor1u:2435": " asmākaṃ jīvānāṃ sadrūpatvāttajjñāne jñānamiti bhāvaḥ //8//",
    "GSP33brsgor1u:2436": " END BsRp_1,1.5.8",
    "GSP33brsgor1u:2437": " START BsRp_1,1.5.9",
    "GSP33brsgor1u:2438": " svāpyayāt / BBs_1,1.9 /",
    "GSP33brsgor1u:2439": " kutaśceti /",
    "GSP33brsgor1u:2440": " punarapi kasmādhetorityarthaḥ /",
    "GSP33brsgor1u:2441": " suṣuptau jīvasya sadātmani svasminnapyayaśravaṇātsaccetanameveti sūtrayojanā /",
    "GSP33brsgor1u:2442": " etatsvapanaṃ yathā syāttathā yatra suṣuptau svapitīti nāma bhavati tadā puruṣaḥ satā saṃpanna ekībhavati /",
    "GSP33brsgor1u:2443": " sadaikye 'pi nāmapravṛttiḥ kathaṃ,",
    "GSP33brsgor1u:2444": " tatrāha-svamiti /",
    "GSP33brsgor1u:2445": " tatra lokaprasiddhimāha-tasmāditi /",
    "GSP33brsgor1u:2446": " hi yasmātsvaṃ sadātmānamapīto bhavati tasmādityarthaḥ /",
    "GSP33brsgor1u:2447": " śrutestātparyamāha-eṣetyādinā /",
    "GSP33brsgor1u:2448": " kathametāvatā pradhānanirāsa ityata āha-svaśabdeneti /",
    "GSP33brsgor1u:2449": " eterdhātorgatyarthasyāpipūrvasya layārthatve 'pi kathaṃ nityasya jīvasya laya ityāśaṅkya upādhilayāditi vaktuṃ jāgratsvapnayorupādhimāha-mana iti /",
    "GSP33brsgor1u:2450": " aindriyakamanovṛttaya upādhayaḥ,",
    "GSP33brsgor1u:2451": " tairghaṭādisthūlārthaviśeṣāṇāmātmanā saṃbandhādātmā tānindriyārthānpaśyansthūlaviśeṣeṇa dehenaikyabhrāntimāpanno viśvasaṃjño jāgarti /",
    "GSP33brsgor1u:2452": " jāgradvāsanāśrayamanoviśiṣṭaḥ saṃstaijasasaṃjñaḥ svapne vicitravāsanāsahakṛtamāyāpariṇāmānpaśyan 'somya tanmanaḥ'iti śrutisthamanaḥśabdavācyo bhavati /",
    "GSP33brsgor1u:2453": " sa ātmā sthūlasūkṣmopādhidvayoparame 'haṃ naraḥ karteti viśeṣābhimānābhavāllīna ityupacaryata ityarthaḥ /",
    "GSP33brsgor1u:2454": " nanu svapitīti nāmanirukterarthavādatvānna yathārthatetyata āha-yatheti /",
    "GSP33brsgor1u:2455": " tasya hṛdayaśabdasyaitannirvacanam /",
    "GSP33brsgor1u:2456": " tadaśitamannaṃ dravīkṛtya nayante jarayantītyāpa evāśanāyāpadārthaḥ /",
    "GSP33brsgor1u:2457": " tatpītamudakaṃ nayate śoṣayatīti teja evodanyam /",
    "GSP33brsgor1u:2458": " atra dīrghaśchāndasaḥ /",
    "GSP33brsgor1u:2459": " evamidamapi nirvacanaṃ yathārthamityāha-evamiti /",
    "GSP33brsgor1u:2460": " idaṃ ca pradhānapakṣe na yuktamityāha-na ceti /",
    "GSP33brsgor1u:2461": " svaśabdasyātmanīvātmīye 'pi śaktirastītyāśaṅkyāha-yadīti /",
    "GSP33brsgor1u:2462": " prājñena bimbacaitanyeneśvareṇa saṃpariṣvaṅgo bhedabhramābhāvenābheda ityarthaḥ //9//",
    "GSP33brsgor1u:2463": " END BsRp_1,1.5.9",
    "GSP33brsgor1u:2464": " START BsRp_1,1.5.10",
    "GSP33brsgor1u:2465": " gatisāmānyāt / BBs_1,1.10 /",
    "GSP33brsgor1u:2466": " tattadvedāntajanyānāmavagatīnāṃ cetanakāraṇaviṣayakatvena sāmānyānnācetanaṃ jagataḥ kāraṇamiti sūtrārthaṃ vyatirekamukhenāha-yadi tārkiketyādinā",
    "GSP33brsgor1u:2467": " anyatparamāṇvādikam /",
    "GSP33brsgor1u:2468": " na tvetaditi /",
    "GSP33brsgor1u:2469": " avagativaiṣamyamityarthaḥ /",
    "GSP33brsgor1u:2470": " vipratiṣṭharanvividhaṃ nānādiśaḥ prati gaccheyuḥ /",
    "GSP33brsgor1u:2471": " prāṇaścakṣurādayo yathāgolakaṃ prādurbhavanti,",
    "GSP33brsgor1u:2472": " prāṇebhyo 'nantaraṃ devāḥ sūryādayastadanugrāhakāḥ,",
    "GSP33brsgor1u:2473": " tadanantaraṃ lokyanta iti lokā viṣayā ityarthaḥ /",
    "GSP33brsgor1u:2474": " nanu vedāntānāṃ svataprāmāṇyatvena pratyakaṃ svārthaniścāyakatvasaṃbhavātkiṃ gatisāmānyenetyata āha-mahacceti /",
    "GSP33brsgor1u:2475": " ekarūpāvagatihetutvaṃ vedāntānāṃ prāmāṇyasaṃśayanivṛttiheturityatra dṛṣṭāntamāha-cakṣuriti /",
    "GSP33brsgor1u:2476": " yathā sarveṣāṃ cakṣuṣāmekarūpāvagatihetutvaṃ,",
    "GSP33brsgor1u:2477": " śravaṇānāṃ śabdāvagatihetutvaṃ ghrāṇādīnāṃ gandhādiṣu,",
    "GSP33brsgor1u:2478": " evaṃ brahmaṇi vedāntānāṃ gatisāmānyaṃ prāmāṇyadārḍhye heturityarthaḥ //10//",
    "GSP33brsgor1u:2479": " END BsRp_1,1.5.10",
    "GSP33brsgor1u:2480": " START BsRp_1,1.5.11",
    "GSP33brsgor1u:2481": " śrutatvāc ca / BBs_1,1.11 /",
    "GSP33brsgor1u:2482": " evamīkṣatyādiliṅgairacetane vedāntānāṃ samanvayaṃ nirasya cetanavācakaśabdenāpi nirasyati-śrutatvācceti /",
    "GSP33brsgor1u:2483": " sūtraṃ vyācaṣṭe-svaśabdeneti /",
    "GSP33brsgor1u:2484": " svasya cetanasya vācakaḥ sarvavicchabdaḥ /",
    "GSP33brsgor1u:2485": " 'jñaḥ kālakālo guṇī sarvavidyaḥ'iti sarvajñaṃ parameśvaraṃ prakṛtya 'sa sarvavitkāraṇam'iti śrutatvānnācetanaṃ kāraṇamiti sūtrārthaḥ /",
    "GSP33brsgor1u:2486": " karaṇādhipā jīvāsteṣāmadhipaḥ /",
    "GSP33brsgor1u:2487": " adhikaramārthamupasaṃharati-tasmādīti /",
    "GSP33brsgor1u:2488": " īkṣaṇātmaśabdādikaṃ paramāṇvādāvapyayuktamiti matvāha-anyadveti //11//",
    "GSP33brsgor1u:2489": " END BsRp_1,1.5.11",
    "GSP33brsgor1u:2490": " START BsRp_1,1.6.12",
    "GSP33brsgor1u:2491": " ānandamayo 'bhyāsāt / BBs_1,1.12 /",
    "GSP33brsgor1u:2492": " vṛttānuvādenottarasūtrasaṃdarbhamākṣipati-janmāditi /",
    "GSP33brsgor1u:2493": " prathamasūtrasya śāstropodghātatvājjanmādisūtramārabhyetyuktam /",
    "GSP33brsgor1u:2494": " sarvavedāntānāṃ kārye pradhānādyacetane ca samanvayanirāsena brahmaparatvaṃ vyākhyātam /",
    "GSP33brsgor1u:2495": " ataḥ prathamādhyāyārthasyasamāptatvāduttaragranthārambhe kiṃ kāraṇamityarthaḥ /",
    "GSP33brsgor1u:2496": " vedānteṣu saguṇanirguṇabrahmavākyānāṃ bahulamupalabdheḥ,",
    "GSP33brsgor1u:2497": " tatra kasya vākyasya saguṇopāsanāvidhidvārā niguṇe samanvayaḥ kasya vā guṇavivakṣāṃ vinā sākṣādeva brahmaṇi samanvaya ityākāṅkṣaiva kāraṇamityāha-ucyata iti /",
    "GSP33brsgor1u:2498": " saṃkṣipya saguṇanirguṇavākyārthamāha-dvirūpaṃ hīti /",
    "GSP33brsgor1u:2499": " nāmarūpātmako vikāraḥ sarvaṃ jagat,",
    "GSP33brsgor1u:2500": " tadbhedo hiraṇyaśmaśrutvādiviśeṣa iti vākyārthaḥ /",
    "GSP33brsgor1u:2501": " vākyānudāharati-yatra hītyādinā /",
    "GSP33brsgor1u:2502": " yasyāṃ khalvajñānāvasthāyāṃ dvaitamiva kalpitaṃ bhavati tattadetaraḥ sannitaraṃ paśyatīti dṛśyopādhikaṃ vastu bhāti /",
    "GSP33brsgor1u:2503": " yatra jñānakāle viduṣaḥ sarvaṃ jagadātmamātramabhūttattadā tu kena kaṃ paśyedityākṣepānnirupādhikaṃ tattvaṃ bhāti /",
    "GSP33brsgor1u:2504": " yatra bhumni niścito vidvān dvitīyaṃ kimapi na vetti so 'dvitīyo bhūmā paramātmā nirguṇaḥ /",
    "GSP33brsgor1u:2505": " atha nirguṇoktyanantaraṃ saguṇamucyate /",
    "GSP33brsgor1u:2506": " yatra saguṇe sthito dvitīyaṃ vetti tadalpaṃ paricchinnaṃ,",
    "GSP33brsgor1u:2507": " yastu bhūmā tadamṛtaṃ nityam /",
    "GSP33brsgor1u:2508": " atheti /",
    "GSP33brsgor1u:2509": " pūrvavadvyākhyeyam /",
    "GSP33brsgor1u:2510": " dhīraḥ paramātmaiva sarvāṇi rūpāṇi vicitya sṛṣṭvā nāmāni ca kṛtvā buddhyādau praviśya jīvasaṃjño vyavaharanyo vartate sa saguṇastaṃ nirguṇatvena vidvānapyamṛto bhavati /",
    "GSP33brsgor1u:2511": " nirgatāḥ kalā aṃśā yasmāttanniṣkalam /",
    "GSP33brsgor1u:2512": " ato niraṃśatvānniṣkriyam /",
    "GSP33brsgor1u:2513": " ataḥ śāntamapariṇāmi /",
    "GSP33brsgor1u:2514": " niravadyaṃ rāgādidoṣaśūnyam /",
    "GSP33brsgor1u:2515": " añjanaṃ mūlatamaḥsaṃbandho dharmādikaṃ vā tacchūnyaṃ nirañjanam /",
    "GSP33brsgor1u:2516": " kiñcāmṛtasya mokṣasya svayameva vākyotthavṛttisthatvena paramutkṛṣṭaṃ setuṃ laukikasetuvatprāpakam /",
    "GSP33brsgor1u:2517": " yathā dagdhendhano 'nalaḥ śāmyati tamivāvidyāṃ tajjaṃ ca dagdhvā praśāntaṃ nirguṇamātmānaṃ vidyādityarthaḥ /",
    "GSP33brsgor1u:2518": " neti netīti /",
    "GSP33brsgor1u:2519": " vyākhyātam /",
    "GSP33brsgor1u:2520": " sthūlādidvaitaśūnyam /",
    "GSP33brsgor1u:2521": " rūpadvaye śrutimāha-nyūnamiti /",
    "GSP33brsgor1u:2522": " dvaitasthānaṃ nyūnamalpaṃ saguṇarūpaṃ nirguṇādanyat,",
    "GSP33brsgor1u:2523": " tathā saṃpūrṇaṃ nirguṇaṃ saguṇādanyadityarthaḥ /",
    "GSP33brsgor1u:2524": " ekasya dvirūpatvaṃ viruddhamityata āha-vidyeti /",
    "GSP33brsgor1u:2525": " vidyāviṣayo jñeyaṃ nirguṇatvaṃ satyaṃ avidyāviṣaya upāsyaṃ saguṇatvaṃ kalpitamityavirodhaḥ /",
    "GSP33brsgor1u:2526": " tatrāvidyāviṣayaṃ vivṛṇoti-tatreti /",
    "GSP33brsgor1u:2527": " nirguṇajñānārthamāropitaprapañcamāśrityabādhātprākkāle guḍajihvikānyāyena tattatphalārthānyupāsanāni vidhīyante,",
    "GSP33brsgor1u:2528": " teṣāṃ cittaikāgryadvārā jñānaṃ mukhyaṃ phalamiti tadvākyānāmapi mahātātparyaṃ brahmaṇīti mantavyam /",
    "GSP33brsgor1u:2529": " 'nāma brahma'ityādyupāstīnāṃ kāmācārādirabhyudayaḥ phalaṃ,",
    "GSP33brsgor1u:2530": " daharādyupāstīnāṃ kāmācārādirabhyudayaḥ phalaṃ,",
    "GSP33brsgor1u:2531": " daharādyupāstīnāṃ kramamuktiḥ,",
    "GSP33brsgor1u:2532": " udbhīthādidhyānasya karmasamṛddhiḥ phalamiti bhedaḥ /",
    "GSP33brsgor1u:2533": " dhyānānāṃ mānasatvāt,",
    "GSP33brsgor1u:2534": " jñānāntaraṅgatvācca,",
    "GSP33brsgor1u:2535": " jñānakāṇḍe vidhānamiti bhāvaḥ /",
    "GSP33brsgor1u:2536": " nanūpāsyabrahmaṇa ekatvātkathamupāsanānāṃ bhedaḥ,",
    "GSP33brsgor1u:2537": " tatrāha-teṣāmiti /",
    "GSP33brsgor1u:2538": " guṇaviśeṣāḥ satyakāmatvādayaḥ /",
    "GSP33brsgor1u:2539": " hṛdayādirupādhiḥ /",
    "GSP33brsgor1u:2540": " atra svayamevāśaṅkya pariharati-eka iti /",
    "GSP33brsgor1u:2541": " paramātmasvarūpābhede 'pyupādhibhedenopahitopāsyarūpabhedādupāsananāṃ bhede sati phalabheda iti bhāvaḥ /",
    "GSP33brsgor1u:2542": " taṃ paramātmānaṃ yadyadguṇatvena lokā rājānamivopāsate tattadguṇavatvameva teṣāṃ phalaṃ bhavati /",
    "GSP33brsgor1u:2543": " kratuḥ saṃkalpo dhyānam /",
    "GSP33brsgor1u:2544": " iha yādṛśadhyānavān bhavati mṛtvā tādṛśopāsyarūpo bhavati /",
    "GSP33brsgor1u:2545": " atraiva bhagavadvākyamāha-smṛteśceti /",
    "GSP33brsgor1u:2546": " nanu sarvabhūteṣu niratiśayātmana ekatvādupāsyopāsakayostāratamyaśrutayaḥ kathamityāśaṅkya pariharati-yadyapyeka iti /",
    "GSP33brsgor1u:2547": " uktānāmupādhīnāṃ śuddhitāratamyādaiśvaryajñānasukharūpaśaktīnāṃ tāratamyarūpā viśeṣā",
    "GSP33brsgor1u:2548": " bhavanti tairekarūpasyātmana uttarottaraṃ manuṣyādihiraṇyagarbhāntepvāvirbhāvāvatāratamyaṃ śrūyate /",
    "GSP33brsgor1u:2549": " tasyātmana ātmānaṃ svarūpamāvistarāṃ prakaṭataraṃ yo veda upāste so 'śnute taditi tarappratyayādityarthaḥ /",
    "GSP33brsgor1u:2550": " tathāca nikṛṣṭhopādhirātmaivopāsakaḥ,",
    "GSP33brsgor1u:2551": " utkṛṣṭopādhirīśvara upāsya ityaupādhikaṃ tāratamyamaviruddhamiti bhāvaḥ /",
    "GSP33brsgor1u:2552": " atrārthe bhagavadgītāmudāharati-smṛtāviti /",
    "GSP33brsgor1u:2553": " atra sūryāderapi na jīvatvenopāsyatā kintvīśvaratvenetyuktaṃ bhavati /",
    "GSP33brsgor1u:2554": " tatra sūtrakārasaṃmatimāha-evamiti /",
    "GSP33brsgor1u:2555": " udayaḥ asaṃbandhaḥ /",
    "GSP33brsgor1u:2556": " evaṃ yasminvākye upādhirvivakṣitaḥ tadvākyamupāsanaparamiti vaktumuttarasūtrasaṃdarbhasyārambha",
    "GSP33brsgor1u:2557": " ityuktvā yatra na vivakṣitaḥ tadvākyaṃ jñeyabrahmaparamiti nirṇayārthamārambha ityāha-evaṃ sadya iti /",
    "GSP33brsgor1u:2558": " annamayādikośā upādhiviśeṣāḥ /",
    "GSP33brsgor1u:2559": " vākyagatistātparyam /",
    "GSP33brsgor1u:2560": " ārambhasamarthanamupasaṃharati-evamekamapīti /",
    "GSP33brsgor1u:2561": " siddhavaduktagatisāmānyasya sādhanārthamapyuttarārambha ityāha-yacceti /",
    "GSP33brsgor1u:2562": " annaṃ prasiddhaṃ,",
    "GSP33brsgor1u:2563": " prāṇamanobuddhyaḥ hiraṇyagarbharūpāḥ bimbacaitanyāmīśvara ānandaḥ /",
    "GSP33brsgor1u:2564": " teṣāṃ pañcānāṃ vikārā ādhyātmikā dehaprāṇamanobuddhijīvā annamayādayaḥ pañcakośāḥ iti śruteḥ paramārthaḥ /",
    "GSP33brsgor1u:2565": " pūrvādhikaraṇe gauṇamukhyekṣaṇayoratulyatvena saṃśayābhāvādgauṇaprāyapāṭho na niścāyaka",
    "GSP33brsgor1u:2566": " ityuktaṃ tarhi mayaṭo vikāre prācurye ca mukhyatvātsaṃśaye vikāraprāyapāṭhādānandādhikāro",
    "GSP33brsgor1u:2567": " jīva ānandamaya iti niśacayo 'stīti pratyudāharamasaṃgatyā pūrvapakṣamāha kiṃ tāvadityākāṅkṣāpūrvakam-kimiti /",
    "GSP33brsgor1u:2568": " ānandamayapadasyāmukhyārthagrahe hetuṃ pṛcchati-kasmāditi /",
    "GSP33brsgor1u:2569": " vikāraprāyapāṭhahetumāha-annamayādīti /",
    "GSP33brsgor1u:2570": " śrutyādisaṃgatayaḥ sphuṭā eva /",
    "GSP33brsgor1u:2571": " pūrvapakṣe vṛttikāramatejīvopāstyā priyādiprāptiḥ phalaṃ,",
    "GSP33brsgor1u:2572": " siddhānte tu brahmopāstyeti bhedaḥ /",
    "GSP33brsgor1u:2573": " śaṅkate-athāpīti /",
    "GSP33brsgor1u:2574": " pariharati-na syāditi /",
    "GSP33brsgor1u:2575": " saṃgṛhītaṃ vivṛṇoti-mukhya iti /",
    "GSP33brsgor1u:2576": " paramātmetyarthaḥ /",
    "GSP33brsgor1u:2577": " śārīratve 'pīśaratvaṃ kiṃ na syādityata āha-naceti /",
    "GSP33brsgor1u:2578": " jīvatvaṃ durvāramityarthaḥ /",
    "GSP33brsgor1u:2579": " nanvānandapadābhyāse 'pyānandamayasya brahmatvaṃ kathamityāśaṅkya jyotiṣṭomādhikāre",
    "GSP33brsgor1u:2580": " jyotiṣpadasya jyotiṣṭomaparatvavadānandamayaprakaraṇasthānandamayapadasyānandamayaparatvāttadabhyāsastasya",
    "GSP33brsgor1u:2581": " brahmatvasādhaka ityabhipretyāha-",
    "GSP33brsgor1u:2582": " ānandamayaṃ prastutyeti /",
    "GSP33brsgor1u:2583": " rasaḥ sāraḥ /",
    "GSP33brsgor1u:2584": " ānanda ityarthaḥ /",
    "GSP33brsgor1u:2585": " ayaṃ lokaḥ /",
    "GSP33brsgor1u:2586": " yadyapi eṣa ākāśaḥ pūrṇaḥ ānandaḥ sākṣiprerako na syāttadā ko vānyāccalet,",
    "GSP33brsgor1u:2587": " ko vā viśiṣyā prāṇyājjīvet,",
    "GSP33brsgor1u:2588": " tasmādeṣa evānandayāti,",
    "GSP33brsgor1u:2589": " ānandayatītyarthaḥ /",
    "GSP33brsgor1u:2590": " 'yuvā syātsādhuyuvā'ityādinā vakṣyamāṇā manuṣyayuvānanadamārabhya brahmānandāvasānā eṣā saṃnihitā ānandasya tāratamyamīmāṃsā bhavati /",
    "GSP33brsgor1u:2591": " upasaṃkrāmati vidvānprāpnoti ityekadeśināmarthaḥ /",
    "GSP33brsgor1u:2592": " mukhyasiddhānte tūpasaṃkramaṇaṃ viduṣaḥ kośānāṃ pratyaṅmātratvena vilāpanamiti jñeyam /",
    "GSP33brsgor1u:2593": " śiṣṭamuktārtham /",
    "GSP33brsgor1u:2594": " ānandaśabdādbrahmāvagatiḥ sarvatra samāneti gatisāmānyārthamāha-śrutyantare ceti /",
    "GSP33brsgor1u:2595": " liṅgādamukhyātmasaṃnidherbādha iti matvāha-nāsāviti /",
    "GSP33brsgor1u:2596": " sarvāntaratvaṃ na śrutamityāśaṅkya tato 'nyasyānuktestasya sarvāntaratvamiti vivṛṇoti-mukhyamiti /",
    "GSP33brsgor1u:2597": " lokabuddhimiti /",
    "GSP33brsgor1u:2598": " tasyāḥ sthūlagrāhitāmanusaradityarthaḥ /",
    "GSP33brsgor1u:2599": " tāmrasya mūṣākāratvavatprāṇasya dehākāratvaṃ dehena sāmānyaṃ,",
    "GSP33brsgor1u:2600": " tathā manaḥ prāṇākāraṃ tena samamityāha-pūrveṇeti /",
    "GSP33brsgor1u:2601": " atīto yo 'nantara upādhirvijñānakośastatkṛtā sāvayavatvakalpanā,",
    "GSP33brsgor1u:2602": " śarīreṇa jñeyatvācchārīratvamiti liṅgadvayaṃ durbalam /",
    "GSP33brsgor1u:2603": " ataḥ sahāyābhāvādābhyāsasarvāntaratvābhyāṃ vikārasaṃnidherbādha iti bhāvaḥ //12//",
    "GSP33brsgor1u:2604": " END BsRp_1,1.6.12",
    "GSP33brsgor1u:2605": " START BsRp_1,1.6.13",
    "GSP33brsgor1u:2606": " vikāraśabdān neti cen na prācuryāt / BBs_1,1.13 /",
    "GSP33brsgor1u:2607": " vikārārthakamayaṭ śrutisahāya ityāśaṅkya mayaṭaḥ prācurye 'pi vidhānānmaivamityāha-vikāretyādinā /",
    "GSP33brsgor1u:2608": " tatprakṛtavacane mayaḍiti /",
    "GSP33brsgor1u:2609": " taditiprathamāsamarthācchabdātprācuryaviśiṣṭasya prastutasya vacane 'bhidhāne gamyamāne mayaṭpratyayo bhavatīti sūtrārthaḥ /",
    "GSP33brsgor1u:2610": " atra vacanagrahaṇātprakṛtasya prācuryavaiśiṣṭyasiddhiḥ,",
    "GSP33brsgor1u:2611": " tādṛśasya loke mayaṭo 'bhidhānāt,",
    "GSP33brsgor1u:2612": " yathā 'annamayo yajñaḥ'iti /",
    "GSP33brsgor1u:2613": " atra hyannaṃ pracuramasminnityannaśabdaḥ prathamāvibhaktiśaktastasmānmayaṭ yajñasya prakṛtyarthānnaprācuryavācī dṛśyate na śuddhaprakṛtavacana iti dhyeyam //13//",
    "GSP33brsgor1u:2614": " END BsRp_1,1.6.13",
    "GSP33brsgor1u:2615": " START BsRp_1,1.6.14",
    "GSP33brsgor1u:2616": " taddhetuvyapadeśāc ca / BBs_1,1.14 /",
    "GSP33brsgor1u:2617": " sūtrasthacaśabdo 'nuktasamuccayārtha iti matvā vyacaṣṭe-itaśceti /",
    "GSP33brsgor1u:2618": " taccānuktaṃ brahmānandasya niratiśayatvavadhāraṇaṃ pūrvamuktam //14//",
    "GSP33brsgor1u:2619": " END BsRp_1,1.6.14",
    "GSP33brsgor1u:2620": " START BsRp_1,1.6.15",
    "GSP33brsgor1u:2621": " māntravarṇikameva ca gīyate / BBs_1,1.15 /",
    "GSP33brsgor1u:2622": " ānandamayatasya brahmatve liṅgamuktvā prakaraṇamāha-māntreti /",
    "GSP33brsgor1u:2623": " yasmādevaṃ prakṛtaṃ tasmāttanmāntrāvarṇikameva brahmānandamaya iti vākye gīyata iti yojanā /",
    "GSP33brsgor1u:2624": " nanu mantroktamevātra grāhmamiti ko nirbandhaḥ,",
    "GSP33brsgor1u:2625": " tatrāha-mantreti /",
    "GSP33brsgor1u:2626": " brāhmaṇasya mantravyākhyānatvādupāyatvamasti,",
    "GSP33brsgor1u:2627": " mantrastūpeyaḥ,",
    "GSP33brsgor1u:2628": " tadidamuktam-avirodhāditi /",
    "GSP33brsgor1u:2629": " tayorupāyopeyabhāvādityarthaḥ /",
    "GSP33brsgor1u:2630": " tarhyannamayādīnāmapi māntravarṇikabrahmatvaṃ syādityata āha-na ceti /",
    "GSP33brsgor1u:2631": " kiñca bhṛgave proktā,",
    "GSP33brsgor1u:2632": " varuṇenopadiṣṭā bhṛguvallī pañcamaparyāyasthānande pratiṣṭhitā /",
    "GSP33brsgor1u:2633": " tatra sthānanyāyena tadekārthabrahmavallyā ānandamaye niṣṭetyāha-etanniṣṭhaiveti //15//",
    "GSP33brsgor1u:2634": " END BsRp_1,1.6.15",
    "GSP33brsgor1u:2635": " START BsRp_1,1.6.16",
    "GSP33brsgor1u:2636": " netaro 'nupapatteḥ / BBs_1,1.16 /",
    "GSP33brsgor1u:2637": " sa īśvaraḥ tapaḥ sṛṣṭyālocanamatapyata kṛtavānityarthaḥ /",
    "GSP33brsgor1u:2638": " abhidhyānaṃ kāmanā /",
    "GSP33brsgor1u:2639": " 'buhu syām'ityavyatirekaḥ //16//",
    "GSP33brsgor1u:2640": " END BsRp_1,1.6.16",
    "GSP33brsgor1u:2641": " START BsRp_1,1.6.17",
    "GSP33brsgor1u:2642": " bhedavyapadeśāc ca / BBs_1,1.17 /",
    "GSP33brsgor1u:2643": " adhikāre prakaraṇe /",
    "GSP33brsgor1u:2644": " sa ānanadamayo rasaḥ /",
    "GSP33brsgor1u:2645": " nanu labdhṛlabdhavyabhāve 'pyabhedaḥ kiṃ na syadata āha-nahi labdhaiveti /",
    "GSP33brsgor1u:2646": " nanulabdhṛlabdhavyayorbhedasyāvaśyakatve śrutismṛtyorbādhaḥ syādityāśaṅkate-kathamiti /",
    "GSP33brsgor1u:2647": " yāvatā yatastvayetyuktamataḥ śrutismṛtī kathamityanvayaḥ /",
    "GSP33brsgor1u:2648": " uktāṃ śaṅkāmaṅgīkaroti-bāḍhamiti /",
    "GSP33brsgor1u:2649": " tarhyātmana evātmanā labhyatvoktibādhaḥ abhedādityāśaṅkya kalpitabhedānna bādha ityāha-tathāpīti /",
    "GSP33brsgor1u:2650": " abhede 'pītyarthaḥ /",
    "GSP33brsgor1u:2651": " laukikaḥ bhramaḥ /",
    "GSP33brsgor1u:2652": " ātmanaḥ svājñānajabhrameṇa dehādyabhinnasya bhedabhrāntyā paramātmano jñeyatvādyuktirityarthaḥ /",
    "GSP33brsgor1u:2653": " anveṣṭavyo dehādiviviktatayā jñeyaḥ,",
    "GSP33brsgor1u:2654": " vivekajñānena labdhavyaḥ sākṣātkartavyaḥ,",
    "GSP33brsgor1u:2655": " tadarthaṃ śrotavyaḥ,",
    "GSP33brsgor1u:2656": " vijñānaṃ nididhyānaṃ sākṣātkāro vā śrutyantarasyārthānuvādādapaunaruktyam /",
    "GSP33brsgor1u:2657": " nanu bhedaḥ satya evāstu,",
    "GSP33brsgor1u:2658": " tatrāha-pratiṣidhyata iti /",
    "GSP33brsgor1u:2659": " ata īśvarāddraṣṭā jīvo 'nyo nāstīti cejjīvabhedādīśvarasyāpi mithyātvaṃ syādata āha-parameśvara iti /",
    "GSP33brsgor1u:2660": " avidyāpratibimbatvena kalpitājjīvāccinmātra īśvaraḥ pṛthagastīti na mithyātvam /",
    "GSP33brsgor1u:2661": " kalpitasyādhiṣṭhānābhede 'pyadhiṣṭhānasya tato bheda ityatra dṛṣṭāntamāha-yatheti /",
    "GSP33brsgor1u:2662": " sūtrārūḍhaḥ svato 'pi mithyā,",
    "GSP33brsgor1u:2663": " na jīva ityarucyābhedamātramidhyātve dṛṣṭāntāntaramāha-yathāveti /",
    "GSP33brsgor1u:2664": " nanu sūtrabalādbhedaḥ satya ityata āha-īdṛśaṃ ceti /",
    "GSP33brsgor1u:2665": " kalpitamevetyarthaḥ /",
    "GSP33brsgor1u:2666": " sūtre bhedaḥ satya iti padābhāvāt,",
    "GSP33brsgor1u:2667": " 'tadananyatva'ādisūtrāṇācchrutyanusārācceti bhāvaḥ //17//",
    "GSP33brsgor1u:2668": " END BsRp_1,1.6.17",
    "GSP33brsgor1u:2669": " START BsRp_1,1.6.18",
    "GSP33brsgor1u:2670": " kāmāc ca nānumānāpekṣā / BBs_1,1.18 /",
    "GSP33brsgor1u:2671": " nanvānandātmakasattvapracuraṃ pradhānamānandamayamastu,",
    "GSP33brsgor1u:2672": " tatrāha-kāmācceti /",
    "GSP33brsgor1u:2673": " anumānagamyamānumānikam /",
    "GSP33brsgor1u:2674": " punaruktimāśaṅkyāha-īkṣateriti //18//",
    "GSP33brsgor1u:2675": " END BsRp_1,1.6.18",
    "GSP33brsgor1u:2676": " START BsRp_1,1.6.19",
    "GSP33brsgor1u:2677": " asminn asya ca tadyogaṃ śāsti / BBs_1,1.19 /",
    "GSP33brsgor1u:2678": " asminniti viṣayasaptamī ānandamayaviṣayakaprabodhavato jīvasya tadyogaṃ yasmācchāsti tasmānna pradhānamiti yojanā /",
    "GSP33brsgor1u:2679": " jīvasya pradhānayogo 'pyastītyata āha-tadātmaneti /",
    "GSP33brsgor1u:2680": " jīvasya jīvābhedo 'stītyata āha-muktiriti /",
    "GSP33brsgor1u:2681": " adṛśye sthūlaprapañcaśūnye,",
    "GSP33brsgor1u:2682": " ātmasaṃbandhamātmātmyaṃ liṅgaśarīraṃ tadrahite,",
    "GSP33brsgor1u:2683": " niruktaṃ śabdaśakyaṃ tadbhinne,",
    "GSP33brsgor1u:2684": " niḥśeṣalayasthānaṃ nilayanaṃ māyā tacchūnye brahmaṇi,",
    "GSP33brsgor1u:2685": " abhayaṃ yathā syattathā yadaiva pratiṣṭhāṃ manasaḥ prakṛṣṭāṃ vṛttimeṣa vidvāṃllabhate atha tadaivābhayaṃ brahma prāpnotītyarthaḥ /",
    "GSP33brsgor1u:2686": " ut api aramalpamapyantaraṃ bhedaṃ yadaivaiṣa naraḥ paśyati atha tadā tasya bhayamiti yojanā iti /",
    "GSP33brsgor1u:2687": " vṛttikāramataṃ dūṣayati-idaṃ tviti /",
    "GSP33brsgor1u:2688": " iha paravyākhyāyāṃ vikārārthake mayaṭibuddhisthe satyakasmātkāraṇaṃ vinā ekaprakaraṇasthasya mayaṭaḥ pūrvaṃ vikārārthakatvaṃ,",
    "GSP33brsgor1u:2689": " ante prācuryārthakatvamityardhajaratīyaṃ kathamiva kena dṛṣṭāntenāśrīyata itīdaṃ vaktavyamityanvayaḥ /",
    "GSP33brsgor1u:2690": " praśnaṃ matvāśaṅkyate-māntreti /",
    "GSP33brsgor1u:2691": " spuṭamuttaram /",
    "GSP33brsgor1u:2692": " kimāntara iti na śrūyate,",
    "GSP33brsgor1u:2693": " kiṃvā vastuto 'pyāntaraṃ brahma na śrūyata iti vikalpya ādyamaṅgīkaroti-atrocyate-yadyapīti /",
    "GSP33brsgor1u:2694": " vikāraprāyapāṭhānugrahītamayaṭśruteḥ sāvayavatvaliṅgāccetyāha-tathāpīti /",
    "GSP33brsgor1u:2695": " iṣṭārthasya dṛṣṭyā jātaṃ sukhaṃ priyaṃ,",
    "GSP33brsgor1u:2696": " smṛtyā modaḥ,",
    "GSP33brsgor1u:2697": " sa cābhāyāsātprakṛṣṭaḥ pramodaḥ,",
    "GSP33brsgor1u:2698": " ānandastu kāraṇaṃ,",
    "GSP33brsgor1u:2699": " bimbacaitanyamātmā,",
    "GSP33brsgor1u:2700": " śiraḥpucchayormadhyakāryaḥ brahmaśuddhamiti śrutyarthaḥ /",
    "GSP33brsgor1u:2701": " dvitīyaṃ pratyāha-tatra yaditi /",
    "GSP33brsgor1u:2702": " yanmantre prakṛtaṃ guhānihitatvena sarvāntaraṃ brahma,",
    "GSP33brsgor1u:2703": " tadiha pucchavākye brahmaśabdātpratyabhijñāyate /",
    "GSP33brsgor1u:2704": " tasyaiva vijñāpanecchayā pañcakośarūpā guhā prapañcitā /",
    "GSP33brsgor1u:2705": " tatra tātparyaṃ nāstīti vaktuṃ kalpyanta ityuktam /",
    "GSP33brsgor1u:2706": " evaṃ pucchavākye prakṛtasvapradhānabrahmapare sati na prakṛtahānyādidoṣa ityarthaḥ /",
    "GSP33brsgor1u:2707": " brahmaṇaḥ pradhānatvaṃ pucchaśrutiviruddhamiti śaṅkate-nanviti /",
    "GSP33brsgor1u:2708": " atra brahmaśabdātprakṛtasvapradhānabrahmapratyabhijñāne sati pucchaśabdavirodhaprāptau,",
    "GSP33brsgor1u:2709": " ekasminvākye prathamacaramaśrutaśabdayorādyasyānupasaṃjātavirodhino balīyastavāt,",
    "GSP33brsgor1u:2710": " pucchaśabdena prāptaguṇatvasya bādha iti matvāha-prakṛtatvāditi /",
    "GSP33brsgor1u:2711": " prakaramasyānyathāsiddhimāha-nanviti /",
    "GSP33brsgor1u:2712": " ekasyaivagumatvaṃ pradhānatvaṃ ca viruddhamityāha-atrocyata iti /",
    "GSP33brsgor1u:2713": " tatra virodhanirāsāyānyatarasmanvākye brahmasvīkāre pucchavākye brahma svīkāryamityāha-anyatareti /",
    "GSP33brsgor1u:2714": " vākyaśeṣāccaivamityāha-apiceti /",
    "GSP33brsgor1u:2715": " tattatrabrahmaṇiśloko 'pītyarthaḥ /",
    "GSP33brsgor1u:2716": " pucchaśabdasya gatiṃ pṛcchati-kathaṃ punariti /",
    "GSP33brsgor1u:2717": " tvayāpi pucchaśabdasya mukhyārtho vaktumaśakyaḥ,",
    "GSP33brsgor1u:2718": " brahmaṇa ānandamayalāṅgūlatvābhāvāt /",
    "GSP33brsgor1u:2719": " pucchadṛṣṭilakṣaṇāyāṃ cādhāralakṣaṇā yuktā,",
    "GSP33brsgor1u:2720": " pratiṣṭhāpadayogāt,",
    "GSP33brsgor1u:2721": " brahmaśabdasya mukhyārthalābhācca /",
    "GSP33brsgor1u:2722": " tvatpakṣe brahmapadasyāpyavayavalakṣakatvādityāha-naiṣa doṣa iti /",
    "GSP33brsgor1u:2723": " pucchamityādhāratvamātramuktam /",
    "GSP33brsgor1u:2724": " pratiṣṭhatvekanīḍatvam /",
    "GSP33brsgor1u:2725": " ekaṃ mukhyaṃ nīḍamadhiṣṭhānaṃ sopādānasya jagata ityarthaḥ /",
    "GSP33brsgor1u:2726": " nanu vṛttikārairapi taittirīyavākyaṃ brahmaṇisamanvitamiṣṭaṃ,",
    "GSP33brsgor1u:2727": " tatra kimudāharamabhedenetyāśaṅkyāha-apiceti /",
    "GSP33brsgor1u:2728": " yatra saviśeṣatvaṃ tatra vāṅmanasagocaratvamiti vyāpteratra vyāpakābhāvoktyā nirviśeṣamucyata ityāha-nirviśeṣamiti /",
    "GSP33brsgor1u:2729": " nivartante aśaktā ityarthaḥ /",
    "GSP33brsgor1u:2730": " saviśeṣasya mṛṣātvādabhayaṃ cāyuktam /",
    "GSP33brsgor1u:2731": " ato nirviśeṣajñānārthaṃ pucchavākyamevodāharaṇamiti bhāvaḥ /",
    "GSP33brsgor1u:2732": " prācuryārthakamayaṭā saviśeṣoktau nirviśeṣaśrutibādha uktaḥ /",
    "GSP33brsgor1u:2733": " doṣāntaramāha-apiceti /",
    "GSP33brsgor1u:2734": " pratyayārthatvena pradhānasya prācuryasya prakṛtyartho viśeṣaṇaṃ,",
    "GSP33brsgor1u:2735": " viśeṣasya yaḥ pratiyogī virodhīti tasyālpatvamapekṣate,",
    "GSP33brsgor1u:2736": " yathā vipramayo grāma iti śūdrālpatvam /",
    "GSP33brsgor1u:2737": " astu ko doṣaḥ,",
    "GSP33brsgor1u:2738": " tatrāha-tathāceti /",
    "GSP33brsgor1u:2739": " prakṛtyarthaprādhānye tvayaṃ doṣo nāsti,",
    "GSP33brsgor1u:2740": " pracuraprakāśaḥ savitetyatra tamaso 'lpasyāpyābhānāt /",
    "GSP33brsgor1u:2741": " parantvānandamayapadasya pracurānandalakṣaṇādoṣaḥ syāditi mantavyam /",
    "GSP33brsgor1u:2742": " kiñca bhinnatvādghaṭavanna brahmatetyāha-pratiśarīramiti /",
    "GSP33brsgor1u:2743": " nanvabhyasyamānānandapadaṃ lakṣaṇayānandamayaparamityabhyāsasiddhirityata āha-yadi ceti /",
    "GSP33brsgor1u:2744": " ānandamayasya brahmatve nirṇīte satyānandapadasya tatparatvajñānādabhyasasiddhiḥ,",
    "GSP33brsgor1u:2745": " tatsiddhau tannirṇaya iti parasparāśraya iti bhāvaḥ /",
    "GSP33brsgor1u:2746": " ayamabhyāsaḥ pucchabrahmaṇa ityāha-tasmāditi /",
    "GSP33brsgor1u:2747": " upasaṃkramaṇaṃ bādhaḥ /",
    "GSP33brsgor1u:2748": " nanu 'sa ya evaṃvit'iti brahmavidaṃ prakramyopasaṃkramaṇavākyena phalaṃ nirdiśyate tattasyābrahmatve na sidhyatīti śaṅkate-nanviti /",
    "GSP33brsgor1u:2749": " upasaṃkramaṇaṃ prāptirityaṅgīkṛtya viśiṣṭaprāptyuktyā viśeṣaṇaprāptiphalamuktamityāha-naiṣa iti /",
    "GSP33brsgor1u:2750": " jñānena kośānāṃ bādhastaditi siddhānte bādhāvadhipratyagānandalābhor'thādukta uttaraślokena sphuṭīkṛta ityāha-tadapīti /",
    "GSP33brsgor1u:2751": " tadapekṣatvāditi /",
    "GSP33brsgor1u:2752": " kāmayitṛpucchabrahmaviṣayatvādityarthaḥ /",
    "GSP33brsgor1u:2753": " yaduktaṃ pañcamasthānasthatvādānandamaye brahmavallī samāptā,",
    "GSP33brsgor1u:2754": " bhṛguvallīvaditi,",
    "GSP33brsgor1u:2755": " tatrāha-yattviti /",
    "GSP33brsgor1u:2756": " yā tvityarthaḥ /",
    "GSP33brsgor1u:2757": " mayaṭśrutyā sāvayavatvādiliṅgena ca sthānaṃ bādhyamiti bhāvaḥ /",
    "GSP33brsgor1u:2758": " gocarāti kramo gocaratvābhāvaḥ /",
    "GSP33brsgor1u:2759": " vedasūtrayorvirodhe 'guṇe tvanyāyyakalpanā'iti sūtrāṇyanyathā netavyānītyāha-sūtrāṇīti /",
    "GSP33brsgor1u:2760": " pūrvamīkṣateḥ saṃśayābhāvāditi yuktyā prāyapāṭho na niścāyaka ityuktam /",
    "GSP33brsgor1u:2761": " tarhyatra pucchapadasyādhārāvayavayorlakṣaṇāsāmyātsaṃśayo 'stītyavayavaprāyapāṭho niścāyaka iti pūrvādhikaraṇasiddhāntayuktyabhāvena pūrvapakṣayati-pucchaśabdāditi",
    "GSP33brsgor1u:2762": " tathāca pratyudāharaṇasaṃgatiḥ /",
    "GSP33brsgor1u:2763": " pūrvapakṣe saguṇopāstiḥ,",
    "GSP33brsgor1u:2764": " siddhānte nirguṇapramitiḥ phalam /",
    "GSP33brsgor1u:2765": " vedāntavākyasamanvayokteḥ śrutyādisaṃgatayaḥ sphuṭā eva /",
    "GSP33brsgor1u:2766": " sūtrasthānandamayapadena tadvākyasthaṃ brahmapadaṃ lakṣyate /",
    "GSP33brsgor1u:2767": " vikriyate 'neneti vikāro 'vayavaḥ /",
    "GSP33brsgor1u:2768": " prāyāpattiriti /",
    "GSP33brsgor1u:2769": " avayavakramasya buddhau prāptirityarthaḥ /",
    "GSP33brsgor1u:2770": " atra hi prakṛtasya brahmaṇo jñānārthaṃ kośāḥ pakṣitvena kalpyante,",
    "GSP33brsgor1u:2771": " nātra tātparyamasti /",
    "GSP33brsgor1u:2772": " tatrānandamayasyāpi avayavāntaroktyanantaraṃ kasmiṃścitpucche vaktavye prakṛtaṃ brahma pucchapadenoktam /",
    "GSP33brsgor1u:2773": " tasyānandamayādhāratvenāvaśyaṃvaktavyatvādityarthaḥ /",
    "GSP33brsgor1u:2774": " taddhetuvyapadeśācca //14//",
    "GSP33brsgor1u:2775": " tasya brahmaṇaḥ sarvakāryahetutvavyapadeśāt /",
    "GSP33brsgor1u:2776": " priyādiviśiṣṭatvākāreṇānandamayasya jīvasya kāryatvāttaṃ prati śeṣatvaṃ brahmaṇo na yuktamityarthaḥ /",
    "GSP33brsgor1u:2777": " māntravarṇikameva ca gīyate //15//",
    "GSP33brsgor1u:2778": " 'brahmavidāpnoti param'iti yasya jñānānmuktiruktā,",
    "GSP33brsgor1u:2779": " yat 'satyam jñānam'iti mantroktaṃ brahma,",
    "GSP33brsgor1u:2780": " tadatraiva pucchavākye gīyate brahmapadasaṃyogāt /",
    "GSP33brsgor1u:2781": " nānantamayavākya ityarthaḥ /",
    "GSP33brsgor1u:2782": " netarau anupapatteḥ //16//",
    "GSP33brsgor1u:2783": " itarā ānandamayo jīvo 'tra na pratipādyaḥ /",
    "GSP33brsgor1u:2784": " sarvasraṣṭṛtvādyanupapatterityarthaḥ /",
    "GSP33brsgor1u:2785": " bhedavyapadeśācca //17//",
    "GSP33brsgor1u:2786": " ayamānandamayo brahmarasaṃ labdhvānandī bhavatīti bhedokteśca tasyāpratipādyatetyarthaḥ /",
    "GSP33brsgor1u:2787": " ānandamayo brahma,",
    "GSP33brsgor1u:2788": " taittarīyakapañcamasthānasthatvāt bhṛguvallisthānandavadityāśaṅkyāha-kāmācca nānumānāpekṣā //18//",
    "GSP33brsgor1u:2789": " kāmyata iti kāmānandaḥ tasya bhṛguvallyāṃ pañcamasya brahmatvadṛṣṭerānandamayasyāpi brahmatvānumānāpekṣā na kārya,",
    "GSP33brsgor1u:2790": " vikārārthakamayaḍvirodhādityarthaḥ /",
    "GSP33brsgor1u:2791": " bhedavyapadeśāccetsaguṇaṃ brahmātra vedyaṃ syādityāśaṅkyāha-asminnasya ca tadyogaṃ śāsti //19//",
    "GSP33brsgor1u:2792": " guhānihitatvena pratīci 'sa ekaḥ'ityupasaṃhṛte pucchāvākyokte brahmaṇyahameva paraṃ brahmeti prabodhavata ānandamayasya 'yadā hi 'iti śāstraṃ brahmabhāvaṃ śāsti,",
    "GSP33brsgor1u:2793": " ato nirguṇabrahmaukyajñānārthaṃ jīvabhedānuvāda ityabhipretyāha-aparāṇyapi //19//",
    "GSP33brsgor1u:2794": " END BsRp_1,1.6.19",
    "GSP33brsgor1u:2795": " START BsRp_1,1.7.20",
    "GSP33brsgor1u:2796": " antas taddharmopadeśāt / BBs_1,1.20 /",
    "GSP33brsgor1u:2797": " antastaddharmopadeśāt /",
    "GSP33brsgor1u:2798": " chāndogyavākyamudāharati-atha ya iti /",
    "GSP33brsgor1u:2799": " athetyupāstiprārambhārthaḥ /",
    "GSP33brsgor1u:2800": " hiraṇmayo jyotirvikāraḥ,",
    "GSP33brsgor1u:2801": " puruṣaḥ pūrṇo 'pi mūrtimānupāsakairdṛśyate /",
    "GSP33brsgor1u:2802": " mūrtimāha-hiraṇyeti /",
    "GSP33brsgor1u:2803": " praṇakho nākhāgraṃ tena sahetyabhividhāvāṅṣa netrayorviśeṣamāha-tasyeti /",
    "GSP33brsgor1u:2804": " kapermarkaṭasya āsaḥ pucchabhāgo 'tyantatejasvī tattulyaṃ puṇḍarīkaṃ yathā dīptimadevaṃ tasya puruṣasyākṣiṇī,",
    "GSP33brsgor1u:2805": " sadyovikasitaraktāmbhojanayana ityarthaḥ /",
    "GSP33brsgor1u:2806": " upāsanārthamādityamaṇḍalaṃ sthānaṃ,",
    "GSP33brsgor1u:2807": " rūpaṃ coktvā nāma karoti-tasyoditi /",
    "GSP33brsgor1u:2808": " tannāma nirvakti-sa iti /",
    "GSP33brsgor1u:2809": " udita udgataḥ /",
    "GSP33brsgor1u:2810": " sarvapāpmāspṛṣṭa ityarthaḥ /",
    "GSP33brsgor1u:2811": " nāmājñāna phalamāha-udeti heti /",
    "GSP33brsgor1u:2812": " devatāsthānamādityamadhikṛtyopāstyuktyanantaramātmānaṃ dehamadhikṛtyāpi taduktirityāha-atheti /",
    "GSP33brsgor1u:2813": " pūrvatra brahmapadamānandamayapadamānandapadābhyāsaśceti mukhyatritayādibahupramāṇavaśānnirguṇanirṇayavat,",
    "GSP33brsgor1u:2814": " rūpavattvādibahupramāṇavaśājjīvo hiraṇmaya itipūrvadṛṣṭāntasaṃgatyā pūrvamutsargataḥ siddhanirguṇasamanvayasyāpavādārthaṃ pūrvapakṣayati-saṃsārīti",
    "GSP33brsgor1u:2815": " atra pūrvottarapakṣayorjīvabrahmaṇorupāstiḥ phalam /",
    "GSP33brsgor1u:2816": " akṣiṇītyādhāraśravaṇācca saṃsārīti saṃvandhaḥ /",
    "GSP33brsgor1u:2817": " śrutimāha-sa eṣa iti /",
    "GSP33brsgor1u:2818": " ādityasthaḥ puruṣaḥ,",
    "GSP33brsgor1u:2819": " amuṣmādādityādūrdhvagā ye kecana lokāsteṣāmīśvaro devabhogānāṃ cetyarthaḥ /",
    "GSP33brsgor1u:2820": " sa eṣo 'kṣisthaḥ puruṣa etasmādakṣṇo 'dhastanā ye lokāḥ,",
    "GSP33brsgor1u:2821": " ye ca manuṣyakāmā bhogāsteṣāmīśvara iti maryādā śrūyate /",
    "GSP33brsgor1u:2822": " ataḥ śruteśca saṃsārityarthaḥ /",
    "GSP33brsgor1u:2823": " 'eṣa sarveśvaraḥ'ityaviśeṣaśruteriti saṃbandhaḥ /",
    "GSP33brsgor1u:2824": " bhūtādhipatiryamaḥ bhūtapāla indrādiśca eṣa eva /",
    "GSP33brsgor1u:2825": " kiñca jalānāmasaṃkarāya loke vidhārako yathā setuḥ,",
    "GSP33brsgor1u:2826": " evameṣāṃ lokānāṃ varṇāśramādīnāṃ maryādāhetutvātsetureṣa eva /",
    "GSP33brsgor1u:2827": " ataḥ sarveśavara ityarthaḥ /",
    "GSP33brsgor1u:2828": " sūtraṃ vyācaṣṭe-ya eṣa iti /",
    "GSP33brsgor1u:2829": " yadyapyekasminvākye prathamaśrutānusāreṇa caramaṃ neyaṃ,",
    "GSP33brsgor1u:2830": " tathāpyatra prathamaṃ śrutaṃ rūpavatvaṃ niṣphalaṃ,",
    "GSP33brsgor1u:2831": " dhyānārthamīśvare netuṃ śakyaṃ ca /",
    "GSP33brsgor1u:2832": " sarvapāpmāsaṅgitvaṃ sarvātmaikatvaṃ tu saphalaṃ,",
    "GSP33brsgor1u:2833": " jīve netumaśakyañceti prabalaṃm /",
    "GSP33brsgor1u:2834": " naca 'na ha vai devānpāpaṃ gacchati'iti śruterādityajīvasyāpi pāpmāsparśitvamiti vācyam /",
    "GSP33brsgor1u:2835": " śruteradhunā karmānadhikāriṇāṃ devānāṃ kriyamāṇapāpmāsaṃmbandhe tatphalāsparśe vā tātaparyāt,",
    "GSP33brsgor1u:2836": " teṣāṃ saṃcitapāpābhāve 'kṣīṇe puṇye martyalokaṃ viśanti 'ityayogātyabhipretyāha--sarvapāpmāpagamaśca paramātmana eveti /",
    "GSP33brsgor1u:2837": " sārvātmyamāha-tatheti /",
    "GSP33brsgor1u:2838": " atra tacchabdaiścākṣuṣaḥ puruṣa ucyate /",
    "GSP33brsgor1u:2839": " ṛgādyapekṣayā liṅgavyatyayaḥ /",
    "GSP33brsgor1u:2840": " ukthaṃ śastraviśeṣaḥ,",
    "GSP33brsgor1u:2841": " tatsāhacaryātsāma stotram,",
    "GSP33brsgor1u:2842": " ukthādanyacchastramṛgucyate,",
    "GSP33brsgor1u:2843": " yajurvedo yajuḥ,",
    "GSP33brsgor1u:2844": " brahma trayo vedā ityarthaḥ /",
    "GSP33brsgor1u:2845": " pṛthivyāgnyādyātmaka iti /",
    "GSP33brsgor1u:2846": " ādhidaivatamṛk pṛthivyantarikṣadyunakṣatrādityagataśuklabhārūpā pañcavidhā śrutyuktā,",
    "GSP33brsgor1u:2847": " sāma cāgnivāyvādityacandrādityagatātikṛṣṇarūpamuktaṃ pañcavidham /",
    "GSP33brsgor1u:2848": " adhyātmaṃ tu ṛk,",
    "GSP33brsgor1u:2849": " vākcakṣuḥśrotrākṣisthaśuklabhārūpā caturvidhā,",
    "GSP33brsgor1u:2850": " sāma ca prāṇacchāyātmamano 'kṣigatātinīlarūpaṃ caturvidhamuktam /",
    "GSP33brsgor1u:2851": " evaṃ krameṇa ṛksāme anukramyāha śrutiḥ-tasyeti /",
    "GSP33brsgor1u:2852": " yau sarvātmakarksāmātmakau geṣṇāvamuṣyādityasthasyai,",
    "GSP33brsgor1u:2853": " tāvevākṣisthasya geṣṇau parvaṇītyarthaḥ /",
    "GSP33brsgor1u:2854": " tacceti /",
    "GSP33brsgor1u:2855": " ṛtksāmageṣṇatvamityarthaḥ /",
    "GSP33brsgor1u:2856": " sarvagānageyatvaṃ liṅgāntaramāha-tadya iti /",
    "GSP33brsgor1u:2857": " tattatra loke,",
    "GSP33brsgor1u:2858": " dhanasya sanirlābho yeṣāṃ dhanasanayaḥ,",
    "GSP33brsgor1u:2859": " vibhūtimanta ityarthaḥ /",
    "GSP33brsgor1u:2860": " nanu loke rājāno gīyante neśvara ityata āha-yadyaditi /",
    "GSP33brsgor1u:2861": " paśuvittādirvibhūtiḥ,",
    "GSP33brsgor1u:2862": " śrīḥ kāntiḥ,",
    "GSP33brsgor1u:2863": " ūrjitatvaṃ balaṃ,",
    "GSP33brsgor1u:2864": " tadyuktaṃ satvaṃ rajādikaṃ madaṃśa eveti tadgānamīśvarasyaivetyarthaḥ /",
    "GSP33brsgor1u:2865": " niraṅguśamananyādhīnam /",
    "GSP33brsgor1u:2866": " eṣā vicitrarūpā mūrtirmāyāvikṛtitvānmāyā mayā sṛṣṭetyarthaḥ /",
    "GSP33brsgor1u:2867": " taduktam-'aśabdam'ityādivākyaṃ tañjñeyaparamityāha-apiceti /",
    "GSP33brsgor1u:2868": " tarhi rūpaṃ kutaḥ,",
    "GSP33brsgor1u:2869": " tatrāha-sarveti /",
    "GSP33brsgor1u:2870": " yatra tūpāsyatvenocyate tatretyadhyāhṛtya sarvakāraṇatvātprāptarūpavatvaṃ 'sarvakarmā'ityādiśrutyā nirdiśyata iti yojanā /",
    "GSP33brsgor1u:2871": " maryādāvadaiśvaryamīśvarasya netyuktaṃ nirākaroti-aiśvaryeti /",
    "GSP33brsgor1u:2872": " adhyātmādhidaivatadhyānayorvibhāgaḥ pṛthakprayogastadapekṣameva,",
    "GSP33brsgor1u:2873": " natvaiśvaryasya paricchedārthamityarthaḥ //20//",
    "GSP33brsgor1u:2874": " END BsRp_1,1.7.20",
    "GSP33brsgor1u:2875": " START BsRp_1,1.7.21",
    "GSP33brsgor1u:2876": " bhedavyapadeśāc cānyaḥ / BBs_1,1.21 /",
    "GSP33brsgor1u:2877": " nanu upāsyoddeśenopāstividhervidheyakriyākarmaṇorvrīhyādivadanyataḥ siddhirvācyetyāśaṅkyāha-bhedeti /",
    "GSP33brsgor1u:2878": " ādityajīvādīśvarasya bhedokteḥ śrutyantare jīvādanya īśvaraḥ siddha iti sūtrārthamāha-astīti /",
    "GSP33brsgor1u:2879": " āditye sthitaraśminirāsārthamādityādantara iti jīvaṃ nirasyati-yamiti /",
    "GSP33brsgor1u:2880": " aśarīrasya kathaṃ niyantṛtvaṃ,",
    "GSP33brsgor1u:2881": " tatrāha-yasyeti /",
    "GSP33brsgor1u:2882": " antaryāmipadārthamāha-ya iti /",
    "GSP33brsgor1u:2883": " tasyānātmatvanirāsāyāha-eṣa ta iti /",
    "GSP33brsgor1u:2884": " te tava svarūpamityarthaḥ /",
    "GSP33brsgor1u:2885": " ādityāntaratvaśruteḥ samānatvādityarthaḥ /",
    "GSP33brsgor1u:2886": " tasmātpara evādityādisthānaka udgīthe upāsya iti siddham //21//",
    "GSP33brsgor1u:2887": " END BsRp_1,1.7.21",
    "GSP33brsgor1u:2888": " START BsRp_1,1.8.22",
    "GSP33brsgor1u:2889": " ākāśas talliṅgāt / BBs_1,1.22 /",
    "GSP33brsgor1u:2890": " bhavatu rūpavattvādidurbalaliṅgānāṃ pāpāsparśitvādyavyabhicāribrahmaliṅgairanyathānayanam /",
    "GSP33brsgor1u:2891": " iha tvākāśapadaśrutirliṅgādbalīyasīti pratyudāhaṇena prāpte pratyāha-ākāśastalliṅgāditi /",
    "GSP33brsgor1u:2892": " chandogyavākyamudāharati-idamiti /",
    "GSP33brsgor1u:2893": " śālāvatyo brāhmaṇo jaivaliṃ rājānaṃ pṛcchati,",
    "GSP33brsgor1u:2894": " asya pṛthvilokasyānyasya ca ka ādhāra iti /",
    "GSP33brsgor1u:2895": " rājābrūte, 'ākāśa iti ha'iti /",
    "GSP33brsgor1u:2896": " 'yadeṣa ākāśaḥ'ityānandatvasyāsādhāraṇasya śravaṇādākāśo brahmetyavadhāritam /",
    "GSP33brsgor1u:2897": " 'ākāśo vai nāma'ityatra 'tadbrahma'iti vākyaśeṣāditi vibhāgaḥ /",
    "GSP33brsgor1u:2898": " nirvahitā",
    "GSP33brsgor1u:2899": " utpattisthitihetuḥ /",
    "GSP33brsgor1u:2900": " te nāmarūpe,",
    "GSP33brsgor1u:2901": " yadantarā yasmādbhinne /",
    "GSP33brsgor1u:2902": " yatra kalpitatvena madhye sta iti vārthaḥ /",
    "GSP33brsgor1u:2903": " akṣa pūrvapakṣe bhūtākāśātmanodgīthopāstiḥ,",
    "GSP33brsgor1u:2904": " siddhānte brahmātmanā iti phalam /",
    "GSP33brsgor1u:2905": " upāsye spaṣṭabrahmaliṅgavākyasamanvayokterāpādaṃ śrutyādisaṃgatayaḥ /",
    "GSP33brsgor1u:2906": " spaṣṭamatra bhāṣyam /",
    "GSP33brsgor1u:2907": " tejaḥprabhṛtiṣu vāyvāderapi kāraṇatvādevakāraśrutibādhaḥ,",
    "GSP33brsgor1u:2908": " sarvaśruteścākāśātiriktaviṣayatvena saṃkocaḥ syādityāha-satyaṃ darśitamiti /",
    "GSP33brsgor1u:2909": " brahmaṇastu sarvātmakatvāt 'tasmādeva sarvam'iti śrutiryukteti bhāvaḥ /",
    "GSP33brsgor1u:2910": " tathā sarvalayādhāratvaṃ,",
    "GSP33brsgor1u:2911": " niratiśayamahattvaṃ,",
    "GSP33brsgor1u:2912": " sthitāvapi paramāśrayatvamityetāni spaṣṭāni brahmaliṅgānītyāha-tathā ākāśamityādinā /",
    "GSP33brsgor1u:2913": " rāterdhanasya dātuḥ /",
    "GSP33brsgor1u:2914": " rātiriti pāṭe bandhurityarthaḥ /",
    "GSP33brsgor1u:2915": " liṅgāntaramāha-api ceti /",
    "GSP33brsgor1u:2916": " dālbhyaśālāvatyau brāhmaṇau rājā ceti traya udgīthavidyākuśalā vicārayāmāsuḥ,",
    "GSP33brsgor1u:2917": " kimudgīthasya parāyaṇamiti /",
    "GSP33brsgor1u:2918": " tatra svargādāgatābhiradbhirjīvitena prāṇena kriyamāṇodgīthasya svarga eva parāyaṇamiti",
    "GSP33brsgor1u:2919": " dālbhyapakṣamapratiṣṭhādoṣeṇa śālāvatyo ninditvā svargasyāpi karmadvārā heturayaṃ",
    "GSP33brsgor1u:2920": " lokaḥ pratiṣṭhetyuvāca /",
    "GSP33brsgor1u:2921": " taṃ śālāvatyasya pakṣaṃ 'antavadvai te kila śālāvatyasāma'iti rājā ninditvānantamevākāśaṃ vakti /",
    "GSP33brsgor1u:2922": " bhūtākāśoktāvantavattvadoṣatādavasthyādityarthaḥ /",
    "GSP33brsgor1u:2923": " nanvākāśo 'nanta iti na śrutamityāśaṅkyāha-taṃ ceti /",
    "GSP33brsgor1u:2924": " udgītha ākāśa eveti saṃpādanādudgīthasyānantatvādikaṃ na svata iti bhāvaḥ /",
    "GSP33brsgor1u:2925": " sa udgīthāvayava oṅkāraḥ,",
    "GSP33brsgor1u:2926": " eṣa ākāśātmakaḥ,",
    "GSP33brsgor1u:2927": " paraḥ rasatamadvādirguṇairutkṛṣṭaḥ,",
    "GSP33brsgor1u:2928": " ato 'kṣarāntarebhyo varīyān /",
    "GSP33brsgor1u:2929": " śreṣṭha ityarthaḥ /",
    "GSP33brsgor1u:2930": " paraḥ ityavyayaṃ sakārāntaṃ vā,",
    "GSP33brsgor1u:2931": " paraḥ kṛtsnamiti prayogāt /",
    "GSP33brsgor1u:2932": " paraścāsau varebhyo 'tiśayena varaḥ /",
    "GSP33brsgor1u:2933": " parovarīyānityarthaḥ /",
    "GSP33brsgor1u:2934": " prādhamyāt,",
    "GSP33brsgor1u:2935": " śrutatvāccākāśaśabdo balīyānityuktaṃ smārayati-yatpunariti /",
    "GSP33brsgor1u:2936": " evakārasarvaśabdānugṛhītānantyādibahuliṅgānāmanugrahāya 'tyajedekaṃ kulasyārthe'iti nyāyenaikasyāḥ śruterbādho yukta ityāha-atra brūma iti /",
    "GSP33brsgor1u:2937": " ākāśapadādbhūtasyaiva prathamapratītiriti niyamo nāstītyapiśabdena dyotitam /",
    "GSP33brsgor1u:2938": " tatra yuktimāha-darśitaśceti /",
    "GSP33brsgor1u:2939": " ākāśapadādgauṇārthasya brahmaṇo 'pi prathamapratītirasti,",
    "GSP33brsgor1u:2940": " tasya tatparyāyāṇāṃ ca brahmaṇi prayogaprācuryāditi bhāvaḥ /",
    "GSP33brsgor1u:2941": " akṣare kūṭasthe vyoman vyomni ṛco vedāḥ santi /",
    "GSP33brsgor1u:2942": " pramāṇatvena yasminnakṣare viśve devā adhiṣṭhitā ityarthaḥ /",
    "GSP33brsgor1u:2943": " oṅkāraḥ kaṃ sukhaṃ brahma khaṃ vyāpakamityupāsīta /",
    "GSP33brsgor1u:2944": " śrutyantaraprayogamāhaḥkhaṃ purāṇamiti /",
    "GSP33brsgor1u:2945": " vyāpyanādi brahmetyarthaḥ /",
    "GSP33brsgor1u:2946": " 'kaṃ brahma khaṃ brahma'iti chāndogyam,",
    "GSP33brsgor1u:2947": " 'oṃ khaṃ brahma khaṃ purāṇam'iti bṛhadāraṇyakamiti bhedaḥ /",
    "GSP33brsgor1u:2948": " kiñca tatraiva prathamānusāreṇottaraṃ neyaṃ,",
    "GSP33brsgor1u:2949": " yatra tannetuṃ śakyam /",
    "GSP33brsgor1u:2950": " yatra tvaśakyaṃ tatrottarānusāreṇa prathamaṃ neyamityāha-vākyeti /",
    "GSP33brsgor1u:2951": " tasmādupāsye brahmaṇi vākyaṃ samanvitamityupasaṃharati-tasmāditi //22//",
    "GSP33brsgor1u:2952": " END BsRp_1,1.8.22",
    "GSP33brsgor1u:2953": " START BsRp_1,1.9.23",
    "GSP33brsgor1u:2954": " ata eva prāṇaḥ / BBs_1,1.23 /",
    "GSP33brsgor1u:2955": " ākāśavākyoktanyāyaṃ taduttaravākye 'tidiśati-ata eva prāṇaḥ /",
    "GSP33brsgor1u:2956": " udgīthaprakaraṇamiti jñāpanārthamudgītha iti bhāṣyapadam /",
    "GSP33brsgor1u:2957": " udgīthaprakaraṇe śrūyata ityanvayaḥ /",
    "GSP33brsgor1u:2958": " kaścidṛṣiścākrāyaṇaḥ prastotāramuvāca,",
    "GSP33brsgor1u:2959": " he prastotaḥ,",
    "GSP33brsgor1u:2960": " yā devatā prastāvaṃ sāmabhaktimanugatā dhyānārthaṃ,",
    "GSP33brsgor1u:2961": " tāṃ cedajñātvā mama viduṣo nikaṭe prastoṣyasi mūrdhā te patiṣyatīti /",
    "GSP33brsgor1u:2962": " tato bhītaḥ san papraccha,",
    "GSP33brsgor1u:2963": " katamā sā devateti /",
    "GSP33brsgor1u:2964": " uttaram, prāṇa iti /",
    "GSP33brsgor1u:2965": " prāṇamabhilakṣya samyagviśanti līyante,",
    "GSP33brsgor1u:2966": " tamabhilakṣyojjihate utpadyanta ityarthaḥ /",
    "GSP33brsgor1u:2967": " atideśatvātpūrvavatsaṃśayādi draṣṭavyamityuktaṃ vivṛṇoti-prāṇeti /",
    "GSP33brsgor1u:2968": " manaupādhiko jīvaḥ prāṇena brahmaṇā badhyate suṣuptāvekībhavati /",
    "GSP33brsgor1u:2969": " prāṇasya vāyoḥ prāṇaṃprerakaṃ tasya sattāsphūrtipradamātmānaṃ ye viduste brahmavida ityarthaḥ /",
    "GSP33brsgor1u:2970": " pūrveṇa gatarthātvātpṛthaksūtraṃ vyarthamiti śaṅkate-nanu pūrvavaditi /",
    "GSP33brsgor1u:2971": " adhikāśaṅkānirāsārthamatideśasūtramiti matvā śaṅkāmāha-na /",
    "GSP33brsgor1u:2972": " mukhye 'pīti /",
    "GSP33brsgor1u:2973": " tarhi tadā cakṣurapyetītyevaṃprakāreṇa sarvatra saṃbandhaḥ /",
    "GSP33brsgor1u:2974": " nanvatrendriyāṇāṃ prāṇe layodayau śrūyete,",
    "GSP33brsgor1u:2975": " tāvatā mahābhūtalayādipratipādakavākyaśeṣopapattiḥ kathamityata āha-indriyasāratvāditi /",
    "GSP33brsgor1u:2976": " 'tasya hyeṣa rasaḥ'iti śruteḥ /",
    "GSP33brsgor1u:2977": " indriyāṇi liṅgātmarūpāṇi apañcīkṛtabhūtānāṃ sārāṇi teṣāṃ layādyuktyā bhūtānāmapi prāṇe layādisiddheḥ vākyaśeṣopapattirityarthaḥ /",
    "GSP33brsgor1u:2978": " abrahmasahapāṭhācca prāṇo na brahmetyāha-api ceti /",
    "GSP33brsgor1u:2979": " udgātṛpratihartṛbhyāmudgīthe pratihāre ca kā devateti pṛṣṭena cākrāyaṇenādityo 'nnaṃ ca nirdiśyate /",
    "GSP33brsgor1u:2980": " 'āditya iti hovāca' 'annamiti hovāca'iti śrutāvityarthaḥ /",
    "GSP33brsgor1u:2981": " sāmānyaṃ sannidhānam /",
    "GSP33brsgor1u:2982": " saṃnidhyanugrahītaprathamaśrutaprāṇaśrutyā mukhyaprāṇanirṇaye taddṛṣṭyā prastāvopāstiriti pūrvapakṣaphalam,",
    "GSP33brsgor1u:2983": " siddhānte brahmadṛṣṭirūpopāstiḥ /",
    "GSP33brsgor1u:2984": " tasyādhikaraṇasyātideśatvameva pūrveṇa saṃgatiriti vibhāgaḥ /",
    "GSP33brsgor1u:2985": " bhavantīti bhūtānīti vyutpatyā yatkiñcidbhavanadharmakaṃ kāryamātraṃ tasya layodayau",
    "GSP33brsgor1u:2986": " vāyuvikāre prāṇe na yuktāvityuktvā bhūtaśabdasya rūḍhārthagrahe 'pi layāderbrahmanirṇāyakatvamityāha-yadāpīti /",
    "GSP33brsgor1u:2987": " bhaitikaprāṇasya bhūtayonitvāyogādityarthaḥ /",
    "GSP33brsgor1u:2988": " tasya tadyonitvaṃ śrutyāśaṅkate-nanviti /",
    "GSP33brsgor1u:2989": " atha yadā suṣupto jīvaḥ prāṇe brahamaṇyekībhavati tadā enaṃ prāṇaṃ saviṣayavāgadayo 'piyantītyarthaḥ /",
    "GSP33brsgor1u:2990": " atra jīvābhannatve sarvalayādhāratvaliṅgānna mukhyaḥ prāṇa ityāha-tatrāpīti /",
    "GSP33brsgor1u:2991": " vākyāntarasaṃnidhyapekṣayā svavākyagataṃliṅgaṃ balīya ityāha-tadayuktamiti /",
    "GSP33brsgor1u:2992": " ekavākyatvaṃ vākyaśeṣaḥ tasya balaṃ tadgataṃ liṅgaṃ tenetyarthaḥ /",
    "GSP33brsgor1u:2993": " prāṇamevetyavadhāraṇena sarvabhūtaprakṛtitvaliṅgana ca prāṇapadena tatkāraṇaṃ brahma lakṣyamityāha-tadākāśaśabdasyeveti /",
    "GSP33brsgor1u:2994": " vṛttikṛtāmudāharaṇaṃ saṃśayābhāvenāyuktamityāha-atretyādinā /",
    "GSP33brsgor1u:2995": " śabdabhedamuktvā prakaraṇaṃ prapañcayati-yasya ceti //23//",
    "GSP33brsgor1u:2996": " END BsRp_1,1.9.23",
    "GSP33brsgor1u:2997": " START BsRp_1,1.10.24",
    "GSP33brsgor1u:2998": " jyotiś caraṇābhidhānāt / BBs_1,1.24 /",
    "GSP33brsgor1u:2999": " jyotiścaraṇābhidhānāt /",
    "GSP33brsgor1u:3000": " chāndogyamevodāharati-idamiti /",
    "GSP33brsgor1u:3001": " gāyatryupādhikabrahmopāstyānandaryārtho 'thaśabdaḥ /",
    "GSP33brsgor1u:3002": " ato divo dyulokātparaḥ parastādyajjyotirdīpyate tadyatadidamiti jāṭharāgnāvadhyasyate /",
    "GSP33brsgor1u:3003": " kutra dīpyate,",
    "GSP33brsgor1u:3004": " tatrāha-viśvata iti /",
    "GSP33brsgor1u:3005": " viśvasmātprāṇivargādupari sarvasmādbhūrādilokādupari ye lokāsteṣūttameṣu na vidyante uttamā yebhya ityanuttameṣu sarvasaṃsāramaṇḍalātītaṃ paraṃ",
    "GSP33brsgor1u:3006": " yaddehasthamityarthaḥ /",
    "GSP33brsgor1u:3007": " asya pūrveṇāgatārthatvaṃ vadanpratyudāharaṇasaṃtimāha-arthāntareti /",
    "GSP33brsgor1u:3008": " atra svavākye spaṣṭabrahmaliṅgābhāve 'pi 'pādosya'iti pūrvavākye bhūtapādatvaṃ liṅgamastīti pādasaṃgatiḥ /",
    "GSP33brsgor1u:3009": " pūrvottarapakṣayorjaḍabrahmajyotiṣorupāstiḥ phalamiti bhedaḥ /",
    "GSP33brsgor1u:3010": " nanvajñānatamovirodhitvādbrahmāpi jyotiḥpadaśakyatayā prasiddhamasti,",
    "GSP33brsgor1u:3011": " netyāha-cakṣuriti /",
    "GSP33brsgor1u:3012": " śarvaryāṃ rātrau bhavaṃ śārvaram /",
    "GSP33brsgor1u:3013": " nīlamiti yāvat /",
    "GSP33brsgor1u:3014": " anenāvarakatvādrūpavattvācca kuḍyavadbhāvarūpaṃ tama ityarthāduktaṃ bhavati /",
    "GSP33brsgor1u:3015": " jyotiḥśruteranugrāhakaliṅgānyāha-tathetyādinā /",
    "GSP33brsgor1u:3016": " bhāsvararūpātmikā dīptistejasa eva liṅgamityāha-na hīti /",
    "GSP33brsgor1u:3017": " māstu maryādetyāśaṅkya śrutatvānmaivamityāha-paro diva iti /",
    "GSP33brsgor1u:3018": " maryādāṃ brūta iti śeṣaḥ /",
    "GSP33brsgor1u:3019": " brahmavat kāryasyāpi maryādāyogānnirarthakaṃ brāhmaṇamiti kaścidākṣipati-nanviti /",
    "GSP33brsgor1u:3020": " ekadeśī brūte-astviti /",
    "GSP33brsgor1u:3021": " svargādau jātaṃ kiñcidatīndriyaṃ tejo divaḥ parastādasti,",
    "GSP33brsgor1u:3022": " śrutiprāmāṇyādityarthaḥ /",
    "GSP33brsgor1u:3023": " adhyayanavidhyupāttaśruterniṣphalaṃ vastu nārtha ityākṣipya brūte-neti /",
    "GSP33brsgor1u:3024": " dhyānaṃ phalamityāśaṅkya niṣphalasya kvāpi dhyānaṃ nāstītyāha-idamevetyādinā /",
    "GSP33brsgor1u:3025": " prayojanāntaraṃ tamonāśādikam /",
    "GSP33brsgor1u:3026": " atrivṛtkṛtaṃ tejo 'ṅgīkṛtyāphalatvamuktvā tadeva nāstītyāha-tāsāmiti /",
    "GSP33brsgor1u:3027": " tejo 'bannānāṃ devatānāmekaikaṃ dvidhā vibhajya punaścaikaikaṃ bhāgaṃ dvedhā kṛtvā",
    "GSP33brsgor1u:3028": " svabhāgāditarabhāgayornikṣipya tantriguṇarajjuvantrivṛttaṃ karavāṇītyaviśeṣokternāstyatrivṛtkṛtaṃ kiñcidityarthaḥ /",
    "GSP33brsgor1u:3029": " kiñcātra 'yadataḥ paraḥ'iti yacchabdenānyataḥ prasiddhaṃ dyumaryādatvaṃ dhyānāyānūdyate /",
    "GSP33brsgor1u:3030": " na cātrivṛtkṛtasya tasya tatkvacitprasiddhamityāha-na ceti /",
    "GSP33brsgor1u:3031": " ekadeśimate niraste sākṣātpūrvapakṣī brūte-astu tarhīti /",
    "GSP33brsgor1u:3032": " pradeśaviśeṣaḥ divaḥ parastāddedīpyamānaḥ sūryāditejovayavaviśeṣaḥ,",
    "GSP33brsgor1u:3033": " tasya parigraha upasanārtho na viruddhata ityanvayaḥ /",
    "GSP33brsgor1u:3034": " sa eva kaukṣeye jyotiṣi upāsyate /",
    "GSP33brsgor1u:3035": " tasyāpi tejastvāditi bhāvaḥ /",
    "GSP33brsgor1u:3036": " brahmaṇo 'pi dhyānārthaṃ pradeśasthatvaṃ kalpyatāṃ,",
    "GSP33brsgor1u:3037": " netyāha-natviti /",
    "GSP33brsgor1u:3038": " niṣpradeśasya niravayavasya viśeṣe 'pi divaḥ parastāddedīpyamānabrahmāvayavakalpanā bhāginī yuktā na tvityanvayaḥ /",
    "GSP33brsgor1u:3039": " apramāṇikagauravāpātāditi bhāvaḥ /",
    "GSP33brsgor1u:3040": " tataḥ kiṃ, tatrāha-sārūpyeti /",
    "GSP33brsgor1u:3041": " yathā ekatvasāmyādbhūritivyāhṛtau prajāpateḥ śirodṛṣṭiḥ śrutā tathā jāṭharāgnāvabrahmatvaṃ ghoṣādiśrutyā prasiddhamiti jaḍajyotiṣṭvaṃ sāmyaṃ vācyamityarthaḥ /",
    "GSP33brsgor1u:3042": " yaddehasparśanenauṣṇyajñānaṃ prasiddhaṃ saiṣā tasya jāṭharāgnerdṛṣṭiḥ,",
    "GSP33brsgor1u:3043": " yatkarṇapidhānena ghoṣaśravaṇaṃ,",
    "GSP33brsgor1u:3044": " saiṣā tasya śrutirityarthaḥ /",
    "GSP33brsgor1u:3045": " jyotiṣo jaḍatve liṅgāntaramāha-tadetaditi /",
    "GSP33brsgor1u:3046": " jyotirityarthaḥ /",
    "GSP33brsgor1u:3047": " cakṣuṣyaścakṣurhitaḥ sundaraḥ,",
    "GSP33brsgor1u:3048": " śruto vikhyātaḥ /",
    "GSP33brsgor1u:3049": " na cānyadapīti /",
    "GSP33brsgor1u:3050": " brahmaliṅgamapi kiñcidanyannāstītyanvayaḥ /",
    "GSP33brsgor1u:3051": " nanu 'tripādasyāmṛtaṃ divi'iti pūrvavākyoktaṃ brahmātra jyotiḥpadena gṛhyatāmityāśaṅkyāha-na ceti /",
    "GSP33brsgor1u:3052": " nanu sarvātmakatvāmṛtatvābhyāṃ brahmoktamityata āha-athāpīti /",
    "GSP33brsgor1u:3053": " kathañcicchandodvāretyarthaḥ /",
    "GSP33brsgor1u:3054": " divi diva iti vibhaktibhedānna pratyabhijñetyarthaḥ /",
    "GSP33brsgor1u:3055": " prakṛterjātaṃ prākṛtaṃ,",
    "GSP33brsgor1u:3056": " kāryamityarthaḥ /",
    "GSP33brsgor1u:3057": " ācāraṃ nirasyati-pādeti /",
    "GSP33brsgor1u:3058": " 'gāyatrī vā idaṃ sarvaṃ bhūtam' 'vāgvai gāyatrī' 'yeyaṃ pṛthivī' 'yadidaṃ śarīram'",
    "GSP33brsgor1u:3059": " 'yadasminpuruṣe hṛdayam' 'ime prāṇāḥ'iti bhūtavākpṛthivīśarīrahṛdayaprāṇātmikā ṣaḍvidhā",
    "GSP33brsgor1u:3060": " ṣaḍbhirakṣaraiścatuṣpadā gāyatrīti /",
    "GSP33brsgor1u:3061": " yaduktaṃ tāvān tatparimāṇaḥ sarvaḥ prapañco 'sya gāyatryanugatasya brahmaṇo mahimā vibhūtiḥ,",
    "GSP33brsgor1u:3062": " puruṣastu pūrṇabrahmarūpaḥ,",
    "GSP33brsgor1u:3063": " ataḥ prapañcājjyāyānadhikaḥ /",
    "GSP33brsgor1u:3064": " ādhikyamevāha-pāda iti /",
    "GSP33brsgor1u:3065": " sarvaṃ jagadekaḥ pādo 'ṃśaḥ,",
    "GSP33brsgor1u:3066": " 'viṣṭabhyāhamidaṃ kṛtsnamekāṃśena sthito jagat'iti smṛteḥ /",
    "GSP33brsgor1u:3067": " asya puruṣasya divi svaprakāśasvarūpe tripādamṛtaṃ rūpamasti,",
    "GSP33brsgor1u:3068": " divi sūryamaṇḍale vā dhyanārthamasti,",
    "GSP33brsgor1u:3069": " kalpitājjagato brahmasvarūpāmanantamastītyarthaḥ /",
    "GSP33brsgor1u:3070": " yathā loke pādātpādatrayamadhikaṃ tathedamadhikamiti bodhanārthaṃ tripādamṛtamityuktaṃ,",
    "GSP33brsgor1u:3071": " na tripādatvaṃ vivakṣitamiti mantavyam /",
    "GSP33brsgor1u:3072": " 'yadataḥ paraḥ'iti yacchabdasya prasiddhārthavācitvātpūrvavākyaprasiddhaṃ brahma grāhmamityāha-tatreti /",
    "GSP33brsgor1u:3073": " nanu 'yadāgneyo 'ṣṭākapālaḥ'ityatra yatpadasyāprakṛtārthakatvaṃ dṛṣṭimityata āha-tatparatyajyeti /",
    "GSP33brsgor1u:3074": " tatra yāgasyānyataḥ prasiddherabhāvenāpūrvatvādagatyā yado 'prasiddhārthatvamāśritam /",
    "GSP33brsgor1u:3075": " iha tu pūrvavākyaprasiddhasya brahmaṇo dyusaṃbandhena pratyabhijñātasya yadarthatvaniśacayādyatpadaikārthakajyotiḥpadasyāpi sa evārtha ityarthaḥ",
    "GSP33brsgor1u:3076": " saṃdaṃśanyāyādapyevamityāha-na kevalamiti /",
    "GSP33brsgor1u:3077": " 'sarvaṃ khalvidaṃ brahma'ityuttaratra brahmānuvṛttermadhyasthaṃ jyotirvākyaṃ brahmaparamityarthaḥ /",
    "GSP33brsgor1u:3078": " prakaraṇāditi /",
    "GSP33brsgor1u:3079": " prakṛtāpekṣayatpadaśrutyā dyusaṃbandhabhūtapādatvādiliṅgaiścetyarthaḥ /",
    "GSP33brsgor1u:3080": " ataḥ prakaraṇājjyotiḥśrutibādho na yukta iti nirastam /",
    "GSP33brsgor1u:3081": " aviśeṣakatvāditi /",
    "GSP33brsgor1u:3082": " brahmavyāvartakatvābhāvādityarthaḥ /",
    "GSP33brsgor1u:3083": " yena cetasā caitanyeneddhaḥ prakāśitaḥ sūryastapati prakāśayati taṃ bṛhantamavedavinna manuta ityarthaḥ /",
    "GSP33brsgor1u:3084": " jyotiḥśabdasya kāryajyotiṣyeva śaktirityaṅgīkṛtya kāraṇabrahmalakṣakatvamuktvā brahmaṇyapi śaktimāha-yadveti /",
    "GSP33brsgor1u:3085": " gāḍhāndhakāre vācaiva jyotiṣā loka āsanādivyavahāraṃ karotītyarthaḥ /",
    "GSP33brsgor1u:3086": " ājyaṃ juṣatāṃ pibatāṃ mano jyotiḥ prakāśakaṃ bhavati ityājyastutiḥ /",
    "GSP33brsgor1u:3087": " yathā gacchantamanugacchataḥ svasyāpi gatirasti tathā sarvasya svaniṣṭhaṃ bhānaṃ syādityata āha-tasya bhāseti /",
    "GSP33brsgor1u:3088": " tat kālānavacchinnaṃ brahma sūryādijyotiṣāṃ sākṣibhūtamāyuramṛtamiti ca devā upāsata ityarthaḥ /",
    "GSP33brsgor1u:3089": " yoṣito 'gnitvavat dyumaryādatvādikaṃ dhyānārthaṃ kalpitaṃ brahmaṇo yuktamityāha-atrocyata ityādinā /",
    "GSP33brsgor1u:3090": " divaḥ paramapītyanvayaḥ /",
    "GSP33brsgor1u:3091": " āropyasya dhyeyasyālambanasya ca sādṛśyaniyamo nāstītyāha-parasyāpīti /",
    "GSP33brsgor1u:3092": " bhaviṣyati brahmajyotiṣa iti śeṣaḥ /",
    "GSP33brsgor1u:3093": " 'taṃ yathā yathopāsate tathā tathā phalaṃ bhavati'iti śruterityāha-na hīyata iti /",
    "GSP33brsgor1u:3094": " jñānaphalavadupāstīphalamekarūpaṃ kiṃ na syādata āha-yatra hīti /",
    "GSP33brsgor1u:3095": " jñeyaikatvādityarthaḥ /",
    "GSP33brsgor1u:3096": " dhyeyaṃ tu nānetyāha-yatra tviti /",
    "GSP33brsgor1u:3097": " īśvaro jīvarūpeṇānnamattītyannādaḥ annasyāsamantāddātā vā vasu hiraṇyaṃ dadātīti vasudāna iti guṇaviśeṣasaṃbandhaṃ yo veda sa dhanaṃ vindate,",
    "GSP33brsgor1u:3098": " dīptāgniśca bhavati /",
    "GSP33brsgor1u:3099": " nāmno vāguttamā,",
    "GSP33brsgor1u:3100": " mano vā pratīkaṃ vāco bhūya iti pratīkaviśeṣadhyānaśrutisaṃgrahārthamādyapadam /",
    "GSP33brsgor1u:3101": " saṃnidheḥ śrutirbalīyasīti śaṅkate-kathaṃ punariti /",
    "GSP33brsgor1u:3102": " atha prathamaśrutyanusāreṇa caramaśrutirnīyata ityāha-naiṣa iti /",
    "GSP33brsgor1u:3103": " sarvanāmnā svasāmarthyena svasya sarvanāmnaḥ sāmarthyaṃ saṃnihitavācitvaṃ tadbalena parāmṛṣṭe satīti yojanā /",
    "GSP33brsgor1u:3104": " arthādyatpadasāmānādhikaraṇyādityarthaḥ //24//",
    "GSP33brsgor1u:3105": " END BsRp_1,1.10.24",
    "GSP33brsgor1u:3106": " START BsRp_1,1.10.25",
    "GSP33brsgor1u:3107": " chando 'bhidhānān neti cen na tathā ceto'rpaṇanigadāt tathā hi darśanam / BBs_1,1.25 /",
    "GSP33brsgor1u:3108": " chandobhidhānādbrahma prakṛtaṃ nāstīti śaṅkāmekadeśī dūṣayati-kathamiti /",
    "GSP33brsgor1u:3109": " śaṅkāṃ sādhayati-naitadityādinā /",
    "GSP33brsgor1u:3110": " catuṣpadatvādikaṃ pūrvameva vyākhyātam /",
    "GSP33brsgor1u:3111": " ya etāmevamiti /",
    "GSP33brsgor1u:3112": " vedarahasyabhūtāṃ madhuvidyāmevamuktarītyā yaḥ kaścidveda tasyodayāstamayarahitabrahmā prāptirbhavatītyarthaḥ /",
    "GSP33brsgor1u:3113": " tathāca vedatvādgāyatryāṃ brahmaśabdo yukta iti bhāvaḥ /",
    "GSP33brsgor1u:3114": " gāyatrīśabdena tadupādānatvenānugatabrahmalakṣaṇāyāṃ bījamanupapattimāha-na hyakṣareti /",
    "GSP33brsgor1u:3115": " brahmaṇo 'pi kathaṃ sarvātmakatvaṃ,",
    "GSP33brsgor1u:3116": " tatrāha-kāryaṃ ceti /",
    "GSP33brsgor1u:3117": " naca gāyatryā dhyānārthaṃ sarvātmatvāropa iti vācyaṃ,",
    "GSP33brsgor1u:3118": " svataḥ sarvātmano dhyānasaṃbhavenāsadāropāyogādīti bhāvaḥ /",
    "GSP33brsgor1u:3119": " 'tathāhi darśanam'iti sūtraśeṣaṃ vyācaṣṭe-tathānyatreti /",
    "GSP33brsgor1u:3120": " dṛśyata iti darśanam /",
    "GSP33brsgor1u:3121": " dṛṣṭamityarthaḥ /",
    "GSP33brsgor1u:3122": " etaṃ paramātmānaṃ bahvṛcā ṛgvedino mahatyukthe śastre tadanugatamupāsate /",
    "GSP33brsgor1u:3123": " etamevāgnirahasye 'tametamagnirityadhvaryava upāsate'iti śruteḥ yajurvedino 'gnau upāsate /",
    "GSP33brsgor1u:3124": " etameva chantogāḥ sāmavedino mahāvrate kratau upāsata ityaitareyake dṛṣṭamityarthaḥ /",
    "GSP33brsgor1u:3125": " gāyatrīśabdo brahmalakṣaka iti vyākhyāya gauṇa ityāha-apara iti /",
    "GSP33brsgor1u:3126": " sākṣādeva /",
    "GSP33brsgor1u:3127": " vācyārthagrahaṇaṃ vinaiveti yāvat /",
    "GSP33brsgor1u:3128": " pūrvaṃ tūpāsyatayā gāyatrīpadenājahallakṣaṇayā gāyatrībrahmaṇī dve api lakṣite /",
    "GSP33brsgor1u:3129": " naca gāyatrī sarvamityanvayāsaṃbhavaḥ,",
    "GSP33brsgor1u:3130": " ghaṭo rūpīti padārthaikadeśe vyaktau rūpānvayavat,",
    "GSP33brsgor1u:3131": " gāyatrīpadārthaikadeśe gāyatryanugate brahmaṇi pradhāne sarvātmakatvānvayasaṃbhavāditi bhāvaḥ /",
    "GSP33brsgor1u:3132": " tathāca sūtre siddhāntabhāgasyāyamarthaḥ-tathā gāyatrīvaccatuṣpātvaguṇasāmānyāt,",
    "GSP33brsgor1u:3133": " ceto brahmaṇi samarpyate yena sa cetorpaṇo gāyatrīśabdastena brahmaṇa eva nigadādabhidhānāt chandobhidhānamasiddhamiti /",
    "GSP33brsgor1u:3134": " adhunā 'tathāhi darśanam'iti śeṣaṃ vyācaṣṭe-tatheti /",
    "GSP33brsgor1u:3135": " saṃvargavidyāyāmādhidaivamagnisūryacandrāmbhāṃsi vāyau līyante,",
    "GSP33brsgor1u:3136": " adhyātmaṃ vākcakṣuḥśrotramanāṃsi prāṇamapiyantītyuktam /",
    "GSP33brsgor1u:3137": " te vā ete pañcānye ādhidaivikāḥ,",
    "GSP33brsgor1u:3138": " pañcānye ādhyātmikāste militvā daśasaṃkhyākāḥ santaḥ kṛtamityucyante /",
    "GSP33brsgor1u:3139": " santi hi kṛtatretādvāparakalisaṃjñakāni catvāri dyutāni krameṇa caturaṅkatryaṅkadvyaṅkaikāṅkāni /",
    "GSP33brsgor1u:3140": " tatra kṛtaṃ daśātmakaṃ bhavati,",
    "GSP33brsgor1u:3141": " caturṣvaṅkeṣu trayāṇāṃ triṣu dvayordvayorekasya cāntarbhāvāt /",
    "GSP33brsgor1u:3142": " tathācca daśatvaguṇena vāyvādeḥ kṛtaśabdenocyanate /",
    "GSP33brsgor1u:3143": " eve kṛtatvaṃ vāyvādīnāmupakramyāha-saiṣeti /",
    "GSP33brsgor1u:3144": " vidheyāpekṣayā strīliṅganirdeśaḥ /",
    "GSP33brsgor1u:3145": " virāṭpadaṃ chantovācakaṃ,",
    "GSP33brsgor1u:3146": " 'daśākṣarā virāṭ'iti śruteḥ /",
    "GSP33brsgor1u:3147": " daśatvasāmyena vāyvādayo virāḍityucyante /",
    "GSP33brsgor1u:3148": " evañca daśatvadvārā vāyvādiṣu kṛtatvaṃ virāṭtvaṃ ca dhyeyam /",
    "GSP33brsgor1u:3149": " tatra virāṭtvadhyānātsarvamasyānnaṃ bhavati,",
    "GSP33brsgor1u:3150": " 'annaṃ virāṭ'iti śruteḥ /",
    "GSP33brsgor1u:3151": " kṛtatvadhyānādannādo bhavati,",
    "GSP33brsgor1u:3152": " kṛtatadyūtasyānnādatvāt /",
    "GSP33brsgor1u:3153": " kṛtaṃ hi svīyacaturaṅgeṣu tryaṅkādikamantarbhāvayadannamattīva lakṣyate /",
    "GSP33brsgor1u:3154": " ata eva kṛtajayāditaradyūtajayaḥ śrutyuktaḥ-'kṛtāyavijitāyādhareyāḥ saṃyanti'iti /",
    "GSP33brsgor1u:3155": " ayo dyūtaṃ, kṛtasaṃjño 'yaḥ kṛtāyaḥ sa vijito yena tasmai,",
    "GSP33brsgor1u:3156": " adhareyāstryaṅkādayaḥ ayāḥ saṃyanti upanamante /",
    "GSP33brsgor1u:3157": " tena jitā bhavantītyarthaḥ /",
    "GSP33brsgor1u:3158": " evañca sā vāyvādidaśātmikā eṣā kṛtaśabditā virāḍannaṃ,",
    "GSP33brsgor1u:3159": " kṛtatvādannādinītyarthaḥ /",
    "GSP33brsgor1u:3160": " sarvathāpīti /",
    "GSP33brsgor1u:3161": " gāyatrīti padasya lakṣakatve gauṇatve 'pi cetyarthaḥ /",
    "GSP33brsgor1u:3162": " atrāpara āhetyaparapadena gauṇatve svamataṃ neti dyotayati /",
    "GSP33brsgor1u:3163": " ajahallakṣaṇāpakṣe hi 'vāgvai gāyatrī'iti vāgātmatvaṃ gāyati ca trāyate ca iti niruktanāmakatvaṃ ca gāyatryā upādhitvenopāsyatvādupapannataram",
    "GSP33brsgor1u:3164": " gauṇapakṣe gāyatrītyāgāttadubhayaṃ sarvātmakatvamātreṇopapādanīyam /",
    "GSP33brsgor1u:3165": " evaṃ gāyatrīpadasya svārthatyāgaḥ,",
    "GSP33brsgor1u:3166": " aprasiddhacatuṣpāttvaguṇadvārā viprakṛṣṭalakṣaṇā ceti bahvasamañjasam //25//",
    "GSP33brsgor1u:3167": " END BsRp_1,1.10.25",
    "GSP33brsgor1u:3168": " START BsRp_1,1.10.26",
    "GSP33brsgor1u:3169": " bhūtādipādavyapadeśopapatteś caivam / BBs_1,1.26 /",
    "GSP33brsgor1u:3170": " nanu 'gāyatrī vā idaṃ sarvam'iti prathama gāyatrīśruteḥ kathaṃ lakṣaṇetyāśaṅkya vākyaśeṣagatasarvātmakatvādyanekabalavatpramāṇasaṃvādena",
    "GSP33brsgor1u:3171": " brahmami tātparyāvagamādityāha-bhūtādipādeti /",
    "GSP33brsgor1u:3172": " evaṃ padārthamāha-itaśceti /",
    "GSP33brsgor1u:3173": " sūtrasthādipadārthaṃ darśayati-bhūtapṛthivīti /",
    "GSP33brsgor1u:3174": " atra sūtrabhāṣyakārayorbhūtādibhiścatuṣpadā gāyatrīti saṃmatam,",
    "GSP33brsgor1u:3175": " ṣaḍakṣaraiśacatuṣpātvaṃ vṛttikāroktamaprasiddhaṃ cakārasūcitam /",
    "GSP33brsgor1u:3176": " yuktyantaramāha-api ceti /",
    "GSP33brsgor1u:3177": " brahmaparasūktotpannatvācca tasyāstatparatvamityāha-puruṣeti /",
    "GSP33brsgor1u:3178": " brahmapadasya chandovācitvamuktaṃ nirasyati-yadvai tadbrahmeti /",
    "GSP33brsgor1u:3179": " pūrvasyāmṛci brahmoktāvityarthaḥ /",
    "GSP33brsgor1u:3180": " hṛdayasya caturdikṣūrdhvaṃ ca pañca suṣayaḥ santi /",
    "GSP33brsgor1u:3181": " teṣu brahmasthānahṛnnagarasya prāgādidvāreṣu krameṇa prāṇavyānāpānasamānodānāḥ pañcadvārapālā iti dhyānārthaṃ śrutyā kalpitam /",
    "GSP33brsgor1u:3182": " tatra hṛdayacchidrasthaprāṇeṣu brahmapuruṣatvaśrutirhṛdi gāyatryākhyabrāhmaṇa upāsanāsaṃbandhitāyāṃ brahmaṇo dvārapālatvādbrahmapuruṣā iti saṃbhavatītyāha-pañca brahmeti //26//",
    "GSP33brsgor1u:3183": " END BsRp_1,1.10.26",
    "GSP33brsgor1u:3184": " START BsRp_1,1.10.27",
    "GSP33brsgor1u:3185": " upadeśabhedān neti cen nobhayasminn apy avirodhāt / BBs_1,1.27 /",
    "GSP33brsgor1u:3186": " divi diva iti vibhaktibhedātprakṛtapratyabhijñā nāstītyuktaṃ nopakṣaṇīyamityāha-tatparihartavyamiti /",
    "GSP33brsgor1u:3187": " parihāraṃ pratījānīte-atreti /",
    "GSP33brsgor1u:3188": " sūtre nañarthaṃ vadanparihāramāha-nāyamiti /",
    "GSP33brsgor1u:3189": " evaṃ sarvatra vyākhyoyam /",
    "GSP33brsgor1u:3190": " pradhānaprātipadikārthadyusaṃbandhena pratyabhijñāyā vibhaktyarthabhedo na pratibandhakaḥ,",
    "GSP33brsgor1u:3191": " kathañcidādhārasyāpi maryādātvasaṃbhavāt /",
    "GSP33brsgor1u:3192": " yathā vṛkṣāgraṃ svalagnabhagāvacchinnaśyenasyādhāraḥ sanneva svālagnabhāgāvacchinnasya tasyaiva maryādā bhavati,",
    "GSP33brsgor1u:3193": " evaṃ divi sūrye hārdākāśe vā mukhye ādhāre sabrahmadivo maryadātvaṃ tadalagnākāśāvacchinnaṃ brahma prati kalpayitvā divaḥ paramityucyata ityarthaḥ",
    "GSP33brsgor1u:3194": " yadyākāśena anavacchinnaṃ brahma gṛhītvā pañcamyā divo maryādātvameva mukhyaṃ tadā gaṅgāyāṃ gheṣa itivatsaptamyā sāmīpyalakṣaṇayādhāratvaṃ vyākhyeyamityāha-apara iti /",
    "GSP33brsgor1u:3195": " sabaddhaṃ pratyādhāratvaṃ mukhyaṃ pūrvamuktaṃ divyeva saditi /",
    "GSP33brsgor1u:3196": " asaṃbaddhaṃ prati maryādātvaṃ mukhyamadhunocyate divaḥ paramapīti bhedaḥ /",
    "GSP33brsgor1u:3197": " tasmājjyotirvākyamupāsye brahmaṇi samanvitamiti siddham //27//",
    "GSP33brsgor1u:3198": " END BsRp_1,1.10.27",
    "GSP33brsgor1u:3199": " START BsRp_1,1.11.28",
    "GSP33brsgor1u:3200": " prāṇas tathānugamāt / BBs_1,1.28 /",
    "GSP33brsgor1u:3201": " prāṇastathānugamāt /",
    "GSP33brsgor1u:3202": " divodāsyāpatyaṃ daivodāsiḥ pratardano nāma rājā yuddhena puruṣakāreṇa ca karaṇenendrasya premāspadaṃ gṛhaṃ jagāma /",
    "GSP33brsgor1u:3203": " taṃ ha indra uvāca,",
    "GSP33brsgor1u:3204": " pratardana varaṃ te dadānīti /",
    "GSP33brsgor1u:3205": " sa hovāca pratardanaḥ,",
    "GSP33brsgor1u:3206": " yaṃ tvaṃ martyāya hitatamaṃ manyase taṃ varaṃ tvamevālocya mahyaṃ dehīti /",
    "GSP33brsgor1u:3207": " tata indra idamāha-'prāṇosmi'ityādi /",
    "GSP33brsgor1u:3208": " mukhyaṃ prāṇaṃ nirasituṃ prajñātmatvamuktam /",
    "GSP33brsgor1u:3209": " nirviśeṣacinmātraṃ nirasyati-taṃ māmiti /",
    "GSP33brsgor1u:3210": " idaṃ prāṇasyendridevatātve liṅgam /",
    "GSP33brsgor1u:3211": " mukhyaprāṇatve liṅgamāha-atheti /",
    "GSP33brsgor1u:3212": " vāgādīnāṃ dehadhāraṇaśaktyabhāvaniścayānantaramityarthaḥ /",
    "GSP33brsgor1u:3213": " prāṇasya dehadhārakatvamutthāpakatvaṃ ca prasiddhamiti vaktuṃ khalvityuktam /",
    "GSP33brsgor1u:3214": " prāṇasya jīvatve vaktṛtvaṃ liṅgamāha-na vācamiti /",
    "GSP33brsgor1u:3215": " ānantatvādikaṃ brahmaliṅgamāha-ante ceti /",
    "GSP33brsgor1u:3216": " anekeṣu liṅgeṣu dṛśyamāneṣu balābalanirṇayārthamidamadhikaramamityagatārthamāha-anekaliṅgeti /",
    "GSP33brsgor1u:3217": " pūvartra prakṛtabrahmavācakayacchabdabalājjyotiḥśrutiḥbrahmaparetyuktaṃ,",
    "GSP33brsgor1u:3218": " na tatheha prāṇaśrutibhaṅge kiñcidbalamasti,",
    "GSP33brsgor1u:3219": " mitho viruddhānekaliṅgānāmaniścāyakatvāditi pratyudāharaṇasaṃgatyā pūrvapakṣayati-tatreti /",
    "GSP33brsgor1u:3220": " pūrvaṃ pradhānaprātipadikārthabalāt vibhaktyarthabādhavadvākyārthajñānaṃ prati hetutvena pradhānānekapadārthabalādekavākyatābhaṅga iti dṛṣṭāntasaṃgatirvāstu",
    "GSP33brsgor1u:3221": " pūrvapakṣe prāṇādyanekopāstiḥ,",
    "GSP33brsgor1u:3222": " siddhānte pratyagbrahmadhīriti vivekaḥ /",
    "GSP33brsgor1u:3223": " tathā brahmaparatvena padānāmanvayāvagamāditi hetvarthamāha-tathāhīti /",
    "GSP33brsgor1u:3224": " hitatamatvakarmakṣayādipadārthānāṃ saṃbandho brahmaṇi tātparyaniścāyaka upalabhyata ityuktaṃ vivṛṇoti-upakrama ityādinā /",
    "GSP33brsgor1u:3225": " yaṃ manyase taṃ varaṃ tvameva prayacchetyarthaḥ /",
    "GSP33brsgor1u:3226": " sa yaḥ kaścinmāṃ brahmarūpaṃ vedasākṣādanubhavati,",
    "GSP33brsgor1u:3227": " tasya viduṣo loko mokṣo mahatāpi pātakena na ha mīyate naiva hiṃsyate na pratibadhyate jñānāgninā karmatūlarāśerdagdhatvādityāha-sa ya iti /",
    "GSP33brsgor1u:3228": " sādhvasādhunī puṇyapāpe /",
    "GSP33brsgor1u:3229": " tābhāyāmaspṛṣṭatvaṃ,",
    "GSP33brsgor1u:3230": " tatkārayitṛtvaṃ,",
    "GSP33brsgor1u:3231": " niraṅkuśaiśvaryaṃ ca sarvametaditityarthaḥ //28//",
    "GSP33brsgor1u:3232": " END BsRp_1,1.11.28",
    "GSP33brsgor1u:3233": " START BsRp_1,1.11.29",
    "GSP33brsgor1u:3234": " na vaktur ātmopadeśād iti ced adhyātmasaṃbandhabhūmā hy asmin / BBs_1,1.29 /",
    "GSP33brsgor1u:3235": " ahaṅkāravādena svātmavācakaśabdairācacakṣe,",
    "GSP33brsgor1u:3236": " uktavānityarthaḥ /",
    "GSP33brsgor1u:3237": " vākyasya indropapāsanāparatve liṅgāntaramāha-tathā vigraheti /",
    "GSP33brsgor1u:3238": " trīṇi śīrṣāṇi yasyeti triśīrṣā tvaṣṭuḥ putro viśvarūpo nāma brāhmaṇaḥ taṃ hatavānasmi /",
    "GSP33brsgor1u:3239": " rauti yathārthaṃ śabdayatīti rut vedāntavākyaṃ,",
    "GSP33brsgor1u:3240": " tanmukhe yeṣāṃ te runmukhāstebhyo 'nyānvedāntabahirmukhān yatīnaraṇyaśvabhyo dattavānasmītyarthaḥ /",
    "GSP33brsgor1u:3241": " indre prāṇaśabdopapattimāha-prāṇatvaṃ ceti /",
    "GSP33brsgor1u:3242": " vadanti laukikā apītyarthaḥ /",
    "GSP33brsgor1u:3243": " balavācinā prāṇaśabdena baladevatā lakṣyata iti bhāvaḥ /",
    "GSP33brsgor1u:3244": " indro hitapradātṛtvādhitatamaḥ,",
    "GSP33brsgor1u:3245": " karmānadhikārādapāpa ityevaṃ vyākhyeyānītyāha-niścite ceti /",
    "GSP33brsgor1u:3246": " kimindrapadena vigrahopalakṣitaṃ cinmātramucyate uta vigrahaḥ /",
    "GSP33brsgor1u:3247": " ādye vākyasya brahmaparatvaṃ siddham /",
    "GSP33brsgor1u:3248": " na dvitīya ityāha-adhyātmeti /",
    "GSP33brsgor1u:3249": " ātmani dehe 'dhigata ityadhyātmaṃ pratyagātmā /",
    "GSP33brsgor1u:3250": " sa saṃbadhyate yaiḥ śarīrasthatvādibhirindratanāvasaṃbhāvitairdharmaiste adhyātmasaṃbandhāsteṣāṃ bhūmetyarthaḥ /",
    "GSP33brsgor1u:3251": " āyuratra dehe prāṇavāyusaṃcāraḥ /",
    "GSP33brsgor1u:3252": " astitve prāṇasthitau prāṇānāmindriyāṇāṃ sthitirityarthataḥ śrutimāha-astitva iti /",
    "GSP33brsgor1u:3253": " 'athāto niśreyasādānam'ityādyā śrutiḥ /",
    "GSP33brsgor1u:3254": " indriyasthāpakatvavaddehotthāpakatvamāha-tatheti /",
    "GSP33brsgor1u:3255": " vaktṛtvamuktvā sarvādhiṣṭhānatvaṃ darśitamityāha-iti copakramyeti /",
    "GSP33brsgor1u:3256": " tattatra nānāprapañcasyātmani kalpanāyāṃ yathā dṛṣṭāntaḥ,",
    "GSP33brsgor1u:3257": " loke prasiddhasya rathasyāreṣu neminābhyormadhyasthaśalākāsu cakropāntarūpā nemirarpitā,",
    "GSP33brsgor1u:3258": " nābhaucakrapiṇḍikāyāmarā arpitāḥ,",
    "GSP33brsgor1u:3259": " evaṃ bhūtāni pañca pṛthivyādīni mīyanta iti,",
    "GSP33brsgor1u:3260": " mātrāḥ bhogyāḥ śabdādayaḥ pañceti daśa bhūtamātrāḥ prajñāmātrāsu daśasvarpitāḥ /",
    "GSP33brsgor1u:3261": " indriyajāḥ pañca śabdādiviṣayaprajñāḥ mīyante ābhiriti mātrāḥ pañca dhīndriyāṇi /",
    "GSP33brsgor1u:3262": " nemivadgrāhyaṃ grāhakeṣu areṣu kalpitamityuktvā nābhisthānīye prāṇe sarvaṃ kalpitamityāha-prāṇe 'rpitā iti /",
    "GSP33brsgor1u:3263": " sa prāṇo mama svarūpamityāha-sa ma iti /",
    "GSP33brsgor1u:3264": " tarhi pratyagātmani samanvayo na tu brahmaṇi,",
    "GSP33brsgor1u:3265": " tatrāha-ayamiti //29//",
    "GSP33brsgor1u:3266": " END BsRp_1,1.11.29",
    "GSP33brsgor1u:3267": " START BsRp_1,1.11.30",
    "GSP33brsgor1u:3268": " śāstradṛṣṭyā tūpadeśo vāmadevavat / BBs_1,1.30 /",
    "GSP33brsgor1u:3269": " ahaṅkāravādasya gatiṃ pṛcchati-kathamiti /",
    "GSP33brsgor1u:3270": " sūtramuttaram /",
    "GSP33brsgor1u:3271": " tadvyākhyāti-indra iti /",
    "GSP33brsgor1u:3272": " janmāntarakṛtaśravaṇādinā asmiñjanmani svataḥsiddhaṃ darśanamārṣam /",
    "GSP33brsgor1u:3273": " vijñeyendrastutyartha upanyāso na cetkathaṃ tarhi sa iti pṛcchati-kathamiti /",
    "GSP33brsgor1u:3274": " brahmajñānastutyarthaḥ sa ityāha-vijñāneti /",
    "GSP33brsgor1u:3275": " niyāmakaṃ brūte-yaditi /",
    "GSP33brsgor1u:3276": " pareṇa /",
    "GSP33brsgor1u:3277": " 'tasya me'ityādinā vākyenetyanvayaḥ /",
    "GSP33brsgor1u:3278": " stutimāha-etaduktamiti /",
    "GSP33brsgor1u:3279": " tasmājjñānaṃ śreṣṭhamiti śeṣaḥ /",
    "GSP33brsgor1u:3280": " stutajñānaviṣaya indra ityata āha-vijñeyaṃ tviti //30//",
    "GSP33brsgor1u:3281": " END BsRp_1,1.11.30",
    "GSP33brsgor1u:3282": " START BsRp_1,1.11.31",
    "GSP33brsgor1u:3283": " jīvamukhyaprāṇaliṅgān neti cen nopāsātraividhyādāśritatvād iha tadyogāt / BBs_1,1.31 /",
    "GSP33brsgor1u:3284": " dehotthāpanaṃ jīvaliṅgaṃ kiṃ na syāt,",
    "GSP33brsgor1u:3285": " tatrāha-śarīradhāraṇaṃ ceti /",
    "GSP33brsgor1u:3286": " sarve vāgādayaḥ prāṇā ahamahaṃ śreṣṭha iti vivadamānāḥ prajāpatimupajagmuḥ /",
    "GSP33brsgor1u:3287": " sa ca tānuvāca,",
    "GSP33brsgor1u:3288": " yasminnutkrānte śarīraṃ pāpiṣṭhataraṃ patiṣyati sa vaḥ śreṣṭha iti tathākrameṇa vāgādipūtkrānteṣvapi mūkādibhāvena śarīraṃ svasthamasthāt /",
    "GSP33brsgor1u:3289": " mukhyaprāṇasya tu uccikramiṣāyāṃ sarveṣāṃ vyākulatvāptau tānvāgādīnvariṣṭhaḥ prāṇa uvāca,",
    "GSP33brsgor1u:3290": " yūyaṃ mohaṃ māpadyatha yato 'hamevaitatkaromi /",
    "GSP33brsgor1u:3291": " kiṃ tat, pañcadhā prāṇāpānādibhāvenātmānaṃ vibhajya etadvāti gacchatīti vānaṃ tadeva bāṇamasthiraṃ śarīramavaṣṭabhyāśritya dhārayāmītyarthaḥ",
    "GSP33brsgor1u:3292": " dvivacanasahavāsotkrāntiśruteśca na brahma grāhyamityāha-jīvamukhyeti /",
    "GSP33brsgor1u:3293": " abhedanirdeśamāha-yo vā iti /",
    "GSP33brsgor1u:3294": " bhedamāha-saheti /",
    "GSP33brsgor1u:3295": " yadi jīvamukhyaprāṇayorliṅgādupāstatvaṃ tarhi brahmaṇo 'pi liṅgānāmuktatvādupāsanaṃ syāt /",
    "GSP33brsgor1u:3296": " na ceṣṭāpattiḥ. upakramādina niścitaikavākyatābhaṅgaprasaṅgādityāha-naitadevamityādinā /",
    "GSP33brsgor1u:3297": " naca svatantrapadārthabhedādvākyabhedaḥ kiṃ na syāditi vācyaṃ,",
    "GSP33brsgor1u:3298": " jīvamukhyaprāṇayoruktaliṅgānāṃ brahmaṇinetaṃ śakyatayā svātantryāsiddheḥ,",
    "GSP33brsgor1u:3299": " aphalapadārthasya phalavadvākyārthaśeṣatvena pradhānavākyārthānusāreṇa talliṅganayasyocitatvācca /",
    "GSP33brsgor1u:3300": " nahi pradhānavākyārthabrahmaliṅgamanyathā netuṃ śakyaṃ,",
    "GSP33brsgor1u:3301": " na vā taducitamityāha-naca brahmaliṅgamiti /",
    "GSP33brsgor1u:3302": " sūtraśeṣaṃ vyācaṣṭe-āśritatvācceti /",
    "GSP33brsgor1u:3303": " anyatra 'ata eva prāṇaḥ'ityādau vṛtterāśritvādihāpi tasya brahmaliṅgasya yogādbrahmapara eva prāṇaśabda ityarthaḥ /",
    "GSP33brsgor1u:3304": " prāṇādiliṅgāni sarvātmake brahmaṇyanāyāsena netuṃ śakyanītyāha-yattvityādinā /",
    "GSP33brsgor1u:3305": " yasminnetau preryatvena sthitau tenetareṇa brahmaṇā sarve prāṇādivyāpāraṃ kurvantītyarthaḥ /",
    "GSP33brsgor1u:3306": " viśeṣaṃ paricchedābhimānamityarthaḥ /",
    "GSP33brsgor1u:3307": " 'vatkāraṃ vidyāt'iti na vakturjñeyatvamucyate,",
    "GSP33brsgor1u:3308": " tasya lokasiddhatvāt,",
    "GSP33brsgor1u:3309": " kintu tasya brahmatvaṃ bodhyate /",
    "GSP33brsgor1u:3310": " tadbodhābhimukhyāya liṅgādaya ityatra śrutyantaramāha-yadvāceti /",
    "GSP33brsgor1u:3311": " yena caitanyena vāgabhyudyate svakāryābhimukhyena preryate tadeva vāgādiragamyaṃ brahmetyarthaḥ /",
    "GSP33brsgor1u:3312": " tattvaṃpadavācyayoḥ svarūpato bhedasthābhyāmupalakṣyātmasvarūpābhedādekatvaṃ nirdiśyata ityāha-naiṣa doṣa iti /",
    "GSP33brsgor1u:3313": " svamatena sūtraṃ vyākhyāya vṛttikṛnmatena vyācaṣṭe-athaveti /",
    "GSP33brsgor1u:3314": " upāsanātritvaprasaṅgāditi pūrvamuktam /",
    "GSP33brsgor1u:3315": " atra triprakārakasyaikabrahmaviśeṣekasyaikasyopāsanasya vivakṣitatvādityarthaḥ /",
    "GSP33brsgor1u:3316": " ato na vākyobheda iti bhāvaḥ /",
    "GSP33brsgor1u:3317": " dehaceṣṭātmakajīvanahetutvaṃ prāṇasyāyuṣṭvaṃ dehāpekṣayā tasya āmukteravasthānādamṛtatvaṃ,",
    "GSP33brsgor1u:3318": " utthāpayatītyukthatvamiti prāṇadharmaḥ /",
    "GSP33brsgor1u:3319": " jīvadharmānāha-atheti /",
    "GSP33brsgor1u:3320": " buddhiprāṇayoḥ sahasthityutkrāntyuktyanantaramityarthaḥ /",
    "GSP33brsgor1u:3321": " atra prajñāpadena sābhāsā jīvākhyā buddhirucyate /",
    "GSP33brsgor1u:3322": " tasyāḥ saṃbhandhīni dṛśyāni sarvāṇi bhūtāni yathaikaṃ bhavantyadhiṣṭhānacidātmanā tathā vyākhyāsyāma ityupakramyoktam-'vāgeva'ityādi /",
    "GSP33brsgor1u:3323": " cakṣurevāsyā ekamaṅgamadūduhadityādiparyāyāṇāṃ saṃkṣiptārthaṃ ucyate /",
    "GSP33brsgor1u:3324": " utpannāyā asatkalpanāyāḥ sābhāsabuddhernāmaprapañcaviṣayitvamardhaṃ śarīram,",
    "GSP33brsgor1u:3325": " arthātmakarūpaprapañcaviṣayitvamardhaṃ śarīramiti militvā viṣayitvākhyaṃ pūrṇaṃ śarīramindriyasādhyam /",
    "GSP33brsgor1u:3326": " tatra karmendriyeṣu vāgevāsyāḥ prajñāyā ekamaṅgaṃ dehārdhamadūduhat pūrayāmāsa /",
    "GSP33brsgor1u:3327": " vāgindriyadvārā nāmaprapañcaviṣayitvaṃ buddhirlabhata ityarthaḥ /",
    "GSP33brsgor1u:3328": " caturthī ṣaṣṭhyarthā /",
    "GSP33brsgor1u:3329": " tasyāḥ punarnāma kila cakṣurādinā prativihitā jñāpitābhūtamātrā rūpādyartharūpā parastādaparārdhe kāraṇaṃ bhavati /",
    "GSP33brsgor1u:3330": " jñānakāraṇadvarārthaprapañcaviṣayitvaṃ buddhiḥ prāpnotītyarthaḥ /",
    "GSP33brsgor1u:3331": " evaṃ buddheḥ sarvārthadraṣṭṛtvamupapādya tanniṣṭhacitpratibimbadvārā sākṣiṇi draṣṭṛtvādhyāsamāha-prajñayeti /",
    "GSP33brsgor1u:3332": " buddhidvārā cidātmā vācamindriyaṃsamāruhya tasyāḥ prerako bhūtvā vācā karaṇena sarvāṇi nāmāni vaktavyatvenāpnoti,",
    "GSP33brsgor1u:3333": " cakṣuṣā sarvāṇi rūpāṇi paśyatītyevaṃ draṣṭā bhavatītyarthaḥ /",
    "GSP33brsgor1u:3334": " tathāca sarvadraṣṭṛtvaṃ cidātmani draṣṭṛtvādhyāsanimittatvaṃ ca buddherdharma ityuktaṃ bhavati sarvādhāratvāndatvādiḥ brahmadharma ityāha-tā vā iti /",
    "GSP33brsgor1u:3335": " daśatvaṃ vyākhyātam /",
    "GSP33brsgor1u:3336": " prajñā indriyajātyā adhikṛtya grāhyā bhūtamātrā vartante,",
    "GSP33brsgor1u:3337": " prajñāmātrā indriyāṇi grāhyaṃ bhūtajātamadhikṛtya vartanta iti grāhya grāhakayormithaḥ sāpekṣatvamuktaṃ sādhayati-yaditi /",
    "GSP33brsgor1u:3338": " tadeva sphuṭayati-na hīti /",
    "GSP33brsgor1u:3339": " grāhyeṇa grāhyasvarūpaṃ na sidhyati kintu grāhakeṇa /",
    "GSP33brsgor1u:3340": " evaṃ grāhakamapi grāhyamanapekṣyā na sidhyati /",
    "GSP33brsgor1u:3341": " tasmātsāpekṣatvādetadgrāhyagrāhakadvayaṃ vastuto na bhinnaṃ kintu cidātmanyaropitamityāha-",
    "GSP33brsgor1u:3342": " no iti /",
    "GSP33brsgor1u:3343": " tadyathetyādi kṛtavyākhyānam /",
    "GSP33brsgor1u:3344": " sūtrārthamupasaṃharati-tasmāditi /",
    "GSP33brsgor1u:3345": " anyadharmeṇānyasyopāsanaṃ kathamityāśaṅkyāśritatvādityāha-anyatrāpīti /",
    "GSP33brsgor1u:3346": " upādhirjīvaḥ /",
    "GSP33brsgor1u:3347": " tat anyadharmeṇopāsanam /",
    "GSP33brsgor1u:3348": " iyamasaṃgatā vyākhyā /",
    "GSP33brsgor1u:3349": " tathāhi-na tāvadāruṇyādyanekaguṇaviśiṣṭaprāptakrayaṇavadupāsātrayaviśiṣṭasya brahmaṇo vidhiḥ saṃbhavati,",
    "GSP33brsgor1u:3350": " siddhasya vidhyanarhatvāt /",
    "GSP33brsgor1u:3351": " nāpi brahmānuvādenopāsātrayavidhiḥ,",
    "GSP33brsgor1u:3352": " vākyabhedāt /",
    "GSP33brsgor1u:3353": " naca nānādharmaviśiṣṭamekamupāsanaṃ vidhīyata iti vācyaṃ,",
    "GSP33brsgor1u:3354": " tādṛśavidhivākyasyātrāśravaṇāt /",
    "GSP33brsgor1u:3355": " naca 'taṃ māmāyuramṛtamityupāḥsva'ityatra māmiti jīvena,",
    "GSP33brsgor1u:3356": " āyuriti prāṇena,",
    "GSP33brsgor1u:3357": " amṛtamiti brahmaṇā svasvadharmavatā viśiṣṭopāsanāvidhiriti vācyaṃ,",
    "GSP33brsgor1u:3358": " sarveṣāṃ dharmāṇāmaśravaṇāt,",
    "GSP33brsgor1u:3359": " brahmāśruteśca /",
    "GSP33brsgor1u:3360": " 'prāṇo vā amṛtam'iti prāṇasyaivāmṛtatvaśruteḥ /",
    "GSP33brsgor1u:3361": " ata upāsanāvidhilubdhena 'vaktāraṃ vidyāt' 'etadevokthamupāsīta' 'sa ma ātmeti vidyāt'iti jīvaprāṇabrahmopāsanavidhayaḥ,",
    "GSP33brsgor1u:3362": " anye guṇavidhaya iti svīkṛtyaikavākyatvaṃ tyājyaṃ,",
    "GSP33brsgor1u:3363": " taccāyuktaṃ,",
    "GSP33brsgor1u:3364": " upakramādinaikavākyatānirṇayāditi /",
    "GSP33brsgor1u:3365": " tasmājjñeyapratyagbrahmaparamidaṃ vākyamityupasaṃharati-tasmāditi //31//",
    "GSP33brsgor1u:3366": " END BsRp_1,1.11.31",
    "GSP33brsgor1u:3367": " iti śrīmatparamahaṃsaparivrājakācāryaśrīgovindānandabhagavatpādakṛtau śrīmacchārīrakamīmāṃsāvyākhāyāyāṃ bhāṣyaratnaprabhāyāṃ prathamādhyāyasya prathamaḥ pādaḥ //1//",
    "GSP33brsgor1u:3368": " // iti prathamasyādhyāyasya spaṣṭabrahmaliṅgaśrutisamanvayākhyaḥ prathamaḥ pādaḥ // ____________________________________________________________________________________________",
    "GSP33brsgor1u:3369": " prathamādhyāye dvitīyaḥ pādaḥ /",
    "GSP33brsgor1u:3370": " śrīrāmaṃ siddhamattāraṃ guhāśāyinamāntaram /",
    "GSP33brsgor1u:3371": " antaryāmiṇamajñeyaṃ vaiśvānaramahaṃ bhaje //1//",
    "GSP33brsgor1u:3372": " START BsRp_1,2.1.1",
    "GSP33brsgor1u:3373": " sarvatra prasiddhopadeśāt / BBs_1,2.1 /",
    "GSP33brsgor1u:3374": " pūrvapādenottarapādayoḥ saṃgatiṃ vaktuṃ vṛttamanuvadati-prathama iti /",
    "GSP33brsgor1u:3375": " jagatkāraṇatvoktayā vyāpitvādikamarthātsidvam /",
    "GSP33brsgor1u:3376": " tadupajīvyottaraṃ pādadvayaṃ pravartata iti hetuhetumadvāvaḥ saṃgatiḥ /",
    "GSP33brsgor1u:3377": " kathaṃ pādabheda ityāśaṅkya pādānāṃ prameyabhedamāha-arthāntareti /",
    "GSP33brsgor1u:3378": " ākāśādiśabdānāṃ spaṣṭabrahmaliṅgairbrahmaṇi samanvayo darśitaḥ /",
    "GSP33brsgor1u:3379": " aspaṣṭabrahmaliṅgavākyasamanvayaḥ pādadvaye vakṣyate /",
    "GSP33brsgor1u:3380": " prāyeṇopāsyajñeyabrahmabhedātpādayoravāntarabheda iti bhāvaḥ /",
    "GSP33brsgor1u:3381": " chāndogyavākyamudāharati-idamiti /",
    "GSP33brsgor1u:3382": " tasmājjāyata iti tajjaṃ,",
    "GSP33brsgor1u:3383": " tasmiṃllīyata iti tallaṃ,",
    "GSP33brsgor1u:3384": " tasminnaniti ceṣṭata iti tadanaṃ,",
    "GSP33brsgor1u:3385": " tajjaṃ ca tallaṃ ca tadanaṃ ceti tajjalān /",
    "GSP33brsgor1u:3386": " karmadhāraye 'smin śākapārthivanyāyena madhyamapadasya tacchabdasya lopaḥ /",
    "GSP33brsgor1u:3387": " tajjalānamiti vācye chāndaso 'vayavalopaḥ /",
    "GSP33brsgor1u:3388": " itiśabdo hetau /",
    "GSP33brsgor1u:3389": " sarvamidaṃ jagadbrahmaiva,",
    "GSP33brsgor1u:3390": " tadvivartatvādityarthaḥ /",
    "GSP33brsgor1u:3391": " brahmaṇi mitrāmitrabhedābhāvācchānto rāgādirahito bhavediti guṇavidhiḥ /",
    "GSP33brsgor1u:3392": " sakratumupāsanaṃ kurvīteti vihitopāsanasya 'upāsīta'ityanuvādātphalamāha-atheti /",
    "GSP33brsgor1u:3393": " kratumayaḥ saṃkalpavikāra ityarthaḥ /",
    "GSP33brsgor1u:3394": " puruṣasya dhyānavikāratvaṃ sphuṭayati-yatheti /",
    "GSP33brsgor1u:3395": " iha yadhyāyati,",
    "GSP33brsgor1u:3396": " mṛtvā dhyānamahimnā tadhyeyarūpeṇa jāyata ityarthaḥ /",
    "GSP33brsgor1u:3397": " kratumayaḥ saṃkalpapradhāna iti vārthaḥ /",
    "GSP33brsgor1u:3398": " kratorviṣayamāhamana iti /",
    "GSP33brsgor1u:3399": " brahmotyupakramānmanomayaṃ prāṇaśarīraṃ bhārūpaṃ satyasaṃkalpamantarhradaye dhyeyamityarthaḥ /",
    "GSP33brsgor1u:3400": " pūrvatra brahmaliṅgairabrahmaliṅgabādha uktaḥ,",
    "GSP33brsgor1u:3401": " na tathehopakrame brahmaṇo liṅgamasti,",
    "GSP33brsgor1u:3402": " kintu prakaraṇam /",
    "GSP33brsgor1u:3403": " tacca śāntiguṇavidhānārthamanyathāsidvam /",
    "GSP33brsgor1u:3404": " ato jīvaliṅgaṃ balīya iti pratyudāharaṇena pūrvapakṣayati-śārīra ityādinā /",
    "GSP33brsgor1u:3405": " śrutimāśaṅkyānyathāsidyā pariharati-naiṣa doṣa iti /",
    "GSP33brsgor1u:3406": " śamavidhiparatve hetumāha-yatkāraṇamiti /",
    "GSP33brsgor1u:3407": " yata evamāha tasmācchamavidhiparamityanvayaḥ /",
    "GSP33brsgor1u:3408": " [atredaṃśabdaḥ prakṛtabrahmaparāmarśārtho natu jagatparāmarśārthaḥ,",
    "GSP33brsgor1u:3409": " jagadviśeṣaṇe prayojanābhāvāt /",
    "GSP33brsgor1u:3410": " atra prayojanābhāve 'pi yatra prayojanaṃ tatra bhavatyeva jagadviśeṣaṇaṃ,",
    "GSP33brsgor1u:3411": " yathā 'ātmaivedaṃ sarvam' /",
    "GSP33brsgor1u:3412": " atra bādhāyāṃ samānādhikaraṇadārḍhyārthaṃ viśeṣaṇamāvaśyakaṃ,",
    "GSP33brsgor1u:3413": " tadvākyasya jñeyabrahmaviṣayatvāt /",
    "GSP33brsgor1u:3414": " atra tūpāsanāyāṃ bādhānāvaśyakatvadviṣayābhedena brahmaṇa upāsyatvāt /",
    "GSP33brsgor1u:3415": " ṭanaca śameti /",
    "GSP33brsgor1u:3416": " śamadhyānayorvidhau vākyabhedāpatterityarthaḥ /",
    "GSP33brsgor1u:3417": " janmaparamparayā jīvasyāpi sarvakarmatvādisaṃbhavamāha-sarvakarmeti /",
    "GSP33brsgor1u:3418": " sarvāṇi karmāṇi yasya /",
    "GSP33brsgor1u:3419": " sarve kāmā bhogya yasya /",
    "GSP33brsgor1u:3420": " sarvagandhaḥ sarvarasa ityādirādiśabdārthaḥ /",
    "GSP33brsgor1u:3421": " ārāgramātrasyeti /",
    "GSP33brsgor1u:3422": " totraprotāyaḥ-śalākāgraparimāṇasyetyarthaḥ /",
    "GSP33brsgor1u:3423": " sarvatra prasidvabrahmaṇa evātropāsyatvopadeśānna jīva upāsya iti sūtrārthamāha-sarvatreti /",
    "GSP33brsgor1u:3424": " yatra phalaṃ nocyate tatra pūrvottarapakṣasidviḥ phalamiti mantavyam /",
    "GSP33brsgor1u:3425": " tadyapi nirākāṅkṣaṃ brahma tathāpi manaḥpracuramupadhirasya,",
    "GSP33brsgor1u:3426": " prāṇaḥ śarīramasyeti samāsāntargatasarvanāmnaḥ saṃnihitaviśeṣyākāṅkṣatvādbrahma saṃbadhyate /",
    "GSP33brsgor1u:3427": " 'syonaṃ te sadanaṃ karomi'iti saṃskārārthasadanasya nirākāṅkṣasyāpi 'tasminsīda'iti sākāṅkṣatacchabdena parāmarśadarśanādityāha-atrocyata iti",
    "GSP33brsgor1u:3428": " syonaṃ pātraṃ te puroḍāśasyeti śrutyarthaḥ /",
    "GSP33brsgor1u:3429": " jīvo 'pi liṅgātsaṃnihita ityata āha-jīvastviti /",
    "GSP33brsgor1u:3430": " idaṃ hi liṅgadvayaṃ lokasidvaṃ jīvaṃ na saṃnidhāpayati,",
    "GSP33brsgor1u:3431": " duḥkhina upāstyayogyatvātphalābhāvācca /",
    "GSP33brsgor1u:3432": " ato viśvajinnyāyena sarvābhilaṣitamānandarūpaṃ brahmaivopāsanākriyānubandhīti bhāvaḥ /",
    "GSP33brsgor1u:3433": " kiñca brahmapadaśrutyā liṅgabādha ityāha-naceti /",
    "GSP33brsgor1u:3434": " anyatarākāṅkṣānugṛhītaṃ phalavatprakaraṇaṃ viphaliṅgādvalīya iti samudāyārthaḥ //1//",
    "GSP33brsgor1u:3435": " END BsRp_1,2.1.1",
    "GSP33brsgor1u:3436": " START BsRp_1,2.1.2",
    "GSP33brsgor1u:3437": " vivakṣitaguṇopapatteś ca / BBs_1,2.2 /",
    "GSP33brsgor1u:3438": " vastuno vivakṣāyāḥ phalamupādānaṃ svīkāraḥ,",
    "GSP33brsgor1u:3439": " sa ca prakṛteṣu guṇeṣvastīti vivakṣopacāra ityāha-tathāpyupādāneneti /",
    "GSP33brsgor1u:3440": " nanvidaṃ grāhyamidaṃ tyājyamiti dhīrvivakṣādīnā vede kutaḥ syādityata āha-upādānānupādāne tviti /",
    "GSP33brsgor1u:3441": " tātparyaṃ nāma phalavadarthapratityanukūlatvaṃ śabdadharmaḥ /",
    "GSP33brsgor1u:3442": " upakramādinā tasya jñānāttayoravagama ityarthaḥ /",
    "GSP33brsgor1u:3443": " tadiheti /",
    "GSP33brsgor1u:3444": " tat tasmāt /",
    "GSP33brsgor1u:3445": " tātparyavattvādityarthaḥ /",
    "GSP33brsgor1u:3446": " sarvātmatve pramāṇamāha-tathāceti /",
    "GSP33brsgor1u:3447": " jīrṇaḥ sthaviro yo daṇḍena vañcati gacchati so 'pi tvameva /",
    "GSP33brsgor1u:3448": " yo jāto bālaḥ sa tvameva /",
    "GSP33brsgor1u:3449": " sarvataḥ sarvāsu dikṣu śrutayaḥ śrotrāṇyasyeti sarvataḥ śrutimat /",
    "GSP33brsgor1u:3450": " sarvajantūnāṃ prasidvāḥ pāṇyādayastasyeti sarvātmatvoktiḥ //2//",
    "GSP33brsgor1u:3451": " END BsRp_1,2.1.2",
    "GSP33brsgor1u:3452": " START BsRp_1,2.1.3",
    "GSP33brsgor1u:3453": " anupapattes tu na śārīraḥ / BBs_1,2.3 /",
    "GSP33brsgor1u:3454": " nanu jīvadharmaścebrahmaṇi yojyante tarhi brahmadharmā eva jīve kimiti na yojyante,",
    "GSP33brsgor1u:3455": " tatrāha-anupapatteriti /",
    "GSP33brsgor1u:3456": " sūtraṃ vyācaṣṭe-pūrveṇeti /",
    "GSP33brsgor1u:3457": " sarvātmatvādirūktanyāyaḥ /",
    "GSP33brsgor1u:3458": " kalpitasya dharmā adhiṣṭhāne saṃbadhyante,",
    "GSP33brsgor1u:3459": " nādhiṣṭhānadharmāḥ kalpita iti bhāvaḥ /",
    "GSP33brsgor1u:3460": " jhradhiṣṭhānajñānakāle kalpitadharmābhāvāt /",
    "GSP33brsgor1u:3461": " ṭavāgeva vākaḥ so 'syāstīti vākī,",
    "GSP33brsgor1u:3462": " na vākī avākī /",
    "GSP33brsgor1u:3463": " anindriya ityarthaḥ /",
    "GSP33brsgor1u:3464": " kutrāpyādaraḥ kāmo 'sya nāstītyanādaraḥ /",
    "GSP33brsgor1u:3465": " nityatṛpta ityarthaḥ /",
    "GSP33brsgor1u:3466": " jyāyastvādyanupapattau śārīra iti paricchedo hetuḥ sūtroktaḥ /",
    "GSP33brsgor1u:3467": " sa tu jīvasyaiva nośvarasyetyāha-satyamityādinā //3 //",
    "GSP33brsgor1u:3468": " END BsRp_1,2.1.3",
    "GSP33brsgor1u:3469": " START BsRp_1,2.1.4",
    "GSP33brsgor1u:3470": " karmakartṛvyapadeśāc ca / BBs_1,2.4 /",
    "GSP33brsgor1u:3471": " prāpakatvena vyapadiśatīti saṃbandhaḥ /",
    "GSP33brsgor1u:3472": " karmakartṛvyapadeśapadasyārthāntaramāha-tathopāsyeti //4 //",
    "GSP33brsgor1u:3473": " END BsRp_1,2.1.4",
    "GSP33brsgor1u:3474": " START BsRp_1,2.1.5",
    "GSP33brsgor1u:3475": " śabdaviśeṣāt / BBs_1,2.5 /",
    "GSP33brsgor1u:3476": " ekārthatvaṃ prakaraṇasya samānatvam /",
    "GSP33brsgor1u:3477": " antarātmanniti vibhaktilopaśchāndasaḥ /",
    "GSP33brsgor1u:3478": " śabdayorviśeṣo vibhaktibhedaḥ /",
    "GSP33brsgor1u:3479": " tasmāttadarthayorbheda iti sūtrārthaḥ //5//",
    "GSP33brsgor1u:3480": " END BsRp_1,2.1.5",
    "GSP33brsgor1u:3481": " START BsRp_1,2.1.6",
    "GSP33brsgor1u:3482": " smṛteś ca / BBs_1,2.6 /",
    "GSP33brsgor1u:3483": " smṛtau hṛdisthasya jīvādbhedokterannāpi hṛdistho manomaya īśvara ityāha-smṛteśceti /",
    "GSP33brsgor1u:3484": " bhūtāni jīvān /",
    "GSP33brsgor1u:3485": " yantraṃ śarīram /",
    "GSP33brsgor1u:3486": " atra sūtrakṛtā satyabheda ukta iti bhrāntinirāsāyekṣatyadhikaraṇe nirastamapi codyamudbhāvya nirasyati-atrāhetyādinā /",
    "GSP33brsgor1u:3487": " tvaduktarītyā vastuta ekatvameva,",
    "GSP33brsgor1u:3488": " bhedastu kalpitaḥ sūtreṣvanūdyata ityāha-satyamiti //6//",
    "GSP33brsgor1u:3489": " END BsRp_1,2.1.6",
    "GSP33brsgor1u:3490": " START BsRp_1,2.1.7",
    "GSP33brsgor1u:3491": " arbhakaustvāt tadvyapadeśāc ca neti cen na nicāyyatvād evaṃ vyomavac ca / BBs_1,2.7 /",
    "GSP33brsgor1u:3492": " arbhakamoko yasya sor'bhakaukāḥ tasya bhāvastattvaṃ tasmādārthikamalpatvam /",
    "GSP33brsgor1u:3493": " aṇīyānityalpatvavācakaśabdenāpi śrutamityāha-svaśabdeneti /",
    "GSP33brsgor1u:3494": " nāyaṃ doṣa ityuktaṃ vivṛṇoti-na tāvaditi /",
    "GSP33brsgor1u:3495": " kathamapi /",
    "GSP33brsgor1u:3496": " brahmabhāvapekṣayāpītyarthaḥ /",
    "GSP33brsgor1u:3497": " paricechedatyāgaṃ vinā brahmatvāsaṃbhavāt tattyāge ca brahmaṇa evopāsyatvamāyātīti bhāvaḥ /",
    "GSP33brsgor1u:3498": " vibhoḥ paricchedoktau dṛṣṭāntamāha-yathā samasyeti /",
    "GSP33brsgor1u:3499": " sarveśvarasyāyodhyāyāṃ sthityapekṣayā paricchedoktivadalpahṛdi dhyeyatvena tathoktirityarthaḥ /",
    "GSP33brsgor1u:3500": " nanu kimiti hṛdayabheva prāyeṇocyate,",
    "GSP33brsgor1u:3501": " tatrāha-tatreti /",
    "GSP33brsgor1u:3502": " hṛdaye paramātmano budvivṛttirgrahikā bhavati /",
    "GSP33brsgor1u:3503": " ata īśvarābhivyaktisthānatvāttaduktirityarthaḥ /",
    "GSP33brsgor1u:3504": " vyomadṛṣṭāntāsinā śaṅkālatāpi kācicchinnetyāha-tatra yadāśaṅkyata ityādinā /",
    "GSP33brsgor1u:3505": " bhinnāyatanatve 'pi vyomnaḥ satyabhedādyabhāvāditi bhāvaḥ //7//",
    "GSP33brsgor1u:3506": " END BsRp_1,2.1.7",
    "GSP33brsgor1u:3507": " START BsRp_1,2.1.8",
    "GSP33brsgor1u:3508": " saṃbhogaprāptir iti cen na vaiśeṣyāt / BBs_1,2.8 /",
    "GSP33brsgor1u:3509": " brahmaṇo hārdatve 'niṣṭasaṃbhogāpatterjīva eva hārda upāsya iti śaṅkāṃ vyācaṣṭe-vyomavaditi /",
    "GSP33brsgor1u:3510": " brahma bhoktṛ syāta,",
    "GSP33brsgor1u:3511": " hārdatve sati cetanatvāt,",
    "GSP33brsgor1u:3512": " jīvābhinnatvācca jīvavadityuktaṃ nirasyati-na /",
    "GSP33brsgor1u:3513": " vaiśeṣyāditi /",
    "GSP33brsgor1u:3514": " dharmādharmavattvamupādhirityarthaḥ /",
    "GSP33brsgor1u:3515": " ayameva viśeṣo vaiśeṣyaṃ /",
    "GSP33brsgor1u:3516": " svārthe ṣyañpratyayaḥ /",
    "GSP33brsgor1u:3517": " viśeṣasyātiśayārtho vā /",
    "GSP33brsgor1u:3518": " dharmādeḥ svāśraye phalahetutvamatiśayaḥ,",
    "GSP33brsgor1u:3519": " tasmāditi sūtrārthaḥ /",
    "GSP33brsgor1u:3520": " kiñca vibhavo bahava ātmāna iti vādināmekasmindehe sarvātmanāṃ bhoktṛtvaprasaṅgaḥ,",
    "GSP33brsgor1u:3521": " svakarmārjita eva dehe bhoga iti parihāraśca tulya iti na vayaṃ paryanuyojyā ityāha-sarvagateti /",
    "GSP33brsgor1u:3522": " vastutasteṣāmeva bhogasāṃkaryamityagre vakṣyate /",
    "GSP33brsgor1u:3523": " brahmaṇo jīvābhinnatvaṃ śrutyā niścitya tena bhoktṛtvānumāne upajīvyaśrutibādhamāha-yathāśāstramiti /",
    "GSP33brsgor1u:3524": " arthaṃ mukhamātraṃ jaratyā vṛddhāyāḥ kāmayate nāṅgānīti so 'yamardhajaratīyanyāyaḥ /",
    "GSP33brsgor1u:3525": " sa cātra na yuktaḥ /",
    "GSP33brsgor1u:3526": " na hyabhedamaṅgīkṛtyābhoktṛtvaṃ tyaktuṃ yuktaṃ,",
    "GSP33brsgor1u:3527": " śrutyaivābheda siddhyarthaṃ bhoktṛtvavāraṇādityāha-śāstraṃ ceti /",
    "GSP33brsgor1u:3528": " nanvekatvaṃ mayā śrutyā na gṛhītaṃ,",
    "GSP33brsgor1u:3529": " yonopajīvyabādhaḥ syāt /",
    "GSP33brsgor1u:3530": " kintu tvaduktyā gṛhītamityāśaṅkya bimbapratibimbayoḥ kalpitabhedena bhoktṛtvābhoktṛtvavyavasthopapatteraprayojako heturityāha-athāgṛhītamityādinā",
    "GSP33brsgor1u:3531": " kalpitāsaṅgitvamadhiṣṭhānasya vaiśeṣyamityasminnarthe 'pi sūtraṃ pātayati-tadāheti /",
    "GSP33brsgor1u:3532": " brahmaṇo hārdatve bādhakābhāvacchāṇḍilyavidyāvākyaṃ brahmaṇyupāsye samanvitamiti sidvam //8//",
    "GSP33brsgor1u:3533": " END BsRp_1,2.1.8",
    "GSP33brsgor1u:3534": " START BsRp_1,2.2.9-10",
    "GSP33brsgor1u:3535": " attā carācaragrahaṇāt / BBs_1,2.9 /",
    "GSP33brsgor1u:3536": " prakaraṇāc ca / BBs_1,2.10 /",
    "GSP33brsgor1u:3537": " attācarācaragrahaṇāt /",
    "GSP33brsgor1u:3538": " 'yasya brahmakṣatrādijagadodanaḥ,",
    "GSP33brsgor1u:3539": " mṛtyuḥ sarvaprāṇimārako 'pi yasyopasecanamodanasaṃskārakaghṛtaprāyaḥ,",
    "GSP33brsgor1u:3540": " so 'ttā yatra śuddhe cinmātre 'bhedakalpanayā vartate tacchudvaṃ brahma itthā itthaṃ īśvarasyāpyadhiṣṭhānabhūtaṃ ko veda /",
    "GSP33brsgor1u:3541": " cittaśuddhādyupāyaṃ vinā ko 'pi na jānātītyarthaḥ /",
    "GSP33brsgor1u:3542": " saṃśayabījamāha-viśeṣeti /",
    "GSP33brsgor1u:3543": " 'sa tvamagni prabrūhi'ityagneḥ,",
    "GSP33brsgor1u:3544": " 'yeyaṃ prete vicikitsā'iti jīvasya,",
    "GSP33brsgor1u:3545": " 'anyatra dharmāt'iti brahmaṇaḥ praśnaḥ /",
    "GSP33brsgor1u:3546": " 'lokādimagniṃ tamuvāca'ityagneḥ /",
    "GSP33brsgor1u:3547": " 'hanta ta idaṃ pravakṣyāmi'itītarayoḥ prativacanamupalabhyata ityarthaḥ /",
    "GSP33brsgor1u:3548": " pūrvatra brahmaṇo bhoktṛtvaṃ nāstītyuktaṃ,",
    "GSP33brsgor1u:3549": " tadupajīvya pūrvapakṣayati-kiṃ tāvaditi /",
    "GSP33brsgor1u:3550": " agniprakaraṇamatītamityarucerāha-jīvo veti /",
    "GSP33brsgor1u:3551": " pūrvapakṣe jīvopāsti:,",
    "GSP33brsgor1u:3552": " sidvānte nirviśeṣabrahmajñānamiti phalabhedaḥ /",
    "GSP33brsgor1u:3553": " odanaśabdo bhogyavācīti pūrvapakṣaḥ /",
    "GSP33brsgor1u:3554": " sidvāntastu brahmakṣatraśabedairūpasthāpitakāryamātre gauṇa odanaśabdaḥ /",
    "GSP33brsgor1u:3555": " guṇaścātra mṛtyūpasecanapadena saṃnidhāpitaṃ prasidvaudanagataṃ vināśyatvaṃ gṛhyate,",
    "GSP33brsgor1u:3556": " gauṇaśabdasya saṃnihitaguṇagrāhitvāt /",
    "GSP33brsgor1u:3557": " tathāca sarvasya vināśyatvena bhānālliṅgādīśvaro 'ttetyāhanaiṣa doṣa iti /",
    "GSP33brsgor1u:3558": " tasya saṃnihitatvāditi /",
    "GSP33brsgor1u:3559": " 'pippalaṃ svādvatti'iti bhogasya pūrvoktatvādityarthaḥ // 9 // //10//",
    "GSP33brsgor1u:3560": " END BsRp_1,2.2.9-10",
    "GSP33brsgor1u:3561": " START BsRp_1,2.3.11",
    "GSP33brsgor1u:3562": " guhāṃ praviṣṭāv ātmānau hi taddarśanāt / BBs_1,2.11 /",
    "GSP33brsgor1u:3563": " attṛvākyānantaravākyasyāpi jñeyātmani samanvayamāha-guhāmiti /",
    "GSP33brsgor1u:3564": " ṛtamavaśyaṃbhāvi karmaphalaṃ pibantau bhuñjānau,",
    "GSP33brsgor1u:3565": " sukṛtasya karmaṇo loke kārye dehe parasya brahmaṇor'dhaṃ sthānamarhatīti parārdhaṃ",
    "GSP33brsgor1u:3566": " hṛdayaṃ paramaṃ śreṣṭhaṃ tasminyā guhā nabhorūpā vudvirūpā vā tāṃ praviśya sthitau",
    "GSP33brsgor1u:3567": " chāyātapavat mitho virudvau tau brahmavidaḥ karmiṇaśca vadanti /",
    "GSP33brsgor1u:3568": " trirnāciketo 'gniścito yaiste triṇāciketāḥ te 'pi vadantītyarthaḥ /",
    "GSP33brsgor1u:3569": " nāciketavākyānāmadhyayanaṃ,",
    "GSP33brsgor1u:3570": " tadarthajñānaṃ,",
    "GSP33brsgor1u:3571": " tadanuṣṭhānaṃ ceti tritvaṃ bodhyam /",
    "GSP33brsgor1u:3572": " buddhyavacchinnajīvasya paramātmanaśca prakṛtatvātsaṃśayamāha-tatreti /",
    "GSP33brsgor1u:3573": " pūrvottarapakṣayoḥ phalaṃ svayamevāha-yadītyādinā /",
    "GSP33brsgor1u:3574": " tadapi jīvasya budvivailakṣaṇyamapītyarthaḥ /",
    "GSP33brsgor1u:3575": " manuṣye prete mṛte sati yeyaṃ vicikitsā saṃśayaḥ paraloke bhoktāstītyeke,",
    "GSP33brsgor1u:3576": " nāstītyanye /",
    "GSP33brsgor1u:3577": " atastvayopadiṣṭo 'hametadātmatattvaṃ jānīyāmityarthaḥ /",
    "GSP33brsgor1u:3578": " tadapi paramātmasvarūpamapītyarthaḥ /",
    "GSP33brsgor1u:3579": " ubhayorbhoktṛtvāyogena saṃśayamākṣipati-atrāheti /",
    "GSP33brsgor1u:3580": " chatripadena gantāra iva pibatpadenājahallakṣaṇayā praviṣṭāvucyete ityāha-atrocyata iti /",
    "GSP33brsgor1u:3581": " pānakartṛvācipadena pānānukūlau vā lakṣyāvityāha-yadveti /",
    "GSP33brsgor1u:3582": " niyatapūrvabhāvikṛtimattvarūpamanukūlatvaṃ kartṛkārayitroḥ sādhāraṇam /",
    "GSP33brsgor1u:3583": " yaḥ kārayati sa karotyeveti nyāyāditi bhāvaḥ /",
    "GSP33brsgor1u:3584": " atra prakṛtirmukhyārthā śatṛpratyaye lakṣaṇā /",
    "GSP33brsgor1u:3585": " miśrāstu kṛtiḥ,",
    "GSP33brsgor1u:3586": " pratyayārtho mukhyaḥ /",
    "GSP33brsgor1u:3587": " prakṛtyā tvajahallakṣaṇayā pāyanaṃ lakṣyamityāhuḥ /",
    "GSP33brsgor1u:3588": " pūrvapakṣe 'pibantau'iti kartṛvāciśatṛpratyayena buddhijīvasādhāraṇaṃ kārakatvaṃ lakṣyamityāha-budvīti /",
    "GSP33brsgor1u:3589": " edhāṃsi kāṣṭhāni pacantītyākhyātena kārakatvaṃ lakṣyaṃ,",
    "GSP33brsgor1u:3590": " prakṛtistu mukhyaiveti bhāvaḥ /",
    "GSP33brsgor1u:3591": " mukhyapātārau prasidvapakṣiṇau grāhyāvityata āha-na ceti /",
    "GSP33brsgor1u:3592": " brahmakṣatrapadasya saṃnihitamṛtyupadādanityavastuparatvavadihāpi pibatpadasya saṃnihitaguhāpadāhudvijīvaparateti dṛṣṭāntena pūrvapakṣayati-kiṃ tāvaditi /",
    "GSP33brsgor1u:3593": " gocaraḥ phalam /",
    "GSP33brsgor1u:3594": " ekasmiñjātimati kḷpte sajātīyameva dvitīyaṃ grāhyaṃ,",
    "GSP33brsgor1u:3595": " vyaktimātragrahe lāghavāt /",
    "GSP33brsgor1u:3596": " na vijātīyaṃ,",
    "GSP33brsgor1u:3597": " jātivyaktyubhayakalpanāgauravāt /",
    "GSP33brsgor1u:3598": " na cāstu kārakatvena sajātīyā budvireva jīvasya dvitīyeti vācyaṃ,",
    "GSP33brsgor1u:3599": " cetanatvasya jīvasvabhāvasya kārakatvādantaraṅgatvāt /",
    "GSP33brsgor1u:3600": " tathāca loke dvitīyasyāntaraṅgajātimattvadarśanājjīvasya dvitīyaścetana eveti sūtrārthamāha-saṃkhyāśravaṇe ceti /",
    "GSP33brsgor1u:3601": " guhāyāṃ budvau sthitaṃ,",
    "GSP33brsgor1u:3602": " gahvare 'nekānarthasaṃkule dehe sthitaṃ purāṇamanādipuruṣaṃ viditvā harṣaśokau jahāti /",
    "GSP33brsgor1u:3603": " parame śreṣṭhe,",
    "GSP33brsgor1u:3604": " vyoman hārdākāśe yā guhā buddhiḥ tasyāṃ nihitaṃ brahma yo veda so 'śnute sarvānkāmānityanvayaḥ /",
    "GSP33brsgor1u:3605": " anviccha vicārayetyarthaḥ //11//",
    "GSP33brsgor1u:3606": " END BsRp_1,2.3.11",
    "GSP33brsgor1u:3607": " START BsRp_1,2.3.12",
    "GSP33brsgor1u:3608": " viśeṣaṇāc ca / BBs_1,2.12 /",
    "GSP33brsgor1u:3609": " viśeṣaṇaṃ gantṛgantavyatvādikaṃ liṅgamāha-viśeṣaṇācceti /",
    "GSP33brsgor1u:3610": " sa jīvo 'dhvanaḥ saṃsāramārgasya paramaṃ pāraṃ,",
    "GSP33brsgor1u:3611": " kiṃ tat,",
    "GSP33brsgor1u:3612": " viṣṇorvyāpanaśīlasya paramātmanaḥ padaṃ svarūpamāpnotītyarthaḥ /",
    "GSP33brsgor1u:3613": " durdarśaṃ durjñānaṃ,",
    "GSP33brsgor1u:3614": " tatra heturgūḍhaṃ māyāvṛtaṃ māyānupraviṣṭaṃ paścādguhāhitaṃ guhādvārā gahvareṣṭhaṃ,",
    "GSP33brsgor1u:3615": " evaṃ bahirāgatamātmānaṃ,",
    "GSP33brsgor1u:3616": " adhyātmayogaḥ sthūlasūkṣmakāraṇadehalayakrameṇa pratyagātmani cittasamādhānaṃ tenādhigamo mahāvākyajā vṛttistayā viditvetyarthaḥ /",
    "GSP33brsgor1u:3617": " ṛtapānamatre jīvānuvādena vākyārthajñānāya tatpadārtho brahma pratipādyata ityupasaṃharati-tasmādiheti /",
    "GSP33brsgor1u:3618": " uktanyāyamatidiśati-eṣa iti /",
    "GSP33brsgor1u:3619": " dvā dvau /",
    "GSP33brsgor1u:3620": " chāndaso dvivacanasyākāraḥ /",
    "GSP33brsgor1u:3621": " suparṇāviva sahaiva yujyete niyamyaniyāmakabhāveneti sayujau /",
    "GSP33brsgor1u:3622": " sakhāyau cetanatvena tulyasvabhāvau /",
    "GSP33brsgor1u:3623": " samānamekaṃ vṛkṣaṃ chedanayogyaṃ śarīramāśritya sthitāvityarthaḥ /",
    "GSP33brsgor1u:3624": " guhāṃ praviṣṭāviti yāvat /",
    "GSP33brsgor1u:3625": " etāvātmanau,",
    "GSP33brsgor1u:3626": " talliṅgadarśanādityāha-tayoranya iti /",
    "GSP33brsgor1u:3627": " viśeṣaṇāccetyāha-anantare ceti /",
    "GSP33brsgor1u:3628": " anīśayā svasyeśvaratvāpratītyā dehe nimagnaḥ puruṣo jīvaḥ śocati /",
    "GSP33brsgor1u:3629": " nimagnapadārthamāha-muhyamāna iti /",
    "GSP33brsgor1u:3630": " naro 'hamiti bhrānta ityarthaḥ /",
    "GSP33brsgor1u:3631": " juṣṭaṃ dhyānādinā sevitaṃ yadā dhyānaparipākadaśāyāmīśamanyaṃ viśiṣṭarūpādbhinnaṃ śodhitacinmātraṃ pratyaktvena paśyati tadāsya mahimānaṃ svarūpameti prāpnotīva /",
    "GSP33brsgor1u:3632": " tato vītaśoko bhavatītyarthaḥ /",
    "GSP33brsgor1u:3633": " 'dvā suparṇā'iti vākyaṃ jīveśvaraparaṃ kṛtvā cintitam /",
    "GSP33brsgor1u:3634": " adhunākṛtvācintāmuddhāṭayati-apara iti /",
    "GSP33brsgor1u:3635": " anyathā buddhivilakṣaṇatvaṃ padalakṣyaparatvenetyarthaḥ /",
    "GSP33brsgor1u:3636": " sattvaṃ buddhiriti śaṅkate-sattvaśabda iti /",
    "GSP33brsgor1u:3637": " buddhijīvau cetpūrvapakṣārthaḥ syādityata āhanāpīti /",
    "GSP33brsgor1u:3638": " pūrvapakṣārthastadā syāt,",
    "GSP33brsgor1u:3639": " yadyatra buddhibhinnaḥ saṃsārī pratipadyeta /",
    "GSP33brsgor1u:3640": " nahyatra saṃsārī vivikṣyate kintu śodhitastvamartho brahmetyarthaḥ /",
    "GSP33brsgor1u:3641": " śrutismṛtibhyaścāyamartho yukta iti śeṣaḥ /",
    "GSP33brsgor1u:3642": " tāvatā matravyākhyāmātreṇa /",
    "GSP33brsgor1u:3643": " evameva jīvasya brahmātvoktāveva /",
    "GSP33brsgor1u:3644": " nāhi jīvo buddhibhinna iti vivekamātreṇopasaṃhāro yuktaḥ /",
    "GSP33brsgor1u:3645": " bhedajñānasya bhrantitvādvaiphalyācceti bhāvaḥ /",
    "GSP33brsgor1u:3646": " avidyā viduṣi kimapi svakāryaṃ nādhvaṃsate na saṃpādayati,",
    "GSP33brsgor1u:3647": " jñānāgninā svasyā eva dagdhatvādityarthaḥ /",
    "GSP33brsgor1u:3648": " avidyā nāgacchatīti vārthaḥ /",
    "GSP33brsgor1u:3649": " jīvasya brahmatvaparamidaṃ vākyamiti pakṣe śaṅkate-kathamiti /",
    "GSP33brsgor1u:3650": " buddhorbhauktṛtvoktāvatātparyānnātra yukticintayā manaḥ khedanīyamityāha-ucyata iti /",
    "GSP33brsgor1u:3651": " tadarthaṃ brahmatvabhodhanārthaṃ bhoktṛtvamupādhimastake nikṣipatītyarthaḥ /",
    "GSP33brsgor1u:3652": " vastuto jīvasyābhoktṛtve bhoktṛtvadhīḥ kathamityata āha-idaṃ hīti /",
    "GSP33brsgor1u:3653": " cittādātmyena kalpitā buddhiḥ sukhādirūpeṇa pariṇamate /",
    "GSP33brsgor1u:3654": " buddhyavivekācidātmanaḥ sukhādirūpavṛttivyaktacaitanyavattvaṃ bhoktṛtvaṃ bhātītyarthaḥ /",
    "GSP33brsgor1u:3655": " bhoktṛtvamāvidyakaṃ,",
    "GSP33brsgor1u:3656": " na vastuta ityatra mānamāha-tathāceti /",
    "GSP33brsgor1u:3657": " yatrāvidyākāle caitanyaṃ bhinnamiva bhavati tadā /",
    "GSP33brsgor1u:3658": " draṣṭṛtvādikaṃ na vastuni jñāta ityarthaḥ /",
    "GSP33brsgor1u:3659": " tasmāt 'ṛtaṃ pibantau'iti vākyameva guhādhikaraṇaviṣaya iti sthitam //12//",
    "GSP33brsgor1u:3660": " END BsRp_1,2.3.12",
    "GSP33brsgor1u:3661": " START BsRp_1,2.4.13",
    "GSP33brsgor1u:3662": " antara upapatteḥ / BBs_1,2.13 /",
    "GSP33brsgor1u:3663": " antara upapatteḥ /",
    "GSP33brsgor1u:3664": " upakosalavidyāvākyamudāharati-ya iti /",
    "GSP33brsgor1u:3665": " tadakṣisthānamasaṅgatvena brahmaṇo 'nurūpaṃ yato 'sminkṣiptaṃ vartmanī pakṣmaṇī eva gacchatītyarthaḥ /",
    "GSP33brsgor1u:3666": " darśanasya laukikatvaśāstrīyatvābhyāṃ saṃśayamāha-tatreti /",
    "GSP33brsgor1u:3667": " pūrvaṃ 'pibantau'iti prathamaśrutacetanatvānusāreṇa caramaśrutā guhāpraveśādayo nītāḥ,",
    "GSP33brsgor1u:3668": " tadvadihāpi dṛśyata iti cākṣuṣatvānusāreṇamṛtatvādayo dhyānārthaṃ kalpitatvena neyā iti dṛṣṭāntena pūrvapakṣayati-chāyātmeti /",
    "GSP33brsgor1u:3669": " pūrvapakṣe pratibimbopāstiḥ,",
    "GSP33brsgor1u:3670": " sidvānte brahmopāstiriti phalam /",
    "GSP33brsgor1u:3671": " prasidvavaditi /",
    "GSP33brsgor1u:3672": " cākṣuṣatvenetyarthaḥ /",
    "GSP33brsgor1u:3673": " saṃbhāvanāmātreṇa pakṣantaramāha-vijñānātmana ityādinā /",
    "GSP33brsgor1u:3674": " 'mano brahma'itivat,",
    "GSP33brsgor1u:3675": " 'etadbrahmeti'iti vākyasyetipadaśiraskatvānna svārthaparatvamiti pūrvapakṣaḥ /",
    "GSP33brsgor1u:3676": " 'mano brahmetyupāsīta'ityatra itipadasya pratyayaparatvāt,",
    "GSP33brsgor1u:3677": " iha ca brahmetyuvācetyanvayena itipadasyoktisaṃbandhinor'thaparatvādvaiṣamyamiti sidvāntayati-parameśvara eveti /",
    "GSP33brsgor1u:3678": " bahupramāṇasaṃvādastātparyānugrāhaka iti nyāyānugṛhītābhyāmātmabrahmaśrutibhyāṃ dṛśyaliṅgaṃ bādhyamityāha-saṃyadvāmeti /",
    "GSP33brsgor1u:3679": " vāmāni karmaphalānyetamakṣipuruṣamabhilakṣya saṃyanti utpadyante /",
    "GSP33brsgor1u:3680": " sarvaphalodayaheturityarthaḥ /",
    "GSP33brsgor1u:3681": " lokānāṃ phaladātāpyayamevetyāha-vāmanīriti /",
    "GSP33brsgor1u:3682": " nayati phalāni lokānprāpayatītyarthaḥ /",
    "GSP33brsgor1u:3683": " bhāmāni bhānāni nayatyayamityāha-bhāmanīriti /",
    "GSP33brsgor1u:3684": " sarvārthaprakāśaka ityarthaḥ //13//",
    "GSP33brsgor1u:3685": " END BsRp_1,2.4.13",
    "GSP33brsgor1u:3686": " START BsRp_1,2.4.14",
    "GSP33brsgor1u:3687": " sthānādivyapadeśāc ca / BBs_1,2.14 /",
    "GSP33brsgor1u:3688": " sthānanāmarūpāṇāṃ dhyānārthaṃ śrutyantare 'pyupadeśādakṣisthānatvoktiratra na doṣa iti sūtrayojanā /",
    "GSP33brsgor1u:3689": " anavakḷptiḥ akḷptakalpanā tadā bhavet,",
    "GSP33brsgor1u:3690": " yadyatraiva nirdiṣṭaṃ bhavedityanvayaḥ /",
    "GSP33brsgor1u:3691": " nanvanucitabāhulyoktirasamādhānamityāśaṅkya yuktimāha-nirguṇamapīti //14//",
    "GSP33brsgor1u:3692": " END BsRp_1,2.4.14",
    "GSP33brsgor1u:3693": " START BsRp_1,2.4.15",
    "GSP33brsgor1u:3694": " sukhaviśiṣṭābhidhānād eva ca / BBs_1,2.15 /",
    "GSP33brsgor1u:3695": " prakaraṇādapi brahma grāhyamityāha-sukhaviśiṣṭeti /",
    "GSP33brsgor1u:3696": " dhyānārthaṃ bhedakalpanayā sukhaguṇaviśiṣṭasya brahmaṇaḥ prakṛtasya ya eṣa iti sarvanāmnābhidhānādantaraḥ paramātmā syāditi sūtrārthaḥ /",
    "GSP33brsgor1u:3697": " nanu prakaraṇātprabalena dṛśyatvaliṅgenopasthāpitaśchāyātmā sarvanāmārtha ityata āha-ācāryastviti /",
    "GSP33brsgor1u:3698": " upakosalo nāma kaścidbrahmacāri jābālasyācāryasyāgnīndvādaśavatsarānparicacāra /",
    "GSP33brsgor1u:3699": " tamanupadiśaya deśāntaragate jābāle gārhapatyādyagnibhirdayayā 'prāṇo brahma'ityātmavidyāmupadiśyoktam-ācāryastviti /",
    "GSP33brsgor1u:3700": " tavātmavidyāphalāvāptaye mārgamarcirādikaṃ vadiṣyatītyarthaḥ /",
    "GSP33brsgor1u:3701": " paścādācāryeṇāgatya 'ya eṣo 'kṣiṇi'ityuktārcirādikā gatiruktā /",
    "GSP33brsgor1u:3702": " tathā cāgnibhiruktātmavidyāvākyasya gativākyenaikavākyatā vācyā,",
    "GSP33brsgor1u:3703": " sā ca sarvanāmnā prakṛtātmagrahe nirvahatītyekavākyatānirvāhakaṃ prakaraṇaṃ vākyabhedakālliṅgadbalavaditi bhāvaḥ /",
    "GSP33brsgor1u:3704": " śrutiṃ vyacaṣṭe-ucyata iti /",
    "GSP33brsgor1u:3705": " prāṇaśca sūtrātmā bṛhattvādbrahmeti yattajjānāmi,",
    "GSP33brsgor1u:3706": " kaṃ viṣayasukhaṃ khaṃ ca bhūtākāśaṃ brahmatvena jñātuṃ na śaknomītyarthaḥ /",
    "GSP33brsgor1u:3707": " khaṃ kathaṃbhūtaṃ,",
    "GSP33brsgor1u:3708": " yatkaṃ tadeva khamiti sukhena viśeṣitasya khasya bhūtatvanirāsaḥ /",
    "GSP33brsgor1u:3709": " tathā kaṃ kathaṃbhūtaṃ,",
    "GSP33brsgor1u:3710": " yatkhaṃ tadeva kamiti vibhutvena viśeṣitasya kasya janyatvanirāsa iti vyatirekamukhenāha-tatra khamityādinā /",
    "GSP33brsgor1u:3711": " 'ātmavidyā'iti śrutivirodhātpratīkadhyānamatrāniṣṭamiti bhāvaḥ /",
    "GSP33brsgor1u:3712": " sāmaya iti /",
    "GSP33brsgor1u:3713": " āmayo doṣaḥ sādhanapāratantrayānityatvādiḥ,",
    "GSP33brsgor1u:3714": " tatsahita ityarthaḥ /",
    "GSP33brsgor1u:3715": " pratyekagrahaṇe doṣamuktvā dvayorgrahaṇe phalitamāha-itaretareti /",
    "GSP33brsgor1u:3716": " viśeṣitārthakāvityarthaḥ /",
    "GSP33brsgor1u:3717": " nanvekaṃ brahmaivātra dhyeyaṃ cedbrahmapadāntaraṃ kimarthamityata āha-tatreti /",
    "GSP33brsgor1u:3718": " viśeṣaṇatvena khasya bhūtatvavyāvartakatvenetyarthaḥ /",
    "GSP33brsgor1u:3719": " brahmaśabdaḥ śiro yayostattvamiti vigrahaḥ /",
    "GSP33brsgor1u:3720": " adhyeyatve ko doṣaḥ,",
    "GSP33brsgor1u:3721": " tatrāha-iṣṭaṃ hīti /",
    "GSP33brsgor1u:3722": " mārgoktyā suguṇavidyātvāvagamāditi bhāvaḥ /",
    "GSP33brsgor1u:3723": " ātmavidyāpadenopasaṃhārādapi prakṛtaṃ brahmetyāha-pratyekaṃ ceti /",
    "GSP33brsgor1u:3724": " pṛthivyagnirannamāditya iti mama catasrastanavo vibhūtiriti gārhapatya upadideśa /",
    "GSP33brsgor1u:3725": " āpo diśo nakṣatrāṇi candramā ityanvāhāryapacana uvāca /",
    "GSP33brsgor1u:3726": " prāṇa ākāśo dyaurvidyuditi svamahimānamāhavanīyo jagādeti vibhāgaḥ /",
    "GSP33brsgor1u:3727": " iyamasmākamagnīnāṃ vidyā pratyekamuktā /",
    "GSP33brsgor1u:3728": " ātmavidyā tu pūrvamasmābhirmilitvā 'prāṇo brahma'ityuktetyarthaḥ /",
    "GSP33brsgor1u:3729": " ucyatāmagnibhirbrahma,",
    "GSP33brsgor1u:3730": " chāyātmā guruṇocyatāṃ vaktṛbhedāditi tatrāha-ācāryastviti /",
    "GSP33brsgor1u:3731": " ekavākyatāniścayādvaktṛbhede 'pi nārthabheda ityarthaḥ //15//",
    "GSP33brsgor1u:3732": " END BsRp_1,2.4.15",
    "GSP33brsgor1u:3733": " START BsRp_1,2.4.16",
    "GSP33brsgor1u:3734": " śrutopaniṣatkagatyabhidhānāc ca / BBs_1,2.16 /",
    "GSP33brsgor1u:3735": " śrutā anuṣṭhitā upaniṣat rahasyaṃ saguṇabrahmopāsanaṃ yena tasya yā gatiḥ śrutau smṛtau ca prasidvā tasyā atrābhidhānālliṅgaditi sūtrārthamāha-itaśceti",
    "GSP33brsgor1u:3736": " yasmādṛśyate tattasmādihetyanvayaḥ /",
    "GSP33brsgor1u:3737": " śrutimāha-atheti /",
    "GSP33brsgor1u:3738": " dehapātānantaramityarthaḥ /",
    "GSP33brsgor1u:3739": " svadharmastapaḥ tapobrahmacaryaśraddhāvidyābhirātmānaṃ dhyātvā tayā dhyānavidyayottaraṃ devayānamārgaṃ prāpyate nottareṇa pathā /",
    "GSP33brsgor1u:3740": " ādityadvārā saguṇabrahmasthānaṃ gacchanti,",
    "GSP33brsgor1u:3741": " etadvai brahma prāṇānāṃ vyaṣṭisamaṣṭirūpāṇāmāyatanaṃ liṅgātmakaṃ hiraṇyagarbharūpaṃ,",
    "GSP33brsgor1u:3742": " vastutastvetadamṛtādirūpaṃ nirguṇaṃ sarvādhiṣṭhānam /",
    "GSP33brsgor1u:3743": " ataḥ kāryaṃ brahma prāpya tatsvarūpaṃ nirguṇaṃ jñātvā mucyanta ityarthaḥ /",
    "GSP33brsgor1u:3744": " agnireva jyotirdevatā evamaharādyā devatā eva smṛtāvuktāḥ /",
    "GSP33brsgor1u:3745": " asminnupāsake mṛte sati yadi putrādayaḥ śavyaṃ śavasaṃskārādikaṃ kurvanti yadi ca na kurvanti ubhayathāpyupāstimahimnā arcirādidevānkrameṇa gacchanti /",
    "GSP33brsgor1u:3746": " ārciṣamagniṃ,",
    "GSP33brsgor1u:3747": " tato 'haḥ,",
    "GSP33brsgor1u:3748": " ahnaḥ śuklapakṣaṃ,",
    "GSP33brsgor1u:3749": " tatra uttarāyaṇaṃ,",
    "GSP33brsgor1u:3750": " tasmātsaṃvatsaraṃ,",
    "GSP33brsgor1u:3751": " tato devalokaṃ,",
    "GSP33brsgor1u:3752": " tato vāyuṃ,",
    "GSP33brsgor1u:3753": " vāyorādityaṃ,",
    "GSP33brsgor1u:3754": " tataścandraṃ,",
    "GSP33brsgor1u:3755": " candrādvidyutaṃ gatvā tatra vidyulloke sthitānupāsakānamānavaḥ puruṣo brahmalokādāgatya kāryaṃ brahmalokaṃ prāpayati /",
    "GSP33brsgor1u:3756": " eṣo 'rcirādibhirdevairviśiṣṭo devapatho gantavyena brahmaṇā yogādbrahmapathaśca /",
    "GSP33brsgor1u:3757": " ta etatkāryaṃ brahma pratipadyamānā upāsakā imaṃ mānavaṃ manoḥ sargaṃ āvartaṃ janmamaraṇāvṛttiyuktaṃ nāvartante nāgacchantītyarthaḥ //16//",
    "GSP33brsgor1u:3758": " END BsRp_1,2.4.16",
    "GSP33brsgor1u:3759": " START BsRp_1,2.4.17",
    "GSP33brsgor1u:3760": " anavasthiter asaṃbhavāc ca netaraḥ / BBs_1,2.17 /",
    "GSP33brsgor1u:3761": " cakṣurāsīdatīti /",
    "GSP33brsgor1u:3762": " upagacchatītyarthaḥ /",
    "GSP33brsgor1u:3763": " anavasthitasyopāsyatvaṃ sadā na sidyatīti bhāvaḥ /",
    "GSP33brsgor1u:3764": " kiñcāvyavadhānātsvākṣistha upāsyaḥ /",
    "GSP33brsgor1u:3765": " naca tasya svacakṣuṣā darśanaṃ saṃbhavatītyāha-ya eṣa iti /",
    "GSP33brsgor1u:3766": " astu tarhi pareṇa dṛśyamānasyopāstirityata āha-naceti /",
    "GSP33brsgor1u:3767": " kalpanāgauravādityarthaḥ /",
    "GSP33brsgor1u:3768": " yuktisiddhānavasthitatve śrutimāha-asyeti /",
    "GSP33brsgor1u:3769": " chāyākarasya bimbasya nāśamadarśanamanusṛtyaiṣa chāyātmā naśyatītyarthaḥ /",
    "GSP33brsgor1u:3770": " jīvaṃ nirasyati-tatheti /",
    "GSP33brsgor1u:3771": " jātyandhasyāpyahamityaviśeṣaṇa jīvasyābhivyakteścakṣureva sthānamityayuktamityarthaḥ /",
    "GSP33brsgor1u:3772": " dṛṣṭa iti /",
    "GSP33brsgor1u:3773": " śrutāviti śeṣaḥ /",
    "GSP33brsgor1u:3774": " nanu 'cakṣoḥ sūryo ajāyata''sūryo 'stameti'iti vākyaṃ amarā devā iti prasiddhibādhitamityāśaṅkyāha-amaratvamapīti /",
    "GSP33brsgor1u:3775": " bhīṣā bhayenāsmādīśvarādvāyuścalati /",
    "GSP33brsgor1u:3776": " agniścendraśca svasvakāryaṃ kurutaḥ /",
    "GSP33brsgor1u:3777": " uktāpekṣayā pañcamo mṛtyuḥ samāptāyuṣāṃ nikaṭe dhāvatītyarthaḥ /",
    "GSP33brsgor1u:3778": " īśvarapakṣe dṛśyata ityuktaṃ,",
    "GSP33brsgor1u:3779": " tatrāha-asminniti /",
    "GSP33brsgor1u:3780": " darśanamanubhavaḥ /",
    "GSP33brsgor1u:3781": " tasyaśāstre śrutasya śāstrameva karaṇaṃ kalpyaṃ,",
    "GSP33brsgor1u:3782": " saṃnidhānāt /",
    "GSP33brsgor1u:3783": " tathāca śāstrakaraṇako vidvadanubhava upāsanāstutyartha ucyata ityarthaḥ /",
    "GSP33brsgor1u:3784": " tasmādupakosalavidyāvākyamupāsye brahmaṇi samanvitamiti siddham //17//",
    "GSP33brsgor1u:3785": " END BsRp_1,2.4.17",
    "GSP33brsgor1u:3786": " START BsRp_1,2.5.18",
    "GSP33brsgor1u:3787": " antaryāmyadhidaivādhilokādiṣu taddharmavyapadeśāt / BBs_1,2.18 /",
    "GSP33brsgor1u:3788": " antaryāmyadhidaivādiṣu taddharmavyapadeśāt /",
    "GSP33brsgor1u:3789": " bṛhadāraṇyakavākyamudāharati-ya iti /",
    "GSP33brsgor1u:3790": " antaryāmibrahmaṇe pratīyamānārthamāha-atreti /",
    "GSP33brsgor1u:3791": " 'yaḥ pṛthivyām'ityādinā devatāḥ pṛthivyādyā adhikṛtya yamayitā śrūyate /",
    "GSP33brsgor1u:3792": " tathā 'yaḥ sarveṣu lokeṣu'ityadhilokaṃ,",
    "GSP33brsgor1u:3793": " 'yaḥ sarveṣu vedeṣu'ityadhivedaṃ,",
    "GSP33brsgor1u:3794": " 'yaḥ sarveṣu yajñeṣu'ityadhiyajñaṃ,",
    "GSP33brsgor1u:3795": " 'yaḥ sarveṣu bhūteṣu'ityadhibhūtaṃ,",
    "GSP33brsgor1u:3796": " 'yaḥ prāṇe tiṣṭhan'ityādi 'ya ātmāni'ityantamadhyātmaṃ ceti vibhāgaḥ /",
    "GSP33brsgor1u:3797": " aśarīrasya niyantṛtvasaṃbhavāsaṃbhavābhyāṃ saṃśayaḥ /",
    "GSP33brsgor1u:3798": " pūrvatreśvarasyākṣisthānatvasiddhaye pṛthivyādisthānanirdeśo dṛṣṭānta uktaḥ,",
    "GSP33brsgor1u:3799": " tasya dṛṣṭāntavākyasyeśvaraparatvamatrākṣipya samādhīyata ityākṣepasaṃgatiḥ /",
    "GSP33brsgor1u:3800": " ataḥ pūrvaphalenāsya palavattvam /",
    "GSP33brsgor1u:3801": " avāntaraphalaṃ tu pūrvapakṣe anīśvaropāstiḥ,",
    "GSP33brsgor1u:3802": " sidvānte pratyagbrahmajñānamiti mantavyam /",
    "GSP33brsgor1u:3803": " svayamevāruciṃ vadanpakṣāntaramāha-athaveti /",
    "GSP33brsgor1u:3804": " aniścitārthe phalābhāvenāphalasya vedārthatvāyogāditi bhāvaḥ /",
    "GSP33brsgor1u:3805": " tathāca śrūyate vede /",
    "GSP33brsgor1u:3806": " pṛthivī yasya devasyāyatanaṃ śarīraṃ,",
    "GSP33brsgor1u:3807": " lokyate 'neneti lokaścakṣuḥ,",
    "GSP33brsgor1u:3808": " jyotiḥ sarvārthaprakāśakaṃ mana ityarthaḥ /",
    "GSP33brsgor1u:3809": " upakramādināntaryāmyaikyaniścayādanekadevapakṣo na yukta ityarucerāha-yogino veti /",
    "GSP33brsgor1u:3810": " āgantukasiddhasyāntaryāmitve 'prasiddhasādhanakalpanāgauravānnityasiddha evāntaryāmīti siddhāntayati-evaṃ prāpta iti /",
    "GSP33brsgor1u:3811": " devatānirāse hetvantaramāha-yaṃ pṛthivīti /",
    "GSP33brsgor1u:3812": " īśvaro na niyantā,",
    "GSP33brsgor1u:3813": " aśarīratvāt,",
    "GSP33brsgor1u:3814": " ghaṭavadiyuktaṃ nirasyati-naiṣa doṣa iti /",
    "GSP33brsgor1u:3815": " niyamyātiriktaśarīraśūnyatvaṃ vā hetuḥ,",
    "GSP33brsgor1u:3816": " śarīrāsaṃbandhitvaṃ vā /",
    "GSP33brsgor1u:3817": " ādhye, svadehaniyantari jīve vyabhicāraḥ /",
    "GSP33brsgor1u:3818": " dvitīyastvasiddhaḥ,",
    "GSP33brsgor1u:3819": " īśvarasya svāvidyopārjitasarvasaṃbandhitvādityāha-yānniyacchatīti /",
    "GSP33brsgor1u:3820": " saśarīro niyantetilokadṛṣṭimanusṛtyaitaduktam /",
    "GSP33brsgor1u:3821": " vastutastu cetanasāṃnidhyājjaḍasya vyāpāro niyamanaṃ tacchaktimattvaṃ niyantṛtvaṃ /",
    "GSP33brsgor1u:3822": " taccācintyamāyāśakteścidātmanaḥ śarīraṃ vinaivopapannaṃ /",
    "GSP33brsgor1u:3823": " nanu dehaniyanturjīvasyānyo niyantā cettasyāpyanya ityanavasthetyata āha-tasyāpīti /",
    "GSP33brsgor1u:3824": " niraṅkuśaṃ sarvaniyantṛtvamīśvarasya śrutaṃ,",
    "GSP33brsgor1u:3825": " tasya niyantrantarānumāne śrutibādha dati nānavasthetyarthaḥ /",
    "GSP33brsgor1u:3826": " yadvā īśvarādbhedakalpanayā jīvasya niyantṛtvokteḥ satyabhedābhāvānnānavasthetyarthaḥ //18//",
    "GSP33brsgor1u:3827": " END BsRp_1,2.5.18",
    "GSP33brsgor1u:3828": " START BsRp_1,2.5.19",
    "GSP33brsgor1u:3829": " na ca smārtam ataddharmābhilāpāt / BBs_1,2.19 /",
    "GSP33brsgor1u:3830": " pradhānaṃ mahadādikrameṇa kathaṃ pravartata iti tarkasyāviṣaya ityāha-apratarkyamiti /",
    "GSP33brsgor1u:3831": " rūpādihīnatvādavijñeyaṃ,",
    "GSP33brsgor1u:3832": " sarvato dikṣu prasuptamiva tiṣṭhati jaḍatvādityarthaḥ /",
    "GSP33brsgor1u:3833": " atat apradhānaṃ cetanaṃ,",
    "GSP33brsgor1u:3834": " tasya dharmāṇāmabhidhānāditi hetvarthaḥ //19//",
    "GSP33brsgor1u:3835": " END BsRp_1,2.5.19",
    "GSP33brsgor1u:3836": " START BsRp_1,2.5.20",
    "GSP33brsgor1u:3837": " śarīraś cobhaye 'pi hi bhedenainam adhīyate / BBs_1,2.20 /",
    "GSP33brsgor1u:3838": " attarasūtranirasyāśaṅkāmāha-yadi pradhānamityādinā /",
    "GSP33brsgor1u:3839": " amṛtaśceti /",
    "GSP33brsgor1u:3840": " vināśino dehāntarabhogānupapatterityarthaḥ /",
    "GSP33brsgor1u:3841": " yathā devadattakartṛkagamanakriyāyā grāmaḥ karma na devadattaḥ,",
    "GSP33brsgor1u:3842": " tathātmakartṛkadarśanādikriyāyā anātmā viṣayaḥ na tvātmā,",
    "GSP33brsgor1u:3843": " kriyāyāḥ kartṛviṣayatvāyogādityāha-kartarīti /",
    "GSP33brsgor1u:3844": " kriyāyāṃ guṇaḥ kartā,",
    "GSP33brsgor1u:3845": " pradhānaṃ karma,",
    "GSP33brsgor1u:3846": " tatraikasyāṃ kriyāyāmekasya guṇatvapradhānatvayorvirodhānna kartuḥ karmatvamityarthaḥ /",
    "GSP33brsgor1u:3847": " dṛṣṭerdraṣṭāramātmānaṃ tayā dṛśyayā dṛṣṭyā na viṣayīkuryā ityādiśruteścādṛṣṭatvādidharmāḥ śārīrasyetyāha-neti /",
    "GSP33brsgor1u:3848": " apiśabdasūcitaṃ hetumuktvā kaṇṭhoktaṃ hetumāha-api cobhaye 'pīti /",
    "GSP33brsgor1u:3849": " bhedeneti sūtrāttāttvikabhedabhrāntiṃ nirasituṃ śaṅkate-kathamiti /",
    "GSP33brsgor1u:3850": " nanvatraiko bhoktā jīvaḥ,",
    "GSP33brsgor1u:3851": " īśvarastvabhokteti na virodha iti śaṅkate-kā punariti /",
    "GSP33brsgor1u:3852": " tayorbhedaḥ śrutiviruddha iti pūrvavādyāha-nānya iti /",
    "GSP33brsgor1u:3853": " sa eva śrutyarthamāha-atreti /",
    "GSP33brsgor1u:3854": " śruterarthāntaramāśaṅkya niṣedhati-niyantrantaretyādinā /",
    "GSP33brsgor1u:3855": " na kevalamaprasaktapratiṣedhaḥ,",
    "GSP33brsgor1u:3856": " kintvaviśeṣeṇa draṣṭrantaraniṣedhaśruterantaryāmyantaraniṣedhārthatve bādhaścetyāha-aviśeṣeti /",
    "GSP33brsgor1u:3857": " tasmātsūtre,",
    "GSP33brsgor1u:3858": " 'ya ātmāni tiṣṭhan'iti śrutau ca draṣṭṛbhedoktirayuktā,",
    "GSP33brsgor1u:3859": " 'nānyaḥ'iti vākyaśeṣe bhedanirāsāditi prāpte,",
    "GSP33brsgor1u:3860": " bheda upādhikalpitaḥ śrutisūtrābhyāmanūdyata iti samādhatte-atrocyata iti /",
    "GSP33brsgor1u:3861": " bhedaḥ satyaḥ kiṃ na syādata āha-eko hīti /",
    "GSP33brsgor1u:3862": " gauraveṇa dvayorahandhīgocaratvāsaṃbhāvadeka eva tadgocaraḥ /",
    "GSP33brsgor1u:3863": " tadgocarasya ghaṭavadanātmatvānnātmabhedaḥ satya ityarthaḥ /",
    "GSP33brsgor1u:3864": " tataśceti /",
    "GSP33brsgor1u:3865": " kalpitabhedāṅgīkārādbhedāpekṣaṃ sarvaṃ yujyata ityarthaḥ /",
    "GSP33brsgor1u:3866": " tasmādantaryāmibrāhmaṇaṃ jñeye brahmaṇi samanvitamiti siddham //20//",
    "GSP33brsgor1u:3867": " END BsRp_1,2.5.20",
    "GSP33brsgor1u:3868": " START BsRp_1,2.6.21",
    "GSP33brsgor1u:3869": " adṛśyatvādiguṇako dharmokteḥ / BBs_1,2.21 /",
    "GSP33brsgor1u:3870": " adṛśyatvādiguṇako dharmokteḥ /",
    "GSP33brsgor1u:3871": " muṇḍakavākyamudāharati-atheti /",
    "GSP33brsgor1u:3872": " karma vidyārūpāparavidyoktyanantaraṃ yayā nirguṇaṃ jñāyate parā socyate /",
    "GSP33brsgor1u:3873": " tāmaiva viṣayoktyā nirdiśati-yattaditi /",
    "GSP33brsgor1u:3874": " adreśyaṃ adṛśyaṃ jñānendriyaiḥ,",
    "GSP33brsgor1u:3875": " agrāhyaṃ karmendriyaiḥ,",
    "GSP33brsgor1u:3876": " gotraṃ vaṃśaḥ,",
    "GSP33brsgor1u:3877": " varṇo brāhmaṇatvādijātiḥ,",
    "GSP33brsgor1u:3878": " cakṣuḥśrotraśūnyamacakṣuḥśrotraṃ,",
    "GSP33brsgor1u:3879": " pāṇipādaśūnyamapāṇipādaṃ,",
    "GSP33brsgor1u:3880": " jñānakarmendriyavikalamityarthaḥ /",
    "GSP33brsgor1u:3881": " vibhuṃ prabhuṃ,",
    "GSP33brsgor1u:3882": " susūkṣmaṃ durjñeyatvāt /",
    "GSP33brsgor1u:3883": " nityāvyayapadābhyāṃ nāśāpakṣayayornirāsaḥ /",
    "GSP33brsgor1u:3884": " bhūtānāṃ yoniṃ prakṛtiṃ yatpaśyanti dhīrāḥ paṇḍitāstadakṣaraṃ tadvidyā paretyanvayaḥ /",
    "GSP33brsgor1u:3885": " adreśyatvādiguṇānāṃ brahmapradhānasādhāraṇatvātsaṃśayaḥ /",
    "GSP33brsgor1u:3886": " pūrvavadraṣṭṛtvādīnāṃ cetanadharmāṇāmatrāśruterastu pradhānamiti pratyudāharaṇena pūrvapakṣayati-tatreti /",
    "GSP33brsgor1u:3887": " pūrvapakṣe pradhānādyupāstiḥ,",
    "GSP33brsgor1u:3888": " sidvānte nirguṇadhīriti phalam /",
    "GSP33brsgor1u:3889": " ūrṇanābhirlūtākīṭaḥ tantūnsvadehātsṛjati,",
    "GSP33brsgor1u:3890": " upasaṃharati cetyarthaḥ /",
    "GSP33brsgor1u:3891": " sato jīvataḥ /",
    "GSP33brsgor1u:3892": " nanu pūrvaṃ nirastaṃ pradhānaṃ kathamutthāpyate,",
    "GSP33brsgor1u:3893": " tatrāha-apiceti /",
    "GSP33brsgor1u:3894": " atra pradhāne virudhyamāno 'saṃbhāvito vākyaśeṣaḥ śruta iti śaṅkate-nanu ya iti /",
    "GSP33brsgor1u:3895": " pañcamyantākṣaraśrutyā bhūtaprakṛteḥ pratyabhijñānātprathamāntaparaśabdoktasya jagannimitteśvarasya sarvajñatvādikamityāha-atrocyata iti /",
    "GSP33brsgor1u:3896": " 'saṃdigdhe tu vākyaśeṣāt'iti nyāyena siddhāntayati-evaṃ prāpta iti /",
    "GSP33brsgor1u:3897": " cetanācetanatvena saṃdigdhe bhūtayonau 'yaḥ sarvajñaḥ'iti vākyaśeṣādīśvaratvanirṇaya ityayuktaṃ,",
    "GSP33brsgor1u:3898": " vākyaśeṣe bhūtayoneḥ pratyabhijñāpakābhāvāditi śaṅkate-nanviti /",
    "GSP33brsgor1u:3899": " 'janikartṛḥ prakṛtiḥ'iti sūtreṇa prakṛterapādānasaṃjñāyāṃ pañcamīsmaraṇādakṣarātsaṃbhavatīti",
    "GSP33brsgor1u:3900": " prakṛtitvenoktākṣarasya bhūtayonirvākyaśeṣe tasmāditi prakṛtitvaliṅgena pratyabhijñānamastīti",
    "GSP33brsgor1u:3901": " samādhatte-atrocyata iti /",
    "GSP33brsgor1u:3902": " etatkāryaṃ brahma sūkṣmātmakaṃ nāma rūpaṃ,",
    "GSP33brsgor1u:3903": " sthūlaṃ tato 'nnaṃ vrīhyādītyarthaḥ /",
    "GSP33brsgor1u:3904": " yaduktaṃ pañcamyantākṣaraśrutyā bhūtayoneḥ pratyabhijñānadacetanatvamiti,",
    "GSP33brsgor1u:3905": " tatrāha-akṣarātparata iti /",
    "GSP33brsgor1u:3906": " nāyamakṣaraśabdo bhūtayoniṃ parāmṛśati,",
    "GSP33brsgor1u:3907": " paravidyādhigamyatvenoktasyākṣarasya bhūtayoneḥ 'akṣaraṃ puruṣaṃ vedā'ityakṣaraśrutyā vedyatvaliṅgavatyā pūrvameva brahmatvena parāmarśādityāha-yeneti",
    "GSP33brsgor1u:3908": " yena jñānenākṣaraṃ bhūtayoniṃ sarvajñaṃ puruṣaṃ veda tāṃ brahmavidyāṃ yogyāya śiṣyāya",
    "GSP33brsgor1u:3909": " prabrūyādityupakramya 'aprāṇo hyamanāḥ śubhraḥ' 'akṣarātparataḥ paraḥ'ityucyamānaḥ",
    "GSP33brsgor1u:3910": " paro bhūtayoniriti gamyata ityarthaḥ /",
    "GSP33brsgor1u:3911": " tarhi pañcamyantākṣaraśabdārthaḥ ka ityāśaṅkyājñānamiti vakṣyata ityāha-kathamiti /",
    "GSP33brsgor1u:3912": " paravidyeti samākhyayāpi tadviṣayasya brahmatvamityāha-apiceti /",
    "GSP33brsgor1u:3913": " nanu pradhānavidyāpi kāraṇaviṣayatvātparetyata āha-parāparavibhāgo iti /",
    "GSP33brsgor1u:3914": " anityaphalatvenāparavidyāṃ ninditvā muktyarthine brahmavidyāṃ provāceti vākyaśeṣokterityarthaḥ /",
    "GSP33brsgor1u:3915": " astu pradhānavidyāpi muktiphalatvena paretyata āha-naceti /",
    "GSP33brsgor1u:3916": " nanu 'yaḥ sarvajñaḥ'ityagre paravidyāviṣaya ucyate,",
    "GSP33brsgor1u:3917": " adreśyavākyena tu pradhānavidyocyata ityata āha-tisraśceti /",
    "GSP33brsgor1u:3918": " itaśca bhūtayonerbrahmatvamityāha-kasminniti /",
    "GSP33brsgor1u:3919": " acetanamātrasyaikāyatanamupādānaṃ tajjñānātkāryajñāne 'pi tadakāryāṇāmātmanāṃ jñānaṃ na bhavati /",
    "GSP33brsgor1u:3920": " evaṃ jīve jñāte tadakāryasya bhogyasya jñānaṃ na bhavatītyarthaḥ /",
    "GSP33brsgor1u:3921": " brahmavidyāśabdācca bhūtayonirbrahmetyāha-apiceti /",
    "GSP33brsgor1u:3922": " sa brahmavidyāṃ sarvavidyānāṃ pratiṣṭhāṃ samāptibhūmiṃ brahmavidyāmuvāca /",
    "GSP33brsgor1u:3923": " brahmaṇi sarvavidyānāṃ vidyāphalānāṃ cāntarbhāvādbrahmavidyā sarvavidyāpratiṣṭhā /",
    "GSP33brsgor1u:3924": " nanvaparavidyā paraprakaraṇe kimarthamuktetyata āha-apareti /",
    "GSP33brsgor1u:3925": " plavante gacchantīti plavā vināśinaḥ,",
    "GSP33brsgor1u:3926": " adṛḍhānityaphalasaṃpādanāśaktāḥ,",
    "GSP33brsgor1u:3927": " ṣoḍaśartvijaḥ patnīyajamānaścetyaṣṭādaśa /",
    "GSP33brsgor1u:3928": " yajñena nāmanimittena nirūpyanta iti yajñarūpāḥ /",
    "GSP33brsgor1u:3929": " tathāhi ṛtuṣu yācayanti yajñaṃ kārayantītyṛtvijaḥ,",
    "GSP33brsgor1u:3930": " yajata iti yajamānaḥ,",
    "GSP33brsgor1u:3931": " 'patyurno yajñasaṃyoge'iti sūtreṇa patiśabdasya nakāro 'ntādeśo yajñasaṃbandhe vihita iti patnī,",
    "GSP33brsgor1u:3932": " evamṛtvigādināmapravṛttinimittaṃ yajña iti yajñarūpāḥ /",
    "GSP33brsgor1u:3933": " yeṣvavaramanityaphalakaṃ karma śrutyuktaṃ,",
    "GSP33brsgor1u:3934": " etadeva karma śreyo nānyadātmajñānamiti ye mūḍhāstuṣyanti te punaḥ punarjanmamaraṇamāpnuvantītyarthaḥ /",
    "GSP33brsgor1u:3935": " tadvijñānārthaṃ brahmavijñānārthaṃ gurumabhigacchedeveti niyamaḥ /",
    "GSP33brsgor1u:3936": " brahmaniṣṭhasyāpyanadhītavedasya gurutvaṃ vārayati-śrotriyamiti /",
    "GSP33brsgor1u:3937": " kāryamupādānābhinnamityaṃśe dṛṣṭāntaḥ /",
    "GSP33brsgor1u:3938": " sarvasāmye tathāpyaniṣṭāpatterityāha-apica sthūlā iti //21//",
    "GSP33brsgor1u:3939": " END BsRp_1,2.6.21",
    "GSP33brsgor1u:3940": " START BsRp_1,2.6.22",
    "GSP33brsgor1u:3941": " viśeṣaṇabhedavyapadeśābhyāṃ ca netarau / BBs_1,2.22 /",
    "GSP33brsgor1u:3942": " viśeṣaṇānna jīvo bhedokterna pradhānamiti hetudvayaṃ vibhajya vyācaṣṭe-viśinaṣṭi hītyādinā /",
    "GSP33brsgor1u:3943": " divyo dyotanātmakaḥ svayañjyotiḥ,",
    "GSP33brsgor1u:3944": " amūrtaḥ pūrṇaḥ,",
    "GSP33brsgor1u:3945": " puruṣaḥ puriśayaḥ pratyagātmā,",
    "GSP33brsgor1u:3946": " bāhyaṃ sthūlamābhyantaraṃ kāraṇaṃ sūkṣmaṃ tābhyāṃ sahādhiṣṭhānatvena tiṣṭhatīti sabāhyābhyantaraḥ,",
    "GSP33brsgor1u:3947": " hi tathā śrutiṣu prasiddha ityarthaḥ /",
    "GSP33brsgor1u:3948": " avidyākṛtaṃ nāmarūpātmakaṃ śarīraṃ tena paricchedo 'lpatvam /",
    "GSP33brsgor1u:3949": " tasya śarīrasya dharmājjāḍyamūrtatvādīnityarthaḥ /",
    "GSP33brsgor1u:3950": " nanvakṣaraśabdena pradhānoktāvaśabdatvaṃ pradhānasya pratijñātaṃ bādhyeta,",
    "GSP33brsgor1u:3951": " tatrāha-akṣaramavyākṛtamiti /",
    "GSP33brsgor1u:3952": " aśnoti vyāpnoti svavikārajātamityakṣaram /",
    "GSP33brsgor1u:3953": " avyākṛtamavyaktam /",
    "GSP33brsgor1u:3954": " anādīti yāvat /",
    "GSP33brsgor1u:3955": " nāmarāpayorbījamīśvaraḥ tasya śaktirūpam /",
    "GSP33brsgor1u:3956": " paratantratvādupādānamapi śaktirityuktam /",
    "GSP33brsgor1u:3957": " bhūtānāṃ sūkṣmāḥ saṃskārā yatra tadbhūtasūkṣmaṃ īśvaraścinmātra āśrayo yasya tattathā /",
    "GSP33brsgor1u:3958": " tasyaiva cinmātrasya jīveśvarabhedopādhibhūtam /",
    "GSP33brsgor1u:3959": " yattu īśvara āśrayo viṣayo yasyeti nānājīvavādināṃ vyākhyānaṃ tadbāṣyabahirbhūtaṃ,",
    "GSP33brsgor1u:3960": " 'etasminkhalvakṣare gārgi ākāśa otaśca protaśca'ityotaprotabhāvenāvyākṛtasya cidāśrayatvaśruterāśrayapadalakṣaṇāyā nirmūlatvāt /",
    "GSP33brsgor1u:3961": " nahi mūlaprakṛterbhede kiñcinmānamasti /",
    "GSP33brsgor1u:3962": " naca 'indro māyābhiḥ'iti śrutirmānaṃ,",
    "GSP33brsgor1u:3963": " 'ajāmekām'ityādyanekaśrutibalena lāghavatarkasahāyena tasyāḥ śruterbuddhibhedena māyābhedānuvāditvāt /",
    "GSP33brsgor1u:3964": " taduktaṃ sureśvarācāryaiḥ-'svatastvavidyābhedo 'tra manāgapi na vidyate'iti /",
    "GSP33brsgor1u:3965": " sāṃkhyayogācāryāḥ purāṇetihāsakartāraśca mūlaprakṛtyaikyaṃ vadanti /",
    "GSP33brsgor1u:3966": " nanvavidyaikye bandhamuktivyavasthā katham /",
    "GSP33brsgor1u:3967": " naca vyavasthā nāstīti vācyaṃ,",
    "GSP33brsgor1u:3968": " śravaṇe pravṛttyādibādhāpatāditi cet,",
    "GSP33brsgor1u:3969": " ucyate-ye hyavidyānānātvamicchanti tairapi pariṇāmitvena sāṃśatvamavidyāyā aṅgīkāryaṃ,",
    "GSP33brsgor1u:3970": " tathā cānarthātmakasvīyasaṃghātātmanā pariṇatāvidyāṃśopahitajīvabhedādvyavasthā sidhyati /",
    "GSP33brsgor1u:3971": " yasya jñānamantaḥkaraṇe jāyate tasyāntaḥ karaṇapariṇāmyajñānāṃśanaśo muktiriti /",
    "GSP33brsgor1u:3972": " evaṃ ca śrotuḥ svarūpānandaprāptiḥ,",
    "GSP33brsgor1u:3973": " śravaṇādo pravṛttiḥ,",
    "GSP33brsgor1u:3974": " vidvadanubhavaḥ,",
    "GSP33brsgor1u:3975": " jīvanmuktiśāstraṃ ceti sarvamabādhitaṃ bhavati /",
    "GSP33brsgor1u:3976": " nacaivaṃ nānājīvapakṣādaviśeṣaḥ,",
    "GSP33brsgor1u:3977": " mūlaprakṛtinānātvābhāvādityalam /",
    "GSP33brsgor1u:3978": " paratvehetuḥ-avikāra iti /",
    "GSP33brsgor1u:3979": " nanu sūtrakṛtā śrutau pradhānādbhedavyapadeśa uktastatra kathamajñānādbhedoktirvyākhyāyate,",
    "GSP33brsgor1u:3980": " tatrāha-nātreti /",
    "GSP33brsgor1u:3981": " kāryātmanā pradhīyata iti pradhānamajñānameva /",
    "GSP33brsgor1u:3982": " tato 'nyasyāpramāṇikatvādityarthaḥ /",
    "GSP33brsgor1u:3983": " ato 'trājñānameva bhūtayoniriti pūrvapakṣaṃ kṛtvā nirasyate /",
    "GSP33brsgor1u:3984": " tannirāsenārthātsāṃkhyākalpitapradhānanirāsa iti mantavyam //22//",
    "GSP33brsgor1u:3985": " END BsRp_1,2.6.22",
    "GSP33brsgor1u:3986": " START BsRp_1,2.6.23",
    "GSP33brsgor1u:3987": " rūpopanyāsāc ca / BBs_1,2.23 /",
    "GSP33brsgor1u:3988": " vṛttikṛnmatenādau sūtraṃ vyācaṣṭe-apicetyādinā /",
    "GSP33brsgor1u:3989": " 'prāṇo manaḥ sarvendriyāṇi ca khaṃ vāyurjyotirāpaḥ pṛthivī'iti śrutiḥ /",
    "GSP33brsgor1u:3990": " agnirdhulokaḥ,",
    "GSP33brsgor1u:3991": " 'asau vāva loko gautamāgniḥ'iti śruteḥ /",
    "GSP33brsgor1u:3992": " vivṛtā vedāḥ vāgityanvayaḥ /",
    "GSP33brsgor1u:3993": " padbhyāṃ pādāvityarthaḥ /",
    "GSP33brsgor1u:3994": " yasyedaṃ rūpaṃ sa eṣa sarvaprāṇināmantarātmetyartha /",
    "GSP33brsgor1u:3995": " tanumahimna iti /",
    "GSP33brsgor1u:3996": " alpaśakterityarthaḥ /",
    "GSP33brsgor1u:3997": " yathā kaścibrahmavitsvasya sarvātmatvaprakaṭanārthamahamannamiti sāma gāyati na tvannatvādikamātmano vivakṣati,",
    "GSP33brsgor1u:3998": " aphalatvāt,",
    "GSP33brsgor1u:3999": " tathehāpītyāha-ahamannamiti /",
    "GSP33brsgor1u:4000": " vṛttikṛdvyākhyāṃ dūṣayati-anye punariti /",
    "GSP33brsgor1u:4001": " eṣa sarvabhūtāntarātmā sūtrātmā etasmādbhūtayonerjāyata iti śrutyanvayena hiraṇyagarbhasyātra jāyamānatvenopanyāsādityarthaḥ /",
    "GSP33brsgor1u:4002": " niradikṣadavocadityarthaḥ /",
    "GSP33brsgor1u:4003": " agnirdyuloko yasya,",
    "GSP33brsgor1u:4004": " yasya samidrūpaḥ sūryaḥ so 'pidyulokāgnistasmādajāyatetyarthaḥ /",
    "GSP33brsgor1u:4005": " 'tasmāditya eva samit'iti śrutyantarāt /",
    "GSP33brsgor1u:4006": " ato madhye 'pi sṛṣṭireva vācyā na rūpamiti bhāvaḥ /",
    "GSP33brsgor1u:4007": " yaduktam 'agnirmūrdhā'ityatra bhūtayoneḥ sarvātmatvaṃ vivakṣitamiti,",
    "GSP33brsgor1u:4008": " tatretyāha-sarvātmatvamapīti /",
    "GSP33brsgor1u:4009": " nanu hiraṇyagarbhasya janmānyatrānuktaṃ kathamatra vaktavyaṃ,",
    "GSP33brsgor1u:4010": " tatrāha-śrutīti /",
    "GSP33brsgor1u:4011": " agre samavartata jātaḥ sanbhūtagrāmasyaikaḥ patirīśvaraprasādādabhavat /",
    "GSP33brsgor1u:4012": " sa sūtrātmā dyāmimāṃ pṛthivīṃ ca sthūlaṃ sarvamadhārayat /",
    "GSP33brsgor1u:4013": " kaśabdasya prajāpatisaṃjñātve sarvanāmatvābhāvena smā ityayogādekāralopenaikasmai devāya prāṇātmane haviṣā vidhema paricaremeti vyākhyeyaṃ,",
    "GSP33brsgor1u:4014": " 'katama eko deva iti prāṇaḥ'iti śruteḥ /",
    "GSP33brsgor1u:4015": " yadvā yasmādayaṃ jātastasmā ekasmai devāyetyarthaḥ,",
    "GSP33brsgor1u:4016": " 'eko devaḥ sarvabhūteṣu gūḍhaḥ'iti śrutyantarāt /",
    "GSP33brsgor1u:4017": " nanu tasya bhūtāntarātmatvaṃ kathaṃ,",
    "GSP33brsgor1u:4018": " tatrāha-vikāreti /",
    "GSP33brsgor1u:4019": " pūrvakalpe prakṛṣṭopāsanākarmasamuccayānuṣṭhānadasminkalpe sarvaprāṇivyaṣṭiliṅgānāṃ",
    "GSP33brsgor1u:4020": " vyāpakaṃ sarvaprāṇyantargataṃ jñānakarmendriyaprāṇātmakaṃ samaṣṭiliṅgaśarīraṃ jāyate",
    "GSP33brsgor1u:4021": " tadrūpasya sūtrātmanaḥ sarvabhūtāntarātmatvaṃ yuktamityarthaḥ /",
    "GSP33brsgor1u:4022": " svapakṣe sūtrārthamāha-asminpakṣa iti /",
    "GSP33brsgor1u:4023": " karma saphalaṃ sarvaṃ śrautasmārtādikaṃ tapaśca puruṣa eveti sarvāntaratvarūpopanyāsācca bhūtayonau jñeye vākyaṃ samanvitamityarthaḥ //23//",
    "GSP33brsgor1u:4024": " END BsRp_1,2.6.23",
    "GSP33brsgor1u:4025": " START BsRp_1,2.7.24",
    "GSP33brsgor1u:4026": " vaiśvānaraḥ sādhāraṇaśabdaviśeṣāt / BBs_1,2.24 /",
    "GSP33brsgor1u:4027": " vaiśvānaraḥ /",
    "GSP33brsgor1u:4028": " chāndogyamudāharati-ko na iti /",
    "GSP33brsgor1u:4029": " prācīnaśālasatyayajñendradyumnajanabuḍilā militvā mīmāṃsāṃ cakruḥ-'ko na ātmā kiṃ brahma'iti /",
    "GSP33brsgor1u:4030": " ātmaiva brahmeti jñāpanārthaṃ padadvayam /",
    "GSP33brsgor1u:4031": " te pañcāpi niścayārthamuddālakamājagmuḥ /",
    "GSP33brsgor1u:4032": " so 'pi samyaṅna vedeti tenoddālakena saha ṣaḍapyaśvapatiṃ kaikeyaṃ rājānamāgatyocuḥ-ātmānamiti /",
    "GSP33brsgor1u:4033": " adhyeṣi smarasi tameva no brūhīti /",
    "GSP33brsgor1u:4034": " rājā tu teṣāṃ bhrāntinirāsārthaṃ tānpratyekamapṛcchat-'kaṃ tvamātmānamupāḥse'iti /",
    "GSP33brsgor1u:4035": " te ca prācīnaśālādayaḥ krameṇa pratyekamūcuḥ-divamevāhaṃ vaiśvānaraṃ vedmi /",
    "GSP33brsgor1u:4036": " ādityamevāhaṃ vedmi /",
    "GSP33brsgor1u:4037": " vāyumeva /",
    "GSP33brsgor1u:4038": " ākāśameva /",
    "GSP33brsgor1u:4039": " apa eva /",
    "GSP33brsgor1u:4040": " pṛthivīmevāhaṃ vedmīti /",
    "GSP33brsgor1u:4041": " tato rājā dyusūryādīnāṃ ṣaṇṇāṃ yathākrameṇa sutejastvaviśvarūpatvapṛthagvartmātmatvabahulatvarayitvapratiṣṭhātvaguṇānvidhāya",
    "GSP33brsgor1u:4042": " bhavanto yadi māmapṛṣṭvā dyusūryādiṣu bhagavato vaiśvānarasyāṅgeṣveva pratyekaṃ vaiśvānaratvadṛṣṭayo",
    "GSP33brsgor1u:4043": " bhaveyustadā krameṇa mūrdhapātāndhatvapramāṇotkramaṇadehaviśīrṇatvabastibhedapādaśoṣā",
    "GSP33brsgor1u:4044": " bhavatāṃ syuriti pratyekopāsanaṃ ninditvā,",
    "GSP33brsgor1u:4045": " sutejastvaguṇako dyuloko 'syātmano vaiśvānarasya mūrdhā,",
    "GSP33brsgor1u:4046": " viśvarūpatvaguṇakaḥ sūryo 'sya cakṣurityevaṃ dyusūryādīnāṃ mūrdhādibhāvamupadiśya samastavaiśvānaradhyānavidhirāmnāyate-yastvetamiti /",
    "GSP33brsgor1u:4047": " ābhimukhyenāparokṣatayā viśvaṃ mimīte jānātītyabhivimānaḥ /",
    "GSP33brsgor1u:4048": " taṃ sarvajñaṃ sa tadupāsakaḥ sarvatra bhogaṃ bhuṅkta ityarthaḥ /",
    "GSP33brsgor1u:4049": " lokā bhūrādayaḥ,",
    "GSP33brsgor1u:4050": " bhūtāni śarīrāṇi,",
    "GSP33brsgor1u:4051": " ātmāno jīvā iti bhedaḥ /",
    "GSP33brsgor1u:4052": " suṣṭhu tejaḥ kāntiryasya dyulokasya sa sutejāḥ /",
    "GSP33brsgor1u:4053": " viśvāni rūpāṇyasya sūryasya,",
    "GSP33brsgor1u:4054": " 'eṣa śukla eṣa nīlaḥ'iti śruteḥ /",
    "GSP33brsgor1u:4055": " pṛthak nānāvidhaṃ vartma gamanaṃ ātmā svabhāvo yasya vāyoḥ sa nānāgatitvaguṇako 'sya prāṇaḥ /",
    "GSP33brsgor1u:4056": " bahulatvaṃ vyāpitvaṃ tadguṇa ākāśo 'sya saṃdeho dehamadhyam /",
    "GSP33brsgor1u:4057": " rayitvaṃ dhanatvaṃ tadguṇā āpo yasya bastirmūtrasthānam /",
    "GSP33brsgor1u:4058": " pratiṣṭhātvaguṇā pṛthivī tasya pādau /",
    "GSP33brsgor1u:4059": " tasya homādhāratvaṃ saṃpādayati-ura evetyādinā /",
    "GSP33brsgor1u:4060": " pūrvamupakramasthādṛśyatvādisādhāraṇadharmasya vākyaśeṣasthasarvajñātvādiliṅgena brahmaniṣṭhatvamuktaṃ,",
    "GSP33brsgor1u:4061": " tadvadatrāpyupakramasthasādhāraṇavaiśvānaraśabdasya vākyaśeṣasthahomādhāratvaliṅgena jāṭharaniṣṭhatvamiti dṛṣṭāntena pūrvapakṣayati-kintāvadityādinā",
    "GSP33brsgor1u:4062": " pūrvottarapakṣayorjāṭharabrahmaṇordhyānaṃ phalam /",
    "GSP33brsgor1u:4063": " yadadyate tadannaṃ,",
    "GSP33brsgor1u:4064": " yena pacyate so 'yaṃ puruṣaśarīre 'ntarastītyarthaḥ /",
    "GSP33brsgor1u:4065": " pakṣāntaramāha-agnimātraṃ veti /",
    "GSP33brsgor1u:4066": " viśvasmai bhuvanāya vaiśvānaramagnimahnāṃ ketuṃ cihnaṃ sūryaṃ devā akṛṇvan kṛtavantaḥ /",
    "GSP33brsgor1u:4067": " sūryodaye dinavyavahārādityarthaḥ /",
    "GSP33brsgor1u:4068": " syādvaiśvānara ityanuṣaṅgaḥ /",
    "GSP33brsgor1u:4069": " hi yasmātkaṃ sukhaprado bhuvanānāṃ rājā vaiśvānaro 'bhimukhā śrīrasyetyabhiśrīrīśvaraḥ,",
    "GSP33brsgor1u:4070": " tasmāttasya vaiśvānarasya sumatau vayaṃ syāma tasyāsmadviṣayā śubhamatirbhavatvityarthaḥ /",
    "GSP33brsgor1u:4071": " pakṣatraye 'pyaruciṃ vadankalpāntaramāha-athetyādinā /",
    "GSP33brsgor1u:4072": " 'ātmā vaiśvānaraḥ'iti śruterityarthaḥ /",
    "GSP33brsgor1u:4073": " kevalatvaṃ vaiśvānaraśabdaśūnyatvam /",
    "GSP33brsgor1u:4074": " atra jāṭharo vaiśvānara iti mukhyaḥ pūrvapakṣaḥ,",
    "GSP33brsgor1u:4075": " prāṇāgnihotrahomādhāratvaliṅgat /",
    "GSP33brsgor1u:4076": " tasya dehavyāpitvādātmatvaṃ śrutyā dyumūrdhatvādikalpanayā bṛhattvādbrahmatvamiti dhyeyam /",
    "GSP33brsgor1u:4077": " sidvāntayati-tata idamiti /",
    "GSP33brsgor1u:4078": " sādhāraṇaśrutyorūpakramasthayorviśeṣātprathamaśrutamukhyatrailokyaśarīraliṅgātsarvātmakeśvaraparatvaṃ yuktaṃ,",
    "GSP33brsgor1u:4079": " na caramaśrutakalpitahomādhāratvaliṅgena jāṭharatvamityarthaḥ /",
    "GSP33brsgor1u:4080": " nanu nirviśeṣasya kuto viśeṣa ityata āha-atra hīti /",
    "GSP33brsgor1u:4081": " avasthāntaragataḥ trailokyātmanā sthita ityarthaḥ /",
    "GSP33brsgor1u:4082": " jāṭharasyāpi dhyānārthaṃ viśeṣakalpaneti cet, na,",
    "GSP33brsgor1u:4083": " asatkalpanāpatteḥ /",
    "GSP33brsgor1u:4084": " īśvarasya tu upādānatvādviśeṣaḥ sanneva dhyānārthamucyatāmityāha-kāraṇatvāditi /",
    "GSP33brsgor1u:4085": " liṅgāntarāṇyāha-sa sarveṣvityādinā /",
    "GSP33brsgor1u:4086": " yathāgnau nikṣiptamiṣīkātūlaṃ dahyate evaṃ hāsya viduṣa ityarthaḥ //24//",
    "GSP33brsgor1u:4087": " END BsRp_1,2.7.24",
    "GSP33brsgor1u:4088": " START BsRp_1,2.7.25",
    "GSP33brsgor1u:4089": " smaryamāṇam anumānaṃ syād iti / BBs_1,2.25 /",
    "GSP33brsgor1u:4090": " nanvasadāropeṇāpi stutisaṃbhavānna mūlaśrutyapekṣetyāśaṅkyāha-yadyapi stutiriti /",
    "GSP33brsgor1u:4091": " tathāpītipadamarthataḥ paṭhati-stutitvamapīti /",
    "GSP33brsgor1u:4092": " dyumūrdhatvādirūpeṇa stutirnaramātreṇa kartumaśakyā vinā śrutimityarthaḥ /",
    "GSP33brsgor1u:4093": " satā rūpeṇa stuti saṃbhavānnāsadāropa iti bhāvaḥ //25//",
    "GSP33brsgor1u:4094": " END BsRp_1,2.7.25",
    "GSP33brsgor1u:4095": " START BsRp_1,2.7.26",
    "GSP33brsgor1u:4096": " śabdādibhyo 'ntaḥpratiṣṭhānāc ca neti cen na tathā dṛṣṭyupadeśād asambhavāt puruṣamapi cainam adhīyate / BBs_1,2.26 /",
    "GSP33brsgor1u:4097": " śabdādīnāṃ gatiṃ vaktumuktasidvāntamākṣipya samādhatte-śabdādibhya iti /",
    "GSP33brsgor1u:4098": " 'sa eṣo 'gnirvaiśvānaraḥ'ityagnirahasye vaiśvānaravidyāyāṃ śruto 'gniśabda īśvare na saṃbhavatītyanvayaḥ /",
    "GSP33brsgor1u:4099": " sūtrasthādiśabdārthamāha-ādiśabdāditi /",
    "GSP33brsgor1u:4100": " bhaktamannaṃ,",
    "GSP33brsgor1u:4101": " homīyaṃ homasādhanaṃ,",
    "GSP33brsgor1u:4102": " tena prāṇāgnihotraṃ kāryamityarthaḥ /",
    "GSP33brsgor1u:4103": " vājasaneyināmagnirahasye saprapañcāṃ vaiśvānaravidyāmuktvā 'sa yo haitamagniṃ vaiśvānaraṃ",
    "GSP33brsgor1u:4104": " puruṣavidhaṃ puruṣe 'ntaḥpratiṣṭhitaṃ veda sa sarvatrānnamatti'ityuktaṃ dehāntaḥsthatvaṃ jāṭhare saṃbhavati,",
    "GSP33brsgor1u:4105": " prasiddherityāha-tatheti /",
    "GSP33brsgor1u:4106": " atra sūtre ādipadenaivāntaḥpratiṣṭhānasya grahe saṃbhavati pṛthaguktiḥ sādhāraṇaliṅgatvadyotanārthā /",
    "GSP33brsgor1u:4107": " śabdādibalādidamapi jāṭharaṃ gamayatītyabhyuccayaḥ /",
    "GSP33brsgor1u:4108": " yadyapi dyumūrdhatvādiviśeṣa īśvarapakṣapātī homādhāratvādirjāṭharapakṣapātīti pratibhānaṃ samaṃ tathāpi pārameśvaro viśeṣo jāṭhare na saṃbhavatīti balavānityata āha-athaveti /",
    "GSP33brsgor1u:4109": " eṣa dyumūrdhatvādinirdeśa ityarthaḥ /",
    "GSP33brsgor1u:4110": " imāṃ pṛthivīṃ dyāmapi te eva dyāvāpṛthivyau rodasī tathormadhyamantarikṣaṃ ca yo bhūtāgnirbhānurūpeṇātatāna vyāptavān sa dhyātavya ityarthaḥ",
    "GSP33brsgor1u:4111": " jaḍamātrasya na dhyeyatvamityata āha-athaveti /",
    "GSP33brsgor1u:4112": " siddhāntayati-na tathādṛṣṭyupadeśāditīti /",
    "GSP33brsgor1u:4113": " parameśvaradṛṣṭyopāsyajāṭharāgnipratīkavācakābhyāmagnivaiśvānaraśabdābhyāṃ dyumūrdhatvādimānīśvaro lakṣya ityuktvā kalpāntaramāha-athavā jāṭhareti",
    "GSP33brsgor1u:4114": " asminpakṣe prādhānyeneśvaropāsyatā pūrvatra guṇatayeti bhedaḥ /",
    "GSP33brsgor1u:4115": " upādhivācibhyāṃ padābhyāmupahito lakṣya ityarthaḥ /",
    "GSP33brsgor1u:4116": " lakṣaṇābījamasaṃbhavaṃ vyācaṣṭe-yadi ceti /",
    "GSP33brsgor1u:4117": " puruṣamapītyādisūtraśeṣaṃ vyācaṣṭe-yadi ca kevala iti /",
    "GSP33brsgor1u:4118": " īśvarapratīkatvopādhitvaśūnyaityartho vivakṣyeta tadeti śeṣaḥ /",
    "GSP33brsgor1u:4119": " yat yaḥ, puruṣaḥ,",
    "GSP33brsgor1u:4120": " sa eṣo 'gnirvaiśvānaraśabditajāṭharopādhika iti śrutyarthaḥ /",
    "GSP33brsgor1u:4121": " yo veda sa sarvatra bhuṅkta ityarthaḥ /",
    "GSP33brsgor1u:4122": " puruṣatvaṃ pūrṇatvamacetanasya jāṭharasya netyuktvā pāṭhāntare puruṣavidhatvaṃ dehākāratvaṃ tasya netyāha-ye tviti /",
    "GSP33brsgor1u:4123": " nanu jāṭharasyāpi dehavyāpitvāttadvidhatvaṃ syādityata āha-puruṣavidhatvaṃ ca prakaraṇāditi /",
    "GSP33brsgor1u:4124": " na dehavyāpitvaṃ puruṣavidhatvaṃ kintu virāḍdehākāratvaṃ,",
    "GSP33brsgor1u:4125": " adhidaivaṃ puruṣavidhatvamadhyātmaṃ copāsakamūrdhādicubukānteṣvaṅgeṣu saṃpannatvamīśvarasya puruṣavidhatvamityarthaḥ //26//",
    "GSP33brsgor1u:4126": " END BsRp_1,2.7.26",
    "GSP33brsgor1u:4127": " START BsRp_1,2.7.27",
    "GSP33brsgor1u:4128": " ata eva na devatā bhūtaṃ ca / BBs_1,2.27 /",
    "GSP33brsgor1u:4129": " īśvarasyāṅgeṣu saṃpattirvakṣyate /",
    "GSP33brsgor1u:4130": " evaṃ jāṭharaṃ nirasya pakṣadvayaṃ nirasyati-ata eveti /",
    "GSP33brsgor1u:4131": " sūtraṃ vyācaṣṭe-yatpunarityādinā /",
    "GSP33brsgor1u:4132": " dyumūrdhatvādiḥ,",
    "GSP33brsgor1u:4133": " sarvalokaphalabhāktvaṃ,",
    "GSP33brsgor1u:4134": " sarvapāpmapradāhaḥ,",
    "GSP33brsgor1u:4135": " ātmabrahmaśabdopakrama uktahetavaḥ /",
    "GSP33brsgor1u:4136": " tāneva smārayati-na hi bhūtāgnerityādinā /",
    "GSP33brsgor1u:4137": " 'yo bhānunā'iti mantreṇeśvaradṛṣṭyā mahimokta iti bhāvaḥ //27//",
    "GSP33brsgor1u:4138": " END BsRp_1,2.7.27",
    "GSP33brsgor1u:4139": " START BsRp_1,2.7.28",
    "GSP33brsgor1u:4140": " sākṣād apy avirodhaṃ jaiminiḥ / BBs_1,2.28 /",
    "GSP33brsgor1u:4141": " pūrvamagnivaiśvānaraśabdāvīśvaralakṣakāvityuktam /",
    "GSP33brsgor1u:4142": " adhunā pratīkopādhiparītyāgena virāṭpuruṣākārasya bhagavato vaiśvānarasyādhyātmaṃ",
    "GSP33brsgor1u:4143": " mūrdhādicubukānteṣu saṃpādyopāsyatvāṅgīkāre 'pi na śabdādivirodhaḥ śabdayorīśvare",
    "GSP33brsgor1u:4144": " yogavṛttyā mukhyatvāt,",
    "GSP33brsgor1u:4145": " antaḥsthatvādīnāṃ ca tatra saṃbhavādityāha-sākṣādapīti /",
    "GSP33brsgor1u:4146": " sākṣātpadasyārthamāha-vinaiveti /",
    "GSP33brsgor1u:4147": " jāṭharāgnisaṃbandhaṃ vineśvarasyopāsyatve 'pi śabdādyavirodhaṃ jaiminirmanyata ityarthaḥ /",
    "GSP33brsgor1u:4148": " idamantasthatvamudarasthatvarūpaṃ nocyate kintu nakhādiśikhāntāvayavasamudāyātmakapuruṣaśarīre mūrdhādicibukāntāṅgāni vṛkṣe śākhāvatpratiṣṭhitāni,",
    "GSP33brsgor1u:4149": " teṣu saṃpanno vaiśvānaraḥ puruṣe 'ntaḥpratiṣṭhita ityucyate /",
    "GSP33brsgor1u:4150": " ato yathā śākhāsthasya pakṣiṇo vṛkṣāntaḥsthatvaṃ tathā vaiśvānarasya puruṣāntaḥsthatvamityāha-na hīha puruṣavidhamityādinā /",
    "GSP33brsgor1u:4151": " agnyādiśabdasyeśvaravācitvājjāṭharāgnerasaṃśabditatvam /",
    "GSP33brsgor1u:4152": " atreśvarasya puruṣāvayaveṣu saṃpādanātpuruṣavidhatvamantaḥsthatvaṃ cetyarthaḥ /",
    "GSP33brsgor1u:4153": " pakṣāntaramāha-athaveti /",
    "GSP33brsgor1u:4154": " puruṣavidhatvaṃ pūrvavat /",
    "GSP33brsgor1u:4155": " antaḥ sthatvaṃ mādhyasthyaṃ sākṣitvamityarthaḥ /",
    "GSP33brsgor1u:4156": " evamantaḥsthatvamīśvare vyākhyāya śabdādīni vyācaṣṭe-niścite ceti /",
    "GSP33brsgor1u:4157": " viśvaścāyaṃ naro jīvaśca sarvātmatvāt /",
    "GSP33brsgor1u:4158": " viśveṣāṃ vikārāṇāṃ vā naraḥ kartā /",
    "GSP33brsgor1u:4159": " viśve sarve narā jīvā asyātmatvena niyamyatvena vā santīti viśvānaraḥ /",
    "GSP33brsgor1u:4160": " rakṣa eva rākṣasa itivatsvārthe taddhitapratyayaḥ /",
    "GSP33brsgor1u:4161": " 'nare saṃjñāyāṃ'iti pūrvapadasya dīrghatā /",
    "GSP33brsgor1u:4162": " agidhātorgatyarthasya nipratyayāntasya rūpamagniriti /",
    "GSP33brsgor1u:4163": " aṅgayati gamayatyagraṃ karmaṇaḥ phalaṃ prāpayatīti agniragraṇīruktaḥ /",
    "GSP33brsgor1u:4164": " abhito 'ga iti vā agniḥ /",
    "GSP33brsgor1u:4165": " vaiśvānaropāsakasyātithibhojanātpūrvaṃ prāṇāgnihotraṃ vidyāṅgatvena vihitaṃ,",
    "GSP33brsgor1u:4166": " tadarthamagnitretādikalpanaṃ pradhānāvirodhena netavyamityāha-gārhapatyeti //28//",
    "GSP33brsgor1u:4167": " END BsRp_1,2.7.28",
    "GSP33brsgor1u:4168": " START BsRp_1,2.7.29",
    "GSP33brsgor1u:4169": " abhivyakter ity āśmarathyaḥ / BBs_1,2.29 /",
    "GSP33brsgor1u:4170": " mātrāṃ parimāṇamatikrānto 'timātraḥ tasya vibhorityarthaḥ /",
    "GSP33brsgor1u:4171": " upāsakānāṃ kṛte 'nugrahāya prādeśamātro 'bhivyajyate,",
    "GSP33brsgor1u:4172": " pradeśeṣu vā mīyate 'bhivyajyata iti prādeśamātraḥ //29//",
    "GSP33brsgor1u:4173": " END BsRp_1,2.7.29",
    "GSP33brsgor1u:4174": " START BsRp_1,2.7.30",
    "GSP33brsgor1u:4175": " anusmṛter bādariḥ / BBs_1,2.30 /",
    "GSP33brsgor1u:4176": " matāntaramāha-anusmṛteriti /",
    "GSP33brsgor1u:4177": " prādeśena manasā mitaḥ prādeśamātra ityarthaḥ /",
    "GSP33brsgor1u:4178": " yathākathañciditi /",
    "GSP33brsgor1u:4179": " manaḥsthaṃ prādeśamātratvaṃ smṛtidvārā smaryamāṇe kalpitaṃ śruterālambanamityarthaḥ /",
    "GSP33brsgor1u:4180": " sūtrasyārthantaramāha-prādeśeti //30//",
    "GSP33brsgor1u:4181": " END BsRp_1,2.7.30",
    "GSP33brsgor1u:4182": " START BsRp_1,2.7.31",
    "GSP33brsgor1u:4183": " saṃpatter iti jaiminis tathā hi darśayati / BBs_1,2.31 /",
    "GSP33brsgor1u:4184": " saṃprati śrutyuktāṃ prādeśamātraśrutergatimāha-saṃpatteriti /",
    "GSP33brsgor1u:4185": " brāhmaṇaṃ paṭhati-prādeśamātramiveti /",
    "GSP33brsgor1u:4186": " aparicchinnamapīśvaraṃ prādeśamātratvena saṃpattyā kalpitaṃ samyagviditavanto devāstameveśvaramabhi pratyaktvena saṃpannāḥ prāptavantaḥ,",
    "GSP33brsgor1u:4187": " ha vai pūrvakāle,",
    "GSP33brsgor1u:4188": " tato vo yuṣmabhyaṃ,",
    "GSP33brsgor1u:4189": " tathā dyuprabhṛtīnavayavānvakṣyāmi yathā prādeśamātraṃ prādeśaparimāṇamanatikramya",
    "GSP33brsgor1u:4190": " mūrdhādyadhyātmāṅgeṣu vaiśvānaraṃ saṃpādayiṣyāmīti prācīnaśāladīnprati rājā pratijñāya",
    "GSP33brsgor1u:4191": " svakīyamūrdhānamupadiśan kareṇa darśayannuvāca-eṣa vai me mūrdhā bhūrādīṃllokānatītya",
    "GSP33brsgor1u:4192": " upari tiṣṭhatītyatiṣṭāsau dyuloko vaiśvānaraḥ /",
    "GSP33brsgor1u:4193": " tasya mūrdheti yāvat /",
    "GSP33brsgor1u:4194": " adhyātmamūrdhābhedenādhidaivamūrdhā saṃpādya dhyeya ityarthaḥ /",
    "GSP33brsgor1u:4195": " evaṃ cakṣurādiṣūhanīyam /",
    "GSP33brsgor1u:4196": " svakīyacakṣuṣī darśayan 'eṣa vai sutejāḥ sūryo vaiśvānarasya cakṣurityuvāca' /",
    "GSP33brsgor1u:4197": " nāsikāpadena tanniṣṭhaḥ prāṇe lakṣyate tasminnādhyātmikaprāṇe 'dhidaivaprāṇasya vāyordṛṣṭimāha-nāsika iti /",
    "GSP33brsgor1u:4198": " atra sarvatra vaiśvānaraśabdastadaṅgaparaḥ /",
    "GSP33brsgor1u:4199": " mukhasthaṃ mukhyaṃ tasminnadhidaivaṃ bahulākaśadṛṣṭiḥ mukhasthalālārūpāsvapsu raiśabditatadīyabastisthodakadṛṣṭiḥ cibuke pratiṣṭhā pādarūpā pṛthivī draṣṭavyā /",
    "GSP33brsgor1u:4200": " nanu guṇāvaiṣamyeṇa vidyayorbhedādagnirahasye śrutyanusāreṇa chāndogyasthaprādeśamātrakṣutiḥ kathaṃ vyākhyeyetyāśaṅkyāha-yadyapītyādinā /",
    "GSP33brsgor1u:4201": " etāvatālpavaiṣamyeṇa bahutarapratyabhijñāsiddhaṃ vidyaikyaṃ na hīyate /",
    "GSP33brsgor1u:4202": " śākhābhede 'pi sarvaśākhāsu pratīyamānaṃ vaiśvānarādyupāsanamekamiti nyāyasya vakṣyamāṇatvācca /",
    "GSP33brsgor1u:4203": " atiṣṭhātvaguṇaśchāndogya upasaṃhartavyaḥ /",
    "GSP33brsgor1u:4204": " viśvarūpatvaguṇaśca vājibhirgrāhyaḥ /",
    "GSP33brsgor1u:4205": " tathāca dyusūryayoḥ sutejastvaṃ samamatiṣṭhātvaviśvarūpatvayorvyavasthā /",
    "GSP33brsgor1u:4206": " yadvā śākhābhedena guṇavyavasthāstu na vidyābheda iti bhāvaḥ //31//",
    "GSP33brsgor1u:4207": " END BsRp_1,2.7.31",
    "GSP33brsgor1u:4208": " START BsRp_1,2.7.32",
    "GSP33brsgor1u:4209": " āmananti cainam asmin / BBs_1,2.32 /",
    "GSP33brsgor1u:4210": " prādeśatvasya saṃpattiprayuktatve śrutyantaraṃ saṃvādayati-āmantīti /",
    "GSP33brsgor1u:4211": " ya eṣo 'nanto 'paricchinnaḥ ato 'vyakto durvijñeyastaṃ kathaṃ jānīyāmityatreḥ praśne yājñavalkyasyottaraṃ,",
    "GSP33brsgor1u:4212": " sa īśvaro 'vimukte kāmādibhirbaddhe jīve bhedakalpanayā pratiṣṭhita upāsyaḥ /",
    "GSP33brsgor1u:4213": " punaratripraśnaḥ sa iti,",
    "GSP33brsgor1u:4214": " uttaraṃ varaṇāyāmiti /",
    "GSP33brsgor1u:4215": " evaṃ praśnottare agre 'pi jñeye /",
    "GSP33brsgor1u:4216": " tatra ca śrutau imāmeva bhrūsahitāṃ nāsikāṃ nirucyeti bhāṣyayojanā /",
    "GSP33brsgor1u:4217": " sarvānindrayakṛtāndoṣānvārayatīti varaṇā bhrūḥ,",
    "GSP33brsgor1u:4218": " sarvāndoṣānnāśayatīti nāsī nāsiketi nirvacanaṃ śrutam /",
    "GSP33brsgor1u:4219": " nāsābhruvorjīvadvāreśvarasthānatvadhyānātpāpavārakatvamiti mantavyam /",
    "GSP33brsgor1u:4220": " tayormadhye 'pi viśiṣya jīvasya sthānaṃ pṛcchati katamaditi,",
    "GSP33brsgor1u:4221": " bhruvorityuttaram /",
    "GSP33brsgor1u:4222": " prāṇasyeti pāṭhe 'pi ghrāṇasyetyarthaḥ /",
    "GSP33brsgor1u:4223": " sa eṣa saṃdhirdyulokasya svargasya parasya ca brahmalokasya saṃdhitvena dhyeya ityāha-sa eṣa iti /",
    "GSP33brsgor1u:4224": " ābhimukhyenāhaṃ brahmeti vimīyate jñāyate ityabhivimānaḥ pratyagātmā /",
    "GSP33brsgor1u:4225": " abhigataścāsau vimānaśca,",
    "GSP33brsgor1u:4226": " sarvasvarūpatve satyānantyāt /",
    "GSP33brsgor1u:4227": " mānamatra parimāṇam /",
    "GSP33brsgor1u:4228": " abhivimimīte nirmimīte /",
    "GSP33brsgor1u:4229": " tasmādvaiśvānaravākyamupāsye brahmaṇi samanvitamiti siddham //32//",
    "GSP33brsgor1u:4230": " END BsRp_1,2.7.32",
    "GSP33brsgor1u:4231": " iti śrīmatparamahaṃsaparivrājakācāryaśrīgovindānandabhagavatpādakṛtau śrīmacchārīrakamīmāṃsāvyākhyāyāṃ bhāṣyaratnaprabhāyāṃ prathamādhyāyasya dvitīyaḥ pādaḥ //2//",
    "GSP33brsgor1u:4232": " iti prathamādhyāyasya upāsyabrahmavācakāspaṣṭaśrutisamanvayākhyo dvitīyaḥ pādaḥ // ____________________________________________________________________________________________",
    "GSP33brsgor1u:4233": " prathamādhyāye tṛtīyaḥ pādaḥ /",
    "GSP33brsgor1u:4234": " dyubhvādyāyatanaṃ svaśabdāt //1//",
    "GSP33brsgor1u:4235": " dyubhvotabhūmapadamakṣaramīkṣaṇīyaṃ śrīrāmamalpahradi bhāntamadhīśitāram /",
    "GSP33brsgor1u:4236": " indrādivedyamakhilasya ca śāsitāraṃ jyotirnabhaḥ padamanidramajaṃ bhaje 'ham //1//",
    "GSP33brsgor1u:4237": " START BsRp_1,3.1.1",
    "GSP33brsgor1u:4238": " dyubhvādyāyatanaṃ svaśabdāt / BBs_1,3.1 /",
    "GSP33brsgor1u:4239": " evaṃ rūḍhipadabahulānāṃ prāyeṇa saviśeṣavākyānāṃ samanvayo dvitīyapāde darśitaḥ /",
    "GSP33brsgor1u:4240": " adhunā yaugikapadabahulānāṃ nirviśeṣapradhānānāṃ vākyānāṃ samanvayaṃ vaktuṃ tṛtīyaḥ pāda ārabhyate /",
    "GSP33brsgor1u:4241": " ato 'trādhikaraṇānāṃ śrutyadhyāyapādasaṃgatayaḥ /",
    "GSP33brsgor1u:4242": " tatra pūrvamupakramasthasādhāraṇaśabdasya vākyaśeṣasthadyumūrdhatvādinā brahmaparatvamuktaṃ,",
    "GSP33brsgor1u:4243": " tadvadatrāpyupakramasthasādhāraṇāyatanatvasya vākyaśeṣasthasetuśrutyā vastutaḥ paricchinne pradhānādau vyavastheti dṛṣṭāntalakṣaṇādhikaraṇasaṃgatiḥ",
    "GSP33brsgor1u:4244": " pūrvapakṣe pradhānādyupāstiḥ,",
    "GSP33brsgor1u:4245": " sidvānte nirviśeṣabrahmadhīriti phalam /",
    "GSP33brsgor1u:4246": " muṇḍakavākyamudāharati-idamiti /",
    "GSP33brsgor1u:4247": " yasmin lokatrayātmā virāṭ,",
    "GSP33brsgor1u:4248": " prāṇaiḥ sarvaiḥ saha manaḥ sūtrātmakaṃ,",
    "GSP33brsgor1u:4249": " cakārādavyākṛtaṃ kāraṇamotaṃ kalpitaṃ tadapavādena tamevādhiṣṭhānātmānaṃ pratyagabhinnaṃ jānatha śravaṇādinā /",
    "GSP33brsgor1u:4250": " anyā anātmavāco vimuñcatha viśeṣeṇa niḥśeṣaṃ tyajatha /",
    "GSP33brsgor1u:4251": " eṣa vāgvimokapūrvakātmasākṣātkāro 'mṛtasya mokṣasyāsārāpāradurvārasaṃsāravāridheḥ parapārasya seturiva setuḥ prāpaka iti mātṛvacchrutirmumukṣūnupadiśati",
    "GSP33brsgor1u:4252": " tatrāyatanatvasya sādhāraṇadharmasya darśanātsaṃśayamāha-tatkimiti /",
    "GSP33brsgor1u:4253": " amṛtasya brahmaṇaḥ seturiti ṣaṣṭhyā brahmaṇo bhinnatvena setoḥ śrutatvādeṣaśabdaparāmṛṣṭaṃ dyubhvādyāyatanamabrahmaiva seturiva seturityāha-amṛtasyeti",
    "GSP33brsgor1u:4254": " bhedaśravaṇāt seturiti śravaṇaccetyarthaḥ /",
    "GSP33brsgor1u:4255": " tatra bhedaśravaṇaṃ vyākhyātam /",
    "GSP33brsgor1u:4256": " setuśravaṇaṃ svayaṃ vivṛṇoti-pāravāniti /",
    "GSP33brsgor1u:4257": " anantaṃ kālataḥ /",
    "GSP33brsgor1u:4258": " apāraṃ deśataḥ /",
    "GSP33brsgor1u:4259": " jalavidhārakamukhyasetorgrahaṇāsaṃbhavādgauṇasetugrahe kartavye mukhyasetvavinābhūtapāravattvaguṇavāneva kaścidgrāhyaḥ /",
    "GSP33brsgor1u:4260": " natu mukhyasyāniyatavidhāraṇaguṇavānīśvara iti bhāvaḥ /",
    "GSP33brsgor1u:4261": " yathā loke maṇayaḥ sūtreṇa grathitā evaṃ he gautama,",
    "GSP33brsgor1u:4262": " samaṣṭiliṅgātmakavāyunā sthūlāni sarvāṇi saṃdṛbdhāni grathitāni bhavantīti śrutyarthaḥ /",
    "GSP33brsgor1u:4263": " ātmaśabdātpakṣadvayamayapyuktamityata āha-śārīro veti /",
    "GSP33brsgor1u:4264": " sadvitīyatvena setuśabdopapatteścetyarthaḥ /",
    "GSP33brsgor1u:4265": " nanvātmaśabdo jīve saṃbhavatītyata āha-ātmaśabdaśceti /",
    "GSP33brsgor1u:4266": " upādhiparicchinnasya jīvasya sarvavastu pratyekaṃ mukhyaṃ nāstītyarthaḥ /",
    "GSP33brsgor1u:4267": " upakramasthasādhāraṇāyatanasya gauṇasetutvaliṅgātprathamaśrutātmaśrutyā brahmaniścaya iti bhāvaḥ /",
    "GSP33brsgor1u:4268": " svaśabdādityasyārthāntaramāha-kvacicceti /",
    "GSP33brsgor1u:4269": " prajānāmūtpattau sadeva mūlaṃ,",
    "GSP33brsgor1u:4270": " sthitāvāyatanaṃ,",
    "GSP33brsgor1u:4271": " laye pratiṣṭheti brahmavācisatpadena chāndogye brahmaṇa āyatanatvaśruteratrāpi tathetyarthaḥ /",
    "GSP33brsgor1u:4272": " arthāntaramāha-svaśabdenaiveti /",
    "GSP33brsgor1u:4273": " 'yasmin dyauḥ'iti vākyātpūrvottaravākyayoḥ puruṣabrahmādiśabdena brahmasaṃkīrtanānmadhye 'pi brahma grāhyamityarthaḥ /",
    "GSP33brsgor1u:4274": " puruṣa iti pūrvavākyaṃ,",
    "GSP33brsgor1u:4275": " brahmaivetyuttaravākyaṃ,",
    "GSP33brsgor1u:4276": " sarvāsu dikṣu sthitaṃ sarvaṃ brahmaivetyarthaḥ /",
    "GSP33brsgor1u:4277": " uttareṇottarasyāṃ diśi /",
    "GSP33brsgor1u:4278": " udāhṛtavākyasya saviśeṣabrahmaparatvamāśaṅkya vākyaṃ vyācaṣṭe-tatretyādinā /",
    "GSP33brsgor1u:4279": " sāmānādhikaraṇyādvicitra ātmeti saṃbandhaḥ /",
    "GSP33brsgor1u:4280": " yasmin sarvamotaṃ tamevaikamityevakāraikaśabdābhyāṃ nirviśeṣaṃ jñeyamityuktvā hetvantaramāha-vikārānṛteti /",
    "GSP33brsgor1u:4281": " vikāre 'nṛte kalpite abhisaṃdho 'bhimāno yasya tasyānarthabhāktvena nindāśruteśca kūṭasthasatyaṃ jñeyamityarthaḥ /",
    "GSP33brsgor1u:4282": " kathaṃ tarhi sāmānādhikaraṇyaṃ,",
    "GSP33brsgor1u:4283": " tatrāha-sarvaṃ brahmeti /",
    "GSP33brsgor1u:4284": " yaścoraḥ sa sthāṇuritivat yatsarvaṃ tadbrahmeti sarvoddeśena brahmatvavidhānādbādhanārthaṃ,",
    "GSP33brsgor1u:4285": " na tu yadbrahma tatsarvamiti nānārasatvārthamityarthaḥ /",
    "GSP33brsgor1u:4286": " tatra niyāmakamāha-sa yatheti /",
    "GSP33brsgor1u:4287": " lavaṇapiṇḍo 'ntarbahiśca rasāntaraśūnyaḥ sarvo lavaṇaikaraso yathā,",
    "GSP33brsgor1u:4288": " evamare maitreyi,",
    "GSP33brsgor1u:4289": " cidekarasa ātmetyarthaḥ /",
    "GSP33brsgor1u:4290": " yadyapi pāravattvasāvayavatvādikaṃ mukhyasetvavyabhicāri tathāpi setorjalādibandhanarūpaṃ",
    "GSP33brsgor1u:4291": " yadvidhāraṇaṃ tadeva vyabhicāritve 'pi setupadārthaikadeśatvāduṇatvena grāhyaṃ natu",
    "GSP33brsgor1u:4292": " padārthabahirbhūtaṃ pāravattvādikamityāha-atrocyata iti /",
    "GSP33brsgor1u:4293": " dṛṣṭatvāttadgrahe 'tiprasaṅgamāha-nahīti /",
    "GSP33brsgor1u:4294": " atra śrutau pareṇeti śeṣaḥ vidhāraṇasya śabdārthatvaṃ sphuṭayati-ṣiñ iti /",
    "GSP33brsgor1u:4295": " sinoti badhnātīti setupadārthaikadeśo vidhāraṇamityarthaḥ /",
    "GSP33brsgor1u:4296": " tathā cāmṛtapadasya bhāvapradhānatvādamṛtatvasya seturvidhārakaṃ brahma /",
    "GSP33brsgor1u:4297": " asyaivāmṛtatvaṃ nānyasyetyarthaḥ /",
    "GSP33brsgor1u:4298": " yadvā dyubhvādyādhāro brahma na setuśabdārthaḥ kintvavyavahitaṃ jñānamityāha-apara iti /",
    "GSP33brsgor1u:4299": " phalitamāha-tatra yaduktamiti /",
    "GSP33brsgor1u:4300": " jñāne setau gṛhīte satītyarthaḥ //1//",
    "GSP33brsgor1u:4301": " END BsRp_1,3.1.1",
    "GSP33brsgor1u:4302": " START BsRp_1,3.1.2",
    "GSP33brsgor1u:4303": " muktopasṛpyavyapadeśāc ca / BBs_1,3.2 /",
    "GSP33brsgor1u:4304": " muktairūpasṛpyaṃ pratyaktvena prāpyaṃ yadbrahma tasyātrokteriti sūtrārthaḥ /",
    "GSP33brsgor1u:4305": " muktipratiyoginaṃ bandhaṃ darśayati-dehādiṣviti /",
    "GSP33brsgor1u:4306": " tadviparyayeṇeti /",
    "GSP33brsgor1u:4307": " uktapañcakleśātmakabandhanivṛttyātmanā sthitamityarthaḥ /",
    "GSP33brsgor1u:4308": " yathā nadyo gaṅgādyā nāmarūpe vihāya samudrātmanā tiṣṭhanti tathā brahmātmavidapi",
    "GSP33brsgor1u:4309": " saṃsāraṃ vihāya parātkāraṇādavyaktātparaṃ pūrṇaṃ svayañjyotirānandaṃ pratyaktvena",
    "GSP33brsgor1u:4310": " prāpya tiṣṭhatītyāha-tathā vidvāniti /",
    "GSP33brsgor1u:4311": " idaṃ pradhānādeḥ kiṃ na syādata āha-brahmaṇaśceti /",
    "GSP33brsgor1u:4312": " asya mumukṣoḥ,",
    "GSP33brsgor1u:4313": " hṛdīti padenātmadharmatvaṃ kāmānāṃ nirastam /",
    "GSP33brsgor1u:4314": " yadā kāmanivṛttiratha tadāmṛto bhavati;",
    "GSP33brsgor1u:4315": " maraṇahetvabhāvāt /",
    "GSP33brsgor1u:4316": " na kevalamanarthanivṛttiḥ kintvatra dehe tiṣṭhanneva brahmānandamaśnuta ityarthaḥ /",
    "GSP33brsgor1u:4317": " liṅgāntaramāha-apiceti /",
    "GSP33brsgor1u:4318": " dhīro vivekī tamevātmānaṃ vijñāya viśuddaṃ lakṣyapadārthaṃ jñātvā vākyārthajñānaṃ kuryāt /",
    "GSP33brsgor1u:4319": " jñānārthino jñānapratibandhakakarmakāṇḍādervaimukhyamāha-neti /",
    "GSP33brsgor1u:4320": " bahūnityuktyā alpānvedāntaśabdānaṅgīkaroti /",
    "GSP33brsgor1u:4321": " 'aṣṭau sthānāni varṇānāmuraḥ kaṇṭhaḥ śirasthatā /",
    "GSP33brsgor1u:4322": " jihvāmūlaṃ ca dantāśca nāsikoṣṭhau ca tālu ca //",
    "GSP33brsgor1u:4323": " 'ityetāni vāgindriyasthānatvādvākśabdenocyante /",
    "GSP33brsgor1u:4324": " teṣāṃ śoṣaṇamātramanātmaśabdoccāraṇaphalaṃ tadvayānānmanaso glānimātramityarthaḥ //2//",
    "GSP33brsgor1u:4325": " END BsRp_1,3.1.2",
    "GSP33brsgor1u:4326": " START BsRp_1,3.1.3",
    "GSP33brsgor1u:4327": " nānumānam atacchabdāt / BBs_1,3.3 /",
    "GSP33brsgor1u:4328": " vaiśeṣika iti /",
    "GSP33brsgor1u:4329": " asādhāraṇa ātmaśabdādirityarthaḥ /",
    "GSP33brsgor1u:4330": " atacchabdādityasyārthāntaramāha-tadviparītasyeti /",
    "GSP33brsgor1u:4331": " ata evātacchabdādeva //3//",
    "GSP33brsgor1u:4332": " END BsRp_1,3.1.3",
    "GSP33brsgor1u:4333": " START BsRp_1,3.1.4",
    "GSP33brsgor1u:4334": " prāṇabhṛc ca / BBs_1,3.4 /",
    "GSP33brsgor1u:4335": " prāṇābhṛcceti /",
    "GSP33brsgor1u:4336": " sūtre cakāraḥ pūrvasūtrasthanaño 'nuṣaṅgārthaḥ /",
    "GSP33brsgor1u:4337": " sarvajñapadasamānādhikaraṇaṃ ātmaśabdo na jīvavācītyatacchabdastasmādityarthaḥ /",
    "GSP33brsgor1u:4338": " nanu 'nānumānaprāṇabhṛtāvatacchabdāt'ityekameva sūtraṃ kimarthaṃ na kṛtaṃ ubhayanirāsahetorekatvādityata āha-pṛthagiti /",
    "GSP33brsgor1u:4339": " yogaḥ sūtram /",
    "GSP33brsgor1u:4340": " uttarasūtrasthahetūnāṃ jīvamātranirāsenānvaye 'pi subodhārthaṃ prāṇabhṛcceti pṛthaksūtrakaraṇamityarthaḥ //4//",
    "GSP33brsgor1u:4341": " END BsRp_1,3.1.4",
    "GSP33brsgor1u:4342": " START BsRp_1,3.1.5-6",
    "GSP33brsgor1u:4343": " bhedavyapadeśāt / BBs_1,3.5 /",
    "GSP33brsgor1u:4344": " prakaraṇāt / BBs_1,3.6 /",
    "GSP33brsgor1u:4345": " tāneva hetūnākāṅkṣādvārā vyācaṣṭe--kutaścetyādinā /",
    "GSP33brsgor1u:4346": " yadyapi viśuddhaḥ pratyagātmaivātra jñeyaḥ tathāpi jīvatvākāreṇa jñāturjñeyādbhedānna jñeyarūpatvamityarthaḥ /",
    "GSP33brsgor1u:4347": " evaṃ ca jīvatvaliṅgaviśiṣṭatvena jīvasya dyubhvādivākyarthatvaṃ nirasyate na śuddharūpeṇeti mantavyam // 5 // //6//",
    "GSP33brsgor1u:4348": " END BsRp_1,3.1.5-6",
    "GSP33brsgor1u:4349": " START BsRp_1,3.1.7",
    "GSP33brsgor1u:4350": " sthityadanābhyāṃ ca / BBs_1,3.7 /",
    "GSP33brsgor1u:4351": " nanu sthityeśvarasyādanājīvasya 'dvā suparṇā'ityatroktāvapi īśvara āyatanavākyena kimarthaṃ grāhya ityata āha-yadi ceśvara iti /",
    "GSP33brsgor1u:4352": " atra ceśvaraḥ śuddhacinmātro grāhyaḥ,",
    "GSP33brsgor1u:4353": " na sarvajñatvādiviśiṣṭaḥ,",
    "GSP33brsgor1u:4354": " tasyātrāpratipādyatvāt /",
    "GSP33brsgor1u:4355": " tathā cāpratipādyārthasyākasmānmadhye vacanāsaṃbhavādādyavākyena grahaṇaṃ kāryamityabhisaṃdhiḥ /",
    "GSP33brsgor1u:4356": " tamajñātvā śaṅkate-nanu tavāpīti /",
    "GSP33brsgor1u:4357": " brahmasvarūpapratipādanārthamakasmādaprakṛtasyāpi lokaprasiddhasya jīvasyānuvādasaṃbhava iti pariharati-neti /",
    "GSP33brsgor1u:4358": " nanu 'dvā suparṇā'ityatra buddhijīvayorukteḥ kathamidaṃ sūtramityata iti-guhāmiti /",
    "GSP33brsgor1u:4359": " sthityadanābhyāmīśvarakṣetrajñayoranuvādenaikyaṃ darśitamityarthaḥ /",
    "GSP33brsgor1u:4360": " nanvatra jīveśau nānuvādyau,",
    "GSP33brsgor1u:4361": " paiṅgivyākhyāvirodhādataḥ sūtrāsaṃgatirityata āha-yadāpīti /",
    "GSP33brsgor1u:4362": " tadāpi sūtrasyāsaṃgatirnāstītyarthaḥ /",
    "GSP33brsgor1u:4363": " adanavākyena buddhimanūdya sthitivākyena buddhyādivilakṣaṇaśuddhapratyagbrahmaṇo jñeyasyokterdyubhvādivākye tadeva grāhyaṃ,",
    "GSP33brsgor1u:4364": " na buddhyupahito jīva iti sūtrasaṃgatimāha-kathamityādinā /",
    "GSP33brsgor1u:4365": " nanvatrānupahito jīva ukto na paraṃ brahmetyata āha-yastviti /",
    "GSP33brsgor1u:4366": " paunaruktyaṃ śaṅkate-tadetaditi /",
    "GSP33brsgor1u:4367": " dyubhvādivākyasya brahmaparatvamityarthaḥ /",
    "GSP33brsgor1u:4368": " samādhatte-prapañcārthamiti /",
    "GSP33brsgor1u:4369": " setuśabdavyākhyānena bhūtayoneḥ pratyagātmatvasphuṭīkaraṇārthamityarthaḥ /",
    "GSP33brsgor1u:4370": " tasmānmuṇḍakopaniṣad brahmaṇi samanviteti siddham //7//",
    "GSP33brsgor1u:4371": " END BsRp_1,3.1.7",
    "GSP33brsgor1u:4372": " START BsRp_1,3.2.8",
    "GSP33brsgor1u:4373": " bhūmā saṃprasādād adhyupadeśāt / BBs_1,3.8 /",
    "GSP33brsgor1u:4374": " bhūmā /",
    "GSP33brsgor1u:4375": " chāndogyamudāharati-idamiti /",
    "GSP33brsgor1u:4376": " nālpe sukhamasti bhūmaiva sukham,",
    "GSP33brsgor1u:4377": " tasmānniratiśayasukhārthinā bhūmaiva vicārya iti nāradaṃ prati sanatkumāreṇokte sati nārado brūte-bhūmānamiti /",
    "GSP33brsgor1u:4378": " bhūmno lakṣaṇamadvitīyatvamāha-yatreti /",
    "GSP33brsgor1u:4379": " bhūmalakṣaṇaṃ paricchinnalakṣaṇoktyā sphuṭayati-atheti /",
    "GSP33brsgor1u:4380": " atra saṃśayabījaṃ praśnapūrvakamāha-kuta ityādinā /",
    "GSP33brsgor1u:4381": " bahorbhāva iti vigrahe 'pṛthvādibhyā imanic'itīmanpratyaye kṛte 'bahorlopo bhū ca bahoḥ'iti sūtreṇa bahoḥ parasyemanicpratyayasyāderikārasya lepaḥ syāt,",
    "GSP33brsgor1u:4382": " bahoḥ sthāne bhūrityādeśaśca syādityukterbhūmanniti śabdo niṣpannaḥ /",
    "GSP33brsgor1u:4383": " tasya bhāvārthakemanpratyayāntatvādbahutvaṃ vācyam /",
    "GSP33brsgor1u:4384": " tatkindharmikamityākāṅkṣāyāṃ saṃnihitaprakaraṇasthaḥ prāṇo dharmo bhāti /",
    "GSP33brsgor1u:4385": " vākyopakramastha ātmāpi svapratipādanāpekṣo dharmitvena bhātīti saṃnihitavyavahitaprakaraṇābhyāṃ saṃśaya ityarthaḥ /",
    "GSP33brsgor1u:4386": " pūrvamātmaśabdāt dyubhvādyāyatanaṃ brahmetyuktaṃ,",
    "GSP33brsgor1u:4387": " tadayuktaṃ,",
    "GSP33brsgor1u:4388": " 'tarati śokamātmavit'ityabrahmaṇyapyātmaśabdaprayogādityākṣepasaṃgatyā pūrvapakṣyati-prāṇo bhūmeti /",
    "GSP33brsgor1u:4389": " dharmadharmiṇorabhedātsāmānādhikaraṇyaṃ dṛṣṭavyam /",
    "GSP33brsgor1u:4390": " pūrvottarapakṣayoḥ prāṇopāstiḥ brahmajñānaṃ ca phalaṃ krameṇa mantavyam /",
    "GSP33brsgor1u:4391": " atrādhyāye bhūyaḥ praśnottarabhedādarthabhedo dṛśyate /",
    "GSP33brsgor1u:4392": " bhūmā tu prāṇātparaṃ bhūyaḥprakṣaṃ vinaivoktaliṅgena prāṇādabhinna ityāha-kasmādityādinā /",
    "GSP33brsgor1u:4393": " prāṇādbhūya iti na dṛśyata iti pūrveṇa saṃbandhaḥ /",
    "GSP33brsgor1u:4394": " nanu 'eṣa tu vā ativadati'iti tuśabdena prāṇaprakaraṇavicchedānna prāṇo bhūmetyata āha-prāṇameveti /",
    "GSP33brsgor1u:4395": " nāmādyaśāntānupāsyānatītya prāṇaṃ śreṣṭhaṃ vadatītyativādi prāṇavid taṃ prati ativādyasīti kenacitpraśne kṛte asmīti brūyāt,",
    "GSP33brsgor1u:4396": " nāhamativādītyapahnavaṃ na kuryādityuktam /",
    "GSP33brsgor1u:4397": " prāṇavidameṣa iti parāmṛśya satyavacanadhyānamananaśraddhādidharmaparamparāṃ vidhāya bhūmopadeśānna prakaraṇavicchedaḥ /",
    "GSP33brsgor1u:4398": " tuśabdo nāmādyupāsakasyātivāditvanirāsārtha ityarthaḥ /",
    "GSP33brsgor1u:4399": " bhūmno lakṣaṇavacanaṃ sukhatvamamṛtatvaṃ ca prāṇe praśnapūrvakaṃ yojayatikathaṃ punarityādinā /",
    "GSP33brsgor1u:4400": " prāṇagrasteṣu prāṇe līneṣu na śṛṇoti suṣuptapuruṣa iti śeṣaḥ /",
    "GSP33brsgor1u:4401": " 'gārhapatyo ha vā eṣo 'pāno vyāno 'nvāhāryapacana āhavanīyaḥ prāṇaḥ'iti śruteḥ prāṇā agnaya iha pure śarīre jāgrati savyāpārā eva tiṣṭhantītyarthaḥ",
    "GSP33brsgor1u:4402": " devo jīvaḥ /",
    "GSP33brsgor1u:4403": " atha tadā svapnādarśanakāle sukhaśravaṇātprāṇasya sukhatvamaviruddhamityanvayaḥ /",
    "GSP33brsgor1u:4404": " ātmapadenopakramavirodhaṃ pariharati-prāṇa eveti /",
    "GSP33brsgor1u:4405": " prāṇasyātmatvaṃ kathamityāśaṅkya śrutatvādityāha-tathā hīti /",
    "GSP33brsgor1u:4406": " sarvaṃ samarpitamiti ca sarvādhiṣṭhānaṃ prāṇaṃ svīkaroti śrutirityanvayaḥ ata ātmatvaṃ mukhyārthaṃ darśayati-saṃprasāda iti /",
    "GSP33brsgor1u:4407": " sa vā eṣa etasminsaṃprasāde sthitvā punarādravatīti prayogācca /",
    "GSP33brsgor1u:4408": " tatpadaṃ suṣuptivācakamityāha-bṛhaditi /",
    "GSP33brsgor1u:4409": " vācyārthasaṃbandhātprāṇo lakṣya ityāha-tasyāṃ ceti /",
    "GSP33brsgor1u:4410": " atra sūtra ityarthaḥ /",
    "GSP33brsgor1u:4411": " bhūmā prāṇādbhinno 'trādhyāye,",
    "GSP33brsgor1u:4412": " tasmādūrdhvamupadiṣṭatvāt,",
    "GSP33brsgor1u:4413": " nāmāderūrdhvamupadiṣṭavāgādivadityarthaḥ /",
    "GSP33brsgor1u:4414": " vipakṣahetūcchedaṃ bādhakamāha-prāṇa eva cediti /",
    "GSP33brsgor1u:4415": " svasyaiva svasmādūrdhvamupadiṣṭatvamayuktaṃ,",
    "GSP33brsgor1u:4416": " nāmādiṣvadṛṣṭaṃ cetyarthaḥ /",
    "GSP33brsgor1u:4417": " hetvasiddhiṃ śaṅkate-nanviheti /",
    "GSP33brsgor1u:4418": " prakṛtaprāṇavitparāmarśaka eṣaśabdo na bhavati,",
    "GSP33brsgor1u:4419": " tasya yacchabdaparatantratvena satyavādajivācitvāt /",
    "GSP33brsgor1u:4420": " ataḥ prāṇaprakaraṇaṃ vicchinnamiti hetusidvirityāha-atrocyata iti /",
    "GSP33brsgor1u:4421": " satyenātivāditvaṃ viśeṣaḥ,",
    "GSP33brsgor1u:4422": " tadvato ya eṣa ityukterna pūrvānukarṣa ityarthaḥ /",
    "GSP33brsgor1u:4423": " ya eṣa prāṇavidativadatītyanūdya sa satyaṃ vadediti vidhānānna prāṇaprakaraṇaviccheda iti dṛṣṭāntena śaṅkate-nanviti /",
    "GSP33brsgor1u:4424": " satyaśabdo hyabādhite rūḍho brahmavācakaḥ,",
    "GSP33brsgor1u:4425": " tadanyasya mithyātvāt /",
    "GSP33brsgor1u:4426": " satyavacane tvabādhitārthasaṃbandhāllākṣaṇika iti nātra lakṣyavacanavidhirityāha-neti brūma iti /",
    "GSP33brsgor1u:4427": " kiñca satyena brahmaṇātivadatīti tṛtīyāśrutyā brahmakaraṇakamativāditvaṃ śrutaṃ,",
    "GSP33brsgor1u:4428": " tasya prakaraṇādbādho na yukta ityāha-śrutyā hītyādinā /",
    "GSP33brsgor1u:4429": " atreti /",
    "GSP33brsgor1u:4430": " satyavākya ityarthaḥ /",
    "GSP33brsgor1u:4431": " evaṃ satyeneti śrutyā prakaraṇaṃ bādhyamityuktvā tuśabdenāpi bādhyamāha-prakṛteti /",
    "GSP33brsgor1u:4432": " vijijñāsyatvaliṅgācca pūrvoktādbhinnamityāha-satyaṃ tveveti /",
    "GSP33brsgor1u:4433": " prakaraṇavicchede dṛṣṭāntamāha-tasmāditi /",
    "GSP33brsgor1u:4434": " śrutiliṅgabalādetatsatyaṃ prakṛtātprāṇātprādhānyena bhinnaṃ dṛṣṭavyamityarthaḥ /",
    "GSP33brsgor1u:4435": " evamativāditvasya brahmasaṃbandhoktyā prāṇaliṅgatvaṃ nirastam /",
    "GSP33brsgor1u:4436": " yattu praśnaṃ vinoktatvaliṅgādbhūmā prāṇa iti,",
    "GSP33brsgor1u:4437": " tanna,",
    "GSP33brsgor1u:4438": " tasyāprayojakatvādityāha-na ceti /",
    "GSP33brsgor1u:4439": " praśnabhedādarthabheda iti na niyamaḥ,",
    "GSP33brsgor1u:4440": " ekasyātmano maitreyyā bahuśaḥ pṛṣṭatvāt /",
    "GSP33brsgor1u:4441": " praśnaṃ vinoktacāturvedasya prakṛtaikavedādbhinnatvadarśanāccetyarthaḥ /",
    "GSP33brsgor1u:4442": " tatra yathā caturvedatvasya prakṛtāsaṃbandhādarthabhedaḥ,",
    "GSP33brsgor1u:4443": " evamihāpīti sphuṭayati-tatretyadinā /",
    "GSP33brsgor1u:4444": " satyapadena prāṇoktirityata āha-tatra satyamiti /",
    "GSP33brsgor1u:4445": " vijñānaṃ nididhyāsanam /",
    "GSP33brsgor1u:4446": " ādipadānmananaśraddhāśravaṇamanaḥśuddhiniṣṭātaddhetukarmāṇi gṛhyante /",
    "GSP33brsgor1u:4447": " imānyati śravaṇādīni jñeyasya satyasya brahmatve liṅgāni /",
    "GSP33brsgor1u:4448": " evaṃ śrutiliṅgaiḥ prāṇasyāvāntaraprakaraṇaṃ bādhitvā prastutaṃ satyaṃ brahma bhūmapadoktabahutvadharmītyāha-tatra yaditi /",
    "GSP33brsgor1u:4449": " kiñca 'saṃnihitādapi vyavahitaṃ sākāṅkṣaṃ balīyaḥ'iti nyāyena saṃnihitaṃ nirākāṅkṣaṃ",
    "GSP33brsgor1u:4450": " prāṇaṃ dṛṣṭvā vākyopakramastha ātmā svapratipādanāya bhūmavākyāpekṣa iha bhūmā grāhya ityāha-evaṃ ceti /",
    "GSP33brsgor1u:4451": " kiñca śokasya pāramityupakramya tamasaḥ pāramityupasaṃhārāt,",
    "GSP33brsgor1u:4452": " śokasya mūlocchedaṃ vinā taraṇāyogācca,",
    "GSP33brsgor1u:4453": " śokapadena mūlatamo gṛhyate /",
    "GSP33brsgor1u:4454": " tannivartakajñānagamyatvaliṅgādātmā brahmetyāha-na cānyatreti /",
    "GSP33brsgor1u:4455": " brāhmaṇamātmāyattatvaṃ prāṇasya vadatīti saṃbandhaḥ /",
    "GSP33brsgor1u:4456": " nanvidaṃ caramaṃ brāhmaṇaṃ brahmaparamastu,",
    "GSP33brsgor1u:4457": " tataḥ prāgukto bhūmā prāṇa iti śaṅkate-prakaraṇānta iti /",
    "GSP33brsgor1u:4458": " tacchabdena bhūmānukarṣānmaivamityāha-neti //8//",
    "GSP33brsgor1u:4459": " END BsRp_1,3.2.8",
    "GSP33brsgor1u:4460": " START BsRp_1,3.2.9",
    "GSP33brsgor1u:4461": " dharmopapatteś ca / BBs_1,3.9 /",
    "GSP33brsgor1u:4462": " bhūmno brahmatve liṅgāntaramāha-dharmeti /",
    "GSP33brsgor1u:4463": " sūtram /",
    "GSP33brsgor1u:4464": " yaduktaṃ bhūmno lakṣaṇaṃ sukhatvamamṛtatvaṃ ca prāṇeṣu yojyamiti tadanūdya vighaṭayati-yo 'pyasāvityādinā /",
    "GSP33brsgor1u:4465": " sati buddhyādyupādhāvātmano draṣṭṛtvādiḥ,",
    "GSP33brsgor1u:4466": " tadabhāve suṣuptau tadabhāva ityasaṅgatvajñānārthaṃ praśnopaniṣadi 'na śṛṇoti na paśyati'iti paramātmānaṃ prakṛtyoktam /",
    "GSP33brsgor1u:4467": " tathā tatraivātmanaḥ sukhatvamuktaṃ na prāṇasya /",
    "GSP33brsgor1u:4468": " yataḥ śrutyantaramātmana eva sukhatvamāha tasmādityarthaḥ /",
    "GSP33brsgor1u:4469": " āmayo nāśādidoṣaḥ tatsahitaṃ sāmayam /",
    "GSP33brsgor1u:4470": " ārtaṃ naśvaram /",
    "GSP33brsgor1u:4471": " 'sa evādhastāt sa upariṣṭāt'iti sarvagatatvaṃ,",
    "GSP33brsgor1u:4472": " 'sa evedaṃ sarvam'iti sarvātmatvaṃ ca śrutaṃ,",
    "GSP33brsgor1u:4473": " tasmādbhūmādhyāyo nirguṇe samanvita iti siddham //9//",
    "GSP33brsgor1u:4474": " END BsRp_1,3.2.9",
    "GSP33brsgor1u:4475": " START BsRp_1,3.3.10",
    "GSP33brsgor1u:4476": " akṣaram ambarāntadhṛteḥ / BBs_1,3.10 /",
    "GSP33brsgor1u:4477": " akṣaramambarāntadhṛteḥ /",
    "GSP33brsgor1u:4478": " bṛhadāraṇyakaṃ paṭhati-kasminnviti /",
    "GSP33brsgor1u:4479": " yadbhūtaṃ bhavacca bhaviṣyacca tatsarvaṃ kasminnotamiti gārgyā pṛṣṭhena muninā yājñavalkyenāvyākṛtākāśaḥ kāryamātrāśraya uktaḥ /",
    "GSP33brsgor1u:4480": " ākāśaḥ kasminnota iti dvitīyapraśne sa muniruvāca,",
    "GSP33brsgor1u:4481": " tadavyākṛtasyādhikaraṇametadakṣaramasthūlādirūpamityarthaḥ /",
    "GSP33brsgor1u:4482": " ubhayatrākṣaraśabdaprayogātsaṃśayaḥ /",
    "GSP33brsgor1u:4483": " yathā satyaśabdo brahmaṇi rūḍha iti brahma bhūmetyuktaṃ tathākṣaraśabdo varṇe rūḍha iti dṛṣṭāntena pūrvapakṣaḥ /",
    "GSP33brsgor1u:4484": " tatra oṅkāropāstiḥ phalaṃ,",
    "GSP33brsgor1u:4485": " siddhānte nirguṇabrahmadhīriti vivekaḥ /",
    "GSP33brsgor1u:4486": " nanu na kṣaratītyacalatvānāśitvayogādbrahmaṇyapyakṣaraśabdo mukhya ityata āha-prasiddhyatikramasyeti /",
    "GSP33brsgor1u:4487": " 'rūḍharyogamapaharati'iti nyāyādityarthaḥ /",
    "GSP33brsgor1u:4488": " varṇasya oṅkārasya sarvāśrayatvaṃ kathamityāśaṅkya dhyānārthamidaṃ yathā śrutyantare sarvātmatvamityāha-oṅkāra iti /",
    "GSP33brsgor1u:4489": " praśnaprativacanābhyāmākāśāntajagadādhāratve tātparyaniścayānna dhyānārthatā,",
    "GSP33brsgor1u:4490": " atastalliṅgabalādrūḍhiṃ bādhitvā yogavṛttirgrāhyeti sidvāntayati-evamityādinā //10//",
    "GSP33brsgor1u:4491": " END BsRp_1,3.3.10",
    "GSP33brsgor1u:4492": " START BsRp_1,3.3.11",
    "GSP33brsgor1u:4493": " sā ca praśāsanāt / BBs_1,3.11 /",
    "GSP33brsgor1u:4494": " ākāśaṃ bhūtaṃ kṛtvā śaṅkate -syādetaditi /",
    "GSP33brsgor1u:4495": " cetanakartṛkaśikṣāyā atra śrutermaivamityāha-sā ceti /",
    "GSP33brsgor1u:4496": " sūtraṃ vyācaṣṭe-sā ceti /",
    "GSP33brsgor1u:4497": " cakāra ākāśasya bhūtatvanirāsārthaḥ /",
    "GSP33brsgor1u:4498": " bhūtākāśasya kāryantaḥpātinaḥ śrutasarvakāryāśrayatvāyogādavyākṛtamajñānamevākāśaḥ pradhānaśabdita iti tadāśrayatvāccākṣaraṃ na pradhānamityarthaḥ",
    "GSP33brsgor1u:4499": " vidhṛtau viṣayatvena dhṛtau //11//",
    "GSP33brsgor1u:4500": " END BsRp_1,3.3.11",
    "GSP33brsgor1u:4501": " START BsRp_1,3.3.12",
    "GSP33brsgor1u:4502": " anyabhāvavyāvṛtteśca / BBs_1,3.12 /",
    "GSP33brsgor1u:4503": " praśnapūrvakaṃ sūtraṃ vyākaroti-kimidamiti /",
    "GSP33brsgor1u:4504": " ghaṭatvādvayāvṛttiriti bhrāntiṃ nirasyati-etaditi /",
    "GSP33brsgor1u:4505": " ambarāntasyādhāramakṣaraṃ śrutiracetanatvādvyāvartayatītyartaḥ /",
    "GSP33brsgor1u:4506": " jīvanirāsaparatvenāpi sūtraṃ yojayati-tatheti /",
    "GSP33brsgor1u:4507": " anyabhāvo bhedastanniṣedhāditi sūtrārthaḥ /",
    "GSP33brsgor1u:4508": " tarhi śodhito jīva evākṣaraṃ na para ityata āha-nahīti /",
    "GSP33brsgor1u:4509": " śodhite jīvatvaṃ nāstītyarthaḥ /",
    "GSP33brsgor1u:4510": " tasmādgārgibrāhmaṇaṃ nirguṇākṣare samanvitamiti siddham //12//",
    "GSP33brsgor1u:4511": " END BsRp_1,3.3.12",
    "GSP33brsgor1u:4512": " START BsRp_1,3.4.13",
    "GSP33brsgor1u:4513": " īkṣatikarmavyapadeśāt saḥ / BBs_1,3.13 /",
    "GSP33brsgor1u:4514": " īkṣatikarmavyapadeśātsaḥ /",
    "GSP33brsgor1u:4515": " praśnopaniṣadamūdāharati-etaditi /",
    "GSP33brsgor1u:4516": " pippalādo guruḥ satyakāmena pṛṣṭo brūte,",
    "GSP33brsgor1u:4517": " he satyakāma,",
    "GSP33brsgor1u:4518": " paraṃ nirguṇamaparaṃ saguṇaṃ brahmaitadeva yo 'yaṃ oṅkāraḥ /",
    "GSP33brsgor1u:4519": " sa hi pratimeva viṣṇostasya pratīkaḥ /",
    "GSP33brsgor1u:4520": " tasmātpraṇavaṃ brahmātmanā vidvānetenaiva oṅkāradhyānenāyatanena prāptisādhanena",
    "GSP33brsgor1u:4521": " yathādhyānaṃ paramaparaṃ vānveti prāpnotīti prakṛtya madhye ekamātradvimātroṅkārayordhyānamuktvā",
    "GSP33brsgor1u:4522": " bravīti-yaḥ punariti /",
    "GSP33brsgor1u:4523": " itthaṃbhāve tṛtīyā,",
    "GSP33brsgor1u:4524": " brahmoṅkārayorabhedopakramāt /",
    "GSP33brsgor1u:4525": " yo hyakārādimātrātraye ekasyā mātrāyā akārasya ṛṣyādikaṃ jāgradādivibhūtiṃ ca jānāti tena samyagjñātā ekā mātrā yasyoṅkārasya sa ekamātraḥ /",
    "GSP33brsgor1u:4526": " evaṃ mātrādvayasya samyagvibhūtijñāne dvimātrastathā trimātraḥ /",
    "GSP33brsgor1u:4527": " tamoṅkāraṃ puruṣaṃ yo 'bhidhyāyīta sa oṅkāravibhūtitvena dhyātaiḥ sāmabhiḥ sūryadvārā brahmalokaṃ gatvā paramātmānaṃ puruṣamīkṣata ityarthaḥ",
    "GSP33brsgor1u:4528": " saṃśayaṃ tadbījaṃ cāha-kimityādinā /",
    "GSP33brsgor1u:4529": " asmin trimātravākya ityarthaḥ /",
    "GSP33brsgor1u:4530": " pūrvatra pūrvapakṣatvenokte oṅkāre buddhisthaṃ dhyātavyaṃ niścīyata iti prasaṅgasaṃgatiḥ /",
    "GSP33brsgor1u:4531": " yadvā pūrvatra varṇe rūḍhasyākṣaraśabdasya liṅgādbrahmaṇi vṛttiruktā,",
    "GSP33brsgor1u:4532": " tadvadatrāpi brahmalokaprāptiliṅgatparaśabdasya hiraṇyagarbhe vṛttiriti dṛṣṭāntena pūrvapakṣayati-tatrāparamiti /",
    "GSP33brsgor1u:4533": " kāryaparabrahmaṇorūpāstirūbhayatra phalam /",
    "GSP33brsgor1u:4534": " sa upāsakaḥ /",
    "GSP33brsgor1u:4535": " sūrye saṃpannaḥ praviṣṭaḥ nanu vasudāna īśvara iti dhyānādvindate vasvityalpamapi phalaṃ brahmopāsakasya śrutamityata āha-nahīti /",
    "GSP33brsgor1u:4536": " anyatra tathātve 'pi atra paravitparamaparavidaparamanvetītyupakramātparavido 'paraprāptirayuktā,",
    "GSP33brsgor1u:4537": " upakramavirodhāt /",
    "GSP33brsgor1u:4538": " na cātra paraprāptirevokteti vācyaṃ,",
    "GSP33brsgor1u:4539": " parasya sarvagatatvādatraiva prāptisaṃbhavena sūryadvārā gativaiyarthyāt /",
    "GSP33brsgor1u:4540": " tasmādupakramānugṛhītādaparaprāptirūpālliṅgātparaṃ puruṣamiti paraśrutirbādhyetyarthaḥ /",
    "GSP33brsgor1u:4541": " paraśrutergatiṃ pṛcchati-nanviti /",
    "GSP33brsgor1u:4542": " piṇḍaḥ sthūlo virāṭ tadapekṣayā sūtrasya paratvamiti samādhyarthaḥ /",
    "GSP33brsgor1u:4543": " sūtre saśabda īśvarapara iti pratijñatatvena taṃ vyācaṣṭe-parameveti /",
    "GSP33brsgor1u:4544": " sa upāsaka etasmādviraṇyagarbhātparaṃ puruṣaṃ brahmāhamitīkṣata ityarthaḥ /",
    "GSP33brsgor1u:4545": " nanvīkṣaṇaviṣayo 'pyaparostu,",
    "GSP33brsgor1u:4546": " tatrāha-tatrābhidhyāyateriti /",
    "GSP33brsgor1u:4547": " nanvīkṣaṇaṃ pramātvādviṣayasatyatāmapekṣata iti bhavatu satyaḥ para īkṣaṇīyaḥ /",
    "GSP33brsgor1u:4548": " dhyātavyastvasatyo 'paraḥ kiṃ na syādityata āha-sa eveti /",
    "GSP33brsgor1u:4549": " śrutibhyāṃ pratyabhijñānātsa evāyamiti sautraḥ saśabdo vyākhyātaḥ atraivaṃ sūtrayojanā-oṅkāre yo dhyeyaḥ sa para evātmā,",
    "GSP33brsgor1u:4550": " vākyaśeṣe īkṣaṇīyatvokteḥ /",
    "GSP33brsgor1u:4551": " atra ca śrutipratyabhijñānātsa evāyamiti /",
    "GSP33brsgor1u:4552": " nanu śabdabhedānna pratyabhijñeti śaṅkate-nanviti /",
    "GSP33brsgor1u:4553": " parātpara iti śabdabhedamaṅgīkṛtya śrutibhyāmuktapratyabhijñāyā avirodhamāha-atreti /",
    "GSP33brsgor1u:4554": " nanu 'etasmājjīvadhanātparāt'ityetatpadenopakrāntadhyātavyaparāmarśādīkṣaṇīyaḥ /",
    "GSP33brsgor1u:4555": " parātmā dhyeyādanya ityata āha-na cātreti /",
    "GSP33brsgor1u:4556": " dhyānasya tatphalekṣaṇasya ca loke samānaviṣayatvāddhyeya evekṣaṇīyaḥ /",
    "GSP33brsgor1u:4557": " evaṃ copakramopasaṃhārayorekavākyatā bhavatīti bhāvaḥ /",
    "GSP33brsgor1u:4558": " 'sa sāmabhirūnnīyate brahmalokam''sa etasmājjīvaghanāt'ityetatpadena saṃnihitataro brahmalokasvāmī parāmṛśyata iti praśnapūrvakaṃ vyācaṣṭe-kastarhītyādinā",
    "GSP33brsgor1u:4559": " 'mūrtau ghanaḥ'iti sūtrāditi bhāvaḥ /",
    "GSP33brsgor1u:4560": " saindhavakhilyo lavaṇapiṇḍaḥ /",
    "GSP33brsgor1u:4561": " khilyavadalpo bhāvaḥ paricchedo yasya sa khilyabhāvaḥ /",
    "GSP33brsgor1u:4562": " etatpadena brahmaloko vā parāmṛśyata ityāha-apara iti /",
    "GSP33brsgor1u:4563": " jīvaghanaśabdasya brahmaloke lakṣaṇāṃ darśayati-jīvānāṃ hīti /",
    "GSP33brsgor1u:4564": " vyaṣṭikaraṇābhimānināṃ jīvānāṃ ghanaḥ saṃghāto yasminsarvakaraṇābhimānini sa jīvaghanaḥ tatsvāmikatvātparaṃparāsaṃbandhena loko lakṣya ityarthaḥ",
    "GSP33brsgor1u:4565": " tasmātparaḥ sarvalokātītaḥ śuddha ityarthaḥ /",
    "GSP33brsgor1u:4566": " parapuruṣaśabdasya paramātmani mukhyatvācca sa eva dhyeya ityāha-paramiti /",
    "GSP33brsgor1u:4567": " yasmātparaṃ nāparamasti kiñcit sa evaṃ mukhyaḥ paraḥ na tu piṇḍātparaḥ sūtrātmetyarthaḥ /",
    "GSP33brsgor1u:4568": " kiñca paraśabdenopakrame niścitaṃ paraṃ brahmaivātra vākyaśeṣe dhyātavyamityāha-paraṃ cāparaṃ ceti /",
    "GSP33brsgor1u:4569": " pāpanivṛttiliṅgācetyāha-yatheti /",
    "GSP33brsgor1u:4570": " pādodaraḥ sarpaḥ /",
    "GSP33brsgor1u:4571": " oṅkāre parabrahmopāsanayā sūryadvārā brahmalokaṃ gatvā parabrahmekṣitvā tadeva śāntamabhayaṃ paraṃ prāpnotītyavirodhamāha-atrocyata iti /",
    "GSP33brsgor1u:4572": " evamekavākyatāsamarthanaprakaraṇānugṛhītaparapuruṣaśrutibhyāṃ parabrahmapratyabhijñayā brahmalokaprāptiliṅgaṃ bādhitvā vākyaṃ praṇavadhyeye brahmaṇi samanvitamiti siddham //13//",
    "GSP33brsgor1u:4573": " END BsRp_1,3.4.13",
    "GSP33brsgor1u:4574": " START BsRp_1,3.5.14",
    "GSP33brsgor1u:4575": " dahara uttarebhyaḥ / BBs_1,3.14 /",
    "GSP33brsgor1u:4576": " dahara uttarebhyaḥ /",
    "GSP33brsgor1u:4577": " chandogyamudāharati-atheti /",
    "GSP33brsgor1u:4578": " bhūmavidyānantaraṃ daharavidyāprārambhārtho 'thaśabdaḥ /",
    "GSP33brsgor1u:4579": " brahmaṇo 'bhivyaktisthānatvādbrahmapuraṃ śarīram /",
    "GSP33brsgor1u:4580": " asmin yatprasiddhaṃ daharamalpaṃ hṛtpadmaṃ tasminhṛdaye yadantarākāśaśabditaṃ brahma tadanveṣṭavyaṃ vicārya jñeyamityarthaḥ /",
    "GSP33brsgor1u:4581": " atrākāśo jijñāsyaḥ,",
    "GSP33brsgor1u:4582": " tadantaḥsthaṃ veti prathamaṃ saṃśayaḥ kalpyaḥ /",
    "GSP33brsgor1u:4583": " tatra yadyākāśastadā saṃśayadvayam /",
    "GSP33brsgor1u:4584": " tatrākāśaśabdādekaṃ saṃśayamuktvā brahmapuraśabdātsaṃśayāntaramāha-tathā brahmapuramitīti /",
    "GSP33brsgor1u:4585": " atra śabde /",
    "GSP33brsgor1u:4586": " jīvasya brahmaṇo vā puramiti saṃśayaḥ /",
    "GSP33brsgor1u:4587": " tatra tasminsaṃśaye satīti yojanā /",
    "GSP33brsgor1u:4588": " parapuruṣaśabdasya brahmaṇi mukhyatvādbrahma dhyeyamityuktam /",
    "GSP33brsgor1u:4589": " tathehāpyākāśapadasya bhūtākāśe rūḍhatvādbhūtākāśo dhyeya iti dṛṣṭāntena pūrvapakṣayati-tatrākāśetyādinā /",
    "GSP33brsgor1u:4590": " daharavākyasyānantaraprajāpativākyasya ca saguṇe nirguṇe ca samanvayokteḥ śrutyādisaṃgatayaḥ /",
    "GSP33brsgor1u:4591": " pūrvapakṣe bhūtākāśādyupāstiḥ,",
    "GSP33brsgor1u:4592": " siddhānte saguṇabrahmopāstyā nirguṇadhīriti phalabhedaḥ /",
    "GSP33brsgor1u:4593": " naca 'ākāśastalliṅgāt'ityanenāsya punaruktatā śaṅkanīyā /",
    "GSP33brsgor1u:4594": " atra tasmin 'yadantastadanveṣṭavyam'ityākāśāntaḥ sthasyānveṣṭavyatvādiliṅganvayena daharākāśasya brahmatve spaṣṭaliṅgābhāvāt /",
    "GSP33brsgor1u:4595": " nanu bhūtākāśasyālpatvaṃ kathaṃ,",
    "GSP33brsgor1u:4596": " ekasyopamānatvamupameyatvaṃ ca kathaṃ,",
    "GSP33brsgor1u:4597": " 'ubhe asmin dyāvāpṛthivī antareva samāhite /",
    "GSP33brsgor1u:4598": " ubhāvagniśca vāyuśca'ityādinā śrutasarvāśrayatvaṃ ca kathamityāśaṅkya krameṇa pariharati-tasyetyādinā /",
    "GSP33brsgor1u:4599": " hṛdayāpekṣayā alpatvaṃ,",
    "GSP33brsgor1u:4600": " dhyānārthaṃ kalpitabhedātsādṛśyaṃ,",
    "GSP33brsgor1u:4601": " svata ekatvātsarvāśrayatvamityarthaḥ /",
    "GSP33brsgor1u:4602": " nanu 'eṣa ātmā'ityātmaśabdo bhūte na yukta ityarūcerāha-athaveti /",
    "GSP33brsgor1u:4603": " bhaktyeti /",
    "GSP33brsgor1u:4604": " caitanyaguṇayogenetyarthaḥ /",
    "GSP33brsgor1u:4605": " mukhyaṃ brahma gṛhyatāmityata āha-na hīti /",
    "GSP33brsgor1u:4606": " astu purasvāmījīvaḥ,",
    "GSP33brsgor1u:4607": " hṛdayasthākāśastu brahmetyata āha-tatreti /",
    "GSP33brsgor1u:4608": " purasvāmina eva tadantaḥsthatvasaṃbhavānnānyāpekṣetyarthaḥ /",
    "GSP33brsgor1u:4609": " vyāpino 'ntaḥsthatvaṃ kathamityata āha-mana iti /",
    "GSP33brsgor1u:4610": " ākāśapadena daharamanukṛṣyoktopamādikaṃ brahmābhedavivakṣayā bhaviṣyatītyāha-ākāśeti /",
    "GSP33brsgor1u:4611": " nanu jīvasyākāśapadārthatvamayuktamityāśaṅkya tarhi bhūtākāśa eva daharo 'stu tasminnantaḥsthaṃ kiñciddhyeyamiti pakṣāntaramāha-na cātreti /",
    "GSP33brsgor1u:4612": " paramāntaḥsthaṃ vastu,",
    "GSP33brsgor1u:4613": " tadviśeṣaṇatvenādhāratvena daharākāśasya tacchabdenopādānādityarthaḥ /",
    "GSP33brsgor1u:4614": " yadvā anveṣyatvādiliṅgāddaharasya brahmatvaniścayāt 'ākāśastalliṅgāt'ityanena gatārthatvamiti śaṅkātra nirasanīyā /",
    "GSP33brsgor1u:4615": " anveṣyatvādeḥ paraviśeṇatvena grahaṇāddarahasya brahmatve liṅgaṃ nāstītyarthaḥ /",
    "GSP33brsgor1u:4616": " apahatapāpmatvādiliṅgopetātmakaśrutyā kevalākāśaśrutirbādhyeti siddhāntayati-parameśvara ityādinā /",
    "GSP33brsgor1u:4617": " ākāśasyākṣepapūrvakamiti saṃbandhaḥ /",
    "GSP33brsgor1u:4618": " tamācāryaṃ prati yadi brūyuḥ,",
    "GSP33brsgor1u:4619": " hṛdayameva tāvadalpaṃ tatratyākāśo 'lpataraḥ kiṃ tadatrālpe vidyate yadvicāryā jñeyamiti,",
    "GSP33brsgor1u:4620": " tadā sa ācāryo brūyādākāśasyālpatānivṛttimityarthaḥ /",
    "GSP33brsgor1u:4621": " vākyasya tātparyamāha-tatreti /",
    "GSP33brsgor1u:4622": " nivartayati /",
    "GSP33brsgor1u:4623": " ācārya iti śeṣaḥ /",
    "GSP33brsgor1u:4624": " nanvākāśaśabdena rūḍhyā bhūtākāśasya bhānātkathaṃ tannivṛttirityāśaṅkyāha-yadyapīti /",
    "GSP33brsgor1u:4625": " nanu 'rāmarāvaṇayoryuddhaṃ rāmarāvaṇayoriva'ityabhede 'pyupamā dṛṣṭeticet,",
    "GSP33brsgor1u:4626": " na abhede sādṛśyasyānanvayena yuddhasya nirūpamatve tātparyādayamananvayālaṅkāra iti kāvyavidaḥ /",
    "GSP33brsgor1u:4627": " pūrvoktamanūdya nirasyati-nanvityādinā /",
    "GSP33brsgor1u:4628": " 'sītāśliṣṭa ivābhāti kodaṇḍaprabhayā yutaḥ'ityādau prabhāyogasītāśleṣarūpaviśeṣaṇabhedādbhedāśrayaṇamekasyaiva",
    "GSP33brsgor1u:4629": " śrīrāmasyopamānopameyabhāvasiddhyarthamagatya kṛtamityanudāharaṇaṃ draṣṭavyam /",
    "GSP33brsgor1u:4630": " naivamatrāśrayaṇaṃ yuktam /",
    "GSP33brsgor1u:4631": " vākyasyālpatvanivṛttiparatvena gatisadbhāvāt /",
    "GSP33brsgor1u:4632": " kiñca hārdākāśasyāntaratvātyāge alpatvena vyāpakabāhyākāśasādṛśyaṃ na yuktamityāha-apiceti /",
    "GSP33brsgor1u:4633": " āntaratvatyāge tu atyantābhedānna sādṛśyamiti bhāvaḥ /",
    "GSP33brsgor1u:4634": " nanu hārdākāśasyālpatvanivṛttau tāvattve ca tātparyaṃ kiṃ na syādityata āha-ubhayeti /",
    "GSP33brsgor1u:4635": " ato 'lpāvanivṛttāveva tātparyamiti bhāvaḥ /",
    "GSP33brsgor1u:4636": " evamākāśopamitatvāddaharākāśo na bhūtamityuktam /",
    "GSP33brsgor1u:4637": " sarvāśrayatvādiliṅgebhyaśca tathetyāha-nacetyādinā /",
    "GSP33brsgor1u:4638": " vigatā jighatsā jagdhumicchā yasya so 'yaṃ vijighatsaḥ /",
    "GSP33brsgor1u:4639": " bubhukṣāśūnya ityarthaḥ /",
    "GSP33brsgor1u:4640": " prathamaśrutabrahmaśabdena tatsāpekṣacaramaśrutaṣaṣṭhīvibhaktyarthaḥ saṃbandho neyaḥ,",
    "GSP33brsgor1u:4641": " na tu brahmaṇaḥ puramiti ṣaṣṭhyarthaḥ svasvāmibhāvo grāhyaḥ 'nirapekṣeṇa tatsāpekṣaṃ bādhyam'iti nyāyādityāha-atra brūma iti /",
    "GSP33brsgor1u:4642": " śarīrasya brahmaṇa tadupalabdhisthānatvarūpe saṃbandhe mānamāha-sa iti /",
    "GSP33brsgor1u:4643": " pūrṣu śarīreṣu,",
    "GSP33brsgor1u:4644": " puri hṛdaye śaya iti puruṣa ityanvayaḥ /",
    "GSP33brsgor1u:4645": " nanu brahmaśabdasya jīve 'pyannādinā śarīravṛddhihetau mukhyatvānna ṣaṣṭhyarthaḥ kathañcinneya ityata āha-athaveti /",
    "GSP33brsgor1u:4646": " bṛṃhayati dehamiti brahma jīvaḥ tatsvāmike pure hṛdayaṃ brahmaveśma bhavatu,",
    "GSP33brsgor1u:4647": " rājapure maitrasadbhavadityarthaḥ /",
    "GSP33brsgor1u:4648": " anantaphalaliṅgādapi daharaḥ paramātmetyāha-tadyatheti /",
    "GSP33brsgor1u:4649": " atha karmaphalādvaurāgyānantaramiha jīvadaśāyāmātmānaṃ daharaṃ tadāśritāṃśca satyakāmādiguṇān",
    "GSP33brsgor1u:4650": " ācāryopadeśamanuvidya dhyānenānubhūya ye paralokaṃ gacchanti teṣāṃ sarvalokeṣvanantamaiśvaryaṃ",
    "GSP33brsgor1u:4651": " svecchayā saṃcalanādikaṃ bhavatītyarthaḥ /",
    "GSP33brsgor1u:4652": " dahare uktaliṅgānyanyathāsiddhāni teṣāṃ tadantaḥsthaguṇatvādiyuktaṃ smārayitvā dūṣayati-yadapītyādinā /",
    "GSP33brsgor1u:4653": " uttaratrākāśasvarūpapratipādanānyathānupapattyā pūrvaṃ tasyānveṣyatvādikamityatrānyathopapattiṃ śaṅkate nanviti /",
    "GSP33brsgor1u:4654": " etat ākāśasvarūpam /",
    "GSP33brsgor1u:4655": " ākṣepabījamākāśasyālpatvamupamayā nirasyāntaḥsthavastūktestadantaḥsthameva dhyeyamityarthaḥ /",
    "GSP33brsgor1u:4656": " tarhi jagadeva dhyeyaṃ syādityāha-naitadevamiti /",
    "GSP33brsgor1u:4657": " astu ko doṣaḥ,",
    "GSP33brsgor1u:4658": " tatrāha-tatreti /",
    "GSP33brsgor1u:4659": " sarvanāmabhyāṃ daharākāśamākṛṣyātmatvādiguṇānuktvā guṇaiḥ saha tasyaiva dhyeyatvaṃ vākyaśeṣo brūte tadvirodha ityarthaḥ /",
    "GSP33brsgor1u:4660": " 'tasmin yadantaḥ'iti tatpadena vyavahitamapi hṛdayaṃ yogyatayā grāhyamityāha-tasmāditi /",
    "GSP33brsgor1u:4661": " yadvā ākāśastasmin yadantastadubhayamanveṣṭavyamiti yojanāṃ sūcayati-sahāntaḥsthairiti //14//",
    "GSP33brsgor1u:4662": " END BsRp_1,3.5.14",
    "GSP33brsgor1u:4663": " START BsRp_1,3.5.15",
    "GSP33brsgor1u:4664": " gatiśabdābhyāṃ tathā hi dṛṣṭaṃ liṅgaṃ ca / BBs_1,3.15 /",
    "GSP33brsgor1u:4665": " daharākāśasya brahmatve hetvāntaramāha-gatīti /",
    "GSP33brsgor1u:4666": " prajā jīvā etaṃ hṛdayasthaṃ daharaṃ brahmasvarūpaṃ lokamaharahaḥ pratyahaṃ svāpe gacchantyastadātmanā sthitā apyanṛtājñānenāvṛtāstaṃ na jānanti ataḥ punaruttiṣṭhantītyarthaḥ /",
    "GSP33brsgor1u:4667": " nanvetatpadaparāmṛṣṭadaharasya svāpe jīvagamyatve 'pi brahmatve kimāyātamityaśaṅkya 'tathā hi dṛṣṭam'iti vyācaṣṭe-tathā hīti /",
    "GSP33brsgor1u:4668": " loke 'pi dṛṣṭamityarthāntaramāha-loke 'pīti /",
    "GSP33brsgor1u:4669": " gatiliṅgaṃ vyākhyāya śabdaṃ vyācaṣṭe-tatheti /",
    "GSP33brsgor1u:4670": " jīvabhūtākāśayorbrahmalokaśabdasyāprasiddheriti bhāvaḥ /",
    "GSP33brsgor1u:4671": " brahmaṇyapi tasyāprasiddhiṃ śaṅkate-nanviti /",
    "GSP33brsgor1u:4672": " niṣādasthapatinyāyena samādhatte-gamayediti /",
    "GSP33brsgor1u:4673": " ṣaṣṭhe cintitam-svapatirniṣādaḥ,",
    "GSP33brsgor1u:4674": " śabdasāmarthyāt /",
    "GSP33brsgor1u:4675": " raudrīmiṣṭiṃ vidhāya 'etayā niṣādasthapatiṃ yājayet'ityāmnāyate /",
    "GSP33brsgor1u:4676": " tatra niṣādānāṃ sthapatiḥ svāmīti ṣaṣṭhīsamāsena traivarṇiko grāhyaḥ,",
    "GSP33brsgor1u:4677": " agnividyādisāmarthyāt /",
    "GSP33brsgor1u:4678": " na tu niṣādaścāsau sthapatiriti karmadhārayeṇa niṣādo grāhyaḥ,",
    "GSP33brsgor1u:4679": " asāmarthyāditi prāpte siddhāntaḥ /",
    "GSP33brsgor1u:4680": " niṣāda eva sthapatiḥ syāt,",
    "GSP33brsgor1u:4681": " niṣādaśabdasya niṣāde śaktatvāt,",
    "GSP33brsgor1u:4682": " tasyāśrutaṣaṣṭhyarthasaṃbandhalakṣakatvalpanāyogāt śrutadvitīyāvibhakteḥ pūrvapadasaṃbandhakalpanāyāṃ lāghavāt,",
    "GSP33brsgor1u:4683": " ato niṣādasyeṣṭisāmarthyamātraṃ kalpyamiti /",
    "GSP33brsgor1u:4684": " tadbrahmalokaśabde karmadhāraya ityarthaḥ /",
    "GSP33brsgor1u:4685": " karmadhāraye liṅgaṃ cāstīti vyācaṣṭe-etadeveti /",
    "GSP33brsgor1u:4686": " sūtre cakāra uktanyāyasamuccayārthaḥ //15//",
    "GSP33brsgor1u:4687": " END BsRp_1,3.5.15",
    "GSP33brsgor1u:4688": " START BsRp_1,3.5.16",
    "GSP33brsgor1u:4689": " dhṛteś ca mahimno 'syāsminn upalabdheḥ / BBs_1,3.16 /",
    "GSP33brsgor1u:4690": " sarvajagaddhāraṇaliṅgācca daharaḥ para ityāha-dhṛteriti /",
    "GSP33brsgor1u:4691": " nanvathaśabdāddaharaprakaraṇaṃ vicchidya śrutā dhṛtirna daharaliṅgamiti śaṅkate-kathamiti /",
    "GSP33brsgor1u:4692": " 'ya ātmā'iti prakṛtākarṣādathaśabdo daharasya dhṛtiguṇavidhiprārambhārtha ityāha-daharo 'sminnityādinā /",
    "GSP33brsgor1u:4693": " śrutau vidhṛtiśabdaḥ kartṛvācitvāt ktijantaḥ /",
    "GSP33brsgor1u:4694": " sūtre tu mahimaśabdasāmānādhikaraṇyāddhṛtiśabdaḥ ktinnanto vidhāraṇaṃ brūte,",
    "GSP33brsgor1u:4695": " 'striyāṃ ktin'iti bhāve ktino vidhānāditi vibhāgaḥ /",
    "GSP33brsgor1u:4696": " seturasaṃkarahetuḥ,",
    "GSP33brsgor1u:4697": " vidhṛtistu sthitiheturityapaunaruktyamāha-yathodaketi /",
    "GSP33brsgor1u:4698": " sūtraṃ yojayati-evamiheti /",
    "GSP33brsgor1u:4699": " dhṛteśca daharaḥ paraḥ asya dhṛtirūpasya niyamanasya ca mahimno 'sminparamātmanyeva śrutyantara upalabdheriti sūtrārthaḥ /",
    "GSP33brsgor1u:4700": " dhṛteśceti cakārātsetupadoktaniyāmakatvaliṅgaṃ grāhyam /",
    "GSP33brsgor1u:4701": " tatra niyamane śrutyantaropalabdhimāha-etasyeti /",
    "GSP33brsgor1u:4702": " dhṛtau tamāha-tatheti //16//",
    "GSP33brsgor1u:4703": " END BsRp_1,3.5.16",
    "GSP33brsgor1u:4704": " START BsRp_1,3.5.17",
    "GSP33brsgor1u:4705": " prasiddheś ca / BBs_1,3.17 /",
    "GSP33brsgor1u:4706": " ā samantātkāśate dīpyata iti svayañjyotiṣi brahmaṇyākāśaśabdasya vibhutvaguṇato vā prasiddhiḥ prayogaprācuryam //17//",
    "GSP33brsgor1u:4707": " END BsRp_1,3.5.17",
    "GSP33brsgor1u:4708": " START BsRp_1,3.5.18",
    "GSP33brsgor1u:4709": " itaraparāmarśāt sa iti cen nāsaṃbhavāt / BBs_1,3.18 /",
    "GSP33brsgor1u:4710": " yadi 'eṣa ātmāpahatapāpmā'ityādivākyaśeṣabalena daharaḥ parastarhi jīvo 'pītyāśaṅkya niṣedhati-itareti /",
    "GSP33brsgor1u:4711": " jīvasyāpi vākyaśeṣamāha-atheti /",
    "GSP33brsgor1u:4712": " daharoktyanantaraṃ muktopasṛpyaṃ śuddhaṃ brahmocyate /",
    "GSP33brsgor1u:4713": " ya eṣa saṃprasādo jīvo 'smātkāryakaraṇasaṃghātātsamyagutthāya ātmānaṃ tasmādvivicya",
    "GSP33brsgor1u:4714": " viviktamātmānaṃ svena brahmarūpeṇābhiniṣpadya sākṣātkṛtya tadeva pratyakparaṃ jyotirūpasaṃpadyate",
    "GSP33brsgor1u:4715": " prāpnotīti vyākhyeyam /",
    "GSP33brsgor1u:4716": " yathā mukhaṃ vyādāya svapitīti vākyaṃ suptvā mukhaṃ vyādatte iti vyākhyāyate tadvat /",
    "GSP33brsgor1u:4717": " jyotiṣo 'nātmatvaṃ nirasyati-eṣa iti /",
    "GSP33brsgor1u:4718": " 'saṃprasāde ratvācaritvā'iti śrutyantaram /",
    "GSP33brsgor1u:4719": " avasthāvadutthānamapi jīvasya liṅgamityāha-tatheti /",
    "GSP33brsgor1u:4720": " tadāśritasya tasmātsamutthāne dṛṣṭāntaḥ-yatheti /",
    "GSP33brsgor1u:4721": " nanu kvāpyākāśaśabdo jīve na dṛṣṭa ityāśaṅkyoktāvasthotthānaliṅgabalātkalpya ityāha-yathā ceti /",
    "GSP33brsgor1u:4722": " niyāmakābhāvājjīvo daharaḥ kiṃ na syāditi prāpte niyāmakamāha-naitadityādinā /",
    "GSP33brsgor1u:4723": " dahare śrutadharmāṇāmasaṃbhavānna jīvo dahara ityarthaḥ /",
    "GSP33brsgor1u:4724": " tarhi punaruktiḥ,",
    "GSP33brsgor1u:4725": " tatrāha-atireketi /",
    "GSP33brsgor1u:4726": " uttarāccetyādhikāśaṅkānirāsārthamityarthaḥ /",
    "GSP33brsgor1u:4727": " kā tarhi jīvaparāmarśasya gatiḥ,",
    "GSP33brsgor1u:4728": " tatrāha-paṭhiṣyatīti /",
    "GSP33brsgor1u:4729": " jīvasya svāpasthānabhūtabrahmajñānārtho 'yaṃ parāmarśa iti vakṣyate //18//",
    "GSP33brsgor1u:4730": " END BsRp_1,3.5.18",
    "GSP33brsgor1u:4731": " START BsRp_1,3.5.19",
    "GSP33brsgor1u:4732": " uttarāc ced āvirbhūtasvarūpas tu / BBs_1,3.19 /",
    "GSP33brsgor1u:4733": " asaṃbhāvāditi hetorasiddhimāśaṅkya pariharati-uttarāccediti /",
    "GSP33brsgor1u:4734": " sūtranirākṛtāyā jīvāśaṅkāyāḥ prajāpativākyabalātpunaḥ samutthānaṃ kriyate /",
    "GSP33brsgor1u:4735": " tatra jīvasyaivāpahatapāpmatvādigrahaṇenāsaṃbhavāsiddherityarthaḥ /",
    "GSP33brsgor1u:4736": " kathaṃ tatra jīvoktiḥ,",
    "GSP33brsgor1u:4737": " tatrāha-tatretyādinā /",
    "GSP33brsgor1u:4738": " yadyapyupakrame jīvaśabdo nāsti tathāpyapahatapāpmatvādiguṇakamātmānamupakramya tasya",
    "GSP33brsgor1u:4739": " jāgradādyavasthātrayopanyāsādavasthāliṅgena jīvaniścayāttasyaiva te guṇāḥ saṃbhavantīti samudāyārthaḥ /",
    "GSP33brsgor1u:4740": " indraṃ prajāpatirbūte-ya eṣa iti /",
    "GSP33brsgor1u:4741": " prādhānyādakṣigrahaṇaṃ sarvairindriyairviṣayadarśanarūpajāgradavasthāpannamityāha-draṣṭārami ti /",
    "GSP33brsgor1u:4742": " mahīyamānaḥ vāsanāmayairviṣayaiḥ pūjyamāna iti svapnaparyāye,",
    "GSP33brsgor1u:4743": " yadyatreti suṣuptiparyāye ca jīvameva prajāpatirvyācaṣṭa ityanvayaḥ /",
    "GSP33brsgor1u:4744": " tatra kāle tadetatsvapanaṃ yathā syāttathā suptaḥ,",
    "GSP33brsgor1u:4745": " samyak asto nirastaḥ karaṇagrāmo yasya sa samastaḥ,",
    "GSP33brsgor1u:4746": " ata evopahṛtakaraṇatvāttatkṛtakāluṣyahīnaḥ saṃprasannaḥ,",
    "GSP33brsgor1u:4747": " svapnaṃ prapañcamajñānamātratvena vilāpayati ato 'jñānasattvāt muktādvilakṣaṇaḥ prājña eṣa svacaitanyena kāraṇaśarīrasākṣī tasya sākṣyasya sattāsphūrtipradatvādātmetyarthaḥ",
    "GSP33brsgor1u:4748": " caturthaparyāye brahmoktestasyaivāpahatapāpmatvādiguṇā ityāśaṅkya tasyāpi paryāyasya jīvatvamāha-nāheti /",
    "GSP33brsgor1u:4749": " aheti nipātaḥ khedārthe /",
    "GSP33brsgor1u:4750": " khidyamāno hīndra uvāca,",
    "GSP33brsgor1u:4751": " na khalu suptaḥ pumānayaṃ saṃprati suṣuptyavasthāyāmayaṃ devadatto 'hamityevamātmānaṃ jānāti /",
    "GSP33brsgor1u:4752": " no eva naivemāni bhūtāni jānāti kintu vināśameva prāpto bhavati,",
    "GSP33brsgor1u:4753": " nāhamatra bhogyaṃ paśyāmīti doṣamupalabhya punaḥ prajāpatimupasasāra /",
    "GSP33brsgor1u:4754": " taṃ doṣaṃ śrutvā prajāpatirāha-etamiti /",
    "GSP33brsgor1u:4755": " etasmātprakṛtādātmano 'nyatrānyaṃ na vyākhyāsyāmītyupakramya 'maghavanmartyaṃ vā idaṃ śarīram'iti nindāpūrvakaṃ jīvameva darśayatītyarthaḥ /",
    "GSP33brsgor1u:4756": " tasmāt prajāpativākyāt /",
    "GSP33brsgor1u:4757": " ataḥ saṃbhavāsiddheḥ /",
    "GSP33brsgor1u:4758": " siddhāntayati-taṃ pratīti /",
    "GSP33brsgor1u:4759": " avasthātrayaśodhanenāvirbhūtatvaṃ śodhitatvamarthasya vākyotthavṛttyābhivyaktatvamityarthaḥ /",
    "GSP33brsgor1u:4760": " tarhi sūtre puṃliṅgena jīvoktiḥ kathaṃ,",
    "GSP33brsgor1u:4761": " jñānena jīvatvasya nivṛttatvādityata āha-bhūtapūrveti /",
    "GSP33brsgor1u:4762": " jñānātpūrvamavidyātatkāryapratibimbitatvarūpaṃ jīvatvamabhūditi kṛtvā jñānānantaraṃ brahmarūpo 'pi jīvanāmnocyata ityarthaḥ /",
    "GSP33brsgor1u:4763": " viśvataijasaprājñaturīyaparyāyacatuṣṭayātmakaprajāpativākyasya tātparyamāha-etaditi /",
    "GSP33brsgor1u:4764": " janmānāśavattvāt /",
    "GSP33brsgor1u:4765": " pratibimbavadbimbadeho nātmeti jñāpanārthaṃ prajāpatirinindravirocanau pratyuvāca,",
    "GSP33brsgor1u:4766": " udaśarāva ātmānamavekṣya yadātmano rūpaṃ na vijānīthastanme brūtamityādi brāhmaṇenetyāha-udaśarāveti /",
    "GSP33brsgor1u:4767": " udakapūrṇe śarāve pratibimbātmānaṃ dehaṃ dṛṣṭvā svasyājñātaṃ yattanmahyaṃ vācyamityuktaśrutyarthaḥ /",
    "GSP33brsgor1u:4768": " vyutthāpya vicārya /",
    "GSP33brsgor1u:4769": " abhiniṣpadyata ityatraitaduktaṃ bhavatīti saṃbandhaḥ /",
    "GSP33brsgor1u:4770": " kimuktamityata āha-yadasyeti /",
    "GSP33brsgor1u:4771": " jīvatvarūpeṇa jīvaṃ na vyācaṣṭe lokasiddhatvāt kintu tamanūdya parasparavyabhicāriṇībhyo 'vasthābhyo vivicya brahmasvarūpaṃ bodhayati,",
    "GSP33brsgor1u:4772": " ato yadbrahma tadevāpahatapāpmatvādidharmakaṃ na jīva ityuktaṃ bhavati,",
    "GSP33brsgor1u:4773": " śodhitasya brahmabhedena taddharmokterityarthaḥ /",
    "GSP33brsgor1u:4774": " evamavasthopanyāsasya vivekārthatvānna jīvaliṅgatvaṃ,",
    "GSP33brsgor1u:4775": " 'etadamṛtamabhayametabrahma'iti liṅgopetaśrutivirodhāditimantavyam /",
    "GSP33brsgor1u:4776": " nanu jīvatvabrahmatvaviruddhadharmavatoḥ kathamabhedaḥ,",
    "GSP33brsgor1u:4777": " tatrāha-tadeveti /",
    "GSP33brsgor1u:4778": " anvayavyatirekābhyāṃ jīvatvasyāvidyākalpitatvādavirodha iti matvā dṛṣṭāntenānvayamāha-yāvaditi /",
    "GSP33brsgor1u:4779": " vyatirekamāha-yadeti /",
    "GSP33brsgor1u:4780": " avidyāyāṃ satyāṃ jīvatvaṃ,",
    "GSP33brsgor1u:4781": " vākyotthaprabhodhāttannivṛttau tannivṛttirityāvidyakaṃ tadityarthaḥ /",
    "GSP33brsgor1u:4782": " saṃsāritvasya kalpitatve siddhaṃ nigamayati-tadeva cāsyeti /",
    "GSP33brsgor1u:4783": " 'samutthāya svena rūpeṇābhiniṣpadyate'iti śrutiṃ vyākhyātumākṣipati-kathaṃ punarityādinā /",
    "GSP33brsgor1u:4784": " kūṭasthanityasya svarūpamityanvayaḥ /",
    "GSP33brsgor1u:4785": " manaḥsaṅgino hi kriyayā malanāśādabhivyaktirna tu kūṭasthasyāsaṅgina ityāha-suvarṇeti /",
    "GSP33brsgor1u:4786": " dravyāntaraṃ pārthivo malaḥ /",
    "GSP33brsgor1u:4787": " abhibhūtetyasya vyākhyānamanabhivyakteti /",
    "GSP33brsgor1u:4788": " asādhāraṇo bhāsvaratvādiḥ /",
    "GSP33brsgor1u:4789": " abhibhāvakaḥ saurālokaḥ /",
    "GSP33brsgor1u:4790": " jīvasvarūpasyābhibhave bādhakamāha-dṛṣṭeti /",
    "GSP33brsgor1u:4791": " 'vijñānaghana eva'iti śrutyā cinmātrastāvadātmā /",
    "GSP33brsgor1u:4792": " taccaitanyaṃ cakṣurādijanyavṛttivyaktaṃ dṛṣṭyādipadavācyaṃ sat vyavahārāṅgaṃ jīvasya svarūpaṃ bhavatīti tasyābhibhūtatve dṛṣṭo vyavahāro virudhyeta",
    "GSP33brsgor1u:4793": " hetvabhāvādvyavahāro na syādityartha /",
    "GSP33brsgor1u:4794": " ajñasyāpi svarūpaṃ vṛttiṣu vyaktamityaṅgīkāryaṃ,",
    "GSP33brsgor1u:4795": " vyavahāradarśanādityāha-tacceti /",
    "GSP33brsgor1u:4796": " anyathetyuktaṃ sphuṭayati-taccediti /",
    "GSP33brsgor1u:4797": " svarūpaṃ cejjñānina eva vyañjyeta jñānātpūrvaṃ vyavahārocchittirityarthaḥ /",
    "GSP33brsgor1u:4798": " ataḥ sadaiva vyaktasvarūpatvādityarthaḥ /",
    "GSP33brsgor1u:4799": " sadā vṛttiṣu vyaktasya vastuto 'saṅgasyātmana āvidyakadehādyavivekarūpasya malasaṅgasya sattvāttadvivekāpekṣayā samutthānādiśrutirityuttaramāha-atreti",
    "GSP33brsgor1u:4800": " vedanā harṣaśokādiḥ /",
    "GSP33brsgor1u:4801": " aviviktamiveti tādātmyasya saṅgasya kalpitatvamuktam /",
    "GSP33brsgor1u:4802": " tatra kalpitasaṅge dṛṣṭāntaḥ-yatheti /",
    "GSP33brsgor1u:4803": " śrutikṛtamiti /",
    "GSP33brsgor1u:4804": " tvaṃpadārthaśrutyā 'yo 'yaṃ vijñānamayaḥ prāṇeṣu'ityādyayā siddhamityarthaḥ /",
    "GSP33brsgor1u:4805": " prāṇādibhinnaśuddhatvaṃpadārthajñānasya vākyārthasākṣātkāraḥ phalamityāha-kevaleti /",
    "GSP33brsgor1u:4806": " saśarīratvasya satyatvātsamutthānamutkrāntiriti vyākhyeyaṃ na viveka ityāśaṅkyāha-tathā viveketi /",
    "GSP33brsgor1u:4807": " uktaśrutyanusāreṇetyarthaḥ /",
    "GSP33brsgor1u:4808": " śarīreṣvaśarīramavasthitamiti śruteravivekamātrakalpitaṃ saśarīratvam /",
    "GSP33brsgor1u:4809": " ato viveka eva samutthānamityarthaḥ /",
    "GSP33brsgor1u:4810": " nanu svakarmārjite śarīre bhogasyāparihāryatvātkathaṃ jīvata eva svarūpāvirbhāva ityata āha-śarīrastho 'pīti /",
    "GSP33brsgor1u:4811": " aśarīratvavaccharīrasthasyāpi bandhābhāvasmṛterjīvato muktiryuktetyarthaḥ /",
    "GSP33brsgor1u:4812": " aviruddhe śrutyarthe sūtraśeṣo yukta ityāha-tasmāditi /",
    "GSP33brsgor1u:4813": " anyādṛśau satyāvityarthaḥ /",
    "GSP33brsgor1u:4814": " jñānājñānakṛtāvāvirbhāvatirobhāvāviti sthite bhedo 'pyaṃśāṃśitvakṛto nirasta ityāha-evamiti /",
    "GSP33brsgor1u:4815": " aṃśādiśūnyatvamasaṅgatvam /",
    "GSP33brsgor1u:4816": " ātmā dravyatvavyāpyajātiśūnyaḥ vibhutvāt,",
    "GSP33brsgor1u:4817": " vyomavadityātmaikyasiddherbhedo mithyetyarthaḥ /",
    "GSP33brsgor1u:4818": " prajāpativākyācca bhedo mithyetyākāṅkṣāpūrvakamāha--kutaścetyādinā /",
    "GSP33brsgor1u:4819": " etadbhedasya satyatvameva nāstīti kuta ityanvayaḥ chāyāyāṃ brahmadṛṣṭiparamidaṃ vākyaṃ nābhedaparamityata āha-nāpīti /",
    "GSP33brsgor1u:4820": " yasya jñānātkṛtakṛtyatā sarvakāmaprāptistamātmānamanvicchāva iti pravṛttayorindravirocanayoryadyanātmacchāyāṃ prajāpatirbrūyāttadā mṛṣāvādi syādityarthaḥ /",
    "GSP33brsgor1u:4821": " prathamavat dvitīyādiparyāye vyāvṛttāsvavasthāsu unusyūtātmā brahmatvenokta ityāha-tatheti /",
    "GSP33brsgor1u:4822": " avasthābhede 'payanusyūtau yuktimāha-kiñceti /",
    "GSP33brsgor1u:4823": " suṣuptau jñāturvyāvṛttimāśaṅkyāha-tathā tṛtīya iti /",
    "GSP33brsgor1u:4824": " saṣuptau nirvikalpajñānarūpa ātmāstīyatra bṛhadāraṇyakaśrutimāha-nahīti /",
    "GSP33brsgor1u:4825": " buddheḥ sākṣiṇo nāśo nāsti,",
    "GSP33brsgor1u:4826": " nāśakābhāvādityarthaḥ /",
    "GSP33brsgor1u:4827": " etamavasthābhirasaṅgatvenokta ātmaiva turīye 'pi brahmatvenokta ityāha-tatheti /",
    "GSP33brsgor1u:4828": " śruterekadeśivyākhyāṃ dūṣayati-kecittviti /",
    "GSP33brsgor1u:4829": " jīvaparayorbhadāditi bhāvaḥ /",
    "GSP33brsgor1u:4830": " śrutibādhānmaivamityāha-teṣāmiti /",
    "GSP33brsgor1u:4831": " saṃnihito jīva eva sarvanāmārtha ityarthaḥ /",
    "GSP33brsgor1u:4832": " uktasya punaruktau bhūya iti yujyate /",
    "GSP33brsgor1u:4833": " tava tu upakrāntaparamātmanaścaturtha evoktestadbāda ityāha-bhūya iti /",
    "GSP33brsgor1u:4834": " lokasiddhajīvānuvādena brahmatvaṃ bodhyata iti svamatamupasaṃharati-tasmāditi /",
    "GSP33brsgor1u:4835": " vyākhyānāntarasaṃbhavādityarthaḥ /",
    "GSP33brsgor1u:4836": " vilayanaṃ śodhanam /",
    "GSP33brsgor1u:4837": " vidyayā mahāvākyeneti yāvat /",
    "GSP33brsgor1u:4838": " ye tu saṃsāraṃ satyamicchanti teṣāmidaṃ śārīrakamevottaramityāha-apare tvityādinā /",
    "GSP33brsgor1u:4839": " śārīrakasyārthaṃ saṃkṣepaṇopadiśati-eka eveti /",
    "GSP33brsgor1u:4840": " avidyāmāyayorbhedaṃ nirasituṃ sāmānādhikaraṇyaṃ,",
    "GSP33brsgor1u:4841": " āvaraṇavikṣepaśaktirūpaśabdapravṛttinimittabhedāt sahaprayogaḥ /",
    "GSP33brsgor1u:4842": " brahmaivāvidyayā saṃsarati na tato 'nyo jīva iti śārīrakārtha ityarthaḥ /",
    "GSP33brsgor1u:4843": " tarhi sūtrakāraḥ kimiti bhedaṃ brūte,",
    "GSP33brsgor1u:4844": " tatrāha-yasttviti /",
    "GSP33brsgor1u:4845": " paramātmano 'saṃsāritvasidyarthaṃ jīvādbhedaṃ draḍhayati /",
    "GSP33brsgor1u:4846": " tasyāsaṃsāritvaniścayābhāve tadabhedoktāvapi jīvasya saṃsāritvānapāyādityarthaḥ /",
    "GSP33brsgor1u:4847": " adhiṣṭhānasya kalpitādbhede 'pi kalpitasyādhiṣṭhānānna pṛthaksattvamityāha-jīvasya tviti /",
    "GSP33brsgor1u:4848": " kalpitabhedānuvādasya phalamāha-evaṃ hīti /",
    "GSP33brsgor1u:4849": " sūtreṣvabhedo nokta iti bhrāntiṃ nirasyati-pratipādyamiti /",
    "GSP33brsgor1u:4850": " ātmeti tūpagacchantītyādisūtrāṇyādipadārthaḥ /",
    "GSP33brsgor1u:4851": " nanvadvaitasya śāstrārthatve dvaitāpekṣavidhivirodhaḥ tatrāha-varṇitaśceti /",
    "GSP33brsgor1u:4852": " advaitamajānataḥ kalpitadvaitāśrayā vidhayo na viduṣa iti sarvamupapannamityarthaḥ //19//",
    "GSP33brsgor1u:4853": " END BsRp_1,3.5.19",
    "GSP33brsgor1u:4854": " START BsRp_1,3.5.20",
    "GSP33brsgor1u:4855": " anyārthaś ca parāmarśaḥ / BBs_1,3.20 /",
    "GSP33brsgor1u:4856": " evaṃ prajāpativākye jīvānuvādena brahmaṇa evāpahatapāpmatvādyukterjīve tadasaṃbhavānna jīvo dahara ityuktam /",
    "GSP33brsgor1u:4857": " tarhi jīvaparāmarśasya kā gatirityata āha-anyārthaśceti /",
    "GSP33brsgor1u:4858": " sūtraṃ vyācaṣṭe-athetyādinā /",
    "GSP33brsgor1u:4859": " prakṛte dahare viśeṣo guṇastadupadeśo 'pi netyarthaḥ /",
    "GSP33brsgor1u:4860": " tatra daharavākyaśeṣarūpaṃ saṃprasādavākyamāśaṅkāpūrvakaṃ daharabrahmaparatvena vyācaṣṭe-kathamityādinā //20//",
    "GSP33brsgor1u:4861": " END BsRp_1,3.5.20",
    "GSP33brsgor1u:4862": " START BsRp_1,3.5.21",
    "GSP33brsgor1u:4863": " alpaśruter iti cet tad uktam / BBs_1,3.21 /",
    "GSP33brsgor1u:4864": " upāsyatvādalpatvamuktamiti vyākhyāya śrutyā nirastamityarthāntaramāha-śrutyaiva cedamiti /",
    "GSP33brsgor1u:4865": " evaṃ daharavākyaṃ prajāpativākyaṃ ca saguṇe nirguṇe ca samanvitamiti siddham //21//",
    "GSP33brsgor1u:4866": " END BsRp_1,3.5.21",
    "GSP33brsgor1u:4867": " START BsRp_1,3.6.22",
    "GSP33brsgor1u:4868": " anukṛtes tasya ca / BBs_1,3.22 /",
    "GSP33brsgor1u:4869": " anukṛtestasya ca /",
    "GSP33brsgor1u:4870": " muṇḍakavākyamudāharati-na tatreti /",
    "GSP33brsgor1u:4871": " tasmin brahmaṇi viṣaye na bhāti,",
    "GSP33brsgor1u:4872": " taṃ na bhāsayatīti yāvat /",
    "GSP33brsgor1u:4873": " yadā candrabhāskarādirna bhāsayati tadā alpadīpteragneḥ kā kathetyāha-kuta iti /",
    "GSP33brsgor1u:4874": " kiñca sarvasya sūryādestadbhāsyatvānna tadbhāsakatvamityāha-tameveti /",
    "GSP33brsgor1u:4875": " anugamanavadanumānaṃ svagatamiti śaṅkāṃ nirasyati-tasyeti /",
    "GSP33brsgor1u:4876": " tatreti saptamyāḥ sati viṣaye ca sādhāraṇyātsaṃśayamāha-tatreti /",
    "GSP33brsgor1u:4877": " pūrvatrātmaśrutyādibalādākāśaśabdasya rūḍhityāgādīśvare vṛttirāśritā /",
    "GSP33brsgor1u:4878": " tathehāpi satisaptamībalādvartamānārthatyāgena yasminsati sūryādayo na bhāsyanti sa tejoviśeṣa upāsya iti bhaviṣyadarthe vṛttirāśrayaṇīyā /",
    "GSP33brsgor1u:4879": " adhunā bhāsamāne sūryādau na bhātīti virodhāditi dṛṣṭāntena pūrvapakṣayati-tejodhāturiti /",
    "GSP33brsgor1u:4880": " tejodhānaṃ,",
    "GSP33brsgor1u:4881": " nirguṇasvayañjyotirātmajñānamityubhayatra phalam /",
    "GSP33brsgor1u:4882": " tejodhātutve liṅgamāha-tejodhātūnāmiti /",
    "GSP33brsgor1u:4883": " yattejaso 'bhibhāvakaṃ tatteja iti vyāptimāha-tejaḥsvabhāvakamiti /",
    "GSP33brsgor1u:4884": " yasminsati yanna bhāti tadanu tadbhātīti viruddhamityata āha-anubhānamiti /",
    "GSP33brsgor1u:4885": " tato nikṛṣṭabhānaṃ vivakṣitamiti bhāvaḥ /",
    "GSP33brsgor1u:4886": " mukhyasaṃbhave vivakṣānupapatteḥ mukhyānubhānaliṅgātsarvabhāsakaḥ paramātmā svaprakāśako 'tra grāhya iti siddhāntamāha-prājña iti /",
    "GSP33brsgor1u:4887": " prājñatvaṃ svaprakāśakatvaṃ bhāsakatvārthamuktam /",
    "GSP33brsgor1u:4888": " tatra śrutimāha-bhārūpa iti /",
    "GSP33brsgor1u:4889": " mānābhāvācca tejodhāturnā grāhya ityāha-na tviti /",
    "GSP33brsgor1u:4890": " kiñca sūryādayastejontarabhānamanu na bhānti,",
    "GSP33brsgor1u:4891": " tejastvāt,",
    "GSP33brsgor1u:4892": " pradīpavadityāha-samatvācceti /",
    "GSP33brsgor1u:4893": " yo 'yamanukaroti sa tajjātīya iti niyamo nāstītyāha-nāyamekānta iti /",
    "GSP33brsgor1u:4894": " paunaruktyamāśaṅkyoktānuvādapūrvakaṃ sūtroktaṃ hetvantaraṃ vyācaṣṭe-anukṛteriti /",
    "GSP33brsgor1u:4895": " 'tameva bhāntam'ityevakāroktaṃ tadbhānaṃ vinā sarvasya pṛthagbhānābhāvarūpamanubhānamanukṛterityanenoktam-tasya ceti /",
    "GSP33brsgor1u:4896": " sarvabhāsakatvamuktamityapaunaruktyamityarthaḥ /",
    "GSP33brsgor1u:4897": " ātmanaḥ sūryādibhāsakatvaṃ śrutyantaraprasiddhamaviruddhaṃ cetyāha-taddevā iti /",
    "GSP33brsgor1u:4898": " sarvaśabdaḥ prakṛtasūryādivācakatvena vyākhyātaḥ /",
    "GSP33brsgor1u:4899": " saṃprati tasyāsaṃkucadvṛttitāṃ matvārthāntaramāha-athaveti /",
    "GSP33brsgor1u:4900": " tatreti sarvanāmaśrutyā prakṛtaṃ brahma grāhyamityāha-na tatra sūrya iti /",
    "GSP33brsgor1u:4901": " kiñca spaṣṭabrahmaparapūrvamantrākāṅkṣāpūrakatvādayaṃ mantro brahmapara ityāha-anantaraṃ ceti /",
    "GSP33brsgor1u:4902": " hiraṇmaye jyotirmaye annamayādyapekṣayā pare kośe ānandamayākhye pucchaśabditaṃ brahma virajaṃ āgantukamalaśūnyaṃ,",
    "GSP33brsgor1u:4903": " niṣkalaṃ niravayavaṃ,",
    "GSP33brsgor1u:4904": " śubhraṃ naisargikamalaśūnyaṃ,",
    "GSP33brsgor1u:4905": " sūryādisākṣibhūtaṃ brahmavitprasiddhamityarthaḥ /",
    "GSP33brsgor1u:4906": " satisaptamīpakṣamanuvadati-yadapīti /",
    "GSP33brsgor1u:4907": " sūryādyabhibhāvakatejodhātau prāmāṇike tasyeha grahaṇaśaṅkā syāt,",
    "GSP33brsgor1u:4908": " na tatra pramāṇamastītyāha-tatreti /",
    "GSP33brsgor1u:4909": " siddhānte tatreti vākyārthaḥ kathamityāśaṅkyāha-brahmaṇyapīti /",
    "GSP33brsgor1u:4910": " satisaptamīpakṣe na bhātīti śrutaṃ vartamānatvaṃ tyaktvā tasminsati na bhāsyantītyaśrutabhaviṣyattvaṃ kalpanīyaṃ pratyakṣavirodhanirāsāya /",
    "GSP33brsgor1u:4911": " viṣayasaptamīpakṣe tu na bhāsayatītyaśrutaṇijadhyāhāramātraṃ kalpyaṃ na śrutatyāga iti lāghavaṃ,",
    "GSP33brsgor1u:4912": " ato brahmaṇi viṣaye sūryāderbhāsakatvaniṣedhena brahmabhāsyatvamucyata ityarthaḥ /",
    "GSP33brsgor1u:4913": " yenānyābhāsyatvena hetunā sūryādayastasminbrahmaṇi viṣaye bhāsakāḥ syustathā tu brahmānyena nopalabhyate svaprakāśatvāditi yojanā /",
    "GSP33brsgor1u:4914": " uktameva śrutyantareṇa draḍhayati-brahmeti /",
    "GSP33brsgor1u:4915": " svaprakāśatve 'nyābhāsyatve ca śrutidvayam /",
    "GSP33brsgor1u:4916": " grahaṇāyogyatvādagrāhya ityarthaḥ //22//",
    "GSP33brsgor1u:4917": " END BsRp_1,3.6.22",
    "GSP33brsgor1u:4918": " START BsRp_1,3.6.23",
    "GSP33brsgor1u:4919": " api ca smaryate / BBs_1,3.23 /",
    "GSP33brsgor1u:4920": " ṇijadhyāhārapakṣe smṛtibalamapyastītyāha-apiceti /",
    "GSP33brsgor1u:4921": " sūtraṃ vyācaṣṭe-apiceti /",
    "GSP33brsgor1u:4922": " abhāsyatve sarvabhāsakatve ca ślokadvayaṃ draṣṭavyam /",
    "GSP33brsgor1u:4923": " tasmādanubhānamantro brahmaṇi samanvita iti siddham //23//",
    "GSP33brsgor1u:4924": " END BsRp_1,3.6.23",
    "GSP33brsgor1u:4925": " START BsRp_1,3.7.24",
    "GSP33brsgor1u:4926": " śabdād eva pramitaḥ / BBs_1,3.24 /",
    "GSP33brsgor1u:4927": " śabdādeva pramitaḥ /",
    "GSP33brsgor1u:4928": " kāṭhakavākyaṃ paṭhati-aṅguṣṭheti /",
    "GSP33brsgor1u:4929": " puruṣaḥ pūrṇo 'pyātmani dehamadhye aṅguṣṭhamātre hṛdaye tiṣṭhatītyaṅguṣṭhamātra ityucyate,",
    "GSP33brsgor1u:4930": " tasyaiva paramātmatvavādivākyāntaramāha-tatheti /",
    "GSP33brsgor1u:4931": " adhūmakamiti paṭhanīyam /",
    "GSP33brsgor1u:4932": " yo 'ṅguṣṭhamātro jīvaḥ sa vastuto nirdhūmajyotirvannirmalaprakāśarūpa iti tamarthaṃ saṃśodhya tasya brahmatvamāha-īśāna iti /",
    "GSP33brsgor1u:4933": " tasyādvitīyatvamāha-sa eveti /",
    "GSP33brsgor1u:4934": " kālatraye 'pi sa evāsti nānyatkiñcit /",
    "GSP33brsgor1u:4935": " yannaciketasā pṛṣṭaṃ brahma tadetadevetyarthaḥ /",
    "GSP33brsgor1u:4936": " parimāṇeśānaśabdābhyāṃ saṃśayamāha-tatreti /",
    "GSP33brsgor1u:4937": " yathānubhānādiliṅgāt ṇijadhyāhareṇa sūryādyagocaro brahmetyuktaṃ tathā prathamaśrutaparimāṇaliṅgājjīvapratītāvīśāno",
    "GSP33brsgor1u:4938": " 'smīti dhyāyediti vidhyadhyāhareṇa dhyānaparaṃ vākyamiti pūrvapakṣayati-tatra parimāṇeti /",
    "GSP33brsgor1u:4939": " pūrvapakṣe brahmadṛṣṭyā jīvopāstiḥ,",
    "GSP33brsgor1u:4940": " siddhānte tu pratyagbrahmaikyajñānaṃ phalamiti mantavyam /",
    "GSP33brsgor1u:4941": " āyāmo daidhyaṃ,",
    "GSP33brsgor1u:4942": " vistāro mahattvamiti bhedaḥ /",
    "GSP33brsgor1u:4943": " kayāciditi /",
    "GSP33brsgor1u:4944": " aṅguṣṭhamātrahṛdayasya vijñānaśabditabudyabhedādhyāsakalpanayetyarthaḥ /",
    "GSP33brsgor1u:4945": " smṛtisaṃvādādapyaṅguṣṭhamātro jīvaityāha-smṛteśceti /",
    "GSP33brsgor1u:4946": " atha maraṇānantaraṃ yamapāśaurbaddhaṃ karmavaśaṃ prāptamityarthaḥ /",
    "GSP33brsgor1u:4947": " tatrāpīśvaraḥ kiṃ na syādityata āha--nahīti /",
    "GSP33brsgor1u:4948": " 'prabhavati saṃyamane mamāpi viṣṇuḥ'iti yamasyeśvaraniyamyatvasmaraṇāditi bhāvaḥ /",
    "GSP33brsgor1u:4949": " bhūtabhavyasvetyupapadādbādhakābhāvācca īśāna itīśatvaśabdānniraṅkuśamīśitā bhātīti śrutyā liṅgaṃ bādhyāmiti siddhāntayati-paramātmaiveti /",
    "GSP33brsgor1u:4950": " prakaraṇācca brahmaparamidaṃ vākyamityāha-etaditi /",
    "GSP33brsgor1u:4951": " śabdo vākyaṃ liṅgāddurbalamityāśaṅkyāha-śabdāditi //24//",
    "GSP33brsgor1u:4952": " END BsRp_1,3.7.24",
    "GSP33brsgor1u:4953": " START BsRp_1,3.7.25",
    "GSP33brsgor1u:4954": " hṛdyapekṣayā tu manuṣyādhikāratvāt / BBs_1,3.25 /",
    "GSP33brsgor1u:4955": " karaḥ sakaniṣṭho 'ratriḥ /",
    "GSP33brsgor1u:4956": " mukhyāṅguṣṭhamātro jīvo gṛhyatāṃ kiṃ gauṇagrahaṇenetyata āha-na cānya iti /",
    "GSP33brsgor1u:4957": " sati saṃbhave mukhyagraho nyāyyaḥ /",
    "GSP33brsgor1u:4958": " atra tu śrutivirodhādasaṃbhava iti gauṇagraha ityartha /",
    "GSP33brsgor1u:4959": " manuṣyāneveti /",
    "GSP33brsgor1u:4960": " traivarṇikānevetyarthaḥ /",
    "GSP33brsgor1u:4961": " śaktatvādityanena paścādīnāṃ devānāmṛṣīṇāṃ cādhikāro vāritaḥ /",
    "GSP33brsgor1u:4962": " tatra paśvādīnāṃ śāstrārthajñānādisāmagryabhāvātkarmaṇyaśaktiḥ /",
    "GSP33brsgor1u:4963": " indrādeḥ svadevatāke karmaṇi svoddeśena dravyatyāgāyogādaśaktiḥ /",
    "GSP33brsgor1u:4964": " ṛṣīṇāmārṣeyavaraṇe ṛṣyantarābhāvādaśaktiḥ /",
    "GSP33brsgor1u:4965": " arthitvādityanena niṣkāmānāṃ mumukṣūṇāṃ sthāvarāṇāṃ cādhikāro vāritaḥ /",
    "GSP33brsgor1u:4966": " tatra mumukṣūṇāṃ śudyarthitve nityādiṣvadhikāro na kāmyeṣu /",
    "GSP33brsgor1u:4967": " śuddhacittānāṃ mokṣārthitve śravaṇādiṣu vyañjakeṣvadhikāro na karmasviti mantavyam /",
    "GSP33brsgor1u:4968": " śūdrasyādhikāraṃ nirasyati-aparyudastatvāditi /",
    "GSP33brsgor1u:4969": " śūdro 'yajñe 'vanakḷptaḥ'iti paryudāsāt,",
    "GSP33brsgor1u:4970": " upanayīta tamadhyāpayīta iti śāstrācca na śūdrasya vaidike karmaṇyadhikāraḥ /",
    "GSP33brsgor1u:4971": " tasyaikajātitvasmṛterūpanayanaprayuktadvijātitvābhāvena vedādhyayanābhāvāt /",
    "GSP33brsgor1u:4972": " atrāpekṣito nyāyaḥ ṣaṣṭhādhyāye varṇita ityāha-varṇitamiti /",
    "GSP33brsgor1u:4973": " 'svargakāmo yajeta'ityādiśāstrasyāviśeṣaṇa sarvānphalārthinaḥ prati pravṛttatvāt,",
    "GSP33brsgor1u:4974": " prāṇimātrasya sukhārthitvācca phalārthe karmaṇi paśvādīnāmapyadhikāra ityāśaṅkyoktarityāteṣāṃ",
    "GSP33brsgor1u:4975": " śaktatvādyabhāvātsvargakāmapadaṃ manuṣyaparatayā saṃkocya manuṣyādhikāratve sthāpite",
    "GSP33brsgor1u:4976": " caturvarṇyādhikāritvamāśaṅkya 'vasante brāhmaṇo 'gnīnādadhīta grīṣme rājanyaḥ śaradi",
    "GSP33brsgor1u:4977": " vaiśyaḥ'iti trayāṇāmevāgnisaṃbandhaścavaṇātteṣāmevādhikāra iti varṇitamityarthaḥ /",
    "GSP33brsgor1u:4978": " astu, prastute kimāyātaṃ,",
    "GSP33brsgor1u:4979": " tatrāha-manuṣyāṇāṃ ceti /",
    "GSP33brsgor1u:4980": " prāyeṇa saptavitastiparimito manuṣyadehaityarthaḥ /",
    "GSP33brsgor1u:4981": " evamaṅguṣṭhaśabdo hṛtparimāṇavācakastatrasthaṃ brahma lakṣayatītyuktam /",
    "GSP33brsgor1u:4982": " saṃprati tacchabdenāṅguṣṭhamātraṃ jīvamanūdyāyamīśāna iti brahmābhedo bodhya iti vaktumanuvadati-yadapīti /",
    "GSP33brsgor1u:4983": " pratipādyābhedavirodhādanuvādyāṅguṣṭhamātratvaṃ bādhyaṃ,",
    "GSP33brsgor1u:4984": " tātparyārthasya balavattvādityāha-tadīti /",
    "GSP33brsgor1u:4985": " kvacit'asthūlam'ityādau /",
    "GSP33brsgor1u:4986": " kvacit'tattvamasi'ityādau /",
    "GSP33brsgor1u:4987": " [nanu paramātmano 'ṅguṣṭhaparimāṇatvaṃ na saṃbhavatīti sūtrakāreṇa hṛdayāpekṣamaṅguṣṭhamātratvamuktaṃ,",
    "GSP33brsgor1u:4988": " dvividhetyādibhāṣyāttu jīvamuddiśya brahmatvabodhanamiti pratīyata iti sūtrārthāsparśitvādbhāṣyamanupapannamiti cet, na,",
    "GSP33brsgor1u:4989": " bhāṣyatātparyānabhijñānāt /",
    "GSP33brsgor1u:4990": " kaṭhavallīvākyasyāvāntaratātparyamekaṃ mahātātparyaṃ caikam /",
    "GSP33brsgor1u:4991": " tatrāvāntaratātparyamupāsye brahmaṇi,",
    "GSP33brsgor1u:4992": " mahātātparyaṃ ca jñeye brahmaṇi /",
    "GSP33brsgor1u:4993": " ata eva bhāṣyakārairvākyadvayopanyāsaḥkṛtaḥ /",
    "GSP33brsgor1u:4994": " ata evopāsanāphalaṃ kaṭhavallyāmeva-'śataṃ caikā ca hṛdayasya nāḍyaḥ'ityādinā bodhitam /",
    "GSP33brsgor1u:4995": " ata eva caturthādhyāye dvitīyacaraṇe 'tadokaḥ'iti sūtre hārdavidyāṃ prakṛtya samāmananti iti bhāṣyakāraiḥ prathamavākyasya upāsye brahmaṇi tātparyamiti prakaṭīkṛtam /",
    "GSP33brsgor1u:4996": " itthaṃ cātratyabhāṣyaṃ mahātātparyābhiprāyakamiti draṣṭavyam /",
    "GSP33brsgor1u:4997": " rāmānujabhāṣyakṛtā tu pūrvapakṣo 'smadbhāṣyatātparyājñānenaiva kṛta ityavadheyam /",
    "GSP33brsgor1u:4998": " ekatvārthe vākyaśeṣamanukūlayati-etamiti /",
    "GSP33brsgor1u:4999": " śrutiryamo vā draṣṭavyaḥ /",
    "GSP33brsgor1u:5000": " taṃ jīvaṃ pravṛhetpṛthakkuryāt,",
    "GSP33brsgor1u:5001": " dhairyeṇa balavadindriyanigrahādinā,",
    "GSP33brsgor1u:5002": " taṃ viviktamātmānaṃ śuklaṃ svaprakāśamamṛtaṃ kūṭasthaṃ brahma jānīyādityarthaḥ /",
    "GSP33brsgor1u:5003": " tasmātkaṭhavākyaṃ pratyagbrahmaṇi jñeye samanvitamiti siddham //25//",
    "GSP33brsgor1u:5004": " END BsRp_1,3.7.25",
    "GSP33brsgor1u:5005": " START BsRp_1,3.8.26",
    "GSP33brsgor1u:5006": " tadupary api bādarāyaṇaḥ saṃbhavāt / BBs_1,3.26 /",
    "GSP33brsgor1u:5007": " śāstrasya manuṣyādhikāratve devādīnāṃ brahmavidyāyamāpyanadhikāraḥ syādityāśaṅkyāha-taduparyapi bādarāyaṇaḥ saṃbhavāt /",
    "GSP33brsgor1u:5008": " nanu samanvayādhyāye 'dhikāracintā na saṃgatetyata āha-uṅguṣṭheti /",
    "GSP33brsgor1u:5009": " smṛtasyopekṣānarhatvaṃ prasaṅgaḥ /",
    "GSP33brsgor1u:5010": " atra manuṣyādhikāratvoktyā smṛtānāṃ devādināṃ vedāntaśravaṇādāvadhikāro 'sti na veti saṃdehe bhogāsaktānāṃ vairāgyādyasaṃbhavānneti prāpte siddhāntamāha-bāḍhamiti",
    "GSP33brsgor1u:5011": " evamadhikāravicārātmakādhikaraṇadvayasya prasaṅgikī saṃgatiḥ /",
    "GSP33brsgor1u:5012": " atra pūrvapakṣe devādināṃ jñānānadhikārāddevatvaprāptidvārā kramamuktiphalāsu daharādyupāsanāsu kramamuktyarthināṃ manuṣyāṇāmapravṛttiḥ phalaṃ,",
    "GSP33brsgor1u:5013": " siddhānte tu pravṛttiḥ /",
    "GSP33brsgor1u:5014": " upāsanābhirdevatvaṃ prāptānāṃ śravaṇādinā jñānānmuktisaṃbhavāditi saphalo 'yaṃ vicāraḥ nanu bhogāsaktānāṃ teṣāṃ mokṣārthitvābhāvānnādhikāra ityata āha-arthitvaṃ tāvaditi /",
    "GSP33brsgor1u:5015": " vikāratvenānṛtaviṣayasukhasya kṣayāsūyādidoṣaddaṣṭyā niratiśayasukhamokṣārthitvaṃ sattvaprakṛtīnāṃ devānāṃ saṃbhavatītyarthaḥ /",
    "GSP33brsgor1u:5016": " nanvindrāya svāhetyādau caturthyantaśabdātiriktā vigrahavatī devatā nāsti,",
    "GSP33brsgor1u:5017": " śabdasya cāsāmarthyānnādhikāra ityata āha--tatheti /",
    "GSP33brsgor1u:5018": " arthitvavadityarthaḥ /",
    "GSP33brsgor1u:5019": " aparyudastatvamāha-nacateṣāmiti /",
    "GSP33brsgor1u:5020": " 'śūdro yajñe 'navalkṛptaḥ'itivaddevādīnāṃ vidyādhikāraniṣedho nāstītyarthaḥ /",
    "GSP33brsgor1u:5021": " nanu vigrahavattvena dṛṣṭasāmarthye satyapyupanayanābhāvācchāstrīyaṃ sāmarthyaṃ nāstītyata āha-na ceti /",
    "GSP33brsgor1u:5022": " janmāntarādhyayanabalātsvayameva pratibhātāḥ smṛtā vedā yeṣāṃ te tathā tadbhāvādityarthaḥ /",
    "GSP33brsgor1u:5023": " bālādiṣu praviṣṭapiśācādīnāṃ vedodghoṣadarśanāddevayonīnāṃ janmāntarasmaraṇamastīti smṛtavedāntānāmarthavicāro yukta ityarthaḥ /",
    "GSP33brsgor1u:5024": " devānāmṛṣīṇāṃ ca vidyādhikāre kāraṇamarthitvādikamuktvā śrautaṃ gurukulavāsādiliṅgamāha-apiceti /",
    "GSP33brsgor1u:5025": " nanu brahmavidyā devādīnnādhikaroti,",
    "GSP33brsgor1u:5026": " vedārthatvāt,",
    "GSP33brsgor1u:5027": " agnihotravadityata āha-yadapīti /",
    "GSP33brsgor1u:5028": " devānāṃ karmasu nādhikāraḥ,",
    "GSP33brsgor1u:5029": " devatāntarāṇāmuddeśyānāmabhāvāditi prathamasūtrārthaḥ /",
    "GSP33brsgor1u:5030": " ṛṣīṇāmanadhikāraḥ,",
    "GSP33brsgor1u:5031": " ṛṣyantarābhāvādṛṣiyukte karmaṇyaśakteriti dvitīyasūtrārthaḥ /",
    "GSP33brsgor1u:5032": " asāmarthyamupādhiriti pariharati-na taditi /",
    "GSP33brsgor1u:5033": " asāmarthyarūpaṃ kāraṇamityarthaḥ /",
    "GSP33brsgor1u:5034": " na hyasti yenāsāmarthyaṃ syāditi śeṣaḥ /",
    "GSP33brsgor1u:5035": " 'tadyo yo devānāṃ pratyabudhyata sa eva tadabhavattatharṣīṇām'itivākyabādho 'pyanumānasya draṣṭavyaḥ /",
    "GSP33brsgor1u:5036": " nanu devādīnpratyaṅkuṣṭhamātraśrutiḥ kathaṃ,",
    "GSP33brsgor1u:5037": " teṣāṃ mahādehatvena hṛdayasyāsmadaṅguṣṭhamātratvābhāvāt /",
    "GSP33brsgor1u:5038": " ataḥ śrutiṣu teṣāṃ nādhikāra ityata āha-devādyadhikāre 'pīti //26//",
    "GSP33brsgor1u:5039": " END BsRp_1,3.8.26",
    "GSP33brsgor1u:5040": " START BsRp_1,3.8.27",
    "GSP33brsgor1u:5041": " virodhaḥ karmaṇīti cen nānekapratipatter darśanāt / BBs_1,3.27 /",
    "GSP33brsgor1u:5042": " nanu mantrādīnāṃ pratīyamānavigrahavattve tātparyaṃ kalpayitvā devādīnāmadhikāra uktaḥ,",
    "GSP33brsgor1u:5043": " sa cāyuktaḥ,",
    "GSP33brsgor1u:5044": " anyaparāṇāṃ teṣāṃ pratyakṣādivirodhena svārthe tātparyakalpanānupapatterityākṣipya sūtracatuṣṭayena pariharati-virodhaḥkarmaṇītyādinā /",
    "GSP33brsgor1u:5045": " varṇyeta, tarhīti śeṣaḥ /",
    "GSP33brsgor1u:5046": " svarūpaṃ vigrahaḥ /",
    "GSP33brsgor1u:5047": " abhyupagame pratyakṣeṇa devatā dṛśyeta,",
    "GSP33brsgor1u:5048": " naca dṛśyate,",
    "GSP33brsgor1u:5049": " ato yogyānupalabdhyā devatāyā vigrahavatyā abhāvātsaṃpradānakārakābhāvena karmaniṣpattirna syādityāha-tadā ceti /",
    "GSP33brsgor1u:5050": " vigrahasyāṅgatvamupalabdhibādhitaṃ yuktyā ca na saṃbhavatītyāha-na ceti /",
    "GSP33brsgor1u:5051": " tasmādarthopahitaśabda eva devatā,",
    "GSP33brsgor1u:5052": " tasyā acetanatvānna vidyādhikāra iti śaṅkārthaḥ /",
    "GSP33brsgor1u:5053": " pariharati-nāyamiti /",
    "GSP33brsgor1u:5054": " ekasyāpi devasya yogabalādanekadehaprāptiḥ śrutismṛtidarśanātsaṃbhavati /",
    "GSP33brsgor1u:5055": " ato na karmaṇi virodha iti vyācaṣṭe-kasmādityādinā /",
    "GSP33brsgor1u:5056": " vaiśvadevaśastre śasyamānadevāḥ katīti śākalyena pṛṣṭo yājñavalkyo nividā 'trayaśca'ityādirūpayottaraṃ dadau /",
    "GSP33brsgor1u:5057": " nivinnāma śasyamānadevasaṃkhyāvācakaḥ śabdaḥ /",
    "GSP33brsgor1u:5058": " ṣaḍadhikāni trīṇi śatāni trīṇi sahasrāṇīti saṃkhyoktau saṃkhyeyasvarūpapraśne,",
    "GSP33brsgor1u:5059": " mahimāno vibhūtayaḥ sarve devā eṣāṃ trayastriṃśaddevānāmato 'ṣṭau vasava ekādaśa",
    "GSP33brsgor1u:5060": " rudrā dvādaśādityā indraḥ prajāpatiśceti trayastriṃśadevāste 'pi ṣaṇṇāmagnipṛthivīvāyvantarikṣādityadivāṃ",
    "GSP33brsgor1u:5061": " mahimānaste 'pi ṣaṭsu deveṣvantarbhavanti /",
    "GSP33brsgor1u:5062": " ṣaṭ devāstriṣu lokeṣu trayaśca dvayorannaprāṇayordvai ca ekasminprāṇe hiraṇyagarbhe 'ntarbhavata iti darśitamityarthaḥ /",
    "GSP33brsgor1u:5063": " trayastriṃśato 'pi devānāmiti saṃbandhaḥ /",
    "GSP33brsgor1u:5064": " darśanaṃ śrautaṃ vyākhyāya smārtaṃ vyācaṣṭe-tathā smṛtiriti /",
    "GSP33brsgor1u:5065": " balaṃ yogasiddhim /",
    "GSP33brsgor1u:5066": " 'aṇimā mahimā caiva laghimā prāptirīśitā /",
    "GSP33brsgor1u:5067": " prākāmyaṃ ca vaśitvaṃ ca yatrakāmāvasāyitā //",
    "GSP33brsgor1u:5068": " 'ityaṣṭaiśvaryāṇi /",
    "GSP33brsgor1u:5069": " kṣaṇena aṇurmahān laghurguruśca bhavati yogī /",
    "GSP33brsgor1u:5070": " aṅgulyā candrasparśaḥ prāptiḥ /",
    "GSP33brsgor1u:5071": " īśitā sṛṣṭiśaktiḥ /",
    "GSP33brsgor1u:5072": " prākāmyaṃ icchānābhighātaḥ /",
    "GSP33brsgor1u:5073": " vaśitvaṃ niyamanaśaktiḥ /",
    "GSP33brsgor1u:5074": " saṃkalpamātrādiṣṭalābho yatrakāmāvasāyiteti bhedaḥ /",
    "GSP33brsgor1u:5075": " ajānasiddhānāṃ janmanā siddhānāmityarthaḥ /",
    "GSP33brsgor1u:5076": " phalitamāha-aneketi /",
    "GSP33brsgor1u:5077": " anekeṣu karmasvekasya pratipattiraṅgabhāvaḥ /",
    "GSP33brsgor1u:5078": " tasya loke darśanāditi vaktuṃ vyatirekamāha-kvacideka iti /",
    "GSP33brsgor1u:5079": " prakṛtopayuktamanvayadṛṣṭāntamāha-kvacicceti //27//",
    "GSP33brsgor1u:5080": " END BsRp_1,3.8.27",
    "GSP33brsgor1u:5081": " START BsRp_1,3.8.28",
    "GSP33brsgor1u:5082": " śabda iti cen nātaḥ prabhavāt pratyakṣānumānābhyām / BBs_1,3.28 /",
    "GSP33brsgor1u:5083": " karmaṇyavirodhamaṅgīkṛtya śabdaprāmāṇyavirodhamāśaṅkya pariharati /",
    "GSP33brsgor1u:5084": " śabda iti cediti /",
    "GSP33brsgor1u:5085": " mā prasañji prasakto mā bhūnnāmetyarthaḥ /",
    "GSP33brsgor1u:5086": " autpattikasūtre śabdārthayoranādyoḥ saṃbandhasyānāditvādvedasya svārthe mānāntarānapekṣatvena prāmāṇyamuktam /",
    "GSP33brsgor1u:5087": " idānīmanityavigrahavyaktyabhyupagame tatsaṃbandhasyāpyanityatvānmānāntareṇa vyaktiṃ",
    "GSP33brsgor1u:5088": " jñātvā śabdasya saṃketaḥ puṃsā kartavya iti mānāntarāpekṣatvātprāmāṇyasya virodhaḥ",
    "GSP33brsgor1u:5089": " syādityāha-kathamityādinā /",
    "GSP33brsgor1u:5090": " kiṃ śabdānāmanityatayā saṃbandhasya kāryatvamāpadyate,",
    "GSP33brsgor1u:5091": " utārthānāmanityatayā /",
    "GSP33brsgor1u:5092": " nādya ityāha-nāyamapīti /",
    "GSP33brsgor1u:5093": " karmaṇyavirodhavadityaperarthaḥ /",
    "GSP33brsgor1u:5094": " devādivyaktihetutvena prāgeva śabdānāṃ sattvānnānityatvamiti bhāvaḥ /",
    "GSP33brsgor1u:5095": " atra pūrvāparavirodhaṃ śaṅkate-nanviti /",
    "GSP33brsgor1u:5096": " śabdasya nimittatvena brahmasahakāritvādavirodha ityāśaṅkya dvitīyaṃ kalpamutthāpayati-apiceti /",
    "GSP33brsgor1u:5097": " anityatvaṃ sāditvam /",
    "GSP33brsgor1u:5098": " vyaktirūpārthānāmanityatayā śabdānāṃ saṃbandhasyānityatvaṃ durvāraṃ,",
    "GSP33brsgor1u:5099": " tasmātpauruṣeyasaṃbandhasāpekṣatvātprāmāṇyavirodha ityarthaḥ /",
    "GSP33brsgor1u:5100": " naca vyaktināmanityatve 'pi ghaṭatvādijātisamavāyavacchabdasaṃbandho 'pi nityaḥ syāditi vācyaṃ,",
    "GSP33brsgor1u:5101": " ubhayāśritasaṃbandhasyānyatarābhāve sthityayogena dṛṣṭāntāsidveriti bhāvaḥ /",
    "GSP33brsgor1u:5102": " yathā gotvādayo gavādiśabdavācyāstathā vasutvādyākṛtayo vasvādiśabdārthā na vyaktya iti pariharati-netyādinā /",
    "GSP33brsgor1u:5103": " śabdānāṃ tadarthānāṃ jātīnāṃ ca nityatvāttatsaṃbandho 'pi nitya iti pratipādayati-nahītyādinā /",
    "GSP33brsgor1u:5104": " vyaktināmānantyāditi /",
    "GSP33brsgor1u:5105": " naca gotvāvacchedena vyaktiṣu śaktiḥ sugraheti vācyaṃ,",
    "GSP33brsgor1u:5106": " sāmānyasyāpratyāsattitvena sarvavyaktyupasthityabhāvāt,",
    "GSP33brsgor1u:5107": " gotvaṃ śakyatāvacchedakamiti grahāpekṣayā gotvaṃ śakyamiti lāghavāt,",
    "GSP33brsgor1u:5108": " nirūḍhājahallakṣaṇayā vyakterlābhenānyalabhyatvābhāvācceti bhāvaḥ /",
    "GSP33brsgor1u:5109": " yadvā kevala vyaktiṣu śaktiratra nirasyate,",
    "GSP33brsgor1u:5110": " anupapattijñānaṃ,",
    "GSP33brsgor1u:5111": " vinaiva vyakteḥ śabdaśaktyāyattajātijñānaviṣayatvenobhayaśakterāvaśyakatvāt /",
    "GSP33brsgor1u:5112": " tathāca nityajātitādātmyena vyakteranāditvāttatsaṃbandho 'pyanādiḥ,",
    "GSP33brsgor1u:5113": " satkāryavādāt /",
    "GSP33brsgor1u:5114": " ata eva vākyavṛttau tattvamasyādivākye bhāgalakṣaṇoktā yujyate,",
    "GSP33brsgor1u:5115": " kevalasāmānyasya vācyatve 'khaṇḍārthasya vācyaikadeśatvābhāvāt /",
    "GSP33brsgor1u:5116": " 'ataḥprabhavāt'iti sūtrasvārasyācca kevalavyaktiśaktinirāsa iti gamyate /",
    "GSP33brsgor1u:5117": " kevalavyaktivacanāḥ khalu ḍitthādiśabdā arthānantarabhāvinaḥ sāṃketikāḥ gavādiśabdāstu",
    "GSP33brsgor1u:5118": " vyaktiprabhavahetutvena prāgevasandhīti na vyaktimātravacanāḥ sāṃketikāḥ kintu sthūlasūkṣmabhāvenānusyūtavyaktyavinābhūtasāmānyavacanā iti mantavyam",
    "GSP33brsgor1u:5119": " na cendrādivyakterekatvena jātyabhāvādākāśaśabdavadindracandrādiśabdaḥ kevalavyaktivacanā iti sāṃpratam /",
    "GSP33brsgor1u:5120": " atītānāgatavyaktibhedena jātyupapatterityalaṃ prapañcena /",
    "GSP33brsgor1u:5121": " dṛṣṭāntamupasaṃhṛtya dārṣṭāntikamāha-vyaktiṣvityādināākṛtirjātiḥ /",
    "GSP33brsgor1u:5122": " nanu kā sā vyaktiḥ,",
    "GSP33brsgor1u:5123": " yadanugatendratvādijātiḥ śabdārthaḥ syādityata āha-ākṛtiviśeṣastviti /",
    "GSP33brsgor1u:5124": " 'vajrahastaḥpurandaraḥ'ityādibhya ityarthaḥ /",
    "GSP33brsgor1u:5125": " indrādiśabdānāṃ jātirindrādiṣu pravṛttinimittamityuktvā upādhinimittamāha-sthāneti /",
    "GSP33brsgor1u:5126": " vyaktipralaye 'pi sthānasya sthāyitvācchabdārthasaṃbandhanityatetyata āha-tataśceti /",
    "GSP33brsgor1u:5127": " uktaṃ pūrvāparavirodhaṃ pariharati-naceti /",
    "GSP33brsgor1u:5128": " śabdo nimittamityavirodhaṃ matvā sūtraśeṣamavatārayati-kathaṃ punariti /",
    "GSP33brsgor1u:5129": " smṛtyā svaprāmāṇyārthaṃ mūlaśrutiranumīyata ityanumānaṃ smṛtiḥ /",
    "GSP33brsgor1u:5130": " 'ete asṛgramindavastiraḥ pavitramāśavaḥ /",
    "GSP33brsgor1u:5131": " viśvānyasyābhisaubhagā /",
    "GSP33brsgor1u:5132": " 'ityetanmantrasthaiḥ padaiḥ smṛtvā brahmā devādīnasṛjat /",
    "GSP33brsgor1u:5133": " tatraita iti padaṃ sarvanāmatvāddevānāṃ smārakam /",
    "GSP33brsgor1u:5134": " asṛgrudhiraṃ tatpradhāne dehe ramanta iti asṛgrā manuṣyāḥ /",
    "GSP33brsgor1u:5135": " candrasthānāṃ pitṛṇāṃ induśabdaḥ smārakaḥ /",
    "GSP33brsgor1u:5136": " pavitraṃ somaṃ svāntastiraskurvatāṃ grahāṇāṃ tiraḥ pavitraśabdaḥ /",
    "GSP33brsgor1u:5137": " ṛco 'śruvatāṃ stotrāṇāṃ gītirūpāṇāmāśuśabdaḥ /",
    "GSP33brsgor1u:5138": " 'ṛcyadhyūḍhaṃ sāma'iti śruteḥ /",
    "GSP33brsgor1u:5139": " stotrānantaraṃ prayogaṃ viśatāṃ śāstrāṇāṃ viśvaśabdaḥ /",
    "GSP33brsgor1u:5140": " sarvatra saubhāgyayuktānāmabhisaubhagaśabdaḥsmāraka iti chandogabrāhmaṇavākyārthaḥ /",
    "GSP33brsgor1u:5141": " sa prajāpatirmanasā vācaṃ trayīṃ mithunaṃ samabhavat manovāgrūpaṃ mithunaṃ saṃbhāvitavān /",
    "GSP33brsgor1u:5142": " manasā trayīprakāśitāṃ sṛṣṭimālocitavānityarthaḥ /",
    "GSP33brsgor1u:5143": " 'raśmirityevādityamasṛjata'ityādiśrutirādiśabdārthaḥ /",
    "GSP33brsgor1u:5144": " saṃpradāyo guruśiṣyaparamparādhyayanam /",
    "GSP33brsgor1u:5145": " saṃsthā avasthāḥ /",
    "GSP33brsgor1u:5146": " yā prajāpatisṛṣṭiḥ sā śabdapūrvikā,",
    "GSP33brsgor1u:5147": " sṛṣṭitvāt,",
    "GSP33brsgor1u:5148": " pratyakṣaghaṭādivaditi pratyakṣānumānābhyāmityasyārtāntaramāha-apiceti /",
    "GSP33brsgor1u:5149": " ataḥ prabhavatvaprasaṅgācchabdasvarūpaṃ vaktumuktamākṣipati-kimātmakamiti /",
    "GSP33brsgor1u:5150": " varṇarūpaṃ tadatiriktasphoṭarūpaṃ veti kiṃśabdārthaḥ /",
    "GSP33brsgor1u:5151": " tatra varṇānāmanityatvātsphoṭasya cāsattvānna jagaddhetutvamityākṣepe dvitīyapakṣaṃ vaiyākaraṇo gṛhṇāti-sphoṭamiti /",
    "GSP33brsgor1u:5152": " sphuṭyate varṇairvyajyata iti sphoṭovarṇābhivyaṅgyor'thastasya vyañjako gavādiśabdo nityastamabhipretyedamucyata iti pūrveṇānvayaḥ /",
    "GSP33brsgor1u:5153": " sa evādyapakṣaṃ dūṣayati-varṇeti /",
    "GSP33brsgor1u:5154": " so 'yaṃ gakāra iti pratyabhijñayā varṇanityatvasiddhernānupapattirityata āha-utpanneti /",
    "GSP33brsgor1u:5155": " tāratvamandratvādiviruddhadharmavattvena tāro gakāro mandro gakāra iti pratīyamānagakārasya bhedānumānātpratyabhijñāgatvajātiviṣayetyarthaḥ",
    "GSP33brsgor1u:5156": " nanu viruddhadharmajñānaṃ dhvanyupādhikaṃ bhrama ityata āha-naceti /",
    "GSP33brsgor1u:5157": " tathāca varṇānāmanityatvānna jagaddhetutvamiti bhāvaḥ kiñca teṣāmarthabodhakatvāyogātsphoṭo 'ṅgīkārya ityāha-naca varṇebhya ityādinā /",
    "GSP33brsgor1u:5158": " vyabhicārādekasmādvarṇādarthapratītyadarśanāt,",
    "GSP33brsgor1u:5159": " varṇāntaravaiyarthyaprasaṅgāccetyarthaḥ /",
    "GSP33brsgor1u:5160": " tarhi varṇānāṃ samudāyo bodhaka ityāśaṅkya kṣaṇikānāṃ sa nāstītyāha-naceti /",
    "GSP33brsgor1u:5161": " varṇānāṃ svataḥ sāhityābhāve 'pi saṃskāralakṣaṇāpūrvadvārā sāhityamāgneyādiyāgānāmiveti śaṅkate-pūrveti /",
    "GSP33brsgor1u:5162": " kimayaṃ saṃskāro varṇairjanito 'pūrvākhyaḥ kaścit,",
    "GSP33brsgor1u:5163": " uta varṇānubhavajanito bhāvanākhyaḥ /",
    "GSP33brsgor1u:5164": " nādyaḥ, mānābhāvāt /",
    "GSP33brsgor1u:5165": " kiñcāyamajñāto jñāto vārthadhīhetuḥ /",
    "GSP33brsgor1u:5166": " nādya ityāha-tanneti /",
    "GSP33brsgor1u:5167": " saṃskārasahitaḥ śabdo jñāta evārthadhīhetuḥ,",
    "GSP33brsgor1u:5168": " saṃbandhagrahaṇamapekṣya bodhakatvāt,",
    "GSP33brsgor1u:5169": " dhūmādivadityarthaḥ /",
    "GSP33brsgor1u:5170": " dvitīye kiṃ pratyakṣeṇa jñāta uta kāryaliṅgena /",
    "GSP33brsgor1u:5171": " nādya ityāha-naceti /",
    "GSP33brsgor1u:5172": " dvitīyaṃ śaṅkate-kāryeti /",
    "GSP33brsgor1u:5173": " kāryamarthadhīstasyāṃ jātāyāṃ saṃskārapratyayaḥ tasmiñjāte seti parasparāśrayeṇa dūṣayati-neti /",
    "GSP33brsgor1u:5174": " padārthasmaraṇasyāpi padajñānāntarabhāvitvāttena saṃskārasahitāntyavarṇātmakapadasya jñānaṃ na yuktamityakṣarārthaḥ /",
    "GSP33brsgor1u:5175": " apiśabdaḥ parasparāśrayadyotanārthaḥ /",
    "GSP33brsgor1u:5176": " etena bhāvānāsaṃskārapakṣo 'pi nirastaḥ /",
    "GSP33brsgor1u:5177": " tasya varṇasmṛtimātrahetutvenārthadhīhetutvāyogāt /",
    "GSP33brsgor1u:5178": " na cāntyavarṇasāhityādarthadhīhetutvaṃ,",
    "GSP33brsgor1u:5179": " kevalasaṃskārasya tu varṇasmṛtihetutvamiti vācyaṃ,",
    "GSP33brsgor1u:5180": " arthadhīpūrvakāle bhāvanāyā jñānābhāvenārthadhīhetutvāyogāt /",
    "GSP33brsgor1u:5181": " naca varṇasmaraṇenānumitā sā antyavarṇasahitārthadhīheturiti vācyaṃ,",
    "GSP33brsgor1u:5182": " tatkāryasya kramikasya varṇasmaraṇasyāpyantyavarṇānubhavānantarabhāvitvena tenānumitabhāvanānāmantyavarṇasāhityābhāvāditi bhāvaḥ /",
    "GSP33brsgor1u:5183": " varṇānāmarthabodhakatvasaṃbhave phalamāha-tasmāditi /",
    "GSP33brsgor1u:5184": " sphoṭe 'pi kiṃ mānamityāśaṅkyaikaṃ padamiti pratyakṣapramāṇamityāha-sa ceti /",
    "GSP33brsgor1u:5185": " yathā ratnatattvaṃ bahubhiścākṣuṣapratyayaiḥ sphuṭaṃ bhāsate tathā gavādipadasphoṭo",
    "GSP33brsgor1u:5186": " gakāradyekaikavarṇakṛtapratyayaiḥ sphoṭaviṣayairāhitāḥ saṃskārā bījaṃ yasmin citte",
    "GSP33brsgor1u:5187": " tasmin antyavarṇakṛtapratyayena janitaḥ paripāko 'ntyaḥ saṃskāroyasmiṃstasminpratyayini",
    "GSP33brsgor1u:5188": " citte ekaṃ gauritipadamiti pratyayaḥ pratyakṣastadviṣayatayā spaṣṭamavabhāsata ityarthaḥ /",
    "GSP33brsgor1u:5189": " anena varṇānvayavyatirekayoḥ sphoṭajñāne 'nyathāsiddhiḥ /",
    "GSP33brsgor1u:5190": " nacaikasmādvarṇātsamyak sphoṭābhivyaktiḥ,",
    "GSP33brsgor1u:5191": " yena varṇāntaravaiyarthyaṃ kintu ratnavadbahupratyayasaṃskṛte citte samyaksphoṭābhivyaktirityuktaṃ bhavati /",
    "GSP33brsgor1u:5192": " nanvekapadamekaṃ vākyamiti pratyayaḥ padavākyasphoṭayorna pramāṇaṃ,",
    "GSP33brsgor1u:5193": " tasya varṇasamūhālambanasmṛtitvādityāśaṅkya niṣedhati-na ceti /",
    "GSP33brsgor1u:5194": " sphoṭasya jagaddhetutvārthaṃ nityatvamāha-tasya ceti /",
    "GSP33brsgor1u:5195": " nanu tadevedaṃ padamiti pratyabhijñā bhramaḥ,",
    "GSP33brsgor1u:5196": " udāttādibhedapratyayādityata āha-bhedeti /",
    "GSP33brsgor1u:5197": " ācāryasaṃpradāyoktipūrvakaṃ siddhāntayati-varṇā eveti /",
    "GSP33brsgor1u:5198": " varṇātiriktasphoṭātmakaśabdasyānubhavānārohādityarthaḥ /",
    "GSP33brsgor1u:5199": " sādṛśyadoṣādiyaṃ bhrāntiriti śaṅkate-sādṛśyāditi /",
    "GSP33brsgor1u:5200": " vapanānantaraṃ ta eveme keśā iti dhīrbhrāntiriti yuktaṃ,",
    "GSP33brsgor1u:5201": " bhedadhīvirodhāt /",
    "GSP33brsgor1u:5202": " sa evāyaṃ varṇa iti dhīstu pramaiva,",
    "GSP33brsgor1u:5203": " bādhakābhāvādityāha-neti /",
    "GSP33brsgor1u:5204": " gotvādipratyabhijñāvadvarṇeṣu pratyabhijñā gavādiviṣayeti śaṅkate-pratyabhijñānamiti /",
    "GSP33brsgor1u:5205": " vyaktibhede siddhe pratyabhijñāyā jātiviṣayatvaṃ syāt,",
    "GSP33brsgor1u:5206": " yattvayā pītaṃ jalaṃ tadeva mayā pītamityādau /",
    "GSP33brsgor1u:5207": " na tatheha vyaktibhedaḥ siddha iti pariharati-na /",
    "GSP33brsgor1u:5208": " vyaktīti /",
    "GSP33brsgor1u:5209": " na tvetaditi /",
    "GSP33brsgor1u:5210": " vyaktyanyatvajñānamityarthaḥ /",
    "GSP33brsgor1u:5211": " udāttatvādiviruddhadharmatvādvyaktibhedo 'numānasiddha ityanuvadati-nanviti /",
    "GSP33brsgor1u:5212": " bhedapratyayasya kumbhakūpākāśabhedapratyayavadaupādhikabhedaviṣayatvādanyathāsiddherananyathāsiddhavyaktyaikyapratyabhijñayā nirapekṣasvarūpālambanayā bādha ityuttaramāha-atreti /",
    "GSP33brsgor1u:5213": " tālvādideśaiḥ koṣṭhasthavāyusaṃyogavibhāgābhyāṃ vicitrābhyāṃ vyaṅgyatvādvarṇeṣu vaicitryadhīrityarthaḥ /",
    "GSP33brsgor1u:5214": " kalpanāgauravācca varṇeṣu svato bhedo nāstītyāha-apiceti /",
    "GSP33brsgor1u:5215": " anantā gakārādivyaktayastāsu pratyabhijñānārthaṃ gatvādijātayastāsu codāttatvādibhedasyaupādhikatvamiti",
    "GSP33brsgor1u:5216": " kalpanādvaraṃ varṇavyaktibhedamātrasyaupādhikatvakalpanamiti vyaktyānantyasya jātīnāṃ",
    "GSP33brsgor1u:5217": " ca kalpanamayuktamityarthaḥ /",
    "GSP33brsgor1u:5218": " nanu bhedasya bādhakābhāvānnaupādhikatvamityata āha-eṣa iti /",
    "GSP33brsgor1u:5219": " astu tarhi pratyayadvayaprāmāṇyāya bhedābhedayoḥ satyatvaṃ,",
    "GSP33brsgor1u:5220": " tatrāha-kathaṃ hīti /",
    "GSP33brsgor1u:5221": " ubhayorekatvavirodhādbheda aupādhika evetyarthaḥ /",
    "GSP33brsgor1u:5222": " nanu vāyusaṃyogāderatīndriyatvānna tadgatavaicitryasyodāttatvādervarṇeṣu pratyakṣāropaḥ saṃbhavatītyaruciṃ vadiṣyansvamatamāha-athaveti /",
    "GSP33brsgor1u:5223": " dhvanidharmā udāttatvādayo dhvanyabhedādhyāsādvarṇeṣu bhāntītyarthaḥ /",
    "GSP33brsgor1u:5224": " praśnapūrvakaṃ dhvanisvarūpamāha-ka iti /",
    "GSP33brsgor1u:5225": " avatarati sa dhvaniriti śeṣaḥ /",
    "GSP33brsgor1u:5226": " varṇātiriktaḥ śabdo dhvanirityarthaḥ /",
    "GSP33brsgor1u:5227": " samīpaṃ gatasya puṃsastāratvamandatvādidharmānsvagatānvarṇeṣu sa evāropayatītyāha-pratyāsīdataśceti /",
    "GSP33brsgor1u:5228": " ādipadaṃ vivṛṇoti-taditi /",
    "GSP33brsgor1u:5229": " nanvavyaktavarṇa eva dhvanirnātirikta ityata āha-varṇānāmiti /",
    "GSP33brsgor1u:5230": " pratyuccāraṇaṃ varṇā anuvartante dhvanirvyāvartata iti bheda ityarthaḥ /",
    "GSP33brsgor1u:5231": " anyathā vācike jape varṇeṣvavyakteṣu dhvanibuddhiḥ syāt,",
    "GSP33brsgor1u:5232": " dundubhyādidhvanau śabdatvamātreṇa gṛhyamāṇe ayamavyakto varṇa iti dhīḥ syāditi mantavyam /",
    "GSP33brsgor1u:5233": " evaṃ dhvanyupādhikatve svamate guṇaṃ vadanvāyūpādhikatve pūrvoktāmaruciṃ darśayati-evañcetyādinā /",
    "GSP33brsgor1u:5234": " astu ko doṣaḥ,",
    "GSP33brsgor1u:5235": " tatrāha-saṃyogeti /",
    "GSP33brsgor1u:5236": " vāyusaṃyogāderaśrāvaṇatvādityarthaḥ /",
    "GSP33brsgor1u:5237": " tasmāt śrāvaṇadhvanirevodāttatvādyāropopādhiriti bhāvaḥ /",
    "GSP33brsgor1u:5238": " evaṃ viruddhadharmakadhvanīnāṃ bhede 'pi na teṣvanugatā varṇā bhidyanta ityuktam /",
    "GSP33brsgor1u:5239": " tadeva dṛṣṭāntena draḍhayati-apiceti /",
    "GSP33brsgor1u:5240": " yathā khaṇḍamuṇḍādiviruddhānekavyaktiṣvabhinnaṃ gotvaṃ tathā dhvaniṣu varṇā abhinnā evetyarthaḥ /",
    "GSP33brsgor1u:5241": " udāttādirdhvanistadbhedena hetunā varṇānāmapīti yojanā /",
    "GSP33brsgor1u:5242": " pratyabhijñāvirodhādityakṣarārthaḥ /",
    "GSP33brsgor1u:5243": " yadvā udāttatvādibhedaviśiṣṭatayā pratyabhijñāyamānatvādvarṇānāṃ bheda ityāśaṅkāṃ dṛṣṭāntena nirasyati-apiceti /",
    "GSP33brsgor1u:5244": " varṇānāṃ sthāyitvaṃ prasādhya teṣāmeva vācakatvaṃ vaktuṃ sphoṭaṃ vighaṭayati-varṇebhyaśceti /",
    "GSP33brsgor1u:5245": " kalpanāmasahamāna āśaṅkate-neti /",
    "GSP33brsgor1u:5246": " cakṣuṣā darpaṇayuktāyāṃ buddhau mukhavacchrotreṇa varṇayuktāyāṃ buddhau vinaiva hetvantaraṃ sphoṭaḥ pratyakṣa ityāha-jhaṭitīti /",
    "GSP33brsgor1u:5247": " yasyāṃ saṃvidi yor'tho bhāsate sā tatra pramāṇam /",
    "GSP33brsgor1u:5248": " ekapadamiti buddhau varṇā eva sphuranti nātiriktasphoṭa iti na sā sphoṭe pramāṇamityāha--na /",
    "GSP33brsgor1u:5249": " asyā apītyādinā /",
    "GSP33brsgor1u:5250": " nanu gopadabuddheḥ sphoṭo viṣayo gakārādīnāṃ tu vyañjakatvādanuvṛttirityata āha--yadi hīti /",
    "GSP33brsgor1u:5251": " vyaṅgyavahnibuddhau vyañjakadhūmānuvṛtteradarśanādityarthaḥ /",
    "GSP33brsgor1u:5252": " varṇasamūhālambanatvopapattairna sphoṭaḥ kalpanīyaḥ,",
    "GSP33brsgor1u:5253": " padārthāntarakalpanāgauravādityāha-tasmāditi /",
    "GSP33brsgor1u:5254": " anekasyāpyaupādhikamekatvaṃ yuktamityāha-saṃbhavatīti /",
    "GSP33brsgor1u:5255": " nanu tatraikadeśādirūpādhirasti,",
    "GSP33brsgor1u:5256": " prakṛte ka upādhirityata āha--yā tviti /",
    "GSP33brsgor1u:5257": " ekārthe śaktamekaṃ padaṃ,",
    "GSP33brsgor1u:5258": " pradhānārtha ekasmin tātparyavadekaṃ vākyamityekārthasaṃbandhādekatvopacāra ityarthaḥ /",
    "GSP33brsgor1u:5259": " na caikapadatve jñāte ekārthajñānaṃ,",
    "GSP33brsgor1u:5260": " asmiñjñāte tadityanyonyāśraya iti vācyam,",
    "GSP33brsgor1u:5261": " uttamavṛddhoktānām varṇānāṃ krameṇāntyavarṇaśravaṇānantaraṃ bālasyaikasmṛtyārūḍhānāṃ madhyamavṛddhasya pravṛttyādiliṅgānumitaikārthadhīhetutvaniścaye satyekapadavākyatvaniścayāt /",
    "GSP33brsgor1u:5262": " varṇasāmye 'pi padabhedadṛṣṭervarṇātiriktaṃ padaṃ sphoṭākhyamaṅgīkāryamiti śaṅkate-atrāheti /",
    "GSP33brsgor1u:5263": " karmabhedādvarṇeṣveva padabhedadṛṣṭiriti pariharati-atreti /",
    "GSP33brsgor1u:5264": " nanu nityavibhūnāṃ varṇānāṃ kathaṃ kramaḥ kathaṃ vā padatvajñānenārthadhīhetutvaṃ,",
    "GSP33brsgor1u:5265": " tatrāha-vṛddheti /",
    "GSP33brsgor1u:5266": " vyutpattidaśāyāmuccāraṇakrameṇopalabdhikramamupalabhyamānavarṇeṣvāropyaite varṇā",
    "GSP33brsgor1u:5267": " etatkramaitatsaṃkhyāvanta etadarthaśaktā iti gṛhītāḥ santaḥ śrotuḥ pravṛttikāle tathaiva",
    "GSP33brsgor1u:5268": " smṛtyārūḍhāḥ svasvārthaṃ bodhayantītyarthaḥ /",
    "GSP33brsgor1u:5269": " sthāyivarṇavādamupasaṃharati-varṇeti /",
    "GSP33brsgor1u:5270": " dṛṣṭaṃ varṇānāmarthabodhakatvam,",
    "GSP33brsgor1u:5271": " adṛṣṭaḥ sphoṭaḥ /",
    "GSP33brsgor1u:5272": " saṃprati varṇānāmasthiratvamaṅgīkṛtya prauḍhivādena sphoṭaṃ vighaṭayati-athāpīti /",
    "GSP33brsgor1u:5273": " sthirāṇi gatyādisāmānyāni kramaviśeṣavanti gṛhītasaṃgatikānyarthabodhakānīti kḷpteṣu sāmānyeṣu prakriyā saṃcārayitavyā na tvakḷptaḥ sphoṭaḥ kalpanīya ityarthaḥ /",
    "GSP33brsgor1u:5274": " varṇānāṃ sthāyitvavācakatvayoḥ siddhau phalitamāha-tataśceti //28//",
    "GSP33brsgor1u:5275": " END BsRp_1,3.8.28",
    "GSP33brsgor1u:5276": " START BsRp_1,3.8.29",
    "GSP33brsgor1u:5277": " ata eva ca nityatvam / BBs_1,3.29 /",
    "GSP33brsgor1u:5278": " pūrvatantravṛttānuvādapūrvakaṃ sūtraṃ vyācaṣṭe-karturityādinā /",
    "GSP33brsgor1u:5279": " pūrvatantrasiddhameva vedasya nityatvaṃ devādivyaktisṛṣṭau tadvācakaśabdasyāpi sṛṣṭerasiddhamityāśaṅkya",
    "GSP33brsgor1u:5280": " nityākṛtivācakācchabdādvyaktijanmoktyā sāṃketikatvaṃ nirasya vedo 'vāntarapralayāvasthāyī",
    "GSP33brsgor1u:5281": " jāgaddhetutvādīśvaravādityanumānena draḍhayatītyarthaḥ /",
    "GSP33brsgor1u:5282": " yajñena pūrvasukṛtena vāco vedasya lābhayogyatāṃ prāptāḥ santo yājñikāstāmṛṣiṣu sthitāṃ labdhavanta iti mantrārthaḥ /",
    "GSP33brsgor1u:5283": " anuvinnāmupalabdhām /",
    "GSP33brsgor1u:5284": " pūrvamavāntarakalpādau //29//",
    "GSP33brsgor1u:5285": " END BsRp_1,3.8.29",
    "GSP33brsgor1u:5286": " START BsRp_1,3.8.30",
    "GSP33brsgor1u:5287": " samānanāmarūpatvāccāvṛttāvapyavirodho darśanāt smṛteś ca / BBs_1,3.30 /",
    "GSP33brsgor1u:5288": " nanu mahāpralaye jāterapyasattvācchabdārthasaṃbandhānityatvamityāśaṅkyāha-samāneti /",
    "GSP33brsgor1u:5289": " sūtranirasyāṃ śaṅkāmāha-athāpīti /",
    "GSP33brsgor1u:5290": " vyaktisaṃtatyā jātīnāmavāntarapralaye sattvātsaṃbandhastiṣṭhati,",
    "GSP33brsgor1u:5291": " vyavahārāvicchedājjñāyate ceti vedasyānapekṣatvena prāmāṇye na kaścidvirodhaḥ syāt /",
    "GSP33brsgor1u:5292": " nirlepalaye tu saṃbandhanāśāt punaḥ sṛṣṭau kenacitpuṃsā saṃketaḥ kartavya iti puruṣabuddhisāpekṣatvena vedasyāprāmāṇyaṃ,",
    "GSP33brsgor1u:5293": " adhyāpakasyāśrayasya nāśādāśritasya tasyānityatvaṃ ca prāptamityarthaḥ /",
    "GSP33brsgor1u:5294": " mahāpralaye 'pi nirlepalayo 'siddhaḥ,",
    "GSP33brsgor1u:5295": " satkāryavādāt /",
    "GSP33brsgor1u:5296": " tathāca saṃskārātmanā śabdārthatatsaṃbandhānāṃ satāmeva punaḥ sṛṣṭāvabhivyakternānityatvam /",
    "GSP33brsgor1u:5297": " abhivyaktānāṃ pūrvakalpīyanāmarūpasamānatvānna saṃketaḥ kenacitkāryaḥ /",
    "GSP33brsgor1u:5298": " viṣamasṛṣṭau hi saṃketāpekṣā na tulyasṛṣṭāviti pariharati-tatredamityādinā /",
    "GSP33brsgor1u:5299": " nanvādyasṛṣṭau saṃketaḥ kenacitkārya ityata āha-tadāpīti /",
    "GSP33brsgor1u:5300": " mahāsargapralayapravṛttāvapītyarthaḥ /",
    "GSP33brsgor1u:5301": " nanvastvanādisaṃsāre saṃbandhasyānāditvaṃ tathāpi mahāpralayavyavadhānādasmaraṇe kathaṃ vedārthavyavahāraḥ,",
    "GSP33brsgor1u:5302": " tatrāha-anādau ceti /",
    "GSP33brsgor1u:5303": " na kaścidvirodhaḥ,",
    "GSP33brsgor1u:5304": " śabdārthasaṃbandhasmaraṇāderiti śeṣaḥ /",
    "GSP33brsgor1u:5305": " svāpaprabodhayorlayasargāsiddhimāśaṅkya śrutimāha-svāpeti /",
    "GSP33brsgor1u:5306": " atha tadā suṣuptau prāṇe paramātmani jīva ekībhavati enaṃ prāṇaṃ sa jīvaḥ tadaitīti śeṣaḥ /",
    "GSP33brsgor1u:5307": " etasmātprātmanaḥ /",
    "GSP33brsgor1u:5308": " āyatanaṃ golakam /",
    "GSP33brsgor1u:5309": " ānantarye pañcamī ityādyā draṣṭavyā /",
    "GSP33brsgor1u:5310": " svapnavatkalpitasyājñātasattvābhāvāt darśanaṃ sṛṣṭiḥ adarśanaṃ laya iti dṛṣṭisṛṣṭipakṣaḥ śrutyabhipreta iti bhāvaḥ /",
    "GSP33brsgor1u:5311": " dṛṣṭāntavaiṣamyamāśaṅkya pariharati-syādityādinā /",
    "GSP33brsgor1u:5312": " aviruddhamanusandhānādikamiti śeṣaḥ /",
    "GSP33brsgor1u:5313": " hiraṇyagarbhādayaḥ pūrvakalpānusaṃdhānaśūnyaḥ /",
    "GSP33brsgor1u:5314": " saṃsāritvāt,",
    "GSP33brsgor1u:5315": " asmādādivādityāśaṅkyāha-yadyapīti /",
    "GSP33brsgor1u:5316": " iti yadyapi tathāpi na prākṛtavaditi yojanā /",
    "GSP33brsgor1u:5317": " jñānādernikarṣavadutkarṣo 'pyaṅgīkāryaḥ,",
    "GSP33brsgor1u:5318": " bādhābhāvāditi nyāyānugṛhītaśrutyādibhiḥ sāmānyato dṛṣṭānumānaṃ bādhyamityāha-yathā hītyādinā /",
    "GSP33brsgor1u:5319": " nanu tathāpi pūrvakalpeśvarāṇāṃ muktatvādasminkalpe ko 'nusaṃdhātetyata āha-tataśceti /",
    "GSP33brsgor1u:5320": " jñānādyutkarṣādityarthaḥ /",
    "GSP33brsgor1u:5321": " muktebhyo 'nye 'nusaṃdhātāra iti bhāvaḥ /",
    "GSP33brsgor1u:5322": " parameśvarānugṛhītānāṃ jñānātiśaye pūrvoktaśrutismṛtivādānāha-tathā ceti /",
    "GSP33brsgor1u:5323": " pūrvaṃ kalpādau sṛjati tasmai brahmaṇe prahiṇoti gamayati tasya buddhau vedānāvirbhāvayati",
    "GSP33brsgor1u:5324": " yastaṃ devaṃ svātmākāraṃ mahāvākyotthabuddhau prakāśamānaṃ śaraṇaṃ paramamabhayasthānaṃ",
    "GSP33brsgor1u:5325": " niḥśreyasarūpamahaṃ prapadya ityarthaḥ /",
    "GSP33brsgor1u:5326": " na kevalamekasyaiva jñānātiśayaḥ kintu bahūnāṃ śākhādraṣṭṛṇāmiti viśvāsārthamāha-smarantīti /",
    "GSP33brsgor1u:5327": " ṛgvedo daśamaṇḍalāvayavāstatra bhavā ṛco dāśatamyaḥ /",
    "GSP33brsgor1u:5328": " vedāntare 'pi kāṇḍasūktamantrāṇāṃ draṣṭāro baudhāyanādibhiḥ smṛtā ityāha-pratīti /",
    "GSP33brsgor1u:5329": " kiñca mantrāṇāmṛṣyādijñānāvaśyakatvajñāpikā śrutirmantradṛgṛṣīṇāṃ jñānātiśayaṃ darśayatītyāha-śrutirapīti /",
    "GSP33brsgor1u:5330": " ārṣeya ṛṣiyogaḥ,",
    "GSP33brsgor1u:5331": " chando gāyatryādi,",
    "GSP33brsgor1u:5332": " daivatamagnyādi,",
    "GSP33brsgor1u:5333": " brāhmaṇaṃ viniyogaḥ,",
    "GSP33brsgor1u:5334": " etānyaviditāni yasminmantre tenetyarthaḥ /",
    "GSP33brsgor1u:5335": " sthāṇuṃ sthāvaraṃ,",
    "GSP33brsgor1u:5336": " gartaṃ narakam /",
    "GSP33brsgor1u:5337": " tathāca jñānādhikaiḥ kalpāntaritaṃ vedaṃ smṛtvā vyavahārasya pravartitatvādvedasyānāditvamanapekṣatvaṃ cāvirūddhamiti bhāvaḥ /",
    "GSP33brsgor1u:5338": " adhunā samānanāmarūpatvaṃ prapañcayati-prāṇināṃ ceti /",
    "GSP33brsgor1u:5339": " tataḥ kiṃ, tatrāha-dṛṣṭeti /",
    "GSP33brsgor1u:5340": " aihikāmuṣmikaviṣayasukharāgakṛtarmasya phalaṃ paśvādikaṃ dṛṣṭapaśvādisadṛśyamiti yuktaṃ,",
    "GSP33brsgor1u:5341": " visadṛśe kāmābhāvena hetvabhāvāt /",
    "GSP33brsgor1u:5342": " tathā dṛṣṭaduḥkhadveṣakṛtādharmaphalaṃ dṛṣṭasadṛśaduḥkhameva na sukhaṃ,",
    "GSP33brsgor1u:5343": " kṛtahānyādidoṣāpatterityarthaḥ /",
    "GSP33brsgor1u:5344": " tarkiter'the mānamāha-smṛtiśceti /",
    "GSP33brsgor1u:5345": " uttarasṛṣṭiḥ pūrvasṛṣṭisajātīyā,",
    "GSP33brsgor1u:5346": " karmaphalatvāt,",
    "GSP33brsgor1u:5347": " pūrvasṛṣṭivadityanumānaṃ caśabdārthaḥ /",
    "GSP33brsgor1u:5348": " teṣāṃ prāṇināṃ madhye tānyeva tajjātīyānyeva /",
    "GSP33brsgor1u:5349": " tāni darśayan tatprāptau hetumāha-hiṃsreti /",
    "GSP33brsgor1u:5350": " karmaṇi vihitaniṣiddhatvākāreṇāpūrvaṃ,",
    "GSP33brsgor1u:5351": " kriyātvena saṃskāraṃ ca janayanti /",
    "GSP33brsgor1u:5352": " tatrāpūrvātphalaṃ bhuṅkte,",
    "GSP33brsgor1u:5353": " saṃskārabhāvitatvātpunastajjātīyāni karotītyarthaḥ /",
    "GSP33brsgor1u:5354": " saṃskāre liṅgamāha-tasmāditi /",
    "GSP33brsgor1u:5355": " saṃskāravaśādeva puṇyaṃ pāpaṃ vā rocate /",
    "GSP33brsgor1u:5356": " ato 'bhiruciliṅgātpuṇyāpuṇyasaṃskāro 'numeyaḥ /",
    "GSP33brsgor1u:5357": " sa eva svabhāvaḥ prakṛtirvāsaneti ca gīyate /",
    "GSP33brsgor1u:5358": " evaṃ karmaṇāṃ sṛṣṭisādṛśyamuktvā svopādāne līnakāryasaṃskārarūpaśaktibalādapi sādṛśyamāha-pralīyamānamiti /",
    "GSP33brsgor1u:5359": " itarathā niḥsaṃskārapralaye jagadvaicitryasyākasmikatvaṃ syādityarthaḥ /",
    "GSP33brsgor1u:5360": " nanu jagadvaicitryakāriṇyo 'nyāḥ śaktayaḥ kalpyantāṃ,",
    "GSP33brsgor1u:5361": " tatrāha-naceti /",
    "GSP33brsgor1u:5362": " avidyāyāṃ līnakāryātmakasaṃskārādanyāḥ śaktayo na kalpyāḥ manābhāvādrauravācca /",
    "GSP33brsgor1u:5363": " svopādāne līnakāryarūpā śaktistu 'mahān nyagrodhastiṣṭhati' 'śraddhatsva somya'itiśrutisiddhā,",
    "GSP33brsgor1u:5364": " ato 'vidyātatkāryādanyāḥ śaktayo na santi ātmāvidyaiva tacchaktiriti siddhānta ityarthaḥ /",
    "GSP33brsgor1u:5365": " nimitteṣvapyupādanasthaṃ kāryamevāvidyāghaṭanayā śaktiranyā vetyanāgrahaḥ /",
    "GSP33brsgor1u:5366": " upādāne kāryasaṃskārasiddheḥ phalamāha tataśceti /",
    "GSP33brsgor1u:5367": " yathā suptotthitasya pūrvacakṣurjātīyameva cakṣurjāyate tacca pūrvarūpajātīyameva rūpaṃ gṛhṇāti na rasādikaṃ,",
    "GSP33brsgor1u:5368": " evaṃ bhogya lokā bhogāśrayāḥ prāṇinikāyā bhogahetukarmāṇi saṃskārabalātpūrvalokāditulyānyeveti niyama ityarthaḥ /",
    "GSP33brsgor1u:5369": " nikāyāḥ samūhāḥ /",
    "GSP33brsgor1u:5370": " dṛṣṭāntāsiddhimāśaṅkyamāha-na hīti /",
    "GSP33brsgor1u:5371": " yathā ṣaṣṭhendriyasya manaso 'sādhāraṇaviṣayo nāsti,",
    "GSP33brsgor1u:5372": " sukādeḥ sākṣivedyatvāt,",
    "GSP33brsgor1u:5373": " tathā vyavahārānyathātvamasadityarthaḥ /",
    "GSP33brsgor1u:5374": " ṣaṣṭhamindriyaṃ tadviṣayaścāsanniti vārthaḥ /",
    "GSP33brsgor1u:5375": " uktārthaṃ saṃkṣipati-ataśceti /",
    "GSP33brsgor1u:5376": " vyavahārasāmyātsaṃbhavācca vyavahriyamāṇā vyaktayaḥ samānā evetyarthaḥ /",
    "GSP33brsgor1u:5377": " sūtre yojayati-samānetyādinā /",
    "GSP33brsgor1u:5378": " bhāvidṛṣṭyā yajamāno 'gniḥ annādo 'ragnirahaṃ syāmiti kāmayitvā kṛttikānakṣatrābhimānidevāyāgnaye aṣṭasu kapāleṣu pacanīyaṃ havirniruptavānityarthaḥ",
    "GSP33brsgor1u:5379": " nakṣatravyaktivahutvādbahuvacanam /",
    "GSP33brsgor1u:5380": " jhrnanu yajamāno 'gnirbhāvī uddeśyāgninā samānanāmarūpaḥ kalpāntare bhavati /",
    "GSP33brsgor1u:5381": " evaṃ 'rudro vā akāmayata''viṣṇurvā akāmayata'ityatrāpi tathā vaktavyaṃ,",
    "GSP33brsgor1u:5382": " tadayuktam /",
    "GSP33brsgor1u:5383": " na hyagneriva viṣṇurudrayoradhikāripuruṣatvaṃ,",
    "GSP33brsgor1u:5384": " tayorjagatkāraṇatvaśravaṇāt /",
    "GSP33brsgor1u:5385": " 'eka eva rudro na'iti /",
    "GSP33brsgor1u:5386": " 'eko viṣṇuḥ'ityādi śrutismṛtivirodhāditiṭasmṛtau vedeṣviti viṣayasaptamī /",
    "GSP33brsgor1u:5387": " śarvaryante pralayānte /",
    "GSP33brsgor1u:5388": " ṛtūnāṃ vasantādīnāṃ liṅgāni navapallavādini /",
    "GSP33brsgor1u:5389": " paryaye ghaṭīyantravadāvṛttau /",
    "GSP33brsgor1u:5390": " bhāvāḥ padārthāḥ tulyā iti śeṣaḥ /",
    "GSP33brsgor1u:5391": " tasmājjanmanāśavadvigrahāṅgīkāre 'pi karmaṇi śabde ca virodhābhāvāddevānāmasti vidyādhikāra iti sthitam //30//",
    "GSP33brsgor1u:5392": " END BsRp_1,3.8.30",
    "GSP33brsgor1u:5393": " START BsRp_1,3.8.31",
    "GSP33brsgor1u:5394": " madhvādiṣv asaṃbhavād anadhikāraṃ jaiminiḥ / BBs_1,3.31 /",
    "GSP33brsgor1u:5395": " ākṣipati-madhvādiṣviti /",
    "GSP33brsgor1u:5396": " brahmavidyā devādīnnādhikaroti,",
    "GSP33brsgor1u:5397": " vidyātvāt,",
    "GSP33brsgor1u:5398": " madhvādividyāvadityarthaḥ //",
    "GSP33brsgor1u:5399": " dṛṣṭāntaṃ vivṛṇoti-kathamityādinā /",
    "GSP33brsgor1u:5400": " dyulokākhyavaṃśadaṇḍe antarikṣarūpe madhvapūpe sthita ādityo devānāṃ modanānmadhviva madhvityāropya dhyānaṃ kāryam /",
    "GSP33brsgor1u:5401": " tatrādityasyādhikāro na yuktaḥ,",
    "GSP33brsgor1u:5402": " dhyātṛdhyeyabhedābhāvādityāha-devādiṣviti /",
    "GSP33brsgor1u:5403": " astu vasvādīnāṃ tatrādhikāra ityāśaṅkya teṣāmapi tatra dhyeyatvātprāpyatvācca na dhyātṛtvamityāha-punaśceti /",
    "GSP33brsgor1u:5404": " caturvedoktakarmāṇi praṇavaśceti pañca kusumāni,",
    "GSP33brsgor1u:5405": " tebhyaḥ somājyādidravyāṇi hutāni lohitaśuklakṛṣṇaparaḥ kṛṣṇagopyākhyāni pañcāmṛtāni",
    "GSP33brsgor1u:5406": " tattanmantrabhāgaiḥ prāgādyūrdhvāntarapañcādigavasthitābhirādityaraśmināḍībhirmadhvapūpasthitacchidrarūpābhirādityamaṇḍalamānītāni",
    "GSP33brsgor1u:5407": " yaśastejaindriyavīryānnātmanā pariṇatāni pañcadikṣu sthitairvasvādibhirūpajīvyānīti",
    "GSP33brsgor1u:5408": " dhyāyato vasvādiprāptiruktetyarthaḥ /",
    "GSP33brsgor1u:5409": " sūtrasthādipadārthamāha-tathāgniriti /",
    "GSP33brsgor1u:5410": " ākāśabrahmaṇaścatvāraḥ pādāḥ,",
    "GSP33brsgor1u:5411": " dvau karṇau,",
    "GSP33brsgor1u:5412": " dve netre,",
    "GSP33brsgor1u:5413": " dve nāsike,",
    "GSP33brsgor1u:5414": " ekā vāgiti saptasvindriyeṣu śiraścamasatīrastheṣu saptarṣidhyānaṃ kāryamityāha-tathemāveveti /",
    "GSP33brsgor1u:5415": " atha dakṣiṇaḥ karṇaḥ gautamaḥ,",
    "GSP33brsgor1u:5416": " vāmo bhāradvājaḥ,",
    "GSP33brsgor1u:5417": " evaṃ dakṣiṇanetranāsike viśvāmitravasiṣṭhau,",
    "GSP33brsgor1u:5418": " vāme jamadagnikaśyapau,",
    "GSP33brsgor1u:5419": " vāgatrirityarthaḥ /",
    "GSP33brsgor1u:5420": " atra ṛṣīṇāṃ dhyeyatvānnādhikāraḥ //31//",
    "GSP33brsgor1u:5421": " END BsRp_1,3.8.31",
    "GSP33brsgor1u:5422": " START BsRp_1,3.8.32",
    "GSP33brsgor1u:5423": " jyotiṣi bhāvāc ca / BBs_1,3.32 /",
    "GSP33brsgor1u:5424": " kiñca vigrahābhāvāddevādīnāṃ na kvāpyadhikāra ityāha-jyotiṣi bhāvācceti /",
    "GSP33brsgor1u:5425": " ādityaḥ sūryaścandraḥ śukro 'ṅgāraka ityādiśabdānāṃ jyotiḥpiṇḍeṣu prayogasya bhāvātsattvānna vigrahavāndevaḥ kaścidastītyarthaḥ /",
    "GSP33brsgor1u:5426": " 'ādityaḥ purastādudetā paścādastametā'iti madhuvidyāvākyaśeṣe jyotiṣyevādityaśabdaḥ prasiddhaḥ /",
    "GSP33brsgor1u:5427": " tarhi jyotiḥpiṇḍānāmevādhikāro 'stu,",
    "GSP33brsgor1u:5428": " tatrāha-na ceti /",
    "GSP33brsgor1u:5429": " agnyādīnāmadhikāramāśaṅkyāha-eteneti /",
    "GSP33brsgor1u:5430": " agnirvāyurbhūmirityādiśabdānāmacetanavācitvenetyarthaḥ /",
    "GSP33brsgor1u:5431": " siddhāntī śaṅkate-syādetadityādinā /",
    "GSP33brsgor1u:5432": " 'vajrahastaḥ purandaraḥ'ityādayo mantrāḥ /",
    "GSP33brsgor1u:5433": " 'so 'rodīt'ityādayor'thavādāḥ /",
    "GSP33brsgor1u:5434": " 'iṣṭānbhogānhi vo devā dāsyante yajñabhāvitāḥ /",
    "GSP33brsgor1u:5435": " ' 'te tṛptāstarpayantyenaṃ sarvakāmaphalaiḥ śubhaiḥ /",
    "GSP33brsgor1u:5436": " 'ityādītihāsapurāṇāni /",
    "GSP33brsgor1u:5437": " loke 'pi yamaṃ daṇḍahastaṃ likhanti,",
    "GSP33brsgor1u:5438": " indraṃ vajrahastamiti vigrahādipañcakasadbhāvādhanadhikāradoṣo nāstītyarthaḥ /",
    "GSP33brsgor1u:5439": " vigraho haviṣāṃ bhoga aiśvaryaṃ ca prasannatā /",
    "GSP33brsgor1u:5440": " phalapradānamityetatpañcakaṃ vigrahādikam //",
    "GSP33brsgor1u:5441": " 'mānābhāvādetannāstīti dūṣayati-netyādinā /",
    "GSP33brsgor1u:5442": " na cātreti /",
    "GSP33brsgor1u:5443": " vigrahādāvityarthaḥ /",
    "GSP33brsgor1u:5444": " ārthavādā mantrā vā mūlamityāśaṅkyāha-arthavādā ityādinā /",
    "GSP33brsgor1u:5445": " vrīhyādivadprayogavidhigṛhītā mantrāḥ prayogasaṃbanddhābhidhānārthā nājñātavigrahādiparā iti mīmāṃsakā ācakṣata ityarthaḥ /",
    "GSP33brsgor1u:5446": " tasmāt vigrahābhāvādityarthaḥ //32//",
    "GSP33brsgor1u:5447": " END BsRp_1,3.8.32",
    "GSP33brsgor1u:5448": " START BsRp_1,3.8.33",
    "GSP33brsgor1u:5449": " bhāvaṃ tu bādarāyaṇo 'sti hi / BBs_1,3.33 /",
    "GSP33brsgor1u:5450": " sūtrābhyāṃ prāptaṃ pūrvapakṣaṃ nirasyati-tuśabda ityādinā /",
    "GSP33brsgor1u:5451": " brahmavidyā devādīnnādhikaroti,",
    "GSP33brsgor1u:5452": " vidyātvāt,",
    "GSP33brsgor1u:5453": " madhvādividyāvaditi uktaheturaprayojaka ityāha-yadyapīti /",
    "GSP33brsgor1u:5454": " darśādikaṃ,",
    "GSP33brsgor1u:5455": " na brāhmaṇamadhikaroti,",
    "GSP33brsgor1u:5456": " karmatvāt,",
    "GSP33brsgor1u:5457": " rājasūyādivaditi ābhāsasāmyaṃ vidyātvahetorāha-naceti /",
    "GSP33brsgor1u:5458": " yatra yasyādhikāraḥ saṃbhavati sa tatrādhikārīti nyāyastulya ityarthaḥ /",
    "GSP33brsgor1u:5459": " yataḥ sarveṣāṃ sarvatrādhikāro na saṃbhavati tato na cāpodyetatyanvayaḥ /",
    "GSP33brsgor1u:5460": " tadbrahma yo yo devādīnāṃ madhye pratyaktvenābudhyata sa tadbrahmābhavadityarthaḥ /",
    "GSP33brsgor1u:5461": " te ha devā ūcuranyonyaṃ,",
    "GSP33brsgor1u:5462": " tata indravirocanau surāsurarājau prajāpatiṃ brahmavidyāpradaṃ jagmaturiti ca liṅgamastītyarthaḥ /",
    "GSP33brsgor1u:5463": " kimatra brahmāmṛtamiti gandharvapraśne yājñavalkya uvāca tamiti mokṣadharmeṣu śrutaṃ devādīnāmadhikāraliṅgamityāha-smārtamiti /",
    "GSP33brsgor1u:5464": " yathā bālānāṃ golakeṣu cakṣurādipadaprayoge 'pi śāstrajñairgolakātiriktendriyāṇi svīkriyante,",
    "GSP33brsgor1u:5465": " yathā jyotirādau sūryādiśabdaprayoge 'pi vigrahavaddevatā svīkāryā ityāha-jyotirādīti /",
    "GSP33brsgor1u:5466": " tathā cetanatvena vyavahārādityarthaḥ /",
    "GSP33brsgor1u:5467": " ekasya jaḍacetanobhayarūpatvaṃ kathaṃ,",
    "GSP33brsgor1u:5468": " tatrāha-astihīti /",
    "GSP33brsgor1u:5469": " tathāhi vigrahavattayā devavyavahāraḥśrūyate /",
    "GSP33brsgor1u:5470": " subrahmaṇya udgātṛgaṇastha ṛtvik tatsaṃbandhī yor'thavādaḥ 'indra,",
    "GSP33brsgor1u:5471": " agaccha'ityādiḥ /",
    "GSP33brsgor1u:5472": " tatra medhātithermeṣa,",
    "GSP33brsgor1u:5473": " itīndrasaṃbodhanaṃ śrutaṃ,",
    "GSP33brsgor1u:5474": " tadvyācaṣṭe-meveti /",
    "GSP33brsgor1u:5475": " muniṃ meṣo bhūtvā jahāreti jñāpanārthaṃ meṣa,",
    "GSP33brsgor1u:5476": " itīndrasaṃbodhanamityarthaḥ /",
    "GSP33brsgor1u:5477": " yaduktamādityādayo mṛdādivadacetanā eveti,",
    "GSP33brsgor1u:5478": " tanna,",
    "GSP33brsgor1u:5479": " sarvatra jaḍajaḍāṃśadvayasattvādityāha-mṛditi /",
    "GSP33brsgor1u:5480": " ādityādau ko jaḍabhāgaḥ kaścetanāṃśa iti,",
    "GSP33brsgor1u:5481": " tatrāha-jyotirādestviti /",
    "GSP33brsgor1u:5482": " mantrādikaṃ padaśaktyā bhāsamānavigrahādau svārthe na pramāṇaṃ,",
    "GSP33brsgor1u:5483": " anyaparatvāt,",
    "GSP33brsgor1u:5484": " viṣaṃ bhuṅkṣveti vākyavadityāha-yadapīti /",
    "GSP33brsgor1u:5485": " anyaparādapi vākyādbādhābhāve svārtho grāhya ityāha-atra brūma iti /",
    "GSP33brsgor1u:5486": " tātparyaśūnye 'pyarthe pratyayamātreṇāstitvamudāharati-tathāhīti /",
    "GSP33brsgor1u:5487": " tṛṇādau pratyayo 'sti vigrahādau sa nāstīti vaiṣamyaṃ śaṅkate-atrāheti /",
    "GSP33brsgor1u:5488": " vidhyuddeśo vidhivākyaṃ,",
    "GSP33brsgor1u:5489": " tadekavākyatayā praśasto vidhirityevārthavādeṣu pratyayaḥ /",
    "GSP33brsgor1u:5490": " vṛttānto bhūtārthaḥ /",
    "GSP33brsgor1u:5491": " vigrahādiḥ tadviṣayaḥ pratyayo nāstītyarthaḥ /",
    "GSP33brsgor1u:5492": " nanvavāntaravākyena vigrahādipratyayo 'stvityata āha-nahīti /",
    "GSP33brsgor1u:5493": " surāpānapratyayo 'pi syāditi bhāvaḥ /",
    "GSP33brsgor1u:5494": " padaikavākyatvavākyaikavākyatvavaiṣamyānmaivamityāha-atrocyata iti /",
    "GSP33brsgor1u:5495": " nañpadamekaṃ yadā surāṃ pibediti padābhyāmanveti tadā padaikavākyamekamevārthānubhavaṃ karoti natu padadvayaṃ pṛthaksurāpānaṃ bodhayati,",
    "GSP33brsgor1u:5496": " tasya vidhau niṣedhānupapattervākyārthānubhavaṃ pratyadvāratvāt /",
    "GSP33brsgor1u:5497": " arthavādastu bhūtārthasaṃsargaṃ stutidvāraṃ bodhayanvidhinā vākyaikavākyatāṃ bhajata ityasti vigrahādyanubhava ityarthaḥ /",
    "GSP33brsgor1u:5498": " nanvarthavādasthapadānāmavāntarasaṃsargabodhakatvaṃ vinā sākṣādeva vidhyanvayo 'stu tatrāha-yathā hīti /",
    "GSP33brsgor1u:5499": " sākṣādanvayāyogaṃ darśayati-na hīti /",
    "GSP33brsgor1u:5500": " arthavādātsarvatra svārthagrahaṇamāśaṅkyārthavādānvibhajate-tadyatreti /",
    "GSP33brsgor1u:5501": " tattatrārthavādeṣu yatra 'agnirhimasya bheṣajam'ityādāvityarthaḥ /",
    "GSP33brsgor1u:5502": " 'ādityo yūpaḥ'ityabhedo bādhita iti tejasvitvādiguṇavādaḥ /",
    "GSP33brsgor1u:5503": " yatra 'vajrahastaḥ purandaraḥ'ityādau mānāntarasaṃvādavisaṃvādau na stastatra bhūtārthavāda ityarthaḥ /",
    "GSP33brsgor1u:5504": " iti vimṛśyetyadhyāhāraḥ /",
    "GSP33brsgor1u:5505": " vigrahārtavādaḥ svārthe 'pi tātparyavān'anyaparatve satyajñātābādhitārthakaśabdatvāt,",
    "GSP33brsgor1u:5506": " prayājādivākyavaditi nyāyaṃ mantreṣvatidiśati-eteneti /",
    "GSP33brsgor1u:5507": " vedāntānuvādaguṇavādānāṃ nirāsāya hetau padāni /",
    "GSP33brsgor1u:5508": " na cobhyaparatve vākyabhedaḥ,",
    "GSP33brsgor1u:5509": " avāntarārthasya mahāvākyārthatvāditi bhāvaḥ /",
    "GSP33brsgor1u:5510": " vidhyanupapattyāpi svargavaddevatāvigraho 'ṅgīkārya ityāha-apiceti /",
    "GSP33brsgor1u:5511": " nanu kleśātmake karmaṇi vidhiḥ phalaṃ vinānupapanna iti bhavatu 'yanna duḥkhena saṃbhinnam'ityarthavādasiddhaḥ svargo vidhipramāṇakaḥ /",
    "GSP33brsgor1u:5512": " vigrahaṃ vinā vidheḥ kānupapattiḥ,",
    "GSP33brsgor1u:5513": " tāmāha-na hīti /",
    "GSP33brsgor1u:5514": " uddiśya tyāgānupapattyā cetasyāroho 'ṅgīkārya ityatra śrutimapyāha-yasyā iti /",
    "GSP33brsgor1u:5515": " ataścetasyārohārthaṃ vigraha eṣṭavyaḥ /",
    "GSP33brsgor1u:5516": " kiñca karmaprakaraṇapāṭhādvigrahapramitiḥ prayājavatkarmāṅgatvenāṅgīkāryā,",
    "GSP33brsgor1u:5517": " tāṃ vinā karmāpūrvāsiddheḥ /",
    "GSP33brsgor1u:5518": " kiñca suprasannavigrahavaddevatāṃ tyaktvā śabdamātraṃ devateti bhaktirayuktetyāha-naca śabdeti /",
    "GSP33brsgor1u:5519": " na cākṛtimātraṃ śabdaśakyamastu kiṃ vigraheṇeti vācyaṃ,",
    "GSP33brsgor1u:5520": " nirvyaktyākṛtyayogāt /",
    "GSP33brsgor1u:5521": " ataḥ śabdasyārthākāṅkṣāyāṃ mantrādipramitavigraho 'ṅgīkārya ityāha-tatreti /",
    "GSP33brsgor1u:5522": " evaṃ mantrārthavādamūlakamitihāsādikamapi vigrahe mānamityāha-itihāseti /",
    "GSP33brsgor1u:5523": " pramāṇatvena saṃbhavadityarthaḥ /",
    "GSP33brsgor1u:5524": " vyāsādīnāṃ yogināṃ devatādipratyakṣamapītihāsādermūlamityāha-pratyakṣeti /",
    "GSP33brsgor1u:5525": " vyāsādayo devādipratyakṣaśūnyāḥ,",
    "GSP33brsgor1u:5526": " prāṇitvāt,",
    "GSP33brsgor1u:5527": " asmadvadityanumānamatiprasaṅgena dūṣayati-yastvityādinā /",
    "GSP33brsgor1u:5528": " sarvaṃ ghaṭābhinnaṃ,",
    "GSP33brsgor1u:5529": " vastutvāt,",
    "GSP33brsgor1u:5530": " ghaṭavaditi jagadvaicitryaṃ nāstītyapi sa brūyāt /",
    "GSP33brsgor1u:5531": " tathā kṣatriyābhāvaṃ varṇāśramābhāvaṃ varṇāśramādyavyavasthāṃ ca brūyāt,",
    "GSP33brsgor1u:5532": " niraṅkuśabuddhitvāt /",
    "GSP33brsgor1u:5533": " tathāca rājasūyādiśāstrasya kṛtādiyugadharmavyavasthāśāstrasya bādha ityarthaḥ /",
    "GSP33brsgor1u:5534": " yogasūtrārthādapi devādipratyakṣasiddhirityāha-apiceti /",
    "GSP33brsgor1u:5535": " mantrajapāddevatāsāṃnidhyaṃ tatsaṃbhāṣaṇaṃ ceti sūtrārthaḥ /",
    "GSP33brsgor1u:5536": " yogamahātmyasya śrutismṛtisiddhatvādyogināmasti devādipratyakṣamityāha-yoga iti /",
    "GSP33brsgor1u:5537": " pādatalādājānorjānorānābhernābherāgrīvaṃ grīvāyāścākeśaprarohaṃ tataścabrahmarandhraṃ",
    "GSP33brsgor1u:5538": " pṛthivyādipañcake samutthite dhāraṇayā jite yogaguṇe cāṇimādike pravṛtte yogābhivyaktaṃ",
    "GSP33brsgor1u:5539": " tejomayaṃ śarīraṃ prāptasya yogino na rogādisparśa ityarthaḥ /",
    "GSP33brsgor1u:5540": " citrakārādiprasiddhirapi vigrahe mānamityāha-loketi /",
    "GSP33brsgor1u:5541": " adhikaraṇārthamupasaṃharati-tasmāditi /",
    "GSP33brsgor1u:5542": " cintāyāḥ phalamāha-krameti /",
    "GSP33brsgor1u:5543": " ekameva devādīnāṃ brahmavidyādhikāre satyeva devatyaprāptidvārā kramamuktiphalānyupāsanāni yujyante /",
    "GSP33brsgor1u:5544": " devānāmanadhikāre jñānābhāvātkramamuktyarthināmupāsaneṣu pravṛttirna syāt,",
    "GSP33brsgor1u:5545": " ato 'dhikāranirṇayātpravṛttisiddhiriti bhāvaḥ //33//",
    "GSP33brsgor1u:5546": " END BsRp_1,3.8.33",
    "GSP33brsgor1u:5547": " START BsRp_1,3.9.34",
    "GSP33brsgor1u:5548": " śugasya tadanādaraśravaṇāt tadādravaṇāt sūcyate hi / BBs_1,3.34 /",
    "GSP33brsgor1u:5549": " śugasya-sūcyate hi /",
    "GSP33brsgor1u:5550": " pūrveṇāsya dṛṣṭāntasaṃgatimāha-yatheti /",
    "GSP33brsgor1u:5551": " pūrvatra devādīnāmadhikārasidhyaryaṃ mantrādīnāṃ bhūtārthe vigrahādau samanvayoktyā vedāntānāmapi bhūtārthe brahmaṇi samanvayo dṛḍhīkṛtaḥ /",
    "GSP33brsgor1u:5552": " atrāpi śūdraśabdasya śrautasya kṣatriye samanvayoktyā sa dṛḍhīkriyata ityadhikaraṇadvayasya prāsaṅgikasyāsminsamanvayādhyāye 'ntarbhāva iti mantavyam /",
    "GSP33brsgor1u:5553": " pūrvapakṣe śūdrasyāpi dvijavadvedāntaśravaṇe pravṛttiḥ,",
    "GSP33brsgor1u:5554": " siddhānte tadabhāva iti phalam //",
    "GSP33brsgor1u:5555": " atra vedāntavicāro viṣayaḥ,",
    "GSP33brsgor1u:5556": " sa kiṃ śūdramadhikīroti na veti saṃbhavāsaṃbhavābhyāṃ saṃdehe pūrvapakṣamāha-tatra śūdrasyāpītyādinā /",
    "GSP33brsgor1u:5557": " tasmādanagnitvādanavalkṛpto 'samarthaḥ /",
    "GSP33brsgor1u:5558": " vidyārthini śūdraśabdaprayogālliṅgādapi śūdrasyādhikāra ityāha-bhavaticeti /",
    "GSP33brsgor1u:5559": " jānaśrutiḥ kila ṣaṭ śatāni gavāṃ rathaṃ ca raikāya gurave nivedya māṃ śikṣayetyuvāca /",
    "GSP33brsgor1u:5560": " tato raiko vidhuraḥ kanyārthī sannidamuvāca /",
    "GSP33brsgor1u:5561": " aheti nipātaḥ khedārthaḥ /",
    "GSP33brsgor1u:5562": " hāreṇa niṣkeṇa yukta itvā gantā ratho hāretvā sa ca gobhiḥ saha he śūdra,",
    "GSP33brsgor1u:5563": " tavaivāstu kimalpenānena mama gārhasthyānupayogineti bhāvaḥ /",
    "GSP33brsgor1u:5564": " arthitvādisaṃbhave śreyaḥsādhane pravṛttirucitā svābhāvikatvāditi nyāyopetālliṅgādityāha-tasmāditi /",
    "GSP33brsgor1u:5565": " sūtrādbahireva siddhāntayati-na śūdrasyādhikāra ityādinā /",
    "GSP33brsgor1u:5566": " āpātato vidito vedārtho yena tasyetyarthaḥ /",
    "GSP33brsgor1u:5567": " adhyayanavidhinā saṃskṛto vedastadutthamāpātajñānaṃ ca vedārthavicāreṣu śāstrīyaṃ sāmarthyaṃ tadabhāvācchūdrasyārthitvādisaṃbhavanyāyāsiddhernāsti vedāntavicārādhikāra ityarthaḥ /",
    "GSP33brsgor1u:5568": " yadvādhyayanasaṃskṛtena vedena vidito niścito vedārtho yena tasya vedārtheṣu vidhiṣvadhikāro nānyasya,",
    "GSP33brsgor1u:5569": " anadhītavedasyāpi vedārthānuṣṭhānādhikāre 'dhyayanavidhivaiyarthyāpātāt /",
    "GSP33brsgor1u:5570": " ataḥ phalaparyantabrahmavidyāsādhaneṣu śravaṇādividhiṣu śūdrasyānadhikāra ityarthaḥ /",
    "GSP33brsgor1u:5571": " adhītavedārthajñānavattvarūpasyādhyayanavidhilabhyasya sāmarthyasyābhāvāditi nyāyasya tulyatvāt,",
    "GSP33brsgor1u:5572": " yajñapadaṃ vedārthāpalakṣaṇārthamityāha-nyāyasya sādhāraṇatvāditi /",
    "GSP33brsgor1u:5573": " tasmācchūdra iti tacchabdaparāmṛṣṭanyāyasya yajñabrahmavidyayostulyatvādityarthaḥ /",
    "GSP33brsgor1u:5574": " pūrvoktaṃ liṅgaṃ dūṣayati-yaditi /",
    "GSP33brsgor1u:5575": " asāmarthyanyāyenārthitvādisaṃbhavanyāyasya nirastatvādityarthaḥ /",
    "GSP33brsgor1u:5576": " nanu 'niṣādasthapatiṃ yājayet'ityatrādhyayanābhāvo 'pi niṣādaśabdānniṣādasyeṣṭāviva",
    "GSP33brsgor1u:5577": " śūdraśabdācchūdrasya vidyāyāmadhikāro 'stvityāśaṅkya saṃvargavidyāyāmadhikāramaṅgīkaroti-kāmamiti /",
    "GSP33brsgor1u:5578": " tadviṣayatvāttatra śrutatvādityarthaḥ /",
    "GSP33brsgor1u:5579": " vastutastu vidhivākyasthatvānniṣādaśabdo 'pyadhikārisamarpakaḥ,",
    "GSP33brsgor1u:5580": " śūdraśabdastu vidyāvidhiparārthavādastho nādhikāriṇaṃ bodhayati,",
    "GSP33brsgor1u:5581": " asāmarthyanyāyavirodhenānyaparaśabdasya svārthabodhitvāsaṃbhavāditi matvāṅgīkāraṃ tyajati-arthavādeti /",
    "GSP33brsgor1u:5582": " tarhi śūdraśabdasyātra śrutasya kor'tha ityāśaṅkya sūtreṇārthamāha-śakyate cetyādinā /",
    "GSP33brsgor1u:5583": " jānaśrutirnāma rājā nidāghasamaye rātrau prāsādatale suṣvāpa,",
    "GSP33brsgor1u:5584": " tadā tadīyānnadānādiguṇagaṇatoṣitā ṛṣayo 'sya hitārthaṃ haṃsā bhūtvā mālārūpeṇa tasyoparyājagmuḥ,",
    "GSP33brsgor1u:5585": " teṣu pāścātyo haṃso 'gresaraṃ haṃsamuvāca,",
    "GSP33brsgor1u:5586": " bho bho bhadrākṣa,",
    "GSP33brsgor1u:5587": " kiṃ na paśyasi jānaśruterasya tejaḥ svargaṃ vyāpya sthitaṃ,",
    "GSP33brsgor1u:5588": " tattvāṃ dhakṣyati na gaccheti /",
    "GSP33brsgor1u:5589": " tamagresara uvāca,",
    "GSP33brsgor1u:5590": " kamapyenaṃ varākaṃ vidyāhīnaṃ santam, are,",
    "GSP33brsgor1u:5591": " sayugvānaṃ yugva gantrī śakaṭī tayā saha sthitaṃ raikvamivaitadvacanamāttha /",
    "GSP33brsgor1u:5592": " raikvasya hi brahmiṣṭhasya tejo duratikramaṃ nāsyānātmajñasyetyarthaḥ /",
    "GSP33brsgor1u:5593": " asmadvacanakhinno rājā śakaṭaliṅgena raikaṃ jñātvā vidyāvānbhaviṣyatīti haṃsānāmabhiprāyaḥ /",
    "GSP33brsgor1u:5594": " kaṃ u are iti padacchedaḥ /",
    "GSP33brsgor1u:5595": " uśabdo 'pyarthaḥ /",
    "GSP33brsgor1u:5596": " teṣāṃ haṃsānāmanādaravākyaśravaṇādasya rājñaḥ śugutpannā,",
    "GSP33brsgor1u:5597": " sā śūdraśabdena raikveṇa sūcyate hīti sūtrānvayaḥ /",
    "GSP33brsgor1u:5598": " śrutayaugikārthalābhe sati ananvitarūḍhyarthastyājya iti nyāyadyotanārtho hiśabdaḥ /",
    "GSP33brsgor1u:5599": " tadādravaṇāt tayā śucā ādravaṇāt /",
    "GSP33brsgor1u:5600": " śūdraḥ śokaṃ prāptavān /",
    "GSP33brsgor1u:5601": " śucā vā kartryā rājābhidudruve prāptaḥ /",
    "GSP33brsgor1u:5602": " śucā vā karaṇena raikvaṃ gatavānityarthaḥ //34//",
    "GSP33brsgor1u:5603": " END BsRp_1,3.9.34",
    "GSP33brsgor1u:5604": " START BsRp_1,3.9.35",
    "GSP33brsgor1u:5605": " kṣatriyatvagateś cottaratra caitrarathena liṅgāt / BBs_1,3.35 /",
    "GSP33brsgor1u:5606": " śūdraśabdasya yaugikatve liṅgamāha-kṣatriyatveti /",
    "GSP33brsgor1u:5607": " saṃvargavidyāvidhyanantaramarthavāda ārabhyate /",
    "GSP33brsgor1u:5608": " śunakasyāpatyaṃ kapigotraṃ purohitamabhipratārināmakaṃ rājānaṃ ca kakṣasenasyāpatyaṃ sūdena pariviṣyamāṇau tau bhoktumupaviṣṭau baṭurbhikṣitavānityarthaḥ",
    "GSP33brsgor1u:5609": " nanvasya caitrarathitvaṃ na śrutamityata āha-caitrarathitvaṃ ceti /",
    "GSP33brsgor1u:5610": " etena dvirātreṇeti chāndogyaśrutyaiva pūrvaṃ citrarathasya kāpeyayoga uktaḥ /",
    "GSP33brsgor1u:5611": " abhipratāriṇo 'pi tadyogāccitrarathavaṃśyatvaṃ niścīyate /",
    "GSP33brsgor1u:5612": " rājavaṃśyānāṃ hi prāyeṇa purohitavaṃśyā yājakā bhavantītyarthaḥ /",
    "GSP33brsgor1u:5613": " nanvastvabhipratāriṇaścaitrarathitvaṃ,",
    "GSP33brsgor1u:5614": " tāvatā kathaṃ kṣatriyatvaṃ,",
    "GSP33brsgor1u:5615": " tatrāha-tasmāditi /",
    "GSP33brsgor1u:5616": " citrarathādityarthaḥ /",
    "GSP33brsgor1u:5617": " kṣattā sūtastasya raikvānveṣaṇāya preṣaṇaṃ annagodānādikaṃ ca jānaśruteḥ kṣatriyatve liṅgam //35//",
    "GSP33brsgor1u:5618": " END BsRp_1,3.9.35",
    "GSP33brsgor1u:5619": " START BsRp_1,3.9.36",
    "GSP33brsgor1u:5620": " saṃskāraparāmarśāt tadabhāvābhilāpāc ca / BBs_1,3.36 /",
    "GSP33brsgor1u:5621": " atra śūdraśabdo yaugika eveti na śūdrasyādhikāra iti sthitam /",
    "GSP33brsgor1u:5622": " tatra liṅgāntaramāha-saṃskāreti /",
    "GSP33brsgor1u:5623": " upanayanaṃ vedagrahaṇāṅgaṃ śūdrasya nāstīti pūrvamuktam /",
    "GSP33brsgor1u:5624": " iha vidyāgrahaṇāṅgasyopanayanasaṃskārasya sarvatra parāmarśācchūdrasya tadabhāvānna vidyādhikāraḥ ityucyate /",
    "GSP33brsgor1u:5625": " bhāṣye ādipadenādhyayanaguruśuśrūṣādayo gṛhyante /",
    "GSP33brsgor1u:5626": " taṃ śiṣyamācārya upanītavānityarthaḥ /",
    "GSP33brsgor1u:5627": " nārado 'pi vidyārthī mantramuccārayansanatkumāramupagata ityāha-adhīti /",
    "GSP33brsgor1u:5628": " upadiśeti yāvat /",
    "GSP33brsgor1u:5629": " brahmaparā vedapāragāḥ saguṇabrahmaniṣṭhāḥ paraṃ nirguṇaṃ brahmānveṣamāṇā eṣa pippalādastajjijñāsitaṃ sarvaṃ vakṣyatīti niścitya te bharadvājādayaḥ ṣaḍ ṛṣayastamupagatā ityarthaḥ /",
    "GSP33brsgor1u:5630": " nanu vaiśvānaravidyāyāmṛṣīnrājānupanīyaiva vidyāmuvāceti śruteranupanītasyāpyasti vidyādhikāra ityata āha-tānheti /",
    "GSP33brsgor1u:5631": " te ha samitpāṇayaḥ pūrvāhne praticakramira iti pūrvavākye brāhmaṇā upanayanārthamāgatā iti upanayanaprāptiṃ darśayitvā niṣidhyate /",
    "GSP33brsgor1u:5632": " hīnavarṇenottamavarṇānupanīyaivopadeṣṭavyā ityācārajñāpanārthamityarthaḥ /",
    "GSP33brsgor1u:5633": " ekajātiranupanītaḥ /",
    "GSP33brsgor1u:5634": " pātakamabhakṣyabhakṣaṇakṛtam //36//",
    "GSP33brsgor1u:5635": " END BsRp_1,3.9.36",
    "GSP33brsgor1u:5636": " START BsRp_1,3.9.37",
    "GSP33brsgor1u:5637": " tadabhāvanirdhāraṇe ca pravṛtteḥ / BBs_1,3.37 /",
    "GSP33brsgor1u:5638": " satyakāmaḥ kilamṛtapitṛko jabālāṃ mātaramapṛcchat,",
    "GSP33brsgor1u:5639": " kiṅgotro 'hamiti /",
    "GSP33brsgor1u:5640": " taṃ mātovāca bhartṛsevāvyagratayāhamapi tava piturgotraṃ na jānāmi,",
    "GSP33brsgor1u:5641": " jabālā tu nāmāhamasmi satyakāmo nāma tvamasīti etāvajjānāmīti /",
    "GSP33brsgor1u:5642": " tataḥ sa jābālo gautamamāgatya tena kiṅgotro 'sīti pṛṣṭa uvāca,",
    "GSP33brsgor1u:5643": " nāhaṃ gotraṃ vedmi na mātā vetti parantu me mātrā kathitaṃ,",
    "GSP33brsgor1u:5644": " upanayanārthamācāryaṃ gatvā satyakāmo jābālo 'smīti brūhīti /",
    "GSP33brsgor1u:5645": " anena satyavacanena tasya śūdratvābhāvo nirdhāritaḥ /",
    "GSP33brsgor1u:5646": " abrāhmaṇa etatsatyaṃ vivicya vaktuṃ,",
    "GSP33brsgor1u:5647": " nārhatīti nirdhārya,",
    "GSP33brsgor1u:5648": " he somya,",
    "GSP33brsgor1u:5649": " satyāttvaṃ nāgāḥ satyaṃ na tyaktavānasi,",
    "GSP33brsgor1u:5650": " atastvāmupaneṣye,",
    "GSP33brsgor1u:5651": " tadarthaṃ samidhamāhareti gautamasya pravṛtteśca liṅgānna śūdrasyādhikāra ityāha-tadabhāveti //37//",
    "GSP33brsgor1u:5652": " END BsRp_1,3.9.37",
    "GSP33brsgor1u:5653": " START BsRp_1,3.9.38",
    "GSP33brsgor1u:5654": " śravaṇādhyayanārthapratiṣedhāt smṛteś ca / BBs_1,3.38 /",
    "GSP33brsgor1u:5655": " smṛtyā śravaṇādiniṣedhācca nādhikāra ityāha-śravaṇeti /",
    "GSP33brsgor1u:5656": " asya śūdrasya dvijaiḥ paṭhyamānaṃ vedaṃ pramādācchṛṇvataḥ sīsalākṣābhyāṃ taptābhyāṃ śrotradvayapūraṇaṃ prāyaścittaṃ kāryamityarthaḥ /",
    "GSP33brsgor1u:5657": " padyu pādayuktaṃ saṃcariṣṇurūpamiti yāvat /",
    "GSP33brsgor1u:5658": " bhavati ca /",
    "GSP33brsgor1u:5659": " smṛtiriti śeṣaḥ /",
    "GSP33brsgor1u:5660": " matirvedārthajñānam /",
    "GSP33brsgor1u:5661": " dānaṃ nityaṃ niṣidhyate śūdrasya /",
    "GSP33brsgor1u:5662": " naimittikaṃ tu dānamastyeva /",
    "GSP33brsgor1u:5663": " yaduktaṃ vidurādīnāṃ jñānitvaṃ dṛṣṭamiti,",
    "GSP33brsgor1u:5664": " tatrāha-yeṣāmiti /",
    "GSP33brsgor1u:5665": " siddhānāṃ siddherdurapahnavatve 'pi sādhakaiḥ śūdraiḥ kathaṃ jñānaṃ labdhavyamityata āha-śrāvayediti //38//",
    "GSP33brsgor1u:5666": " END BsRp_1,3.9.38",
    "GSP33brsgor1u:5667": " START BsRp_1,3.10.39",
    "GSP33brsgor1u:5668": " kampanāt / BBs_1,3.39 /",
    "GSP33brsgor1u:5669": " kampanāt /",
    "GSP33brsgor1u:5670": " asyāpi prāsaṅgikatvamāśaṅkyamāha-avasita iti /",
    "GSP33brsgor1u:5671": " samāpta ityarthaḥ /",
    "GSP33brsgor1u:5672": " kāṭhakaṃ paṭhati-yadidamiti /",
    "GSP33brsgor1u:5673": " sarvaṃ jagatprāṇānniḥsṛtaṃ utpannaṃ prāṇe cidātmani prerake sati ejati ceṣṭate,",
    "GSP33brsgor1u:5674": " tacca prāṇākhyaṃ kāraṇaṃ mahadbrahma vibhetyasmāditi bhayam /",
    "GSP33brsgor1u:5675": " tasmin bhayahetutve dṛṣṭāntamāha-vajramiti /",
    "GSP33brsgor1u:5676": " yathodyataṃ vajraṃ bhayaṃ tathetyarthaḥ /",
    "GSP33brsgor1u:5677": " ya etatprāṇākhyaṃ brahma nirviśeṣaṃ viduste muktā bhavantītyāha-ya iti /",
    "GSP33brsgor1u:5678": " nanvasminsūtre kathamidaṃ vākyamudāhṛtamityata āha-etaditi /",
    "GSP33brsgor1u:5679": " ejatyarthasya kampanasya sūtritatvādejatipadayuktaṃ vākyamudāhṛtamityarthaḥ /",
    "GSP33brsgor1u:5680": " prāsaṅgikādhikāracintayāsya saṃgatirnāpekṣiteti 'śabdādeva pramitaḥ'ityanenocyate /",
    "GSP33brsgor1u:5681": " tatrāṅguṣṭhavākye jīvānuvādo brahmaikyajñānārtha ityuktaṃ,",
    "GSP33brsgor1u:5682": " na tatheha prāṇānuvāda aikyajñānārthaḥ saṃbhavati,",
    "GSP33brsgor1u:5683": " prāṇasya svarūpeṇa kalpitasyaikyāyogāt /",
    "GSP33brsgor1u:5684": " ataḥ prāṇopāstiparaṃ vākyamiti pratyudāharaṇena pūrvapakṣayati-prasiddheḥ pañcavṛttiriti /",
    "GSP33brsgor1u:5685": " nanu 'ata eva prāṇaḥ'ityādau brahmaṇi liṅgātprāṇaśrutirnītā,",
    "GSP33brsgor1u:5686": " atrāpi sarvaceṣṭābhayahetutvaṃ brahmaliṅgamastīti nāsti pūrvapakṣāvasaro gatārthatvāditi,",
    "GSP33brsgor1u:5687": " ata āha-vāyośceti /",
    "GSP33brsgor1u:5688": " pratiṣṭhāya sthitiṃ labdhvā prāṇe vāyau nimitte jagaccalatīti prasiddham /",
    "GSP33brsgor1u:5689": " ataḥ spaṣṭaṃ brahmaliṅgaṃ nāstīti bhāvaḥ /",
    "GSP33brsgor1u:5690": " vajraliṅgacca vāyurityāha-vāyviti /",
    "GSP33brsgor1u:5691": " vyaṣṭirviśeṣaḥ /",
    "GSP33brsgor1u:5692": " samaṣṭiḥ sāmānyam /",
    "GSP33brsgor1u:5693": " sūdbadvahireva siddhāntaṃ pratijānīte-brahmaiveti /",
    "GSP33brsgor1u:5694": " pūrvottaravākyaikavākyatānugṛhītaṃ sarvāśrayatvaṃ liṅgaṃ vākyabhedakaprāṇaśruterbādhakamityāha-pūrvatretyādinā /",
    "GSP33brsgor1u:5695": " śukraṃ svaprakāśam /",
    "GSP33brsgor1u:5696": " tadu nātyeti brahmānāśritaḥ ko 'pi loko nāstyevetyukārārthaḥ /",
    "GSP33brsgor1u:5697": " sautraṃ liṅgaṃ vyācaṣṭe-ejayitṛtvamiti /",
    "GSP33brsgor1u:5698": " savāyukasya sarvasya kampanaśravaṇādapi prāṇaḥ paramātmaivetyarthaḥ /",
    "GSP33brsgor1u:5699": " brahmaṇi vajraśabdaḥ kathamityāśaṅkya gauṇa ityāha-vajraśabda iti /",
    "GSP33brsgor1u:5700": " bṛhadāraṇyake 'vāyureva vyaṣṭiḥ'ityatra 'apapunarmṛtyum'ityapamṛtyujayarūpamāpekṣikamamṛtatvamucyate na mukhyāmṛtatvam,",
    "GSP33brsgor1u:5701": " tatraiva vāyūpāstiprakaraṇaṃ samāpya 'atha hainamuṣastaḥ papraccha'iti jñeyātmānamuktvā vāyvādernāśitvokterityāha-yattu vāyvityādinā /",
    "GSP33brsgor1u:5702": " tasmātkāṭhakavākyaṃ jñeye samanvitaviti siddham //39//",
    "GSP33brsgor1u:5703": " END BsRp_1,3.10.39",
    "GSP33brsgor1u:5704": " START BsRp_1,3.11.40",
    "GSP33brsgor1u:5705": " jyotir darśanāt / BBs_1,3.40 /",
    "GSP33brsgor1u:5706": " jyotirdarśanāt /",
    "GSP33brsgor1u:5707": " chāndogye prajāpatividyāvākyamāha-eṣa iti /",
    "GSP33brsgor1u:5708": " parañjyotiḥ śrutibhyāṃ saṃśayamāha-tatreti /",
    "GSP33brsgor1u:5709": " ghaṭādiviṣayāvarakatamonāśakaṃ sauramityarthaḥ pūrvatra brahmaprakaraṇasyānugrāhakaḥ sarvaśabdasaṃkocādyayogo 'stīti prāṇaśrutirbrahmaṇi nītā",
    "GSP33brsgor1u:5710": " na tathātra 'ya ātmāpahatapāpmā'iti prakaraṇasyānugrāhakaṃ paśyāma iti pratyudāharaṇena pūrvapakṣamāha-prasiddhamevetyādinā /",
    "GSP33brsgor1u:5711": " pūrvapakṣe sūryopāstiḥ,",
    "GSP33brsgor1u:5712": " siddhānte brahmajñānānmuktiriti phalam /",
    "GSP33brsgor1u:5713": " nanu jyotiradhikaraṇe jyotiḥśabdasya brahmaṇi vṛtteruktatvātkathaṃ pūrvapakṣa ityata āha-jyotiriti /",
    "GSP33brsgor1u:5714": " tatra gāyatrīvākye prakṛtabrahmaparāmarśakayacchabdasāmānādhikaraṇyājjyotiḥśabdasya svārthatyāgaḥ kṛtaḥ,",
    "GSP33brsgor1u:5715": " tathātra svārthatyāge hetvadarśanātpūrvapakṣa ityarthaḥ /",
    "GSP33brsgor1u:5716": " jyotiḥśruteranugrāhakatvenārcirādimārgasthatvaṃ liṅgamāha-tathāceti /",
    "GSP33brsgor1u:5717": " 'tā vā etā hṛdayasya nāḍyaḥ'iti kaṇḍikayā nāḍīnāṃ raśmīnāṃ ca mithaḥ saṃśleṣamuktvā",
    "GSP33brsgor1u:5718": " atha saṃjñālopānantaraṃ yatra kāle etanmaraṇaṃ yathā syāttathotkrāmati atha tadā",
    "GSP33brsgor1u:5719": " etairnāḍīsaṃśliṣṭaraśmibhirūrdhvaḥ sannupari gacchati,",
    "GSP33brsgor1u:5720": " gatvādityaṃ brahmalokadvārabhūtaṃ gacachatītyabhihitaṃ,",
    "GSP33brsgor1u:5721": " tathaivātrāpi śarīrātsamutthāya mṛtvā paraṃ jyotirādityākhyamupasaṃpadya taddvārā brahmalokaṃ gatvā svasvarūpeṇābhiniṣpadyata iti vaktavyam",
    "GSP33brsgor1u:5722": " samutthāyopasaṃpadyeti ktvāśrutibhyāṃ jyotiṣo 'rcirādimārgasthatvabhānādityarthaḥ /",
    "GSP33brsgor1u:5723": " ato mārgasthasūryopāstyā kramamuktiparaṃ vākyamiti prāpte siddhāntayati-evamiti /",
    "GSP33brsgor1u:5724": " vyākhyeyatvenopakrānta ātmaivātra jyotiḥśabdena vyākhyena iti jyotirvākyenaikavākyatāprayojakaprakaraṇānugṛhītottamarapuruṣaśrutyā vākyabhedakajyotiḥśrutirbādhyeti bhāvaḥ /",
    "GSP33brsgor1u:5725": " aśarīratvaphalaliṅgācca brahmaiva jyotirna sūrya ityāha-aśarīramiti /",
    "GSP33brsgor1u:5726": " naca sūryaprāptyā krameṇāśarīratvaṃ syāditi vācyaṃ,",
    "GSP33brsgor1u:5727": " paratvena viśeṣitasya jyotiṣa eva sa uttama iti parāmarśenāśarīratvaniścayādityāha-paramiti /",
    "GSP33brsgor1u:5728": " pūrvoktaliṅgaṃ dūṣayati-yattviti /",
    "GSP33brsgor1u:5729": " nāḍīkhaṇḍe daharopāsakasya yā sūryaprāptiruktā sa na mokṣa iti yuktā sūryoktiḥ,",
    "GSP33brsgor1u:5730": " atra tu prajāpativākye nirguṇavidyāyāmarcirādigatisthasūryasyānanvayādanarthakatvāt",
    "GSP33brsgor1u:5731": " śrutivyatyāsena svarūpaṃ sākṣātkṛtya paraṃ jyotistadevopasaṃpadyata iti vyākhyeyamiti bhāvaḥ //40 //",
    "GSP33brsgor1u:5732": " END BsRp_1,3.11.40",
    "GSP33brsgor1u:5733": " START BsRp_1,3.12.41",
    "GSP33brsgor1u:5734": " ākāśo 'rthāntaratvādivyapadeśāt / BBs_1,3.41 /",
    "GSP33brsgor1u:5735": " ākāśo vyapadeśāt /",
    "GSP33brsgor1u:5736": " chāndogyamudāharatiākāśa iti /",
    "GSP33brsgor1u:5737": " yathopakramabalājjyotiḥśrutibādhastathākāśopakramādbrahmādiśabdabādha iti dṛṣṭāntena pūrvapakṣayati-bhūteti /",
    "GSP33brsgor1u:5738": " śrutairguṇairākāśopāstirnirguṇabrahmajñānaṃ cetyubhayatra phalam /",
    "GSP33brsgor1u:5739": " 'ākāśastalliṅgāt'",
    "GSP33brsgor1u:5740": " ityanena paunaruktyamāśaṅkya tadvadatra spaṣṭaliṅgāśravaṇāditi pariharati-sraṣṭṛtvādeśceti /",
    "GSP33brsgor1u:5741": " vai nāmeti prasiddhiliṅgasyākāśaśruteśca vākyaśeṣagatābhyāṃ brahmātmaśrutibhyāmanekaliṅgopetābhyāṃ bādho yuktaḥ /",
    "GSP33brsgor1u:5742": " yatra bahupramāṇasaṃvādastatra vākyasya tātparyamiti nirṇayāditi siddhāntayati-paramevetyādinā /",
    "GSP33brsgor1u:5743": " nāmarūpe śabdarthau tadantaḥpātinastadbhinnatve tatkartṛtvaṃ cāyuktamityarthaḥ /",
    "GSP33brsgor1u:5744": " nāmādikartṛtvaṃ na brahmaliṅgaṃ,",
    "GSP33brsgor1u:5745": " jīvasthatvāditi śaṅkate-nanviti /",
    "GSP33brsgor1u:5746": " 'anena jīvena'ityatra jīvasya brahmabhedena tatkartṛtvamucyate sākṣādayogāditi pariharati-bāḍhamiti /",
    "GSP33brsgor1u:5747": " yaccoktaṃ spaṣṭaṃ liṅgaṃ nāstīti,",
    "GSP33brsgor1u:5748": " tatrāha-nāmeti /",
    "GSP33brsgor1u:5749": " tarhi punaruktiḥ,",
    "GSP33brsgor1u:5750": " tatrāha-ākāśeti /",
    "GSP33brsgor1u:5751": " tasyaiva sādhako 'yaṃ vicāraḥ /",
    "GSP33brsgor1u:5752": " atrākāśaśabdasya brahmaṇi vṛttiṃ siddhavatkṛtya tatra saṃśayādipravṛtteruktatvāditi na paunaruktyamiti bhāvaḥ //41//",
    "GSP33brsgor1u:5753": " END BsRp_1,3.12.41",
    "GSP33brsgor1u:5754": " START BsRp_1,3.13.42",
    "GSP33brsgor1u:5755": " suṣuptyutkrāntyor bhedena / BBs_1,3.42 /",
    "GSP33brsgor1u:5756": " suṣuptyutkrāntyorbhedena /",
    "GSP33brsgor1u:5757": " ahandhīgamyeṣu katama ātmeti janakapraśne yājñavalkya āha-yo 'yamiti /",
    "GSP33brsgor1u:5758": " vijñānaṃ buddhistanmayastatprāyaḥ /",
    "GSP33brsgor1u:5759": " saptamī vyatirekārthā /",
    "GSP33brsgor1u:5760": " prāṇabuddhibhyāṃ bhinna ityarthaḥ /",
    "GSP33brsgor1u:5761": " vṛtterajñānācca bhedamāha-antarjyotiriti /",
    "GSP33brsgor1u:5762": " puruṣaḥ pūrṇa ityarthaḥ /",
    "GSP33brsgor1u:5763": " ubhayaliṅgānāṃ darśanātsaṃśayamāha-tatkimiti /",
    "GSP33brsgor1u:5764": " pūrvatra nāmarūpābhyāṃ bhedokterākāśo brahmetyuktaṃ,",
    "GSP33brsgor1u:5765": " tadayuktaṃ,",
    "GSP33brsgor1u:5766": " 'prājñenātmanā saṃpariṣvaktaḥ'ityabhinne 'pi jīvātmani bhedoktivadaupacārikabhedoktisaṃbhavādityākṣepasaṃgatiḥ /",
    "GSP33brsgor1u:5767": " pūrvapakṣe karmakartṛjīvastutiḥ,",
    "GSP33brsgor1u:5768": " siddhānte jīvānuvādena tataḥ kalpitabhedabhinnasya prājñasya paramātmanaḥ svarūpaikyapramitiriti phalam /",
    "GSP33brsgor1u:5769": " buddhānto jāgradavasthā /",
    "GSP33brsgor1u:5770": " ādimadhyāvasāneṣu jīvokterjīvastāvakamidaṃ vākyamiti prāpte siddhāntayati-parameśvaretyādinā /",
    "GSP33brsgor1u:5771": " vākyasya jīvastāvakatve jīvādbhedena prājñasyājñātasyottaroktirasaṃgatā syāt,",
    "GSP33brsgor1u:5772": " ato jñātājñātasaṃnipāte jñātānuvādenājñātaṃ pratipādanīyaṃ,",
    "GSP33brsgor1u:5773": " 'apūrve vākyatātparyam'iti nyāyāditi siddhāntatātparyam /",
    "GSP33brsgor1u:5774": " puruṣaḥ śarīraṃ prājño jīva iti bhrāntiṃ vārayati-tatra puruṣa ityādinā /",
    "GSP33brsgor1u:5775": " dehasya vedanāprasakterniṣedhāyogātpuruṣo jīva eva,",
    "GSP33brsgor1u:5776": " prājñastu rūḍhyā para evetyarthaḥ /",
    "GSP33brsgor1u:5777": " anvārūḍho 'dhiṣṭhitaḥ /",
    "GSP33brsgor1u:5778": " utsarjan ghorāñśabdānmuñcan /",
    "GSP33brsgor1u:5779": " buddhau dhyāyantyāmātmādhyāyatīva calantyāṃ calatīva /",
    "GSP33brsgor1u:5780": " vastutaḥ sarvavikriyāśūnya ityukterna saṃsāriṇi tātparyamityāha-yata iti /",
    "GSP33brsgor1u:5781": " upakramavadupasaṃhāravākye 'pyaikyaṃ vivikṣitamityāha-tatheti /",
    "GSP33brsgor1u:5782": " vyācaṣṭe-yo 'yamiti /",
    "GSP33brsgor1u:5783": " avasthopanyāsasya tvamarthaśuddhidvāraikyaparatvānna jīvaliṅgatvamityāha-yato na buddhānteti /",
    "GSP33brsgor1u:5784": " praśnottarābhyāmasaṃsāritvaṃ gamyata ityāha-yadata ūrdhvamiti /",
    "GSP33brsgor1u:5785": " kāmādivivekānantaramityarthaḥ /",
    "GSP33brsgor1u:5786": " bhavatīti ceti /",
    "GSP33brsgor1u:5787": " yadyasmādvakti tasmādavagamyata iti yojanā /",
    "GSP33brsgor1u:5788": " tenāvasthādharmeṇānanvāgato 'spṛṣṭo bhavati,",
    "GSP33brsgor1u:5789": " asaṅgatvāt /",
    "GSP33brsgor1u:5790": " suṣuptāvapyātmatattvaṃ puṇyapāpābhyāmaspṛṣṭaṃ bhavati /",
    "GSP33brsgor1u:5791": " hi yasmādātmā suṣuptau sarvaśokātītaḥ tasmādhṛdayasyaiva sarve śokā iti śrutyarthaḥ //42//",
    "GSP33brsgor1u:5792": " END BsRp_1,3.13.42",
    "GSP33brsgor1u:5793": " START BsRp_1,3.13.43",
    "GSP33brsgor1u:5794": " patyādiśabdebhyaḥ / BBs_1,3.43 /",
    "GSP33brsgor1u:5795": " vākyasya brahmātmaikyaparatve hetvantaramāha-patyādīti /",
    "GSP33brsgor1u:5796": " sūtraṃ vyācaṣṭe-itaśceti /",
    "GSP33brsgor1u:5797": " vaśī svatantraḥ /",
    "GSP33brsgor1u:5798": " aparādhīna iti yāvat /",
    "GSP33brsgor1u:5799": " īśāno niyamanaśaktimān /",
    "GSP33brsgor1u:5800": " śakteḥ kāryamādhipatyamiti bhedaḥ /",
    "GSP33brsgor1u:5801": " tasmācchodhitatvamarthaikye ṣaṣṭhādhyāyasamanvaya iti siddham //43//",
    "GSP33brsgor1u:5802": " END BsRp_1,3.13.43",
    "GSP33brsgor1u:5803": " iti śrīmacchārīrakamīmāṃsāvyākhyāyāṃ bhāṣyaratnaprabhāyāṃ prathamādhyāye tṛtīyaḥ pādaḥ //3//",
    "GSP33brsgor1u:5804": " // iti prathamādhyāyasya jñeyabrahmapratipādakāspaṣṭaśrutisamanvayākhyastṛtīyaḥ pādaḥ // ____________________________________________________________________________________________",
    "GSP33brsgor1u:5805": " prathamādhyāye caturthaḥ pādaḥ /",
    "GSP33brsgor1u:5806": " avyakteśamajaṃ pañcajanādhāraṃ ca kāraṇam /",
    "GSP33brsgor1u:5807": " veditanyaṃ priyaṃ vande prakṛtiṃ puruṣaṃ param //1//",
    "GSP33brsgor1u:5808": " START BsRp_1,4.1.1",
    "GSP33brsgor1u:5809": " ānumānikam apy ekeṣām iti cen na śarīra-rūpaka-vinyasta-gṛhīter darśayati ca / BBs_1,4.1 /",
    "GSP33brsgor1u:5810": " asminpāde 'dhikaraṇatrayasyekṣatyadhikaraṇena saṃgatiṃ vaktuṃ vṛttamanuvadati-brahmeti /",
    "GSP33brsgor1u:5811": " tadaśabdatvena /",
    "GSP33brsgor1u:5812": " pradhānasya vaidikaśabdaśūnyatvenetyarthaḥ /",
    "GSP33brsgor1u:5813": " īkṣatyadhikaraṇe gatisāmānyamaśabdatvaṃ ca pratijñātam,",
    "GSP33brsgor1u:5814": " tatra brahmaṇi vedāntānāṃ gatisāmānyaṃ prapañcitaṃ,",
    "GSP33brsgor1u:5815": " adhunā pradhānasyāśabdatvamasiddhamityāśaṅkya nirūpyata ityākṣepasaṃgatiḥ /",
    "GSP33brsgor1u:5816": " tenāśabdatvanirūpaṇena brahmaṇi vedāntānāṃ samanvayo dṛḍhīkṛto bhavatītyadhyāyasaṃgatirapyadhikaraṇatrayasya jñeyā /",
    "GSP33brsgor1u:5817": " atrāvyaktapadaṃ viṣayaḥ /",
    "GSP33brsgor1u:5818": " tatkiṃ pradhānaparaṃ pūrvoktaśarīraparaṃ veti smṛtiprakaraṇābhyāṃ saṃśaye pūrvamaprasiddhabrahmaparatvaṃ",
    "GSP33brsgor1u:5819": " yathā ṣaṣṭhādhyāyasya darśitaṃ tadvadavyaktapadamapriddhapradhānaparamiti pūrvapakṣayati-ānumānikamiti /",
    "GSP33brsgor1u:5820": " apiśabdādbrahmāṅgīkāreṇāyamaśabdatvākṣepa iti sūcayati /",
    "GSP33brsgor1u:5821": " tathā ca brahmapradhānayorvikalpena kāraṇatvāt brahmaṇyeva vedāntānāṃ samanvaya iti niyamāsiddhiḥ phalaṃ,",
    "GSP33brsgor1u:5822": " siddhānte niyamasiddhiriti vivekaḥ /",
    "GSP33brsgor1u:5823": " padavicāratvādadhikaraṇānāmetatpādasaṃgatirbodhyā /",
    "GSP33brsgor1u:5824": " smārtakramarūḍhibhyāmavyaktaśabdaḥ pradhānaparaḥ śabdasparśādiśūnyatvena yogasaṃbhavāccetyāha-śabdādīti /",
    "GSP33brsgor1u:5825": " pradhānasya vaidikaśabdavācyatve kā kṣatirityata āha-tadeveti /",
    "GSP33brsgor1u:5826": " 'ajāmekām'ityādyā śrutiḥ /",
    "GSP33brsgor1u:5827": " 'hetuḥ prakṛtirucyate'ityādyā smṛtiḥ /",
    "GSP33brsgor1u:5828": " 'yadalpaṃ tajjaḍaprakṛtikam'iti nyāyaḥ /",
    "GSP33brsgor1u:5829": " tato brahmaiva kāraṇamiti matakṣatiriti bhāvaḥ /",
    "GSP33brsgor1u:5830": " sūtre nañarthaṃ vadansiddhāntayati-naitaditi /",
    "GSP33brsgor1u:5831": " pradhānaṃ vaidikaṃ netyatra tātparyābhāvaṃ hetumāha-nahīti /",
    "GSP33brsgor1u:5832": " nanu pradhānasyātra pratyabhijñānādvaidikatvamityata āha-na hyatreti /",
    "GSP33brsgor1u:5833": " nanu śabdapratyabhijñāyāmartho 'pi pratyabhijñāyata ityāśaṅkya yaugikācchabdāsati niyāmake nārthaviśeṣadhīrityāha-sa ceti /",
    "GSP33brsgor1u:5834": " rūḍhyā taddhīrityāśaṅkya rūḍhiḥ kiṃ laukikī smārtā vā /",
    "GSP33brsgor1u:5835": " nādya ityāha-na ceti /",
    "GSP33brsgor1u:5836": " dvitīyaṃpratyāha-yā tviti /",
    "GSP33brsgor1u:5837": " puruṣasaṃketo nānādivedārthanirṇayahetuḥ,",
    "GSP33brsgor1u:5838": " puṃmatervicitratvādityarthaḥ /",
    "GSP33brsgor1u:5839": " yattu smārtakramapratyabhijñayā kramikārthaḥ smārta eveti,",
    "GSP33brsgor1u:5840": " tatrāha-naca krameti /",
    "GSP33brsgor1u:5841": " sthānāttadrūpapratyabhijñānāśaṅkyāmasatītyanvayānnaño vyatyāsenātadrūpasya tadrūpaviruddhasya pratyabhijñāne satītyarthaḥ /",
    "GSP33brsgor1u:5842": " pūrvajñātarūpārthasya sthāne tadviruddhārthajñāne sati tasya dhīrnāstītyatra dṛṣṭāntamāha-na hīti /",
    "GSP33brsgor1u:5843": " prakṛte nāsti viruddhajñānamityāśaṅkya prakaraṇāccharīrajñānamastītyāha-prakaraṇeti /",
    "GSP33brsgor1u:5844": " śarīrameva rūpakeṇa rathasādṛśyena vinyastaṃ śarīrarūpakavinyastaṃ,",
    "GSP33brsgor1u:5845": " tasya pūrvavākye ātmabuddhyormadhyasthānapaṭhitasyātrāpi madhyasthenāvyaktaśabdena grahaṇānna pradhānasya vaidikatvamiti sūtrārthaḥ /",
    "GSP33brsgor1u:5846": " smārtakramaḥ kimiti tyaktavya ityāśaṅkya śrautakramasya prakaraṇādyanugraheṇa balavattvādityāha-kuta ityādinā /",
    "GSP33brsgor1u:5847": " tadubhayaṃ vivṛṇoti-tathā hīti /",
    "GSP33brsgor1u:5848": " rūpakakḷptiḥ sādṛśyakalpanā /",
    "GSP33brsgor1u:5849": " pragraho 'śvaraśanā /",
    "GSP33brsgor1u:5850": " yadā buddhisārathirvivekī tadā manasendriyahayānviṣamaviṣayamārgādākarṣati /",
    "GSP33brsgor1u:5851": " yadyavivekī tadā manoraśanābaddhāṃstān pravartayatīti manasaḥ pragrahatvaṃ yuktam /",
    "GSP33brsgor1u:5852": " teṣu hayeṣu /",
    "GSP33brsgor1u:5853": " gocarān mārgān /",
    "GSP33brsgor1u:5854": " nanu svataścidātmano bhogasaṃbhavāt kiṃ rathādinetyata āha-ātmeti /",
    "GSP33brsgor1u:5855": " ātmā dehaḥ, dehādisaṅkakalpanayā bhoktṛtvaṃ na svato 'saṅgatvādityarthaḥ /",
    "GSP33brsgor1u:5856": " adhunā rathādibhirgantavyaṃ vadannākāṅkṣāpūrvakamuttaravākyamāha-taiścetyādinā /",
    "GSP33brsgor1u:5857": " śarīrasya prakṛtatve 'pyavyaktapadena pradhānaṃ gṛhyatāmityata āha-tatra ya eveti /",
    "GSP33brsgor1u:5858": " evaṃ prakaraṇaṃ śodhayitvā śarīrasya pariśeṣatāmānayati-tatrendriyetyādinā /",
    "GSP33brsgor1u:5859": " arthānāṃ pūrvamanuktiśaṅkāṃ vārayan paratvamupapādayati-arthā iti /",
    "GSP33brsgor1u:5860": " gṛhṇanti puruṣapaśuṃ badhnantīti grahā indriyāṇi /",
    "GSP33brsgor1u:5861": " teṣāṃ grahatvaṃ viṣayādhīnam /",
    "GSP33brsgor1u:5862": " asati viṣaye teṣāmakiñcitkaratvāt /",
    "GSP33brsgor1u:5863": " tato grahebhyaḥ śreṣṭhā atigrahā viṣayā iti bṛhadāraṇyake śravaṇāt /",
    "GSP33brsgor1u:5864": " paratvaṃ śraiṣṭhyābhiprāyaṃ,",
    "GSP33brsgor1u:5865": " na tvāntaratveneti bhāvaḥ /",
    "GSP33brsgor1u:5866": " savikalpakaṃ jñānaṃ manaḥ,",
    "GSP33brsgor1u:5867": " nirvikalpakaṃ niścayātmikā buddhiḥ,",
    "GSP33brsgor1u:5868": " ātmaśabdāt sa eva buddheḥ paraḥ,",
    "GSP33brsgor1u:5869": " pratyabhijñāyata iti śeṣaḥ /",
    "GSP33brsgor1u:5870": " hiraṇyagarbhābhedena brahmādipadavedyā samaṣṭibuddhirmahānityāha-athaveti /",
    "GSP33brsgor1u:5871": " mananaśaktiḥ,",
    "GSP33brsgor1u:5872": " vyāpinī,",
    "GSP33brsgor1u:5873": " bhāviniścayaḥ,",
    "GSP33brsgor1u:5874": " brahmā ātmā,",
    "GSP33brsgor1u:5875": " bhogyavargāśrayaḥ,",
    "GSP33brsgor1u:5876": " tātkālikaniścayaḥ,",
    "GSP33brsgor1u:5877": " kīrtiśaktiḥ,",
    "GSP33brsgor1u:5878": " niyamanaśaktiḥ,",
    "GSP33brsgor1u:5879": " traikālaniścayaḥ,",
    "GSP33brsgor1u:5880": " saṃvidabhivyañjikā cidadhyastātītasarvārthagrahiṇī samaṣṭibuddhirityarthaḥ /",
    "GSP33brsgor1u:5881": " hiraṇyagarbhasyeyaṃ buddhirastītyatra śrutimāha-ya iti /",
    "GSP33brsgor1u:5882": " nanvaprakṛtā sā kathamucyate,",
    "GSP33brsgor1u:5883": " taduktau ca pradhānena kimaparāddhamityata āha-sā ceti /",
    "GSP33brsgor1u:5884": " hirukpṛthak /",
    "GSP33brsgor1u:5885": " pūrvaṃ vyaṣṭibuddhyabhedenoktātra tato bhedena paratvamucyata ityarthaḥ /",
    "GSP33brsgor1u:5886": " tarhi ratharathinau dvau pariśiṣṭau syātāṃ,",
    "GSP33brsgor1u:5887": " netyāha-etasmiṃstviti /",
    "GSP33brsgor1u:5888": " ato ratha eva pariśiṣṭa ityāha-tadevamiti /",
    "GSP33brsgor1u:5889": " teṣu pūrvokteṣu ṣaṭpadārtheṣvityarthaḥ /",
    "GSP33brsgor1u:5890": " pariśeṣasya phalamāha-itarāṇīti /",
    "GSP33brsgor1u:5891": " vedo yamo veti śeṣaḥ /",
    "GSP33brsgor1u:5892": " darśayati ceti sūtrabhāgo vyākhyātaḥ /",
    "GSP33brsgor1u:5893": " kiñca brahmātmaikatvaparatve granthe bhedavādināṃ pradhānasyāvakāśo nāstītyāha-śarīretyādinā /",
    "GSP33brsgor1u:5894": " bhogo vedanā /",
    "GSP33brsgor1u:5895": " kāṭhakagranthasyaikyatātparye gūḍhatvajñeyatvajñānahetuyogavidhaye liṅgāni santītyāha-tathā caiṣa ityādinā /",
    "GSP33brsgor1u:5896": " agryā samādhiparipākajā /",
    "GSP33brsgor1u:5897": " vāgityatra dvitīyālopaśchāndasaḥ,",
    "GSP33brsgor1u:5898": " manasīti daighyaṃ ca //1//",
    "GSP33brsgor1u:5899": " END BsRp_1,4.1.1",
    "GSP33brsgor1u:5900": " START BsRp_1,4.1.2",
    "GSP33brsgor1u:5901": " sūkṣmaṃ tu tadarhatvāt / BBs_1,4.2 /",
    "GSP33brsgor1u:5902": " śaṅkottaratvena sūtraṃ vyācaṣṭe-uktametadityādinā /",
    "GSP33brsgor1u:5903": " kāryakāraṇayorabhedānmūlaprakṛtivācakāvyaktaśabdena vikāro lakṣyata ityarthaḥ /",
    "GSP33brsgor1u:5904": " gobhirgovikāraiḥ payobhirmatsaraṃ somaṃ śrīṇīta /",
    "GSP33brsgor1u:5905": " miśritaṃ kuryāditi yāvat /",
    "GSP33brsgor1u:5906": " 'śrīñ pāke'iti dhātorloṭi madhyamapuruṣabahuvacanametat /",
    "GSP33brsgor1u:5907": " avyaktātmanā kāryasyāvyaktaśabdayogyatve mānamāha-śrutiśceti /",
    "GSP33brsgor1u:5908": " tarhi prāgavasthāyāmidaṃ jagadavyākṛtamāsīt ha kiletyarthaḥ /",
    "GSP33brsgor1u:5909": " bījarūpā śaktiḥ saṃskārastadavastham //2//",
    "GSP33brsgor1u:5910": " END BsRp_1,4.1.2",
    "GSP33brsgor1u:5911": " START BsRp_1,4.1.3",
    "GSP33brsgor1u:5912": " tadadhīnatvād arthavat / BBs_1,4.3 /",
    "GSP33brsgor1u:5913": " apasiddhāntaśaṅkottaratvena sūtraṃ vyācaṣṭe-atrāhetyādinā /",
    "GSP33brsgor1u:5914": " tarhi tadā /",
    "GSP33brsgor1u:5915": " evaṃ sati sūkṣmaśabditaprāgavasthābhyupagame sati /",
    "GSP33brsgor1u:5916": " īśvare kalpitā tanniyamyetyaṅgīkārānnāpasiddhānta ityāha-atrocyata ityādinā /",
    "GSP33brsgor1u:5917": " kūṭasthabrahmaṇaḥ sraṣṭṛtvasiddhyarthamavidyā svīkāryetyuktam /",
    "GSP33brsgor1u:5918": " bandhamuktivyavasthārthamapi sā svīkāryetyāha-muktānāmiti /",
    "GSP33brsgor1u:5919": " yannāśānmuktiḥ sā svīkāryā,",
    "GSP33brsgor1u:5920": " tāṃ vinaiva sṛṣṭau muktānāṃ punarbandhāpatterityarthaḥ /",
    "GSP33brsgor1u:5921": " tasyāḥ paraparikalpitasatyasvatatantrapradhānādvailakṣaṇyamāha-avidyetyādi nā /",
    "GSP33brsgor1u:5922": " māyāmayī prasiddhamāyopamitā /",
    "GSP33brsgor1u:5923": " loke māyāvino māyāvatparatantretyarthaḥ /",
    "GSP33brsgor1u:5924": " jīvabhedopādhitvenāpi sā svīkāryetyāha-mahāsuṣuptiriti /",
    "GSP33brsgor1u:5925": " buddhyādyupādhibhedājjīvā iti bahūktiḥ /",
    "GSP33brsgor1u:5926": " avidyāyāṃ śrutimapyāha-tadetaditi /",
    "GSP33brsgor1u:5927": " ākāśahetutvādākāśaḥ /",
    "GSP33brsgor1u:5928": " jñānaṃ vināntābhāvādakṣaram /",
    "GSP33brsgor1u:5929": " vicitrakāritvānmāyeti bhedaḥ /",
    "GSP33brsgor1u:5930": " idānīmavidyāyā brahmabhedānyatvābhyāmanirvācyatvenāvyaktaśabdārhatvamāha-avyakteti /",
    "GSP33brsgor1u:5931": " tasya mahataḥ paratvaṃ kathamityata āha-taditamiti /",
    "GSP33brsgor1u:5932": " yadā buddhirmahāṃstadā taddhetutvātparatvamityuktamityanvayaḥ /",
    "GSP33brsgor1u:5933": " pratibimbasyopādhiparatantratvādupādheḥ pratibimbātparatvamāha-yadā tviti /",
    "GSP33brsgor1u:5934": " hetuṃ sphuṭayati-avidyeti /",
    "GSP33brsgor1u:5935": " avyaktasya paratve 'pi śarīrasya kiṃ jātaṃ,",
    "GSP33brsgor1u:5936": " tadāha-tacceti /",
    "GSP33brsgor1u:5937": " nanvindriyādīnāmapyavyaktābhedādavyaktatvaṃ paratvaṃ ca kimiti nocyate,",
    "GSP33brsgor1u:5938": " tatrāha-satyapīti /",
    "GSP33brsgor1u:5939": " sūtradvayasya vṛttikṛddhyākhyānamutthāpayati-anye tviti /",
    "GSP33brsgor1u:5940": " pañcīkṛtabhūtānāṃ sūkṣmā avayavāḥ sthūladehārambhakāḥ /",
    "GSP33brsgor1u:5941": " sūkṣmaśarīraṃ pratijīvaṃ liṅgasyāśrayatvena niyatamastīti vakṣyate /",
    "GSP33brsgor1u:5942": " dehāntaraprāptau tena yukto gacchati paralokamityarthaḥ /",
    "GSP33brsgor1u:5943": " kathaṃ tasya mahato jīvātparatvamityāśaṅkya dvitīyasūtraṃ vyācaṣṭe-tadadhīnatvācceti /",
    "GSP33brsgor1u:5944": " arthavaditi /",
    "GSP33brsgor1u:5945": " sūtrasthadṛṣṭāntamāha-yatheti /",
    "GSP33brsgor1u:5946": " taddhyākhyānaṃ dūṣayati-tairiti /",
    "GSP33brsgor1u:5947": " avyaktapadabalāt prakṛtamapi sthūlaṃ tyajyata iti śaṅkate-āmnātasyeti /",
    "GSP33brsgor1u:5948": " ekārthabodhakānāṃ śabdānāṃ mitha ākāṅkṣayaikasyāṃ buddhāvārūḍhatvamekavākyatā /",
    "GSP33brsgor1u:5949": " tava mate tasyā abhāvātkutor'thabodha iti samādhatte-neti /",
    "GSP33brsgor1u:5950": " tāṃ vināpyarthathīḥ kiṃ na syādityata āha-nahīti /",
    "GSP33brsgor1u:5951": " śarīraśabdena rūḍhyā sthūlaṃ prakṛtaṃ tasya hāniraprakṛtasya bhūtasūkṣmasyāvyaktapadena grahaṇamanyāyyaṃ syādityarthaḥ /",
    "GSP33brsgor1u:5952": " astvekavākyatetyata āha-na ceti /",
    "GSP33brsgor1u:5953": " tataḥ kiṃ tatrāha-tatreti /",
    "GSP33brsgor1u:5954": " ākāṅkṣayā vākyaikavākyatve sati prakṛtaṃ śarīradvayamavyaktapadena grāhyam /",
    "GSP33brsgor1u:5955": " ākāṅkṣāyāstulyatvāditi bhāvaḥ /",
    "GSP33brsgor1u:5956": " anātmaniścayaḥ śuddhiḥ,",
    "GSP33brsgor1u:5957": " tadarthaṃ sūkṣmamevākāṅkṣitaṃ grāhyam;",
    "GSP33brsgor1u:5958": " tasya sūkṣmatvenātmābhedena gṛhītasya duḥśodhatvāt /",
    "GSP33brsgor1u:5959": " sthūlasya dṛṣṭadaurgandhyādinā laśunādivadanātmatvadhīvairāgyayoḥ sulabhatvāditi śaṅkate-na ceti /",
    "GSP33brsgor1u:5960": " dṛṣṭā bībhatsā ghṛṇā yasmin tasya bhāvastattā tayetyarthaḥ /",
    "GSP33brsgor1u:5961": " dūṣayati-yata iti /",
    "GSP33brsgor1u:5962": " vairāgyāyaśuddhiratra na vivakṣitā,",
    "GSP33brsgor1u:5963": " vidhyabhāvāt,",
    "GSP33brsgor1u:5964": " kintu vaiṣṇavaṃ paramaṃ padaṃ vivakṣitamiti taddarśanārthaṃ prakṛtaṃ sthūlamevāvyaktapadena grāhyamiti bhāvaḥ /",
    "GSP33brsgor1u:5965": " kiñca sūkṣmasya liṅgāntaḥpātina indriyādigrahaṇenaiva grahaṇānna pṛthagavyaktaśarīrapadābhyāṃ grahaḥ /",
    "GSP33brsgor1u:5966": " abhyupetyāha-sarvatheti /",
    "GSP33brsgor1u:5967": " sthūlasya sūkṣmasya vā grahe 'pītyarthaḥ /",
    "GSP33brsgor1u:5968": " tathā nāmeti /",
    "GSP33brsgor1u:5969": " sūkṣmamevāvyaktamastvityarthaḥ //3//",
    "GSP33brsgor1u:5970": " END BsRp_1,4.1.3",
    "GSP33brsgor1u:5971": " START BsRp_1,4.1.4",
    "GSP33brsgor1u:5972": " jñeyatvāvacanāc ca / BBs_1,4.4 /",
    "GSP33brsgor1u:5973": " atrāvyaktaṃ pradhānaṃ netyatra hetvantarārthaṃ sūtram-jñeyatveti /",
    "GSP33brsgor1u:5974": " sattvādiguṇarūpātpradhānāt puruṣasyāntaraṃ bhedastajjñānādityarthaḥ /",
    "GSP33brsgor1u:5975": " nahi śakyamiti ca vadadbhiḥ pradhānaṃ jñeyatvena smaryata iti saṃbandhaḥ /",
    "GSP33brsgor1u:5976": " na kevalaṃ bhedapratiyogitvena pradhānasya jñeyatvaṃ tairiṣṭaṃ kintu tasyopāsanayāṇimādiprāptaye 'pītyāha-kvacicceti /",
    "GSP33brsgor1u:5977": " jñānavidhyabhāve 'pyavyaktapadajanyajñānagamyatvamārthikaṃ jñeyatvamastītyata āha-na cānupadiṣṭamiti /",
    "GSP33brsgor1u:5978": " upadiṣṭaṃ hi jñānaṃ phalavaditi jñātuṃ śakyaṃ niṣphalasyopadeśāyogādavyaktasya ca jñānānupadeśātphalavajjñānagamyatvāsiddhirityarthaḥ /",
    "GSP33brsgor1u:5979": " phalitamāha-tasmāditi /",
    "GSP33brsgor1u:5980": " sāṃkhyeṣṭasaphalajñānagamyatvāvacanāccetyarthaḥ /",
    "GSP33brsgor1u:5981": " nanu śarīrasyāpi jñeyatvānukteḥ kathamiha grahaṇaṃ,",
    "GSP33brsgor1u:5982": " tatrāha-asmākaṃ tviti /",
    "GSP33brsgor1u:5983": " asmanmate viṣṇavākhyapadasyaikasyaiva jñeyatvāttaddarśanārthamavyaktapadena śarīropanyāso yukta ityarthaḥ /",
    "GSP33brsgor1u:5984": " sādhāraṇaśabdamātrānna pradhānasya pratyabhijñā smārtaliṅgasyānuktyā niyāmakābhāvāditi tātparyam //4//",
    "GSP33brsgor1u:5985": " END BsRp_1,4.1.4",
    "GSP33brsgor1u:5986": " START BsRp_1,4.1.5",
    "GSP33brsgor1u:5987": " vadatīti cen na prājño hi prakaraṇāt / BBs_1,4.5 /",
    "GSP33brsgor1u:5988": " liṅgoktimāśaṅkya niṣedhati-vadatīti cediti /",
    "GSP33brsgor1u:5989": " atra hi tādṛśameva nirdiṣṭamityanvayaḥ /",
    "GSP33brsgor1u:5990": " spaṣṭamanyat //5//",
    "GSP33brsgor1u:5991": " END BsRp_1,4.1.5",
    "GSP33brsgor1u:5992": " START BsRp_1,4.1.6",
    "GSP33brsgor1u:5993": " trayāṇām eva caivam upanyāsaḥ praśnaś ca / BBs_1,4.6 /",
    "GSP33brsgor1u:5994": " kiñcātra kaṭhavallyāṃ pradhānasya praśnottarayorasattvānna grahaṇamityāha-trayāṇāmiti /",
    "GSP33brsgor1u:5995": " mṛtyunā naciketasaṃ prati trīnvarānvṛṇīṣvetyukteḥ trayāṇāmeva praśno naciketasā kṛtaḥ /",
    "GSP33brsgor1u:5996": " upanyāsaśca mṛtyunā kṛtaḥ /",
    "GSP33brsgor1u:5997": " nānyasyetyarthaḥ /",
    "GSP33brsgor1u:5998": " praśnatrayaṃ krameṇa paṭhati-tatra tāvaditi /",
    "GSP33brsgor1u:5999": " he mṛtyo, sa mahyaṃ dattavarastvaṃ svargahetumagni smarasi /",
    "GSP33brsgor1u:6000": " prete mṛte /",
    "GSP33brsgor1u:6001": " dehādanyo 'sti na veti saṃśayo 'sti /",
    "GSP33brsgor1u:6002": " ata etadātmatattvamasaṃdigdhaṃ jānīyāmityarthaḥ /",
    "GSP33brsgor1u:6003": " krameṇottaratrayamāha-prativacanamapīti /",
    "GSP33brsgor1u:6004": " lokahetuvirāḍātmanopāsyatvāllokādiścityo 'gnistaṃ mṛtyuruvāca naciketase /",
    "GSP33brsgor1u:6005": " yāḥ svarūpato yāvatīḥ saṃkhyāto yathā vā krameṇāgniścīyate tatsarvamuvācetyarthaḥ /",
    "GSP33brsgor1u:6006": " hantedānīṃ brahma vakṣyāmīti brahmavākyena jīvapraśnādvyavahitanamapi 'yathā ca maraṇaṃ prāpya'ityādi vākyaṃ jīvaviṣayamuttaraṃ,",
    "GSP33brsgor1u:6007": " yogyatvādityarthaḥ /",
    "GSP33brsgor1u:6008": " vākyārthastu ātmā maraṇaṃ prāpya yathā bhavati tathā vakṣyāmīti /",
    "GSP33brsgor1u:6009": " pratijñātamāha-yonimiti /",
    "GSP33brsgor1u:6010": " carācaradehaprāptau nimittamāha-yatheti /",
    "GSP33brsgor1u:6011": " śrutamupāsanam /",
    "GSP33brsgor1u:6012": " sūtre ādyaścakāro yata ityarthaḥ /",
    "GSP33brsgor1u:6013": " evaṃ ca trayāṇāmevopanyāsaḥ praśnaśca yataḥ ato na pradhānamavyaktamiti yojanā /",
    "GSP33brsgor1u:6014": " uktārthe sūtramākṣipati-atrāheti /",
    "GSP33brsgor1u:6015": " ekaḥ praśnaḥ dvau praśnau veti pakṣadvaye phalitaṃ pṛcchati-kiñcāta iti /",
    "GSP33brsgor1u:6016": " saptamyarthe tasiḥ /",
    "GSP33brsgor1u:6017": " atra ca pakṣadvaye 'pi kimityarthaḥ /",
    "GSP33brsgor1u:6018": " praśnaikye sūtrāsaṃgatiḥ bhede pradhānasya śrautatvasiddhiriti pūrvavādyāha-sa evetyādinā /",
    "GSP33brsgor1u:6019": " praśnaikyapakṣamādāya siddhāntyāha-atrocyata iti /",
    "GSP33brsgor1u:6020": " yena pradhānasiddhiḥ syāditi śeṣaḥ /",
    "GSP33brsgor1u:6021": " caturthapraśnakalpane varatritvopakramavirodhaḥ syāditi vivṛṇoti-varetyādinā /",
    "GSP33brsgor1u:6022": " varapradānamupakramo yasyāḥ sā /",
    "GSP33brsgor1u:6023": " prahitāya yamalokaṃ prati preṣitāya /",
    "GSP33brsgor1u:6024": " itaḥ punaḥ martyalokaṃ prāptasya mama pitā yathāpūrvaṃ sumanāḥ syāditi prathamaṃ vavre /",
    "GSP33brsgor1u:6025": " nanu dvitīyavaro jīvavidyā tṛtīyo brahmavidyeti praśnabhedaḥ kiṃ na syādityata āha-yeyamiti /",
    "GSP33brsgor1u:6026": " prete ityupakramya tṛtīyatvoktiliṅgājjīvātmavidyaiva tṛtīyo vara ityarthaḥ /",
    "GSP33brsgor1u:6027": " evaṃ vākyopakrame sati praśnāntaraṃ na yuktamityāha-tatreti /",
    "GSP33brsgor1u:6028": " maraṇadharmādyasparśaliṅgābhyāṃ praṣṭavyayorjīveśvarayorbhedāt praśnabhedasiddhervākyabādho yukta iti śaṅkate-nanvityādinā /",
    "GSP33brsgor1u:6029": " gocaratvādāśrayatvāt /",
    "GSP33brsgor1u:6030": " na kevalaṃ praṣṭavyabhedāt praśnabhedaḥ kintu praśnavākyayoḥ sādṛśyābhāvādapītyāha-praśnacchāyeti /",
    "GSP33brsgor1u:6031": " praṣṭavyabhedo 'siddha iti pariharati-netyādinā /",
    "GSP33brsgor1u:6032": " kiñca brahmāpraśne janmādiniṣedhena jīvasvarūpaṃ vadan yamastayoraikyaṃ sūcayatītyāha-iha cānyatreti /",
    "GSP33brsgor1u:6033": " tanniṣedhavākye śivoktirasiddhetyata āha-satīti /",
    "GSP33brsgor1u:6034": " bhāgī yuktaḥ /",
    "GSP33brsgor1u:6035": " tasmādavidyayā jīvasya prāptajanmādiniṣedhena svarūpamuktamityarthaḥ /",
    "GSP33brsgor1u:6036": " kiñca jīvo brahmābhinnaḥ,",
    "GSP33brsgor1u:6037": " mokṣahetujñānaviṣayatvāt,",
    "GSP33brsgor1u:6038": " brahmavadityāha-tathā svapneti /",
    "GSP33brsgor1u:6039": " anto 'vasthā /",
    "GSP33brsgor1u:6040": " yena sākṣiṇā pramātā paśyati tāmātmānamiti saṃbandhaḥ /",
    "GSP33brsgor1u:6041": " hetoraprayojakatvamāśaṅkaya 'tameva viditvā'iti śrutivirodhamāha-prājñeti /",
    "GSP33brsgor1u:6042": " kiñcābhedamuktvā bhedasya ninditatvādabheda eva satya ityāha-tatheti /",
    "GSP33brsgor1u:6043": " iha dehe yaccaitanyaṃ tadevāmutra sūryādau /",
    "GSP33brsgor1u:6044": " evamihākhaṇḍaikarase brahmaṇi yo nāneva mithyābhedaṃ paśyati sa bhedadarśī maraṇānmaraṇaṃ prāpnoti saṃsārabhayānna mucyata ityarthaḥ /",
    "GSP33brsgor1u:6045": " kiñca jīvapraśnānantaraṃ 'taṃ durdarśam'iti yaduttaramuvāca tenāpyuttareṇābhedo gamyata iti saṃbandhaḥ /",
    "GSP33brsgor1u:6046": " praṣṭṛpraśnayoḥ praśaṃsayāpi liṅgena pṛṣṭasya daurlabhyadyotanādbrahmatvasiddhirityāha-anyaṃ varamityādinā /",
    "GSP33brsgor1u:6047": " putrādikaṃ vṛṇīṣvetyukte 'pi viṣayāṃstucchīkṛtyātmajñānānna cacāla 'nānyaṃ tasmānnaciketā vṛṇīte'iti śravaṇāt /",
    "GSP33brsgor1u:6048": " tadā saṃtuṣṭo yamaḥ 'anyacchreyo 'nyadutaiva preyaḥ'iti bhogāpavargamārgayorvailakṣaṇyaṃ pratijñāya 'dūramete viparīte viṣūcī avidyā yā ca vidyā'iti darśitavānityarthaḥ /",
    "GSP33brsgor1u:6049": " preyaḥ priyatamaṃ svargādikaṃ,",
    "GSP33brsgor1u:6050": " viṣūcī viruddhaphale,",
    "GSP33brsgor1u:6051": " avidyā karma,",
    "GSP33brsgor1u:6052": " vidyā tattvadhīḥ /",
    "GSP33brsgor1u:6053": " vidyābhīpsinaṃ vidyārthinaṃ tvāmahaṃ manye,",
    "GSP33brsgor1u:6054": " yataḥ tvā tvāṃ bahavo 'pi kāmāḥ putrādayo mayā dīyamānā durlabhā api nālolupanta",
    "GSP33brsgor1u:6055": " lobhavantaṃ na kṛtavanta iti praṣṭāraṃ stutvā praśnamapi 'tvādṛṅgo bhūyānnaciketaḥ",
    "GSP33brsgor1u:6056": " praṣṭā'iti stuvannityakṣarārthaḥ /",
    "GSP33brsgor1u:6057": " iyaṃ praśaṃsā praśnabhedapakṣe na ghaṭata ityāha-yatpraśneti /",
    "GSP33brsgor1u:6058": " yatpraśnena stutiṃ labdhavāṃstaṃ praśnaṃ vihāya yadyanyamevotthāpayet tarhyanavasare stutīḥ kṛtā syādityarthaḥ /",
    "GSP33brsgor1u:6059": " tasmāditi /",
    "GSP33brsgor1u:6060": " praṣṭavyabhedābhāvādityarthaḥ /",
    "GSP33brsgor1u:6061": " praśnavākyavyaktyoḥ sādṛśyābhāvāt praśnabheda ityuktaṃ nirasyati-yattvityādinā /",
    "GSP33brsgor1u:6062": " dharmādyāśrayasya jīvasya brahmatvaṃ kathamityata āha-yāvaditi /",
    "GSP33brsgor1u:6063": " avidyānāśānantaraṃ brahmatvaṃ cedāgantukamanityaṃ ca syādityata āha-na cāvidyāvattva iti /",
    "GSP33brsgor1u:6064": " jīvasya brahmatve svābhāvike sati brahmapraśnasya yaduttaraṃ tajjīvapraśnasyāpi bhavatīti lābhaṃ darśayati-tataśca na jāyata iti /",
    "GSP33brsgor1u:6065": " jīvabrahmaikye 'trayāṇām-'iti sūtraṃ kathamityata āha-sūtraṃ tviti /",
    "GSP33brsgor1u:6066": " kalpitabhedātpraśnabhedakalpanetyāha-tataśceti /",
    "GSP33brsgor1u:6067": " paramātmanaḥ sakāśātpradhānasya vaiṣamyamanātmatvena tṛtīyavarāntarbhāvāyogāditi bhāvaḥ //6//",
    "GSP33brsgor1u:6068": " END BsRp_1,4.1.6",
    "GSP33brsgor1u:6069": " START BsRp_1,4.1.7",
    "GSP33brsgor1u:6070": " mahadvac ca / BBs_1,4.7 /",
    "GSP33brsgor1u:6071": " śrauto 'vyaktaśabdo na sāṃkhyāsādhāraṇatattvagocaraḥ,",
    "GSP33brsgor1u:6072": " vaidikaśabdatvāt,",
    "GSP33brsgor1u:6073": " mahacchabdavadityāha-mahadvacceti /",
    "GSP33brsgor1u:6074": " sūtraṃ vyācaṣṭe-yathetyādinā /",
    "GSP33brsgor1u:6075": " na cākāśādiśabde vyabhicāraḥ,",
    "GSP33brsgor1u:6076": " ākāśādermatāntarasādhāraṇatvena sāṃkhyāsādhāraṇatvāsiddheḥ sādhyasyāpi sattvāditi mantavyam /",
    "GSP33brsgor1u:6077": " sattāmātre /",
    "GSP33brsgor1u:6078": " sattvapradhānaprakṛterādyapariṇāme /",
    "GSP33brsgor1u:6079": " nirvikalpakabuddhāvityarthaḥ /",
    "GSP33brsgor1u:6080": " ātmā mahānityātmaśabdaprayogāt,",
    "GSP33brsgor1u:6081": " taṃ matvā na śocati,",
    "GSP33brsgor1u:6082": " 'tamasaḥ parastādi'tyādinā śokātyayatamaḥ paratvādibhyaśca mahacchabdaḥ sāṃkhyatattvaṃ nābhidhatta iti saṃbandhaḥ /",
    "GSP33brsgor1u:6083": " adhikaraṇārthamupasaṃharati-ataśceti //7//",
    "GSP33brsgor1u:6084": " END BsRp_1,4.1.7",
    "GSP33brsgor1u:6085": " START BsRp_1,4.2.8",
    "GSP33brsgor1u:6086": " camasavadaviśeṣāt / BBs_1,4.8 /",
    "GSP33brsgor1u:6087": " camasavadaviśeṣāt /",
    "GSP33brsgor1u:6088": " atrājāpadaṃ viṣayaḥ,",
    "GSP33brsgor1u:6089": " tatkiṃ pradhānaparaṃ māyāparaṃ veti rūḍhyarthāsaṃbhavātsaṃśaye pūrvatrāvyaktaśabdamātreṇa",
    "GSP33brsgor1u:6090": " pradhānasyāpratyabhijñāyāmapyatra triguṇatvādiliṅgopetādajāpadātpratyabhijñāstīti",
    "GSP33brsgor1u:6091": " pratyudāharaṇena pūrvapakṣayati-punarapīti /",
    "GSP33brsgor1u:6092": " phalaṃ pūrvapakṣe brahmaṇi samanvayāsiddhiḥ,",
    "GSP33brsgor1u:6093": " siddhānte tatsiddhiriti pūrvavaddraṣṭavyam /",
    "GSP33brsgor1u:6094": " rāgahetutvādiguṇayogāt lohitādiśabdai rajādiguṇalābhe 'pi kathaṃ pradhānalābhaḥ,",
    "GSP33brsgor1u:6095": " tatrāha-teṣāṃ sāmyeti /",
    "GSP33brsgor1u:6096": " avayavāḥ pradhānasya rajādayasteṣāṃ dharmā rañjakatvādayaḥ tairnimittairlohitādiśabdaiḥ pradhānamucyata ityarthaḥ /",
    "GSP33brsgor1u:6097": " guṇābhedātpradhānalābha iti bhāvaḥ /",
    "GSP33brsgor1u:6098": " tatrājāśabdaṃ yojayati-neti /",
    "GSP33brsgor1u:6099": " 'rūḍhiryogamapaharati'iti nyāyena śaṅkate-nanviti /",
    "GSP33brsgor1u:6100": " rūḍhyasaṃbhavādyoga āśrayaṇīya ityāha-bāḍhamiti /",
    "GSP33brsgor1u:6101": " ajāśabditaprakṛtitvapuruṣabhedaliṅgābhyāmapi pradhānapratyabhijñetyāha-sā cetyādinā /",
    "GSP33brsgor1u:6102": " prajāyanta iti prajā mahadādayaḥ /",
    "GSP33brsgor1u:6103": " traiguṇyaṃ sukhaduḥkhamohāḥ /",
    "GSP33brsgor1u:6104": " anuśayanaṃ vivṛṇoti-tāmevāvidyayeti /",
    "GSP33brsgor1u:6105": " avivekenetyarthaḥ /",
    "GSP33brsgor1u:6106": " viṣayadhīrbhogaḥ /",
    "GSP33brsgor1u:6107": " guṇabhinnātmakhyātirapavargaḥ /",
    "GSP33brsgor1u:6108": " siddhāntayati-evaṃ prāpta iti /",
    "GSP33brsgor1u:6109": " māyādāvapi sādhāraṇānmantrādviśeṣārthagraho na yuktaḥ,",
    "GSP33brsgor1u:6110": " viśeṣagrahahetoḥ prakaraṇāderabhāvāditi hetuṃ vyākhyāya dṛṣṭāntaṃ vyācaṣṭe-camasavaditi /",
    "GSP33brsgor1u:6111": " sarvatra giriguhādāvapi //8//",
    "GSP33brsgor1u:6112": " END BsRp_1,4.2.8",
    "GSP33brsgor1u:6113": " START BsRp_1,4.2.9",
    "GSP33brsgor1u:6114": " jyotirupakramā tu tathā hy adhīyata eke / BBs_1,4.9 /",
    "GSP33brsgor1u:6115": " uttarasūtravyāvartyāṃ śaṅkāmāha-tatra tvidamiti /",
    "GSP33brsgor1u:6116": " caturvidhasyeti /",
    "GSP33brsgor1u:6117": " jarāyujāṇḍajasvedajodbhijjarūpasyetyartha /",
    "GSP33brsgor1u:6118": " smṛtyuktā kuto na grāhyeti śaṅkate-kasmāditi /",
    "GSP33brsgor1u:6119": " śruteḥ śrutyantarādarthagraho yuktaḥ,",
    "GSP33brsgor1u:6120": " sājātyānmūlānapekṣatvāccetyāha-tathā hīti /",
    "GSP33brsgor1u:6121": " śākhinaścandogāḥ /",
    "GSP33brsgor1u:6122": " kiñca lohitādiśabdairapi dravyalakṣaṇā nyāyyā avyavadhānāt na tu rañjanīyatvādiguṇavyavahitā sattvādiguṇalakṣaṇetyāha-lohitādīnāṃ ceti /",
    "GSP33brsgor1u:6123": " nanu śākhāntareṇa śākhāntarasthamantrasya nirṇayaḥ kathamityata āha-asaṃdigdheneti /",
    "GSP33brsgor1u:6124": " sarvaśākhāpratyayanyāditi bhāvaḥ /",
    "GSP33brsgor1u:6125": " yathā śākhāntaravākyānna pradhānagrahastathehāpi śvetāśvataropaniṣadi māyāprakaraṇānna tadbrahma ityāha-tatheti /",
    "GSP33brsgor1u:6126": " sṛṣṭyādau kiṃsahāyaṃ brahmeti vimṛśyate /",
    "GSP33brsgor1u:6127": " brahmavādino dhyānākhyayogena paramātmānamanupraviṣṭāḥ santaḥ tatraiva devasyātmabhūtāmaikyenādhyastāṃ",
    "GSP33brsgor1u:6128": " śaktiṃ paratantrāṃ māyāṃ sattvādiguṇavatīṃ brahmaṇaḥ sahāyamapaśyannityanvayaḥ /",
    "GSP33brsgor1u:6129": " māyāyā ekatve 'pi tadaṃśānāṃ jīvopādhīnāṃ tattasaṃghātayonīnāmavidyākhyānāṃ bhedādvīpsā /",
    "GSP33brsgor1u:6130": " avyākṛte anabhivyakte nāmarūpe yasyāṃ sā /",
    "GSP33brsgor1u:6131": " anena 'taddhedaṃ tarhyavyākṛtamāsīt'iti śrutyantaraprasiddhiruktā /",
    "GSP33brsgor1u:6132": " tasyāṃ śaktau vyaktāvyaktakāryaliṅgakānumānaṃ sūyayati-nāmeti /",
    "GSP33brsgor1u:6133": " māyāyā rohitādirūpavattvaṃ kathamityata āha-tasyā iti /",
    "GSP33brsgor1u:6134": " viṣaya āśrayaḥ //9//",
    "GSP33brsgor1u:6135": " END BsRp_1,4.2.9",
    "GSP33brsgor1u:6136": " START BsRp_1,4.2.10",
    "GSP33brsgor1u:6137": " kalpanopadeśāc ca madhvādivadavirodhaḥ / BBs_1,4.10 /",
    "GSP33brsgor1u:6138": " evaṃ prakaraṇabalānmāyaivājeti bhāṣyakṛnmatam /",
    "GSP33brsgor1u:6139": " chāndogyaśrutyā tejo 'bannalakṣaṇāvāntaraprakṛtirajeti sūtrakṛnmatenottarasūtravyāvartyaṃ śaṅkate-kathamiti /",
    "GSP33brsgor1u:6140": " kiṃ tejobannetvajāśabdo rūḍho,",
    "GSP33brsgor1u:6141": " na jāyata iti yaugiko vā /",
    "GSP33brsgor1u:6142": " nādyaḥ, teṣvajātvajāterasattvādityāha-yāvateti /",
    "GSP33brsgor1u:6143": " yata ityarthaḥ /",
    "GSP33brsgor1u:6144": " ato na rūḍha iti śeṣaḥ /",
    "GSP33brsgor1u:6145": " na dvitīya ityāha-naceti /",
    "GSP33brsgor1u:6146": " jātirjanma /",
    "GSP33brsgor1u:6147": " ajātirajanma /",
    "GSP33brsgor1u:6148": " laukikājāśabdasādṛśyakalpanayā tejo 'bannānāmajātvopadeśādgauṇo 'yaṃ śabda iti pariharati-kalpaneti /",
    "GSP33brsgor1u:6149": " aniyamo yadṛcchā /",
    "GSP33brsgor1u:6150": " barkaro bālapaśuḥ /",
    "GSP33brsgor1u:6151": " yaduktaṃ jīvabhedena pradhānavādapratyabhijñeti,",
    "GSP33brsgor1u:6152": " tannetyāha-na cedamiti /",
    "GSP33brsgor1u:6153": " vyavasthārtho bhedo 'pyarthātpratipādyata ityāha-prasiddhaṃ tviti /",
    "GSP33brsgor1u:6154": " satya eva prasiddha ityata āha-bhedastviti /",
    "GSP33brsgor1u:6155": " kalpanopadeśe dṛṣṭāntaṃ vyācaṣṭe-madhviti /",
    "GSP33brsgor1u:6156": " naca yogasya mukhyavṛttitvāttena pradhānagraho nyāyya iti vācyaṃ,",
    "GSP33brsgor1u:6157": " rūḍhārthānapekṣādyogāttadāśritaguṇalakṣaṇāyā balīyastvāt /",
    "GSP33brsgor1u:6158": " guṇavṛttau hi rūḍhirāśritā bhavati /",
    "GSP33brsgor1u:6159": " tathāca rohitādiśabdasamabhivyāhārānugṛhītayā rūḍhyāśritayā guṇavṛttyā pradhāne yogaṃ bādhitvāvāntaraprakṛtirajāśabdena grāhya,",
    "GSP33brsgor1u:6160": " yathā madhvādiśabdaiḥ prasiddhamadhvādyāśritaguṇalakṣaṇaya ādityādayo gṛhyante tadvat /",
    "GSP33brsgor1u:6161": " tasmādaśabdaṃ pradhānamiti siddham //10//",
    "GSP33brsgor1u:6162": " END BsRp_1,4.2.10",
    "GSP33brsgor1u:6163": " START BsRp_1,4.3.11",
    "GSP33brsgor1u:6164": " na saṃkhyopasaṃgrahādapi nānābhāvād atirekāc ca / BBs_1,4.11 /",
    "GSP33brsgor1u:6165": " na saṃkhyopasaṃgrahāt /",
    "GSP33brsgor1u:6166": " pañcajanaśabdaḥ sāṃkhyatattvaparo 'nyaparo veti yogarūḍhyoraniścayāt saṃśaye yathā",
    "GSP33brsgor1u:6167": " tattvavidyādhikāre chāgāyāṃ tātparyābhāvādajāpade rūḍhityāgastathā pañcamanuṣyeṣu",
    "GSP33brsgor1u:6168": " tātparyābhāvātpañcajanaśabdena rūḍhiṃ tyaktvā tattvāni grāhyāṇītidṛṣṭāntasaṃgatiṃ",
    "GSP33brsgor1u:6169": " sūcayan mantramudāhṛtya pūrvapakṣayati-evamityādinā /",
    "GSP33brsgor1u:6170": " phalaṃ pūrvavat /",
    "GSP33brsgor1u:6171": " prāṇacakṣuḥśrotrānnamanāṃsi vākyaśeṣasthāḥ pañcajanāḥ pañca /",
    "GSP33brsgor1u:6172": " tatra catvāraḥ sūtraṃ annaṃ virāṭ tayoḥ kāraṇamavyākṛtamākāśaśca yasminnadhyastāstamevātmānamamṛtaṃ brahma manye /",
    "GSP33brsgor1u:6173": " tasmānmananāt vidvānahamamṛto 'smīti mantradṛśo vacanam /",
    "GSP33brsgor1u:6174": " nanvastu pañcatvaśiṣṭeṣu pañcajaneṣu punaḥ pañcatvānvayāt pañcaviṃśatisaṃkhyāpratītiḥ,",
    "GSP33brsgor1u:6175": " tāvatā kathaṃ sāṃkhyatattvagraha ityāśaṅkya saṃkhyāyā dharmyākāṅkṣāyāṃ tattvāni grāhyāṇītyāha-tatheti /",
    "GSP33brsgor1u:6176": " jagato mūlabhūtā prakṛtistriguṇātmakaṃ pradhānamanāditvādavikṛtiḥ /",
    "GSP33brsgor1u:6177": " kasyacitkāryaṃ na bhavatītyarthaḥ /",
    "GSP33brsgor1u:6178": " mahadahaṅkārapañcatanmatraṇīti sapta prakṛtayo vikṛtayaśca /",
    "GSP33brsgor1u:6179": " tatra mahānpradhānasya vikṛtirahaṅkārasya prakṛtiḥ /",
    "GSP33brsgor1u:6180": " ahaṅkārastāmasaḥ pañcatanmātrāṇāṃ śabdādīnāṃ prakṛtiḥ,",
    "GSP33brsgor1u:6181": " sāttvika ekādaśendriyāṇām /",
    "GSP33brsgor1u:6182": " pañca tanmātrāśca pañcānāṃ sthūlabhūtānāmākāśādīnāṃ prakṛtayaḥ pañca sthūlabhūtānyekādaśendriyāṇi ceti ṣoḍaśasaṃkhyāko gaṇo vikāra eva na prakṛtiḥ,",
    "GSP33brsgor1u:6183": " tattvāntaropādānatvābhāvāt /",
    "GSP33brsgor1u:6184": " puruṣastūdāsīna iti sāṃkhyakārikārthaḥ /",
    "GSP33brsgor1u:6185": " saṃkhyayā tattvānāmupasaṃhagrahāt śabdavattvamiti prāpte siddhāntayati-neti /",
    "GSP33brsgor1u:6186": " nānātvamiṣṭamityata āha-naiṣāmiti /",
    "GSP33brsgor1u:6187": " pañcsu pañcasu sādhāraṇasyetarapañcakāddhyāvṛttasya dharmasyābhāvo 'tra nānātvaṃ vivakṣitamityarthaḥ /",
    "GSP33brsgor1u:6188": " yadyapi jñānakarmendriyeṣu daśasu jñānakaraṇatvaṃ karmakaraṇatvaṃ ca pañcakadvaye 'sti,",
    "GSP33brsgor1u:6189": " pañcatanmātrāsu pañcasu sthūlaprakṛtitvaṃ ca,",
    "GSP33brsgor1u:6190": " tathāpi yasminnityātmana ākāśasya ca pṛthagukteḥ sattvarajastamomahadahaṅkārāḥ pañca kartavyāḥ,",
    "GSP33brsgor1u:6191": " manaścatvāri bhūtāni ca pañca /",
    "GSP33brsgor1u:6192": " asmin pañcakadvaye mitho 'nuvṛttetarapañcakavyāvṛttadharmo nāstītyabhiprāyaḥ /",
    "GSP33brsgor1u:6193": " māstvityata āha-yeneti /",
    "GSP33brsgor1u:6194": " dharmeṇetyarthaḥ /",
    "GSP33brsgor1u:6195": " tadeta sphuṭayati-nahīti /",
    "GSP33brsgor1u:6196": " mahāsāṃkhyāyāmavāntarasaṃkhyāḥ praviśanti,",
    "GSP33brsgor1u:6197": " yathā dvāvaśvinau saptarṣayo 'ṣṭau vasavaśceti saptadaśetyatrāśvitvādikamādāya dvitvādayaḥ praviśantiḥ /",
    "GSP33brsgor1u:6198": " nānyathetyarthaḥ /",
    "GSP33brsgor1u:6199": " pañcaśabdadvayena svavācyanyūnasaṃkhyādvāreṇa tadvyāpyā mahāsaṃkhyaiva lakṣyata iti sadṛṣṭāntaṃ śaṅkate-atheti /",
    "GSP33brsgor1u:6200": " mukhyārthasya vakṣyamāṇatvāllakṣaṇā na yukteti pariharati-tadapi neti /",
    "GSP33brsgor1u:6201": " pañcajanaśabdayorasamāsamaṅgīkṛtya pañcaviṃśatisaṃkhyāpratīnirnirastā /",
    "GSP33brsgor1u:6202": " saṃprati samāsaniścayānna tatpratīrityāha-paraśceti /",
    "GSP33brsgor1u:6203": " samāse hetumāha-pāribhāṣikeṇeti /",
    "GSP33brsgor1u:6204": " ayamarthaḥ-asminmantre prathamaḥpañcaśabda ādyudāttaḥ /",
    "GSP33brsgor1u:6205": " dvitīyaḥ sarvānudāttaḥ /",
    "GSP33brsgor1u:6206": " janaśabdaścāntodāttaḥ /",
    "GSP33brsgor1u:6207": " tathāca na dvitīyapañcaśabdajanaśabdayoḥ samāsaṃ vināntyasyākārasyodāttatvaṃ pūrveṣāmanudāttatatvaṃ ca ghaṭate 'samāsasya'iti sūtreṇa samāsasyāntodāttavidhānāt",
    "GSP33brsgor1u:6208": " 'anudāttaṃ padamekavarjam'iti ca sūtreṇa yasminpade udāttaḥ svarito vā yasya varṇasya",
    "GSP33brsgor1u:6209": " vidhīyate tamekaṃ varjayitvāvaśiṣṭaṃ tatpadamanudāttaṃ bhavatīti vidhānādeva māntrikāntodāttasvareṇaikapadatvaniścayaḥ",
    "GSP33brsgor1u:6210": " bhāṣikākhye tu śatapathabrahmaṇasvaravidhāyakagranthe 'svarito 'nudātto vā'iti sūtreṇa",
    "GSP33brsgor1u:6211": " yo mantradaśāyāmanudāttaḥ svarito vā sa brāhmaṇadaśāyāmudātto bhavatītyapavāda āśritaḥ /",
    "GSP33brsgor1u:6212": " tathā cāntyādākārātpūrveṣāmanudāttānāmudāttatvaṃ brahmaṇāvasthāyāṃ prāptaṃ,",
    "GSP33brsgor1u:6213": " 'udāttamanudāttamantyam'iti sūtreṇa mantra daśāyāmudāttasyānantyasya paralagnatayoccāryamāṇasyānudāttatvaṃ vihitaṃ,",
    "GSP33brsgor1u:6214": " tathā cāntyanakārāduparitana ākāra ākāśaścetyanena śliṣṭatayā paṭhyamāno 'nudātto bhavati,",
    "GSP33brsgor1u:6215": " ayamantānudāttasvaraḥ pāribhāṣikastena brāhmaṇasvareṇaikapadatvaṃ niścīyata iti /",
    "GSP33brsgor1u:6216": " prakaṭārthakāraistu pāṭhakaprasiddho 'ntodāttasvaraḥ pāribhāṣika iti vyākhyātam /",
    "GSP33brsgor1u:6217": " tadvyākhyānaṃ kalpatarūkārairdūṣitam /",
    "GSP33brsgor1u:6218": " antānudāttaṃ hi samāmnātāraḥ pañcajanaśabdamadhīyata iti pāṭhakaprasiddhirasiddheti /",
    "GSP33brsgor1u:6219": " tathā ca pañca pañcajanā iti māntrikāntodāttaḥ svaraḥ,",
    "GSP33brsgor1u:6220": " yasmin pañca pañcajanā ityantānudātto brāhnasvara iti vibhāgaḥ /",
    "GSP33brsgor1u:6221": " ubhayathāpyaikapadyāt samāsasiddhiriti /",
    "GSP33brsgor1u:6222": " taittirīyakaprayogādapyekapadatvamityāha-prayogāntare ceti /",
    "GSP33brsgor1u:6223": " ājya, tvā tvāṃ pañcānāṃ pañcajanānāṃ devaviśeṣāṇāṃ yantrāya dhartrāya gṛhṇāmi ityājyagrahaṇamantraśeṣaḥ /",
    "GSP33brsgor1u:6224": " devatānāṃ karmaṇi yantradavasthitaṃ śarīraṃ tadeva dhartraṃ ihāmitrabhogādhāraṃ,",
    "GSP33brsgor1u:6225": " tasmai tasyāvaikalyārthamiti yajamānoktiḥ /",
    "GSP33brsgor1u:6226": " astu samāsastataḥ kimityata āha-samattatvācceti /",
    "GSP33brsgor1u:6227": " āvṛtirvīpsā tadabhāve pañcakadvayāgrahaṇātpañcaviṃśatisaṃkhyāpratītirasiddheti bhāvaḥ /",
    "GSP33brsgor1u:6228": " janapañcakamekaṃ pañcakānāṃ pañcakaṃ dvitīyamiti pañcakadvayaṃ tasya pañcapañceti grahaṇaṃ netyakṣarārthaḥ /",
    "GSP33brsgor1u:6229": " kiñcāsamāsapakṣe 'pi kiṃ pañcaśabdadvayoktayoḥ pañcatvayoḥ parasparānvayaḥ,",
    "GSP33brsgor1u:6230": " kiṃ vā tayoḥ śuddhajanairanvayaḥ,",
    "GSP33brsgor1u:6231": " athavā pañcatvaviśiṣṭairjanairaparapañcatvasyānvayaḥ /",
    "GSP33brsgor1u:6232": " nādya ityāha-naca pañcasaṃkhyāyā iti /",
    "GSP33brsgor1u:6233": " viśeṣaṇamanvayaḥ /",
    "GSP33brsgor1u:6234": " ananvaye hetumāha-upasarjanasyeti /",
    "GSP33brsgor1u:6235": " apradhānānāṃ sarveṣāṃ pradhānenaiva viśeṣyeṇaivānvayo vācyaḥ /",
    "GSP33brsgor1u:6236": " guṇānāṃ parasparānvayo vākyabhedāpātādityarthaḥ /",
    "GSP33brsgor1u:6237": " dvitīye daśasaṃkhyāpratītiḥ syānna pañcaviṃśatisaṃkhyāpratītiḥ /",
    "GSP33brsgor1u:6238": " tṛtīyamutthāpayati-nanviti /",
    "GSP33brsgor1u:6239": " pañcatvaviśiṣṭeṣu pañcatvāntarānvaye viśeṣaṇībhūtapañcatve 'pi pañcatvānvayāt pañcaviṃśatitvapratītirityarthaḥ /",
    "GSP33brsgor1u:6240": " dṛṣṭāntavaiṣamyeṇa pariharati-neti brūma iti /",
    "GSP33brsgor1u:6241": " pañcānāṃ pūlānāṃ samāhārā ityatra 'saṃkhyāpūrvo dviguḥ'iti samāso vihitaḥ /",
    "GSP33brsgor1u:6242": " tato 'dvigoḥ'iti sūtreṇa ṅīpo vidhānāt samāhārapratītau samāhārāḥ katītyākāṅkṣāyāṃ satyāṃ pañcetipadāntarānvayo yuktaḥ /",
    "GSP33brsgor1u:6243": " pañcajanā ityatra tu ṅībantatvābhāvena samāhārasyāpratīteḥ janānāṃ cādita eva pañcatvopādānātsaṃkhyākāṅkṣāyā asattvātpañceti padāntaraṃ nānveti",
    "GSP33brsgor1u:6244": " ākāṅkṣādhīnatvādanvayasyetyarthaḥ /",
    "GSP33brsgor1u:6245": " bhedo viśeṣaṇam /",
    "GSP33brsgor1u:6246": " nanu janānāṃ nirākāṅkṣatve 'pi tadviśeṣaṇībhūtapañcatvāni katītyākāṅkṣāyāṃ pañcatvāntaraṃ viśeṣaṇaṃ bhavatvityāśaṅkate-bhavadapīti /",
    "GSP33brsgor1u:6247": " nopasarjanasyopasarjanāntareṇānvayaḥ kintu pradhānenaiveti nopasarjanyāyavirodha ukta iti pariharati-tatra ceti /",
    "GSP33brsgor1u:6248": " evaṃ nānābhāvāditi vyākhyāyātirekācceti vyācaṣṭe-atirekāccetyādinā /",
    "GSP33brsgor1u:6249": " atireka ādhikyam /",
    "GSP33brsgor1u:6250": " janaśabditapañcaviṃśatitattveṣu ātmāntarbhūto na vā /",
    "GSP33brsgor1u:6251": " nādya ityuktvā dvitīye doṣamāha-arthāntareti /",
    "GSP33brsgor1u:6252": " tathākāśaṃ vikalpya dūṣayati-tatheti /",
    "GSP33brsgor1u:6253": " ukto doṣaḥ saṃkhyādhikyam /",
    "GSP33brsgor1u:6254": " pañcaviṃśatijanā ātmākāśau ceti saptaviṃśatisaṃkhyā syādityarthaḥ /",
    "GSP33brsgor1u:6255": " naca sattvarajastamasāṃ pṛthaggaṇanayā seṣṭeti vācyam,",
    "GSP33brsgor1u:6256": " ākāśasya pṛthaguktivaiyarthyāt,",
    "GSP33brsgor1u:6257": " yasminnityātmani tattvānāṃ pratiṣṭhoktivirodhāttava mate svatantrapradhānasyaivānādhāratvāt,",
    "GSP33brsgor1u:6258": " 'neha nānāsti'iti vākyaśeṣavirodhācca tava satyadvaitavāditvāt /",
    "GSP33brsgor1u:6259": " kiṃ ca pañcaviṃśatisaṃkhyāpratītāvapi na sāṃkhyatattvānāṃ grahaṇamityāha-kathaṃ ceti /",
    "GSP33brsgor1u:6260": " kiṃ janaśabdāttattvagrahaḥ uta saṃkhyayeti kathaṃśabdārthaḥ /",
    "GSP33brsgor1u:6261": " nādya ityāha-janeti /",
    "GSP33brsgor1u:6262": " na dvitīya ityāha-arthāntareti /",
    "GSP33brsgor1u:6263": " kiṃ tadarthāntaraṃ yadarthakamidaṃ vākyamiti pṛcchati-kathamiti /",
    "GSP33brsgor1u:6264": " pañca ca te janāśceti karmadhārayādisamāsāntarātsaṃjñāsamāsasyāptoktyā balavattvaṃ tāvadāha-ucyata iti /",
    "GSP33brsgor1u:6265": " vigvācinaḥ saṃkhyāvācinaśca śabdāḥ saṃjñāyāṃ gamyamānāyāṃ subantetottarapadena samasyante /",
    "GSP33brsgor1u:6266": " yathā dakṣiṇāgniḥ saptarṣaya ityādi /",
    "GSP33brsgor1u:6267": " ayaṃ ca samāsastatpuruṣabhedaḥ //11//",
    "GSP33brsgor1u:6268": " END BsRp_1,4.3.11",
    "GSP33brsgor1u:6269": " START BsRp_1,4.3.12",
    "GSP33brsgor1u:6270": " prāṇādayo vākyaśeṣāt / BBs_1,4.12 /",
    "GSP33brsgor1u:6271": " pañcajanaśabdasya saṃjñātvamuktvā saṃjñikathanārthaṃ sūtraṃ gṛhṇāti-ke punasta iti /",
    "GSP33brsgor1u:6272": " śrutau utaśabdo 'pyarthaḥ /",
    "GSP33brsgor1u:6273": " ye prāṇādiprerakaṃ tatsākṣiṇamātmānaṃ viduste brahmavida ityarthaḥ /",
    "GSP33brsgor1u:6274": " pañcajanaśabdasya prāṇādiṣu kayā vṛttyā prayoga iti śaṅkate-kathaṃ punariti /",
    "GSP33brsgor1u:6275": " yathā tava tattveṣu janaśabdasya lakṣaṇaya prayogastathā mama prāṇādiṣu pañcajanaśabdasya lakṣaṇayetyāha-tattveṣviti /",
    "GSP33brsgor1u:6276": " tarhi rūḍhyatikramasāmyāttattvānyeva grāhyāṇītyata āha-samāne tviti /",
    "GSP33brsgor1u:6277": " saṃnihitasajātīyānapekṣaśrutisthā eva grāhyāḥ /",
    "GSP33brsgor1u:6278": " na tu vyavahitavijātīyasāpekṣasmṛtisthā ityarthaḥ /",
    "GSP33brsgor1u:6279": " lakṣaṇābījaṃ saṃbandhamāha-janeti /",
    "GSP33brsgor1u:6280": " janaḥ pañcajana iti paryāyaḥ /",
    "GSP33brsgor1u:6281": " puruṣamitrādiśabdavacca pañcajanaśabdasya prāṇādilakṣakatvaṃ yuktamityāha-janavacanaśceti /",
    "GSP33brsgor1u:6282": " nanu jāyanta iti janā mahadādayaḥ,",
    "GSP33brsgor1u:6283": " janakatvājjanaḥ pradhānamiti yogasaṃbhave kimiti rūḍhimāśritya lakṣaṇāprayāsa ityata āha-samāseti /",
    "GSP33brsgor1u:6284": " yathā aśvakarṇaśabdasya varṇasamudāyasya vṛkṣe rūḍhirevaṃ pañcajanaśabdasya rūḍhireva nāvayavaśaktyātmako yoga ityarthaḥ /",
    "GSP33brsgor1u:6285": " pūrvakālikaprayogābhāvānna rūḍhirityākṣipati-kathamiti /",
    "GSP33brsgor1u:6286": " 'syuḥ pumāṃsaḥ pañcajanāḥ'ityamarakośādau prayogo 'styeva,",
    "GSP33brsgor1u:6287": " tadabhāvamaṅgīkṛtyāpyāha-śakyeti /",
    "GSP33brsgor1u:6288": " janasaṃbandhācceti pūrvabhāṣye nareṣu pañcajanaśabdasya rūḍhimāśritya prāṇādiṣu lakṣaṇoktā /",
    "GSP33brsgor1u:6289": " iha tu prauḍhivādena prāṇādiṣu rūḍhirucyata iti mantavyam /",
    "GSP33brsgor1u:6290": " saṃgṛhītaṃ vivṛṇoti-prasiddhetyādinā /",
    "GSP33brsgor1u:6291": " 'udbhidā yajeta paśukāmaḥ'ityatrodbhitpadaṃ vidheyaguṇārthakaṃ karmanāmadheyaṃ veti",
    "GSP33brsgor1u:6292": " saṃśaye khanitrādāvudbhitpadasya prasiddheryāganāmatve prasiddhivirodhājjyotiṣṭome",
    "GSP33brsgor1u:6293": " guṇavidhiriti prāpte rāddhāntaḥ-yajeta yāgeneṣṭaṃ bhāvayedityarthaḥ /",
    "GSP33brsgor1u:6294": " tataśṭodbhidetyaprasiddhasya tṛtīyāntasya yāgenetyanena prasiddhārthakena sāmānādhikaraṇyena tannāmatvaṃ niścīyate,",
    "GSP33brsgor1u:6295": " udbhinatti paśūnsādhayatīti prasiddheravirodhādaperakṛtajyotiṣṭome guṇavidhyayogāt,",
    "GSP33brsgor1u:6296": " tadvidhau codbhidākhyaguṇavatā yāgeneti matvarthasaṃbandhalakṣaṇāprasaṅgācceti karmanāmaivodbhitpadam /",
    "GSP33brsgor1u:6297": " tathā chinattīti prasiddhārthacchedanayogyārthakaśabdasamabhivyāhārāddāruviśeṣo yūpaśabdārthaḥ karotīti samabhivyāhārādvediśabdārthaḥ saṃskārayogyasthaṇḍilaviśeṣa iti gamyate /",
    "GSP33brsgor1u:6298": " tathā prasiddhārtakaprāṇādiśabdasamabhivyāhārāt pañcajanaśabdaḥ prāṇādyarthaka iti niścīyata ityarthaḥ /",
    "GSP33brsgor1u:6299": " ekadeśināṃ matadvayamāha-kaiścidityādinā /",
    "GSP33brsgor1u:6300": " śūdrāyāṃ brāhmaṇājjāto niṣādaḥ /",
    "GSP33brsgor1u:6301": " śrutyā pañcajanaśabdasyārthāntaramāha-kvacicceti /",
    "GSP33brsgor1u:6302": " pāñcajanyayā prajayā viśatīti viṭ tayā viśāpuruṣarūpayendrasyāhvānārthaṃ ghoṣāḥ sṛṣṭā iti yattadyuktaṃ,",
    "GSP33brsgor1u:6303": " ghoṣātirekeṇendrāhvānāyogāditi śrutyanusāreṇa prajāmātragrahe 'pi na virodha ityarthaḥ /",
    "GSP33brsgor1u:6304": " sūtravirodhamāśaṅkyāha-ācāryastviti /",
    "GSP33brsgor1u:6305": " ataḥ sāṃkhyatattvātiriktayatkiñcitparatayā pañcajanaśabdavyākhyāyāmavirodha iti bhāvaḥ //12//",
    "GSP33brsgor1u:6306": " END BsRp_1,4.3.12",
    "GSP33brsgor1u:6307": " START BsRp_1,4.3.13",
    "GSP33brsgor1u:6308": " jyotiṣaikeṣām asatyanne / BBs_1,4.13 /",
    "GSP33brsgor1u:6309": " śaṅkottaratvena sūtraṃ gṛhṇāti-bhaveyuriti /",
    "GSP33brsgor1u:6310": " jyotiṣāṃ sūryādīnāṃ jyotistadbrahma devā upāsata ityarthaḥ /",
    "GSP33brsgor1u:6311": " nanvidaṃ ṣaṣṭhyantajyotiḥpadoktaṃ sūryādikaṃ jyotiḥ śākhādvaye 'pyasti,",
    "GSP33brsgor1u:6312": " tatkāṇvānāṃ pañacatvapūraṇāya gṛhyate nānyeṣāmiti vikalpo na yukta iti śaṅkate-kathaṃ punariti /",
    "GSP33brsgor1u:6313": " ākāṅkṣāviśeṣādvikalpo yukta ityāha siddhāntī-apekṣeti /",
    "GSP33brsgor1u:6314": " yathā atirātre ṣoḍaśinaṃ gṛhṇāti na gṛhṇāti iti vākyabhedādvikalpastadvacchākhābhedenānnapāṭhāpāṭhābhyāṃ jyotiṣo vikalpa ityarthaḥ /",
    "GSP33brsgor1u:6315": " nanu kriyāyāṃ vikalpo yukto na vastunīti cet /",
    "GSP33brsgor1u:6316": " satyam /",
    "GSP33brsgor1u:6317": " atrāpi śākhāmedena sānnā jyotiḥsahitā vā pañca prāṇādayo yatra pratiṣṭhitāstanmanasānudraṣṭavyamiti dhyānakriyāyāṃ vikalpopapattirityanavadyam",
    "GSP33brsgor1u:6318": " uktaṃ pradhānasyāśabdatvamupasaṃharati-tadevamiti /",
    "GSP33brsgor1u:6319": " tathāpi smṛtiyuktibhyāṃ pradhānameva jagatkāraṇamityata āha-smṛtīti //13//",
    "GSP33brsgor1u:6320": " END BsRp_1,4.3.13",
    "GSP33brsgor1u:6321": " START BsRp_1,4.4.14",
    "GSP33brsgor1u:6322": " kāraṇatvena cākāśādiṣu yathāvyapadiṣṭokteḥ / BBs_1,4.14 /",
    "GSP33brsgor1u:6323": " kāraṇatvena cākāśādiṣu tathavyapadiṣṭokteḥ /",
    "GSP33brsgor1u:6324": " pūrvagranthenāsya saṃgatiṃ vaktuṃ vṛttamanuvadati-pratipāditamiti /",
    "GSP33brsgor1u:6325": " adhikaraṇatrayeṇa pradhānasyāśrautatvoktyā jagatkāraṇatvalakṣaṇena brahmaṇa eva buddhisthatā,",
    "GSP33brsgor1u:6326": " tasminneva buddhisthe nirviśeṣe brahmaṇi vedāntānāṃ samanvaya iti sādhitaṃ pūrvasūtrasaṃdarbheṇa /",
    "GSP33brsgor1u:6327": " tatra lakṣaṇasamanvayayorasiddhireva,",
    "GSP33brsgor1u:6328": " śrutīnāṃ virodhadarśanādityākṣeparūpāṃ tenāsya saṃgatimāha-tatreti /",
    "GSP33brsgor1u:6329": " na cāvirodhacintāyā dvitīyādhyāye saṃgatirnāsminnadhyāya iti vācyaṃ,",
    "GSP33brsgor1u:6330": " siddhe samanvaye smṛtyādimānāntaravirodhanirāsasya dvitīyādhyāyārthatvāt,",
    "GSP33brsgor1u:6331": " tatpadavācyajagatkāraṇavādiśrutīnāṃ mitho virodhādvācyārthānirṇayena lakṣye samanvayāsiddhau prāptāyāṃ tatsādhakāvirodhacintāyā atraiva saṃgatatvāt",
    "GSP33brsgor1u:6332": " na caivaṃ sṛṣṭiśrutīnāmapyavirodho 'traiva cintanīya iti vācyam,",
    "GSP33brsgor1u:6333": " svapnavatkalpitasṛṣṭau virodhasyaivābhāvāt /",
    "GSP33brsgor1u:6334": " kimarthaṃ tarhi dvitīye taccintanaṃ,",
    "GSP33brsgor1u:6335": " sthūlabuddhisamādhānārthamiti brūmaḥ /",
    "GSP33brsgor1u:6336": " iha tu sūkṣmadṛśāṃ vākyārthe samanvayajñānāya tatpadārthaśrutivirodhaḥ parihriyate /",
    "GSP33brsgor1u:6337": " tadyapi tvaṃpadārthaśrutivirodho 'tra parihartavyaḥ tathāpi prathamasūtreṇa bandhamithyātvasūcanādavirodhaḥ siddhaḥ /",
    "GSP33brsgor1u:6338": " prapañcastu sthūlabuddhisamādhanaprasaṅgena bhaviṣyatīti manyate sūtrakāraḥ /",
    "GSP33brsgor1u:6339": " atra jagatkāraṇaśrutayo viṣayaḥ /",
    "GSP33brsgor1u:6340": " tāḥ kiṃ brahmaṇi mānaṃ na veti saṃśaye 'nnajyotiṣoḥ saṃkhyādṛṣṭikriyāyāṃ vikalpe",
    "GSP33brsgor1u:6341": " 'pi kāraṇe vastunyasadvā sadvā kāraṇamityādivikalpāsaṃbhavādaprāmāṇyamiti pratyudāharaṇena",
    "GSP33brsgor1u:6342": " pūrvapakṣayannuktākṣepaṃ vivṛṇoti-prativedāntamityādinā /",
    "GSP33brsgor1u:6343": " vedāntānāṃ samanvayasādhanācchrutyadhyāyasaṃgatiḥ /",
    "GSP33brsgor1u:6344": " asadādipadānāṃ satkāraṇe samanvayokteḥ pādasaṃgatiḥ /",
    "GSP33brsgor1u:6345": " pūrvapakṣe samanvayāsiddhiḥ phalaṃ,",
    "GSP33brsgor1u:6346": " siddhānte tatsiddhiriti vivekaḥ /",
    "GSP33brsgor1u:6347": " kramākramābhyāṃ sṛṣṭivirodhaṃ tāvaddarśayati-tathāhi kvacidityādinā /",
    "GSP33brsgor1u:6348": " sa paramātmā lokānasṛjata /",
    "GSP33brsgor1u:6349": " aṃmayaśarīrapracurasvargaloko 'mbhaḥ śabdārthaḥ /",
    "GSP33brsgor1u:6350": " sūryaraśmimavyāpto 'ntarikṣaloko marīcayaḥ /",
    "GSP33brsgor1u:6351": " maro martyalokaḥ /",
    "GSP33brsgor1u:6352": " abbahulāḥ pātālalokā āpa iti śrutyarthaḥ /",
    "GSP33brsgor1u:6353": " sṛṣṭivirodhamuktvā kāraṇavirodhamāha-tatheti /",
    "GSP33brsgor1u:6354": " asadanabhivyaktanāmarūpātmakaṃ kāraṇaṃ,",
    "GSP33brsgor1u:6355": " tataḥ kāraṇātsadabhivyaktam /",
    "GSP33brsgor1u:6356": " etattulyārthaṃ chāndogyavākyamāha-asadeveti /",
    "GSP33brsgor1u:6357": " kiṃ śūnyameva,",
    "GSP33brsgor1u:6358": " netyāha-tatsaditi /",
    "GSP33brsgor1u:6359": " abādhitaṃ brahmaivāsīdityarthaḥ /",
    "GSP33brsgor1u:6360": " tadbrahmātmanā sthitaṃ jagatsṛṣṭikāle samyagabhivyaktamabhavat /",
    "GSP33brsgor1u:6361": " prakriyā sṛṣṭiḥ /",
    "GSP33brsgor1u:6362": " tattatra kāraṇe /",
    "GSP33brsgor1u:6363": " eke bāhyāḥ /",
    "GSP33brsgor1u:6364": " teṣāṃ mataṃ śrutireva dūṣayati-kuta iti /",
    "GSP33brsgor1u:6365": " kuta evaṃpadayorarthamāha-kathamiti /",
    "GSP33brsgor1u:6366": " svatamāha-saditi /",
    "GSP33brsgor1u:6367": " tadidaṃ jagaddha kila tarhi prākkāle 'vyākṛtaṃ kāraṇātmakāmāsīt /",
    "GSP33brsgor1u:6368": " śrutīnāṃ virodhamupasaṃharati-evamiti /",
    "GSP33brsgor1u:6369": " kimatra nyāyyamityāśaṅkya mānāntarasiddhapradhānalakṣakatvaṃ vedāntānāṃ nyāyyamityāha-smṛtīti /",
    "GSP33brsgor1u:6370": " tatra sṛṣṭau virodhamaṅgīkṛtya sraṣṭari virodhaṃ pariharati-satyapīti /",
    "GSP33brsgor1u:6371": " ākāśādiṣu brahmaṇaḥ kāraṇatve virodho naivāstīti pratijñāyāṃ hetumāha-kuta iti /",
    "GSP33brsgor1u:6372": " yathābhūtatvamevāha-sarvajña iti /",
    "GSP33brsgor1u:6373": " kāraṇasya sarvajñatvādikaṃ prativedāntaṃ dṛśyata ityāha-tadyathetyādinā /",
    "GSP33brsgor1u:6374": " tadviṣayeṇa brahmaviṣayeṇa /",
    "GSP33brsgor1u:6375": " cetanaṃ sarvajñam /",
    "GSP33brsgor1u:6376": " 'tadātmānaṃ svayamakuruta'iti śruteraparaprayojyatvam /",
    "GSP33brsgor1u:6377": " 'tasmādvā etasmādātmanaḥ'iti pratyagātmatvam /",
    "GSP33brsgor1u:6378": " svasya bahurūpatvakāmanayā sthitikāle 'pyadvitīyatvam /",
    "GSP33brsgor1u:6379": " yathā taittirīyake sarvajñatvādikaṃ kāraṇasya tathā chāndogyādāvapi dṛśyata ityāha-tadatra yallakṣaṇamiti /",
    "GSP33brsgor1u:6380": " miṣatsavyāpāram /",
    "GSP33brsgor1u:6381": " avigītārthatvādaviruddhārthakatvāt kāraṇe nāsti vipratipattiriti śeṣaḥ /",
    "GSP33brsgor1u:6382": " tathāpi kārye virodhātkāraṇe 'pi virodhaḥ syādityāśaṅkya niṣedhati-kāryaviṣayaṃ tvityādinā /",
    "GSP33brsgor1u:6383": " svapnasṛṣṭīnāṃ pratyahamanyathātvena so 'hamiti pratyabhijñāyamāne draṣṭaryapi nānātvaṃ prasajyetetyāha-atiprasaṅgāditi /",
    "GSP33brsgor1u:6384": " sṛṣṭivirodhamaṅgīkṛtya sraṣṭari na virodha ityuktam /",
    "GSP33brsgor1u:6385": " adhunāṅgīkāraṃ jyajati-samādhāsyati ceti /",
    "GSP33brsgor1u:6386": " kimarthaṃ tarhi śrutayaḥ sṛṣṭimanyathānyathā vadantītyāśaṅkya sṛṣṭāvatātparyajñāpanāyetyāha-bhavedityādinā /",
    "GSP33brsgor1u:6387": " atātparyārthavirodho na doṣāyetyatātparyaṃ sādhayati-nahīti /",
    "GSP33brsgor1u:6388": " phalavadbrahmavākyaśeṣatvena sṛṣṭivākyānāmarthavattvasaṃbhavānna svārthe pṛthakphalaṃ kalpyaṃ,",
    "GSP33brsgor1u:6389": " vākyabhedāpatterityāha-naca kalpayitumiti /",
    "GSP33brsgor1u:6390": " nyāyādekavākyatvaṃ siddhaṃ śrutirapi darśayatītyāha-darśayati ceti /",
    "GSP33brsgor1u:6391": " śuṅgena kāryeṇa liṅgena kāraṇabrahmajñānārthatvaṃ sṛṣṭiśrutīnāmuktvā kāraṇasyādvayatvajñānaṃ phalāntamāha-mṛdādīti /",
    "GSP33brsgor1u:6392": " evaṃ niṣphalāyāmanyārthāyāṃ sṛṣṭau tātparyābhāvādvirodho na doṣa ityatra vṛddhasaṃmatimāha-tathāceti /",
    "GSP33brsgor1u:6393": " anyathānyatheti vīpsā draṣṭavyā /",
    "GSP33brsgor1u:6394": " avatārāya brahmādhijanmane /",
    "GSP33brsgor1u:6395": " atastadanyathātve 'pi brahmaṇi na bhedaḥ /",
    "GSP33brsgor1u:6396": " jñeye na vigānamityarthaḥ /",
    "GSP33brsgor1u:6397": " brahmajñānasya sṛṣṭiśeṣitvamuktaṃ,",
    "GSP33brsgor1u:6398": " tannirvāhāya tasya phalamāha-brahmeti /",
    "GSP33brsgor1u:6399": " mṛtyumatyetītyanvayaḥ //14//",
    "GSP33brsgor1u:6400": " END BsRp_1,4.4.14",
    "GSP33brsgor1u:6401": " START BsRp_1,4.4.15",
    "GSP33brsgor1u:6402": " samākarṣāt / BBs_1,4.15 /",
    "GSP33brsgor1u:6403": " evaṃ sṛṣṭidvārakaṃ virodhamutsūtraṃ samādhāya kāraṇasya sadasattvādinā sākṣācchrutivirodhanirāsārthaṃ sūtramādatte-yatpunariti /",
    "GSP33brsgor1u:6404": " yato 'stitvalakṣaṇaṃ brahma nirdhārya tasminneva ślokamudāharati,",
    "GSP33brsgor1u:6405": " ato 'tra śloke nirātmakamasanna śrāvyata iti yojanā /",
    "GSP33brsgor1u:6406": " tat tatra sadātmani śloko mantro bhavati /",
    "GSP33brsgor1u:6407": " sadātmasamākarṣādatīndriyārthakāsatpadena brahma lakṣyata ityāha-tasmāditi /",
    "GSP33brsgor1u:6408": " naca pradhānameva lakṣyatāmiti vācyam /",
    "GSP33brsgor1u:6409": " cetanārthakabrahmādiśabdānāmanekeṣāṃ lakṣaṇāgauravāditi bhāvaḥ /",
    "GSP33brsgor1u:6410": " taittirīyakaśrutau sūtraṃ yojayitvā chāndogyādau yojayati-eṣaiveti /",
    "GSP33brsgor1u:6411": " sadekārthakatatpadena pūrvoktāsataḥ samākarṣānna śūnyatvamityarthaḥ /",
    "GSP33brsgor1u:6412": " nanvasatpadalakṣaṇā na yuktā,",
    "GSP33brsgor1u:6413": " śrutibhireva svamatabhedenoditānuditahomavadvikalpasya darśitatvādityata āha-taddhaika iti /",
    "GSP33brsgor1u:6414": " eke śākhina ityartho na bhavati,",
    "GSP33brsgor1u:6415": " kintu anādisaṃsāracakrasthā vedabāhyā ityarthaḥ /",
    "GSP33brsgor1u:6416": " śūnyanirāsena śrutibhiḥ sadvādasyaiveṣṭatvāttāsāṃ virodhasphūrtinirāsāya lakṣaṇā yukteti bhāvaḥ /",
    "GSP33brsgor1u:6417": " yaduktaṃ kvacidakartṛkā sṛṣṭiḥ kathiteti,",
    "GSP33brsgor1u:6418": " tannetyāha-taddhedamiti /",
    "GSP33brsgor1u:6419": " adhyakṣaḥ kartā /",
    "GSP33brsgor1u:6420": " nanu kartrabhāva eva parāmṛśyata ityata āha-cetanasya cāyamiti /",
    "GSP33brsgor1u:6421": " cakṣurdraṣṭā,",
    "GSP33brsgor1u:6422": " śrotraṃ śrotā,",
    "GSP33brsgor1u:6423": " mano mantetyucyata ityarthaḥ /",
    "GSP33brsgor1u:6424": " ādyakāryaṃ sakartṛkaṃ,",
    "GSP33brsgor1u:6425": " kāryatvāt,",
    "GSP33brsgor1u:6426": " ghaṭavadityāha-apiceti /",
    "GSP33brsgor1u:6427": " adyatve idānīm /",
    "GSP33brsgor1u:6428": " nanu karmakārakādanyasya kartuḥ sattve karmaṇa eva kartṛvācilakāro viruddha ityata āha-vyākriyata iti /",
    "GSP33brsgor1u:6429": " anāyāsena siddhimapekṣya karmaṇaḥ /",
    "GSP33brsgor1u:6430": " kartṛtvamupacaryata ityarthaḥ /",
    "GSP33brsgor1u:6431": " vyākriyate jagatsvayameva niṣpannamiti vyākhyāya kenacidvyākṛtamiti vyācaṣṭe-yadveti /",
    "GSP33brsgor1u:6432": " ataḥ śrutīnāmavirodhātkāraṇadvārā samanvaya iti siddham //15//",
    "GSP33brsgor1u:6433": " END BsRp_1,4.4.15",
    "GSP33brsgor1u:6434": " START BsRp_1,4.5.16",
    "GSP33brsgor1u:6435": " jagadvācitvāt / BBs_1,4.16 /",
    "GSP33brsgor1u:6436": " jagadvācitvāt /",
    "GSP33brsgor1u:6437": " viṣayamāha-kauṣītakīti /",
    "GSP33brsgor1u:6438": " balākāyā apatyaṃ bālākirbrāhmaṇastaṃ prati rājovāca-yo vā iti /",
    "GSP33brsgor1u:6439": " na kevalamādityādīnāṃ kartā kintu sarvasya jagata ityāha-yasyeti /",
    "GSP33brsgor1u:6440": " etajjagadyasya karma /",
    "GSP33brsgor1u:6441": " kriyate iti vyutpattyā kāryamityarthaḥ /",
    "GSP33brsgor1u:6442": " karmetiśabdasya yogarūḍhibhyāṃ saṃśayamāha-tatreti /",
    "GSP33brsgor1u:6443": " pūrvatraikavākyasthasadādiśabdabalādasacchabdo nītaḥ /",
    "GSP33brsgor1u:6444": " iha tu vākyabhedāt 'brahma te bravāṇi'iti bālākivākyasthabrahmaśabdena prāṇādiśabdo brahmaparatvena netumāśakya iti pratyudāharaṇena pūrvapakṣamāha--kiṃ tāvaditi /",
    "GSP33brsgor1u:6445": " pūrvapakṣe vākyasya prāṇādyupāstiparatvādbrahmaṇi samanvayāsiddhiḥ siddhānte jñeye samanvayasiddhiriti phalam /",
    "GSP33brsgor1u:6446": " atha suṣuptau /",
    "GSP33brsgor1u:6447": " draṣṭeti śeṣaḥ /",
    "GSP33brsgor1u:6448": " śrutaṃ puruṣakartṛtvaṃ prāṇasya kathamityata āha-ye caita iti /",
    "GSP33brsgor1u:6449": " sūtrātmakaprāṇasya vikāraḥ sūryādaya ityatra mānamāha-kratama iti /",
    "GSP33brsgor1u:6450": " yasya mahimānaḥ sarve devā iti pūrvavākye darśitaṃ,",
    "GSP33brsgor1u:6451": " ataḥ sarvadevātmakatvāt,",
    "GSP33brsgor1u:6452": " sa prāṇo brahma /",
    "GSP33brsgor1u:6453": " tyat parokṣam /",
    "GSP33brsgor1u:6454": " śāstraikavedyatvādityarthaḥ /",
    "GSP33brsgor1u:6455": " pūrvapakṣāntaramāha-jīvo veti /",
    "GSP33brsgor1u:6456": " yatkāraṇaṃ yasmājjīvaṃ bodhayati tasmādasti suptotthāpanaṃ jīvaliṅgamiti yojanā /",
    "GSP33brsgor1u:6457": " tau ha puruṣaṃ suptamājagmatuḥ /",
    "GSP33brsgor1u:6458": " taṃ rājā he bṛhatpāṇḍaravāsaḥ somarājannityāmantrya saṃbodhya saṃbodhanānabhijñatvāt prāṇāderanātmatvamuktvā yaṣṭhyāghātenotthāpya jīvaṃ bodhitavānityarthaḥ",
    "GSP33brsgor1u:6459": " śroṣṭhī pradhānaḥ svairbhṛtyairjñātibhirupahṛtaṃ bhuṅkte svāḥ jñātayaśca tamupajīvanti,",
    "GSP33brsgor1u:6460": " evaṃ jīvo 'pi ādityādibhiḥ prakāśādinā bhogopakaraṇairbhuṅkte te ca havirgrahaṇādinā jīvamupajīvantītyuktaṃ bhoktṛtvaṃ jīvaliṅgam /",
    "GSP33brsgor1u:6461": " nanu 'prāṇa evaikadhā bhavati'iti śrutaḥ prāṇaśabdo jīve kathamityata āha-prāṇabhṛttvācceti /",
    "GSP33brsgor1u:6462": " sūtrādbahireva siddhāntayati-evamiti /",
    "GSP33brsgor1u:6463": " sa ca bālākirbrahmatvabhrāntyā vyaṣṭiliṅgarūpānpuruṣānuktvā rājñā nirastastūṣṇīṃ sthitaḥ /",
    "GSP33brsgor1u:6464": " tvaduktaṃ brahma mṛṣetyuktvā rājñocyamānaṃ brahmaiveti vaktavyamanyathārājño 'pi mṛṣāvāditvaprasaṅgādityāha-yadi so 'pīti /",
    "GSP33brsgor1u:6465": " veditavyo 'pītyarthaḥ /",
    "GSP33brsgor1u:6466": " mukhyaṃ puruṣakartṛtvaṃ brahmaṇa eva liṅgaṃ,",
    "GSP33brsgor1u:6467": " prāṇajīvayostanniyamyatvenāsvātantryādityāha-kartṛtvaṃ ceti /",
    "GSP33brsgor1u:6468": " yaduktaṃ calanādṛṣṭayorvācakaḥ karmaśabdaḥ prāṇajīvayorupasthāpaka iti,",
    "GSP33brsgor1u:6469": " tannetyāha-yasyeti /",
    "GSP33brsgor1u:6470": " anekārthakācchabdādanyatarārthasya prakaraṇādupapadādvā grahaṇaṃ nyāyyam /",
    "GSP33brsgor1u:6471": " atra prakaraṇopapadayorasattvātkasya grahaṇamiti saṃśaye puruṣakartṛpadasāṃnidhyāt kriyata iti yogājjagadgrahaṇamityarthaḥ /",
    "GSP33brsgor1u:6472": " etakarmetiprakṛtaparāmarśātpuruṣāḥ pūrvoktaḥ karmaśabdena nirdiśyantāmityata āha-nāpīti /",
    "GSP33brsgor1u:6473": " paunaruktyātātpuruṣāṇāṃ napuṃsakaikavacanena parāmarśāyogācetyarthaḥ /",
    "GSP33brsgor1u:6474": " nanu puruṣotpādakasya karturvyāpāraḥ karotyarthaṃ utpādanaṃ tasyaphalaṃ puruṣajanma tadanyataravācī karmaśabdo 'stvityata āha-nāpīti /",
    "GSP33brsgor1u:6475": " kartṛśabdeneti /",
    "GSP33brsgor1u:6476": " kriyāphalābhyāṃ vinā kartṛtvāyogātkartṛśabdenaiva tayorgrahaṇamityarthaḥ /",
    "GSP33brsgor1u:6477": " jagato 'pi prakaraṇopapade na sta ityuktamaṅgīkaroti-satyamiti /",
    "GSP33brsgor1u:6478": " prakaraṇādikaṃ hi sarvanāmnaḥ saṃkocakaṃ,",
    "GSP33brsgor1u:6479": " tasminnasati sāmānyena buddhisthaṃ sarvameva gṛhyate /",
    "GSP33brsgor1u:6480": " atra ca saṃkocakāsattvātsarvārthakena sarvanāmnā buddhisthasya kāryamātrasya karmaśabdo vācaka ityāha-tathāpīti /",
    "GSP33brsgor1u:6481": " kiñca jagadekadeśoktyā jagatprakṛtamityāha-pūrvatreti /",
    "GSP33brsgor1u:6482": " jagadgrahe puruṣāṇāmapi grahātpṛthaguktirvyarthetyata āha-etaduktamiti /",
    "GSP33brsgor1u:6483": " sa veditavya iti saṃbandhaḥ /",
    "GSP33brsgor1u:6484": " puruṣamātranirūpitaṃ kartṛtvamiti bhrāntinirāsārtho vāśabdaḥ /",
    "GSP33brsgor1u:6485": " brāhmaṇā bhojayitavyāḥ parivrājakāścetyatra yathā brahmaṇaśabdaḥ parivrājakānyaviṣayaḥ tathātra karmaśabdaḥ puruṣānyajagadvācītyāha-evamiti",
    "GSP33brsgor1u:6486": " astu jagatkartā veditavyaḥ,",
    "GSP33brsgor1u:6487": " parameśvarasya kimāyātamityata āha-parameśvareti //16//",
    "GSP33brsgor1u:6488": " END BsRp_1,4.5.16",
    "GSP33brsgor1u:6489": " START BsRp_1,4.5.17",
    "GSP33brsgor1u:6490": " jīvamukhyaprāṇaliṅgān neti cet tadvyākhyātam / BBs_1,4.17 /",
    "GSP33brsgor1u:6491": " siddhāntamuktvā pūrvapakṣabījamanūdya dūṣayati-jīvamukhyaprāṇaliṅgāditi /",
    "GSP33brsgor1u:6492": " uktameva smārayati-trividhamiti /",
    "GSP33brsgor1u:6493": " śraiṣṭhyaṃ guṇādhikyam,",
    "GSP33brsgor1u:6494": " ādipatyaṃ niyantṛtvam /",
    "GSP33brsgor1u:6495": " svārājyamaniyamyatvamiti bhedaḥ /",
    "GSP33brsgor1u:6496": " 'saṃbhavatyekavākyatve vākyabhedo hi neṣyate'ityuktaṃ cet punaruktiḥ syāditi śaṅkate-nanvevamiti /",
    "GSP33brsgor1u:6497": " karmapadasya rūḍhyā pūrvapakṣaprāptau tannirāsārthamasyārambho yukta ityāha-netyādinā /",
    "GSP33brsgor1u:6498": " prāṇaśabdajīvaliṅgayorgatimāha-prāṇaśabdo 'pīti /",
    "GSP33brsgor1u:6499": " mano jīvaḥ //17//",
    "GSP33brsgor1u:6500": " END BsRp_1,4.5.17",
    "GSP33brsgor1u:6501": " START BsRp_1,4.5.18",
    "GSP33brsgor1u:6502": " anyārthaṃ tu jaiminiḥ praśnavyākhyānābhyām api caivam eke / BBs_1,4.18 /",
    "GSP33brsgor1u:6503": " jīvaliṅgena brahmaiva lakṣyata ityuktam /",
    "GSP33brsgor1u:6504": " idānīṃ talliṅgena jīvoktidvārā brahma grāhyamityāha-anyārthamiti /",
    "GSP33brsgor1u:6505": " jīvaparāmarśasya jīvādhikaraṇabrahmajñānārthatve praśnamāha-kaiṣa iti /",
    "GSP33brsgor1u:6506": " he bālāke, etacchayanaṃ viśeṣajñānābhāvarūpaṃ yathā syāttathaiṣa puruṣaḥ kvāśayiṣṭa /",
    "GSP33brsgor1u:6507": " kasminnadhikaraṇe śayanaṃ kṛtavānityarthaḥ /",
    "GSP33brsgor1u:6508": " ekībhāvāśrayajñānārthaṃ pṛcchati-kva veti /",
    "GSP33brsgor1u:6509": " etadbhavanamekībhāvarūpaṃ yathā syāttathā eṣa puruṣaḥ kvābhūtsuptaḥ /",
    "GSP33brsgor1u:6510": " kenaikyaṃ prāpnotīti yāvat /",
    "GSP33brsgor1u:6511": " utthānāpādānaṃ pṛcchati-kuta iti /",
    "GSP33brsgor1u:6512": " etadāgamanamaikyabhraṃśarūpaṃ yathā syāttathā puruṣaḥ kuta āgata ityarthaḥ /",
    "GSP33brsgor1u:6513": " praśnamuktvā vyākhyānamāha-prativacanamiti /",
    "GSP33brsgor1u:6514": " śayanabhavanayorādhāra utthānāpādanaṃ ca prāṇāśabditaṃ brahmaivetyarthaḥ /",
    "GSP33brsgor1u:6515": " uttare prāṇokteḥ praśno 'pi prāṇaviśaya ityata āha-suṣuptikāle ceti /",
    "GSP33brsgor1u:6516": " jagaddhetutva jīvaikyābhyāṃ prāṇo 'tra brahmetyarthaḥ /",
    "GSP33brsgor1u:6517": " jīvokteranyārthatvamupasaṃharati-tasmāditi /",
    "GSP33brsgor1u:6518": " niḥsaṃbodhatā viśeṣadhīśūnyatā /",
    "GSP33brsgor1u:6519": " svacchatā vikṣepamalaśūnyatā /",
    "GSP33brsgor1u:6520": " bhedabhrāntiśūnyatā svarūpaikyamāha-upādhīti /",
    "GSP33brsgor1u:6521": " praśnavyākhyānayorbrahmaviṣayatve śākhāntarasaṃvādamāha-api caivameke śākhina iti /",
    "GSP33brsgor1u:6522": " nanu tatrākāśaḥ suṣuptisthānamuktaṃ na brahmetyata āha-ākāśeti /",
    "GSP33brsgor1u:6523": " upādhidvārā pramātrātmajanmahetutvāccākāśo brahmetyāha-sarva iti /",
    "GSP33brsgor1u:6524": " evaṃ jīvanirāsārthakatvena sūtraṃ vyākhyāya prāṇanirāsaparatvenāpi vyācaṣṭe-prāṇeti /",
    "GSP33brsgor1u:6525": " asminvākye prāṇopadeśaṃ brahmajñānārthaṃ manyate jaiminiḥ,",
    "GSP33brsgor1u:6526": " uktapraśnavyākhyānābhyāṃ vākyasya brahmaparatvāgamāt /",
    "GSP33brsgor1u:6527": " api caike śākhina evameva prāṇātiriktaṃ jīvātmānamāmanantaḥ prāṇasya vākyārthatvaṃ vārayantīti sūtrayojanā /",
    "GSP33brsgor1u:6528": " atiriktajīvopadeśaḥ prāṇanirākaraṇasyāpyabhyuccayo hetvantaramiti bhāṣyārthaḥ /",
    "GSP33brsgor1u:6529": " tasmādidaṃ vākyaṃ brahmaṇi samanvitamiti siddham //18//",
    "GSP33brsgor1u:6530": " END BsRp_1,4.5.18",
    "GSP33brsgor1u:6531": " START BsRp_1,4.6.19",
    "GSP33brsgor1u:6532": " vākyānvayāt / BBs_1,4.19 /",
    "GSP33brsgor1u:6533": " vākyānvayāt /",
    "GSP33brsgor1u:6534": " viṣayavākyamāha-bṛhaditi /",
    "GSP33brsgor1u:6535": " pratyāderātmaśeṣatvena priyatvādātmaiva sarviśeṣī priyatamaḥ,",
    "GSP33brsgor1u:6536": " ato 'nyatparityajyātmaiva draṣṭavyaḥ /",
    "GSP33brsgor1u:6537": " darśanārthaṃ śravaṇādikaṃ kāryamityarthaḥ /",
    "GSP33brsgor1u:6538": " priyasaṃsūciteneti /",
    "GSP33brsgor1u:6539": " pātijāyādibhiḥ /",
    "GSP33brsgor1u:6540": " priyairbhogyairjīvatayānumitenetyarthaḥ /",
    "GSP33brsgor1u:6541": " yathā 'brahma te bravāṇi'ityupakramabalādvākyasya brahmaparatvaṃ tathātra jīvopakramādasya vākyasya jīvaparatvamiti dṛṣṭāntena pūrvapakṣayati-kiṃ tāvaditi /",
    "GSP33brsgor1u:6542": " pūrvapakṣe vākyasya jīvopāstiparatvaṃ,",
    "GSP33brsgor1u:6543": " siddhānte jñeye pratyagbrahmaṇi samanvaya iti phalam /",
    "GSP33brsgor1u:6544": " idaṃ pratyak /",
    "GSP33brsgor1u:6545": " mahadaparicchinnam /",
    "GSP33brsgor1u:6546": " bhūtaṃ satyam /",
    "GSP33brsgor1u:6547": " anantaṃ nityam /",
    "GSP33brsgor1u:6548": " apāraṃ sarvagataṃ cidekarasam /",
    "GSP33brsgor1u:6549": " etebhyaḥkāryakāraṇātmanā jāyamānebhyo bhūtebhayaḥ sāmyenotthāya bhūtopādhikaṃ janmānubhūya tānyeva bhūtāni nīyamānānyanusṛtya vinaśyati /",
    "GSP33brsgor1u:6550": " aupādhikamaraṇānantaraṃ viśeṣadhīrnāstīti śrutyarthaḥ /",
    "GSP33brsgor1u:6551": " vijñātāraṃvijñānakartāram /",
    "GSP33brsgor1u:6552": " bhoktari jñāte bhogyaṃ jñātamityupacāraḥ /",
    "GSP33brsgor1u:6553": " mokṣasādhanajñānagamyatvādiliṅgairvākyasyānvayādbrahmaṇyeva tātparyāvagamādbrahmapramāpakatvamiti siddhāntayati-evamiti /",
    "GSP33brsgor1u:6554": " na vittena /",
    "GSP33brsgor1u:6555": " tatsādhyena karmaṇetyarthaḥ /",
    "GSP33brsgor1u:6556": " bhedanindāpūrvakamabhedasādhanenaikavijñānātsarvavijñānasya samarthanādaupacārikatvaṃ na yuktamityāha-na caitadaupacārikamityādinā /",
    "GSP33brsgor1u:6557": " parākaroti /",
    "GSP33brsgor1u:6558": " śreyomārgādbhraṃśayati /",
    "GSP33brsgor1u:6559": " yathā dundubhiśaṅkhavīṇāśabdasāmānyagrahaṇenaiva gṛhyamāṇāstadavāntaraviśeṣāḥ śuktigrahaṇagrāhyarajatavat sāmānye kalpitāstato na bhidyante,",
    "GSP33brsgor1u:6560": " evamātmabhānabhāsyaṃ sarvamātmamātramiti niścitamityāha-dundubhyāditi /",
    "GSP33brsgor1u:6561": " evamekavijñānena sarvavijñānapratijñāyā mukhyatvādbrahmaniścayaḥ /",
    "GSP33brsgor1u:6562": " sarvasraṣṭṛtvaliṅgādapītyāha-asyamahata iti /",
    "GSP33brsgor1u:6563": " ṛgvedādikaṃ nāma /",
    "GSP33brsgor1u:6564": " iṣṭaṃ hutamiti karma /",
    "GSP33brsgor1u:6565": " ayaṃ ca lokaḥ paraśca loka iti rūpam /",
    "GSP33brsgor1u:6566": " kiñca 'sa yathā sarvāsāmapāṃ samudra ekāyanam'iti kaṇḍikayā sarvaprapañcasya mukhyalayādhāratvamātmano brahmatve liṅgamityāha-tathaivaikāyaneti",
    "GSP33brsgor1u:6567": " END BsRp_1,4.6.19",
    "GSP33brsgor1u:6568": " START BsRp_1,4.6.20",
    "GSP33brsgor1u:6569": " pratijñāsiddher liṅgam āśmarathyaḥ / BBs_1,4.20 /",
    "GSP33brsgor1u:6570": " jīvabrahmaṇorbhedābhedasattvādabhedāśenedaṃ jīvopakramaṇaṃ pratijñāsādhakamityāśmarathyamatam //20//",
    "GSP33brsgor1u:6571": " END BsRp_1,4.6.20",
    "GSP33brsgor1u:6572": " START BsRp_1,4.6.21",
    "GSP33brsgor1u:6573": " utkramiṣyata evaṃ bhāvād ity auḍulomiḥ / BBs_1,4.21 /",
    "GSP33brsgor1u:6574": " satyasaṃsāradaśāyāṃ bheda eva,",
    "GSP33brsgor1u:6575": " muktāvevābheda ityauḍulomimatam /",
    "GSP33brsgor1u:6576": " tatra mānamāha-śrutiśceti /",
    "GSP33brsgor1u:6577": " samutthānamutkrāntiḥ /",
    "GSP33brsgor1u:6578": " nanu saṃsārasyaupādhikatvāt sarvadaivābheda ityāśaṅkya dṛṣṭāntabalena saṃsārasya svābhāvikatvamityāha-kvacicceti /",
    "GSP33brsgor1u:6579": " 'yathā nadyaḥ syandamānāḥ samudrestaṃ gacchanti nāmarūpe vihāya'iti nadinidarśanaṃ vyācaṣṭe-yathā loke iti //21//",
    "GSP33brsgor1u:6580": " END BsRp_1,4.6.21",
    "GSP33brsgor1u:6581": " START BsRp_1,4.6.22",
    "GSP33brsgor1u:6582": " avasthiter iti kāśakṛtsnaḥ / BBs_1,4.22 /",
    "GSP33brsgor1u:6583": " siddhāntamāha-avasthiteriti /",
    "GSP33brsgor1u:6584": " atyantābhedajñāpanārthaṃ jīvamupakramya draṣṭavyatvādayo brahmadharmā uktā ityarthaḥ /",
    "GSP33brsgor1u:6585": " etena jīvaliṅgānāṃ brahmaparatvakathanārthamidamadhikaraṇaṃ na bhavati,",
    "GSP33brsgor1u:6586": " pratardanādhikaraṇe kathitatvāt /",
    "GSP33brsgor1u:6587": " nāpi jīvānuvādena brahmapratipādanārthaṃ,",
    "GSP33brsgor1u:6588": " 'suṣuptyutkrāntyoḥ'ityatra gatatvāt /",
    "GSP33brsgor1u:6589": " ato vyarthamidamadhikaraṇamiti nirastam /",
    "GSP33brsgor1u:6590": " jīvoddeśena brahmatvapratipādane bhedo 'pyāvaśyaka iti bhedābhedaśaṅkāprāptau kalpitabhedenoddeśyatvādikaṃ svato 'tyantābheda iti jñāpanārthamasyārambhāt",
    "GSP33brsgor1u:6591": " jñāpane cātra liṅgamātmaśabdenopakrāntasya jīvasya dharmiṇo brahmaṇo dharmyantarasya grahaṇaṃ vinaiva brahmadharmakathanaṃ bhedābhede dharmidvayagrahaḥ syāditi mantavyam /",
    "GSP33brsgor1u:6592": " dhīraḥ sarvajñaḥ /",
    "GSP33brsgor1u:6593": " sarvāṇi rūpāṇi kāryāṇi vicitya sṛṣṭvā teṣaṃ nāmāni ca kṛtvā teṣu buddhyādiṣu praviśyābhivadanādikaṃ",
    "GSP33brsgor1u:6594": " kurvan yo vartate tadvidvānihaivāmṛto bhavatīti mantro 'pi jīvaparayoraikyaṃ darśayatītyāha-mantreti /",
    "GSP33brsgor1u:6595": " jīvasya brahmavikāratvānnaikyamityata āha-naca teja iti /",
    "GSP33brsgor1u:6596": " matatrayaṃ vibhajya darśayati-kāśetyādinā /",
    "GSP33brsgor1u:6597": " kiyānapīti /",
    "GSP33brsgor1u:6598": " abhedavadbhedo 'pītyarthaḥ /",
    "GSP33brsgor1u:6599": " tatrāntyasya matasyopādeyatvamāha-tatra kāśeti /",
    "GSP33brsgor1u:6600": " so 'yaṃ devadatta itivattattvamasyādivākyebhyaḥ parāparayoratyantābhedaḥ pratipādayitumiṣṭor'thaḥ,",
    "GSP33brsgor1u:6601": " tadanusāritvādityarthaḥ,",
    "GSP33brsgor1u:6602": " jñānānmuktiśrutyanyathānupapattyāpyayameva pakṣa ādeya ityāha-evaṃ ceti /",
    "GSP33brsgor1u:6603": " atyantābhede satītyarthaḥ /",
    "GSP33brsgor1u:6604": " kalpitasya bhedasya jñānānnivṛttiḥ saṃbhavati na satyasyetyapi draṣṭavyam /",
    "GSP33brsgor1u:6605": " yaduktaṃ nadīdṛṣṭāntātsaṃsāraḥ svābhāvika iti,",
    "GSP33brsgor1u:6606": " tannetyāha-ataśceti /",
    "GSP33brsgor1u:6607": " anāmarūpabrahmatvājjīvasyetyarthaḥ /",
    "GSP33brsgor1u:6608": " utpattiśrutyā jīvasya brahmaṇā bhedābhedāvityata āha-ata eveti /",
    "GSP33brsgor1u:6609": " utpatteḥ svābhāvikatve muktyayogādevetyarthaḥ /",
    "GSP33brsgor1u:6610": " atra pūrvapakṣe bījatrayamuktaṃ jīvenopakramaḥ parasyaiva samutthānaśrutyā jīvābhedābhidhānaṃ vijñātṛśabdaśceti /",
    "GSP33brsgor1u:6611": " tatrādyaṃ bījaṃ trisūtryā nirastam /",
    "GSP33brsgor1u:6612": " saṃprati dvitīyamanūdya tathaiva nirācaṣṭe-yadapyuktamityādinā /",
    "GSP33brsgor1u:6613": " ātmajñānātsarvavijñānaṃ yatpratijñātaṃ tatra hetuḥ 'idaṃ sarvaṃ yadayamātmā'ityavyatireka uktastasya pratipādanāttadeva pratijñātamupapāditamiti yojanā /",
    "GSP33brsgor1u:6614": " ekasmātprasavo yasya,",
    "GSP33brsgor1u:6615": " ekasminpralayo yasya tadbhāvādityarthaḥ /",
    "GSP33brsgor1u:6616": " samutthānamabhedābhidhānamiti yāvat /",
    "GSP33brsgor1u:6617": " janmānāśāvuktau nābheda ityākṣipya pariharati-nanvityādinā /",
    "GSP33brsgor1u:6618": " mṛtasya saṃjñā nāstīti vākye 'traiva māṃ mohitavānasi jñānarūpasyātmano jñānābhāve nāśaprasaṅgāditi maitreyyokto munirāha-na vā are iti /",
    "GSP33brsgor1u:6619": " mohaṃ mohakaraṃ vākyam,",
    "GSP33brsgor1u:6620": " avināśī nāśahetuśūnyaḥ,",
    "GSP33brsgor1u:6621": " ata ucchittidharmā nāśavānna bhavatītyanucchittidharmetyarthaḥ /",
    "GSP33brsgor1u:6622": " tṛtīyaṃ bījaṃ tṛtīyena matenaiva nirasanīyamityāha-yadapītyādinā /",
    "GSP33brsgor1u:6623": " ādyamayadvaye 'pi satyabhedāṅgīkārāt kenetyākṣepo na yuktaḥ /",
    "GSP33brsgor1u:6624": " kāśakṛtsnasya mate tvatyantābhedādvijñānasya kārakābhāvātsa yukta iti śrutyanusāritvāttanmate",
    "GSP33brsgor1u:6625": " manaḥkalpitaṃ vijñātṛtvaṃ mukte brahmātmani bhūtapūrvagatyoktamiti pariharaṇīyamityarthaḥ /",
    "GSP33brsgor1u:6626": " kiñca pūrvāparaparyālocanayā vākyasya muktātmaparatvāvagamādvijñātṛtvaṃ kalpitamevānūdyata iti na talliṅgena jīvaparatvamityāha-api ceti /",
    "GSP33brsgor1u:6627": " ārṣeṣu pakṣeṣu kāśakṛtsnapakṣasyaivādeyatve kiṃ bījaṃ,",
    "GSP33brsgor1u:6628": " tadāha-darśitamiti /",
    "GSP33brsgor1u:6629": " ataścaśrutimattvācca /",
    "GSP33brsgor1u:6630": " punarapi śrutismṛtimattvamāha-sadevetyādinā /",
    "GSP33brsgor1u:6631": " hetūnāṃ bhedo na paramārthika iti pratijñayā saṃbandhaḥ /",
    "GSP33brsgor1u:6632": " bhedābhedapakṣe jīvasya janmādivikāravattvāttanniṣedho na syādityāha-sa vā eṣa iti /",
    "GSP33brsgor1u:6633": " bhedasya satyatve tatpramayā bādhādahaṃ brahmeti nirvādhaṃ jñānaṃ na syādityāha-anyathāceti /",
    "GSP33brsgor1u:6634": " abhedasyāpi sattvātprametyāśaṅkya bhedābhedayorvirodhātsaṃśayaḥ syādityāha-suniściteti /",
    "GSP33brsgor1u:6635": " māstu nirbādhajñānamityata āha-nirapavādamiti /",
    "GSP33brsgor1u:6636": " ahaṃ brahmetyabādhitaniścayasyaiva śokādinivartakatvamityatra smṛtimapyāha-sthiteti /",
    "GSP33brsgor1u:6637": " ātyantikaikatve hi prajñā pratiṣṭhitā bhavati na bhedābhedayoriti bhāvaḥ /",
    "GSP33brsgor1u:6638": " nanu jīvaparamātmānau svato bhinnau,",
    "GSP33brsgor1u:6639": " aparyāyanāmavattvāt,",
    "GSP33brsgor1u:6640": " stambhakumbhavadityata āha-sthite ceti /",
    "GSP33brsgor1u:6641": " kathaṃ tarhyaparyāyanāmabheda ityāśaṅkya jīvatveśvaratvādinimittabhedādityāha-eko hīti /",
    "GSP33brsgor1u:6642": " kiñcāvidyātajjabuddhirūpāyāṃ guhāyāṃ sthito jīvo bhavati,",
    "GSP33brsgor1u:6643": " tasyāmeva brahma nihitamiti śruteḥ /",
    "GSP33brsgor1u:6644": " sthānaikyājjīva eva brahmetyāha-nahīti /",
    "GSP33brsgor1u:6645": " kāñcidevaikāmiti /",
    "GSP33brsgor1u:6646": " jīvasthānādanyāmityarthaḥ /",
    "GSP33brsgor1u:6647": " nanvekasyāṃ guhāyāṃ dvau kiṃ na syātāmityata āha-naceti /",
    "GSP33brsgor1u:6648": " sraṣṭureva praveśena jīvatvānna bhedaḥ /",
    "GSP33brsgor1u:6649": " nanvatyantābhede jīvasya spaṣṭabhānādbrahmāpi spaṣṭaṃ syādataḥ spaṣṭatvāspaṣṭatvābhyāṃ tayorbheda iti cet / na /",
    "GSP33brsgor1u:6650": " darpaṇe pratibimbasya sphuṭatve 'pi bimbasyāsphuṭatvavat kalpitabhedena viruddhadharmavyavasthopapatteḥ /",
    "GSP33brsgor1u:6651": " satyabhede yeṣāmāgrahasteṣāṃ doṣamāha-ye tviti /",
    "GSP33brsgor1u:6652": " so 'yamitivattattvamasītyakāryakāraṇadravyasāmānādhikaraṇyādatyantābhedo vedāntārthastadbodha eva niḥśreyasasādhanaṃ tasya bādho na yukta ityarthaḥ",
    "GSP33brsgor1u:6653": " kiñca bhedābhadavādino jñānakarmabhyāṃ kṛtakaṃ mokṣaṃ kalpayanti,",
    "GSP33brsgor1u:6654": " tatrānityatvaṃ doṣaḥ /",
    "GSP33brsgor1u:6655": " yattu kṛtakamapi nityamiti,",
    "GSP33brsgor1u:6656": " tacca 'yat kriyāsādhyaṃ tadanityam'iti nyāyabādhitam /",
    "GSP33brsgor1u:6657": " asmākaṃ tvanarthadhvaṃsasya jñānasādhyatvānnityamuktātmamātratvācca nānityatvadoṣa iti bhāvaḥ /",
    "GSP33brsgor1u:6658": " tasmānmaitreyībrāhmaṇaṃ pratyagbrahmaṇi samanvitamiti siddham //22//",
    "GSP33brsgor1u:6659": " END BsRp_1,4.6.22",
    "GSP33brsgor1u:6660": " START BsRp_1,4.7.23",
    "GSP33brsgor1u:6661": " prakṛtiś ca pratijñādṛṣṭāntānuparodhāt / BBs_1,4.23 /",
    "GSP33brsgor1u:6662": " prakṛtiśceti /",
    "GSP33brsgor1u:6663": " lakṣaṇasūtreṇāsya saṃgatiṃ vaktuṃ vṛttaṃ smārayati-yatheti /",
    "GSP33brsgor1u:6664": " tatra hi brahmaṇo buddhisthatvārthaṃ sāmānyato jagatkāraṇatvaṃ lakṣaṇamuktaṃ,",
    "GSP33brsgor1u:6665": " tena buddhisthe brahmaṇi kṛtasnavedāntasamanvayaṃ pratipādya tatkāraṇatvaṃ kiṃ kartṛtvamātramuta prakṛtitvakartṛtvobhayarūpamiti /",
    "GSP33brsgor1u:6666": " viśeṣajijñāsāyamidamārabhyate /",
    "GSP33brsgor1u:6667": " tathāca sāmānyajñānasya viśeṣacintāhetutvāttenāsya saṃgatiḥ /",
    "GSP33brsgor1u:6668": " yadyapi tadānantaryamasya yuktaṃ tathāpi niścitatātparyairvedāntaiḥ kartṛmātreśvaramatanirāsaḥ sukara iti samanvayānte idaṃ likhitam /",
    "GSP33brsgor1u:6669": " lakṣaṇasūtrasyādhyāyādisaṃgatatvādasyāpyadhyādisaṃgatiḥ /",
    "GSP33brsgor1u:6670": " pūrvatra sarvavijñānapratijñāyā mukhyatvādvākyasya jīvaparatvaṃ nirastaṃ,",
    "GSP33brsgor1u:6671": " tadayuktaṃ,",
    "GSP33brsgor1u:6672": " kartrupādanayorbhedena pratijñāyā gauṇatvādityākṣipati-tatra nimittetyādinā /",
    "GSP33brsgor1u:6673": " pūrvottarapakṣayordvaitādvaitasiddhiḥ phalam-īkṣāpūrvaketi /",
    "GSP33brsgor1u:6674": " īkṣaṇaśrutyā kartṛtvaṃ niścitaṃ,",
    "GSP33brsgor1u:6675": " tathā ca brahma na prakṛtiḥ,",
    "GSP33brsgor1u:6676": " kartṛtvāt,",
    "GSP33brsgor1u:6677": " yo yatkartā sa tatprakṛtirna,",
    "GSP33brsgor1u:6678": " yathā ghaṭakartā kulāla ityarthaḥ /",
    "GSP33brsgor1u:6679": " jagat bhinnakartrupādānakaṃ,",
    "GSP33brsgor1u:6680": " kāryatvāt ghaṭavadityāha-aneketi /",
    "GSP33brsgor1u:6681": " brahma nopādānaṃ,",
    "GSP33brsgor1u:6682": " īśvaratvāt,",
    "GSP33brsgor1u:6683": " rājādivadityāha-īśvaratveti /",
    "GSP33brsgor1u:6684": " jaganna brahmaprakṛtikaṃ,",
    "GSP33brsgor1u:6685": " tadvilakṣaṇatvāt,",
    "GSP33brsgor1u:6686": " yaditthaṃ tattathā kulālavilakṣaṇaghaṭavadityāha-kāryaṃ ceti /",
    "GSP33brsgor1u:6687": " niṣkalaṃ niravayavaṃ,",
    "GSP33brsgor1u:6688": " niṣkriyamacalaṃ,",
    "GSP33brsgor1u:6689": " śāntamapariṇāmi,",
    "GSP33brsgor1u:6690": " niravadyaṃ nirastasamastadoṣam /",
    "GSP33brsgor1u:6691": " tatra hetuḥ-nirañjanamiti /",
    "GSP33brsgor1u:6692": " añjanatulyatamaḥśūnyamityarthaḥ /",
    "GSP33brsgor1u:6693": " tarhi jagataḥ sadṛśopādānaṃ kimityata āha-pāriśeṣyāditi /",
    "GSP33brsgor1u:6694": " brahmaniṣedhe pradhānaṃ pariśiṣyata ityabhimanyamānaḥ siddhāntayati-prakṛtiśceti /",
    "GSP33brsgor1u:6695": " cakārānnimittatvagrahaḥ /",
    "GSP33brsgor1u:6696": " evamubhayarūpe kāraṇatve tayorabādho bhavatītyāha-evamiti /",
    "GSP33brsgor1u:6697": " kartṛjñānādapi sarvakāryajñānaṃ kiṃ na syādityata āha-nimittakāraṇāvyatirekastviti /",
    "GSP33brsgor1u:6698": " mṛdādīnāmupādānānāṃ dṛṣṭāntatvāddārṣṭāntikasya brahmaṇa upādānatvaṃ vācyamityāha-dṛṣṭānto 'pīti /",
    "GSP33brsgor1u:6699": " vāgārabhyaṃ nāmamātraṃ vikāro na vastuto 'stīti satyakāraṇajñānādvikārajñānaṃ yuktamityarthaḥ /",
    "GSP33brsgor1u:6700": " gatisāmānyārthaṃ muṇḍake 'pi pratijñādṛṣṭāntāvāha-tathānyatrāpīti /",
    "GSP33brsgor1u:6701": " bṛhadāraṇyake 'pi tāvāha-tathātmanīti /",
    "GSP33brsgor1u:6702": " ghaṭaḥ sphuratītyanugatasphuraṇaṃ prakṛtistadatirikeṇa vikārā na santīti so 'yamartho yathā sphuṭaḥ tathā dṛṣṭāntaḥ sa ucyate /",
    "GSP33brsgor1u:6703": " hanyamānadundubhijanyācchabdasāmānyādbāhyān viśeṣaśabdān sāmānyagrahaṇātirikeṇa pṛthaggrahītuṃ śrotā na śaknuyāt /",
    "GSP33brsgor1u:6704": " sāmānyasya tu grahaṇena dundubhyāghātajaśabdaviśeṣo gṛhīto bhavati,",
    "GSP33brsgor1u:6705": " tasya vā grahaṇena tadavāntaraviśeṣaśabdo gṛhīto bhavati /",
    "GSP33brsgor1u:6706": " ataḥ śabdasāmānyagrahaṇagrahyā viśeṣāḥ sāmānye kalpitāḥ tadvadātmabhānabhāsyā ghaṭādaya ātmani kalpitā ityarthaḥ /",
    "GSP33brsgor1u:6707": " pratijñādṛṣṭāntānuparodhālliṅgādbrahmaṇaḥ prakṛtitvamuktvā pañcamīśrutyāpyāha-yata iti /",
    "GSP33brsgor1u:6708": " 'yato vā'ityatra śrutau yata iti pañcamī prakṛtau draṣṭavyetyanvayaḥ /",
    "GSP33brsgor1u:6709": " janikarturjāyamānasya kāryasya prakṛtirapādānasaṃjñikā bhavatīti sūtrārthaḥ /",
    "GSP33brsgor1u:6710": " saṃjñāyāḥ phalaṃ 'apādāne pañcamī'iti sūtrātprakṛtau pañcamīlābhaḥ /",
    "GSP33brsgor1u:6711": " evaṃ brahmaṇaḥ prakṛtitvaṃ prasādhya kartṛtvaṃ sādhayati-nimittatvamiti /",
    "GSP33brsgor1u:6712": " brahma svātiriktakartradhiṣṭheyaṃ,",
    "GSP33brsgor1u:6713": " prakṛtitvāt,",
    "GSP33brsgor1u:6714": " mṛdādivadityādyanumānānāmāgamabādhakamāha-prāgutpatteriti /",
    "GSP33brsgor1u:6715": " jagatkartṛ brahmaivetyatrāpi sūtraṃ yojayati-adhiṣṭhātrāntareti //23//",
    "GSP33brsgor1u:6716": " END BsRp_1,4.7.23",
    "GSP33brsgor1u:6717": " START BsRp_1,4.7.24",
    "GSP33brsgor1u:6718": " abhidhyopadeśāc ca / BBs_1,4.24 /",
    "GSP33brsgor1u:6719": " ekasyobhayarūpaṃ kāraṇatvamaviruddhamiti sūtracatuṣṭayena sādhayati-kutaścetyādinā /",
    "GSP33brsgor1u:6720": " abhidhyā sṛṣṭisaṃkalpaḥ //24//",
    "GSP33brsgor1u:6721": " END BsRp_1,4.7.24",
    "GSP33brsgor1u:6722": " START BsRp_1,4.7.25",
    "GSP33brsgor1u:6723": " sākṣāc cobhayāmnānāt / BBs_1,4.25 /",
    "GSP33brsgor1u:6724": " abhyuccayohetvantaram /",
    "GSP33brsgor1u:6725": " ākāśādevetyevakārasūcitamupādānāntarānupādānamagrahaṇaṃ sākṣāditipadena sūtrakāro darśayatīti yojanā //25//",
    "GSP33brsgor1u:6726": " END BsRp_1,4.7.25",
    "GSP33brsgor1u:6727": " START BsRp_1,4.7.26",
    "GSP33brsgor1u:6728": " ātmakṛteḥ pariṇāmāt / BBs_1,4.26 /",
    "GSP33brsgor1u:6729": " ātmasaṃbandhinī kṛtirātmakṛtiḥ /",
    "GSP33brsgor1u:6730": " saṃbandhaścātmanaḥ kṛtiṃ prati viṣayatvamāśrayatvaṃ ca /",
    "GSP33brsgor1u:6731": " nanu kṛterāśrayaḥsiddhobhavati viṣayastu sādhya ityekasyobhayaṃ viruddhamityāśaṅkate-kathaṃ punariti /",
    "GSP33brsgor1u:6732": " yathā mṛdaḥ sādhyapariṇāmābhedena kṛtiviṣayatvaṃ tadvadātmana ityāha-pariṇāmāditi /",
    "GSP33brsgor1u:6733": " ātmānamiti /",
    "GSP33brsgor1u:6734": " avirodha iti śeṣaḥ /",
    "GSP33brsgor1u:6735": " siddhasyāpi sādhyatve dṛṣṭāntamāha-vikārātmaneti /",
    "GSP33brsgor1u:6736": " nanu brahmaṇa ātmānamiti dvitīyayā kāryātmanā sādhyatvaśrutyāstu prakṛtitvaṃ kartā tvanyo 'stvityata āha-svayamiti ceti /",
    "GSP33brsgor1u:6737": " brahmaṇaḥ kṛtikarmatvopapādanārthaṃ pariṇāmāditi padaṃ vyākhyāyānyathāpi vyācaṣṭe-pṛthaksūtramiti /",
    "GSP33brsgor1u:6738": " mṛdghaṭa itivadbrahma sacca tyacceti pariṇāmasāmānādhikaraṇyaśruterbrahmaṇaḥ prakṛtitvamityarthaḥ /",
    "GSP33brsgor1u:6739": " satpratyakṣaṃ bhūtatrayaṃ,",
    "GSP33brsgor1u:6740": " tyaparokṣaṃ bhūtadvayaṃ,",
    "GSP33brsgor1u:6741": " niruktaṃ vaktuṃ śakyaṃ ghaṭādi,",
    "GSP33brsgor1u:6742": " aniruktaṃ vaktumaśakyaṃ kapotarūpādikaṃ ca brahmaivābhavadityarthaḥ /",
    "GSP33brsgor1u:6743": " atra sūtre pariṇāmaśabdaḥ kāryamātraparaḥ,",
    "GSP33brsgor1u:6744": " natu satyakāryātmakapariṇāmaparaḥ,",
    "GSP33brsgor1u:6745": " 'tadananyatvam-'iti vivartavādasya vakṣyamāṇatvāt //26//",
    "GSP33brsgor1u:6746": " END BsRp_1,4.7.26",
    "GSP33brsgor1u:6747": " START BsRp_1,4.7.27",
    "GSP33brsgor1u:6748": " yoniś ca hi gīyate / BBs_1,4.27 /",
    "GSP33brsgor1u:6749": " yoniśabdācca prakṛtitvamityāha-yoniśceti /",
    "GSP33brsgor1u:6750": " kartāraṃ kriyāśaktimantaṃ,",
    "GSP33brsgor1u:6751": " īśaṃ niyantāraṃ,",
    "GSP33brsgor1u:6752": " puruṣaṃ pratyañcaṃ,",
    "GSP33brsgor1u:6753": " brahma pūrṇaṃ,",
    "GSP33brsgor1u:6754": " yoniṃ prakṛtiṃ,",
    "GSP33brsgor1u:6755": " dhīrā dhyānena paśyantītyarthaḥ /",
    "GSP33brsgor1u:6756": " nanvanupādāne 'pi strīyonau yoniśabdo dṛṣṭa ityata āha-strīyoneriti /",
    "GSP33brsgor1u:6757": " śoṇitamavayavaśabdārthaḥ /",
    "GSP33brsgor1u:6758": " yoniśabdasya sthānamapyartho bhavati so 'tra bhūtayonyādiśabdairna grāhyaḥ,",
    "GSP33brsgor1u:6759": " urṇanābhyādiprakṛtadṛṣṭāntavākyaśeṣavirodhādityāha-kvaciditi /",
    "GSP33brsgor1u:6760": " he indra, te tava niṣade upaveśanāya yoniḥ,",
    "GSP33brsgor1u:6761": " sthānaṃ mayā akāri kṛtamityarthaḥ /",
    "GSP33brsgor1u:6762": " pūrvapakṣoktānumānāni anūdyāgamabādhamāha-yatpunarityādinā /",
    "GSP33brsgor1u:6763": " nanvanumānasya śrutyanapekṣatvānna tayā bādha ityata āha-nahīti /",
    "GSP33brsgor1u:6764": " jagatkartā pakṣaḥ śrutyaiva siddhyati,",
    "GSP33brsgor1u:6765": " yā kṛtiḥ sā śarīrajanyeti vyāptivirodhena nityakṛtimato 'numānāsaṃbhavāt /",
    "GSP33brsgor1u:6766": " ataḥ śrautamīśvaraṃ pakṣīkṛtyānupādānatvasādhane bhavatyevopajīvyayā prakṛtitvabodhakaśrutyā bādha ityarthaḥ /",
    "GSP33brsgor1u:6767": " yaduktaṃ vilakṣaṇatvādbrahmaṇo na jagadupādānatvamiti,",
    "GSP33brsgor1u:6768": " tatrāha-punaśceti /",
    "GSP33brsgor1u:6769": " 'na vilakṣaṇatvāt-'ityārabhyetyarthaḥ /",
    "GSP33brsgor1u:6770": " ata ubhayarūpaṃ kāraṇatvaṃ brahmaṇo lakṣaṇamiti siddhām //27//",
    "GSP33brsgor1u:6771": " END BsRp_1,4.7.27",
    "GSP33brsgor1u:6772": " START BsRp_1,4.7.28",
    "GSP33brsgor1u:6773": " etena sarve vyākhyātā vyākhyātāḥ / BBs_1,4.28 /",
    "GSP33brsgor1u:6774": " etena sarve vyākhyātāḥ /",
    "GSP33brsgor1u:6775": " asyātideśādhikaraṇasya tātparyaṃ vaktuṃ vṛttamanuvadati-īkṣateriti /",
    "GSP33brsgor1u:6776": " pradhānavādasya prādhānyena nirākaraṇe hetūnāha-tasya hītyādinā /",
    "GSP33brsgor1u:6777": " tarhyaṇvādivādā upekṣaṇīyāḥ,",
    "GSP33brsgor1u:6778": " durbalatvādityata āha-te 'pi tviti /",
    "GSP33brsgor1u:6779": " nirmūlāste kathaṃ pratipakṣā ityata āha-teṣāmiti /",
    "GSP33brsgor1u:6780": " tathā hi chāndogye jagatkāraṇatvajñāpanārthaṃ pitā putramuvāca,",
    "GSP33brsgor1u:6781": " āsāṃ vaṭadhānānāṃ madhye ekāṃ bhindhīti /",
    "GSP33brsgor1u:6782": " bhinnā bhagava ityuvāca putraḥ /",
    "GSP33brsgor1u:6783": " punaḥ pitrā kimatra paśyasītyukte na kiñcana bhagava ityāha /",
    "GSP33brsgor1u:6784": " tatra pitrāṇimānaṃ na paśyasītyuktaṃ,",
    "GSP33brsgor1u:6785": " tathā ca na kiñcanaśabdācchūnyasvabhāvavādau pratīyete,",
    "GSP33brsgor1u:6786": " aṇuśabdātparamāṇuvāda iti /",
    "GSP33brsgor1u:6787": " evaṃ 'asadevedamagra āsīt' 'aṇoraṇīyān'ityādiliṅgaṃ draṣṭavyam /",
    "GSP33brsgor1u:6788": " atrāṇvādivādāḥ śrautā na veti saṃśaye satyasadaṇvādiśabdabalācchrautā iti prāpte 'tidiśati-eteneti /",
    "GSP33brsgor1u:6789": " asyātideśatvānna pṛthak saṃgatyādyapekṣā /",
    "GSP33brsgor1u:6790": " na kiñcanāsacchabdayoḥ pratyakṣāyogyavastuparatvādāṇuśabdasya sūkṣmābhiprāyatvādaśabdatvaṃ,",
    "GSP33brsgor1u:6791": " teṣāṃ vādānāṃ pradhānavādavadaśrautatvaṃ,",
    "GSP33brsgor1u:6792": " brahmakāraṇaśrutibādhitatvaṃ ca,",
    "GSP33brsgor1u:6793": " tasmādbrahmaiva paramakāraṇaṃ,",
    "GSP33brsgor1u:6794": " tasminnaiva sarveṣāṃ vedāntānāṃ samanvaya iti siddham //28//",
    "GSP33brsgor1u:6795": " END BsRp_1,4.7.28",
    "GSP33brsgor1u:6796": " iti śrīmatparamahaṃsaparivrājakācāryaśrīgovindānandabhagavatpādakṛtau śārīrakamīmāṃsāvyākhyāyāṃ bhāṣyaratnaprabhāyāṃ prathamādhyāyasya yaturthaḥ pādaḥ //4//",
    "GSP33brsgor1u:6797": " // iti prathamādhyāye 'vyaktādisaṃdigdhapadamātrasamanvayākhyaścaturthaḥ pādaḥ //",
    "GSP33brsgor1u:6798": " // iti śrīmadbrahmasūtraśāṅkarabhāṣye samanvayākhyaḥ prathamo 'dhyāyaḥ //"
}