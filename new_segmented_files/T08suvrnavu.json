{
    "T08suvrnavu:0": " Suvarṇavarṇāvadāna",
    "T08suvrnavu:1": " Sva Roy 1,1",
    "T08suvrnavu:2": " om namo buddhāya //",
    "T08suvrnavu:3": " Sva Roy 1,1 - 5",
    "T08suvrnavu:4": " [1] evam anuśrūyate sthavira mahākāśyape parinirvṛte sthavirānando mahātmā śāradvatīputrasamanuprajñayā",
    "T08suvrnavu:5": " samanvāgatas tathāgata iva kāruṇyāt teṣu teṣu grāmanagaranigamapallīpattanādiṣu tāṃs",
    "T08suvrnavu:6": " tān vaineyāṃs tais tair upāyaviśeṣair vinayati sma /",
    "T08suvrnavu:7": " yāvad apareṇa samayena vineyavaśād anekāni sattvakoṭiniyutaśatasahastrāṇi saddharmmadeśanāmṛtavarṣābhiṣekeṇa santarpayan vaiśālyām viharaty āmrapālīvane /",
    "T08suvrnavu:8": " Sva Roy 1,5 - 3,2",
    "T08suvrnavu:9": " [2] tena khalu punaḥ samayena rājagṛhe nagare divākaro nāma sārthavāhaḥ prativasaty",
    "T08suvrnavu:10": " āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇadhanapratisparddhī /",
    "T08suvrnavu:11": " tena sadṛśāt kulāt kalatram ānītam /",
    "T08suvrnavu:12": " sa tayā sārddha krīḍati ramate paricārayati sma /",
    "T08suvrnavu:13": " tasya krīḍato ramamāṇasya paricārayato na putro na duhitā /",
    "T08suvrnavu:14": " so 'putraḥ putrahetor utkaṇṭhitaḥ paritapyate /",
    "T08suvrnavu:15": " deveṣu trayastriṃśeṣv anyatamasya puṇyamaheśākhyasya devaputrasya pañcapūrvanimittāni prādurbhūtāni /",
    "T08suvrnavu:16": " sa buddhotpādavibhūṣitaṃ lokam avalokya nirvāṇābhilāṣīcchati manuṣyeṣu pratisaṃdhiṃ grahītum /",
    "T08suvrnavu:17": " Sva Roy 3,2 - 4,5",
    "T08suvrnavu:18": " [3] adrākṣīc chakro devendras taṃ devaputraṃ cyavanadharmmāṇaṃ buddhotpādavibhūṣitaṃ",
    "T08suvrnavu:19": " lokam avalokya nirvāṇābhilāṣī icchati manuṣyeṣu pratisaṃdhiṃ grahītum iti dṛṣṭvā",
    "T08suvrnavu:20": " ca punas taṃ devaputram upasaṃkramyovāca /",
    "T08suvrnavu:21": " sa cet tvaṃ mārṣa icchasi manuṣyeṣu pratisaṃdhiṃ grahītum /",
    "T08suvrnavu:22": " rājagṛhe nagare divākarasya sārthavāhasya patnyāḥ kukṣau pratisaṃdhiṃ gṛhāṇeti /",
    "T08suvrnavu:23": " sa kathayati kauśikaṃ aśrāddho 'sau sārthavāhas tasya buddhe prasādo nāstīti /",
    "T08suvrnavu:24": " śakraḥ kathayati /",
    "T08suvrnavu:25": " mārṣa gṛhāṇa tvaṃ ahan tathā kariṣyāmi yathāsau sārthavāho buddhaśāsane 'bhiprasīdatīti /",
    "T08suvrnavu:26": " devaputraḥ kathayati /",
    "T08suvrnavu:27": " kauśika sa ced asau sārthavāhaḥ sapatnīko yāvajjīvaṃ ratnatrayaṃ śaraṇaṅ gacched evam ahaṃ tasya sārthavāhasya patnyāḥ kukṣau pratisandhiṃ grahīṣyāmīti",
    "T08suvrnavu:28": " Sva Roy 5,1 - 7,3",
    "T08suvrnavu:29": " [4] tataḥ śakro devendro devebhyas trayastriṃśebhya antarīkṣe rājagṛhe nagare divākarasya sārthavāhasya gṛhe uparime talake pratyasthāt /",
    "T08suvrnavu:30": " śakrasya devendrasya varṇānubhāvena sarvatra gṛhaṃ divyenāvabhāsenāvabhāsitam adrākṣīd",
    "T08suvrnavu:31": " divākaraḥ sārthavāhas tu divyam avabhāsaṃ dṛṣṭvā ca punar vismayotphullalocanaś caturdiśam",
    "T08suvrnavu:32": " avalokayitum ārabdhaḥ yāvat paśyati śakraṃ devendraṃ dṛṣṭvā ca punaḥ sahasaiva tasya",
    "T08suvrnavu:33": " padayor praṇipatyovāca devendra lābhā me sulabdhā me tvaṃ gṛham āyātaḥ pavitrīkṛtañ",
    "T08suvrnavu:34": " cedaṃ gṛhaṃ yuṣmad āgamanena /",
    "T08suvrnavu:35": " tadājñāpyatāṃ kim āgamanaprayojanam iti /",
    "T08suvrnavu:36": " śakro devendraḥ kathayati /",
    "T08suvrnavu:37": " sārthavāha tvam aputraḥ putrābhinandī tad adyāgreṇa sapatnīko yāvajjīvaṃ ratnatrayaṃ śaraṇaṃ gaccha /",
    "T08suvrnavu:38": " putras te bhaviṣyatīti //",
    "T08suvrnavu:39": " divākaraḥ sārthavāho hṛṣṭatuṣṭa udagramanāḥ kathayati /",
    "T08suvrnavu:40": " devendra yathā tvam ājñāpayasi tathā karomy eṣo 'ham adyāgreṇa sapatnīko jāvajjīvaṃ",
    "T08suvrnavu:41": " ratnatrayaṃ śaraṇaṅ gacchāmīty atha śakro devendro divākaraṃ sārthavāhaṃ sapatnīkaṃ",
    "T08suvrnavu:42": " śaraṇagamane pratiṣṭhāpya rājagṛhād antarhito deveṣu trayastriṃśeṣv pratyaṣṭāt /",
    "T08suvrnavu:43": " tasya devaputrasya bhavane tataḥ śakro devendras tasya devaputrasyaitat prakaraṇaṃ vistareṇākhyātavān /",
    "T08suvrnavu:44": " Sva Roy 7,3 - 9,10",
    "T08suvrnavu:45": " [5] yāvad asau devaputro devebhyas trayastriṃśebhyaś cyuto rājagṛhe nagare divākarasya sārthavāhasya patnyāḥ kukṣim avakrāntaḥ /",
    "T08suvrnavu:46": " sa yata eva tasyāḥ kukṣim avakrāntas tata eva tasyāḥ sārthavāhapatnyāḥ śarīre parā varṇapuṣkalatā prādurbhūtā /",
    "T08suvrnavu:47": " manojñaś ca gandhaḥ pravātum ārabdhaḥ /",
    "T08suvrnavu:48": " pañcāveṇikā dharmā ekatye paṇḍitajātīye mātṛgrāme /",
    "T08suvrnavu:49": " katame pañca /",
    "T08suvrnavu:50": " raktaṃ puruṣaṃ jānāti /",
    "T08suvrnavu:51": " viraktaṃ jānāti /",
    "T08suvrnavu:52": " kālaṃ jānāti /",
    "T08suvrnavu:53": " ṛtuṃ jānāti /",
    "T08suvrnavu:54": " garbham avakrāntaṃ jānāti /",
    "T08suvrnavu:55": " yasya sakāśād garbho 'vakrāmati taṃ jānāti /",
    "T08suvrnavu:56": " dārakaṃ jānāti /",
    "T08suvrnavu:57": " dārikāṃ jānāti /",
    "T08suvrnavu:58": " sa ced dārako bhavati dakṣiṇaṃ kukṣiṃ niśṛtya tiṣṭhati /",
    "T08suvrnavu:59": " sa ced dārikā bhavati /",
    "T08suvrnavu:60": " vāmaṃ kukṣin niḥsṛtya tiṣṭhati /",
    "T08suvrnavu:61": " sā āttamanāttamanā svāmine ārocayati /",
    "T08suvrnavu:62": " diṣṭyāryaputra varddhase /",
    "T08suvrnavu:63": " āpannasattvāsmi saṃvṛttā /",
    "T08suvrnavu:64": " yathā ca me dakṣiṇaṃ kukṣiṃ niśritya tiṣṭhati niyataṃ dārako bhaviṣyatīti /",
    "T08suvrnavu:65": " śrutvā ca punaḥ so 'py āttamanātamanāḥ pūrvakāyam abhyunnamayya dakṣiṇam bāhum abhiprasāryodānam udānayati /",
    "T08suvrnavu:66": " apy evāhaṃ cirakālābhilaṣitaṃ putramukhaṃ paśyeyaṃ jāto me syān nāvajātaḥ kṛtyāni me kurvvīta bhṛtaḥ pratibibhṛyād dāyādyaṃ pratipadyet /",
    "T08suvrnavu:67": " kulavaṃśo me cirasthitikaḥ syād asmākañ cātyatītakālagatānām alpaṃ vā prabhūtam vā dānāni datvā puṇyāni kṛtvā asmākañ ca nāmnā dakṣiṇām ādekṣyate",
    "T08suvrnavu:68": " idaṃ tayor yatra tatropapannayor gacchator anugacchatv iti",
    "T08suvrnavu:69": " Sva Roy 10,2 - 12,3",
    "T08suvrnavu:70": " [6] āpannasattvāñ caināṃ viditvā upariprāsādatalagatām ayantritāṃ dhārayati /",
    "T08suvrnavu:71": " śīte śītopakaraṇai uṣṇe uṣṇopakaraṇair vaidyaprajñaptair āhārair nātitiktair nātyamlair",
    "T08suvrnavu:72": " nātilavaṇair nātimadhurair nātikaṭukair nātikaṣāyais tiktāmlalavaṇamadhurakaṭukakaṣāyavivarjitair",
    "T08suvrnavu:73": " āhārair hārārdhahāravibhūṣitagātrtrīm apsarasam iva nandanavanavicāriṇīṃ mañcān mañcaṃ",
    "T08suvrnavu:74": " pīṭhāt pīṭham anavatarantīm adharimāṃ bhūmiṃ /",
    "T08suvrnavu:75": " na cāsyāḥ kiñcid amanojñaśabdaśravaṇaṃ yāvad eva garbhasya paripākāya /",
    "T08suvrnavu:76": " sā aṣṭānām vā navānām vā māsānām atyayāt prasūtā /",
    "T08suvrnavu:77": " dārako jāto 'bhirūpo darśanīyaḥ prāsādikaḥ sarvāṅgapratyaṅgopetaḥ /",
    "T08suvrnavu:78": " uttaptasuvarṇavarṇayā varṇapuṣkalatayā samanvāgataḥ sarvajanamanonayanaharaḥ suvarṇapītair vastrair avaguṇṭhitavigrahaḥ sarvaśarīrāc cāsya candanagandho vāti /",
    "T08suvrnavu:79": " mukhāc cāsya nīlotpalagandhaḥ /",
    "T08suvrnavu:80": " tasya jātamātrasya tasmin gṛhe vastravarṣaṃ karṇikārakusumavarṣañ ca patitam /",
    "T08suvrnavu:81": " tāni ca vastrāṇi suvarṇavarṇāni /",
    "T08suvrnavu:82": " Sva Roy 12,3 - 14,3",
    "T08suvrnavu:83": " [7] tatas tām atyadbhutāṃ tasya ca rūpaudāryasampadāṃ dṛṣṭvā divākarasya sārthavāhasya patnī parijanaś ca param vismayam āpannaḥ /",
    "T08suvrnavu:84": " divākaraś ca sārthavāho gṛhasya bahir dvārakoṣṭhake sthitaḥ /",
    "T08suvrnavu:85": " tasya niveditaṃ sārthavāho diṣṭyā varddhase putras tu jāta iti /",
    "T08suvrnavu:86": " sa hṛṣṭatuṣṭodagramanā gṛhaṃ praviṣṭo yāvat paśyati kumāram atyantam abhirūpaṃ darśanīyaṃ /",
    "T08suvrnavu:87": " prāsādikaṃ sarvāṅgapratyaṅgopetaṃ /",
    "T08suvrnavu:88": " uttaptasuvarṇavarṇayā varṇapuṣkalatayā samanvāgataṃ sarvajanamanonayanaharaṃ suvarṇapītair vastrair avaguṇṭhitavigrahaṃ kāyāc cāsya candanagandho vāti mukhāc ca nīlotpalagandhaḥ /",
    "T08suvrnavu:89": " vastravaryaṃ karṇikārakusumavarṣañ ca patitaṃ /",
    "T08suvrnavu:90": " tāni ca vastrāṇi suvarṇavarṇāni dṛṣṭvā ca punaḥ paramaprītiprāmodya udānam udānayati",
    "T08suvrnavu:91": " aho lābhā me sulabdhāḥ aho paripūṇo me manoratho yasya me īdṛśaḥ puṇyamaheśākhyaḥ putro jāta iti /",
    "T08suvrnavu:92": " hṛṣṭatuṣṭapramuditamanās tāni ca vastrāṇi śramaṇabrāhmaṇakṛpaṇavanīpakasuhṛtsambandhibāndhavebhyo dattāni /",
    "T08suvrnavu:93": " Sva Roy 14,3 - 17,3",
    "T08suvrnavu:94": " [8] tasya ca kumārasya trīṇi saptakāny ekaviṃśati divasān vistareṇa jātamātrasya jātimahaṃ kṛtvā nāmadheyaṃ vyavasthāpyate /",
    "T08suvrnavu:95": " kiṃ bhavatu dārakasya nāmeti /",
    "T08suvrnavu:96": " jñātaya ucur ayaṃ kumāra uttaptasuvarṇavarṇayā varṇapuṣkalatayā samanvāgataḥ /",
    "T08suvrnavu:97": " tasmād bhavatu kumārasya suvarṇavarṇa iti nāma suvarṇavarṇa iti nāmadheyaṃ vyavasthāpitaṃ suvarṇavarṇaḥ kumāro 'ṣṭābhyo dhātrībhyo 'nupradattaḥ",
    "T08suvrnavu:98": " dvābhyām aṅkadhātrībhyāṃ dvābhyāṃ kṣīradhātrībhyāṃ dvābhyāṃ maladhātrībhyāṃ dvābhyāṃ",
    "T08suvrnavu:99": " krīḍanikābhyāṃ dhātrībhyāṃ yāvad āśu varddhate hradastham iva paṅkajam sa yadā mahān",
    "T08suvrnavu:100": " saṃvṛttaḥ tadā lipyām upanyastaḥ saṃkhyāyāṃ gaṇanāyāṃ mudrāyāṃ uddhāre nyāse nikṣepe",
    "T08suvrnavu:101": " vastuparīkṣāyāṃ vastraparīkṣāyāṃ vastraparīkṣāyāṃ ibhiparīkṣāyāṃ aśvaparīkṣāyāṃ dāruparīkṣāyāṃ",
    "T08suvrnavu:102": " ratnaparīkṣāyāṃ kumāraparīkṣāyāṃ kumārikāparīkṣāyāṃ so 'ṣṭāsu parīkṣāsūdghāṭako vācakaḥ",
    "T08suvrnavu:103": " paṇḍitaḥ paṭupracāraḥ samvṛttaḥ /",
    "T08suvrnavu:104": " sa ca śrāddho bhadraḥ kalyāṇāśayaḥ ātmahitaparahitaṃ pratipannaḥ /",
    "T08suvrnavu:105": " kāruṇiko mahātmā dharmmakāmaḥ satvatsalas tena ca śāstrāṇy adhītāni /",
    "T08suvrnavu:106": " so 'tyantaṃ puṇyamaheśākhyo yac cintayati /",
    "T08suvrnavu:107": " yat prārthayati /",
    "T08suvrnavu:108": " vastrādikan dhanaṃ sarvan tat tathaiva sampadyate /",
    "T08suvrnavu:109": " kin tu na vijānāty aham eva puṇyamaheśākhya iti /",
    "T08suvrnavu:110": " divākaraś ca sārthavāho ratnatrayaśaraṇagamanaprabhāvān me putro jāta iti bhūyasyā mātrayā bhagavac chāsane 'bhiprasannaḥ sa kālena kālaṃ bhagavacchāsane kārāṅ karoti sma /",
    "T08suvrnavu:111": " Sva Roy 17,3 - 19,5",
    "T08suvrnavu:112": " [9] tena khalu samayena rājagṛhe nagare vimalo nāma sārthavāho mahāsamudrāt saṃsiddhayānapātro",
    "T08suvrnavu:113": " 'bhyāgatas tenārddhatrayodaśaparivāraṃ buddham bhagavantaṃ bhojayitvā ekaiko bhikṣus",
    "T08suvrnavu:114": " tricīvareṇācchāditas tasya yaśasā sarvo loka āpūrṇaḥ sārthasya saphalaṃ mahāsamudrāvataraṇaṃ",
    "T08suvrnavu:115": " sārthavāhaśabdaś ca yenaivaṃ bhagavacchāsane kārāḥ kṛtā iti /",
    "T08suvrnavu:116": " divākarasya sārthavāhasya śrutvā sparddhā jātā /",
    "T08suvrnavu:117": " aham api mahāsamudram avatarāmi /",
    "T08suvrnavu:118": " yadi tataḥ saṃsiddhayānapātro 'bhyāgacchāmi /",
    "T08suvrnavu:119": " yāvantaḥ ke cana bhagavacchrāvakā jambūdvīpe prativasanti bhagavantaṃ vijñapya tān",
    "T08suvrnavu:120": " aikadhya sannipātya praṇītenāhāreṇa santarpya ekaikaṃ bhikṣuṃ mahārheṇa tricīvareṇācchādayiṣyāmīti /",
    "T08suvrnavu:121": " tena patnyā eṣa vṛttānto niveditaḥ /",
    "T08suvrnavu:122": " sā kathayati svāmin ṛdhyantu tava saṅkalpāḥ /",
    "T08suvrnavu:123": " paripūryantām manorathā iti /",
    "T08suvrnavu:124": " tato divākaraḥ sārthavāho rājagṛhe nagare yāvat trir api ghaṇṭāvaghoṣaṇaṅ kārayitvā",
    "T08suvrnavu:125": " pañcavaṇikaśataparivāro mahāsamudram avatīrṇas tasya tasmin mahāsamudre 'vatīrṇasya",
    "T08suvrnavu:126": " bhagavān parinirvṛtas tatra sthitasyaiva cāsya sthaviramahākāśyapo 'pi parinirvṛto",
    "T08suvrnavu:127": " Sva Roy 19,5 - 21,3",
    "T08suvrnavu:128": " [10] yāvad apareṇa samayena suvarṇavarṇaḥ kumāro veṇuvanaṅ gatas tatra bhikṣur anityatāpratisaṃyuktā gāthā svādhyāyati sma /",
    "T08suvrnavu:129": " āyur divā ca rātrau ca carato vā sthitasya vā /",
    "T08suvrnavu:130": " sroto mahānadīnām vā yāty eva na nivartate /1/",
    "T08suvrnavu:131": " yeṣāṃ rātrinivāsena āyur alpataram bhavet /",
    "T08suvrnavu:132": " alpodake ca matsyānāṃ kā nu teṣāṃ rati bhavet /2/",
    "T08suvrnavu:133": " parijīrṇam idaṃ rūpaṃ roganīḍaṃ prabhaṅguraṃ /",
    "T08suvrnavu:134": " bhetsyati pūtisaṃghātaṃ maraṇāntaṃ hi jīvitaṃ /3/",
    "T08suvrnavu:135": " na cirād vata kāyo 'yaṃ pṛthivīm adhiśeṣyate /",
    "T08suvrnavu:136": " śūnyo vyapeta vijñāno nirastaṃ vā kaḍaṅgaraṃ /4/",
    "T08suvrnavu:137": " kim anena śarīreṇa pūtivisravatā sadā /",
    "T08suvrnavu:138": " nityaṃ rogābhibhūtena jarāmaraṇabhīruṇā /5/",
    "T08suvrnavu:139": " anena pūtikāyena bhaṅgureṇātureṇa ca /",
    "T08suvrnavu:140": " mīmita paramāṃ śāntiṃ yogakṣemam anuttaram iti /6/",
    "T08suvrnavu:141": " Sva Roy 21,3 - 23,1",
    "T08suvrnavu:142": " [11] athaitā gāthāḥ śrutvā suvarṇavarṇaḥ kumāraḥ samvignaḥ saṃsārān nirvāṇānuśaṃsadarśī /",
    "T08suvrnavu:143": " tasya bhikṣor vandanāṃ kṛtvā pṛcchati /",
    "T08suvrnavu:144": " ārya kim idam iti bhikṣuṇābhihitam āyuṣman buddhavacanam iti /",
    "T08suvrnavu:145": " tasya śrutvā bhagavacchāsane mahān prasāda utpannaḥ pravrajyābhilāṣo mokṣābhilāś ca /",
    "T08suvrnavu:146": " tatas tasya bhikṣoḥ satkṛtya pādayor nipatya kathayaty ārya pravrajitum icchāmi /",
    "T08suvrnavu:147": " tadanukampām upādāya māṃ pravrājayitum arhasīti /",
    "T08suvrnavu:148": " bhikṣuṇābhihitam āyuṣman kim anujñāto 'si mātāpitṛbhyām iti /",
    "T08suvrnavu:149": " sa kathayati neti /",
    "T08suvrnavu:150": " bhikṣuḥ kathayati gacchāyuṣmān mātāpitarau tāvad avalokaya na hy ananujñātaṃ mātāpitṛbhyām vayaṃ pravrājayāma iti /",
    "T08suvrnavu:151": " sa kathayaty evaṅ karomīti /",
    "T08suvrnavu:152": " Sva Roy 23,1 - 26,5",
    "T08suvrnavu:153": " [12] tataḥ suvarṇavarṇaḥ kumāraḥ saṃsārabhayodvignamanāḥ svaniveśanaṃ gatvā mātuḥ pādayor nipatya kathayaty ambānujānīhi māṃ pravrajāmi svākhyāte dharmavinaye /",
    "T08suvrnavu:154": " iti śrutvāsya mātā paramaviṣādam āpannā /",
    "T08suvrnavu:155": " urasi prahāraṃ dattvā kathayati /",
    "T08suvrnavu:156": " putra tvam me ekaputrakaḥ priyo manāpaḥ kānto 'pratikūlo manorathaśataiḥ pratilabdhaḥ /",
    "T08suvrnavu:157": " kathan nāma tvaṃ mām apahāya pravrajasīti /",
    "T08suvrnavu:158": " sa kathayaty ambāvaśyaṃ bhāvī priyaviprayogas tad anujānīhi māṃ pravrajāmi svākhyāte dharmavinaya iti /",
    "T08suvrnavu:159": " tasya śrutvā mahān samvego jātaḥ sā bāṣpagadgadakaṇṭhī provāca /",
    "T08suvrnavu:160": " putra mā māṃ trir api vakṣyasi /",
    "T08suvrnavu:161": " mā me uṣṇaṃ śoṇitaṃ mukhād āgamiṣyatīti /",
    "T08suvrnavu:162": " sā saṃlakṣayati /",
    "T08suvrnavu:163": " yādṛśo 'sya vyavasāyo na śakṣyam evaṃ mayā nivārayitum /",
    "T08suvrnavu:164": " upāyasamvidhānaṅ karomīti /",
    "T08suvrnavu:165": " tataḥ sā kathayati /",
    "T08suvrnavu:166": " putra tava pitā buddhaśāsane kārāṅ kariṣyātīti mahāsamudram avatīrṇaḥ /",
    "T08suvrnavu:167": " sa yāvan nāgacchati /",
    "T08suvrnavu:168": " tāvat tvān nānujānāmi /",
    "T08suvrnavu:169": " yady asāv āgata tvām anujñāsyati pravrajiṣyasīti /",
    "T08suvrnavu:170": " sa mātṛbhaktaḥ saṃlakṣayati /",
    "T08suvrnavu:171": " yadi bhūyo 'py enāṃ vakṣyāmi kadācid eṣā mahāntaṃ samvegam āpasyate /",
    "T08suvrnavu:172": " tad yāvan me pitā nāgacchati tāvat tiṣṭhāmīti /",
    "T08suvrnavu:173": " sa tuṣṇīm avasthitaḥ /",
    "T08suvrnavu:174": " yadā ca suvarṇavarṇaḥ kumāro vīthīm avatarati /",
    "T08suvrnavu:175": " tadā lokas tasya rūpodāryasampadaṃ dṛṣṭvā nirīkṣamāṇo na_atra tṛptim upayāti /",
    "T08suvrnavu:176": " sa mahājanakāyasya vallabho jātas tasya rūpaudārya sampadā samākṛṣṭamanaso 'tyantaṃ kāmavimukhatāṃ dṛṣṭvā mātā saṃlakṣayati /",
    "T08suvrnavu:177": " dhik kaṣṭaṃ yādṛśo 'sya vyavasāyas tadāpy eṣa mām apahāya pravrajiṣyatīti /",
    "T08suvrnavu:178": " tato nityaṃ śaṅkitamanasā tasyānukūlaṃ pravartitum ārabdhā //",
    "T08suvrnavu:179": " Sva Roy 26,3 - 27,28",
    "T08suvrnavu:180": " [13] suvarṇavarṇaḥ kumāro 'bhīkṣṇam paṇḍitān śramaṇān brāhmaṇān sevate /",
    "T08suvrnavu:181": " sa tatra yat subhāṣitaṃ mokṣamātrānukūlaṃ śṛṇoti /",
    "T08suvrnavu:182": " tatpustake 'bhilikhati /",
    "T08suvrnavu:183": " divākarasya ca sārthavāhasya rājagṛhān nagarād bahir udyānaṃ puṣpaphalasalilasampannaṃ /",
    "T08suvrnavu:184": " tataḥ suvarṇavarṇaḥ kumāras tat paitṛkam udyānaṃ dine dine gatvā subhāṣitapustakaṃ vācayaṃs tiṣṭhati /",
    "T08suvrnavu:185": " tena khalu samayena rājagṛhe nagare kāśisundarī nāma veśyā prativasati /",
    "T08suvrnavu:186": " strīrūpayauvanasampannā mahājanavallabhā rājñaś cājātaśatroḥ pracaṇḍanāmāmātyas tasya rājño 'tyartham bahumataḥ /",
    "T08suvrnavu:187": " sa kāśisundaryāṃ dārikāyām atyartaṃ saṃraktacittas tayā saha dine dine svam udyānaṅ gatvā ratikrīḍām anubhavati /",
    "T08suvrnavu:188": " Sva Roy 28,1 - 31,4",
    "T08suvrnavu:189": " [14] yāvad apareṇa samayena kāśisundarīdārikā sarvālaṅkāravibhūṣitā rājagṛhān nirgatya pracaṇḍasyāmātyasyodyānaṃ saṃprasthitā /",
    "T08suvrnavu:190": " suvarṇavarṇaś ca kumāro rājagṛhān nagarān nirgatya svam udyānaṅ gacchati /",
    "T08suvrnavu:191": " adrākṣīt kāśisundarī dārikā suvarṇavarṇaṃ kumāram atyantam abhirūpaṃ darśanīyaṃ prāsādikaṃ sarvāṅgapratyaṅgopetam uttaptasuvarṇavarṇayā varṇapuṣkalatayā samanvāgataṃ /",
    "T08suvrnavu:192": " sarvajanamanonayanaharaṃ suvarṇavarṇapītair vastrair avaguṇṭhitavigrahaṃ dṛṣṭvā ca punar asyā etad abhavat /",
    "T08suvrnavu:193": " aho rūpaudāryasampadaḥ /",
    "T08suvrnavu:194": " aho varṇapuṣkalatā kṛtabhāgyā sā nārī yasyā eṣa bharttā bhaviṣyatīti /",
    "T08suvrnavu:195": " sā tasmin atyantam ākṣiptā saṃlakṣati /",
    "T08suvrnavu:196": " mandabhāgyā sā nārī sā īdṛśena puruṣeṇa sārddhaṃ ratikrīḍān nānubhavati /",
    "T08suvrnavu:197": " vayaṃ rūpajīvinyaḥ /",
    "T08suvrnavu:198": " sādhāraṇapuruṣāṇām eṣa ca kumāraḥ pratyagrayauvanasamanvāgataḥ /",
    "T08suvrnavu:199": " yan nv aham enaṃ tathā pralobhayeyaṃ yathā mamānena saha saṃyogo bhaved iti /",
    "T08suvrnavu:200": " sā tasya purataḥ sthitvā nimittam upadarśayitum ārabdhā /",
    "T08suvrnavu:201": " sa mahātmā prakṛtyaiva kāmavimukhatvān nirvāṇapravaṇatvād vā ca na tāṃ samanvāharati /",
    "T08suvrnavu:202": " Sva Roy 31,4 - 35",
    "T08suvrnavu:203": " [15] sā saṃlakṣayati nūnam eṣa lajjīyate /",
    "T08suvrnavu:204": " teneha māṃ na samanvāharaty eṣa codyānaṃ samprasthito 'ham api tatraiva gacchāmi /",
    "T08suvrnavu:205": " tatra cainaṃ pracchanne pralobhayiṣyāmīti sā tasya pṛṣṭhato 'nubaddhā suvarṇavarṇena kumāreṇopalakṣitā tenāgrataḥ praviśya tasyodyānasya dvāraṃ baddhaṃ /",
    "T08suvrnavu:206": " kāśisundarī dārikā kathayati /",
    "T08suvrnavu:207": " kumāra katham evaṃ yujyate /",
    "T08suvrnavu:208": " ahaṃ tvām uddiśyāgatā /",
    "T08suvrnavu:209": " na yuktaṃ tava mayy evaṃ naiṣṭhuryam upadarśayitum iti /",
    "T08suvrnavu:210": " sa naiva tasyāḥ prativacanaṃ dadāti /",
    "T08suvrnavu:211": " sā saṃlakṣayati /",
    "T08suvrnavu:212": " dvābhyām atra bhavitavyaṃ /",
    "T08suvrnavu:213": " atha vātyantaṃ kāmair anarthī /",
    "T08suvrnavu:214": " athavā mahatā dainyenāvaṣṭabdhaḥ /",
    "T08suvrnavu:215": " sarvathā na śakyam eṣa mayā rūpeṇa vā vacasā vā ārādhayituṃ sparśenainam ārādhayiṣyāmi /",
    "T08suvrnavu:216": " eṣa ca māṃ dṛṣṭvā dvāraṃ badhnāti /",
    "T08suvrnavu:217": " ka upāyaḥ syād yenāham enaṃ pracchannam āsādayeyaṃ /",
    "T08suvrnavu:218": " atha vāpratisaṃviditam evāsya śvaḥ prathamataram āgatya etam udyānaṃ praviśya sthāsyāmi",
    "T08suvrnavu:219": " parata enam āgatam āliṅganādibhiḥ gātrasaṃsparśanais tathārādhayiṣyāmi yathā me vaśago bhaviṣyatīti /",
    "T08suvrnavu:220": " saivam anuvicintya pratinivṛtya nagaraṃ praviṣṭā /",
    "T08suvrnavu:221": " taṃ ca divasaṃ pracanṇḍasyāmātyasyodyānaṃ na gatā //",
    "T08suvrnavu:222": " Sva Roy 33-35",
    "T08suvrnavu:223": " [16] pracaṇḍo 'py amātyaḥ sve udyāne tām udīkṣamānaś ciraṃ parikhinnaḥ sūryasyāṣṭaṅgamanakālasamaye",
    "T08suvrnavu:224": " nagaraṃ praviṣṭas tena sve gṛhe kāśisundaryā dūto 'nupreṣitaḥ kim arthaṃ tvam adya",
    "T08suvrnavu:225": " mamodyānaṃ nāgateti /",
    "T08suvrnavu:226": " kāśisundarī dārikā vyākṣepaṃ kṛtavatī āryaputrādya me śirorujātīva bādhate yenodyānaṃ nāgateti /",
    "T08suvrnavu:227": " mitrāmitramadhyamo lokas tasyāpareṇākhyātaṃ /",
    "T08suvrnavu:228": " na tasyāḥ śirorujā bādhate 'pi tv eṣā suvarṇavarṇasya kumārasya sakāśam udyānaṃ gatā /",
    "T08suvrnavu:229": " tasmād udyānān mayā pratyāgacchantī dṛṣṭeti /",
    "T08suvrnavu:230": " śrutvā pracaṇḍasyāmātyasya krodhaparyavasthānam utpannaṃ /",
    "T08suvrnavu:231": " tataḥ saṃlakṣayati tādṛśam anarthaṃ kariṣyāmi /",
    "T08suvrnavu:232": " yathā śvaḥ kāśisundarī dārikā na bhaviṣyati /",
    "T08suvrnavu:233": " suvarṇavarṇaś ca kumāra iti /",
    "T08suvrnavu:234": " pratikruṣṭaṃ caitad vairāṇāṃ yad uta strīvairam iti /",
    "T08suvrnavu:235": " sa krodhāgninā dahyamānahṛdayas tān niśāṃ kṛcchreṇātināmitavān /",
    "T08suvrnavu:236": " tataḥ prabhātāyāṃ rajanyām anyatamam āptapuruṣam āmantrayate /",
    "T08suvrnavu:237": " khaḍgam gṛhāṇa rājagṛhād bahir udyānaṃ gamiṣyāmi tatrāsti me kiñcid ātyayikaṃ prayojanam",
    "T08suvrnavu:238": " ity evaṃ svāminn iti sa puruṣaḥ khaḍgam ādāya tasya pṛṣṭhato 'nubaddhas tataḥ pracaṇḍo",
    "T08suvrnavu:239": " 'mātyas tena puruṣeṇa sārdhaṃ rājagrān nirgatya divākarasya sārthavāhasyodyānaṃ praviśyāvasthitaḥ //",
    "T08suvrnavu:240": " Sva Roy 36,1 - 39,1",
    "T08suvrnavu:241": " [17] kāśisundary api dārikā vicitravastrālaṅkārālaṅkṛtaśarīrā rājagṛān nāgarān nirgatya divākarasya sārthavāhasyodyānaṅ gatā /",
    "T08suvrnavu:242": " sā tatra praviṣṭā yāvat paśyati pracaṇḍam amātyaṃ dṛṣṭvā ca punaḥ saṃtrastā /",
    "T08suvrnavu:243": " saṃlakṣayaty eṣa prakṛtyaiva pracaṇḍo niyataṃ me 'dya mahāntam anarthaṅ karotīti pratinivarttitukāmābhūt /",
    "T08suvrnavu:244": " tataḥ pracaṇḍo 'mātyas tāṃ dṛṣṭvā krodhāgnijvalitamanās triśikhāṃ lalāṭe bhṛkurṭiṃ",
    "T08suvrnavu:245": " kṛtvā pradhāvitas tatas tāṃ sarabhasaṃ keśeṣu gṛhītvā nirdayam avāṅmukhīṃ pṛthivyāṃ",
    "T08suvrnavu:246": " pātayitvā samākṛṣṭavān evañ cāha tvam ihāgatya suvarṇavarṇena kumāreṇa sārddhaṃ paricārayasi /",
    "T08suvrnavu:247": " mama caivaṅ kathayasi /",
    "T08suvrnavu:248": " śirorujātīva me bādhate /",
    "T08suvrnavu:249": " yena tvatsakāśaṇ nāgateti /",
    "T08suvrnavu:250": " tad adya te tādṛśam maryādābandhāṃ karomi yena punar na bhavatī jīvalokaṃ drakṣyati /",
    "T08suvrnavu:251": " suvarṇavarṇena kumāreṇa sārddhaṃ paricārayiṣyāmīti /",
    "T08suvrnavu:252": " tac chrutvā kāśisundarī dārikā tadākarṣaṇaparākarṣaṇajaṃ duḥkham agaṇayitvā maraṇabhayabhītā bāṣpoparuddhyamānagadagadakaṇṭhī hā idānīn na bhaviṣyāmīti",
    "T08suvrnavu:253": " kampamānagātrī pracaṇḍasyāmātyasya pādayor nipatya karuṇadīnavilamvitair akṣarair uvāca prasīdatv āryaputro nārhasi māṃ praghātayitum iti nityāparādho mātṛgrāmaḥ /",
    "T08suvrnavu:254": " itaḥ prabhṛti na bhūya evaṅ kariṣyāmi /",
    "T08suvrnavu:255": " yāvajjīvan te dāsī bhaviṣyāmi /",
    "T08suvrnavu:256": " tad alam anena sāhasena prayaccha jīvitam iti /",
    "T08suvrnavu:257": " tasya durātmana evaṃ karuṇadīnavilamvitair akṣarair ucyamānasya krodhāgnir vardhata eva /",
    "T08suvrnavu:258": " tatas taṃ sahāyakam uvāca śīghram asyā anena khaḍgenotkṛttamūlaṃ śiraḥ kṛtvā pṛthivyān nipātayety //",
    "T08suvrnavu:259": " Sva Roy 39,1 - 43,2",
    "T08suvrnavu:260": " [18] atha sa puruṣas tasya durātmano 'nyāyavaco duraktam upaśrutya kampitum ārabdhaḥ /",
    "T08suvrnavu:261": " cintayati ca /",
    "T08suvrnavu:262": " aho nairghṛṇyam eṣā hi strī bahuprakāram asyopayuktā /",
    "T08suvrnavu:263": " tat kathan nāma svalpasyāparādhasyārthe praghātayitum icchati /",
    "T08suvrnavu:264": " aho vayam api jīvikābhayabhītā yena nāmāsyāśīviṣaprakhyasya puruṣādhamasya pārṣve tiṣṭhāmaḥ /",
    "T08suvrnavu:265": " sarvathāhaṃ mahāsaṅkaṭam anupraviṣṭaḥ /",
    "T08suvrnavu:266": " kim atra prāptakālaṃ atha vā sphuṭam enaṃ vakṣyāmi kadācid eva sphuṭam ucyamānaḥ pratinivartetāsmāt pāpakād asaddharmād iti /",
    "T08suvrnavu:267": " viditvā samvignamanās tasyāś ca striyās tair atikaruṇair vilāpair dravīkṛtasantāno bāṣpāmbupariplutaq_īkṣaṇaḥ kṛtakarapuṭaḥ pracaṇḍam amātyam uvāca /",
    "T08suvrnavu:268": " prasīdatu svāmī nārhasi mām evaṃvidhe 'kārye niyojayitun nāhaṃ niṣādo nāpi vadhyaghātakaḥ",
    "T08suvrnavu:269": " kathaṃ hi nāma yat karmma vadhyaghātakānām api notsahate manas tatkarmaṇi pratārayati māṃ svāmī /",
    "T08suvrnavu:270": " eṣā ca strī prakāśātyartham abhirūpā darśanīyā prāsādikā sarvakalābhijñā rājagṛhanivāsino nānādigdeśābhyāgatasya ca vidagdhajanasyātīva vallabhā",
    "T08suvrnavu:271": " sāmānyam idaṃ manuṣyāṇāṃ ratisthānaṃ /",
    "T08suvrnavu:272": " kathaṃ hi nāma svāmin prajñātamanuṣyasya vicakṣaṇasyāsminn anunayasthāne dveṣa utpannas tad alam īdṛśena lokadvayavirudhāvāhakena vyavasāyena",
    "T08suvrnavu:273": " prasīda nārhasi mām ātmanañ cānena duścaritāgninā dagdhum /",
    "T08suvrnavu:274": " api ca svāmin /",
    "T08suvrnavu:275": " eṣā hi sukumārāṅgī rūpayauvanaśālinī /",
    "T08suvrnavu:276": " prītim etām manuṣyāṇāṃ manye mārtimatīm iva /1/",
    "T08suvrnavu:277": " karuṇaiḥ karuṇair dīnair madhurair akṣarair iyaṃ /",
    "T08suvrnavu:278": " vijñapayati svāmiṃs te dṛṇāti mama mānasaṃ /2/",
    "T08suvrnavu:279": " kampate hṛdayam me 'dya śrutvā dīptaṃ vacas tava /",
    "T08suvrnavu:280": " ko 'sau nirghṛṇacittaḥ syād ya imāṃ hantum edhate /3/",
    "T08suvrnavu:281": " mlecchā api naināṃ hantum utsahante sunirghṛṇāḥ /",
    "T08suvrnavu:282": " kathan nu mama tāṃ hantuṃ svāmin utsahate manaḥ /4/",
    "T08suvrnavu:283": " paśūnām api yāṃ dṛṣṭvā bhavaty anunayo mahān /",
    "T08suvrnavu:284": " tasyāḥ ko manuṣyo bhūtvā śastreṇa prahariṣyati /5/",
    "T08suvrnavu:285": " tat prasīda tavāyuktam api śrotum idam vacaḥ /",
    "T08suvrnavu:286": " prāg eva acarituṃ svāmin karmmedam atidāruṇam iti /6/",
    "T08suvrnavu:287": " Sva Roy 43,2 - 45,46",
    "T08suvrnavu:288": " [19] atha sa durātmā vipannāśayatvād evam api hṛdayagrāhakair vacobhis tena puruṣeṇābhidhiyamāno naiva svacittaṃ pratilabhate //",
    "T08suvrnavu:289": " saroṣabhrūlatābhaṅgaraudreṇa ca mukhena taṃ puruṣam uvāca //",
    "T08suvrnavu:290": " bhoḥ puruṣa kas tavāsyāṃ upary anunayo yan nāma madīyām ājñāṃ vilaṅghya necchasy",
    "T08suvrnavu:291": " enāṃ praghātayituṃ sarvathā yadi tvam enāṃ praghātayiṣyasīty evaṃ kuśalan no cen",
    "T08suvrnavu:292": " na praghātayiṣyasi tavādya jīvitaṃ ca bhaviṣyatīti /",
    "T08suvrnavu:293": " tato 'sau puruṣas tasya tat karkaśaṃ vyavasāyaṃ buddhvā bhītaś cintayituṃ pravṛttaḥ /",
    "T08suvrnavu:294": " aho paramaśaṅkaṭam anupraviṣṭo 'smi /",
    "T08suvrnavu:295": " sa ced asyājñāṃ na kariṣyāmi niyatam adya māṃ jīvitād vyaparopayiṣyati /",
    "T08suvrnavu:296": " yo hi nāmaivaṃvidhiṃ mātṛgrāmaṃ bahuprakāram upayuktaṃ praghātayitum udyataḥ sa māṃ na praghātayiṣyatīti /",
    "T08suvrnavu:297": " kuta etat kathañ ca nāma manuṣyo 'ham ity ātmānam manye /",
    "T08suvrnavu:298": " īdṛśyā janapadakalyāṇinyāḥ striyāḥ śarīre śastraṃ nipātayiṣyāmi /",
    "T08suvrnavu:299": " sarvathā kāmaṃ svajīvitavināśo na tv evāsyāḥ prahāraṃ dāsyāmīti niścayaṃ kṛtavāṃs",
    "T08suvrnavu:300": " tasya buddhir utpannā yady ahaṃ khaḍgam ādāya niṣpalāyeyaṃ evaṃ mayā tv ātmā parirakṣito bhaviṣyati /",
    "T08suvrnavu:301": " kāśisundarī dāriketi /",
    "T08suvrnavu:302": " sa khaḍgam ādāya tasmād udyānād niṣkramya sarvajavena niḥpalānaḥ /",
    "T08suvrnavu:303": " pracaṇḍo py amātyas tasya pṛṣṭhato dvārakoṣṭhaṃ yāvad anubaddhaḥ /",
    "T08suvrnavu:304": " Sva Roy 46,1 - 48,49",
    "T08suvrnavu:305": " [20] tataḥ kāśisundarī dārikā gatapratyāgataprāṇam ivātmānam manyamano tvaritatvaritam utthāya niḥpalāyāmīti prākārasamīpam abhigatā /",
    "T08suvrnavu:306": " sā coccaḥ prākāraṃ na śaknoti vilaṅghayituṃ /",
    "T08suvrnavu:307": " pracaṇḍaś cāmātyaḥ pratinivṛtya yāvat tasmin pradeśe kāśisundarīṃ dārikān na paśyati /",
    "T08suvrnavu:308": " itaś cāmutaś ca vyavalokayitum ārabdho yāvat paśyati prākārasamīpam abhigatāṃ sa tvaritatvaritaṃ tasyāḥ samīpaṃ gantum ārabdhaḥ /",
    "T08suvrnavu:309": " tatra ca kṛṣṇasarppo 'vasthitaḥ /",
    "T08suvrnavu:310": " tena sā dakṣiṇe caraṇe daṣṭā sa tāṃ dṛṣṭvā niṣpalānaḥ /",
    "T08suvrnavu:311": " kāśisundarī dārikā saṃlakṣayati /",
    "T08suvrnavu:312": " eṣaḥ ca pracaṇḍo mām āgatya praghātayiṣyatīti /",
    "T08suvrnavu:313": " tadgatamānasā maraṇabhayatrastā na vijānāti /",
    "T08suvrnavu:314": " yathāhaṃ kṛṣṇasarpeṇa daṣṭeti /",
    "T08suvrnavu:315": " pracaṇḍaś cāmātyas tam atimuktakalatāgahanam anuprāptaḥ /",
    "T08suvrnavu:316": " tatas tena durātmanā nirghṛṇahṛdayena tīvradveṣaparyākulīkṛtamanasā kāśisundarīṃ dārikāṃ tasmād atimuktakalatāgahanād ākṛṣya tasyāḥ śirasi pārṣṇiprahāro dattaḥ /",
    "T08suvrnavu:317": " sukumārā sā strī tena prahāreṇa viṣavegena ca mūrcchitā pracaṇḍo 'py amātyas tān",
    "T08suvrnavu:318": " nirīkṣitum ārabdho yāvat paśyati niśceṣṭāṃ bhūmau nipatitāṃ tasyaitad abhavan mṛteyam idānīṃ gacchāmīti /",
    "T08suvrnavu:319": " tataś ca māṃ mā kaścid drakṣyatīti /",
    "T08suvrnavu:320": " prākāraṃ vilaṅghyānyena pathā rājagṛhaṃ praviṣṭaḥ /",
    "T08suvrnavu:321": " tena praviśya rājapuruṣāḥ samājñāptā /",
    "T08suvrnavu:322": " gacchata divākarasya sārthavāhasyodyānaṃ pratyavekṣadhvam iti /",
    "T08suvrnavu:323": " te saṃprasthitāḥ /",
    "T08suvrnavu:324": " Sva Roy 49,1 - 50,5",
    "T08suvrnavu:325": " [21] suvarṇavarṇaś ca kumāro rājagṛhān niṣkramya svam udyānam anuprāptaḥ /",
    "T08suvrnavu:326": " yāvat paśyati kāśisundarīṃ dārikām itaś cāmutaś ca samāhṛṣṭāṃ muktakeśīṃ niśceṣṭāṃ bhūmau nipatitāṃ dṛṣṭvā cāsya mahāsamvega utpannaḥ /",
    "T08suvrnavu:327": " tenopalakṣitaṃ kenāpy eṣā durātmanā nirghṛṇahṛdayena tyaktaparalokena vairānubaddhenāhānīya praghātitā bhaviṣyati /",
    "T08suvrnavu:328": " dhik kaṣṭam īdṛśā api nāma sattvā bhavanti /",
    "T08suvrnavu:329": " ya evaṃvidhe mātṛgrāme nirdayāḥ praharantīti /",
    "T08suvrnavu:330": " tena tad udyānaṃ sarvaṃ pratyavekṣitaṃ yāvan na kiñcit paśyati tasyaiva tad abhavad eṣā strī prajñātā 'sminn udyāne praghātitā /",
    "T08suvrnavu:331": " atra na kiñcit paśyāmi /",
    "T08suvrnavu:332": " sarvathā durātmanā kenāpi svadaurātmyam antargataṃ prakaṭīkurvatā mana mastake 'yaśo 'śanir nipātita iti /",
    "T08suvrnavu:333": " sa caivaṃ samvignamanāḥ kare kapolaṃ dattvā cintāparo vyasthitaḥ /",
    "T08suvrnavu:334": " Sva Roy 50,5 - 52,3",
    "T08suvrnavu:335": " [22] te ca rājapuruṣāḥ saṃprāptaḥ /",
    "T08suvrnavu:336": " praviśya ca tad udyānaṃ pratyavekṣitum ārabdhāḥ /",
    "T08suvrnavu:337": " yāvat paśyanti kāśisundarīṃ dārikām itaś cāmutaś ca samāhṛṣṭāṃ muktakeśīṃ niśceṣṭāṃ bhūmau nipatitāṃ /",
    "T08suvrnavu:338": " dṛṣṭvā suvarṇavarṇasya kumārasya pūrvakarmavipākasāmarthyān na tāṃ kaścit paricchinatti /",
    "T08suvrnavu:339": " yatheyaṃ mūrcchiteti /",
    "T08suvrnavu:340": " kintarhi kālagateti /",
    "T08suvrnavu:341": " tatas te rājapuruṣāḥ parasparam ūcuḥ /",
    "T08suvrnavu:342": " bhavantaḥ eṣā strī kenāpi praghātiteti /",
    "T08suvrnavu:343": " tais tad udyānaṃ sarvaṃ pratyavekṣitaṃ /",
    "T08suvrnavu:344": " suvarṇavarṇaṃ kumāraṃ muktvā na kañcid anyaṃ paśyanti /",
    "T08suvrnavu:345": " taiḥ suvarṇavarṇaḥ kumāraḥ pṛṣṭaḥ /",
    "T08suvrnavu:346": " kumāra eṣā strī kena praghātiteti /",
    "T08suvrnavu:347": " sa kathayati bhavanto 'ham api na jāne mayāpy eṣā eva dṛṣṭeti /",
    "T08suvrnavu:348": " Sva Roy 52,3 - 54,5",
    "T08suvrnavu:349": " [23] atha te rājapuruṣāḥ parasparaṃ saṃjalpaṃ kartum ārabdhāḥ /",
    "T08suvrnavu:350": " bhavanta eṣa kumāro 'tyantavinīto nāsyedaṃ karma saṃbhāvyate /",
    "T08suvrnavu:351": " atra ca na kañcid anyaṃ paśyāmaḥ sarvathā paramasaṅkaṭam anupraviṣṭāḥ smaḥ /",
    "T08suvrnavu:352": " kathamatra pratipatavyam iti /",
    "T08suvrnavu:353": " tatraikaḥ kathayati /",
    "T08suvrnavu:354": " bhavanto na vayaṃ paricchettuṃ samarthā /",
    "T08suvrnavu:355": " etāṃ striyaṃ kumārañ ca karaṇamaṇḍapaṃ nayāmas tatrāmātyā eva paricchetsyantīti /",
    "T08suvrnavu:356": " tatas te rājapuruṣās tāṃ striyaṃ śivikām āropya suvarṇavarṇañ ca kumāram ādāya karaṇamaṇḍapaṅ",
    "T08suvrnavu:357": " gatās tatra ca karaṇamaṇḍape pracaṇḍo 'mātyaḥ pratipattyaivānukūlair vyavahāribhiḥ",
    "T08suvrnavu:358": " sārddhaṃ sanniṣaṇṇo 'bhūt /",
    "T08suvrnavu:359": " sannipatito yadbhūyasā tān eva rājapuruṣān āgamayamānas tena te dūrata eva dṛṣṭāḥ /",
    "T08suvrnavu:360": " pṛṣṭāś ca bhavantaḥ kim idam iti /",
    "T08suvrnavu:361": " tair ākhyātam eṣāsmābhiḥ strī divārakasya sārthavāhasyodyāne kālagatā dṛṣṭā tañ codyānam asmābhiḥ pratyavekṣitatam /",
    "T08suvrnavu:362": " suvarṇavarṇaṃ kumāraṃ muktvā na kañcid anyaṃ paśyāmaḥ eṣa cāsmābhiḥ pṛṣṭaḥ kumāraḥ /",
    "T08suvrnavu:363": " iyaṃ strī kena praghātiteti /",
    "T08suvrnavu:364": " anenākhyātam aham api bhavanto na jāne mayāpy eṣā evam eva dṛṣṭeti /",
    "T08suvrnavu:365": " tad idānīṃ svāmina evaṃ pravicārayantv iti /",
    "T08suvrnavu:366": " Sva Roy 54,5 - 56,4",
    "T08suvrnavu:367": " [24] pracaṇḍo 'mātyaḥ kathayati /",
    "T08suvrnavu:368": " bhavanto mūhūrtaṃ tāvad avīkṣadhvaṃ yāvad ahaṃ rājño nivedayāmīti /",
    "T08suvrnavu:369": " tena rājño 'jātaśatror gṛhaṃ gatvā daurvārikaḥ puruṣaḥ pṛṣṭo bhoḥ puruṣadevaḥ kiṃ karotīti /",
    "T08suvrnavu:370": " tenākhyātam upariprāsādatalagato niḥpuruṣeṇa tūryeṇa krīḍati ramate paricārayati /",
    "T08suvrnavu:371": " labdhapraṇayo 'sau tena pratihārī preṣitā gaccha devasya nivedayāmātyā vijñapayanti /",
    "T08suvrnavu:372": " divākarasya sārthavāhasya putreṇodyāne kāśisundarī dārikā praghātitā /",
    "T08suvrnavu:373": " sa ca na_ubhyupagacchati /",
    "T08suvrnavu:374": " katham atrāsmābhiḥ pratipattavyam iti /",
    "T08suvrnavu:375": " tayā gatvā rājño niveditaṃ rājā tatra ratikrīḍāyām atīva śaktaḥ kathayati /",
    "T08suvrnavu:376": " gacchāmātyān evam vada yūyam evaṃ nipuṇaṃ pravicārayadhvam iti /",
    "T08suvrnavu:377": " tayā nirgatya pracaṇḍasyāmātyasya niveditam evaṃ devaḥ samājñāpayatīti /",
    "T08suvrnavu:378": " Sva Roy 56,4 - 58,4",
    "T08suvrnavu:379": " [25] tataḥ pracaṇḍo 'mātyaḥ karaṇamaṇḍapam āgatya tān rājapuruṣān uvāca /",
    "T08suvrnavu:380": " gacchata bhavanto vadhyaghātakān āhūyateti /",
    "T08suvrnavu:381": " tair āhūtāḥ pracaṇḍo 'mātyo vadhyaghātakān uvāca /",
    "T08suvrnavu:382": " bhavanto 'nena kumāreṇeyaṅ kāśisundarī dārikā udyāne praghātitā /",
    "T08suvrnavu:383": " gacchatainaṃ durācāraṃ paścād bāhubandhanaṃ gāḍhaṃ kṛtvā kharasvareṇa paṭena vādyamānena",
    "T08suvrnavu:384": " rathyāvīthīcatvaraśṛṅgāṭakeṣu śravaṇamukheṣv anuśrāvya dakṣiṇena nagaradvāreṇa nirṇamayya",
    "T08suvrnavu:385": " mahāśmaśān nītvā śūle samāropayata mṛtañ cainaṃ kāśisundaryā dārikayā sahaikāñ citām",
    "T08suvrnavu:386": " āropya dhyāpayateti /",
    "T08suvrnavu:387": " atha te vadhyaghātakāḥ suvarṇavarṇaṃ kumāram atyartham abhirūpam uttaptasuvarṇaparvvataśṛṅgam iva paramayā śriyā jvalantam udvīkṣya samvignāḥ parasparam ūcuḥ /",
    "T08suvrnavu:388": " bhavantaḥ kiñcāpi vayam vadhyaghātakās tat katham īdṛśamatidurllabhadarśanaṃ puruṣaviśeṣaṃ praghātayiṣyāmaḥ /",
    "T08suvrnavu:389": " sarvathā kāmam asmākaṃ svajīvitavināśo na tv evainaṃ praghātayiṣyāmaḥ iti /",
    "T08suvrnavu:390": " Sva Roy 58,4 - 61,4",
    "T08suvrnavu:391": " [26] pracaṇḍo 'mātyas tān parasparaṃ saṃjalpaṃ kurvāṇāṅ dṛṣṭvā pṛcchati /",
    "T08suvrnavu:392": " bhavantaḥ kiṃ sthīyate /",
    "T08suvrnavu:393": " śīghramenaṃ nayatheti /",
    "T08suvrnavu:394": " te kṛtāñjalayo vijñapayitum ārabdhāḥ /",
    "T08suvrnavu:395": " prasīda svāmin /",
    "T08suvrnavu:396": " kiñcāpi vayam vadhyaghātakā api notsahāmahe īdṛśaṃ puruṣaviśeṣaṃ mahājanavallabhaṃ praghātayitum iti /",
    "T08suvrnavu:397": " pracaṇḍo 'mātyaḥ kupitaḥ kathayati /",
    "T08suvrnavu:398": " bhavanto yadi yūyam enaṃ na praghātayiṣyatha /",
    "T08suvrnavu:399": " yuṣmākam evādya saputrakalatrabāndhavānāṃ jīvitāni na bhaviṣyantīti /",
    "T08suvrnavu:400": " te santrastāḥ parasparam ūcuḥ /",
    "T08suvrnavu:401": " bhavanto 'syāmātyasyānyāyānurūpo vyavahāraḥ /",
    "T08suvrnavu:402": " yo hi nāma suvarṇavarṇaṃ kumāram evam atidurlabhadarśanaṃ puruṣaviśeṣaṃ parityaktum udyataḥ yo 'smān saputrakalatrabandhavān praghātayiṣyatīti",
    "T08suvrnavu:403": " kuta etat /",
    "T08suvrnavu:404": " tad atisaṅkaṭam anupraviṣṭāḥ smaḥ /",
    "T08suvrnavu:405": " katham atra pratipattavyam iti /",
    "T08suvrnavu:406": " teṣāṃ maraṇabhayabhītānāṃ buddhir utpannā /",
    "T08suvrnavu:407": " eṣā kumāro mahājanavallbhas tad enan tāvad vīthīm avatarāmaḥ /",
    "T08suvrnavu:408": " sthānam etad vidyate yan mahājanakāya evainaṃ pratimocayiṣyati /",
    "T08suvrnavu:409": " ko hy enaṃ praghātyamānam upekṣituṃ samartha iti /",
    "T08suvrnavu:410": " te tasya samīpam upasṛṣṭāḥ /",
    "T08suvrnavu:411": " paścād bāhum enam badhnīma iti /",
    "T08suvrnavu:412": " tañ ca tathā rūpaudāryasampadā vibhrājamānam ālokya na śaknuvanti spraṣṭuṃ tato vepamānāṅgapratyaṅgā bāṣpoparudhyamānagadgadakaṇṭhāḥ kranditum ārabdhāḥ /",
    "T08suvrnavu:413": " hā kaṣṭam īdṛśā api vayaṃ pāpakarmakāriṇo yenaivamvidhe kārye niyojyāmahe iti /",
    "T08suvrnavu:414": " Sva Roy 61,4 - 64,2",
    "T08suvrnavu:415": " [27] tataḥ pracaṇḍenāmātyena bhūyaḥ sakarkaśam ājñaptāḥ kim parivilambadhve /",
    "T08suvrnavu:416": " te santrastāḥ sakāśam abhyupagatāḥ /",
    "T08suvrnavu:417": " tair asau bāṣpāmbupariplutekṣaṇair vepamānair gṛhītas tenaiva suvarṇapītena vastreṇa paścād bāhuko baddhaḥ /",
    "T08suvrnavu:418": " tañ ca paścād bāhugāḍhabandhanabaddham ālokya pracaṇḍam amātyaṃ muktvā sarva eva",
    "T08suvrnavu:419": " karaṇamaṇḍapastho janakāyas tadviyogamanyudravīkṛtasantāno 'śrūṇi prapātayitum ārabdho",
    "T08suvrnavu:420": " hā kaṣṭam idānīm eva durlabhadarśanaḥ kumāro na bhaviṣyatīti /",
    "T08suvrnavu:421": " tatas tair vadhyaghātakair vīthyām avatārito yathāsminn antare kolāhalo jātas tañ",
    "T08suvrnavu:422": " ca kolāhalam upaśrutya sastrīpuruṣadārakadārikā rājagṛhanivāsīnānādigdeśābhyāgataś",
    "T08suvrnavu:423": " ca janakāyaḥ sannipatitaḥ /",
    "T08suvrnavu:424": " suvarṇavarṇaṃ kumāraṃ paścād bāhugāḍhabandhanabaddham ālokya samvignamanāḥ sasambhramaṃ praṣṭum ārabdha /",
    "T08suvrnavu:425": " bhavantaḥ kim idam iti /",
    "T08suvrnavu:426": " tatas te vadhyaghātakāḥ bāṣpoparudhyamānagadgadakaṇṭhāḥ krandanta ūcuḥ /",
    "T08suvrnavu:427": " bhavanto 'nena kumāreṇa kila kāśisundarī dārikā praghātiteti vadhāya parityakto rathyāvīthīcatvaraśṛṅgāṭakeṣv anuśrāvyate /",
    "T08suvrnavu:428": " na cirād eva mahāśmaśānaṃ nītvā praghātyata iti /",
    "T08suvrnavu:429": " Sva Roy 64,2 - 66,4",
    "T08suvrnavu:430": " [28] tac chrutvā sa mahājanakāyas tadviyogaduḥkhābhyāhata ekaraveṇoccair vikroṣṭum ārabdhaḥ /",
    "T08suvrnavu:431": " hā hā katham ayaṃ kumāra evamabhirūpo darśanīyaḥ prāsādikaḥ sarvāṅgapratyaṅgopeta uttaptasuvarṇavarṇayā varṇapuṣkalatayā samanvāgataḥ sarvajanamanonayanaharaḥ",
    "T08suvrnavu:432": " paṇḍito vinītaḥ peśalo dakṣaḥ kāruṇiko mahātmā dharmmakāmaḥ sattvavatsalaḥ praghātyate /",
    "T08suvrnavu:433": " kim astaṅgatāḥ sādhavaḥ kim antarhito dharmaḥ kim adharmasyaiva niḥsapatnaṃ rājyaiśvaryādhipatyaṃ pratyupasthitaṃ /",
    "T08suvrnavu:434": " dhik kaṣṭam bhoḥ /",
    "T08suvrnavu:435": " rūpalāvaṇyasampadbhir uttamābhir alaṅkṛtaṃ /",
    "T08suvrnavu:436": " dṛṣṭvā dṛṣṭvā yam asmākaṃ parā prītir abhūt purā /1/",
    "T08suvrnavu:437": " tam enaṃ sāmprataṃ dṛṣṭvā vadhyaghātair adhiṣṭhitaṃ /",
    "T08suvrnavu:438": " tīvraśokābhibhūtāni sphuṭantīva manānsi naḥ /2/",
    "T08suvrnavu:439": " manonayanahāritvād yo mahājanavallabhaḥ /",
    "T08suvrnavu:440": " tasyopari kathan nāma rājñā daṇḍo nipātyate /3/",
    "T08suvrnavu:441": " nirīkṣamāṇā yan nityaṃ tṛptin nāyānti dehinaḥ /",
    "T08suvrnavu:442": " vadhāya sa kathaṃ tyakto ghṛṇā tyaktādya mantribhiḥ /4/",
    "T08suvrnavu:443": " cāritryaṃ vinayopetaṃ yasya khyātaṃ muner iva /",
    "T08suvrnavu:444": " kathaṃ saṃbhāvyate tasya hy aparādho 'yam īdṛśaḥ /5/",
    "T08suvrnavu:445": " adharmo vata jāgarti dharmaḥ supto 'tha vā mṛtaḥ /",
    "T08suvrnavu:446": " yad evaṃ guṇino 'py asya viyogo 'yam upasthitaḥ /6/",
    "T08suvrnavu:447": " Sva Roy 66,4 - 67,4",
    "T08suvrnavu:448": " [29] sa ca strīṇāṃ atīva priyas tatra kāścit striyas tadviyogaduḥkhābhyāhatāḥ pṛthivyām āvartanaparivartanaṃ kurvanti /",
    "T08suvrnavu:449": " kāścid uras tāḍayanti /",
    "T08suvrnavu:450": " kāścit sammoham āpadyante /",
    "T08suvrnavu:451": " ekaikās tatra putraviyogasadṛśaṃ viyogaduḥkham anubhavanti sma /",
    "T08suvrnavu:452": " mahājanavallabho 'sau mahātmā rājagṛhanagaranivāsī janakāyo yadbhūyasā tadviyogaduḥkhābhyāhato vikroṣṭum ārabdhaḥ /",
    "T08suvrnavu:453": " rājagṛhaṃ nagaram ākulākulaṃ jñāyate /",
    "T08suvrnavu:454": " tadviyogābhyāhataṅ kampata iti /",
    "T08suvrnavu:455": " Sva Roy 67,4 - 69,1",
    "T08suvrnavu:456": " [30] divākarasya sārthavāhasya gṛhād dārikā vīthīm avatīrṇā /",
    "T08suvrnavu:457": " tayā eṣa vṛttāntaḥ śrutas tataḥ krandamānā uras tāḍayantī tvaritatvaritaṃ gṛhaṃ gatvā",
    "T08suvrnavu:458": " yena suvarṇavarṇasya kumārasya mātā tenopasaṃkrāntā upasaṃkramya tasyāḥ purata ātmānaṃ kṣiptavatī /",
    "T08suvrnavu:459": " tataḥ suvarṇavarṇasya kumārasya mātā saṃtrastā pṛcchati /",
    "T08suvrnavu:460": " dārike kiṃ kathayasīti /",
    "T08suvrnavu:461": " sā uccair vikrośantī kathayitum ārabdhā /",
    "T08suvrnavu:462": " ārye suvarṇavarṇaḥ kumāraḥ paścād bāhugāḍhabandhanabaddho vadhyaghātakair adhiṣṭhito",
    "T08suvrnavu:463": " 'nena kilodyāne kāśisundarī dārikā praghātitety avicāryaiva vadhāya parityakto rathyāvīthīcatvaraśṛṅgāṭakeṣv anuśrāvyate /",
    "T08suvrnavu:464": " na cirād eva mahāśmaśānaṃ nītvā praghātyata iti /",
    "T08suvrnavu:465": " Sva Roy 69,1 - 70,3",
    "T08suvrnavu:466": " [31] tac chrutvā suvarṇavarṇasya kumārasya mātā tīvraduḥkhābhyāhatā mūrcchitā bhūmau nipatitā /",
    "T08suvrnavu:467": " tato jalābhiṣekapratyāgataprāṇā utthāya hā putra hā putreti vikrośantī keśā luñcamānā uras tāḍayantī kampamānā muhur muhur moham upagacchantī gṛhān nirgatya vīthīm avatīrṇā /",
    "T08suvrnavu:468": " sā putraviyogaśokābhyāhatā viklavahṛdayā tattad vilapantī ekaikaṃ pṛcchati /",
    "T08suvrnavu:469": " katareṇa pathā suvarṇavarṇaḥ kumāro nīto bhaviṣyatīti /",
    "T08suvrnavu:470": " hā putrakaṃ na paśyāmi paritrāyadhvaṃ paritrāyadhvaṃ putrakam me darśayateti /",
    "T08suvrnavu:471": " viruvantī vīthīmadhyena saṃsthitā /",
    "T08suvrnavu:472": " Sva Roy 70,3 - 73,3",
    "T08suvrnavu:473": " [32] yathā yathā sārthavāhapatnī suvarṇavarṇaṃ kumāran na paśyati /",
    "T08suvrnavu:474": " tathā tathā tīvrataraśokaduḥkhābhyāhatā uccair vikrośantī ekaikasya pādayor nipatya kṛtakarapuṭī vijñāpayati /",
    "T08suvrnavu:475": " paritrāyadhvaṃ paritrāyadhvam me śīghram avakāśam anuprayacchata yāvat kumāro nātikramyate anena pathā /",
    "T08suvrnavu:476": " anena pathā putrako me suvarṇavarṇaḥ kumāro nīyate yathā ca taṃ paśyāmi tathā me prasādaṃ kartum arhatheti /",
    "T08suvrnavu:477": " sā ca tatrāvakāśam alabhamānā hā kathaṃ bhoḥ putra na labha iti /",
    "T08suvrnavu:478": " sarvāṅgikayā pṛthivyām ātmānaṃ kṣiptavatī /",
    "T08suvrnavu:479": " tato jaloddhṛteva matsī pṛthivyām āvarttanaparivartanaṅ kartum ārabdhā /",
    "T08suvrnavu:480": " hṛtapoteva kurarī karuṇakaruṇaṃ virauti sma /",
    "T08suvrnavu:481": " praṇaṣṭavatseva gaur bahuvidhahambhāravair vilapitā /",
    "T08suvrnavu:482": " hā putraka /",
    "T08suvrnavu:483": " hā priya /",
    "T08suvrnavu:484": " manapa /",
    "T08suvrnavu:485": " hā kānta /",
    "T08suvrnavu:486": " hā apratikūla /",
    "T08suvrnavu:487": " hā manorathaśatair labdha /",
    "T08suvrnavu:488": " hā abhirūpa darśanīya prāsādika /",
    "T08suvrnavu:489": " hā sarvāṅgapratyaṅgopeta /",
    "T08suvrnavu:490": " hā uttaptasuvarṇavarṇayā varṇapuṣkalatayā samanvāgata /",
    "T08suvrnavu:491": " hā sarvajanamanonayanahara /",
    "T08suvrnavu:492": " hā sarvajanavallabha /",
    "T08suvrnavu:493": " hā netrānandakara /",
    "T08suvrnavu:494": " hā paṇḍita vinīta viśārada manojña dakṣa /",
    "T08suvrnavu:495": " hā karuṇika dharmakāma sattvavatsala /",
    "T08suvrnavu:496": " hā me kulodyotakara /",
    "T08suvrnavu:497": " hā me putrakulapradīpa /",
    "T08suvrnavu:498": " hā me hṛdayavallabha /",
    "T08suvrnavu:499": " hā me hṛdayasarvasva /",
    "T08suvrnavu:500": " hā me sārasamuccaya /",
    "T08suvrnavu:501": " hā me netrāmṛta /",
    "T08suvrnavu:502": " hā me prītinibandhana /",
    "T08suvrnavu:503": " hā me kuśalasarvasva /",
    "T08suvrnavu:504": " hā katham avicāryaivam anātho vadhāya nīyate sa iti /",
    "T08suvrnavu:505": " Sva Roy 73,3 - 75,76",
    "T08suvrnavu:506": " [33] punar api ca kṛtakarapuṭā paurān vijñapayantī /",
    "T08suvrnavu:507": " viklavahṛdayā provāca /",
    "T08suvrnavu:508": " hā hatāsmi nirānandā kim idaṃ vartate mama /",
    "T08suvrnavu:509": " svapno 'yam atha vā moha āhosvic cittavibhramaḥ /1/",
    "T08suvrnavu:510": " putraśokena sā sādhvī tīvreṇa kṣiptamānasā /",
    "T08suvrnavu:511": " paurān vijñāpayām āsa viruvantī muhur muhuḥ /2/",
    "T08suvrnavu:512": " avinīto virūpo vā na ca me hṛdayapriyaḥ /",
    "T08suvrnavu:513": " yad evam adhyupekṣadhvaṃ nīyamānaṃ sutam mama /3/",
    "T08suvrnavu:514": " anukampā sa ced asti pakṣapāto guṇeṣu vā /",
    "T08suvrnavu:515": " tathā me kriyatāṃ paurā yathā paśyāmi putrakaṃ /4/",
    "T08suvrnavu:516": " na mayādya samālabdhaś candanādyair vilepanaiḥ /",
    "T08suvrnavu:517": " maṇḍito nāpi bahudhā rocanāṅgadabindubhiḥ /5/",
    "T08suvrnavu:518": " kaṭakādyair alaṅkarair na mayā samalaṅkṛtaḥ /",
    "T08suvrnavu:519": " na viśrabdha pariṣvakto bahuśo nāpi cumbitaḥ /6/",
    "T08suvrnavu:520": " na māṃ pradakṣiṇīkṛtya kṛtānenādya vandanā /",
    "T08suvrnavu:521": " evam eva kathan nāma nīyate bhoḥ suto mama /7/",
    "T08suvrnavu:522": " śūnyā me 'dya diśaḥ sarvā vepate me kaḍevaraṃ /",
    "T08suvrnavu:523": " dahyate hṛdayañ cāpi moham eti ca mānasaṃ /8/",
    "T08suvrnavu:524": " tvaritatvaritaṃ nīto nṛśaṃsair vadhyaghātakaiḥ /",
    "T08suvrnavu:525": " hā hā na bhūyo drakṣyāmi sutaṃ hṛdayavallabhaṃ /9/",
    "T08suvrnavu:526": " nūnaṃ kṛtan mayā pāpam anyajanmani dāruṇaṃ /",
    "T08suvrnavu:527": " yenaivaṃ putraśokena dahye kakṣam ivāgninā /10/",
    "T08suvrnavu:528": " yena satyena cittam me śatruṣv api na pāpakaṃ /",
    "T08suvrnavu:529": " mucyatāṃ vyasanād asmāt tena satyena me suta iti /11/",
    "T08suvrnavu:530": " Sva Roy 76,1 - 77,5",
    "T08suvrnavu:531": " [34] divākaraś ca sārthavāhaḥ samudrāt saṃsiddhayānpātro rājagṛham anuprāptaḥ /",
    "T08suvrnavu:532": " sa rājagṛhan nagaraṃ praviśan nimittāny apraśastāni paśyati /",
    "T08suvrnavu:533": " tasya hṛdayaṃ kampitum ārabdhaṃ aṅgāni sīditum ārabdhāni /",
    "T08suvrnavu:534": " netraṃ sphuritum ārabdhaṃ śakunayaś cāsya purataḥ kharam vāśitum ārabdhāḥ /",
    "T08suvrnavu:535": " sa nimittakuśalaḥ śakunirute ca kṛtavī cintayituṃ pravṛttaḥ /",
    "T08suvrnavu:536": " yathaitāni nimittāny apraśastāni samanupaśyāmi dhruvam adya suvarṇavarṇasya kumārasya mahān upadravaḥ samupasthito bhaviṣyati /",
    "T08suvrnavu:537": " tathā hy etāni nimittāni tadviyogaṃ sūcayantīty āha ca /",
    "T08suvrnavu:538": " yathā sphurati netram me yathā rauti vihaṅgamaḥ /",
    "T08suvrnavu:539": " dhruvam me putrakenādya viyogaḥ samupasthitaḥ /1/",
    "T08suvrnavu:540": " yathā cāṅgāni sīdanti vepate hṛdayañ ca me /",
    "T08suvrnavu:541": " dhruvaṃ putraviyogo 'dya dāruṇaḥ samupasthita iti /2/",
    "T08suvrnavu:542": " Sva Roy 77,5 - 80,81",
    "T08suvrnavu:543": " [35] sa evam anarthaśatasahasrāṇi cintayan sīdamānāṅgapratyaṅgaḥ /",
    "T08suvrnavu:544": " vepathur apragalbhapadasañcāraḥ kathañcid rājagṛham anupraviṣṭo yāvac chṛṇoti mahājanakāyasya krandanaśabdaṃ /",
    "T08suvrnavu:545": " sa tam ākrandanaśabdam anusaran vīthīm avatīrṇo yāvat paśyati mahājanakāyaṃ rākṣasopadrutam",
    "T08suvrnavu:546": " iva nagaraṃ viyogaduḥkhābhyāhataṃ krandamānaṃ tena sammukhāgato 'nyatamaḥ puruṣaḥ pṛṣṭaḥ /",
    "T08suvrnavu:547": " bhoḥ puruṣa kim idam iti /",
    "T08suvrnavu:548": " sa ca tan na jānāti yathāyam evāsau divākaraḥ sārthavāha iti /",
    "T08suvrnavu:549": " tenākhyātaṃ divākarasya sārthavāhasya putraḥ suvarṇavarṇo nāma kumāro 'tyantaṃ rūpādiguṇasampadā",
    "T08suvrnavu:550": " yuktas tena kilodyāne kāśisundarī dārikā praghātitety avicāryaiva vadhāya parityakto",
    "T08suvrnavu:551": " rathyāvīthīcatvaraśṛṅgāṭakeṣv aṇuśrāvyate /",
    "T08suvrnavu:552": " na cirād eva mahāśmaśānaṃ nītvā praghātyata iti /",
    "T08suvrnavu:553": " tac chrutvā divākaraḥ sārthavāhaḥ putraviyogaduḥkhābhyāhataḥ sahasaiva mūrcchito bhūmau nipatitaḥ /",
    "T08suvrnavu:554": " tato jalābhiṣekapratyāgataprāṇa utthāya bāṣpormitaraṅgāpūryamāṇavadanakamalaḥ sambhrāntaḥ sa nirīkṣamāṇa hā katareṇa pathā suvarṇavarṇaḥ kumāro nīto bhaviṣyatīti /",
    "T08suvrnavu:555": " vīthīmadhyena tvaritatvaritaṃ saṃprasthitaḥ /",
    "T08suvrnavu:556": " yāvat paśyati tāvat paśyati bhāryāṃ muktakeśīm ubhābhyāṃ pāṇibhyām uras tāḍayantīṃ",
    "T08suvrnavu:557": " ārtasvaraṃ tat tadvilapantīṃ sutaviyogajāṃ duḥkhāṃ tīvrāṃ kharāṃ kaṭukām amanaāpāṃ",
    "T08suvrnavu:558": " vedanāṃ vedayamānāṃ dṛṣṭvā ca punas tīvramanyūparuddhagadgadāyamānakaṇṭho bāṣpāmbupariplutekṣaṇas",
    "T08suvrnavu:559": " tasyāḥ sakāśam upasaṃkrāntaḥ /",
    "T08suvrnavu:560": " Sva Roy 81,2 - 83,5",
    "T08suvrnavu:561": " [36] sā taṃ dṛṣṭvā dviguṇataraśokaśalyābhyāhata bāṣpormmitaraṅgāpūryamāṇavadanakamalā sasambhramā tvaritaṃ tvaritam utthāya tasya purata ātmānaṃ kṣiptavatī /",
    "T08suvrnavu:562": " sā tato divākareṇa sārthavāhenārtasvaraṃ krandamānā pariṣvajyotthāpitā /",
    "T08suvrnavu:563": " sā tasya pādayor nipatyovāca /",
    "T08suvrnavu:564": " sārthavāhaṃ paritrāyasva paritrāyasva putrabhikṣām me 'nuprayacchety āha ca /",
    "T08suvrnavu:565": " mandabhāgyāṃ nirānandā mām āśvāsaya sāṃprataṃ /",
    "T08suvrnavu:566": " viyujyamānāṃ putreṇa virudantīṃ suduḥkhitāṃ /1/",
    "T08suvrnavu:567": " yasya janmani te svāmin ānandaaḥ paramo 'bhavat /",
    "T08suvrnavu:568": " sa eva māraṇāyādya nīyate vallabhaḥ sutaḥ /2/",
    "T08suvrnavu:569": " vinītaḥ peśalo dakṣo naikaśāstraviśāradaḥ /",
    "T08suvrnavu:570": " rūpeṇānupameyaś ca nīyate paṇḍitaḥ sutaḥ /3/",
    "T08suvrnavu:571": " chidyate kulavaṃśas te bhidyate kulamethikā /",
    "T08suvrnavu:572": " kulodyotakaraḥ śrīmān dīpo nirvāpyate tava /4/",
    "T08suvrnavu:573": " etad dhṛdaya sarvasvam etat prītinibandhanaṃ /",
    "T08suvrnavu:574": " etan netrāmṛtaṃ nṝṇāṃ nīyate vadhyaghātakaiḥ /5/",
    "T08suvrnavu:575": " sarvam etad dhi kriyate etac cakṣur nirudhyate /",
    "T08suvrnavu:576": " putrābhidhānaṃ hṛdayaṃ etad utpāṭya nīyate /6/",
    "T08suvrnavu:577": " tac chīghraṃ kriyatāṃ yatna[ḥ] sutasya parimuktaye /",
    "T08suvrnavu:578": " sarvasvam api dattvādya putraṃ māñ ca vimocaya /7/",
    "T08suvrnavu:579": " ṛdhyantu tava saṅkalpā ṛdhyatv āśāsitum manaḥ /",
    "T08suvrnavu:580": " apy eva tañ ca jīvantaṃ drakṣyāmi tava putrakam iti /8/",
    "T08suvrnavu:581": " Sva Roy 83,5 - 86,87",
    "T08suvrnavu:582": " [37] atha divākaraḥ sārthavāhaḥ putraviyogaśokaduḥkhābhyāhato 'pi dhairyam avalaṃbya cittena kṛtakarapuṭaḥ paurān uvāca //",
    "T08suvrnavu:583": " bhoḥ bhoḥ paurāḥ śrūyatāṃ kathan nāma yuktaṃ bhavatāmamedaṃ vyasanam upasthitam upekṣituṃ /",
    "T08suvrnavu:584": " katham aṭavyām ivāvicārya nagaramadhyena yuṣmākaṃ paśyatām eva prakāśaguṇo 'pi me kumāro vadhāya nīyate /",
    "T08suvrnavu:585": " katham alpotsukās tiṣṭhatha /",
    "T08suvrnavu:586": " kathaṃ pratīkāravirdhir na cintyate /",
    "T08suvrnavu:587": " kathaṃ kumārasya muktaye na prayatnadhvam iti /",
    "T08suvrnavu:588": " te kathayanti sārthavāha īdṛśo 'yaṃ kumāro guṇavāṃs tavaivaiaksyedaṃ vyasanam api tu sarveṣām evāsmākaṃ kin tūpāyan na paśyāmaḥ kumārasya pratimuktaye",
    "T08suvrnavu:589": " yenaiva viṣaṇṇāmanasas tiṣṭhāma iti /",
    "T08suvrnavu:590": " divākaraḥ sārthavāhaḥ kathayati /",
    "T08suvrnavu:591": " bhavantaḥ parijñāta eva yuṣmābhir ayaṃ kumāro yathātyantaṃ kāruṇiko mahātmā dharmakāmaḥ sattvavatsalaḥ /",
    "T08suvrnavu:592": " cittam apy ayam īdṛśe 'kārye na samartha utpādayituṃ prāg evācarituṃ /",
    "T08suvrnavu:593": " tataḥ kumārasya pravicāraṇārthaṃ yatna ārabhyatāṃ /",
    "T08suvrnavu:594": " yadi kumāraḥ pravicāryate niyatam asmād vyasanāt parimucyate /",
    "T08suvrnavu:595": " yūyañ ca sādhavaḥ sarvajanasādhāraṇās tad yuṣmākaṃ vijñāpayatāṃ na kaścid doṣo dṛśyate /",
    "T08suvrnavu:596": " nānyatra mayy anukampā darśitā bhavati /",
    "T08suvrnavu:597": " sādhutvāt guṇānurāgitvañ ca prakāśitaṃ bhavati /",
    "T08suvrnavu:598": " yat kāruṇyacittaṃ paryupasthāpya gatvā rājā vijñapyatāṃ /",
    "T08suvrnavu:599": " tanmantriṇo vā kadācic ca te 'rtharucitvāt suyuktam api yuṣmadvacanam anyathā na manayanti /",
    "T08suvrnavu:600": " ahañ ca putraviyogenātyantaṃ vyathitaḥ /",
    "T08suvrnavu:601": " tataḥ sarvasvam api madīyaṃ dattvā tathā prasādaḥ karaṇīyo yathā kumāraḥ pravicāryata iti /",
    "T08suvrnavu:602": " Sva Roy 87,1 - 89,3",
    "T08suvrnavu:603": " [38] prajñāto 'sau sārthavāhaḥ kṛtamitraś ca /",
    "T08suvrnavu:604": " teṣu vacanāt kumāraguṇānurāgāc cābhyupagataṃ tataḥ taiḥ pravīṇā vyavahāriṇaḥ paurikā rājakulaṃ preṣitā uktāś ca /",
    "T08suvrnavu:605": " sa ced adya kumāraḥ punar nipuṇataraṃ pravicāryate vayam api rājñaḥ suvarṇalakṣam anuprayacchāma iti /",
    "T08suvrnavu:606": " tatas te paurikā vyavahāriṇaḥ karaṇamaṇḍapaṅgatāḥ pracaṇḍena cāmātyena dūrata eva dṛṣṭā uktāś ca bhavantaḥ kim āgamanaprayojanam iti /",
    "T08suvrnavu:607": " tair ākhyātaṃ rājagṛhanivāsinaś ca paurā evaṃ vijñapayanty ayaṃ suvarṇavarṇaḥ kumāro",
    "T08suvrnavu:608": " 'tyarthaṃ rūpaudāryasampadā yuktatvān mahājanavallabhaś ced asya viyogād rājagṛhanivāsino",
    "T08suvrnavu:609": " janakasya mahatī pīḍā /",
    "T08suvrnavu:610": " dharmābhiratatvād vinayādiguṇopetatvāc cāsya na kaścid enam aparādham abhiśraddadhāti /",
    "T08suvrnavu:611": " tad vayaṃ suvarṇalakṣam anuprayacchāmaḥ /",
    "T08suvrnavu:612": " divākaraś ca sārthavāhaḥ sarvasvam asmadvijñaptyā suvarṇavarṇaḥ kumāraḥ pratinivartya punar nipuṇataraṃ pravicāryatām evaṃ kṛte cāsmākaṃ vijñāptisākalyaṃ kṛtaṃ bhavati /",
    "T08suvrnavu:613": " rājñaś ca koṣaḥ samvarddhito bhavati /",
    "T08suvrnavu:614": " Sva Roy 89,3 - 91,5",
    "T08suvrnavu:615": " [39] pracaṇḍo 'mātyaḥ śrutvā ruṣitaḥ kathayati /",
    "T08suvrnavu:616": " bhavantaḥ kim atra na vicāritaṃ yad bhūyo vicāryate yac ca kathayata rājakośa eṣa saṃvarddhito bhavatīti /",
    "T08suvrnavu:617": " tata kiṃ vayam anyāyopāttair dravyai rājakośaṃ samvarddhayiṣyāmaḥ /",
    "T08suvrnavu:618": " na ca yuṣmābhī rājño 'bhiprāyo 'vabuddhaḥ /",
    "T08suvrnavu:619": " sarvathā yūyam avaśyaṃ vaiśālakānāṃ prayogeṇāsya rājño 'narthaṅ karttukāmā yenaivam upāyenāsya rājño 'varṇaṃ niścārayitum icchatha /",
    "T08suvrnavu:620": " anyāyakāry eva rājā yad evam avicāryaṃ janapadaṃ vināśayatīti /",
    "T08suvrnavu:621": " tena te nirbhartsitāḥ /",
    "T08suvrnavu:622": " sa tān nirbhartsayitvā catvāro 'sya kṛtāntapuruṣasadṛśāḥ santi manuṣyā atiraudrakarmāṇaḥ satatābhyāsavaśān nirghṛṇīkṛtasantānā niṣkaruṇās tān āhūya kathayati /",
    "T08suvrnavu:623": " gacchata śīghraṃ vadhyaghātakān adhitiṣṭhata /",
    "T08suvrnavu:624": " asmādvacanācca vaktavyā śīghram enaṃ nagarān niṣkāsya yathā sandiṣṭena vidhinā praghātayata /",
    "T08suvrnavu:625": " na ca yuṣmābhir māṃ muktvā rājānam vānayasya kasyacid vacanenāyaṃ moktavyaḥ /",
    "T08suvrnavu:626": " evaṃ hi kurvatāṃ śreyo 'nyathāhaṃ bhavatām mahāmarāryādābandaṅ karomīti /",
    "T08suvrnavu:627": " evaṃ svāminn iti te rājapuruṣās tasya pratiśrutya khaḍgapāṇayaḥ saṃprasthitās /",
    "T08suvrnavu:628": " Sva Roy 91,5 - 93,4",
    "T08suvrnavu:629": " [40] te vadhyaghātakā vyākṣepaśatāni kurvāṇāḥ śainaḥ śainaḥ suvarṇavarṇaṃ kumāraṃ",
    "T08suvrnavu:630": " rathyāvīthīcatvaraśṛṅgāṭakeṣv anuśrāvayantaḥ paribhrāmayanto 'ho vata kumārasya kecit",
    "T08suvrnavu:631": " mocayitāro bhaviṣyanty apy evaṃ vayam īdṛśam akāryaṃ na kurma iti /",
    "T08suvrnavu:632": " te rājapuruṣā nikṛṣṭakhaḍgapāṇayas samprāptā tais teṣām vadhyaghātakānāṃ yathā sandiṣṭam ākhyātaṃ /",
    "T08suvrnavu:633": " uktāś ca yady enaṃ śīghraṃ nagarān niṣkrāmya yathā sandiṣṭena vidhinā na praghātayata /",
    "T08suvrnavu:634": " vayaṃ yuṣmān sāmpratam eva praghātayāma iti /",
    "T08suvrnavu:635": " te tān atisekanikṛṣṭān khaḍgavyagraṣṭān yamapuruṣān ivālokya saṃtrastās tato maraṇabhayabhītāś cintayituṃ pravṛttāḥ hā kaṣṭaṃ na kenacit kumārasya paritrāṇaṃ kṛtaṃ /",
    "T08suvrnavu:636": " sāṃpratam asmābhir eva praghātayitavyo bhaviṣyatīti /",
    "T08suvrnavu:637": " bāṣpāmbupariplutekṣaṇais tai rājapuruṣair adhiṣṭhitāḥ suvarṇavarṇaṃ nagarān niṣkrāmayitum ārabdhāḥ /",
    "T08suvrnavu:638": " Sva Roy 93,4 - 96,5",
    "T08suvrnavu:639": " [41] tañ ca nagarān niṣkāsyamānam ālokyānekāni prāṇiśatasahasrāṇi ekaraveṇoccair vikroṣṭum ārabdhāni hā kaṣṭam eṣa /",
    "T08suvrnavu:640": " divākaraḥ sārthavāhaḥ sarvasvena viyujyate /",
    "T08suvrnavu:641": " eṣa divākarasya sārthavāhasya mātṛkāvaṅśaś chidyate /",
    "T08suvrnavu:642": " eṣa divākarasya sārthavāhasya kulapradīpo antardhāpyate /",
    "T08suvrnavu:643": " eṣa divākarasya sārthavāhasya kulanandano 'ntadrghāpyate /",
    "T08suvrnavu:644": " eṣa divākarasya sārthavāhasya kulacūḍāmaṇirapahriyate /",
    "T08suvrnavu:645": " eṣa divākarasya sārthavāhasya cakṣur nirudhyate /",
    "T08suvrnavu:646": " etad divākarasya sārthavāhasya kulavibhūṣaṇam apahriyate /",
    "T08suvrnavu:647": " etad divākarasya sārthavāhasya hṛdayam utapāṭyate /",
    "T08suvrnavu:648": " amī divākarasya sārthavāhasya mūrtimantaḥ prāṇā apahriyante /",
    "T08suvrnavu:649": " hā kaṣṭaṃ kathaṃ nāma kumāro 'ṭavyām evaṃ paribhrāmya niṣkāsito na kenacid asya paritrāṇaṃ kṛtaṃ /",
    "T08suvrnavu:650": " eṣa sāmprataṃ rājagṛhān nagarāc candramā mṛtyurāhuṇā grasyate /",
    "T08suvrnavu:651": " eṣa rājagṛhanagaranabhastaladivākaro 'staṅgacchati /",
    "T08suvrnavu:652": " etad rājagṛhanagaranivāsināṃ paurāṇāṃ netrāmṛtam adarśanapathe vyavasthāpyate /",
    "T08suvrnavu:653": " etad rājagṛhanagaranivāsināṃ paurāṇāṃ prītinibandhanaṃ vilupyate /",
    "T08suvrnavu:654": " etad rājanagṛhanagaranivāsināṃ paurāṇāṃ vibhūṣaṇam apahriyate /",
    "T08suvrnavu:655": " eṣa rājagṛhanagaranivāsināṃ paurāṇāṃ cūḍāmaṇir apahriyate /",
    "T08suvrnavu:656": " eṣa rājagṛhanagaranivāsināṃ paurāṇāṃ hṛdayavallabho vināśāya nīyate /",
    "T08suvrnavu:657": " kam idānīṃ rājagṛhanivāsinaḥ paurā animiṣam avalokayiṣyanti /",
    "T08suvrnavu:658": " kam idānīṃ dṛṣṭvā prītimanaso bhaviṣyantīti nirāśībhūtāḥ //",
    "T08suvrnavu:659": " Sva Roy 96,5 - 99,2",
    "T08suvrnavu:660": " [42] pracaṇḍasyāmātyasyānyatayamena puruṣeṇāgatya niveditaṃ /",
    "T08suvrnavu:661": " niḥkāsitaḥ suvarṇavarṇaḥ kumāro rājagṛhān nagarād iti /",
    "T08suvrnavu:662": " sa śrutvā prītimanāḥ samvṛttaḥ /",
    "T08suvrnavu:663": " tatas te paurikā vyavahāriṇas tac chrutvā nirāśībhūtās tair āgatya teṣāṃ paurāṇām etat prakaraṇaṃ vistareṇāveditaṃ /",
    "T08suvrnavu:664": " tac chrutvā te 'pi paurā nirāśībhūtāḥ /",
    "T08suvrnavu:665": " samudvignāḥ parasparam ūcuḥ /",
    "T08suvrnavu:666": " bhavanto 'pi kalirājena tādṛśaḥ pitā dhārmiko dharmarājā jīvitād vyavaropitaḥ /",
    "T08suvrnavu:667": " idānīm ārabdha evaṃvidhān api prakhyātaguṇān mahājanavallabhān puruṣaviśeṣān asaṃdṛśyān praghātayituṃ /",
    "T08suvrnavu:668": " aho nairghṛṇyam aho guṇājñatā /",
    "T08suvrnavu:669": " aho 'viśeṣajñatā mantriṇāṃ yo nāmaivam atyantarūpaudāryasampannatvāc ca vinītatvāc ca pūjām arhati sa eva guṇavān puruṣaviśeṣaḥ katham avicārya badhāya parityajyate /",
    "T08suvrnavu:670": " athavā kāla evāyam īdṛśaḥ samupasthito yad asanto vivarddhante /",
    "T08suvrnavu:671": " evaṃ guṇayuktasya janasyaivaṃvidho viyogo bhaviṣyatīti /",
    "T08suvrnavu:672": " kālopakarṣya daurātmyam udbhāvayanto divākarasya sārthavāhasya etat prakaraṇaṃ vistareṇākhyātavantaḥ /",
    "T08suvrnavu:673": " Sva Roy 99,2 - 101,102",
    "T08suvrnavu:674": " [43] tac chrutvā vihatāśo divākaraḥ sārthavāhas tīvra śokaduḥkhābhyāhato mūrcchito bhūmau patitaḥ /",
    "T08suvrnavu:675": " tato jalapariṣekapratyāgataprāṇo viṣaṇṇamanā nirānandaḥ sāṃprataṃ putrako me praghātyata iti /",
    "T08suvrnavu:676": " uccair vikroṣṭum ārabdhaḥ /",
    "T08suvrnavu:677": " locanānanda hā putra hā me kulavibhūṣaṇa /",
    "T08suvrnavu:678": " magdabhāgyasya me tāta nirākrandaḥ prapātyase /1/",
    "T08suvrnavu:679": " vimuhyate me hṛdayaṃ bhramanti ca diśo 'dhunā /",
    "T08suvrnavu:680": " tvadviyogāgnisaṃtaptaṃ dahyate vata me manaḥ /2/",
    "T08suvrnavu:681": " paṇḍitasya vinītasya kāruṇyaniratasya ca /",
    "T08suvrnavu:682": " hā kathaṃ dāruṇaṃ tāta tava vyasanam āgataṃ /3/",
    "T08suvrnavu:683": " tvajjanmajanitāṃ prītiṃ putra prāpyātulām ahaṃ /",
    "T08suvrnavu:684": " satputra tvadviyogena sokāgnau patitaḥ punaḥ /4/",
    "T08suvrnavu:685": " nirghṛṇāś cāviśeṣajñā aho rājño 'sya mantriṇaḥ /",
    "T08suvrnavu:686": " yair evaṃ vinayopetas tvaṃ putra na vicāritaḥ /5/",
    "T08suvrnavu:687": " aho nṛpatinā tena nairghṛṇyaṃ prakāśitaṃ /",
    "T08suvrnavu:688": " yenaivam avicāryādya parityakto 'si putraka /6/",
    "T08suvrnavu:689": " viśeṣo dhik sādhujano nūnam astaṅgato hṛdi /",
    "T08suvrnavu:690": " guṇavān api yat putra nirākrandaḥ praghātyase /7/",
    "T08suvrnavu:691": " tat kiṃ viproṣitāḥ sarvā nagarasyāsya devatāḥ /",
    "T08suvrnavu:692": " ghātyamānam upekṣante yad evaṃ guṇinaṃ janaṃ /8/",
    "T08suvrnavu:693": " sendrāḥ salokapālāś ca devā ye ca maharddhikāḥ /",
    "T08suvrnavu:694": " anukampām upādāya te me rakṣantu putrakaṃ /9/",
    "T08suvrnavu:695": " siddhavratā mahātmāno munayaḥ santi ye 'dhunā /",
    "T08suvrnavu:696": " te 'nukampāṃ puraskṛtya parirakṣantu me sutam iti /10/",
    "T08suvrnavu:697": " Sva Roy 102,1 - 105,4",
    "T08suvrnavu:698": " [44] tasya buddhir utpannā kim artham ahaṃ viṣīdāmi yan nv ahaṃ buddhaṃ bhagavantaṃ sakalajagad ekabāndhavaṃ mahākāruṇikaṃ samunasmareyaṃ sa hi bhagavān anāthānān nāthaḥ /",
    "T08suvrnavu:699": " atrāṇānāṃ trāṇaṃ /",
    "T08suvrnavu:700": " aśaraṇānāṃ śaraṇaṃ /",
    "T08suvrnavu:701": " aparāyaṇānāṃ parāyaṇaṃ /",
    "T08suvrnavu:702": " tathā hi tena bhagavatā kṛcchrasaṅkaṭasambādhaprāptā bahavaḥ sattvās tebhyas tebhyo mahābhayebhyaḥ parimocitā /",
    "T08suvrnavu:703": " tathā mahāsamudram adhyagatā vaṇijo makarasya bhayasantrastāḥ samanusmaraṇamātreṇaiva tasmān maraṇabhayāt paritrātāḥ /",
    "T08suvrnavu:704": " tathā naika puruṣaghātakenaikarabhasenodyataśastreṇāṅgulīmālena ghātyamānā tajjananī tasmāj jīvitopacchedabhayāt paritrātā /",
    "T08suvrnavu:705": " tathā ca pūrvajanmavairānubanndhasāmarthyād anekaprāṇiśatasahastropaghātatham abhiprajvālitakrūrahutāśanasya",
    "T08suvrnavu:706": " mānuṣamāṃsarasāsvādalobhāt śravallālāvalelihāna_jihvā_vikaṭadīrghatīkṣṇadaṃṣṭrākarālabhīṣaṇamukhasya",
    "T08suvrnavu:707": " yakṣasyāhārārtham upanāmitas tadvadvanasamīpastho hastaka āṭavakas tasmān maraṇabhayāt paritrātā //",
    "T08suvrnavu:708": " samarthaḥ sa bhagavān me putram asmāt saṅkaṭāt parimocayituṃ /",
    "T08suvrnavu:709": " yan nv ahaṃ tam eva bhagavantaṃ mahākaruṇikaṃ parmavatsalasvabhāvaṃ samanusmareyam iti /",
    "T08suvrnavu:710": " samīpastham anyatam upāsakaṃ pṛṣṭavān idānīṃ bhagavān kutra viharatīti /",
    "T08suvrnavu:711": " tato 'sav upāsako bhagavantam anusmṛtya bāṣpoparudhyamānagadgadakaṇṭham uvāca /",
    "T08suvrnavu:712": " sārthavāhaḥ",
    "T08suvrnavu:713": " yaḥ sārthavāho lokasya yo loke sukhadāyakaḥ /",
    "T08suvrnavu:714": " nirvṛtaḥ sa mahāśāstā sarvalokaikabāndhavaḥ /1/",
    "T08suvrnavu:715": " yaḥ pradīpo 'pradīpānāṃ śaraṇaṃ yaḥ parāyaṇaṃ /",
    "T08suvrnavu:716": " nirvṛtaḥ sa jino loke dīpaḥ snehakṣayād iti /2/",
    "T08suvrnavu:717": " Sva Roy 105,4 - 111,2",
    "T08suvrnavu:718": " [45] tac chrutvā divākaraḥ sārthavāho bhagavadviyogād dviguṇīkṛtaśokaśalyābhyāhato mūrcchito bhūmau nipapāta /",
    "T08suvrnavu:719": " tato jalapariṣekapratyāgataprāṇa utthāya yasyāṃ diśi bhagavān parinirvṛtas tadabhimukho uccair vikroṣṭum ārabdhaḥ /",
    "T08suvrnavu:720": " hā dharmarāja sarvajña doṣārigaṇasūdana /",
    "T08suvrnavu:721": " anāthaṃ janamutsṛjya lokanātha gato 'si kiṃ /1/",
    "T08suvrnavu:722": " hā vibho khyātacāritra sarvasattvaikabāndhava /",
    "T08suvrnavu:723": " sarvayogāvisaṃyukta nirvāṇapathadeśaka /2/",
    "T08suvrnavu:724": " hā kathaṃ vata loko 'yam avidyāvṛtalocanaḥ /",
    "T08suvrnavu:725": " tvayā nāthena rahitaḥ saṃsāre vibhramiṣyati /3/",
    "T08suvrnavu:726": " parānukampaśauṭīrye tvayi nirvṛtim āgate /",
    "T08suvrnavu:727": " anāthaḥ khalv ayaṃ lokaḥ kaṃ nāthaṃ saṃśrayiṣyati /4/",
    "T08suvrnavu:728": " ye ca te dharmato jātā vineyajanaputrakāḥ /",
    "T08suvrnavu:729": " tvayā vihīnās te sarve kariṣyanti kam āśrayaṃ /5/",
    "T08suvrnavu:730": " bahūnāṃ saphalām āśāṃ kṛtvā duḥkhaniṣūdana /",
    "T08suvrnavu:731": " vihatāśaṃ janaṃ kṛtvā kām āśāṃ tvaṃ gato mune /6/",
    "T08suvrnavu:732": " yadi paurāḥ sameṣyanti tvadvākyaśravaṇotsukā /",
    "T08suvrnavu:733": " ko nu vakṣyati saddharmam adhunā nirvṛte tvayi /7/",
    "T08suvrnavu:734": " hā hato 'yam anya loko lokaḥ sāmarakinnaraḥ /",
    "T08suvrnavu:735": " sudullarbhena nāthena viyukto yattvayā mune /8/",
    "T08suvrnavu:736": " kathan nāma kariṣyanti prāṇino dharmalālasāḥ /",
    "T08suvrnavu:737": " śrutvā tavaikanāthasya nirvāṇaṃ śāsanāpriyāḥ /9/",
    "T08suvrnavu:738": " karuṇaikarasam dhīraṃ tvām āśrityānukampakaṃ /",
    "T08suvrnavu:739": " ye guṇāḥ samavāpyante kas tan bhūyo na 'bhidhāsyati /10/",
    "T08suvrnavu:740": " kathan nāma trilokārthe samutpādya mahākṛpāṃ /",
    "T08suvrnavu:741": " kṛpālokatatvajña tvaṃ hy upekṣāṃ samāśritaḥ /11/",
    "T08suvrnavu:742": " kaṣṭaṃ bho guṇaratnāḍhyā kalpakoṭisamāhita /",
    "T08suvrnavu:743": " mṛtyupātālam āsādya dharmanaur vinipātitā /12/",
    "T08suvrnavu:744": " kaṣṭaṃ bho yad avidyāndho buddhadaiśikavarjitaḥ /",
    "T08suvrnavu:745": " loko 'yaṃ janmakāntāre praṇaṣṭaṃ śrayam eṣyati /13/",
    "T08suvrnavu:746": " mahatī vatalokānāṃ parihāṇir upasthitā //",
    "T08suvrnavu:747": " buddharatnena mahatā viyuktānām ihādhunā /14/",
    "T08suvrnavu:748": " tvayā bhikṣugaṇaṃ śūnyaṃ ṛṣabheneva gogaṇaṃ /",
    "T08suvrnavu:749": " kathaṃ na viduṣāṃ dṛṣṭvā hṛdayan na vidīryate /15/",
    "T08suvrnavu:750": " bhaktyānatottamāṅgā hi kasya bhūyo divaukasaḥ /",
    "T08suvrnavu:751": " śirasā dhārayiṣyanti padāgravihitaṃ rajaḥ /16/",
    "T08suvrnavu:752": " sarvasattvasamā prāptā nṛśaṃsā khalv anityatā /",
    "T08suvrnavu:753": " yayā tvayy api nāmādya pakṣapāto na darśitaḥ /17/",
    "T08suvrnavu:754": " aṣṭāṅgamārggabhaiṣajyakleśavyādhicikitsataḥ /",
    "T08suvrnavu:755": " mahākāruṇikaḥ śāstā vaidyarājo nipātitaḥ /18/",
    "T08suvrnavu:756": " hā nṛśaṃsam atikṣipraṃ nirvṛto lokanāyakaḥ /",
    "T08suvrnavu:757": " andhabhūtasya lokasya cakṣurdātā hy anuttaraḥ /19/",
    "T08suvrnavu:758": " nirvṛte tvayi ko me 'dya putraratnam anāgasaṃ /",
    "T08suvrnavu:759": " ghātyamānam ihāgatya sahasā mocayiṣyati /20/",
    "T08suvrnavu:760": " trātari tvayy anāthānāṃ gate tu paramāṅ gatim /",
    "T08suvrnavu:761": " hā jātaḥ sāṃpratam ahaṃ nirāśaḥ sutajīvite /21/",
    "T08suvrnavu:762": " adya me tat suvihitaṃ yat tvayoktaṃ mahātmane /",
    "T08suvrnavu:763": " sarvaiḥ priyair vinābhāvo bhavatīty uttamaṃ vaca iti /22/",
    "T08suvrnavu:764": " Sva Roy 111,2 - 115,2",
    "T08suvrnavu:765": " [46] sa evam bahuvidha paridevya tam upāsakam uvāca /",
    "T08suvrnavu:766": " bhoḥ kaścin mahāśrāvako 'pi tāvat tasya bhagavato 'vaśiṣyate /",
    "T08suvrnavu:767": " kasya bhagavān śāsanam anuparīkṣya parinirvṛta iti /",
    "T08suvrnavu:768": " tatas tenopāsakenoktaṃ sārthavāha śrūyate bhagavān sthaviramahākāśyapasya śāsanam anuparīkṣya parinirvṛtaḥ /",
    "T08suvrnavu:769": " sthaviramahākāśyapo 'pi bhagavadājñayaiva sthavirānandasya śāsanam anuparīndya parinirvṛtaḥ /",
    "T08suvrnavu:770": " sa idānīṃ sthavirānanando mahātmā śāsanadhūrdharaḥ /",
    "T08suvrnavu:771": " sa idānīṃ tathāgata iva kāruṇyāt tāṃs tān grāmanagaranigamapallīpattanādīn gatvā vineyaṃ janānugrahaṃ karoti /",
    "T08suvrnavu:772": " tathānavaropitakuśalamūlānāṃ sattvānāṃ kuśalamūlāvaropaṇaṅ karoti /",
    "T08suvrnavu:773": " samucitakuśalasantatīnāṃ paripācanaṅ karoti /",
    "T08suvrnavu:774": " paripakvakuśalamūlasantatīnāṃ parimocayati /",
    "T08suvrnavu:775": " tathā kleśavyādhigrastānāṃ sattvānāṃ dharmadeśanābhaiṣajyapradānena vicikitsaṃ karoti suvaidyavat /",
    "T08suvrnavu:776": " kleśāndhakārāvaṣṭabdhānāṃ sattvānāṃ saddharmdeśanāraśminikareṇa kleśāndhakāraṃ vidhamayati sūryavat /",
    "T08suvrnavu:777": " vacanakarasamūhena vaineyakumudavanaprabodhanaṃ karoti candravat /",
    "T08suvrnavu:778": " vaineyakoṭṭarājasahastrāṇi saddharmadeśanayā samanuśāsti cakravarttivat /",
    "T08suvrnavu:779": " svaprajñapratibhānanādena kutīrthyamṛgagaṇavidrāvaṇaṅ karoti siṃhavat /",
    "T08suvrnavu:780": " samupadeśavaineyasārthanistāraṇaṃ karoti daiśikavat /",
    "T08suvrnavu:781": " saddharmapāṇyāvatāraṇaṃ karoti sārthavāhavat /",
    "T08suvrnavu:782": " kuśalabījaprarohaṇaṃ karoti mahāmeghavat /",
    "T08suvrnavu:783": " hitāhitopadeśaṃ karoti mātāpitṛvat /",
    "T08suvrnavu:784": " adāntān sattvān damayaty amuktān mocayaty anāśvastān āśvasayaty aparinirvṛtān parinirvāpayati /",
    "T08suvrnavu:785": " tathā kṛcchrasaṅkaṭasamvādhaprāptān sattvān mahābhayebhyo mocayati /",
    "T08suvrnavu:786": " saṃkṣepāt sa mahātmā buddhakāryaṅ karoti /",
    "T08suvrnavu:787": " tam eva samanusmara /",
    "T08suvrnavu:788": " samarthaḥ sa te 'dya sutam asmāt saṅkaṭāt parimocayatum iti /",
    "T08suvrnavu:789": " Sva Roy 115,2 - 118,4",
    "T08suvrnavu:790": " [47] tac chrutvā divākaraḥ sārthavāho gatapratyāgataprāṇa iva sasaṃbhramas tam upāsakam uvāca /",
    "T08suvrnavu:791": " kutredānīṃ sa ānando viharatīti /",
    "T08suvrnavu:792": " tenoktaṃ sārthavāha śrutaṃ mayā sthavirānanda etarhi vaiśālyām viharaty āmrapālīvana iti /",
    "T08suvrnavu:793": " atha divākaraḥ sārthavāhaḥ sahasaivotthāya jānumaṇḍale pṛthivyāṃ pratiṣṭhāpya yena",
    "T08suvrnavu:794": " vaiśālī tenāñjaliṃ praṇamya sutaviyogaśokaduḥkhābhyāhato bāṣpormitaraṅgāpūryamāṇavadanakamalaḥ",
    "T08suvrnavu:795": " sāśruparyākulekṣaṇas tīvreṇāśayena sthavirānandam āyācituṃ pravṛttaḥ //",
    "T08suvrnavu:796": " yadi tvaṃ paramācārya sattvāśayaviduttamaḥ /",
    "T08suvrnavu:797": " āśayānuśayaṃ jñātvā imam abhyarthanāṃ śṛṇu /1/",
    "T08suvrnavu:798": " nirvṛto bhagavān buddhaḥ śiṣyāś cāsya maharddhikāḥ /",
    "T08suvrnavu:799": " avaśiṣṭas tvam eko hi teṣāṃ śāsanavardhanaḥ /2/",
    "T08suvrnavu:800": " tvam samāśvāsabhūtobhūto 'sya jagatas tvaṃ parāyaṇaḥ /",
    "T08suvrnavu:801": " vyavalokyādhunā kāryaṃ sarvasattvahitaṃ tvayā /3/",
    "T08suvrnavu:802": " tad adyaivaṃvidhe nāthe tiṣṭhaty ārakṣake tvayi /",
    "T08suvrnavu:803": " nirākrandaḥ suto 'smākaṃ katham evaṃ praghātyate /4/",
    "T08suvrnavu:804": " na bhaved yadi sattvārtho na tiṣṭheyur bhavadvidhāḥ /",
    "T08suvrnavu:805": " ghātyamānaṃ janaṃ śrāddham evaṃ katham upekṣase /5/",
    "T08suvrnavu:806": " sattvārthañ cec charīraṃ hi tvaṃ dhārayasi suvrata /",
    "T08suvrnavu:807": " tat kṛpāṃ sammukhīkṛtya samanvāhara me sutaṃ /6/",
    "T08suvrnavu:808": " hatasarvapratīkāram atrāṇam aparāyaṇam /",
    "T08suvrnavu:809": " śokapaṅkāvalagnam māṃ sapatnīkaṃ samuddhara /7/",
    "T08suvrnavu:810": " kam vā vijñapayāmy anyaṃ ko 'nyo 'py evaṃ jagaddhite /",
    "T08suvrnavu:811": " nirdiṣṭaḥ śākyamuninā yathā tvam adhunā prabho /8/",
    "T08suvrnavu:812": " tvadṛte putrakasyānyas trātā nāsti vibho yataḥ /",
    "T08suvrnavu:813": " tasmāt tvaritam āgamya putram me trātum arhasi /9/",
    "T08suvrnavu:814": " putraśokāriṇā grastaṃ duḥsahena durātmanā /",
    "T08suvrnavu:815": " sapatnīkaṃ nirānandam ānandānandayādya māṃ /10/ ity",
    "T08suvrnavu:816": " Sva Roy 118,4 - 121,122",
    "T08suvrnavu:817": " [48] athaitasminn antare sthavirānandaḥ karuṇayāpūryyamāṇaś cintayaṃs trirātrestridivasasya śrāvakacakṣuṣā lokaṃ vyavalokayati /",
    "T08suvrnavu:818": " ko hīyate ko varddhate kaḥ kṛcchraprāptaḥ kaḥ saṅkaṭaprāptaḥ kaḥ sambādhaprāptaḥ kaḥ kṛcchrasaṅkaṭasambādhaprāptaḥ /",
    "T08suvrnavu:819": " ko 'pāyanimnaḥ ko 'pāyapravaṇaḥ ko 'pāyaprāptāraḥ /",
    "T08suvrnavu:820": " kam aham apāyamārgād uddhṛtya svarge mokṣe ca pratiṣṭhāpayeyaṃ /",
    "T08suvrnavu:821": " kasya kāmapaṅkanimagnasya hastoddhāram anupradadyāṃ /",
    "T08suvrnavu:822": " kam āryadhanavirahitaṃ āryadhanaiśvaryādhipatye pratiṣṭhāpayeyam ity adrākṣīt sthavirānandaḥ",
    "T08suvrnavu:823": " sthaviraśāradvatīsutasamena cakṣuṣā suvarṇavarṇaṃ kumāramupacitakuśalamūlasambhāraṃ",
    "T08suvrnavu:824": " kṛcchrasaṅkaṭasambādhaprāptaṃ ca dṛṣṭvā punas tatrastha eva ṛddhyā gajabhujasadṛśam",
    "T08suvrnavu:825": " bāhum abhiprasārya sahasaiva rājānam ajātaśatrum upariprāsādatalagatam atipramattavihāriṇam",
    "T08suvrnavu:826": " acchaṭāśabdena prabodhya vyāpinā svareṇovāca /",
    "T08suvrnavu:827": " mahārāja na śobhanaṃ te kṛtaṃ yata suvarṇavarṇaḥ kumāraḥ svayam eva na vicāritas tathādyaiṣa na sāṃpratam atrāpy anapakārī rājagṛhān niṣkāśya mahāśmaśānaṃ nīyate praghātayituṃ /",
    "T08suvrnavu:828": " nivārayety athaitat sthavirānandavacanam upaśrutya rājā sasambhramaṃ tvaritam abhinamya",
    "T08suvrnavu:829": " sthaviranandam uparidhavalagṛhastha utthāya mahatā svareṇa caturdiśam uktaṃ bhoḥ",
    "T08suvrnavu:830": " śrūyatāṃ yo mahāśmāśānaṃ tvarita mabhigamyāsmadvacanāt suvarṇavarṇaṃ kumāraṃ ghātyamānaṃ",
    "T08suvrnavu:831": " pratimocayati tasyāhaṃ suvarṇapeṭakamanu prayacchāmi pañca ca grāmavarāṇi /",
    "T08suvrnavu:832": " mahājanavallabho 'sau kumāraḥ/",
    "T08suvrnavu:833": " tad rājño vacanam upaśrutya prāṇisahasrāṇi pradhāvitāni //",
    "T08suvrnavu:834": " Sva Roy 122,1 - 123,4",
    "T08suvrnavu:835": " [49] athaitasminn antare vadhyaghātakās tai rājapuruṣair adhiṣṭhitāḥ suvarṇavarṇaṃ kumāram ādāya mahāśmaśānam anuprāptāḥ /",
    "T08suvrnavu:836": " kāśisundarī dārikā svakair jñātibhir nīlapītalokahitāvadātair vastraiḥ samalaṅkṛtāyāṃ",
    "T08suvrnavu:837": " śivikāyām āropya mahāśmaśānam abhinirhṛtā tasyā jñātayas tām ekasmin pradeśe sthāpayitvā",
    "T08suvrnavu:838": " kāṣṭhāni samudānīya citām uparacayitum ārabdhāḥ /",
    "T08suvrnavu:839": " taiś ca vadhyaghātakair uktāḥ /",
    "T08suvrnavu:840": " etāvad eṣā yuṣmābhiś citāyām āropayitavyā muhūrtaṃ tāvad udīkṣadhvaṃ /",
    "T08suvrnavu:841": " yāvad vayaṃ suvarṇavarṇaṃ kumāraṃ śūle protaṃ kṛtvā praghātayāmo yat kāraṇam eṣa",
    "T08suvrnavu:842": " suvarṇavarṇaḥ kumāro 'nayā kāśisundaryā dārikayā saha ekāṃ citām āropya dhyāpayitavya",
    "T08suvrnavu:843": " ity uktvā śūlaṃ pṛthivyāṃ pratiṣṭhāpayitum ārabdhāḥ //",
    "T08suvrnavu:844": " Sva Roy 123,2 - 125,3",
    "T08suvrnavu:845": " [50] atha suvarṇavarṇaḥ kumāraḥ śūlaṃ pṛthivyāṃ pratiṣṭhāpya mānam ālokya mātaram anusmṛtya tīvramanyudravīkṛtasantāno 'śrūṇi prapātayitum ārabdhaḥ",
    "T08suvrnavu:846": " sāṃprataṃ mātur madviyogaṃ śrutvā kā 'vasthā bhaviṣyati /",
    "T08suvrnavu:847": " yā hi nāma pūrvaṃ yāmārddhamātram api mām apaśyantī parāpīḍāpraveditavatī sā mayādyaikaputreṇa viyuktā kathaṃ prāṇān dhārayiṣyati /",
    "T08suvrnavu:848": " hā kaṣṭam īdṛśo 'py aham evam adhanyo yan mām āgamya mātā madviyogaduḥkhaṃ pratyanubhaviṣyatīti /",
    "T08suvrnavu:849": " tatas tair vadhyaghātakaiḥ tat śūlaṃ pṛthivyāṃ nikhātaṃ paraparāṅ ca saṅjalpaṅ kartum ārabdhaḥ /",
    "T08suvrnavu:850": " ko 'smākaṃ kumāraṃ śūle samāropayati /",
    "T08suvrnavu:851": " tatra caikaiko 'pi vyājaṃ kartum ārabdho yūyam āropayata /",
    "T08suvrnavu:852": " mama śirorujātyartham bādhate /",
    "T08suvrnavu:853": " mama pṛṣṭhaśūlam mama pārśvaśūlam iti na teṣāṃ kaścid utsahate sma tad akāryaṅ kartuṃ //",
    "T08suvrnavu:854": " Sva Roy 125,3 - 127,128",
    "T08suvrnavu:855": " [51] tataḥ suvarṇavarṇaḥ kumāras teṣāṃ sañjarupaṃ śrutvā śūlañ ca pṛthivyāṃ nikhātam udvīkṣya hā sāmpratam ahaṃ na bhaviṣyāmīti /",
    "T08suvrnavu:856": " saṃsāra doṣodvigno mokṣamārggābhilāṣī nirānandamātmānamavagamya param abhayaviṣāda vihvalekṣaṇo vikroṣṭum ārabdhaḥ /",
    "T08suvrnavu:857": " hā kaṣṭam idānīṃ mayā sudurllabhaṃ saddharmamahotsavaṃ manuṣyatvam āsādyākṛtārthe naiva marttavyam bhaviṣyatīti /",
    "T08suvrnavu:858": " hā punar api saṃsāre saṃsariṣyāmi /",
    "T08suvrnavu:859": " punar api mayā saṃsāracārake vastavyaṃ bhaviṣyati /",
    "T08suvrnavu:860": " punaḥ saṃsārāṭavyāṃ paribhramitavyaṃ bhaviṣyati /",
    "T08suvrnavu:861": " punaḥ saṃsāramahāgahanaṃ praveṣṭavyam bhaviṣyati /",
    "T08suvrnavu:862": " punaḥ saṃsāramahāprapāte patitavyam bhaviṣyati /",
    "T08suvrnavu:863": " punaḥ saṃsāramahājambālamadhye sthātavyam bhaviṣyati /",
    "T08suvrnavu:864": " punar mayā sañjīvanakālasūtrasaṃghātarauravamahārauravapratāpanāvīcyādiṣu narakeṣūpapattavyaṃ bhaviṣyati /",
    "T08suvrnavu:865": " punar api mayā gajagavayamahiṣaśaśaśarabhamṛgarurucamarabiḍālacitrāsu yoniṣūpapattavyam bhaviṣyati /",
    "T08suvrnavu:866": " punar api mayā satataṃ kṣuttṛṣṇādimahadduḥkhadaurmanasyaparīteṣu nirnaṣṭapānabhojanaśabdeṣu mūtrapurīṣakheṭasiṃhāṇakādyāhāreṣu galagaṇḍakādiṣu preteṣūpapattavyam bhaviṣyati //",
    "T08suvrnavu:867": " Sva Roy 128,1 - 130,1",
    "T08suvrnavu:868": " [52] śrūyate ca kadācit karhicit tathāgatā arhantaḥ samyaksambuddhā loka utpadyante /",
    "T08suvrnavu:869": " tad yathodumbare puṣpaṃ kadācit karhicit tathāgatapraveditasya dharmavinayasya lokeṣu darśanārthaṃ prajñāyate /",
    "T08suvrnavu:870": " durllabhā kṣaṇasampad durllabham manuṣyatvam āryāyatane pratyājātir indrayair vikalatā",
    "T08suvrnavu:871": " 'jaḍatā 'neḍamūkatā 'hastasamvārtikatā pratibalatā subhāṣitadurbhāṣitānāṃ dharmāṇām artham ājñātuṃ /",
    "T08suvrnavu:872": " ahañ cātra viratito 'dya na bhaviṣyāmi /",
    "T08suvrnavu:873": " tad idam aṣṭākṣaṇavinirmuktam me manuṣyatvaṃ viphalī bhaviṣyati /",
    "T08suvrnavu:874": " tata kim idānīṅ karomi /",
    "T08suvrnavu:875": " kiṃ bhagavān mahākāruṇiko buddhas tiṣṭhati yaṃ samanusmārāmi yo mām āsyām avasthāyām",
    "T08suvrnavu:876": " anātham atrāṇam aśaraṇaṃ aparāyaṇaṃ nirālokaṃ kṛcchrasaṅkaṭasambādhaprāptaṃ mahākāruṇikatvād",
    "T08suvrnavu:877": " āgatya paritrāsyate /",
    "T08suvrnavu:878": " sa ca bhagavān mama bhāgyāparādhena laghu laghu eva parinirvṛtaḥ /",
    "T08suvrnavu:879": " tat kim idānīm asyām avasthāyāṃ samanusmarāmi /",
    "T08suvrnavu:880": " ko me tathāgata iva kāruṇyād āgatya paritrāṇaṅ kariṣyatīti /",
    "T08suvrnavu:881": " nirāśībhūtaḥ kampitum ārabdhaḥ //",
    "T08suvrnavu:882": " Sva Roy 130,1 - 133,134",
    "T08suvrnavu:883": " [53] tasya buddhir utpannā sthavirānando mahātmā tiṣṭhati /",
    "T08suvrnavu:884": " taṃ samanusmarāmi /",
    "T08suvrnavu:885": " so 'pi mahātmā śrūyate sarvasattvahitāvahitacittasantānaḥ /",
    "T08suvrnavu:886": " tasya bhagavatā sthavirmahākāśyapena ca sakalaṃ śāsanam anuparīnditaṃ /",
    "T08suvrnavu:887": " tenādhunāvalokyāvalokya sarvasattvahitaṃ karaṇīyaṃ mahārddhikaś cāsau mahānubhāvaḥ",
    "T08suvrnavu:888": " samarthaś ca sthavirānando mām asmād vyasanāt paritrātuṃ tam eva samanusmarāmīti",
    "T08suvrnavu:889": " viditvā vāṣpāmbupariplutekṣaṇaḥ /",
    "T08suvrnavu:890": " saṃsārabhayodvignaḥ /",
    "T08suvrnavu:891": " paramasamvegaprāptas tīvreṇāśayena sthavirānandam āyācituṃ pravṛttaḥ //",
    "T08suvrnavu:892": " saṃsārabhayabhītasya nirānandasya me sataḥ /",
    "T08suvrnavu:893": " sthavirānanda vijñaptiṃ tvam idānīṃ śrotum arhasi /1/",
    "T08suvrnavu:894": " sattvārthabhāraṃ nikṣipya sarvajñaḥ karuṇātmakaḥ /",
    "T08suvrnavu:895": " ayi nirvṛtim āyātaḥ kāśyape tu mahātmani /2/",
    "T08suvrnavu:896": " sthaviro 'pi kṛtārtho 'sau kāśyapaḥ parinirvṛttaḥ /",
    "T08suvrnavu:897": " tvayy eva bhāraṃ nikṣipya jagato 'sya vibhūtaye /3/",
    "T08suvrnavu:898": " idānīṃ nirvṛtiṃ yāte sambuddhe lokabāndhave /",
    "T08suvrnavu:899": " sarvasattvahitodyukte kāśyape ca yaśasvini /4/",
    "T08suvrnavu:900": " anāthānāṃ bhavān nātho bhītānām abhayapradaḥ /",
    "T08suvrnavu:901": " viśrāmabhūmiṃ śrāntānāṃ śaraṇaṃ śaraṇārthināṃ /5/",
    "T08suvrnavu:902": " śāstṛkṛtyaṃ tvayā kāryaṃ tvaṃ lokasyaikabāndhavaḥ /",
    "T08suvrnavu:903": " agrayas tvaṃ buddhaśiṣyāṇāṃ tvañ ca śāsanadhūrddharaḥ /6/",
    "T08suvrnavu:904": " tvam adya duḥkhapātālād yadi māṃ noddhariṣyasi /",
    "T08suvrnavu:905": " hato 'smi yasmād dheto 'nyaṃ nāthaṃ nānavaimi sāṃprataṃ /7/",
    "T08suvrnavu:906": " na bibhemi tathā mṛtyor jātasya maraṇaṃ dhruvaṃ /",
    "T08suvrnavu:907": " niḥsṛtiṃ tvaṃ vijānāno yathā saṃsārasāgarat /8/",
    "T08suvrnavu:908": " tathāṣṭākṣaṇanirmuktaṃ kṣaṇam āsādya durlabhaṃ /",
    "T08suvrnavu:909": " akṛtārthena martavyam iti me mahatī vyathā /9/",
    "T08suvrnavu:910": " durllabhaḥ khalu buddhānām utpādaḥ sarvadarśināṃ /",
    "T08suvrnavu:911": " tvām āgamya yathā nīti vandhyatām me tathā kuru /10/",
    "T08suvrnavu:912": " tava kāruṇyam acalaṃ sarvaprāṇiṣu vidyate /",
    "T08suvrnavu:913": " tan māṃ nopekṣituṃ yuktaṃ mokṣamārgābhilāṣiṇaṃ /11/",
    "T08suvrnavu:914": " yadi ca tvam mahābhāga sarvasattvahitodyataḥ /",
    "T08suvrnavu:915": " kṛcchrasaṅkasambādhaprāptam mām avalokaya /12/",
    "T08suvrnavu:916": " tad evam aparitrāṇaṃ vīkṣya divyena cakṣuṣā /",
    "T08suvrnavu:917": " tvam adya kṣipram āgamya māṃ paritrātum arhasī ty /13/",
    "T08suvrnavu:918": " Sva Roy 134,1 - 137,5",
    "T08suvrnavu:919": " [54] athāsminn antare sthavirānando mahātmā sakalajagadarthasampādanāvabaddhaparikaraḥ",
    "T08suvrnavu:920": " kāruṇyāc cānena tathānantasattvaceṣṭāvalokanāhitacittasantānaparamaduḥkhādivyena",
    "T08suvrnavu:921": " cakṣuṣā suvarṇavarṇaṃ kumāram asyām avasthāyāṃ varttamānam ālokya karuṇayā sañcodyamānacittavṛttirdivyenāvabhāsena",
    "T08suvrnavu:922": " bhuvanamaṇḍalam avabhāsya pañcārhacchataparivāraḥ sahasaiva ṛddhyā nabhastalam sandhyābhrapaṭalair",
    "T08suvrnavu:923": " iva gaganatalam āpūrayan sakalabhuvanalakṣmīpuñja iva dedīpyamānavigrahaḥ śmaśānābhimukhaḥ saṃprasthitaḥ /",
    "T08suvrnavu:924": " adrākṣīd rājā 'jātaśatrur uparidhavalagṛhasyāvasthitaḥ /",
    "T08suvrnavu:925": " sthavirānandaṃ mahatābhikṣusaṃghena sārddham arddhacandrākāropagūḍham upari vihāyasā",
    "T08suvrnavu:926": " ṛddhyā sandhyābhrapaṭalair iva gaganatalam alaṅkṛtya mahāśmaśāṇābhimukham āgacchantaṃ",
    "T08suvrnavu:927": " dṛṣṭvā ca punar asyābhavan niyataṃ sthavirānandaḥ suvarṇavarṇaṃ kumāram uddiśyāgatas",
    "T08suvrnavu:928": " tañ cāgamya mahad āścaryādbhutan dharmaṃ deśayitukāmo bhaviṣyatīti /",
    "T08suvrnavu:929": " gacchāmy aham mahāśmaśānam iti /",
    "T08suvrnavu:930": " tataś ca sahasaiva sthavirānandaṃ saparivāraṃ namaskṛtya śaraṇapṛṣṭhāt tvaritatvaritam avatīrya padabhyām eva naika prāṇiśatasahasraparivāro mahāśmaśānaṃ saṃprasthitaḥ /",
    "T08suvrnavu:931": " asmiṃś cānantare vadhyaghātakās tai rājapuruṣair udyatā śastrais tarjitāḥ kim artham eva vilambadhvaṃ śīghram enaṃ kumāraṃ śūle samāropayateti",
    "T08suvrnavu:932": " tatas te vaghyaghātakāḥ saṃtrastāḥ suvarṇavarṇaṃ kumāraṃ śūle samāropayāmaḥ /",
    "T08suvrnavu:933": " ity uktvā kṣeptum ārabdhā /",
    "T08suvrnavu:934": " suvarṇavarṇaḥ kumāraḥ saṃsāradoṣodvignacetā nirāśībhūto vikroṣṭum ārabdhaḥ /",
    "T08suvrnavu:935": " hā kaṣṭam āryānandenāhaṃ parityakto yan nāma samanvākṛtya na paritrāta ity //",
    "T08suvrnavu:936": " Sva Roy 137,3 - 141,3",
    "T08suvrnavu:937": " [55] athāsminn antare sthavirānando mahātmā dūrata evāgacchan vyāpinā svareṇa diśaḥ sarvvāḥ samāpūrayan suvarṇavarṇaṃ kumāraṃ samāśvāsayann uvāca /",
    "T08suvrnavu:938": " mā bhair vatsa yuṣmadvidhānam eva vineyānām arthe imam āśīviṣaprakhyaṃ kāyam aham",
    "T08suvrnavu:939": " dhārayāmīti tad vatsa mā bhair ahaṃ tvām adyāsmāt saṃṅkaṭāt parimocayiṣyāmi adya",
    "T08suvrnavu:940": " bhagavato buddhasya manorathaṃ paripūrayāmi /",
    "T08suvrnavu:941": " adya yat tena bhagavatā jānatā paśyatā tathāgatenārhatā samyaksambuddhena sthaviramahākāśyapena ca śāsanam api vinyas taṃ tat saphalī kariṣyāmi",
    "T08suvrnavu:942": " adya tathāgraśrāvakamahātmyam udbhāvayiṣyāmi /",
    "T08suvrnavu:943": " adya te manorathaṃ paripūrayāmi /",
    "T08suvrnavu:944": " adya tavedam maraṇabhayaṃ saṃsārikañ ca bhayam apanayāmi /",
    "T08suvrnavu:945": " adya vicikitsākathaṃ kathāśalyam utpāṭayāmi /",
    "T08suvrnavu:946": " adya te kudarśanapaṭalāvaṣṭabdhe netre jñānāñjanaśalākayā śodhyāmi /",
    "T08suvrnavu:947": " adya te krodhāgniṃ nāśayāmi /",
    "T08suvrnavu:948": " adya tvāṃ vigatarāgatvenācchādāyāmi /",
    "T08suvrnavu:949": " adya te kuśalabījaṃ prarohayāmi /",
    "T08suvrnavu:950": " adya tvāṃ saṃsārapaṅkād uddharāmi /",
    "T08suvrnavu:951": " adya tvāṃ duḥkhasamudrāt uttārayāmi /",
    "T08suvrnavu:952": " adya tvāṃ saṃsārakāntāraparyantam upanayāmi //",
    "T08suvrnavu:953": " adya te kleśabandhanāni cchinadmi /",
    "T08suvrnavu:954": " adya te nivaraṇakapāṭapaṭalaṃ bhinadmi /",
    "T08suvrnavu:955": " adya te haṃ tathā kariṣyāmi yathā tvam anantakoṭiniyutaśatasahasradurllabhataram aśeṣakleśopakleśaprahāṇād arhatvaṃ prāpsyasi /",
    "T08suvrnavu:956": " adya kleśāndhanaṃ kṛtsnaṃ dhakṣyase jñānavahninā /",
    "T08suvrnavu:957": " adya niḥśaṃsayamatir bhaviṣyasi gatajvara /1/",
    "T08suvrnavu:958": " adya tvaṃ vatsa sahasā janmavṛkṣañ cirāyituṃ /",
    "T08suvrnavu:959": " jñānavajreṇa mahatā duśchedyaṃ chetsyase bhṛśaṃ /2/",
    "T08suvrnavu:960": " rāgatoyamadāvarttaṃ mānormbhibhavasāgaraṃ /",
    "T08suvrnavu:961": " vīrya plavaṃ samāruhya tvam adya pratariṣyasi /3/",
    "T08suvrnavu:962": " janmabhogaṃ jarāliṅgaṃ mṛtyukandarasaṃkulaṃ /",
    "T08suvrnavu:963": " prajñāvajreṇa mahatā bhetsyase duḥkhaparvataṃ /4/",
    "T08suvrnavu:964": " kalpakoṭisahasreṣu yan na labdhaṃ tvayā padaṃ /",
    "T08suvrnavu:965": " tad vatsa durlabhataraṃ prāpsyasy adya nirāsravam iti /5/",
    "T08suvrnavu:966": " Sva Roy 141,3 - 144,145",
    "T08suvrnavu:967": " [56] athaitat sthavirānandād upaśruta suvarṇavarṇaḥ kumāro gatapratyāgataprāṇa ivāśvasitaḥ saṃhṛṣitatanuruho gaganatalāsaktadṛṣṭiḥ sthavirānandāvarjitaikamanaso 'bhavat /",
    "T08suvrnavu:968": " tatas tai rājapuruṣais te vadhyaghātakā uktāḥ /",
    "T08suvrnavu:969": " bhavanta ete bhikṣavo gaganatalam avagāhyāgacchanti /",
    "T08suvrnavu:970": " kāruṇikā ete kadācid āgatya vighnaṃ kurvanti /",
    "T08suvrnavu:971": " tacchīghram enaṃ kumāraṃ śūle samāropayata /",
    "T08suvrnavu:972": " mā vo rājaśāsanātikramān mahān anartho bhaviṣyatīti /",
    "T08suvrnavu:973": " tatas te vadhyaghātakāḥ putradārasvajanabandhujīvitavināśabhayabhītāḥ suvarṇavarṇaṃ kumāram utkṣipya śūle pratiṣṭhāpayitum ārabdhāḥ /",
    "T08suvrnavu:974": " tataḥ sthavirānandena sahasaiva tathādhiṣṭhitaṃ yathā tasya śūlasyopari candramaṇḍalapratisparddhi vistīrṇakarṇiakam mahāpramāṇaṃ padmaṃ prādurbhūtaṃ",
    "T08suvrnavu:975": " tasya ca padmasyopari karṇikāyāṃ suvarṇavarṇaḥ kumāraḥ praryaṅkeṇa niṣannaḥ tañ ca",
    "T08suvrnavu:976": " padmakarṇikāyām upari paryaṅkena niṣannam udvīkṣya gaganatalagatair anekair devatāniyutaśatasahasrair hāhākāro muktaḥ /",
    "T08suvrnavu:977": " aho śāsanamamāhātmyaṃ sarvajñā(jñasyā)",
    "T08suvrnavu:978": " dbhutaṃ hi yata /",
    "T08suvrnavu:979": " śrāvako pi karoty evaṃ tathāgatavikurvitaṃ /1/",
    "T08suvrnavu:980": " āryānandena cādyoccair māhātmyaṃ saṃprakāśitaṃ /",
    "T08suvrnavu:981": " kurvvatā sugateneva samyag atyadbhutaṃ mahat /2/",
    "T08suvrnavu:982": " astaṅgate jināditye sarvāpattimirāpaḥaḥ /",
    "T08suvrnavu:983": " aho 'yam uditaḥ śrīmān sthavirānandabhāskaraḥ /3/",
    "T08suvrnavu:984": " svaprajñāguṇamāhātmyaṃ raśmibhiḥ samalaṅkṛtaṃ /",
    "T08suvrnavu:985": " sthavirānandacandreṇa jagadgaganamaṇḍalaṃ /4/",
    "T08suvrnavu:986": " sugatālokavirahād andhakārāvṛtaṃ jagat /",
    "T08suvrnavu:987": " āryānandapradīpena samyag adya prakāśitaṃ /5/",
    "T08suvrnavu:988": " antarhite buddharatne sarvācintyaguṇānvite /",
    "T08suvrnavu:989": " jagaccūḍāmaṇiḥ śrīmān āryānandaḥ samudgata iti /6/",
    "T08suvrnavu:990": " Sva Roy 145,1 - 146,3",
    "T08suvrnavu:991": " [57] atha sthavirānandaḥ śaradamalaśāṅkamaṇḍalātirekadyutiḥ sandhyābbhrapaṭalāvaruddha",
    "T08suvrnavu:992": " iva bhāskaraḥ sakalabhuvanalakṣmīpuñja iva dedīpyamānamūrttiḥ svatejasā sūryaprabhān",
    "T08suvrnavu:993": " nirbhartsayaṃś pañcārhacchataparivāraḥ samanuprāpto gagatalastha eva suvarṇavarṇaṃ",
    "T08suvrnavu:994": " kumāram āmantrayām āsa /",
    "T08suvrnavu:995": " vatsa",
    "T08suvrnavu:996": " kadācit karhicit loke utpadyante tathāgatāḥ /",
    "T08suvrnavu:997": " śāstāro naradevānāñ cakṣuṣmanto raṇātigāḥ /1/",
    "T08suvrnavu:998": " prakāśayanti ye dharmaṃ sarvaduḥkhavinodanaṃ(nam) /",
    "T08suvrnavu:999": " duḥkhaṃ duḥkhasamutpādaṃ duḥkhasya samatikramaṃ (mam) //",
    "T08suvrnavu:1000": " āryāṣṭāṅgikaṃ mārggaṃ kṣemaṃ nirvāṇagāminaṃ(nam) /2/",
    "T08suvrnavu:1001": " asmindharme deśyamāne sarvaduḥkhavinodane /",
    "T08suvrnavu:1002": " jñānena hatvā hy ajñānaṃ nāgacchanti punarbhavam ity /3/",
    "T08suvrnavu:1003": " Sva Roy 146,3 - 148,149",
    "T08suvrnavu:1004": " [58] athāsya vacanasya samanantaram eva suvarṇavarṇena kumāreṇa viṃśatiśikharasamudgataṃ satkāmadṛṣṭiśailaṃ jñānavajreṇa bhitvā srotaāpattiphala sākṣāt kṛtaṃ /",
    "T08suvrnavu:1005": " atha suvarṇavarṇaḥ kumāro vaṇig iva labdhalābhaḥ sasyasampanna iva karṣakaḥ /",
    "T08suvrnavu:1006": " śūra iva vijitasaṃgrāmaś cakravartirājyapratilambhād iva paramaprītiprāmodyajātaḥ /",
    "T08suvrnavu:1007": " tatrastha eva kṛtakarapuṭaḥ sthavirānandaṃ pratiṣṭotum ārabdhaḥ /",
    "T08suvrnavu:1008": " namas te sthavirānanda namas te sthavirottama /",
    "T08suvrnavu:1009": " namas te jinaputrāṇāṃ ketubhṛta mahāmune /1/",
    "T08suvrnavu:1010": " aho te karuṇā sphītā aho kāruṇyam uttamaṃ /",
    "T08suvrnavu:1011": " mahataḥ saṅkaṭād asmād yenāhaṃ parimocitaḥ /2/",
    "T08suvrnavu:1012": " lokanātha iti sthāne śabdas te visṛto bhuvi /",
    "T08suvrnavu:1013": " bhayārtto yad anātho 'haṃ tvayā nāthena mocitaḥ /3/",
    "T08suvrnavu:1014": " duḥkhadharmābhisaṃtaptaṃ lokaṃ hlādayituṃ bhavān /",
    "T08suvrnavu:1015": " maitrīkāruṇyaśītāṃśurudito municandramāḥ /4/",
    "T08suvrnavu:1016": " tat kṛtaṃ na ca me mātrā na pitrā nāpi bāndhavaiḥ /",
    "T08suvrnavu:1017": " kalyāṇamitram āgamya tvām ahaṃ yad avāptavān /5/",
    "T08suvrnavu:1018": " pihitā durgatiḥ sarvā mokṣadvāram apāvṛtaṃ /",
    "T08suvrnavu:1019": " śoṣitā sāgarā sarve laṅghitā asthiparvatāḥ /6/",
    "T08suvrnavu:1020": " saṃsāro 'nādimadhyāntaḥ saṃkleśabhayasaṅkulaḥ /",
    "T08suvrnavu:1021": " dhiyā samena guṇitaḥ paryante sthāpitas tvayā /7/",
    "T08suvrnavu:1022": " anādikālasaṃlagno dṛṣṭiśalyaḥ samuddṛtaḥ /",
    "T08suvrnavu:1023": " bhiṣagvaram iha prāpya sukhajāto 'smi nirjvara iti /8/",
    "T08suvrnavu:1024": " Sva Roy 149,1 - 150,4",
    "T08suvrnavu:1025": " [59] tato devatābhiḥ sthavirānandasya mānasam avalokya tatkṣaṇād eva mahāśmaśānam",
    "T08suvrnavu:1026": " apagatapāṣāṇaśarkarakaṭhallaṃ vyavasthāpitaṃ candanavāripariṣiktaṃ surabhidhūpadhūpitaṃ",
    "T08suvrnavu:1027": " samucchritadhvajapatākātoraṇam āmuktapaṭṭadāmakalāpam ativicitrasurabhikusumāvakīrṇaṃ",
    "T08suvrnavu:1028": " atiramaṇīyaṃ devānām iva nandanodyānaṃ tatra ca sthavirānandasyārthe nānāratnavinyāsavicitritabhaktiprakāraracitaṃ",
    "T08suvrnavu:1029": " divyaṃ sarvasauvarṇaṃ sapādapīṭhaṃ mahat siṃhāsanaṃ prajñaptaṃ teṣām api pañcānām",
    "T08suvrnavu:1030": " arhacchatānām arthe divyāny āsanāni prajñaptāni /",
    "T08suvrnavu:1031": " tataḥ sthavirānando gagatalād avatīrya siṃhāsane niṣaṇṇaḥ /",
    "T08suvrnavu:1032": " tāny api pañcārhacchatāny avatīrya prajñapteṣv āsaneṣu niṣaṇṇāni //",
    "T08suvrnavu:1033": " Sva Roy 150,4 - 153,3",
    "T08suvrnavu:1034": " [60] rājā cājātaśatrur anekaprāṇiśatasahasraparivāraḥ samanuprāpto yāvat paśyati",
    "T08suvrnavu:1035": " tām vibhūtiṃ suvarṇavarṇañ ca kumāraṃ candramaṇḍalapratisparddhinaṃ padmasyopari",
    "T08suvrnavu:1036": " karṇikāyāṃ niṣaṇṇaṃ ghanapaṭalanirmuktam iva śaratakālapūrṇacandraṃ suvarṇayūpam",
    "T08suvrnavu:1037": " iva śriyā jvalantam udvīkṣya paramavismayāvarttitacittasantatiḥ /",
    "T08suvrnavu:1038": " samuddaṇḍaromakūpaḥ paramapraharṣormmitaraṅgāpūryamāṇavadanakamalaḥ paramaprasādavegāvarjitacittasantatiḥ /",
    "T08suvrnavu:1039": " sarvaśarīreṇa sthavirānandasya pādayoḥ patitaḥ tataś ca mukhatuṇḍakena caraṇāv anuparimārjyotthāyobhe",
    "T08suvrnavu:1040": " jānumaṇḍale pṛthivyāṃ pratiṣṭhāpya kṛtakarapuṭaḥ sthavirānandam udvīkṣamāṇa uvāca /",
    "T08suvrnavu:1041": " namas te paramācārya yenādyaivaṃ prakurvatā /",
    "T08suvrnavu:1042": " janasya paritrāṇam aham abhyuddhṛtaḥ svayaṃ /1/",
    "T08suvrnavu:1043": " na samanvāhṛtaś cet syād ahañ cāyañ ca te janaḥ /",
    "T08suvrnavu:1044": " dhikśabdāśanipātena nāśitaḥ syād ahaṃ muneḥ /2/",
    "T08suvrnavu:1045": " yaditvan na bhaves trātā samāsattva hito muniḥ /",
    "T08suvrnavu:1046": " aham adyaiva dagdhaḥ syāṃ paścāt tāpadavāgnimā /3/",
    "T08suvrnavu:1047": " aho jñānamahatvan te karuṇā ceyam uttamā /",
    "T08suvrnavu:1048": " adbhutañ cāritaṃ cedam aho samyak prakāśitaṃ /4/",
    "T08suvrnavu:1049": " idam atyadbhutaṃ dṛṣṭvā prātihāryan tavānagha /",
    "T08suvrnavu:1050": " praśāntim paramāṃ yāto manye naivaṃ tathāgataḥ /5/",
    "T08suvrnavu:1051": " kṛcchraprāptasya lokasya tvan nāthas tvaṃ parāyaṇaṃ /",
    "T08suvrnavu:1052": " tvaṃ hitaḥ sarvasatvānāṃ vatsalo bhagavāniva /6/",
    "T08suvrnavu:1053": " bhagavantaṃ samālokya yā me prītir abhūt purā /",
    "T08suvrnavu:1054": " sa evādya tvāṃ samālokya jinaśāsanadhūrdharam iti /7/",
    "T08suvrnavu:1055": " Sva Roy 153,3 - 156,5",
    "T08suvrnavu:1056": " [61] atha sa rājā sthavirānandanam evam abhistutya samutthāya ca paramapraharṣapūrṇamanās",
    "T08suvrnavu:1057": " tvaritatvaritaṃ śūlasamīpam upagamya tato hastau prasārya suvarṇavarṇaṃ kumāraṃ priyaputram",
    "T08suvrnavu:1058": " iva naṣṭopalabdhaṃ pareṇa premṇā svayam eva tasmāt padmāsanād avatārya gāḍhaṃ pariṣvajya",
    "T08suvrnavu:1059": " muhur muhaḥ śirasi paricumbate sma /",
    "T08suvrnavu:1060": " harṣāśruparyākulekṣaṇaś ca suvarṇavarṇaṃ kumāram animiṣam abhivīkṣamāṇa uvāca /",
    "T08suvrnavu:1061": " rājyalābhād iva purā na sā prītir abhūn mama",
    "T08suvrnavu:1062": " muktaṃ tvāṃ saṅkaṭād asmād dṛṣṭvā yā varddhate 'dhunā /1/",
    "T08suvrnavu:1063": " pūrṇacandradyutiharan nīlotpaladalekṣaṇaṃ /",
    "T08suvrnavu:1064": " mukhābujam idaṃ putra diṣṭyā paśyāmi te 'dhunā /2/",
    "T08suvrnavu:1065": " uttaptavarṇalāvaṇyaguṇasampadvibhūṣitaṃ /",
    "T08suvrnavu:1066": " sarvāvayavasampannaṃ diṣṭvā paśyāmi te vapuḥ /3/",
    "T08suvrnavu:1067": " daurātmyaṃ khyāpitaṃ kena nirghṛṇena durātmanā /",
    "T08suvrnavu:1068": " vadhāyāsi parityakto yena tvaṃ vallabho nṛṇāṃ /4/",
    "T08suvrnavu:1069": " caritaṃ vinayopetaṃ śrotrānandakaram vacaḥ /",
    "T08suvrnavu:1070": " rūpam atyadbhutañ cedaṃ vada kasya na vallabhaṃ /5/",
    "T08suvrnavu:1071": " guṇeṣu kasya pradveṣaḥ ko doṣānuguṇaḥ sadā /",
    "T08suvrnavu:1072": " vajrasārasamaṅ kasya hṛdayaṃ ko viśeṣavit /6/",
    "T08suvrnavu:1073": " dhruvañ cāśmamayaṃ tasya cetanārahitaṃ kṛtaṃ /",
    "T08suvrnavu:1074": " vyāhṛtaṃ hṛdayaṃ tasya tvaṃ putraka na vallabhaḥ /7/",
    "T08suvrnavu:1075": " pradīptam vajram ārabdhaṃ prakṣeptum mama mastake /",
    "T08suvrnavu:1076": " kaṇṭhe vā niśitaṃ śastraṃ śaktiṃ vakṣyasi vā dhṛḍhāṃ /8/",
    "T08suvrnavu:1077": " prapātayitum ārabdhaḥ kena me hy ayaśo 'śaniḥ //",
    "T08suvrnavu:1078": " vadho yenābhyanujñātas tava sarvajanapriya /9/",
    "T08suvrnavu:1079": " hā kena dāruṇañ vācā karmedaṃ tava kāritaṃ /",
    "T08suvrnavu:1080": " ko me vairānubaddhaḥ syāt kasyāhaṃ na priyo bhaveta /10/",
    "T08suvrnavu:1081": " mṛtyunāliṅgitaḥ ko 'sau prāṇāḥ kasya na vallabhāḥ /",
    "T08suvrnavu:1082": " yena te vadha ājñaptaḥ śīghram ākhyātum arhasīti /11/",
    "T08suvrnavu:1083": " Sva Roy 156,5 - 158,159",
    "T08suvrnavu:1084": " [62] atha suvarṇavarṇaḥ kumāraś cintayituṃ pravṛttaḥ /",
    "T08suvrnavu:1085": " sa ced asya rājña evaṃ kathayāmi pracaṇḍenāmātyena mamedaṃ karma kāritam iti /",
    "T08suvrnavu:1086": " caṇḍoyaṃ rājā sthānam etad vidyate /",
    "T08suvrnavu:1087": " yataḥ sāṃpratam eva pracaṇḍam amātyaṃ praghātayati /",
    "T08suvrnavu:1088": " tat katham atra pratipattavyaṃ //",
    "T08suvrnavu:1089": " atha vākkarmasvakatāvalambayitavyā /",
    "T08suvrnavu:1090": " dhruvañ ca mayā pūrvveṣu janmāntareṣu pāpakam akuśalaṃ karma kṛtaṃ yasyāyaṃ vipāko",
    "T08suvrnavu:1091": " na ca pūrvakarmavipākaṃ muktvā evam anāgaso vadhāya parityajyata iti niścayam upagamya rājānam uvāca /",
    "T08suvrnavu:1092": " mayaivaṃ tat kṛtaṃ karma pāpakaṃ pūrvajanmasu /",
    "T08suvrnavu:1093": " yasyāyam īdṛśo deva vipākaḥ samupasthitaḥ /1/",
    "T08suvrnavu:1094": " tad aniṣṭañ ca nāmādya svakānām eva karmaṇāṃ /",
    "T08suvrnavu:1095": " vipākaṃ paribhuñjāno py ādekṣyāmi kam nv ahaṃ /2/",
    "T08suvrnavu:1096": " ity uktvā sthavirānandasamīpam upagamya sarvaśarīreṇa sthavirānandasya pādayor nipatitaḥ /",
    "T08suvrnavu:1097": " sthavirānandena cokto vatsa eṣā kāśisundarī dārikā viṣavegenāvaṣṭabdhā tad uttiṣṭhaināṃ satyādhiṣṭhānena svasthī kuru mahājanakāyaś ca pratyāyya iti /",
    "T08suvrnavu:1098": " Sva Roy 159,1 - 162,3",
    "T08suvrnavu:1099": " [63] atha suvarṇavarṇaḥ kumāraḥ sthavirānandasya pratiśrutya sarvasattvādhyāśayapravṛttena cetasā satyādhiṣṭhānaṃ kartum ārabdhaḥ /",
    "T08suvrnavu:1100": " yena me satyena satyavacanenāsyāḥ kāśisundaryā dārikāyā antike mana sūkṣmo 'pi kleśo",
    "T08suvrnavu:1101": " notpanno rāgo vā dveṣo vā moho vā vihiṃsā vānyatam anyatamo vā caitasika upakleśo",
    "T08suvrnavu:1102": " 'nena satyena satyavacanena cāsyāḥ śarīraviṣamvilayam upagacchatv ity athaitasmin",
    "T08suvrnavu:1103": " satyādhiṣṭhānasamanantaram eva kāśisundarīdārikāyāḥ śarīrād viṣaṃ vilayam upagataṃ",
    "T08suvrnavu:1104": " svasthībhūtaśarīrā ca suptaprabuddhā ivotthitā /",
    "T08suvrnavu:1105": " tāṃ svasthībhūtaśarīrām utthitām ālokya tena mahājanakāyenānekaiś ca devatāśatasahastrair ekaravenoccair nādo muktaḥ /",
    "T08suvrnavu:1106": " aho āścaryam aho kumārasyāśayaviśuddhatā /",
    "T08suvrnavu:1107": " maharddhiko 'yaṃ kumāro mahānubhāvo yatredānīṃ satyādhiṣṭhānabalād iyam anena kāśisundarī dārikā samutthāpitā priyeṇa jīvitenācchāditeti /",
    "T08suvrnavu:1108": " tataḥ kāśisundarī dārikā samantān nirīkṣitum ārabdhā yāvat paśyati mahāśmaśāne sthavirānandaṃ mahatā bhikṣusaṅghena sārddham arddhacandrākāropagūḍhaṃ",
    "T08suvrnavu:1109": " nānāratnapradyotite divye mahati siṃhāsane niṣaṇṇaṃ rājāmaṃ ajātaśatrum anekaprāṇiśatasahasraparivāram",
    "T08suvrnavu:1110": " ātmānañ ca nīlapītalohitāvadātāyāṃ śivikāyām āropitaṃ dṛṣṭvā ca punaḥ sambhrāntā",
    "T08suvrnavu:1111": " cintayituṃ pravṛttā /",
    "T08suvrnavu:1112": " kim ayaṃ svapnam āho svic cittavibhramaḥ /",
    "T08suvrnavu:1113": " atha vā kenacid etan māyākarmavidarśitaṃ bhavatīti /",
    "T08suvrnavu:1114": " yāvat tasyā jñātibhir etad vistareṇa samākhyātaṃ /",
    "T08suvrnavu:1115": " uktā ca sarvathā yad etat tava jīvitaṃ tat sarvaṃ sthavirānandam āgamyeti",
    "T08suvrnavu:1116": " Sva Roy 162,3 - 167,5",
    "T08suvrnavu:1117": " [64] tac chrutvā kāśisundarī dārikā sthavirānande samupajātabahumānā paraṃ prasādaṃ pravedayitum ārabdhā /",
    "T08suvrnavu:1118": " atha kāśisundarī dārikā udyānaṃ samanusmṛtya pracaṇḍañ cāmātyaṃ udvignamanasā maraṇabhayaviṣādavihvalekṣaṇāvasthān tām eva parāṃ pravedayantī strībhāvam anuśocitum ārabdhā /",
    "T08suvrnavu:1119": " aho strītvaṃ nāmātijaghanyataraṃ sarvaduṣkhāspadabhūtaṃ /",
    "T08suvrnavu:1120": " yad āgamy āham imām avasthām anuprāpteti samvignamānasā tvaritam utthāyaikañ ca vastram",
    "T08suvrnavu:1121": " ādāya sthavirānandasamīpam upagamya tad ekaṃ vastraṃ sthavirānandāya niryātya pādayor",
    "T08suvrnavu:1122": " nipatya tīvrena prasādavegena sthavirānandaguṇānusmaraṇapūrvvakaṃ satyādhiṣṭhānaṃ kartum ārabdhā //",
    "T08suvrnavu:1123": " yena satyena satyavacanena tvaṃ videhamune /",
    "T08suvrnavu:1124": " sarveṣāṃ buddhaśiṣyāṇām agraprāpto 'tiśreṣṭho viśiṣṭaḥ pravara uttaro 'nuttaraḥ śrāvakanāgaḥ /",
    "T08suvrnavu:1125": " śrāvakasiṃhaḥ /",
    "T08suvrnavu:1126": " śrāvakaṛṣabhaḥ /",
    "T08suvrnavu:1127": " śrāvakajāneyaḥ /",
    "T08suvrnavu:1128": " śrāvakapadmaḥ /",
    "T08suvrnavu:1129": " śrāvakakumadaḥ /",
    "T08suvrnavu:1130": " śrāvakapuṇḍarīkaṃ /",
    "T08suvrnavu:1131": " śrāvakasārathiḥ /",
    "T08suvrnavu:1132": " śrāvakasārthavāhaḥ /",
    "T08suvrnavu:1133": " śrāvakacandraḥ /",
    "T08suvrnavu:1134": " śrāvakabhāskaraḥ /",
    "T08suvrnavu:1135": " śrāvakaratnaṃ /",
    "T08suvrnavu:1136": " śrāvakacūḍāmaṇiḥ /",
    "T08suvrnavu:1137": " śāsanakarṇadhāraḥ /",
    "T08suvrnavu:1138": " śāsanadhūrddharaḥ /",
    "T08suvrnavu:1139": " arhan kṣīṇāstravaḥ /",
    "T08suvrnavu:1140": " kṛtakṛtyaḥ kṛtakaraṇīyo 'pahṛtabhāro 'nuprāptasvakārthaḥ parikṣīṇabhavasaṃyojanaḥ",
    "T08suvrnavu:1141": " samyagājñāsuvimuktacitto maharddhiko mahānubhāvo mahādakṣiṇīyo 'nena satyena satyavacanenādyaiva",
    "T08suvrnavu:1142": " me strīndriyam antarddhātu puruṣendriyaṃ prādurbhavatu /",
    "T08suvrnavu:1143": " athaitat satyādhiṣṭhānasamanantaram eva tasyāḥ strīndriyam antarhitaṃ puruṣendriyaṃ prādurbhūtaṃ /",
    "T08suvrnavu:1144": " puruṣo babhūva atirupo darśanīyaḥ prāsādiko vicitravastrālaṅkṛtaśarīro gaganatalāc cāsyā divyanvicitraṃ manoramaṃ vastravaryam patitum ārabdhaṃ",
    "T08suvrnavu:1145": " apīdānīṃ vastravaryeṇa patatā tathā gaganamaṇḍalaṃ saṃcchannaṃ yadā tasmin muhurte tasmin mahāśmaśāne sūryaraśmayo na prajñāyante sma /",
    "T08suvrnavu:1146": " tatas tad atyadbhutaṃ devamanuṣyāvarjanakaraṃ sthavirānandasyaguṇamāhātmyaṃ dṛṣṭvā gaganatalagatair anekair devatākoṭiniyutaśatasahastrair hāhākāro muktaḥ /",
    "T08suvrnavu:1147": " aho āścaryam aho 'tyadbhutaṃ /",
    "T08suvrnavu:1148": " aho sthavirānandasya guṇamāhātmyaṃ /",
    "T08suvrnavu:1149": " aho udāratā /",
    "T08suvrnavu:1150": " aho suviśuddhaṃ dakṣiṇīyaṃ kṣetraṃ yatra hi nāmaikavastrapradānamātreṇa praṇidhānasamanantaram eva kāśisundarīdārikāyāḥ strīndriyam antarhitaṃ",
    "T08suvrnavu:1151": " puruṣendriyaṃ prādurbhūtamiyañ cedṛśī vibhūtir iti /",
    "T08suvrnavu:1152": " tatas tābhir devatābhiḥ prasannamanaskābhir divyaṃ puṣpavarṣaṃ pātitaṃ /",
    "T08suvrnavu:1153": " divyāni na vādyāni ca parāhatāni //",
    "T08suvrnavu:1154": " Sva Roy 167,5 - 170,3",
    "T08suvrnavu:1155": " [65] tataḥ kāśisundaraḥ puruṣaḥ sthavirānandaguṇamāhātmyasāmarthyād abhimanoharam",
    "T08suvrnavu:1156": " ātmano yathābhilaṣitaṃ sadyo vipākaphalam udvīkṣya paramavismayāvarjitacittasantatiḥ",
    "T08suvrnavu:1157": " paramaprītiprāmodyajātapraharṣaromāñ cakarkasīkṛtamūrttir utthāyajānumaṇḍaladvayam",
    "T08suvrnavu:1158": " upanikṣipya bhūmau kṛtakarapuṭaḥ sthavirānandam abhiṣṭotum ārabdhaḥ /",
    "T08suvrnavu:1159": " namas te durlabhācintya suviśuddhaguṇaiś cita /",
    "T08suvrnavu:1160": " yenādyaivam anāthusya dattam ye jīvitaṃ tvayā /1/",
    "T08suvrnavu:1161": " yadi tvan na bhaves trātā viśuddhajñānalocanaḥ /",
    "T08suvrnavu:1162": " kathaṃ prāṇavaśiṣṭaṃ syāṃ tvam me prāṇaprado mune /2/",
    "T08suvrnavu:1163": " aho te guṇamāhātmyamaho sattvahitaiṣitā /",
    "T08suvrnavu:1164": " yad evaṃ saṅkaṭād ghorāt paritrātas tvayā janaḥ /3/",
    "T08suvrnavu:1165": " aho te dakṣiṇīyatvaṃ suviśuddhaṃ sudurlabhaṃ /",
    "T08suvrnavu:1166": " yatraikavastratyāgo 'pi prayāty evam mahārghatāṃ /4/",
    "T08suvrnavu:1167": " tathaikavastram ādāya mayā tvayi mahāmune /",
    "T08suvrnavu:1168": " yathābhilaṣitaṃ prāptam adya phalam idaṃ śubhaṃ /5/",
    "T08suvrnavu:1169": " ādhāram iva yan manye doṣāṇām mahatām api /",
    "T08suvrnavu:1170": " tat strītvaṃ tyaktam adyaiva puṃstvaṃ cādhigataṃ mayā /6/",
    "T08suvrnavu:1171": " tac caiṣa divyasadṛśo divyālaṅkārabhūṣitaḥ /",
    "T08suvrnavu:1172": " gaganād vastravaryañ ca pataty atimanoharaṃ /7/",
    "T08suvrnavu:1173": " evaṃ guṇini sukṣetre ye vai kārān na kurvate /",
    "T08suvrnavu:1174": " adhanyā vañcitās te mohādyaiḥ kleśaśatrubhir iti /8/",
    "T08suvrnavu:1175": " Sva Roy 170,3 - 171,3",
    "T08suvrnavu:1176": " [66] sa eva sthavirānandam abhiṣṭutya karmaphalapratyakṣadarśī cintayām āsa /",
    "T08suvrnavu:1177": " na mama pratirūpaṃ syād yad aham iṣṭāniṣṭakarmaphalapratyakṣadarśī punar apy āgāram adhyāvaseyam iti //",
    "T08suvrnavu:1178": " sa sthavirānandasya pādayor nipatyovāca //",
    "T08suvrnavu:1179": " labheyāham ārya svākhyāte dharmavinaye pravrajyām upasampadaṃ bhikṣubhāvañ careyam ahaṃ sthavirasyāntike brahmacaryam iti /",
    "T08suvrnavu:1180": " sa sthavirānandena pravrājitas tathā ca samanuśiṣṭo yathā yāvat sarvakleśaprahāṇād arhatvaṃ sākṣātkṛtaṃ /",
    "T08suvrnavu:1181": " Sva Roy 171,3 - 176,3",
    "T08suvrnavu:1182": " [67]athāsminn antare divākaraḥ sārthavāhaḥ sapatnīko 'pi putraviyogaśokaduḥkhābhyāhato rājagṛhasya nagarasya madhye śṛṅgāṭakasya pṛthivyām utthāyotthāyātmānaṃ pātayati /",
    "T08suvrnavu:1183": " punaḥ punaḥ pṛthivyām āvartanaparivartanaṃ karoti /",
    "T08suvrnavu:1184": " ubhābhyāṃ pāṇībhyām ātmānaṃ tāḍayati /",
    "T08suvrnavu:1185": " hā putra hā putreti cārttasvaraṃ virauti sma /",
    "T08suvrnavu:1186": " aśrauṣīd divākaraḥ sārthavāhaḥ sthavirānandena gaganatalenāgatya suvarṇavarṇaḥ kumāraḥ paritrāto mahāśmaśāne āścaryā bhūtāni vartanta iti /",
    "T08suvrnavu:1187": " śrutvā ca punaḥ sapatniko 'py amṛtā cābhiṣekābhisikta iva paramānanditamanāś cakravarttirājyābhiṣekābhiṣikta",
    "T08suvrnavu:1188": " iva paramaprītiprāmodyajātaḥ sahasaivotthāya tvaritagatipracārayā rājagṛhān nagarān",
    "T08suvrnavu:1189": " nirggatya mahāśmaśānam anuprāpto yāvat paśyati suvarṇavarṇaṃ kumāraṃ rāhugrastavinirmuktaṃ",
    "T08suvrnavu:1190": " śaratakālapūrṇacandraṃ sthavirānandasamīpe niṣaṇṇaṃ tāñ ca sthavirānandaguṇasāmarthyajanitāṃ",
    "T08suvrnavu:1191": " vibhūtiṃ tatas tasya tad atyadbhutaṃ devamanuṣyāvarjanakaraṃ prātihāryaṃ dṛṣṭvā sthavirānande",
    "T08suvrnavu:1192": " samupajātabahumānaḥ paramaprasādavegāvarjitacittasantānaḥ sarvaśarīreṇa sthavirānandasya pādayoḥ patitaḥ /",
    "T08suvrnavu:1193": " utthāya cobhe jānumaṇḍale pṛthivyām upanikṣipya harṣād aśrūrmibhir āpūryamāṇavadanakamalaḥ /",
    "T08suvrnavu:1194": " kṛtāñjalipuṭaḥ sthavirānandamabhiṣṭotum ārabdhaḥ /",
    "T08suvrnavu:1195": " aho tvayā mahābhāga māhātmyaṃ samprakāśitaṃ /",
    "T08suvrnavu:1196": " yan mahāsaṅkaṭād ghorāt paritrātas tvayā janaḥ /1/",
    "T08suvrnavu:1197": " aho 'nukampāmāhātmyam aho jñānasya sampadaḥ /",
    "T08suvrnavu:1198": " sarvajñenaiva bhavatā viśuddhā samprakāśitāḥ /2/",
    "T08suvrnavu:1199": " tathāyaṃ putrako 'smākaṃ mahato vyasanārṇavāt /",
    "T08suvrnavu:1200": " dayājñānaprabhāvābhyāṃ samyag uttāritas tvayā /3/",
    "T08suvrnavu:1201": " yadi vāyaṃ tvayādyaiva na samanvāhṛto bhavet /",
    "T08suvrnavu:1202": " nimagno duḥkhajambāle sapatnīko hy ahañ ciraṃ /4/",
    "T08suvrnavu:1203": " tvām āgamyāham adyāgraṃ mahākāruṇikātmajaṃ /",
    "T08suvrnavu:1204": " putraśokārṇavottīrṇaḥ śokāṭavyāś ca niḥsṛtaḥ /5/",
    "T08suvrnavu:1205": " muktaḥ śokamayaiḥ pāśair nirgataḥ śokacārakāt /",
    "T08suvrnavu:1206": " śokāyasabhayād bhraṣṭo vimuktaḥ śokapañjarāt /6/",
    "T08suvrnavu:1207": " na lagnaḥ śokapaṅke 'dya na kṣataḥ śokakaṇṭakaiḥ /",
    "T08suvrnavu:1208": " na daṣṭaḥ śokasarpeṇa na viddhaḥ śokasāyakaiḥ /7/",
    "T08suvrnavu:1209": " na cchinaḥ śokanistriṅśair na prāptaḥ śokaśatrubhiḥ /",
    "T08suvrnavu:1210": " na grastaḥ śokamakarair na dagdhaḥ śokavahninā /8/",
    "T08suvrnavu:1211": " tvayaivaṃ kurvatā cādya bhāsito 'yam mahājanaḥ /",
    "T08suvrnavu:1212": " unmīlitāni netrāṇi prīṇitāni manāṃsi ca /9/",
    "T08suvrnavu:1213": " ānanda iti nāmedam aho svanvarthatāṅ gataṃ /",
    "T08suvrnavu:1214": " yenaivaṃ kurvatā trāṇaṃ paramānanditā vayam iti /10/",
    "T08suvrnavu:1215": " Sva Roy 176,3 - 177,4",
    "T08suvrnavu:1216": " [68] atha divākaraḥ sārthavāhaḥ sthavirānandam abhiṣṭutyotthāya ca suvarṇavarṇasya",
    "T08suvrnavu:1217": " kumārasya samīpam upagamya sapatnīko 'pi sahagāḍhaṃ kaṇṭhe pariṣvajya muhurmuhuḥ pariṣvajate sma /",
    "T08suvrnavu:1218": " praharṣajāto 'śruparyākulekṣaṇaś ca suvarṇavarṇaṃ kumāraṃ animiṣena samavalokayann uvāca /",
    "T08suvrnavu:1219": " śaratpūrṇendubimbaśrīkāntidyutiharambvapuḥ /",
    "T08suvrnavu:1220": " manorathaśatair labdhaṃ diṣṭyā paśyāmi te punaḥ /1/",
    "T08suvrnavu:1221": " snigdhanīlāyatātāmraparyantekṣaṇaśālinaṃ /",
    "T08suvrnavu:1222": " sthavirānandam āgamya punaḥ paśyāmi te mukham iti /2/",
    "T08suvrnavu:1223": " Sva Roy 177,4 - 181,4",
    "T08suvrnavu:1224": " [69] atha suvarṇavarṇaḥ kumāraḥ saṃsāradoṣodvignacetā mātāpitarāv anujñāpya sthavirānandasya pādayor nipatyovāca /",
    "T08suvrnavu:1225": " sthavira labheyāhaṃ svākhyāte dharmavinaye pravrajyām upasampadaṃ bhikṣubhāvañ careyam ahaṃ svākhyātadharmavinaye brahmacaryam iti /",
    "T08suvrnavu:1226": " sa sthavirānandena pravrājitas tathā ca samanuśiṣṭo yathānena tasminn eva muhūrte sarvakleśaprahāṇād arhattvaṃ prāptaṃ /",
    "T08suvrnavu:1227": " so 'rhattvaprāptaḥ pūrvaikāṃ janmaparamparām avalokitum ārabdho yāvat paśyaty ātmānam atīva puṇyamaheśākhyaṃ tasyaitad abhavat /",
    "T08suvrnavu:1228": " kṣuṇo 'haṃ sa cen mayā vijñātum abhaviṣyad ity aham eva puṇyamaheśākhya iti /",
    "T08suvrnavu:1229": " mayā yāvad āptaṃ dānāni dattāni puṇyāni kṛtāny abhaviṣyan /",
    "T08suvrnavu:1230": " tad idānīm api sattvānāṃ puṇyeṣu gauravotpādanārthaṃ svaṃ puṇyamahātmyaṃ prakāśayeyam iti /",
    "T08suvrnavu:1231": " tatas tena tāni vastrāṇi svaśarīrād avatāritāni tatsamanantaram eva cāparāṇi tādṛśāny eva prādurbhūtāni /",
    "T08suvrnavu:1232": " punaḥ punar avatārayitum ārabdhas tathaiva cāsya punaḥ punaḥ prādurbhavanti /",
    "T08suvrnavu:1233": " tenāvatāryāvatārya sthavirānandasya purastān mahān vastrarāśiḥ kṛtaḥ /",
    "T08suvrnavu:1234": " tañ ca teṣām api mahārhāṇām vastrāṇāṃ rāśim abhinavoditadivākarakiraṇvicchuritam",
    "T08suvrnavu:1235": " iva jāmbunadasuvarṇarāśiṃ kanakāyamānam udvīkṣya sa mahājanakāyaḥ paramavismayāvarjitacittasantatir uvāca /",
    "T08suvrnavu:1236": " aho āścaryam aho 'dbhutam aho puṇyānāṃ māhātmyam aho sukṛtāni puṇyāni anena mahātmanā /",
    "T08suvrnavu:1237": " yatra hi nāmaivam avyavacchinnam avatārayato 'pi caiṣām atimahārhāṇāṃ paryantam api nādhigamyata iti /",
    "T08suvrnavu:1238": " tatas tena mātāpitros tāni vastrāṇi niryātitāni tābhyām api sthavirānandapramukhaṃ bhikṣusaṃgham ādiṃ kṛtvā yāvān asau janakāyo mahāśmaśānaṃ sannipatitaḥ /",
    "T08suvrnavu:1239": " tatra ca ekaikaḥ prāṇīvastrayugalenācchāditaḥ /",
    "T08suvrnavu:1240": " suvarṇavarṇasya tu bhikṣoḥ puṇyānubhāvenāsau vastrarāśir naiva kṣīyate /",
    "T08suvrnavu:1241": " Sva Roy 181,4 - 184,185",
    "T08suvrnavu:1242": " [70] tataḥ suvarṇavarṇo bhikṣur upari vihāyasam abhyudgamya ṛddhyā rājagṛhan nagaraṃ gatvā madhye śṛṅgāṭakasya suvarṇavarṇānāṃ vastrāṇāṃ svaśarīrād",
    "T08suvrnavu:1243": " tāryāvatārya mahāpramāṇaṃ rāśiṃ kṛtvā svareṇa rājagṛhan nagaram āpūrayann uvāca /",
    "T08suvrnavu:1244": " bhavanto mayaitāni vastrāṇi parityaktāni yasya vo yāvadbhiḥ prayojanaṃ sa tāvanti pratigṛhṇātv iti /",
    "T08suvrnavu:1245": " śrutvā tatkṣaṇād evānekāni prāṇiśatasahastrāṇi sannipātitāni /",
    "T08suvrnavu:1246": " yāvat paśyanti nagaramadhye śṛṅgāṭakasya teṣāṃ suvarṇapītānāṃ vastrāṇāṃ atimahāpramāṇaṃ",
    "T08suvrnavu:1247": " rāśiṃ aruṇkiraṇaparāmṛṣṭam iva jāmbūnadasuvarṇarāśim iva milimilāyamānam āyuṣmāntaṃ",
    "T08suvrnavu:1248": " ca suvarṇavarṇam uttaptakāñcanagiriśṛṅgam iva paramayā śriyā jvalantaṃ gaganatalagatam",
    "T08suvrnavu:1249": " udvīkṣya sa mahājanakāyaḥ paramavismayāvarjitacittasantatiḥ paramapraharṣormitaraṅgāpūryamāṇavadanakamalaś",
    "T08suvrnavu:1250": " cintayām āsa aho āścaryam aho 'dbhutaṃ tat kiṃ punar anena mahātmanā kṛtaṃ bhaved",
    "T08suvrnavu:1251": " yenāyam evaṃ maharddhiko mahānubhāvo yadi ca vayaṃ jānīmo vayam api tat kuryāmahe",
    "T08suvrnavu:1252": " yena vayam apy evaṃ maharddhikāṃ syāma iti /",
    "T08suvrnavu:1253": " samutpannābhilāṣāḥ sandehadolāruḍhāś ca parasparaṃ saṃjalpaṃ kartum ārabdhāḥ /",
    "T08suvrnavu:1254": " teṣām etad abhavad eṣa eva mahātmā maharddhiko mahānubhāvaḥ siddhavrato divyajñānasamanvāgataś ca etam eva paripṛcchāma iti /",
    "T08suvrnavu:1255": " tato 'sau janakāyaḥ paramavismayotphullalocanaḥ kṛtakarapuṭo gaganatalāsaktadṛṣṭir āyuṣmantaṃ suvarṇavarṇam ekaraveṇa praṇamyovāca /",
    "T08suvrnavu:1256": " upetas tvaṃ mahābhāga divyena jñānacakṣuṣā /",
    "T08suvrnavu:1257": " yenaivaṃ tvaṃ maheśākhyas tvaṃ samākhyātum arhasi /1/",
    "T08suvrnavu:1258": " yena prāpnoti sampattim iha loke paratra ca /",
    "T08suvrnavu:1259": " bhogānāñ ca guṇānāñ ca tān svayaṃ khyātum arhasī ti /2/",
    "T08suvrnavu:1260": " Sva Roy 185,2 - 196,3",
    "T08suvrnavu:1261": " [71] tatas tān sa mahāsattvaḥ karuṇākṣiptamānasaḥ /",
    "T08suvrnavu:1262": " hlādayan mahatā vācā svareṇāpūrayan diśa /1/",
    "T08suvrnavu:1263": " amum evārtham uddiśya mayedaṃ darśitaṃ hi vaḥ /",
    "T08suvrnavu:1264": " anupūrveṇa vakṣyāmi śṛṇutedaṃ vaco mama /2/",
    "T08suvrnavu:1265": " puṇyair āpnoti sampattim iha loke paratra ca /",
    "T08suvrnavu:1266": " bhogānāñ ca guṇānāñ ca puṇyaiś cāham maharddhikaḥ /3/",
    "T08suvrnavu:1267": " yadi vo na priyaṃ duḥkhaṃ priyāś ca sukhasampadaḥ /",
    "T08suvrnavu:1268": " kṣipraṃ kurudhvaṃ puṇyāni sukhaṃ puṇyasya sañcayaḥ /4/",
    "T08suvrnavu:1269": " yā kācit sukhasampattir iha loke paratra ca /",
    "T08suvrnavu:1270": " prāpyate nivṛttiś cāpi puṇyānām eva tat phalaṃ /5/",
    "T08suvrnavu:1271": " dhaninaḥ śreṣṭhino viprāḥ sārthavāhādayaś ca yān /",
    "T08suvrnavu:1272": " bhuñjate vipulān bhogān puṇyānām eva tat phalaṃ /6/",
    "T08suvrnavu:1273": " mano'bhirāmā strībhṛtyaputramitrādisampadaḥ /",
    "T08suvrnavu:1274": " yad bhavanti manuṣyāṇāṃ puṇyānām eva tat phalaṃ /7/",
    "T08suvrnavu:1275": " rūpalāvaṇyasampattirmanonayanahārariṇīṃ /",
    "T08suvrnavu:1276": " labdhvā yad rājante martyāḥ puṇyānām eva tat phalaṃ /8/",
    "T08suvrnavu:1277": " abhedyaṃ parivāratvam akṣayāṃ dānasampadaḥ /",
    "T08suvrnavu:1278": " labhante khalu yan martyāḥ puṇyānām eva tat phalaṃ /9/",
    "T08suvrnavu:1279": " jātismaratvaṃ saubhāgyaṃ śrutam ādeyavākyatāṃ /",
    "T08suvrnavu:1280": " prāpnuvanti manuṣyā yat puṇyānām eva tat phalaṃ /10/",
    "T08suvrnavu:1281": " vistīrṇā bhogasampatti jñātibhiḥ sahitāḥ sadāḥ",
    "T08suvrnavu:1282": " yan martyā muñjate hṛṣṭāḥ puṇyānām eva tat phalaṃ /11/",
    "T08suvrnavu:1283": " yadbhavanti manuṣyāṇām asaṃkhyā dhanasampadaḥ /",
    "T08suvrnavu:1284": " niḥsapatnāḥ sthirāś caiva puṇyānām eva tat phalaṃ /12/",
    "T08suvrnavu:1285": " yad uttarakurau dvīpe hy amamā aparigrahāḥ",
    "T08suvrnavu:1286": " manuṣyā niyatāyuṣkāḥ puṇyānām eva eva tat phalaṃ /13/",
    "T08suvrnavu:1287": " yat taṇḍulaphalaṃ śālim akṛṣṭoptam mahārhaṃ /",
    "T08suvrnavu:1288": " manuṣyā bhuñjate tatra puṇyānām eva tat phalaṃ /14/",
    "T08suvrnavu:1289": " kalpadūṣyāṇi citrāṇi yat tatrābharaṇāni ca /",
    "T08suvrnavu:1290": " ācchādayanti manujāḥ puṇyānām eva tat phalaṃ /15/",
    "T08suvrnavu:1291": " yat tad uttarakurau dvīpe manuṣyās tad anantaraṃ /",
    "T08suvrnavu:1292": " cyutā devā bhaviṣyanti puṇyānām eva tat phalaṃ /16/",
    "T08suvrnavu:1293": " sudhābhaktādisampati yan nāgā devaputravat /",
    "T08suvrnavu:1294": " pātāle bhuñjate divyāḥ puṇyānām eva tat phalaṃ /17/",
    "T08suvrnavu:1295": " yat prabhāvādirājaśrīsampadaṃ prāpya devavat /",
    "T08suvrnavu:1296": " manujendrā virājante puṇyānām eva tat phalaṃ /18/",
    "T08suvrnavu:1297": " balena cakravarttitvaṃ yad avāpya mahībhujāḥ /",
    "T08suvrnavu:1298": " devendravadvirājante puṇyānām eva tat phalaṃ /19/",
    "T08suvrnavu:1299": " aśeṣamanujāṃ kṛtsāṃ saptaratnādisampadam /",
    "T08suvrnavu:1300": " buṅkte yac cakravartī ca puṇyānām eva tat phalaṃ /20/",
    "T08suvrnavu:1301": " tridaśendra samāṃ lakṣmīṃ prāpya yat paribhuṅkte /",
    "T08suvrnavu:1302": " vemacitrādayo daityāḥ puṇyānām eva tat phalaṃ /21/",
    "T08suvrnavu:1303": " catvāro lokapālā yāṃ vibhūtiṃ dhanadādayaḥ /",
    "T08suvrnavu:1304": " bhuñjate muditāś citrāṃ puṇyānām eva tat phalaṃ /22/",
    "T08suvrnavu:1305": " nandanādivanodyānavibhūtiṃ bhuñjate surāḥ /",
    "T08suvrnavu:1306": " yat sārddhaṃ devakanyābhiḥ puṇyānām eva tat phalaṃ /23/",
    "T08suvrnavu:1307": " vicitrāṃ devarājyādisampadaṃ tridaśādhipaḥ /",
    "T08suvrnavu:1308": " yat sadā mudito bhuṅkte puṇyānām eva tatphalam /24/",
    "T08suvrnavu:1309": " yathābhilaṣitān divyān bhogān yat paribhuñjate /",
    "T08suvrnavu:1310": " vimānavāsino devāḥ puṇyānām eva tat phalaṃ /25/",
    "T08suvrnavu:1311": " yat kecid daśabhiḥ sthānair āyurvarṇabalādibhiḥ /",
    "T08suvrnavu:1312": " devebhyo 'py adhikā devā puṇyānām eva tat phalaṃ /26/",
    "T08suvrnavu:1313": " kāmadhātūttamāñ citrāṃ yad divyāṃ bhogasampadaḥ /",
    "T08suvrnavu:1314": " kāmadhātvīśvaro bhuṅkte puṇyānām eva tat phalaṃ /27/",
    "T08suvrnavu:1315": " yathābhilaṣitān kāmān deveṣu manujeṣu ca /",
    "T08suvrnavu:1316": " labhante yad ayatnena puṇyānām eva tat phalaṃ /28/",
    "T08suvrnavu:1317": " yad brahmādayo devā dhyāyino dhyānabhūmiṣu /",
    "T08suvrnavu:1318": " prāpnuvanty uttamaṃ saukhyaṃ puṇyānām eva tat phalaṃ /29/",
    "T08suvrnavu:1319": " dhyāyino dhyānajaṃ yac ca tṛṣṇākṣayasukhañ ca yat /",
    "T08suvrnavu:1320": " prāpnuvanti sukhaṃ śāntiṃ puṇyānām eva tat phalaṃ /30/",
    "T08suvrnavu:1321": " sambuddhaśrāvakā ye ca bhavanty ugraguṇānvitāḥ /",
    "T08suvrnavu:1322": " maharddhikā mahātmānaḥ puṇyānām eva tat phalaṃ /31/",
    "T08suvrnavu:1323": " prāpnuvanti mahātmāno ye 'pi kalpaśatātyayāt /",
    "T08suvrnavu:1324": " bodhiṃ pratyekasambuddhāḥ puṇyānām eva tat phalaṃ /32/",
    "T08suvrnavu:1325": " aprameyair nirupamair guṇair yat samalaṅkṛtāḥ /",
    "T08suvrnavu:1326": " bhavanti samyaksambuddhāḥ puṇyānām eva tat phalaṃ /33/",
    "T08suvrnavu:1327": " rūpayauvanaśālinyaḥ puṃbhiḥ kulavibhūṣaṇāḥ /",
    "T08suvrnavu:1328": " striyaḥ puṇyair avāpyante puṇyānām eva tat phalaṃ /34/",
    "T08suvrnavu:1329": " puṇyair avāpyate svargaḥ puṇyasya apsarasaḥ phalaṃ /",
    "T08suvrnavu:1330": " prāpyante 'bhimatāḥ puṇyaiḥ sarvakāmasamṛddhayaḥ /35/",
    "T08suvrnavu:1331": " puṇyair avāpyate tīkṣṇā tathā ca vimalā matiḥ /",
    "T08suvrnavu:1332": " puṇyair āyatanaiḥ śraddhāḥ puṇyaiḥ paṭutarā smṛtiḥ /36/",
    "T08suvrnavu:1333": " puṇyaiḥ priyatvaṃ vaktṛtvaṃ susvaratvaṃ yaśasvatā /",
    "T08suvrnavu:1334": " sarvāḥ puṇyair avāpyante śubhā guṇavibhūtayaḥ /37/",
    "T08suvrnavu:1335": " na tad asti sukhaṃ loke yat puṇyair nādhigamyate /",
    "T08suvrnavu:1336": " tasmāt sukhārthibhir nityaṃ karttavyaḥ puṇyasaṃcayaḥ /38/",
    "T08suvrnavu:1337": " svalpaṃ puṇyaṃ mayā kṛtvā vipaśyini tathāgate /",
    "T08suvrnavu:1338": " yathābhilāṣitaṃ prāptam atyantavipulaṃ phalaṃ /39/",
    "T08suvrnavu:1339": " ṣaṭsu devanikāyeṣu rājyaiśvaryādhipatyatāṃ /",
    "T08suvrnavu:1340": " jātikoṭisahastrāṇi sukhaṃ saṃbhuktavān ahaṃ /40/",
    "T08suvrnavu:1341": " amitāny asapatnāni manuṣyeṣūttamās tathā /",
    "T08suvrnavu:1342": " cakravarttyādibhūtena bhuktā me bhogasampadaḥ /41/",
    "T08suvrnavu:1343": " tasya puṇyasya māhātmyād yatra yatropapannavān /",
    "T08suvrnavu:1344": " tatra tatra babhūvāhaṃ maheśākhyaḥ sukhānvitaḥ /42/",
    "T08suvrnavu:1345": " rūpavān guṇasampanno mukhenotpalagandhinā /",
    "T08suvrnavu:1346": " priyaś cādeyavākyaś ca sumanojñāḥ surānvitaḥ /43/",
    "T08suvrnavu:1347": " idānīm api tasyaiva puṇyasyābhimatām imāṃ /",
    "T08suvrnavu:1348": " rūpādiguṇasampattiṃ paśyatemāṃ manoramāṃ /44/",
    "T08suvrnavu:1349": " mahādhane mahābhoge jāto 'smi vipule kule /",
    "T08suvrnavu:1350": " vastrair jāmbūnadākārair avaguṇṭhita vigrahaḥ /45/",
    "T08suvrnavu:1351": " kāyād vahati sarvasmād gandhāś candanasannibhaḥ /",
    "T08suvrnavu:1352": " gandho nīlotpalasyaiva tathā vāti mukhāc ca me /46/",
    "T08suvrnavu:1353": " yat kiñcid abhikāṅkṣāmi vastraratnādisampadāṃ /",
    "T08suvrnavu:1354": " tac ca saṃṅkalpamātreṇa mama sarvaṃ samṛdhyati /47/",
    "T08suvrnavu:1355": " pravrajyā ca mayā labdhā sākyasiṃhasya śāsane /",
    "T08suvrnavu:1356": " arhatvañ ca mayā prāptaṃ śītībhūto 'smi nirvṛtaḥ /48/",
    "T08suvrnavu:1357": " iyam me paścimā jātir mmama nāsti punarbhavaḥ /",
    "T08suvrnavu:1358": " punar nābhyāgāmiṣyāmi nivāsyāmi nirāśrayaṃ /49/",
    "T08suvrnavu:1359": " yas tena karmaṇā kṣipto vipākaphalavistaraḥ /",
    "T08suvrnavu:1360": " tasya nāvaimi paryantam adyāpy evaṃvidho 'pi san /50/",
    "T08suvrnavu:1361": " Sva Roy 196,3 - 197,3",
    "T08suvrnavu:1362": " [72] tadatyadbhutam aparimitam acintyaṃ ca tasya sakāśāt puṇyamāhātmyaṃ śrutvānekaiḥ",
    "T08suvrnavu:1363": " prāṇikoṭiniyutaśatasahastraiḥ paramaprasādavegāvarjitacittasantatibhir bhagavacchāsanasatkāraparāṅmikhair",
    "T08suvrnavu:1364": " api yathecchaṃ dānāni dattvā puṇyāni kṛtvā praṇidhānāni kṛtāni /",
    "T08suvrnavu:1365": " athāyuṣmān suvarṇavarṇāsya mahājanakāyasyaivam aneka prakāraṃ puṇyeṣu gauravotpādanārthañ ca puṇyamāhātmyaṃ prakāśya",
    "T08suvrnavu:1366": " Sva Roy 197,3 - 199,5",
    "T08suvrnavu:1367": " [73] tata evopari vihāyasā sadyo mahāśmaśānam āgatya sthavirānandapramukham bhikṣusaṃgham anuparipāṭikayā vanditvaikānte niṣaṇṇaḥ /",
    "T08suvrnavu:1368": " rājñā cājātaśatruṇā śrutaṃ yathā kila pracaṇḍenāmātyenerṣyāprakṛtenodyāne kāśisundaryā dārikāyā ayañ cāyañ cānarthaḥ kṛtaḥ /",
    "T08suvrnavu:1369": " suvarṇavarṇasyābhyākhyānaṃ dattvā niraparādha eva vadhāya parityakta iti /",
    "T08suvrnavu:1370": " śrutvā ca punas tīvrakrodhaparyākulekṣaṇo bhṛtyān āmantrayate bhavantaḥ /",
    "T08suvrnavu:1371": " kathan nāmānena durātmanaivaṃ vyavaharttavyaṃ savarthā parityakto me pracaṇḍo 'mātya iti /",
    "T08suvrnavu:1372": " pracaṇḍaś cāmātyas tatraiva sannipatito 'bhūt /",
    "T08suvrnavu:1373": " atha pracaṇḍo 'mātya etad rājño vacanam upaśrutya maraṇabhayaviṣādavihavalekṣaṇaḥ",
    "T08suvrnavu:1374": " pravepamānaḥ sarvāṅgāvayavaḥ sahasaivotthāya niṣpalāyitum ārabdho mahājanapradviṣṭo",
    "T08suvrnavu:1375": " 'sau tasyopary anekāni praṇiśatasahasrāṇi pradhāvitāni samantāc ca parivārya mahājanakāyena",
    "T08suvrnavu:1376": " gṛhīto gṛhītvā ca kharacapeṭapārṣṇiprahārādibhis taṃ tāḍayitum ārabdhāḥ /",
    "T08suvrnavu:1377": " sa tāḍyamānaḥ pragāḍhaduḥkhavedanābhyāhato vikroṣṭum ārabdhaḥ āryānanda paritrāsyasva mām anātham atrāṇam aśaraṇam aparāyaṇaṃ nirālokaṃ priyeṇa jīvitenācchādayeti //",
    "T08suvrnavu:1378": " Sva Roy 200,1 - 203,204",
    "T08suvrnavu:1379": " [74] sthavirānandena cāsau mahājanakāyo 'bhihito bhavanto mainaṃ praghātayatāhaṃ rājānam ajātaśatrum anusaṃjñāpayiṣyāmīti /",
    "T08suvrnavu:1380": " tatas tena mahājanakāyenāsau sthavirānandavacanam upaśrutya pratimuktaḥ sthavirānandaś ca rājānaṃ nirīkṣitum ārabdhaḥ /",
    "T08suvrnavu:1381": " rājovāca /",
    "T08suvrnavu:1382": " kim ājñāpayasīti /",
    "T08suvrnavu:1383": " sthavirānandenoktaṃ /",
    "T08suvrnavu:1384": " mahārāja muñcainam iti 200,5-201,1 rājovāca /",
    "T08suvrnavu:1385": " samayato muñcāmi yadi svākhyāte dharmavinaye pravrajya sthavirānandasyaṃ yāvajjīvam upasthānaṃ karotīti /",
    "T08suvrnavu:1386": " sthavirānandenoktam evam astv iti /",
    "T08suvrnavu:1387": " sa ca tena janakāyena nirdayaṃ tāḍitaḥ /",
    "T08suvrnavu:1388": " pragāḍhaduḥkhavedanābhyāhato murcchitas tiṣṭhati /",
    "T08suvrnavu:1389": " sthavirānandena cāyuṣmān suvarṇavarṇo 'bhihitaḥ satyādhiṣṭhānena pracaṇḍasyāmātyasya śarīrād duḥkhavedanāṃ prastambhayeti /",
    "T08suvrnavu:1390": " athāyuṣmān suvarṇavarṇaḥ sarvasattvahitādhyāśayapravṛttena cetasā satyādhiṣṭhānaṃ kartum ārabdhaḥ /",
    "T08suvrnavu:1391": " yena satyena satyavacanenāsya pracaṇḍasyāmātyasyaivam atyantāpakāriṇo 'py antike mama sūkṣmo 'py āghāto notpannaḥ /",
    "T08suvrnavu:1392": " tena satyena satyavacanenāsya śarīrād duḥkhavedanā pratipraśrabhyatām iti /",
    "T08suvrnavu:1393": " satyādhiṣṭhānasamanantaram eva pracaṇḍasyāmātyasya śarīrād duḥkhavedanā pravigatā",
    "T08suvrnavu:1394": " svasthībhūtaśarīraś ca samutthāya bhagavacchāsane samupajātabahumānaḥ sthavirānandasamīpam",
    "T08suvrnavu:1395": " upagamya pādayor nipatyovāca /",
    "T08suvrnavu:1396": " labheyāhaṃ sthavirānanda svākhyāte dharmavinaye pravrajyām upasampadaṃ bhikṣubhāvañ careyam ahaṃ sthavirānandasyāntike brahmacaryam iti /",
    "T08suvrnavu:1397": " sa sthavirānandena pravrājitas tathā ca svam anuśiṣṭo yathā tena tasminn eva muhūrte sarvakleśaprahāṇād arhatvaṃ prāptaṃ /",
    "T08suvrnavu:1398": " so 'rhatvaprāpto gaganatalam abhyudgamya vicitraiḥ prātihāryam mahājanamanānsi prahlādayan",
    "T08suvrnavu:1399": " gaganatalād avatīrya sthavirānandapramukhaṃ bhikṣusaṃghaṃ anuparipāṭikayā vanditvaikānte niṣaṇṇaḥ /",
    "T08suvrnavu:1400": " Sva Roy 204,1 - 205,5",
    "T08suvrnavu:1401": " [75] tatas tad atyadbhutaṃ sthavirānandasya mahātmyaṃ dṛṣṭvā sā parat sthavirānande 'tyartham abhiprasannā /",
    "T08suvrnavu:1402": " tatas tāṃ parṣadaṃ tathābhiprasannmanaskām ālokya sthavirānandena tathā vidhā dharmadeśanā kṛtā yāṃ śrutvānekaiḥ prāṇiśatasahasrais mahān viśeṣo 'dhigataḥ /",
    "T08suvrnavu:1403": " kaiścit srotaāpattiphalaṃ prāptaṃ /",
    "T08suvrnavu:1404": " yāvad arhattvaṃ sākṣātkṛtaṃ /",
    "T08suvrnavu:1405": " kaiścic chrāvakabodhau cittāny utpāditāni /",
    "T08suvrnavu:1406": " kaiścid yāvadbuddhanimnā dharmapravaṇā saṃghaprāgbharā vyavasthitā divākareṇa ca sārthavāhena sapatnīkena satyāni dṛṣṭāni /",
    "T08suvrnavu:1407": " anekaiś ca devatāśatasahastrais tatas tābhir devatābhiḥ prasannamanasmabhiḥ divyaṃ vastravaryaṃ pātitaṃ /",
    "T08suvrnavu:1408": " divyāni ca vādyāni parāhatāni divyaiś cotpalapadmakumudapuṇḍarīkamāndārakādyair jānumātreṇocchrena sarvaṃ mahāśmaśānaṃ vicitraiḥ puṣpair avakīrṇaṃ",
    "T08suvrnavu:1409": " Sva Roy 205,5 - 208,5",
    "T08suvrnavu:1410": " [76] atha rājā 'jātaśatrus tad atyadbhutaṃ devamanuṣyāvarjanakaraṃ prātihāryaṃ dṛṣṭvā paramaprasādāvarjitacittasantāna udānam udānayām āsa /",
    "T08suvrnavu:1411": " aho āścaryam aho 'tyadbhutaṃ aho āryānandena svaguṇamāhātmyaṃ prakāśitaṃ aho tathāgataśāsanamāhātmyam",
    "T08suvrnavu:1412": " udbhāvitaṃ aho yat tena bhagavatā jānatā paśyatā tathāgatenārhatā samyaksambuddhena",
    "T08suvrnavu:1413": " sthaviramahākāśyapena cāsya śāsanaṃ vinayas taṃ tat saphalīkṛtaṃ //",
    "T08suvrnavu:1414": " aho tathāgatāditya 'staṅgate āryānandabhāskareṇa svaguṇakiraṇajālair udyotitā diśaḥ /",
    "T08suvrnavu:1415": " aho tathāgataśaśiny anityatāsurendrarāhuṇā graste āryānandacandreṇa svam atimayūkhavisarair vaineyakumudavanāni prabodhitāni /",
    "T08suvrnavu:1416": " aho tathāgataviyogatīkṣṇaduḥkhārkakiraṇasantapitaḥ sthavirānanda_mahāmeghena svavacanāmṛtavaryeṇa prahlādito lokaḥ /",
    "T08suvrnavu:1417": " aho tathāgatasya manorathāḥ samyakparipūritāḥ /",
    "T08suvrnavu:1418": " aho tathāgataśāsanakarṇadhāratvaṃ prakāśitaṃ /",
    "T08suvrnavu:1419": " aho tathāgataśasanadhūrddharatvaṃ prakāṭīkṛtaṃ /",
    "T08suvrnavu:1420": " aho agraḥ śrāvakaḥ śabdaḥ saphalīkṛtaḥ /",
    "T08suvrnavu:1421": " anenaivātyadbhutena svaguṇamāhātmyaṃ sāmarthyād antasattvahitasampādanena sarvajñaguṇamāhātmyaṃ prativivṛtaṃ /",
    "T08suvrnavu:1422": " aho darśitānena mahātmanā tasya bhagavato mahākāruṇikasya pratyupakārabuddhir ity //",
    "T08suvrnavu:1423": " Sva Roy 208,5 - 211,5",
    "T08suvrnavu:1424": " [77] atha rājā sthavirānandena praśādavegāvarjitacittasantatiḥ /",
    "T08suvrnavu:1425": " sthavirānandasamīpam upagamya sarvaśarīreṇa sthavirānandasya pādayor nipatitaḥ /",
    "T08suvrnavu:1426": " utthāya ubhe jānumaṇḍale pṛthivyām upanikṣipya prasādaromāñcakarkaśīkṛtamūrtiḥ kṛtakarapuṭaḥ sthavirānandam abhiṣṭotum ārabdhāḥ /",
    "T08suvrnavu:1427": " namas te puruṣaśreṣṭha namas te śrutaśāgarāḥ /",
    "T08suvrnavu:1428": " namas te 'tyadbhutācintya jinaśāsanadhūrddhara /1/",
    "T08suvrnavu:1429": " buddhaśāsanamāhātmayam aho samyak prakāśitaṃ /",
    "T08suvrnavu:1430": " acintyam adbhutaṃ te 'dya kurvatā jagate hitaṃ /2/",
    "T08suvrnavu:1431": " yat tad bhagavatā cāryakāśyapena ca dhīmatā /",
    "T08suvrnavu:1432": " śāsanaṃ tvayi vinyastaṃ tad adya saphalīkṛtaṃ /3/",
    "T08suvrnavu:1433": " idam atyadbhutācintyaṃ sattvārthaṃ kurvatā mahat /",
    "T08suvrnavu:1434": " sarvajñaguṇamāhātmyaṃ adya te pratibimbitaṃ /4/",
    "T08suvrnavu:1435": " kiñ citraṃ yadi sambuddhaḥ sarvārthaṃ kṛtavāṃs tathā /",
    "T08suvrnavu:1436": " sarvajñaḥ sarvadarśī ca mahākaruṇiko hy asau /5/",
    "T08suvrnavu:1437": " idañ citrataraṃ manye śrāvakeṇa satā tvayā /",
    "T08suvrnavu:1438": " mahākāruṇikenaiva yat sattvārthaṃ mahat kṛtaṃ /6/",
    "T08suvrnavu:1439": " aho sulabdhalābho 'haṃ māgadhaś ca jano hy ayaṃ /",
    "T08suvrnavu:1440": " yeṣām evaṃ pramattānāṃ tvaṃ hitāvahitaḥ sadā /7/",
    "T08suvrnavu:1441": " sthāne tathāgatenedaṃ tvayi śāsanam arpitaṃ /",
    "T08suvrnavu:1442": " yenādya sugateneva kṛtam atyadbhutaṃ mahat /8/",
    "T08suvrnavu:1443": " tato 'sau sthavirānanda guṇamāhātmyavismitaḥ",
    "T08suvrnavu:1444": " sambuddhaṃ samanusmṛtya namaskāraṃ sadākarot /9/",
    "T08suvrnavu:1445": " namo 'stu te mahāvīra sambuddha dvipadottama /",
    "T08suvrnavu:1446": " yasya te śrāvako 'py evaṃ sadā sattvahitodyataḥ /10/",
    "T08suvrnavu:1447": " tathāgatena māhātmyam uccaiḥ samyak prakāśitaṃ /",
    "T08suvrnavu:1448": " aśūnyam iva manyāmas tvayaināṃ janatāṃ yatheti /11/",
    "T08suvrnavu:1449": " Sva Roy 211,5 - 213,214",
    "T08suvrnavu:1450": " [78] tato rājā sthavirānandaṃ papraccha sthavira kiṃ divākareṇa sārthavāhena sapatnīkena karma kṛtaṃ /",
    "T08suvrnavu:1451": " yasya karmaṇo vipākenāḍhyo mahādhano mahābhogaḥ sasaṃvṛttaḥ /",
    "T08suvrnavu:1452": " bhagavacchāsane ca satyadarśanaḥ kṛtaḥ /",
    "T08suvrnavu:1453": " kāśisundareṇa pracaṇḍena ca bhikṣuṇā kiṃ karma kṛtaṃ yenāḍhyo mahādhane mahābhoge kule jāto bhagavacchāsane ca pravrajya sarvakleśaprahāṇād arhatvaṃ sākṣātkṛtaṃ /",
    "T08suvrnavu:1454": " suvarṇavarṇena ca bhikṣuṇā kiṃ karma kṛtaṃ /",
    "T08suvrnavu:1455": " yasya karmaṇo vipāke nādya mahādhane mahābhoge kule jātaḥ /",
    "T08suvrnavu:1456": " evamabhirupo darśanīyaḥ /",
    "T08suvrnavu:1457": " prāsādikaḥ sarvāṅgapratyaṅgopeta uttaptasuvarṇavarṇayā varṇapuṣkalatayā samanvāgataḥ /",
    "T08suvrnavu:1458": " sarvajanamanonayanaharaḥ suvarṇavarṇair vastrair avaguṇṭhitavigrahaḥ /",
    "T08suvrnavu:1459": " kāyāc cāsya candanagandho vāti /",
    "T08suvrnavu:1460": " mukhāc ca nīlotpalagandho janmani cāsya vastravaryaṃ karṇikārakusumavaryaṃ ca patitaṃ /",
    "T08suvrnavu:1461": " tāni ca vastrāṇi suvarṇavarṇāni evam atyārtha maharddhiko mahānubhāvo bhagavacchāsane pravrajya sarvakleśaprahāṇād arhatvaṃ sākṣātkṛtam iti",
    "T08suvrnavu:1462": " Sva Roy 214,1-3",
    "T08suvrnavu:1463": " [79] sthavirānandaḥ kathayati /",
    "T08suvrnavu:1464": " mahārājā ebhir eva pūrvam anyāsu jātiṣu /",
    "T08suvrnavu:1465": " karmāṇi kṛtāni yāvat phalanti khalu dehināṃ //",
    "T08suvrnavu:1466": " Sva Roy 214,3 - 215",
    "T08suvrnavu:1467": " [80] bhūtapūrvaṃ mahārāja ita ekanavate kalpe bhagavāṃ vipaśyī nāma tathāgato loka",
    "T08suvrnavu:1468": " udapādi vidyācaraṇasamampannaḥ sugato lokavid anuttaraḥ puruṣadamyasārathiḥ śāstā",
    "T08suvrnavu:1469": " devamanuṣyāṇāṃ buddho bhagavān /",
    "T08suvrnavu:1470": " sa bandhumatīṃ rājadhānīm upaniḥsṛtya viharati bandhumatīyake dāve /",
    "T08suvrnavu:1471": " Sva Roy 215,1 - 216,1",
    "T08suvrnavu:1472": " [81] tena khalu samayena bandhumatyāṃ rājadhānyāṃ karṇo nāma sārthavāhaḥ prativasaty",
    "T08suvrnavu:1473": " āḍhyo mahādhano mahābhogo vistīrṇaviśālaparigraho vaiśravaṇadhanasamudito vaiśravaṇapratisparddhī",
    "T08suvrnavu:1474": " bandhumatyāṃ rājadhānyāṃ agrakulikas tena sadṛśāt kulāt kalatram ānītaṃ /",
    "T08suvrnavu:1475": " sa tayā sārddhaṃ krīḍati ramate paricārayati /",
    "T08suvrnavu:1476": " tasya krīḍato ramamāṇasya paricārayataḥ patnī āpannasattvā samvṛtā yāvat karṇaḥ sārthavāhaḥ pañcavaṇikaśataparivāro mahāsamudram avatīrṇaḥ //",
    "T08suvrnavu:1477": " Sva Roy 216,1 - 218,2",
    "T08suvrnavu:1478": " [82] sa ca garbho yathā vṛddhisu gacchati /",
    "T08suvrnavu:1479": " tathā karṇasya sārthavāhasya yad āvārīgataṃ kṣetragataṃ deśāntaragataṃ vārthajātaṃ tatra kiñcid agninā dagdhaṃ kiñcic caurair apahṛtaṃ kiñcit pauruṣeyā gṛhītvā niḥpalānāḥ /",
    "T08suvrnavu:1480": " yāvat sārthavāhapatnī paripūrṇe kāle prasūtā dārako jātaḥ kṛṣṇacchavir atyantavirūpo",
    "T08suvrnavu:1481": " 'ṣṭādaśabhir avalakṣaṇair dūṣitagātras tasya kāyān mukhāc ca tādṛśo 'tyantaviraso",
    "T08suvrnavu:1482": " gandhaḥ pravātum ārabdho yaṃ ghrātvā tadgṛhasthāḥ parijanāḥ paraṃ vaimukhyam upagatāḥ /",
    "T08suvrnavu:1483": " tasya dārakasya jātamātrasya tasmin gṛhe 'gniḥ prādurbhūto yena tad gṛhaṃ niravaśeṣañ ca svāpateyaṃ dagdhaṃ /",
    "T08suvrnavu:1484": " sārthavāhapatnī kathañcid dārakam ādāya tasmād gṛhān nirgatā /",
    "T08suvrnavu:1485": " yadā ca so 'gnis tad gṛhaṃ niravaśeṣañ ca svāpateyaṃ dagdhvā svayam eva nirvāṇaḥ /",
    "T08suvrnavu:1486": " tadā sārthavāhapatnī tatrārddhabhagne khaṇḍāvavarake praviśya paṭārddhaṃ pṛthivyāṃ",
    "T08suvrnavu:1487": " prasārya dārakaṃ śāyitvā dīrgham uṣṇañ ca niḥśvasya karṇaṃ sārthavāham anusmṛtya rodituṃ pravṛttā /",
    "T08suvrnavu:1488": " hā kaṣṭam īdṛśo me viparyayaḥ samupasthita iti /",
    "T08suvrnavu:1489": " Sva Roy 218,2 - 219,4",
    "T08suvrnavu:1490": " [83] karṇasya sārthavāhasya ye dāsīdāsakarmakarapauruṣeyās te tāṃ vipattiṃ dṛṣṭvā yāmo mā vayam api vinaṅkṣyāma iti bhītāḥ karṇasya sārthavāhasya patnīm apahāya niḥpalānāḥ /",
    "T08suvrnavu:1491": " tatraikā preṣyadārikā saṃlakṣayati /",
    "T08suvrnavu:1492": " mayā karṇasya sārthavāhasya gṛhe naikaprakārā sampad anubhūtā /",
    "T08suvrnavu:1493": " na mama pratirūpaṃ syād yad aham asyām avasthāyāṃ sārthavāhapatnīm anātham ekākinīṃ cchorayitvā niḥpalāyeyam iti /",
    "T08suvrnavu:1494": " saivaikā sārthavāhapatnyāḥ pārśve 'vasthitā /",
    "T08suvrnavu:1495": " tasyāś ca sārthavāhapatnyāḥ sarvan tat svāpateyam agninā dagdham ekadaivasikam api bhoktavyan nāsti /",
    "T08suvrnavu:1496": " Sva Roy 219,4 - 221,3",
    "T08suvrnavu:1497": " [84] tataḥ sā preṣyadārikā kakarṇasya sārthavāhasya ye suhṛtsambandhibāndhavās teṣāṃ sakāśaṅ gatvā kathayati bhavantaḥ /",
    "T08suvrnavu:1498": " karṇasya sārthavāhasya patnyā idṛśy avasthā varttate /",
    "T08suvrnavu:1499": " yogodvahanaṃ kuruteti /",
    "T08suvrnavu:1500": " yata eva te tasyā yogodvahanaṃ kartum ārabdhās tata evaiteṣām api kuleṣv anarthaśatāni prādurbhūtāni /",
    "T08suvrnavu:1501": " tair upalakṣitam ayaṅ karṇasya sārthavāhasya putro 'tyantaṃ na maṅgalo 'syāpuṇyasāmarthyāt",
    "T08suvrnavu:1502": " karṇasya sārthavāhasya sarvo gṛhavibhavādivistaro vināśaṅ gatas tad yadi vayam apy",
    "T08suvrnavu:1503": " asya yogodvahanaṃ kariṣyāmo 'smākam api gṛheṣu na cirād eveyam īdṛśy avasthā bhaviṣyati /",
    "T08suvrnavu:1504": " tadyathā karṇasya sārthavāhasya /",
    "T08suvrnavu:1505": " sarvathā na tasya yuktaṃ nāmāpi grahītum api tu taiḥ sā preṣyadārikābhihitā na bhūyas tvayāsmanniveśanāny upasaṃkramitavyānīti //",
    "T08suvrnavu:1506": " Sva Roy 221,3 - 222,4",
    "T08suvrnavu:1507": " [85] sā tair nirbhatsitā cintayām āsa /",
    "T08suvrnavu:1508": " idānīṃ sārthavāhapatnī sarveṇa sarvaniśakrandā jātā /",
    "T08suvrnavu:1509": " katham atra pratipattavyam /",
    "T08suvrnavu:1510": " athavā gṛhīto 'yaṃ mayā bhāraḥ sutarām evādhunā sārthavāhasya patnī paripālayitavyeti /",
    "T08suvrnavu:1511": " tataḥ paragṛhāṇi gatvā bhṛtakayā karma kartum ārabdhā /",
    "T08suvrnavu:1512": " tatra ca yan mūlyaṃ labhate tena sārthavāhapatnīm ātmānañ ca dārakañ ca poṣayitum ārabdhā /",
    "T08suvrnavu:1513": " tasya ca dārakasya paramavirūpatvād virūpa iti nāma vyavasthāpitaṃ /",
    "T08suvrnavu:1514": " daivāt sā preṣyadārikā pratidivasam apacīyamānaṃ mūlyaṃ pratilabhate /",
    "T08suvrnavu:1515": " tatas te trayaḥ prāṇino 'ti kṛcchreṇa yāpayitum ārabdhāḥ //",
    "T08suvrnavu:1516": " Sva Roy 222,4 - 224,5",
    "T08suvrnavu:1517": " [86] sārthavāhapatnī saṃlakṣayati /",
    "T08suvrnavu:1518": " ahaṃ hi sarvair dāsīdāsakarmakarapauruṣeyaiḥ suhṛtsambandhibāndhavaiś ca parityaktā yata kiñcin mama jīvitaṃ sarvaṃ tadenāṃ preṣyadārikām āgamya",
    "T08suvrnavu:1519": " eṣā hi me mātṛkalpā snehena /",
    "T08suvrnavu:1520": " tat kiyantaṃ kālam ekākinī karma kurvāṇā sā parikhedaṃ gamiṣyati /",
    "T08suvrnavu:1521": " yāvac ca mūlyaṃ labhate /",
    "T08suvrnavu:1522": " tāvatā na śakyate yāpayituṃ /",
    "T08suvrnavu:1523": " tad aham api svakarmāparādham anubhavāmy aham api bhṛtikayā karma karomīti vicintya",
    "T08suvrnavu:1524": " tayā preṣyadārikayā saha paragṛhāṇi gatvā bhṛtikayā karma kartum ārabdhā sā paramasukumārā",
    "T08suvrnavu:1525": " kṣudduḥkhādiparipīḍitā ca karma kurvāṇā muhur muhur moham upagacchati /",
    "T08suvrnavu:1526": " tataś ca parikhinnā dīrgham uṣṇañ ca niḥśvasya karṇaṃ sārthavāham anusmṛtya rodituṃ pravṛttā /",
    "T08suvrnavu:1527": " hā kaṣṭam īdṛśo me viparyayaḥ samupasthito yan nāma sakalanagarotkṛṣṭā śrīsampadam",
    "T08suvrnavu:1528": " anubhūyedānīm ihaiva janmani sakalanagara-uttamā bhūtvā paragṛheṣu bhṛtikayā karma",
    "T08suvrnavu:1529": " kurvāṇā mahad duḥkhadaurmanasyaṃ pratyanubhavāmīti /",
    "T08suvrnavu:1530": " Sva Roy 224,5 - 227,228",
    "T08suvrnavu:1531": " [87] tāñ ca tathā duḥkhaparipīḍitāṃ rudantīm ālokya sā preṣyadārikā rodituṃ pradattā /",
    "T08suvrnavu:1532": " hā kaṣṭam ihaiva janmani sārthavāhapatnī kāśiśūkṣmātivicitrām varadhāraṇī vividhasurabhigandhakusumamālāvibhūṣitagātrī /",
    "T08suvrnavu:1533": " naikasugandhadravyayojitamukhavāsakāvāsitakapolā apsarasa iva nandanavanodyānagatā /",
    "T08suvrnavu:1534": " annapānavastrālaṅkārādibhir dāsīdāsakarmakarapauruṣeyasuhṛtsambandhibāndhavādīn yathārhaṃ",
    "T08suvrnavu:1535": " samvibhajya_ idānīm ihaiva janmani uddhṛtaśiraskā malapaṭaladigdhagātrī kṣudduḥkhādiduḥkhena",
    "T08suvrnavu:1536": " pariśuṣkasarvagātrāvayavā saṭitasāṭakātyantamalinena khaṇḍacoṭakena yūkāśataniketabhūtena",
    "T08suvrnavu:1537": " pracchāditakaṭipradeśā sakalanagarādhamā bhūtvā paragṛheṣu bhṛtikayā karma kurvāṇā",
    "T08suvrnavu:1538": " mahad duḥkhadaurmanasyaṃ pratyanubhavaty aho bhāgyaviparyayaḥ /",
    "T08suvrnavu:1539": " aho cañcalā bhogasampadaḥ /",
    "T08suvrnavu:1540": " aho karmaṇāṃ vaicitryam ity āha ca /",
    "T08suvrnavu:1541": " paṭaṃśukādīn prāvṛtya sarvālaṅkārabhūṣitā /",
    "T08suvrnavu:1542": " apsarā iva yā pūrvam idaṃ rathyāmukhaṅ gatā /1/",
    "T08suvrnavu:1543": " tad evaṃ sāmprataṃ yātā saiva bhāgyaviparyayāt /",
    "T08suvrnavu:1544": " nivāsya maladagdhāṅgī saṭitaṃ khaṇḍacoṭakaṃ /2/",
    "T08suvrnavu:1545": " devakanyeva yā pūrvaṃ puṃsāṃ netrāmṛtaṃ hy abhūt /",
    "T08suvrnavu:1546": " pretīṃ vā sāṃprataṃ dṛṣṭvā tām evodvijate manaḥ /3/",
    "T08suvrnavu:1547": " yā pūrvan dhanasampattyā nagarasyottamābhavat /",
    "T08suvrnavu:1548": " kṛpaṇānām api gatā saivādyātyantahīnatāṃ /4/",
    "T08suvrnavu:1549": " paribhuktavatī hṛṣṭā yā mahāsampadaṃ purā /",
    "T08suvrnavu:1550": " imām adya daśāṃ prāpya saiva śocati duḥkhinī /5/",
    "T08suvrnavu:1551": " aho saṃsāradaurātmyam aho sampadanityatā /",
    "T08suvrnavu:1552": " yad evaṃ sukhitā bhūtvā duḥkhabhājanatāṅ gateti /6/",
    "T08suvrnavu:1553": " Sva Roy 228,1 - 231,5",
    "T08suvrnavu:1554": " [88] tataḥ sārthavāhapatnī tayā preṣyadārikāyā saha anayānupūrvyā paragṛheṣu bhṛtikayā karma kartum ārabdhā /",
    "T08suvrnavu:1555": " virūpasya ca kumārasyāpuṇyādhipatyena prātidivasam apacīyāmānaṃ mūlyaṃ labhate /",
    "T08suvrnavu:1556": " yāvad apareṇa samayenā sūryāstaṃ divasaṃ karma kārayitvā na kiñcil labhyate /",
    "T08suvrnavu:1557": " yāvat karma 'pi na kaścit kārayati /",
    "T08suvrnavu:1558": " yāvat sārthavāhapatnī tatyā preṣyadārikayā saha sañjalpaṃ kartum ārabdhā /",
    "T08suvrnavu:1559": " apīdānīṃ karmāpi na kaścit kārayati /",
    "T08suvrnavu:1560": " sarvathā bhikṣām aṭāma iti /",
    "T08suvrnavu:1561": " te mallakam ādāya bhikṣām aṭitum ārabdhā /",
    "T08suvrnavu:1562": " yadā ca virūpaḥ kumāraḥ paryaṭituṃ samartho jātaḥ tadā tasya mātrābhihitaṃ putra tvam idānīṃ svayam eva bhikṣām aṭitvā bhuṅkṣveti /",
    "T08suvrnavu:1563": " tayā tasya mallako dattaḥ /",
    "T08suvrnavu:1564": " sa taṃ mallakam ādāya vīthīm avatīrṇaḥ /",
    "T08suvrnavu:1565": " tañ cātikṛṣṇaṃ virasacchavim atyantavirūpam aṣṭādaśabhir avalakṣaṇair vidūṣitagātram avalokya loko 'tyantavimukho jāto 'dhomukhaḥ prakrāmati",
    "T08suvrnavu:1566": " sa yeṣāṃ gṛhadvāraṃ gacchati te tasya tad ativirasaṃ kāyād gandham āghrāya sahasaiva",
    "T08suvrnavu:1567": " nāśāpuṭadvayaṃ pidhāya kāṣṭhapāṣāṇaśarkarādibhis tāḍayitvā niṣkāśayanti śīghram asmād gaccheti /",
    "T08suvrnavu:1568": " sa jaṅgama iva nagaravistārajambāle yatra yatra gacchati tatra tatra kāṣṭhapāṣāṇaśarkarādibhis tāḍayitvā niṣkāśyate /",
    "T08suvrnavu:1569": " saikabhiṣām apy alabdhvā kāṣṭhapāṣāṇaśarkarādibhis tāḍitas tena mallakena bhagnena krandamāno mātur antikam āgatya bhṛśataramanyumān bhūtvā vikroṣṭum ārabdhaḥ /",
    "T08suvrnavu:1570": " tataḥ sā taṃ dṛṣṭvodvignā urasi prahāraṃ dattvā kathayati /",
    "T08suvrnavu:1571": " hā kaṣṭaṃ kasya te putra aparāddhan tu kim bhavet /",
    "T08suvrnavu:1572": " kṛpām apāsya yenaivaṃ prahṛtaṃ tvayi duḥkhite /1/",
    "T08suvrnavu:1573": " tato virūpaḥ kumāraḥ sasvaraḥ prarudann uvāca /",
    "T08suvrnavu:1574": " yeṣāṃ yeṣāṃ gṛhadvāram ahaṃ gacchāmi yācituṃ /",
    "T08suvrnavu:1575": " te te kaṭhallapāṣāṇaiḥ kāṣṭhādyais tāḍayanti mām iti /2/",
    "T08suvrnavu:1576": " Sva Roy 231,5 - 234,235",
    "T08suvrnavu:1577": " [89] tac chrutvā sārthavāhapatnī virūpaṃ kumāraṃ kaṇṭhe pariṣvajya sasvaraṃ prarudantī provāca /",
    "T08suvrnavu:1578": " nūnaṃ kṛtaṃ tvayā ghoraṃ pāpaṃ putrānyajanmaṣu /",
    "T08suvrnavu:1579": " bhṛśan nirādho 'pi yenaivaṃ tāḍyase paraiḥ /1/",
    "T08suvrnavu:1580": " dhik kaṣṭaṃ bhoḥ /",
    "T08suvrnavu:1581": " imam atyantavirasaṃ saukhyavivarjitaṃ /",
    "T08suvrnavu:1582": " dīnaṃ yācantam ālokya kṛpotpannā na cetasi /2/",
    "T08suvrnavu:1583": " hā hatāsmi vinaṣṭāhaṃ kena te putra mallakaḥ /",
    "T08suvrnavu:1584": " bhagno bhagnaśarīreṇa bhikṣāmātropajīvinaḥ /3/",
    "T08suvrnavu:1585": " pitrā mātrā vimuktasya muktasya ca gṛhāśramāt /",
    "T08suvrnavu:1586": " kena putra dayāṃ hitvā tava bhagno 'dya mallakaḥ /4/",
    "T08suvrnavu:1587": " utsannasarvatantrasya varjitasya suhṛjjanaiḥ /",
    "T08suvrnavu:1588": " mitran nātho guruś caiva bhagnas te kena mallakaḥ /5/",
    "T08suvrnavu:1589": " hā putra kena vā vīryaṃ tvayi darśitam āture /",
    "T08suvrnavu:1590": " dīne ca hā hato 'si putraka hataḥ pūrvakarmaṇā svena /6/",
    "T08suvrnavu:1591": " hā putra mṛdu śūraḥ kaḥ kasya kṛpā nāvagāhatehṛdayaṃ /",
    "T08suvrnavu:1592": " pāṣāṇopalakṭhinaṃ hṛdayaṃ kasya kathaya me 'dya /7/",
    "T08suvrnavu:1593": " hā kathaṃ tvāṃ parāhantuṃ dīnaṃ mukhaśatair hataṃ /",
    "T08suvrnavu:1594": " bhikṣām aṭantaṃ duḥkhārtaṃ lokasyotsahate manaḥ /8/",
    "T08suvrnavu:1595": " kṣutpipāsāpariklāntaṃ sarvasampadviṃvarjitaṃ /",
    "T08suvrnavu:1596": " rogaduḥkhābhitaptaṃ hā hataṃ ko hantum udyataḥ /9/",
    "T08suvrnavu:1597": " kṛpaṇaṃ dīnavadanaṃ rudantaṃ kṣutaprapīḍitaṃ /",
    "T08suvrnavu:1598": " saṃśuṣkakaṇṭhaṃ dṛṣṭvādya kṛpā kena kṛtā na te /10/",
    "T08suvrnavu:1599": " tāḍito 'si kathaṃ putra jātigarvamadākulaiḥ /",
    "T08suvrnavu:1600": " rujābhibhūte kenādya kṛpā tyaktātiduḥkhite /11/",
    "T08suvrnavu:1601": " hā tvayā yat kṣudhārtena bhikṣayā samupārjitaṃ /",
    "T08suvrnavu:1602": " stokam annaṃ tad apy adya śvabhiḥ kākaiś ca bhakṣitaṃ /12/",
    "T08suvrnavu:1603": " hā putra mandabhāgyāham adhunā kiṃ karomi te /",
    "T08suvrnavu:1604": " kṛtapūrveṇa pāpena vidhātrāniṣṭakarmaṇeti /13/",
    "T08suvrnavu:1605": " Sva Roy 235,1 - 244,2",
    "T08suvrnavu:1606": " [90] evaṃ sā 'nekaprakāram ātmananam anuśocantī tasyaiva khaṇḍāvavarakasyāgratas",
    "T08suvrnavu:1607": " taṃ putraṃ virūpaṃ rudhiradhārāvaśiktāṅgaṃ pariṣvajyātibahusaṅkāraśarkarāmedhyasthāṇukaṇṭakānvitāyāṃ",
    "T08suvrnavu:1608": " bhūmau niṣādya śanaiḥ śanaiḥ pāṇinā madayitum ārabdhāḥ /",
    "T08suvrnavu:1609": " yāvat sā vīthīmadhyena gacchataḥ paśyaty anekān śreṣṭhiputrān sārthavāhaputrāṃś cānyāṃś",
    "T08suvrnavu:1610": " cotsadān brāhmaṇagṛhapatīn kāśikadukūlakoṭambakakauśeyasūkṣmātimahārhavicitravastraharṣakaṭakakeyūrāṅgadakuṇḍalahārārddhahāravicitrālaṅkārasamalaṅkṛtaśarīrān",
    "T08suvrnavu:1611": " vividhavikacasurabhikusumakalāpavibhūṣitavigrahāṃs tāṃś cātmīyam anatikaṣṭām avasthām",
    "T08suvrnavu:1612": " ālokya tañ ca virūpaṃ putraṃ tathātidīnavadanaṃ dīrgham uṣṇañ cābhiniśvasya sāśrekṣaṇātidīnair",
    "T08suvrnavu:1613": " vacobhir uccaiṃ provāca /",
    "T08suvrnavu:1614": " sampannaikasatākīrṇe ratnaiḥ sāgarasannibhaiḥ /",
    "T08suvrnavu:1615": " kule suviprule bhūtvāpy anubhūya sukhaṃ paraṃ /1/",
    "T08suvrnavu:1616": " vipattibhāginau jātau saṅkārodaravāsinau /",
    "T08suvrnavu:1617": " sukṛcchreṇāpi yāv āvāṃ nāpnuvo 'nnaṃ bubhukṣitau /2/",
    "T08suvrnavu:1618": " śokārṇavaṃ duḥkhajālormibhīmaṃ santāpanakrograśatābhikīrṇaṃ /",
    "T08suvrnavu:1619": " hā hā hatā veti vimuktanādaṃ dāridratoyaughanidhiṃ praviṣṭau /3/",
    "T08suvrnavu:1620": " vipattanānakrasahastrasaṃkulaṃ vipattibhīmormitaraṅgacañcalāṃ /",
    "T08suvrnavu:1621": " mahārujāviddhabhayapracaṇḍāṃ nadīṃ hi dāridramayīṃ prapannau /4/",
    "T08suvrnavu:1622": " duḥkhopalavyādhikharāvakīrṇaṃ santāpasiṃhadhvanipūrṇakuñjaṃ /",
    "T08suvrnavu:1623": " śokāṇḍajāvāsaśatābhikīrṇaṃ dāridraduḥkhālayam abhyupetau /5/",
    "T08suvrnavu:1624": " nūnaṃ purā sādhujane na dattaṃ dānaṃ pramādaskhalitāśayābhyāṃ /",
    "T08suvrnavu:1625": " dīnāv idānīm iha mandabhāgyau paśyāva yad dṛptamukhāni nityaṃ /6/",
    "T08suvrnavu:1626": " prāyeṇa yācanakāyācanakaṃ na dattaṃ klībesu bhāgyarahiteṣu vimohitābhyāṃ /",
    "T08suvrnavu:1627": " āvāsamātravikalāv api yena jātau klībau yato vyasanam ugrataraṃ prapannau /7/",
    "T08suvrnavu:1628": " nūnaṃ pṛthivyāṃ gurusammatān yān saṃprāpya satkṛtya vimānitās te /",
    "T08suvrnavu:1629": " yenādhunāvān tu vimānanīyau jātau janāsyādya vipattibhājau /8/",
    "T08suvrnavu:1630": " tāḍitā bahavo nūnaṃ pūrvajanmasu saṃyatā /",
    "T08suvrnavu:1631": " yenāvān tāḍayaty eṣa janaḥ pāṣāṇaloṣṭakaiḥ /9/",
    "T08suvrnavu:1632": " paribhāṣāpathaṃ nīto nūnaṃ gurujanaḥ purā /",
    "T08suvrnavu:1633": " yadevaṃ paribhavaḥ kaṣṭamanujāto sudārupaḥ /11/",
    "T08suvrnavu:1634": " atithibhyo na dattāni āvābhyāṃ pūrvajanmani /",
    "T08suvrnavu:1635": " vastrāṇi yena vāsāṃsi na bhavanty adhunāvayoḥ /12/",
    "T08suvrnavu:1636": " rodanānādabahulā bahavaḥ kāritā janāḥ /",
    "T08suvrnavu:1637": " yena bandhuvihīnau hi ciraṃ rodiva duḥkhitau /13/",
    "T08suvrnavu:1638": " citrasaṃvyānasaṃvītaṃ na dattaṃ śayanaṃ purā /",
    "T08suvrnavu:1639": " śarkaropalasaṃkīrṇe svapivo yena bhūtale /14/",
    "T08suvrnavu:1640": " āsanāni vicitrāṇi na ca dattāni sādhuṣu /",
    "T08suvrnavu:1641": " āsanaṃ pṛthivī yena bahukaṇṭasaṅkaṭā /15/",
    "T08suvrnavu:1642": " pūrvaṃ nopānahau dattau na ca yānaṃ sukhāvahaṃ /",
    "T08suvrnavu:1643": " yena vā kaṇṭakākīrṇe vicarāvo mahītale /16/",
    "T08suvrnavu:1644": " āvāsamatsratayā khalu naiva dattaṃ prāyeṇa cārthini jane gṛhavāsamātraṃ /",
    "T08suvrnavu:1645": " ugrāṃśupaṅktiparirājitamadhyabhāgaṃ saṃkārakūṭam iha yena vayaṃ prapannāḥ /17/",
    "T08suvrnavu:1646": " saṃśuṣkakaṇṭhapariśuṣkakapolavaktrān pānābhilāṣamanasaḥ samupadīkṣya pūrvaṃ /",
    "T08suvrnavu:1647": " nūnan na dattām iti teṣu jālaṃ suśītaṃ yenādhunā vayam atīva viśuṣkavaktrāḥ /18/",
    "T08suvrnavu:1648": " naivá_annam athirni jane kṛpaṇe pradattanṃ na jñātayo na ca suhṛn na ca bandhuvargāḥ /",
    "T08suvrnavu:1649": " satkṛtya vānnavidhinā paribhojitāś ca teneha bhakṣyarahitau viparibhrāmavaḥ /19/",
    "T08suvrnavu:1650": " āroṣitāḥ parahitapratipattidakṣā nūnaṃ bhavāntaragataiḥ subahuprakāraṃ /",
    "T08suvrnavu:1651": " yeneha sāmpratam api tu itare 'pi loke ākrośabhājanaparatvam upāgatāḥ smaḥ /20/",
    "T08suvrnavu:1652": " āvābhyāṃ bahavo nūnaṃ jātigarvamadāśrayāt /",
    "T08suvrnavu:1653": " tāḍitā guṇavanto 'pi jātā yenādhunā kharāḥ /21/",
    "T08suvrnavu:1654": " saṃsārasāgare cetaḥ sarvavyādhibhayāpahaṃ /",
    "T08suvrnavu:1655": " bhaiṣajyaṃ na purā dattaṃ yena rogābhi pīḍitau /22/",
    "T08suvrnavu:1656": " na snāpitā pitṛvayasyajanā na mātā āpyapitā na guravo na ca dīnalokaḥ /",
    "T08suvrnavu:1657": " āsnānapānarahitau vidhinā prajātau yeneha duḥkhaśatabhāgyahatāv anāthau /23/",
    "T08suvrnavu:1658": " kṣutapipāsapariklāntau bhaktācchādanavarjitau/",
    "T08suvrnavu:1659": " rogaduḥkhābhisantaptau ko nv āvāṃ pālayiṣyati /24/",
    "T08suvrnavu:1660": " kasya dāsau bhavāvo 'dya kasya vā paricārakau /",
    "T08suvrnavu:1661": " yo no 'dya jīvitaṃ dadyād asmin loke sudurlabhaṃ /25/",
    "T08suvrnavu:1662": " aho duḥkhaṃ hi dāridrayam aho 'py akṛtapuṇyatā /",
    "T08suvrnavu:1663": " evaṃ sphīte 'pi nagare nātho nāsti yathāvayor iti /26/",
    "T08suvrnavu:1664": " evam anyathā ca sā sārthavāhapatnī kṣudhāparigatahṛdayātmānam anuśocantī tiṣṭhati //",
    "T08suvrnavu:1665": " Sva Roy 244,3 - 246,4",
    "T08suvrnavu:1666": " [91] karṇaś ca sārthavāho mahāsamudrād bhagnayānapātraḥ kathañcit phalakam āsādya dārakasahāyo jalāt sthalam uttīryāyātaḥ /",
    "T08suvrnavu:1667": " mahatā kṛcchreṇa bhikṣām aṭan bandhumatīṃ rājadhānīm āgataḥ /",
    "T08suvrnavu:1668": " sa tatra bahiḥ kṣetrake rātrim vāsam upagataḥ /",
    "T08suvrnavu:1669": " tatra cānyatamo bhṛtakapuruṣaḥ kṣetrapālakas tenāsau pratyabhijñātaḥ /",
    "T08suvrnavu:1670": " tasyaitad abhavad eṣa sārthavāho 'tikṣāmaśarīro vipannasarvasvan draviṇasañcayo dārakasahāyo 'bhyāgataḥ /",
    "T08suvrnavu:1671": " tat katham asya gṛhapravṛttim ārocayiṣyāmy api tu svayam eva jñāsyatīti viditvā tena tasya hastaprakṣālanodakaṃ datvā māṣapūpavadvayam anupradattaṃ",
    "T08suvrnavu:1672": " tataḥ karṇena sārthavāhena ekaṃ māṣapūpakaṃ sthāpitaṃ /",
    "T08suvrnavu:1673": " mā riktahastako gṛhaṃ pravekṣyāmīti viditvā dārakasya haste sthāpitaṃ /",
    "T08suvrnavu:1674": " evaṃ tv arddhārddhikaṃ kṛtvānāhāraśarīreṇa tena dārakena sārddhaṃ bhakṣitam /",
    "T08suvrnavu:1675": " athāparasmin divase karṇaḥ sārthavāhas taṃ māṣapūpakam ādāyātiparamarukṣakṣāmaśarīro 'timalinaikaśāṭakamātrasāro bandhumatīṃ rājadhānīṃ praviśya gṛhaṃ saṃprasthitaḥ //",
    "T08suvrnavu:1676": " Sva Roy 246,4 - 247,2",
    "T08suvrnavu:1677": " [92] virūpo 'pi prabhātakāla eva kṣuttṛṣṇāparikṣāmavadanaḥ kim mayā mandabhāgyenātra tiṣṭhatā jīvatā vā prayojanaṃ /",
    "T08suvrnavu:1678": " gacchāmy ātmānaṃ praghātayāmīti tām mātaram uvāca /",
    "T08suvrnavu:1679": " amba gacchāmi paitṛkam udyānam ity uktvā tad udyānaṃ saṃprasthitaḥ /",
    "T08suvrnavu:1680": " Sva Roy 247,1 - 251,5",
    "T08suvrnavu:1681": " [93] karṇo 'pi sārthavāhaḥ svagṛhasamīpaṅ gato yāvat paśyati cirād dhavastaṃ śāntālayavarṇaṃ",
    "T08suvrnavu:1682": " mṛttikāpuñjaśeṣaṃ dṛṣṭvā ca punaḥ kim idam iti vicintya taṃ khaṇḍāvavarakaṃ pravṛṣṭo",
    "T08suvrnavu:1683": " yāvat paśyati tāṃ bhāryāṃ tasmin khaṇḍāvavarake dāsyā sārddham avasthitām atikṣāma",
    "T08suvrnavu:1684": " dīnavadanāṃ malinakhaṇḍacoṭakāvacchāditakaṭipradeśāṃ malapaṭaladagdhāṅgīṃ dṛṣṭvā",
    "T08suvrnavu:1685": " ca punaḥ hā kim idam ity uktvā mūrcchitaḥ pṛthivyāṃ nipatitaḥ śītena vāyunā saṃspṛṣṭaś",
    "T08suvrnavu:1686": " cirāc ca cetanāṃ labdhvā tatyā bhāryayā sārddhaṃ kim idam ity uccair vikroṣṭum ārabdhaḥ /",
    "T08suvrnavu:1687": " tato bhāryāsakāśād upalabdhavṛttānto dīrgham uṣṇañ cābhiniśvasya kathayati /",
    "T08suvrnavu:1688": " nūnam mayā dakṣiṇīyakṣetre na kārāḥ kṛtā yena me īdṛśī vipattis /",
    "T08suvrnavu:1689": " tat kim idānīm ahām adhunā kariṣyāmi kaṃ śaraṇam anuvrajāmi /",
    "T08suvrnavu:1690": " kasya mukhāvalokako bhaviṣyāmi /",
    "T08suvrnavu:1691": " ko loke hīnadīnānukampakaḥ /",
    "T08suvrnavu:1692": " kam āgamyāham idaṃ dāridramahāsamudram uttariṣyāmi kam āgamya vipattipaṅkaṃ prakṣālayiṣyāmi kam āgamyemām anantāṃ śokanadīm uttariṣyāmi /",
    "T08suvrnavu:1693": " kam āgamyemam dāridraśatru parājeṣye kam āgamyemāṃ sarvaduḥkhamātṛkāṃ dāridralatām utpāṭayiṣyāmi kam āgamyemam dāridravṛkṣam unmūlayiṣyāmi /",
    "T08suvrnavu:1694": " kam āgamyemam kṣuduḥkhadaṃṣṭrākarālavadanaṃ hāhākārabhairavamahārāvaṃ dāridramahārākṣasaṃ nirvāsayiṣyāmi /",
    "T08suvrnavu:1695": " kam aham āgamyemaṃ dāridramahāmallaṃ parājiṣye /",
    "T08suvrnavu:1696": " kam āgamyemaṃ kṣuttṛṣṇādipradīptajvālaṃ dāridravarddhanaṃ nirvāpayiṣyāmi /",
    "T08suvrnavu:1697": " kam aham āgamyemaṃ viṣadāvaliptadāridramahāhastinaṃ damayiṣyāmi /",
    "T08suvrnavu:1698": " kam aham āgamyemaṃ anekaduḥkhaviṣamaviṣasvāsaṃ dāridramahāprannagaṃ nirviṣīṃ kariṣyāmi /",
    "T08suvrnavu:1699": " kam āgamyāham imaṃ sarvasyāpahāriṇaṃ dāridramahāvīraṃ nivārayiṣyāmi /",
    "T08suvrnavu:1700": " kam āgamyāham imaṃ sarvaduḥkhaduḥsvabhāvaṃ dāridranigaḍaṃ bhetsyāmi /",
    "T08suvrnavu:1701": " kam aham āgamyemaṃ dāridracārakam atikramiṣyāmi /",
    "T08suvrnavu:1702": " kam aham āgamyemaṃ dāridrakapāṭaṃ pāṭayiṣyāmi /",
    "T08suvrnavu:1703": " kam aham āgamyemaṃ dāridrāntakaṃ nirāsīkariṣyāmi /",
    "T08suvrnavu:1704": " kam aham āgamyemaṃ viṣādaughaṃ pratariṣyāmi /",
    "T08suvrnavu:1705": " kam aham āgamyemaṃ dāridramahākāntaraṃ niṣtariṣyāmīty evam anekaprakārakaruṇadīnavilambitair akṣarair vikrośati sma /",
    "T08suvrnavu:1706": " Sva Roy 251,5 - 259,2",
    "T08suvrnavu:1707": " [94] atra cāntare nāsti kiñcid buddhānām bhagavatām ajñātam adṛṣṭam aviditam avijñātaṃ /",
    "T08suvrnavu:1708": " dharmatāṃ khalu buddhānām bhagavatāṃ",
    "T08suvrnavu:1709": " śaradaruṇakaranikaravisaraparikhacitaparikapilamaṇiguṇataruṇadivasakarasakalāmalakiśalayakalāpakuvalayamarakatendukomalāyudhavimalasaudāminīvalayaghṛtadhārābhiṣekasusamṛddhadhārānalajvālākalāpamaṅgalayūkhakiraṇabahalāmitatimiranikaravijarjarīkṛtajarāmaraṇabhavapañjarāṇām",
    "T08suvrnavu:1710": " anekakuśalaśatasamādhānabalabhūtakumudaśaṅkhakudāmalatārahāratuṣāramṛṇālāmalakaridaśanasaṃkalitajāmbūnadācavikaṭakoṭakoṭisthitadaśaśatanayanaruciracāpavakrīkṛtavisṛtavimalakarabhāsurānantagaganaikaśatanayanaśaśāṅkadhavalamṛdusnigdhapradakṣiṇavyāmaprabhāmaṇinibiḍabhruvadvayodgīrṇorṇānāṃ",
    "T08suvrnavu:1711": " virājitaprabuddhanavajalajasadṛśavadanānāṃ /",
    "T08suvrnavu:1712": " tribhiḥ kalpāsaṃkhyeyaiḥ",
    "T08suvrnavu:1713": " karacaraṇanayanavadanauttamāṅgasvamāṃsarudhirabālābjasadṛśavadanaikaputradāragajaturagarathālaṅkāravastrānnāsanaśayanamaṇikanakarajatasarvasvarājyādiparityāgasaṃvardhitānuttarabodhisaṃbhārāṇāṃ",
    "T08suvrnavu:1714": " nisaṅgānām anaṅgabalapramathanād amalaśaratkālendumaṇḍalāvadātasphuṭyaśonikarasahasramālinām",
    "T08suvrnavu:1715": " udayācalendrodgīrnacandramarīcilatājaṭilamaṇḍalataruṇadivasakaragabhastisaṃghātajaladaviniḥsṛtataḍidguṇasahasrasurapatidviradadantakuntāghātabhinnakanakagiri-",
    "T08suvrnavu:1716": " rucakakṣubhitapātālakṣīrodataralāviralapallavendukārmukaśikhiśikhākharamakaratamaṇidalendusakalakamaladalaphaṇīndrodaravaidūryaśilotkṛṣṭacampakotkarāmalatalaprabhāmaṇḍalāvaguṇṭhitavigrahāṇāṃ",
    "T08suvrnavu:1717": " svayam adhigatajñānānalabhasmīkṛtāśayagahanānāṃ praṇipatitasurasahasracaraṇonmaulivilagnamaṇikanakamuñjarīprasekāntarañjitacaraṇāravindānāṃ",
    "T08suvrnavu:1718": " taruṇagajatālusāndrālaktakapadmasarasandhyābhrapuñjaśokakusumabhastastabakatāmracaraṇānāṃ /",
    "T08suvrnavu:1719": " tanutāmranakhacandrikāhāsavimalapādapadmānāṃ /",
    "T08suvrnavu:1720": " utpāṭitatṛṣṇālatānāṃ vidhvastāśeṣamohāndhakārāṇāṃ /",
    "T08suvrnavu:1721": " sakalajagadbandhubhūtānāṃ /",
    "T08suvrnavu:1722": " niṣkāraṇaparamavatsalasvabhāvānāṃ /",
    "T08suvrnavu:1723": " acintyajñānagocarāṇāṃ /",
    "T08suvrnavu:1724": " udgṛhītamahārāgoragaviṣāṇaṃ duṣkaraśatasahasropāttottamaguṇasamūhasambharāṇāṃ /",
    "T08suvrnavu:1725": " puṇyasambhāropārjitaprajñābaloddhṛtāśeṣakleśatarumūlānāṃ /",
    "T08suvrnavu:1726": " brahmendropendrānalanilayamavaruṇakuberaśānādbhir devair abhiṣṭutaśāsanānāṃ /",
    "T08suvrnavu:1727": " mahākāruṇikānāṃ /",
    "T08suvrnavu:1728": " lokānugrahapravṛttānāṃ /",
    "T08suvrnavu:1729": " ekārakṣāṇām advitīyānāṃ /",
    "T08suvrnavu:1730": " advayavādināṃ /",
    "T08suvrnavu:1731": " śamathavipaśyanāvihāriṇāṃ tridamathavastukuśalānāṃ /",
    "T08suvrnavu:1732": " caturoghottīrṇānāṃ /",
    "T08suvrnavu:1733": " catuṛddhipādacaraṇatalasupratiṣṭhitānāṃ /",
    "T08suvrnavu:1734": " caturṣu saṅgrahavastuṣu dīrgharātrakṛtaparicayānāṃ pañcāṅgaviprahīṇānāṃ pañcagatisamatikrāntānāṃ /",
    "T08suvrnavu:1735": " ṣaḍaṅgasamanvāgatānāṃ /",
    "T08suvrnavu:1736": " ṣaṭpāramitāparipūrṇānāṃ /",
    "T08suvrnavu:1737": " saptabodhyaṅgakusumaāḍhyānāṃ /",
    "T08suvrnavu:1738": " aṣṭāṅgamārgadeśikānāṃ /",
    "T08suvrnavu:1739": " navānupūrvavihārasamāpattikuśalānāṃ /",
    "T08suvrnavu:1740": " daśabalabalināṃ /",
    "T08suvrnavu:1741": " daśadiksamāpūrṇayaśasāṃ /",
    "T08suvrnavu:1742": " daśaśatavaśavartiprativiśiṣṭānāṃ /",
    "T08suvrnavu:1743": " trī rātres trir divasasya buddhacakṣuṣā lokaṃ vyavalokayanti /",
    "T08suvrnavu:1744": " Sva Roy 259,2 - 261,3",
    "T08suvrnavu:1745": " [95] ko hīyate / ko varddhate /",
    "T08suvrnavu:1746": " kaḥ kṛcchraprāptaḥ kaḥ śaṅkaṭaprāptaḥ /",
    "T08suvrnavu:1747": " kaḥ sambādhaprāptaḥ /",
    "T08suvrnavu:1748": " kaḥ kṛcchraśaṅkaṭasambādhaprāptaḥ /",
    "T08suvrnavu:1749": " ko 'pāyanimnaḥ /",
    "T08suvrnavu:1750": " ko 'pāyapravaṇaḥ /",
    "T08suvrnavu:1751": " ko 'pāyaprāptaḥ /",
    "T08suvrnavu:1752": " ko 'pāyaprāgbhāraḥ /",
    "T08suvrnavu:1753": " ke 'dya mayā saṃsāramahāsamudrād uddharttavyaḥ /",
    "T08suvrnavu:1754": " ko 'dya mayā kleśamahārakṣasāvalupyamāno mocitavyaḥ /",
    "T08suvrnavu:1755": " ko 'dya mayā dāridrapannagair upadrūyamāṇaḥ paritrātavyaḥ /",
    "T08suvrnavu:1756": " ko 'dya mayā dveṣānalasantapyamānamūrtiḥ saddharmavatṣeṇābhiṣiktavyaḥ /",
    "T08suvrnavu:1757": " ko 'dya mayā mahāmohāndhakārāntarapraviṣṭasantāno timiratarālokam anuttaraṃ samādhivaraśikharam āropayitavyaḥ /",
    "T08suvrnavu:1758": " kasyādya mayā sarvaduḥkhakṣayakaraṃ sanmārgāṣṭāṅgabhaiṣajyam upadeṣṭavyaṃ /",
    "T08suvrnavu:1759": " kasyādya mayā dāridrakapāṭapuṭānantapāṭanaṃ vaktavyaṃ /",
    "T08suvrnavu:1760": " kasyādya mayā jñānatimirāvaṣṭabdhanayanasya jñānāñjanam anupradeyaṃ /",
    "T08suvrnavu:1761": " ko 'dya mahānigaḍababandhanān mocayitavya ity āha ca //",
    "T08suvrnavu:1762": " apy evātikramed velāṃ sāgaro makarālayaḥ /",
    "T08suvrnavu:1763": " na tu vaineyavatsānāṃ buddho velām atikramet ity /1/",
    "T08suvrnavu:1764": " Sva Roy 261,3 - 262,5",
    "T08suvrnavu:1765": " [96] atha bhagavān vipaśyī samyaksambuddhaḥ sakalam imaṃ lokam avalokayati sma /",
    "T08suvrnavu:1766": " adrākṣīd bhagavāṃ karṇaṃ sārthavāham atidaridravyasanapaṅke nimagnam atīvātmānam",
    "T08suvrnavu:1767": " anuśocantaṃ dṛṣṭvā ca punar mahākaruṇāsañcodyamānahṛdayaḥ pātracīvaram ādāya bandhumatīyakād",
    "T08suvrnavu:1768": " dāvān niṣkramaya bandhumatīṃ saṃprasthitaḥ /",
    "T08suvrnavu:1769": " bandhumatyāṃ rājadhānyām vipaśyinaṃ samyaksambuddhaṃ piṇḍāya praviśantam avalokya rājāmātyaśreṣṭhibrāhmaṇagṛhapatipaurajanapadasārthavāhāḥ /",
    "T08suvrnavu:1770": " ayaṃ bhagavān vipaśyī samyaksambuddhaḥ piṇḍāya praviśatīty aham evedaṃ bhagavataḥ pātraṃ pūrayiṣyāmīty anekāni prāṇiśatasahasrāṇi khādanīyabhojanīyaṃ gṛhītvāvasthitāni /",
    "T08suvrnavu:1771": " Sva Roy 262,5 - 265,2",
    "T08suvrnavu:1772": " [97] atha bhagavān vipaśyī samyaksambuddhaḥ karṇasya sārthavāhahasyānukampayā vīthīmadhyena",
    "T08suvrnavu:1773": " praśāntamatir abhinavoditadivasakarādhikatararuciradīptatanuḥ sandhyābhrarekhāvaguṇṭhita",
    "T08suvrnavu:1774": " iva śakalaśaracandramāḥ kalpadruma iva surapuropavanād amṛtavidrumalatālaṅkṛta iva",
    "T08suvrnavu:1775": " suvarṇayūpaḥ kāñcanasthālopanihita iva tailapradyotaḥ /",
    "T08suvrnavu:1776": " samudgatānekavividharatnāṅkurakhacita iva ratnaparvataḥ kanakamalareṇudhūsārita iva rājahaṃsaḥ /",
    "T08suvrnavu:1777": " airāvata iva mandākinīkama(6)",
    "T08suvrnavu:1778": " lareṇuvibhūṣitaḥ siṃha iva manaḥśilādhātudigdhaḥ sakalabhuvanalakṣmīpuñja iva dedīpyamānamūrtir",
    "T08suvrnavu:1779": " iva pādābhyām atiparamasuhṛtarathacaraṇasuruciraracitatalābhyāṃ pratinavavikacakamalasukumārakomalatalābhyāṃ",
    "T08suvrnavu:1780": " śrīvatsasvastikanandyāvarttavardhamānamīnavibhūṣitatalābhyāṃ taruṇaśaśāṅkabimbatāmrasuparigatārcisuruciranakhābhyāṃ /",
    "T08suvrnavu:1781": " sunirmalaikaprakāśasuniviṣṭadarśanīyutuṅganakhābhyāṃ nakhatilakapaṅktikhacittāpratimasujātadīrghavṛttāyatāṃ",
    "T08suvrnavu:1782": " gulibhyāṃ mṛdusukumāratūlasaṃsparśapārṣṇibhyāṃ śriyā dedīpyamāno gaganatala iva bhāskaraḥ",
    "T08suvrnavu:1783": " sakalam idaṃ digmaṇḍalam avabhāsayan karṇasya sārthavāhasya taṃ khaṇḍāvavarakam anuprāptaḥ /",
    "T08suvrnavu:1784": " Sva Roy 265,2 - 268,2",
    "T08suvrnavu:1785": " [98] tato vipaśyinā samyaksambuddhena prataptatarakanakarasarāgapracurā /",
    "T08suvrnavu:1786": " ghṛtāhutivarṣāsekādīpitānanapraphullakiṃśuk_aāśokaraktotpalakuraṇṭakaravīrasandhyābhracampakakusumbhamaṇḍagajatālupadmarāgāruṇataḍitsahasrātirekā prabhā samutsṛṣṭā /",
    "T08suvrnavu:1787": " yayā sahasaiva khaṇḍāvavarakaṃ sāntarba hir vilīnakanakāvabhāsaṃ saṃvṛttaṃ /",
    "T08suvrnavu:1788": " tad ālocya karṇaḥ sārthavāhaḥ kim idam iti samutthitaḥ /",
    "T08suvrnavu:1789": " paśyati bhagavantaṃ vipaśyinaṃ samyaksambuddhaṃ dvātriṅśammahāpuruṣalakṣaṇālaṅkṛtamūrtiṃ mūrtimantam iva dharmaṃ havyāvasiktam iva hutavahaṃ",
    "T08suvrnavu:1790": " taptakanakarasarāgakarṇikārakuṅkumakusumbhaharitālamanaḥśilāraktotpalaśaratsandhyānurañjitajaladaśikhivalāhamecakakāñcanarājapaṭṭhiṅgulakātimuktakuraṇṭakaprabhāmaṇḍalāvaguṇṭhitavigrahaṃ",
    "T08suvrnavu:1791": " dṛṣṭvā ca punaḥ karṇasya sārthavāhasyātimahāprasādo jātaḥ //",
    "T08suvrnavu:1792": " kim aham bhagavate 'nupradāsyāmīty evam ātmāno vibhavam avalokayan paśyati māṣapūpakam",
    "T08suvrnavu:1793": " ekaṃ sa taṃ gṛhītvā patnyāḥ kathayati bhadre mayā māṣapūpako 'yaṃ mā khalv ahaṃ riktahasto",
    "T08suvrnavu:1794": " gṛhaṃ pravekṣyāmīty ānītaḥ /",
    "T08suvrnavu:1795": " ayañ ca bhagavān vipaśyī samyaksambuddhaḥ paramadakṣiṇīyo hīnadīnānukampako 'tra ca svalpam api dānabījam uptaṃ dāridravyasanonmūlakaṃ bhavati",
    "T08suvrnavu:1796": " tad aham imaṃ māṣapūpakaṃ bhagavate 'nuprayacchāmīti /",
    "T08suvrnavu:1797": " sā kathayaty āryaputra śobhanam evaṃ kriyatāṃ /",
    "T08suvrnavu:1798": " etad api tāvat kuśalamūlaṃ saṃsārasukhahetubhūtaṃ bhavatīty",
    "T08suvrnavu:1799": " Sva Roy 268,2 - 270,5",
    "T08suvrnavu:1800": " [99] evam ukte karṇaḥ sārthavāhaḥ saṃlakṣayati /",
    "T08suvrnavu:1801": " parīttam imaṃ māṣapūpakaṃ katham ahaṃ tādṛśo 'sminn eva pure bhūtvā adhunā īdṛśaṃ",
    "T08suvrnavu:1802": " yadi parīttaṃ paśyātām eva rājāmātyabrāhmaṇagṛhapatipaurajanapadasārthavāhānāṃ bhagavate",
    "T08suvrnavu:1803": " 'nupradāsyāmy api tu patre badhvā dāsyām evam anabhilakṣyo bhaviṣyāmīti viditvā taṃ",
    "T08suvrnavu:1804": " khaṇḍāvavarakaṃ praviśya pattraṃ gaveṣṭum ārabdho na kiñcit pattram ārāgitavān /",
    "T08suvrnavu:1805": " atha saḥ sārthavāhaḥ sutarāṃ samvignamānasaḥ hā kaṣṭam īdṛśo 'ham mandabhāgya iti",
    "T08suvrnavu:1806": " dīrghamuṣṇañ cābhiniśvasya sahasaiva tasmāt khaṇḍāvavarakān niṣkramya mahatā pramādavegena",
    "T08suvrnavu:1807": " taṃ māṣapūpakaṃ vipaśyinaḥ samyaksambuddhasya pātre pratipāditavān /",
    "T08suvrnavu:1808": " pratipādya ca pādayoḥ praṇipatya praṇidhānaṃ kartum ārabdho 'nena ahaṃ bhagavan kuśalamūlena deyadharmaparityāgena ita eva janma prabhṛti mā kadācid ekadivasam api daridraḥ syāṃ /",
    "T08suvrnavu:1809": " āḍhyataraḥ syāṃ /",
    "T08suvrnavu:1810": " paripūrṇajīvitopakaraṇaḥ /",
    "T08suvrnavu:1811": " samanantaram eva karṇasya sārthavāhasya sahasaiva vipaśyinaḥ samyaksambuddhasya pādayo",
    "T08suvrnavu:1812": " nipatata mātrasyaiva yā 'tiparamavirūpā kṣāmatā sāntarhitā saiva pūrvakā varṇanibhābhinivṛttā /",
    "T08suvrnavu:1813": " Sva Roy 270,5 - 272,273",
    "T08suvrnavu:1814": " [100] atha karṇaḥ sārthavāhaḥ prāṇidhānaṃ kṛtvotthito vipaśyī samyaksambuddhas tata",
    "T08suvrnavu:1815": " eva pratinivṛtya bandhumatīyaṃ dāvaṃ gato 'tha karṇaḥ sārthavāhas tair bandhumatīyakaiḥ",
    "T08suvrnavu:1816": " śreṣṭhibhiḥ sārthavāhaiś ca pratyabhijñātas tatraikaḥ sārthavāhas tān paurikān idam avocat /",
    "T08suvrnavu:1817": " na vayaṃ bhavantaḥ karṇaṃ sārthavāham avasīdantam apy upekṣāmahe paṭañ ca prasāryāha //",
    "T08suvrnavu:1818": " bhavantaḥ śakyaṃ bahubhir ekaḥ samuddhatuṃ na tv ekena bahavas tad yena vātra yat",
    "T08suvrnavu:1819": " parityaktavyaṃ tad asmin paṭe 'nupradīyatām ity ukte harṣakaṭakakeyūrāṅgadakuṇḍalahārārddhahārāṅgulīyakāny",
    "T08suvrnavu:1820": " anekālaṅkāraśatasahasrāṇy anupradattāni /",
    "T08suvrnavu:1821": " anekāni ca kāśidukūlakoṭāmbakauśeyāparāntakaśūkṣmātimahārhavicitravastrayugalaśatāny anekāni tasya tasminn eva kṣaṇe vastrāṇām alaṅkārāṇāñ cātimahān rāśiḥ samvṛttaḥ /",
    "T08suvrnavu:1822": " tataḥ karṇaḥ sārthavāhas tāṃ vibhūtim avalokya patnyāḥ kathayati /",
    "T08suvrnavu:1823": " bhadre paśya sukṣetredānavījasyāṅkuraḥ prādurbhūta iti /",
    "T08suvrnavu:1824": " sāpi prītiprāmodyajātā vipaśyinaṃ samyaksambuddhaṃ namasyantī tāni vastrāṇi alaṅkārāṇi cāvavarakaṃ praveśayitum ārabdhā /",
    "T08suvrnavu:1825": " Sva Roy 273,1 - 274,2",
    "T08suvrnavu:1826": " [101] virūpo 'pi dārakas tat paitṛkam udyānaṃ praviśya kṣusdduḥkhopataptamānasas tām ātmīyāṃ paramavirūpatām eva punaḥ punaḥ saṃśocayan saṃlakṣayati",
    "T08suvrnavu:1827": " kim mayā pāpakarmakāriṇā paramaduḥkhabhāginā 'tivirūpeṇādhanyadarśanena jīvitā prayojanaṃ",
    "T08suvrnavu:1828": " sarvathā praghātayāmy ātmānam ity udvignamanaḥ sahasaiva pāṭalāvṛkṣasyāgraśākhām",
    "T08suvrnavu:1829": " āruḍho vṛkṣaśākhā ca bhagnā sahasaiva sārddhaṃ vṛkṣaśākhayā patito vedanārttaś cāvatiṣṭhate /",
    "T08suvrnavu:1830": " Sva Roy 274,2 - 278,3",
    "T08suvrnavu:1831": " [102] atra cāntare nāsti kiñcidbuddhānāṃ bhagavatām ajñātam adṛṣṭam /",
    "T08suvrnavu:1832": " aviditam avajñātam adrākṣīd vipaśyī samyaksambuddho divyena buddhacakṣuṣā viśuddhenātikrāntā",
    "T08suvrnavu:1833": " mānuṣyakena virūpadārakaṃ tathā duḥkhitaṃ dṛṣṭvā ca punar mahākaranīyo sañcodyamāno",
    "T08suvrnavu:1834": " ṛddhayā tat sthānaṃ gatvā svaśarīraprabhām utsṛṣṭavān /",
    "T08suvrnavu:1835": " kalpaśatasambhṛtāś ca bhagavato maitryāṃśava utsṛṣṭāḥ //",
    "T08suvrnavu:1836": " yaiḥ spṛṣṭamātrasyaiva virūpasya yā śarīre duḥkhavedanā sā prativigatā tac ca kṣuttṛṣaduḥkhaṃ pratiprasrabdhaṃ /",
    "T08suvrnavu:1837": " sahasaivotthitaḥ paśyati vipaśyinaṃ samyaksambuddhaṃ kalpakoṭiniyutaśatasahasradurlabhadarśanam",
    "T08suvrnavu:1838": " uttaptam dvātriṅśanmahāpuruṣalakṣaṇadyotitavigrahaṃ saha darśanāc cāsya bhagavato",
    "T08suvrnavu:1839": " vipaśyinaḥ samyaksambuddhasyopari prasādo jātaḥ /",
    "T08suvrnavu:1840": " tena ca haridrāraktakaṃ hastamātraṃ vastrakhaṇḍaṃ prāvṛtam āsīt tena tatprasādāviṣṭena",
    "T08suvrnavu:1841": " śarīrād avatārya mahatā prasādavegena sahasaiva vipaśyinaḥ śāstur upari nikṣiptam",
    "T08suvrnavu:1842": " ekañ ca karṇikārakusuman tac ca bhagavatā vipaśyinā tathāgatenārhatā samyaksambuddhena",
    "T08suvrnavu:1843": " tathādhiṣṭhitaṃ yathā tad vastrakhaṇḍakaṃ tathāgatasya kāyapramāṇikaṃ bhūtvā kāyaṃ praticchāditavān /",
    "T08suvrnavu:1844": " karṇikārakusumañ copaviśakaṭacakramātraṃ bhūtvā cchattravad avasthitaṃ /",
    "T08suvrnavu:1845": " tac ca dṛṣṭvā virūpasya dārakasyātimahān prasādo jātaḥ /",
    "T08suvrnavu:1846": " sa mahatā praśādavegena vipaśyinaḥ samyaksambuddhasya pādayor nipatya mahatā svareṇa praṇidhānaṃ kartum ārabdhaḥ /",
    "T08suvrnavu:1847": " anena dvipadāṃ śreṣṭha dāneneha virūpatāṃ /",
    "T08suvrnavu:1848": " adya prabhṛti saṃtyajya labheyāhaṃ surūpatāṃ /1/",
    "T08suvrnavu:1849": " suvarṇavarṇavāso 'ti haimavarṇair viguṇṭhitaḥ /",
    "T08suvrnavu:1850": " candanotpalagandhaś ca kāyād vaktrāc ca me bhavet /2/",
    "T08suvrnavu:1851": " suvarṇavarṇasaṃkālaḥ sarvalokamanoharaḥ /",
    "T08suvrnavu:1852": " sarvāmayavi nirmuktaḥ sarvaśāstrārthapāragaḥ /3/",
    "T08suvrnavu:1853": " sarvavācāthasaṃyuktaḥ sarvānarthavivarjitaḥ /",
    "T08suvrnavu:1854": " sarvottamaḥ sarvadarśī sarvākāravibhūṣitaḥ /4/",
    "T08suvrnavu:1855": " sarvārthasiddhaḥ sambuddho bhaveyaṃ sattvavatsalaḥ /",
    "T08suvrnavu:1856": " sarvāmalaguṇaḥ śrīmān sarvadravyānvitaḥ sukhī /5/",
    "T08suvrnavu:1857": " Sva Roy 278,3 - 280,2",
    "T08suvrnavu:1858": " [103] athaitat prāṇidhānakaraṇasamakālam eva virūpasya dārakasya sahasaiva sā virūpatāntarhitā",
    "T08suvrnavu:1859": " surūpaḥ samvṛtto darśanīyaḥ prāsādikaḥ suvarṇavarṇagātracchaviḥ sahasaiva cāsyākasmād",
    "T08suvrnavu:1860": " ā kāśād āgatya suvarṇavarṇair vastraiḥ śarīrām ācchāditaṃ /",
    "T08suvrnavu:1861": " mahārhaiś cāṅgadakuṇḍalādibhir alaṅkāraviśeṣair /",
    "T08suvrnavu:1862": " devatābhiś ca karṇikārotpalacampakapadmakumudamāndārakādikam mahat kusumavarṣaṃ pātitaṃ /",
    "T08suvrnavu:1863": " divyañ candanāgurukuṅkumatamālapatracūrṇavarṣaṃ pramuktam evañ codghuṣṭam aho tathāgatāvaropitasya dānabījasy_iṣṭho viśiṣṭhaś cāṅkuraḥ samutpanna iti /",
    "T08suvrnavu:1864": " tena ca divyena puṣpacūrṇavarṣeṇa sarvan tad udyānaṃ jānumātreṇaughenāvasthitam atha bhagavān vipaśyī samyaksambuddhas tasmād udyānān niṣkramya bandhumatīyakaṃ dāvaṅ gataḥ /",
    "T08suvrnavu:1865": " Sva Roy 280,2 - 283,2",
    "T08suvrnavu:1866": " [104] karṇo 'pi sārthavāho bhāryām uvāca /",
    "T08suvrnavu:1867": " bhadre so 'smākaṃ putraḥ kva gato yam āgamyāsmākam īdṛśī vipattir abhūd iti /",
    "T08suvrnavu:1868": " sā kathayaty udyānaṃ gacchāmīti tena samākhyātaṃ /",
    "T08suvrnavu:1869": " tad gaccha śīghraṃ mā sa tatrodvignamanā ātmānaṃ praghātayiṣyatīti /",
    "T08suvrnavu:1870": " karṇaḥ sārthavāhaḥ kathayati /",
    "T08suvrnavu:1871": " kin nāmāsāv asmākaṃ putraḥ kīdṛśo veti /",
    "T08suvrnavu:1872": " sā kathayaty āryaputra paramavirūpadarśano virūpākhyaś ceti //",
    "T08suvrnavu:1873": " tataḥ sārthavāhas tvaritagatipracāratayā tad udyānaṃ gataḥ paśyati ca virūpakumāraṃ",
    "T08suvrnavu:1874": " suvarṇavarṇakāyam atimahārhasūkṣmasuvarṇapītavastrācchāditaśarīraṃ sarvālaṅkāravibhūṣitam",
    "T08suvrnavu:1875": " atimanoharaṃ darśanadevakumāram iva paramayāśriyā dedīpyamānaṃ dṛṣṭvā ca punar aho",
    "T08suvrnavu:1876": " dhanyaḥ saḥ puruṣo yasyāyaṃ putraḥ ity evam uktvā taṃ kumāram uvāca //",
    "T08suvrnavu:1877": " dāraka kasya tvaṃ putra iti /",
    "T08suvrnavu:1878": " sa kathayati karṇo nāma sārthavāhastasyāhaṃ putra iti /",
    "T08suvrnavu:1879": " karṇaḥ sārthavāhaḥ saṃlakṣayati /",
    "T08suvrnavu:1880": " viheṭhito 'ham anena kumāreeti vicintya samabhivṛddhakutūhalo 'nimiṣam abhivīkṣyamāṇaḥ punas taṃ kumāram uvāca /",
    "T08suvrnavu:1881": " bhoḥ kumāraḥ satyaṃ kathaya kasya tvaṃ putra iti virūpaḥ kathayati kim atra vicāryate /",
    "T08suvrnavu:1882": " satyam evāhaṃ karṇasya sārthavāhasya putra iti /",
    "T08suvrnavu:1883": " sa kathayaty aho 'ham anena kumāreṇa suviḍambitaḥ kṛta iti /",
    "T08suvrnavu:1884": " matvā kathayati /",
    "T08suvrnavu:1885": " kumāra śrutam mayātivirūpa sa iti tvaṃ cābhirūpaḥ /",
    "T08suvrnavu:1886": " tata kenopāyenābhirūpatā tavābhinivṛtteti //",
    "T08suvrnavu:1887": " Sva Roy 283,2 - 287,3",
    "T08suvrnavu:1888": " [105] virūpaḥ kumāraḥ prītivikasitākṣo mahatā svareṇovāca /",
    "T08suvrnavu:1889": " adya dāridraduḥkhāgniparitāpitacetasā /",
    "T08suvrnavu:1890": " vṛkṣaśākhām āruhya mayā hy ātmā nipātitaḥ /1/",
    "T08suvrnavu:1891": " patitaś cāṅgabhaṅgārto mūrchām aham upāgataḥ /",
    "T08suvrnavu:1892": " niśceṣṭo 'haṃ nirucchvāsaḥ kṣaṇamātram avasthitaḥ /2/",
    "T08suvrnavu:1893": " tato vipaśyī samyaksambuddhaḥ satvānāṃ hy anukampakaḥ /",
    "T08suvrnavu:1894": " mamānukampayā nātha udyānam idam āgataḥ /3/",
    "T08suvrnavu:1895": " dvātriṃśallakṣaṇadharaḥ sūttaptakanakacchaviḥ /",
    "T08suvrnavu:1896": " vilīnakanakābhābhiḥ pūrayan diśo daśā /4/",
    "T08suvrnavu:1897": " prabhayā tasya gātram me spṛṣṭamātraṃ suśītayā /",
    "T08suvrnavu:1898": " prahlāditam idaṃ sarvamatulāmṛtadhārayā /5/",
    "T08suvrnavu:1899": " kṣuttṛṣṇāpātaduḥkhañ ca niḥśeṣam aśivam mama /",
    "T08suvrnavu:1900": " tatkṣaṇaṃ praśamaṃ yātaṃ cetanāñ cāptavān ahaṃ /6/",
    "T08suvrnavu:1901": " kim etad iti sotsāham utthito 'haṃ munin tadā /",
    "T08suvrnavu:1902": " paśyāmi kāntam atyantaṃ janalakṣmīniketana /7/",
    "T08suvrnavu:1903": " dṛṣṭvā draṣṭavyaratnam me tan nāthaṃ parayā śriyā",
    "T08suvrnavu:1904": " vidyotantaṃ diśaḥ kṛtsnāḥ prasādo hy abhavat pūrā /8/",
    "T08suvrnavu:1905": " tataḥ prahṛṣṭacittena vastrakhaṇḍalakam mayā",
    "T08suvrnavu:1906": " hāridrāraktakaṃ kṣiptaṃ tasyaiva parayā mudā /9/",
    "T08suvrnavu:1907": " karṇikārasya me puṣpam kaṃ tasyaiva sadyateḥ /",
    "T08suvrnavu:1908": " kṣiptaṃ tac copari muneḥ chattravat samavasthitaṃ /10/",
    "T08suvrnavu:1909": " tatrāpi hṛṣṭacittena praṇipatya ca pādayoḥ /",
    "T08suvrnavu:1910": " mayā prasādajātena praṇidhānam idaṃ kṛtaṃ /11/",
    "T08suvrnavu:1911": " anena nātha dānena adyaivāham virūpatāṃ /",
    "T08suvrnavu:1912": " parityajya surūpaś ca bhaveyaṃ hi bhavārṇave /12/",
    "T08suvrnavu:1913": " suvarṇavarṇair vastraiś ca hemapītair viguṇṭhitaḥ /",
    "T08suvrnavu:1914": " candanotpalagandhaś ca kāyād vaktrāc ca me bhavet /13/",
    "T08suvrnavu:1915": " ity etat praṇidhānañ ca mayā kṛtam idañ ca me /",
    "T08suvrnavu:1916": " rūpam evamvidhaṃ varṇaṃ prādurbhūtan manoramaṃ /14/",
    "T08suvrnavu:1917": " mahārhāṇi ca vastrāṇi pītāny atimṛdūni ca /",
    "T08suvrnavu:1918": " sahasaivādya kāye me prādurbhūtāni tatkṣaṇāt /15/",
    "T08suvrnavu:1919": " devatābhir idaṃ muktaṃ puṣpavarṣan nabhastalāt /",
    "T08suvrnavu:1920": " candanāgurucūrṇañ ca tamālatagarādikaṃ /16/",
    "T08suvrnavu:1921": " hāhākāro mahāṃś caiva dundhubhiś ca manoharaḥ /",
    "T08suvrnavu:1922": " namas te bhagavan buddha iti ghoṣa udīritaḥ /17/",
    "T08suvrnavu:1923": " etat kṛtvādya kuśalaṃ mamedaṃ rūpam īdṛśaṃ /",
    "T08suvrnavu:1924": " prādurbhūtam manāpañ ca varṇaṃ kāñcanasannibhaṃ /18/ ity",
    "T08suvrnavu:1925": " Sva Roy 287,3 - 288,3",
    "T08suvrnavu:1926": " [106] athaitad upaśrutya karṇaḥ sārthavāhaḥ sahasaiva sahasraiḥ prasādakaṇṭakitasarvaromakūpaḥ",
    "T08suvrnavu:1927": " kṛtāñjalir vipaśyinaṃ tathāgataṃ muhur muhur namasyamānaḥ paramaprītisaumanasya jātaḥ",
    "T08suvrnavu:1928": " surūpaṃ putram animiṣam abhivīkṣya prāha /",
    "T08suvrnavu:1929": " putra āgaccha gacchāva ity atha surūpaḥ kumāraḥ pitāyaṃ mamety utpannabahumānaḥ pituḥ pādābhivandanaṃ kṛtvā svāgataṃ tātety uktvā pitrā sārddhaṃ gantuṃ saṃprasthitaḥ /",
    "T08suvrnavu:1930": " Sva Roy 288,3 - 290,291",
    "T08suvrnavu:1931": " [107] śakrasya devānām indrasyādhastāj jñānadarśanaṃ pravartate /",
    "T08suvrnavu:1932": " tasyaitad abhavat ayaṃ karṇaḥ sārthavāho bhagavati buddhe kṛtādhikāraḥ tan nāyam arhati tṛṇāgāre vastum iti viditvā viśvakarmāṇaṃ devaputram āmantrayate /",
    "T08suvrnavu:1933": " gaccha viśvakarman karṇasya sārthavāhasya catūratnamayañ caturdvāram ardhāṣṭamatalakaṃ gṛham abhinirmimīṣveti /",
    "T08suvrnavu:1934": " tato viśvakarmaṇā śakrasya devendrasya pratiśrutya tatkṣaṇād eva bandhumatīrājadhānīm",
    "T08suvrnavu:1935": " āgatya catūratnamayeṣṭakastambhasañcitam uttuṅgarucirāṭṭālakaṃ gavākṣaniryūhakapotamālāsuvinyastāṅgāphalakanāgadantakam",
    "T08suvrnavu:1936": " atyuccārddhāṣṭamatalakam atiramaṇīyatoraṇopaśobhitadvāraṃ śarajaladharābhrakūṭahimanikararāśiśikaramṛṇālāvadātocchritacchatradhvajapatākam",
    "T08suvrnavu:1937": " āmuktapaṭudāmakalāpaṃ sakalapuravaropaśobhāniketabhūtam atirucirakanakamayābhinavaviniḥsṛtatāmracūtapallavopaśobhitamukham",
    "T08suvrnavu:1938": " aṣṭāṅgaśītalāmbuparipūrṇakumbhopaśobhitadvāram aparimitarajatavaidūryasphaṭikamusāragalvendranīlamahānīlādiratnaparipūrṇānekanidhisahasrāpūryamāṇaṃ",
    "T08suvrnavu:1939": " śeṣānardhadravyopakaraṇaparipūrṇaṃ gṛhavaram abhinirmitaṃ //",
    "T08suvrnavu:1940": " Sva Roy 291,1 - 298,2",
    "T08suvrnavu:1941": " [108] atha karṇaḥ sārthavāho gṛham āgato bhāryayā cāsya hṛṣṭatuṣṭapramuditayā sauvarṇena bhṛṅgāreṇārgham anupradattaṃ /",
    "T08suvrnavu:1942": " uktaś cāryaputra tvatpuṇyānubhāvād īdṛśaḥ kenāpi bhavanavaram abhinirmitam ity atha",
    "T08suvrnavu:1943": " karṇaḥ sārthavāhas taṃ bhavanavaram abhivīkṣya paramaprītisaumanasya jātaḥ sutarāṃ",
    "T08suvrnavu:1944": " buddhe bhagavati utpannaprasādopajanitaromāñcaḥ śirasi kṛtakarapuṭāñjalir namas tasmai",
    "T08suvrnavu:1945": " bhagavate tathāgatāyārhate samyaksambuddhāyācintyācintāmaṇaye 'nuttarāya puṇyakṣetrāyety",
    "T08suvrnavu:1946": " uktvā praharṣapūrṇavadanakamalaḥ prāha //",
    "T08suvrnavu:1947": " aho guṇamayaṃ kṣetraṃ sarvadoṣavivarjitaṃ /",
    "T08suvrnavu:1948": " yatra nyastaṃ mayā bījamadyaiva phaladāyakaṃ /1/",
    "T08suvrnavu:1949": " kva tat parīttaṃ dānaṃ me sarvasaṃskāvavarjitaṃ /",
    "T08suvrnavu:1950": " kva cedaṃ ramyam uttuṅgaṃ hemaratnamayaṃ gṛhaṃ /2/",
    "T08suvrnavu:1951": " kva tat kuḍyāvaśeṣan me gṛhaṃ śokavivardhanaṃ /",
    "T08suvrnavu:1952": " kva cedam abhranirmuktaśaśāṅkarapāṇḍuraṃ /3/",
    "T08suvrnavu:1953": " kva ca tan mūṣikākīṭacchidravātāyanaṃ gṛhaṃ //",
    "T08suvrnavu:1954": " kva cedaṃ pravarānekaratnavātāyanaṃ gṛhaṃ /4/",
    "T08suvrnavu:1955": " kva tat kruddhaiḥ śvabhir vyāptaṃ kaṇṭakāmedhyasaṃkulaṃ /",
    "T08suvrnavu:1956": " gṛham etat purā citraṃ kva cedaṃ ratnasañcitaṃ /5/",
    "T08suvrnavu:1957": " kva tad bhujaṅganirmokapralambāmbarasaṃkulaṃ /",
    "T08suvrnavu:1958": " kva cedaṃ sūkṣavastraśrīcitracāmaralambitaṃ /6/",
    "T08suvrnavu:1959": " kva tac chvabhir upanītaṃ sitāsthiprakaraṃ gṛhaṃ //",
    "T08suvrnavu:1960": " kvedaṃ surabhisatpuṣpāmuktaprakaraśobhitaṃ /7/",
    "T08suvrnavu:1961": " kva tac chokāśrudhārābhiḥ sadāsiktatalaṃ gṛhaṃ /",
    "T08suvrnavu:1962": " kvedaṃ mṛgamadāmodavārisaṃsiktacandanaṃ /8/",
    "T08suvrnavu:1963": " kva tad vahniaśikhāpluṣṭavāyasāśucitoraṇaṃ /",
    "T08suvrnavu:1964": " kva cedaṃ hemasadratnāmuktāhāropaśobhitaṃ /9/",
    "T08suvrnavu:1965": " kva tad bhagnaikakaṭakadvārāvaraṇakaṃ gṛhaṃ /",
    "T08suvrnavu:1966": " kva cedaṃ sphaṭikotkīrṇaṃ kapāṭapuṭasaṃyutaṃ /10/",
    "T08suvrnavu:1967": " kva tan mama cirādhvastaṃ khaṇḍāvavarakaṃ gṛhaṃ /",
    "T08suvrnavu:1968": " kvedaṃ maṇimayastambhaniryūhapratimaṇḍitaṃ /11/",
    "T08suvrnavu:1969": " kva tad ākrandaśabdena samāpūritacatvaraṃ /",
    "T08suvrnavu:1970": " kva cedaṃ tūryanighoṣavīṇāsvarasamanvitaṃ /12/",
    "T08suvrnavu:1971": " kva tat kapālasaṃkārarāśipūrṇaṃ gṛhaṃ purā /",
    "T08suvrnavu:1972": " kva cedaṃ rucirānekaratnarāśicitāntaraṃ /13/",
    "T08suvrnavu:1973": " kva tat pātitaniḥśeṣanāgadantakabandhanaṃ /",
    "T08suvrnavu:1974": " kva cedam indranīlāntapraviṣṭasphaṭikam mahat /14/",
    "T08suvrnavu:1975": " kva tad āsananirmuktam iṣṭakaikaparāyaṇaṃ /",
    "T08suvrnavu:1976": " kva cedaṃ citrapaṭṭāntamasūrakaśānvitaṃ /15/",
    "T08suvrnavu:1977": " kva tac charkarākīrṇe bhūtale śayanaṃ purā /",
    "T08suvrnavu:1978": " kva cedaṃ paṭṭavipulaṃ śrīpayaṅkaṃ manoramaṃ /16/",
    "T08suvrnavu:1979": " kva tat tṛṇāśṛtaṃ bhūmau śayanaṃ me 'tikarkaśaṃ /",
    "T08suvrnavu:1980": " kva cedaṃ tūlikāstīrṇam adyātīva manoramaṃ /17/",
    "T08suvrnavu:1981": " kva tac chvāsuvisaṃkīrṇan durgandhāntargṛhaṃ gṛhaṃ /",
    "T08suvrnavu:1982": " kvedaṃ surabhisaṅgandhavāsita_ntaḥpuraṃ puraṃ /18/",
    "T08suvrnavu:1983": " kva tac cīrāvacīrañ ca gṛham antarbahiḥ purā /",
    "T08suvrnavu:1984": " kvedaṃ vividhasadratnabhakticitramanoharaṃ /19/",
    "T08suvrnavu:1985": " kva tat kāka_śuciśvetarekhāśatavilambitaṃ /",
    "T08suvrnavu:1986": " kva cedaṃ vipulānekamuktāhāropaśobhitaṃ /20/",
    "T08suvrnavu:1987": " kva ca duḥkhavilāpoktasamucchritabhujaṃ gṛhaṃ /",
    "T08suvrnavu:1988": " kva cedam amalacattrapatākocchāyabhūṣitaṃ /21/",
    "T08suvrnavu:1989": " namo 'stu tasmai nāthāya puṇyakṣetrāya tāyine /",
    "T08suvrnavu:1990": " yam āgamyāham adyaiva tīrṇo dāridrasāgaraṃ /22/",
    "T08suvrnavu:1991": " namo 'stu lokanāthāya sarvajñāya vipaśyine /",
    "T08suvrnavu:1992": " yam āgamya mayā 'dyaiva prāptā sampattir īdṛśī /23/",
    "T08suvrnavu:1993": " vaijayantam ivācintyam anekaguṇabhūṣitaṃ /",
    "T08suvrnavu:1994": " yam āgamya mayā 'dyaiva prāptaṃ bhavanam uttamaṃ /24/",
    "T08suvrnavu:1995": " taṃ samāsādya śāstāraṃ kailāśaśikharocchritaṃ /",
    "T08suvrnavu:1996": " bhavanaṃ prāpyam uttuṅgaṃ śaratkālendupāṇḍuraṃ /25/",
    "T08suvrnavu:1997": " adyaivāsmin pure 'ṇātho bhūtvā dāridraduḥkhvān /",
    "T08suvrnavu:1998": " adyaiva sarvaśreṣṭhatvaṃ mahādhanavatāṅ gataḥ /26/",
    "T08suvrnavu:1999": " uptamātraṃ yad adyaiva bījaṃ me phaladāyakaṃ /",
    "T08suvrnavu:2000": " lokaśreṣṭhaṃ vibhuṃ kas taṃ prajayitum arhati ity /27/",
    "T08suvrnavu:2001": " Sva Roy 298,2 - 299",
    "T08suvrnavu:2002": " [109] atha karṇaḥ sārthavāhas tīvraprasādavegāvarjitacittasantatiḥ saṃlakṣayati /",
    "T08suvrnavu:2003": " bhagavantam āgamya mayaivaṃ vibhūtir āsāditā yan nv ahaṃ prathamato bhagavantaṃ vipaśyinaṃ",
    "T08suvrnavu:2004": " tathāgatam asmin gṛhe praveśya saśrāvakagaṇaṃ bhojayeyam iti viditvā mahatā satkāreṇa",
    "T08suvrnavu:2005": " vipaśyinaṃ tathāgataṃ saśrāvakasaṃgham antargṛhe upanimantrya śatarasenāhāreṇa saptāhaṃ",
    "T08suvrnavu:2006": " bhojayitvā pādayoḥ praṇipatya yāvajjīvaṃ sarvopakaraṇaiḥ pravāritavān /",
    "T08suvrnavu:2007": " Sva Roy 299,2 - 307,4",
    "T08suvrnavu:2008": " [110] athāparasmin divase sa kṣetrapālako bhṛtakapuruṣaḥ pratyuṣasi svāminānurūpadattāṃ",
    "T08suvrnavu:2009": " bhaktapuṭikām ādaya kṣetraṃ saṃprasthito 'śrauṣīd antarmārge sa bhṛtakapuruṣo 'nyatarasyopāsakasyāntikād",
    "T08suvrnavu:2010": " yathā karṇena sārthavāhena māṣapūpakam ekaṃ buddhe bhagavaty anupradāyaivamvidhā",
    "T08suvrnavu:2011": " śrī prāpteti śrutvā ca punaḥ sa puruṣas tam upāsakam uvāca /",
    "T08suvrnavu:2012": " bhoḥ sādho ke tasya bhagavato guṇā iti /",
    "T08suvrnavu:2013": " sa upāsakaḥ kathayati /",
    "T08suvrnavu:2014": " bhadramukha kā me śaktis tasya bhagavato viśeṣavihitān guṇān vaktuṃ /",
    "T08suvrnavu:2015": " eka hī saṃkṣepataḥ śrūyatāṃ /",
    "T08suvrnavu:2016": " sa hi bhagavān samyaksambuddha pravarapuruṣalakṣaṇālaṅkṛtaḥ kāñcanādriprakāśaḥ śaśāṅkārkatulyātirekaprabhaḥ",
    "T08suvrnavu:2017": " sūrataḥ suvrataḥ śāntacittaḥ suvākyaḥ suveṣṭaḥ sugātraḥ suvaktraḥ sunetraḥ sukarmā",
    "T08suvrnavu:2018": " sudharmā kṣamāvān pratibhāvān /",
    "T08suvrnavu:2019": " vinetā sunetā nayajño damajñaḥ kṛtajñaḥ sucakṣaḥ praśāntendriyaḥ suinītendriyāśvo",
    "T08suvrnavu:2020": " mahādharmarājo mahāsattvasāro mahālokanātho mahājñānaketus mahāvādiśūro mahāpuṇyakośo",
    "T08suvrnavu:2021": " mahādharmahetus mahāsārthavāho dharmadātā mahākarṇadhāro mahādakṣiṇīyaḥ tṛṣācchedako",
    "T08suvrnavu:2022": " mahāmohavināsakaḥ krodhanirvāpako mokṣasaṃsthāpakaḥ kāpathāc cyāvakaḥ satpathoddeśakaḥ",
    "T08suvrnavu:2023": " śaṃsayacchedakaḥ satyasaṃdarśakaḥ kleśanirvāpako māravidhvaṃsako lokanistārako brahmaṇābhyarccitaḥ",
    "T08suvrnavu:2024": " śakrasaṃpūjitaḥ sarvalokādhikaḥ sarvalokārthakṛt sattvottamaḥ sarvaduḥkhāntakṛta sarvavit /",
    "T08suvrnavu:2025": " anayavinayaviśārado 'tītasarvāsravo vādimukhyair nādhiṣṭhitaḥ sarvadoṣair asaṃbhrāmitaḥ",
    "T08suvrnavu:2026": " sarvārtham abhyudyataḥ rūpavān śīlavān dhyāyavān vīryavān jñānayuktas tathā niḥspṛho",
    "T08suvrnavu:2027": " nirjvaro niṣprapañco nirāyāsavṛttiḥ pravṛttikṣayopāyasaṃdarśakaḥ sarvasatveṣu maitrāsayo",
    "T08suvrnavu:2028": " pāpamukto 'dhimokṣānvito 'nuttaro nāyako daiśikaḥ kleśarogārditānāṃ mahāvaidyabhūtaḥ",
    "T08suvrnavu:2029": " svayambhūḥ vibhuḥ saṃyatātmāprameyaprabhāvo 'lpakṛtaḥ susantoṣavān kālavān arthavān",
    "T08suvrnavu:2030": " jñānavān nirjitakleśaśatruḥ praśāntāgnir akṣobhyadharmo mahādakṣiṇīyaḥ paraṃ duḥkhitaṃ",
    "T08suvrnavu:2031": " lokam ajñānapaṅke nimagnaṃ samavalokya tasmāt svayañ cāpi śaktaḥ samuddhartum ātmāprabhāvānurūpātmanaḥ",
    "T08suvrnavu:2032": " sarvasattvānukampārtham evaṃ prakārottamā buddhi tasmāc caivam uttāreyaṃ jagad duḥkhitaṃ",
    "T08suvrnavu:2033": " mocayeyaṃ kathaṃ bhītānām āśvāsayeyaṃ kathaṃ saṃsāramagnam abhyuddhareyaṃ kathaṃ",
    "T08suvrnavu:2034": " dahyamānam āhlādayeyaṃ dṛḍhaṃ cittam evaṃ samutpādya vīryañ ca kṛtvā paraṃ janmakoṭīsahasreṣu",
    "T08suvrnavu:2035": " pūrvavac cānnapānāśrayopānahobhojanachatrayānāsanādīn ramyāṇi hastyaśvadārātmajān",
    "T08suvrnavu:2036": " dāsadāsī śirolocanāny ātmamāṃsāni cotkṛtya seṣmāṇisadvajreṇe syenarūpāya vuddhātmanā",
    "T08suvrnavu:2037": " sarvasatveṣu sarvair upāyair hitaṃ cintayan sarvakālañ ca jīrṇāturasannasaṃūḍhasaṃbhrāntasaṃkṣubhyamānān",
    "T08suvrnavu:2038": " avasthitān avekṣya sarvātmān āśvāsya santo 'py asanto yathācārya saṃśevinā dānaśīlakṣamāsattvasaprajñādhyānādyair",
    "T08suvrnavu:2039": " guṇair janmakoṭīsahasrair anekair śivāṃ bodhim agryām anuprāptavān api ca /",
    "T08suvrnavu:2040": " kas tasya sarvāgrasattvasya samyaksambuddhasya vikhyātakīrteḥ kṛpākhyātaviśvāsadharmasya",
    "T08suvrnavu:2041": " vijñānapūrṇasya vistīrṇavīryasya nistīrṇasarvapratijñasya nirmuktadoṣasya nirvāntamohasya",
    "T08suvrnavu:2042": " śāntasya dāntasya sarvendriyārtheṣv aśaktasya viśveśvarasyāntikaṃ deham āsādita tasyāprameyaprabhāvaprabhālaṅkṛtajñānakośasya",
    "T08suvrnavu:2043": " sampūrṇacandraprakāśātirekānanasya surendrāsurendroragaiś ca bhaktyā prasādena nityavandyasya",
    "T08suvrnavu:2044": " pradīptaujasā puṇyakīrter maharṣiprasūtasya niṣkrāntahemaprakāśasya dharmeśvasyāgradharmeṣu",
    "T08suvrnavu:2045": " pāraṅgatasyāgrasattvasya nāthasya nāgasya muktasya dhīrasya vīrasya devātidevasya",
    "T08suvrnavu:2046": " samyaksambuddhasya kas tasya śaknoty aśeṣān guṇān vaktum //",
    "T08suvrnavu:2047": " Sva Roy 307,4 - 308,309",
    "T08suvrnavu:2048": " [111] api ca",
    "T08suvrnavu:2049": " sarvasadrūpalāvaṇyasampadbhiḥ samalaṅkṛtaṃ /",
    "T08suvrnavu:2050": " vapur buddhād ṛte nāsti anyasyedṛśam uttamaṃ /1/",
    "T08suvrnavu:2051": " nāsti buddhasamo vaktā nāsti buddhasamaḥ sudhīḥ /",
    "T08suvrnavu:2052": " nāsti buddhasamo boddho nāsti buddhasamo sudhīḥ /2/",
    "T08suvrnavu:2053": " nāsti buddhasamaṃ pātraṃ nāsti buddhasamaḥ sukhī /",
    "T08suvrnavu:2054": " nāsti buddhasamo dānto nāsti buddhasamaḥ prabhuḥ /3/",
    "T08suvrnavu:2055": " nāsti buddhasamaḥ śāstā nāsti buddhasamaḥ pitā /",
    "T08suvrnavu:2056": " nāsti buddhasamo bandhur nāsti buddhasamaḥ suhṛt /4/",
    "T08suvrnavu:2057": " nirmamo nirmado nirbhī nirāyāso niraṅgaṇaḥ /",
    "T08suvrnavu:2058": " nistīrṇa bhavakāntāro niḥsapatno nirāmayaḥ /5/",
    "T08suvrnavu:2059": " kāntaḥ śāntaḥ śucir dāntaḥ smṛtimān balavān vaśī /",
    "T08suvrnavu:2060": " hṛtakṛtasarvasattvānāṃ nāsti buddhasamo paraḥ /6/",
    "T08suvrnavu:2061": " samāsato guṇaiḥ sadbhir viśeṣair vidhivad yataḥ /",
    "T08suvrnavu:2062": " trailokye 'pi na buddhena sadṛśo 'stīti gṛhyatāṃ /7/",
    "T08suvrnavu:2063": " Sva Roy 309,2 - 312,5",
    "T08suvrnavu:2064": " [112] tac chrutvā bhṛtakapuruṣaḥ prasādakaṇṭakitaḥ sahasaivotpannātidurllabhapratibhānas tam uvāca //",
    "T08suvrnavu:2065": " karṇena sārthavāhena tṛṣṇayānupradattaṃ māṣapūpakam evaṃvidhe paramadakṣiṇīye bhagavati",
    "T08suvrnavu:2066": " vipaśyini tathāgate tatkṣaṇād evaiṣa sārthavāho 'daridraḥ syām ity evaṃvidhaṃ cintāmaṇiratnabhūtaṃ",
    "T08suvrnavu:2067": " tathāgatam āsādyātiparīttavibhavamātrakahetabhūtaṃ praṇidhānaṃ kṛtavān /",
    "T08suvrnavu:2068": " ahan tu punar yad bhagavantaṃ tathāgatam arhantaṃ samyakasambuddham anekakalpakoṭīniyutaśatasahasrair",
    "T08suvrnavu:2069": " apy anāsādya darśanam atidarśanīyam anuttaram anantarakalpaśatasahasrasambhṛtāśeṣasattvapravṛtottamapuṇyasambhārānupravṛttakāruṇyam",
    "T08suvrnavu:2070": " anekavidhasāṃsārikakleśaviṣamahoragopadaṣṭa_atidīnānukampakaṃ patitajanaviśeṣavatsalam",
    "T08suvrnavu:2071": " anupakṛtabāndhavam anekakālānāsāditavibhavo 'ham anayābhiparīttayā kṣetrapālitārjitayā",
    "T08suvrnavu:2072": " bhaktabhikṣayā pratipādayitum āsādayāmi /",
    "T08suvrnavu:2073": " tadā tādṛśaṃ praṇidhānaṃ kariṣyāmi yena sarvasattvottamo bhaviṣyāmīty āśayodgīrṇavacanāvasānasamanantaraṃ",
    "T08suvrnavu:2074": " bhagavān vipaśyī samyaksambuddhas tasya cetaso cittam ājñāya ṛddhayā gatvāgrataḥ",
    "T08suvrnavu:2075": " sthito 'drākṣīt sa bhṛtakapuruṣo vipaśyinaṃ tathāgatam asecanakadarśanam abhiruciracārucāmīkarāmaragiriśikharatararuṇavikiraṇavisaracitāntarodbhāsitabhāsurataraśarīradyutiṃ",
    "T08suvrnavu:2076": " dṛṣṭvā ca punaḥ paramaprītisaumanasya jāto 'timahatā prasādavegena tāṃ bhaktapuṭikām",
    "T08suvrnavu:2077": " ādāya bhagavato vipaśyinaḥ samyaksambuddhasya pātre pratipādya tīvreṇa prasādavegena",
    "T08suvrnavu:2078": " pādayor nipatya praṇidhānaṃ kartum ārabdhaḥ //",
    "T08suvrnavu:2079": " Sva Roy 312,5 - 314,3",
    "T08suvrnavu:2080": " [113] anena nātha puṇyena itaḥ prabhṛti janmanaḥ /",
    "T08suvrnavu:2081": " sarvasattvahitādhyāyī bhūyaśaḥ karuṇātmakaḥ /1/",
    "T08suvrnavu:2082": " yathā tvaṃ lakṣaṇopeto 'nuttarā bodhim āptavān /",
    "T08suvrnavu:2083": " tathāham api sambodhim atulāṃ samavāpnuyāṃ /2/",
    "T08suvrnavu:2084": " yathā deśayase dharmasarvajñatvaṃ yathā tvayā /",
    "T08suvrnavu:2085": " prāptaṃ tathāham apy eva sarvajñatvam avāpnuyāṃ /3/",
    "T08suvrnavu:2086": " nirjitas te yathā māro dharmacakraṃ pravartitaṃ /",
    "T08suvrnavu:2087": " tathāhamapi nirjitya dharmacakraṃ pravartaye /4/",
    "T08suvrnavu:2088": " tīrṇas tārayase nātha yathā saṃsārasāgarāt /",
    "T08suvrnavu:2089": " atvān bahūṃs tathā cāhaṃ tārāye munisattama /5/",
    "T08suvrnavu:2090": " atha sa bhagavān vipaśyī samyaksasambuddhaḥ sakalajaladagambhīrodāttena svareṇoccair uvāca /",
    "T08suvrnavu:2091": " bhadramukha /",
    "T08suvrnavu:2092": " atha sa bhagavān vipaśyī samyaksasambuddhaḥ sakalajaladagambhīrodāttena svareṇoccair uvāca /",
    "T08suvrnavu:2093": " bhadramukha /",
    "T08suvrnavu:2094": " bhaviṣyasi tvaṃ hi mahānubhāvaḥ sarvārthasiddho bhuvi nāma śāstā /",
    "T08suvrnavu:2095": " jitveha māraṃ sabalaṃ prasahya bhīmaṃ samantād abhiniṣpatantaṃ /6/ ity",
    "T08suvrnavu:2096": " Sva Roy 314,3 - 316,3",
    "T08suvrnavu:2097": " [114] atha vipaśyī samyaksambuddhas taṃ puruṣam anuttarāyāṃ samyaksambodhau vyākṛtya prakrānto 'yañ ca vṛttānto bandhumatyāṃ rājadhānyāṃ samantato niḥsṛtaḥ /",
    "T08suvrnavu:2098": " yāvad rājñāṃ bandhumatā śrutaṃ /",
    "T08suvrnavu:2099": " śrutvā ca punas tena svayam evāgatya tatakuśalamūlasaṃbhārotsāhitamatinā sa puruṣo",
    "T08suvrnavu:2100": " 'ti mahatā satkāreṇa hastiskandhe samāropya bhavanaṃ nītvārdhāsanaṃ niṣādyārddharājyānupradānena pūjitaḥ /",
    "T08suvrnavu:2101": " sa kathayati /",
    "T08suvrnavu:2102": " mahārāja nāhaṃ kāmair arthī tadanujānīsva māṃ pravrajya brahmacaryañ carāmīti /",
    "T08suvrnavu:2103": " sa rājñānujñātaḥ svākhyāte dharmavinaye pravrajitaḥ sa tatra yāvad āptabrahmacaryaṃ caritvā kālagato nirmāṇaratiṣu deveṣūprapannaḥ /",
    "T08suvrnavu:2104": " bandhumān api rājā kālagataḥ /",
    "T08suvrnavu:2105": " tasya putro rājye pratiṣṭhitaḥ /",
    "T08suvrnavu:2106": " so 'pi kiñcit kālaṃ rājyaṃ kārayitvā kālagato 'mātyair mahatā satkāreṇa surūpo rājye pratiṣṭhāpitas tena ṣaṣṭhivarṣahasrāṇi dharmeṇa rājyaṃ kāritaṃ /",
    "T08suvrnavu:2107": " tataḥ kālaṃ kṛtvā tuṣitadevanikāye upapannaḥ /",
    "T08suvrnavu:2108": " Sva Roy 316,4 - 318,5",
    "T08suvrnavu:2109": " [115] kiṃ manyase mahārājānyaḥ sa tena kālena tena samayena surūpro nāma rājā 'bhūd iti /",
    "T08suvrnavu:2110": " na khalv evaṃ dṛṣṭavyaṃ /",
    "T08suvrnavu:2111": " api tv eṣa suvarṇavarṇaḥ sa tena kālena tena samayena surūpo 'nāma rājābhūd yad anena",
    "T08suvrnavu:2112": " vipaśyini tathāgate haridrāraktaṃ vastrakhaṇḍam anupradataṃ praṇidhānañ ca kṛtaṃ",
    "T08suvrnavu:2113": " tasya karmaṇo vipākenānena devamanuṣyeṣv anantaṃ devyamānuṣyakaṃ sukham anubhūtaṃ",
    "T08suvrnavu:2114": " yatra yatropapadyate tatra tatra suvarṇakāyaḥ suvarṇavarṇavastrācchāditaśarīraḥ karṇikārakusumavarṣaṃ",
    "T08suvrnavu:2115": " cāsya jātisamaye prapatati sma //",
    "T08suvrnavu:2116": " yāvad etarhy apy evaṃ puṇyamaheśākhyo yat kāyād asakṛd apanīte vastre 'nyad vastraṃ tatkṣaṇād eva śarīre samutpadyata iti /",
    "T08suvrnavu:2117": " yo 'sau karṇaḥ sārthavāho 'yam evāsau divākaraḥ sārthavāhas tena kālena tena samayena yā sā karṇasya sārthavāhasya bhāryā /",
    "T08suvrnavu:2118": " eṣaiva divākarasya sārthavāhasya bhāryā /",
    "T08suvrnavu:2119": " dāsī kāśisundarī dāsaḥ pracaṇḍo 'grāmātyas tena kālena tena samayena /",
    "T08suvrnavu:2120": " Sva Roy 318,5 - 320,321",
    "T08suvrnavu:2121": " [116] punar api rājā 'jātaśatruḥ sthavirānandam idam avocat /",
    "T08suvrnavu:2122": " kiṃ bhadantānanda suvarṇavarṇena bhikṣuṇā karma kṛtaṃ /",
    "T08suvrnavu:2123": " yasya karmaṇo vipākenādūśy anapakārī śūle samāropitaḥ /",
    "T08suvrnavu:2124": " pravrajyañ cārhatvaṃ prāptam iti /",
    "T08suvrnavu:2125": " sthavirānandaḥ kathayati /",
    "T08suvrnavu:2126": " bhūtapūrvaṃ mahārājātīte dhvani candro nāma samyaksambuddho loka udapādi tathāgato",
    "T08suvrnavu:2127": " 'rhan samyaksambuddho vidyācaraṇasampannaḥ sugato lokavid anuttaraḥ puruṣadamyasārathiḥ",
    "T08suvrnavu:2128": " śāstā devānāñ ca manuṣyānāñ ca buddho bhagavān asau 'nyatamāṃ rājadhānīm upaniḥsṛtya viharati sma /",
    "T08suvrnavu:2129": " tena khalu samayenānyatamasmiṃś ca vihāre 'nyatamo bhikṣuḥ dhārmakathikaḥ sa kālena kālam āgatāgatānāṃ brāhmaṇagṛhapatīnāṃ dharmaṃ deśayati",
    "T08suvrnavu:2130": " tasya mahān lābhasatkāra utpadyate /",
    "T08suvrnavu:2131": " Sva Roy 320,3 - 323,4",
    "T08suvrnavu:2132": " [117] yāvad apareṇa samayenājito nāma bhikṣuḥ dhārmakathiko yuktamuktapratibhānaś citrakatho madhurakatho /",
    "T08suvrnavu:2133": " janapadacārikāñ caran taṃ vihāram āgataḥ sa catasṛṇāṃ parṣadāṃ dharma deśayaty ādau",
    "T08suvrnavu:2134": " kalyāṇaṃ madhye kalyāṇaṃ paryavaśāne kalyāṇaṃ suvyañjanaṃ kevalaṃ paripūrṇaṃ pariśuddhaṃ",
    "T08suvrnavu:2135": " paryavadātaṃ brahmacaryaṃ samprakāśayati /",
    "T08suvrnavu:2136": " tena sarva evāsau karvaṭanivāsījanakāyo 'bhiprasāditaḥ /",
    "T08suvrnavu:2137": " sa lābhī cīvarapiṇḍapātaśayanāsanaglānapratyayabhaiṣajyapariṣkārāṇāṃ /",
    "T08suvrnavu:2138": " tasya naivāsikasya dhārmakathikasya bhikṣor lābhasatkārasamucchinnas tasyaitad abhavad ajitena me bhikṣuṇā lābhasatkāra samucchedaḥ kṛtaḥ /",
    "T08suvrnavu:2139": " tad yāvad eṣa ihāvatiṣṭhate tāvat kuto me lābhasatkāro bhaviṣyati /",
    "T08suvrnavu:2140": " upāyam asya gamanāya cintayitavyam iti /",
    "T08suvrnavu:2141": " punaś cintayati /",
    "T08suvrnavu:2142": " asatkārabhīravaś caiva bahuśrutāḥ /",
    "T08suvrnavu:2143": " asatkāro 'sya prayoktavya iti viditvānyatamāṃ brāhmaṇakumārikām āha /",
    "T08suvrnavu:2144": " bhaginy ahan te vāsoyugam anupradāsyāmy etam ajitaṃ bhikṣuṃ dūṣaya mayā sārddham abrahmacārīti /",
    "T08suvrnavu:2145": " sā kathayaty ārya yady aham evaṃ vakṣyāmi tat ko māṃ pariṇeṣyati /",
    "T08suvrnavu:2146": " nanu yāvajjīvam mātāpitṛpoṣyā bhaviṣyāmīti /",
    "T08suvrnavu:2147": " sa kathayaty ahaṃ tathā kariṣyāmi yathā na mahājanaviditaṃ bhaviṣyati /",
    "T08suvrnavu:2148": " yadā tvaṃ svair ālāpena kathayiṣyasīti /",
    "T08suvrnavu:2149": " api tu yadāyaṃ tṛbhiś caturbhiḥ parair bhikṣubhiḥ sārddhaṃ niṣaṇṇa ihāvatiṣṭhate /",
    "T08suvrnavu:2150": " tayā pratijñātam evaṃ kariṣyāmīti /",
    "T08suvrnavu:2151": " Sva Roy 323,4 - 326,4",
    "T08suvrnavu:2152": " [118] yāvad aparasmin divase sa dhārmakathiko bhikṣur bhikṣubhiḥ sārddhaṃ layanadvāre niṣaṇṇaḥ kathāsāṃkathyenāvatiṣṭhate tayā ca brāhmaṇadārikayā gatvābhihitaḥ /",
    "T08suvrnavu:2153": " ārya pravrajitā yūyam iti kṛtvā vayam iha visrabdhā upasaṃkramitavyaṃ manyāmahe /",
    "T08suvrnavu:2154": " tat katham etad yuktaṃ yad aham anenāpy ajitena bhikṣuṇā haṭhād gṛhītvā vikumārī kṛteti /",
    "T08suvrnavu:2155": " tatas tair bhikṣubhiḥ karṇau pidhāyābhihitaṃ /",
    "T08suvrnavu:2156": " bhagini maivam vada naitac chrotavyam iti /",
    "T08suvrnavu:2157": " tatas tena dhārmakathikena bhikṣuṇā na sādhu kṛtaṃ na sādhu kṛtam ity uktvā ajitasya bhikṣor avarṇo niścāritaḥ /",
    "T08suvrnavu:2158": " yāvac chravaṇaparaṃparayā 'jitena bhikṣuṇā śrutaṃ śrutvā kathayati /",
    "T08suvrnavu:2159": " ka evam āheti /",
    "T08suvrnavu:2160": " eṣa dhārmakathiko bhikṣur iti /",
    "T08suvrnavu:2161": " sa yena dhārmakathiko bhikṣus tenopasaṃkrāntaḥ /",
    "T08suvrnavu:2162": " upasaṃkrāmya kathayati /",
    "T08suvrnavu:2163": " bhadanta kim mayā tavāparādhaṃ kṛtaṃ yad evam avarṇaniścāraṇaṃ me kṛtavān asīti /",
    "T08suvrnavu:2164": " tena tasyāntike cittaṃ pradūṣya kharaṃ vākkarma niścāritaṃ tādṛśaṃ tvayā pāpakarma kṛtaṃ yena tvaṃ śulam arhasīti /",
    "T08suvrnavu:2165": " tac chrutvā ajitasya bhikṣor etad abhavat /",
    "T08suvrnavu:2166": " duḥkhito 'yaṃ tapasvy upahataś ceti viditvā pātracīvaram ādāya yathāparibhuktaṃ śayanāsanaṃ pratiśamāyya tasmād vihārān niṣkramya saṃprasthitaḥ",
    "T08suvrnavu:2167": " tañ ca saṃprasthitam avalokya bhikṣavo bhikṣuṇyaḥ sa ca karvaṭakanīvāsījanakāyas taṃ nivarttayitukāmāḥ pṛṣṭhato 'nubaddhā //",
    "T08suvrnavu:2168": " Sva Roy 326,4 - 329,330",
    "T08suvrnavu:2169": " [119] tasya dhārmakathikasya bhikṣoḥ kaukṛtyam utpannaṃ na śobhanaṃ mayā kṛtaṃ yal",
    "T08suvrnavu:2170": " lābhasatkārakāraṇād īdṛśam apāyagatisamvartanīyaṃ karma kṛtam ity utpannavaimanasyo",
    "T08suvrnavu:2171": " gacchāmy enaṃ kṣamāpayāmīti tvaritatvaritaṃ tasmād vihārān niṣkramyātisamvignamanā",
    "T08suvrnavu:2172": " aśrudhārāvasicyamānadīnavadano bāladāraka ivoccaiḥ prarudaran paśyatā teṣām anekeṣāṃ",
    "T08suvrnavu:2173": " brāhmaṇagṛhapatiśatasahasrāṇām ajitasya bhikṣoḥ pādayor nipatyātyayam atyayato deśayitum ārabdhaḥ /",
    "T08suvrnavu:2174": " kṣamasva bhadanta yathā bālena yathā mūḍhena yathāvyaktenākuśalena lābhasatkārābhibhūtena mayā tavābhūtenāvarṇo niścāritas tad atyayam atyato deśayata kṣamasvānukampām upādayeti /",
    "T08suvrnavu:2175": " ajito bhikṣuḥ kathayati /",
    "T08suvrnavu:2176": " āyuṣmān kṣāntam ity uktvātīvasaṃvignacitto 'nyatamaṃ vṛkṣamūlaṃ niśritya niṣaṇṇaḥ",
    "T08suvrnavu:2177": " paryaṅkam ābhujya ṛjuṃ kāyaṃ praṇidhāya pratimukhaṃ smṛtim upasthāpya tena tasminn",
    "T08suvrnavu:2178": " eva paramasamvegadravīkṛtacetasā udyacchatā ghaṭamānena vyāyacchamānena idam eva",
    "T08suvrnavu:2179": " pañcagaṇḍakaṃ saṃsāracakraṃ calācalaṃ viditvā yāvat sendropendrāṇāṃ devānāṃ pūjyo",
    "T08suvrnavu:2180": " mānyo 'bhivādyaś ca samvṛttaḥ /",
    "T08suvrnavu:2181": " sa vitatapakṣa iva haṃsarājo gaganatalam utpatya tasya mahato janakāyasya manāṃsy abhiprasādyan vividhāni prātihāryāṇi pradarśayitum ārabdhaḥ",
    "T08suvrnavu:2182": " sa ca dhārmakathiko bhikṣus taṃ gaganatalas tam avalokya hā kasṭam īdṛśasya mayā maharṣer antike cittaṃ pradūṣitam ity uktvā mūrchitaḥ pṛthivyāṃ nipatitaḥ //",
    "T08suvrnavu:2183": " Sva Roy 330,1 - 332,333",
    "T08suvrnavu:2184": " [120] atrāntare bhagavāṃś candraḥ samyaksambuddho mahākaruṇayā parigatahṛdayaḥ mā",
    "T08suvrnavu:2185": " khalv ayaṃ dhārmakathiko bhikṣur uṣṇaṃ śoṇitaṃ chardayitvā kālaṃ kariṣyatīti viditvā",
    "T08suvrnavu:2186": " ṛddhayā taṃ karvaṭakam āgataḥ /",
    "T08suvrnavu:2187": " tato bhagavatā candreṇa samyaksambuddhena cakrasvastikanandyāvartajālāvavaddhenānekapuṇyaśatanirjātena bhītānām āśvāsanakareṇa kareṇa sa dhārmakathiko bhikṣuḥ śirasi parāmṛṣṭaḥ /",
    "T08suvrnavu:2188": " spṛṣṭamātraś ca bhagavatā sa bhikṣuś cetanāṃ pratilabhyotthito 'tyayam atyayato deśayitum ārabdhāḥ //",
    "T08suvrnavu:2189": " atha bhagavāṃś candraḥ samyaksambuddhas tasyāṃ velāyāṃ gāthā bhāṣate /",
    "T08suvrnavu:2190": " puruṣasya hi jātasya kuṭhārī jāyate mukhe /",
    "T08suvrnavu:2191": " cchinnatti hi yayātmānaṃ vācā durbhāṣitaṃ vadan /1/",
    "T08suvrnavu:2192": " yo nindyajanaṃ praśaṃsati praśaṃsyañ ca janaṃ vinindati /",
    "T08suvrnavu:2193": " sa cinoti mukhena taṃ kaliṃ kalīnāṃ yena sukhaṃ na vandati /2/",
    "T08suvrnavu:2194": " alpamātro hy ayaṃ kalir ya ihākṣaiḥ svadhanaṃ parājayet /",
    "T08suvrnavu:2195": " ayam atra mahattaraḥ kalir yaḥ sugateṣu manaḥ pradūṣayet /3/",
    "T08suvrnavu:2196": " śataṃ sahasrāṇi nirarbudānāṃ ṣaṭtriṅśataṃ pañca caivārbudāni /",
    "T08suvrnavu:2197": " yān āryagarhī narakān upaiti vācaṃ manaś ca praṇidhāya pāpakaṃ /4/",
    "T08suvrnavu:2198": " ( for a verse in Tibetan corresponding to Udānavarga VIII.6)",
    "T08suvrnavu:2199": " cittapradūṣaṇāhetoḥ satvā gacchanti durggatiṃ /",
    "T08suvrnavu:2200": " cittaprasādanāhetoḥ satvā gacchanti sadgatiṃ /5/",
    "T08suvrnavu:2201": " ity eṣa bhagavāṃś candra samyaksambuddhastāṃ parṣadaṃ dhārmayā kathayā yāvat saṃpraharṣyotthāyāsanāt prakrāntaḥ //",
    "T08suvrnavu:2202": " Sva Roy 333,2 - 336,5",
    "T08suvrnavu:2203": " [121] kim manyase mahārājānyaḥ sa tena kālena tena samayena dhārmakathiko bhikṣur abhūd iti /",
    "T08suvrnavu:2204": " na khalv evaṃ draṣṭavyam api tv eṣa eva suvarṇavarṇaḥ tena kālena tena samayena tasya",
    "T08suvrnavu:2205": " bhikṣor antike citta pradūṣya kharaṃ vākkarma niścāritaṃ tasya karmaṇo vipākena pañcajanmaśatāni",
    "T08suvrnavu:2206": " narakeṣu pattvā manuṣyeṣu cotpannaḥ pañcajātiśatāni adūṣy anapakārī śūlam āropito",
    "T08suvrnavu:2207": " yāvad etarhy api tenaiva karmavaśeṇādūṣy anapakārī śūlam ārāpito yady anena tat karma",
    "T08suvrnavu:2208": " kṛtvā nātyayam atyayato deśitaṃ syāt tad eṣa pañcajanmaśatāny ekaikasmiṃ mahāniraye pakvaḥ syāt /",
    "T08suvrnavu:2209": " pañcajanmaśatāni preteṣu pañcajanmaśatāni tiryakṣupapannaḥ syāt /",
    "T08suvrnavu:2210": " yad anena bhagavataś candrasya samyaksambuddhasya śāsane brahmacaryañ caritaṃ tasya",
    "T08suvrnavu:2211": " karmaṇo vipākenaitarhy anena bhagavacchāsane pravrajya sarvakleśaprahāṇād arhatvaṃ sākṣātkṛtam iti //",
    "T08suvrnavu:2212": " tasmāt tarhi mahārāja ātmano duḥkham anvicchatā na pareṣām antike cittapradūṣaṇaṃ kartavyaṃ //",
    "T08suvrnavu:2213": " ayaśobhītena ca na pareṣām ayaśo 'nupradeśyaṃ /",
    "T08suvrnavu:2214": " ātmanaḥ sukham anvicchatā pareṣām api sukhopasaṃhāraḥ kartavya ity athāsmin dharmaparyāye bhāṣyamāṇe 'nekaiḥ prāṇiśatasahasrair mahāṃ viśeṣo 'dhigataḥ /",
    "T08suvrnavu:2215": " kaiścit śrotāpattiphalaṃ kaiścit sakṛdāgāmiphalaṃ kaiścid anāgāmiphalaṃ kaiścit pravrajya sarvakleśaprahāṇād arhattvaṃ sākṣātkṛtaṃ /",
    "T08suvrnavu:2216": " kaiścid anuttarāyāṃ samyaksambodhau cittāny utpāditāni /",
    "T08suvrnavu:2217": " kaiścit śrāvakabodhau /",
    "T08suvrnavu:2218": " kaiścic caraṇagamanaśikṣāpadāni gṛhītāni /",
    "T08suvrnavu:2219": " yadbhūyasā sā parṣad buddhanimnā dharmapravaṇā saṃghaprāgbhārā vyasthāpitā //",
    "T08suvrnavu:2220": " Sva Roy 336,5 - 339,3",
    "T08suvrnavu:2221": " [122] atha divākaraḥ sārthavāha ekāṃsam uttarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya kṛtakarapuṭaḥ sthavirānandam etad avocat",
    "T08suvrnavu:2222": " āryānanda mayā buddhapramukho bhikṣusaṃgho 'ntarggṛhe upanimantrya ṣaḍrasenāhāreṇa",
    "T08suvrnavu:2223": " bhojayitvā ekaiko bhikṣuḥ śatasahasrakeṇa cīvareṇācchādayitavya iti vicintitaṃ sa",
    "T08suvrnavu:2224": " ca bhagavān parinirvṛtas tad icchāmy āyīnandapramukhaṃ bhikṣusaṃgham adhunā bhojayitum iti //",
    "T08suvrnavu:2225": " sthavirānandaḥ kathayati /",
    "T08suvrnavu:2226": " sārthavāhaivaṃ kuruṣvāhaṃ tathā kariṣyāmi sarva eva jāmbūdvīpāvasthitā bhagavataḥ śrāvakā ihāgamiṣyantīti /",
    "T08suvrnavu:2227": " atha divākaraḥ sārthavāhaḥ praharṣapūrṇamanā rājagṛhasya nagarasya bahir maṇḍalavāṭakam",
    "T08suvrnavu:2228": " apagatapāṣāṇaśarkarakaṭhalaṃ samucchritadhvajapatākaṃ candanavārisiktam āmuktapaṭṭadāmakalāpāṃ",
    "T08suvrnavu:2229": " nānāpuṣpāvakīrṇaṃ surabhidhūpaghaṭikopadhūpaghaṭikopanibaddham atiruciravitānatoraṇam",
    "T08suvrnavu:2230": " atiramaṇīyaṃ kārayitvā tām eva rātriṃ śucipraṇītaṃ khādanīyaṃ samudānīya kālyam evotthāyāsanaprajñaptiṃ",
    "T08suvrnavu:2231": " kṛtvodakamaṇī pratiṣṭhāpya sthavirānandasya dūtena kālam ārocayati /",
    "T08suvrnavu:2232": " samayo bhadanta sajjaṃ bhaktaṃ yasyedānīṃ kālaṃ manyase / ity",
    "T08suvrnavu:2233": " Sva Roy 339,3 - 341,5",
    "T08suvrnavu:2234": " [123] atha sthavirānando nabhastalam utplutya ṛddhyā sakalam idaṃ jambudvīpam vilīnakanaka_vabhāsayā",
    "T08suvrnavu:2235": " prabhayāvabhāsya svayam eva gaṇḍīm ākoṭya sajalajaladharagambhīraodāttena svareṇodghoṣitavān",
    "T08suvrnavu:2236": " ye bhagavataḥ śrāvakā ṛddher lābhinas te svakīyayā ṛddhyā āgacchantu ye pṛthagjanās",
    "T08suvrnavu:2237": " te madīyayā ṛddhyā āgacchantv iti /",
    "T08suvrnavu:2238": " tatas tāṃ gaṇḍīm upaśrutya himavadvindhyamalayapāriyātrakagandhamādanasumeruyuganghareṣādhārakhadirakasudarśanāśvakarṇanimindharādiṣu",
    "T08suvrnavu:2239": " sakānanasaritasusītā samudrapattanavaradrumavihārāvaśaṣu meṭhīśūnyāgāraśmāśānādiṣu",
    "T08suvrnavu:2240": " ca ye bhikṣavaḥ samādhisamāpattisukhalābhinnaḥ prativasanti tatkṣaṇaāt sarvam idaṃ",
    "T08suvrnavu:2241": " nabhastalamaśokakiṃśusadṛśaiḥ sandhyālohitair iva jīmūtavṛndair ācchādayanto rājagṛhanagaram",
    "T08suvrnavu:2242": " āgatya tasmiṃ maṇḍalavāṭe 'vatīrṇāḥ /",
    "T08suvrnavu:2243": " tatkṣaṇād eva tisraḥ koṭyo bhikṣuṇyāḥ 'sannipatitaḥ /",
    "T08suvrnavu:2244": " ekā kṣīṇāsravaṇāṃ /",
    "T08suvrnavu:2245": " dvitīya śaikṣaṇāṃ /",
    "T08suvrnavu:2246": " tṛtīyā pṛthakagjanakalyāṇakānāṃ tato yathā vṛddhikayā prajñapteṣu sveṣu sveṣv āśaneṣūpaviṣṭāḥ //",
    "T08suvrnavu:2247": " Sva Roy 341,5 - 345,1",
    "T08suvrnavu:2248": " [124] atha divākara sārthavāhaḥ sukhopaniṣaṇṇam āryasthavirānandapramukhaṃ bhikṣusaṃghaṃ viditvā śucinā praṇītena khādanīyabhojanīyena svahastaṃ santarpayati /",
    "T08suvrnavu:2249": " yāvad bhikṣusaṃghaṃ bhuktavadantaṃ viditvā dhautahastam apanītapātraṃ śatasahasreṇa tricīvareṇācchādayitukāmas taṃ bhikṣusaṃgham avalokya prītimanā abhavat /",
    "T08suvrnavu:2250": " suvarṇavarṇaś ca tasyāśayam avagamyāha alpotsuka tvaṃ bhava hi /",
    "T08suvrnavu:2251": " aham eva bhikṣusaṃghaṃ suvarṇavarṇapītena tricīvareṇācchādayāmīti //",
    "T08suvrnavu:2252": " tataḥ suvarṇavarṇena bhikṣuṇā tasminn eva kṣaṇe svaśarīrāt suvarṇapītāni vasrāṇi",
    "T08suvrnavu:2253": " avatāryāvatārya śatasahasramūlyānāṃ yathā vṛddhikayā tisṛṇāṃ bhikṣukoṭīnāṃ tricīvaram anupradattaṃ //",
    "T08suvrnavu:2254": " atrāntare 'nekair devatāsahasrair hā hākāro muktaḥ /",
    "T08suvrnavu:2255": " vividhāni ca vādyāni saṃpravāditāni /",
    "T08suvrnavu:2256": " divyañ ca puṣpapūrṇavarṣam utsṛṣṭaṃ yathāsau nānādigdeśābhyāgato janakāyo rājā cājātaśatruḥ",
    "T08suvrnavu:2257": " sāntaḥpurakumārāmatyapaurajānapadasahāyas taṃ tathāvidham āścaryam avalokya vismayotphullalocanas",
    "T08suvrnavu:2258": " trir udānam udānayaty aho puṇyaphalavipākaḥ aho puṇyānāṃ sāmarthya aho dakṣiṇīyakṣetrāvaropitasya",
    "T08suvrnavu:2259": " dānabījasyānatikrānto vipākas tat kena nāma viduṣā evaṃvidhaṃ puṇyaphalavipākam abhisamīkṣya",
    "T08suvrnavu:2260": " taddakṣiṇīyakṣetre dānaṃ na deyam ity evam anekāni prāṇiśatasahasrāṇi śirasy āñjalim",
    "T08suvrnavu:2261": " upanidhāya namo buddhāyety uccair ghoṣitavanto 'tha sthavirānandena dakṣiṇādeśanā kṛtā /",
    "T08suvrnavu:2262": " Sva Roy 345,1 - 346,3",
    "T08suvrnavu:2263": " [125] tato divākaraḥ sārthavāha uthāyāsanād ekāṃsam uttarāsaṅgaṃ kṛtvā dakṣiṇaṃ jānumaṇḍalaṃ",
    "T08suvrnavu:2264": " pṛthibyāṃ pratiṣṭhāpya yena sthavirānandas tenāñjalīṃ praṇamya trir udānam udānayatīdaṃ",
    "T08suvrnavu:2265": " bhadantāsmākaṃ na mātrā kṛtaṃ na pitrā na rājñā na devatābhir neṣṭena svajanabandhuvargeṇa",
    "T08suvrnavu:2266": " pūrvapretena śravaṇabrāhmaṇair yad ānandenāsmākaṃ kṛtaṃ pracchoṣitā rudhirāśrusamudrā iti //",
    "T08suvrnavu:2267": " jagati daityanarāmarapūjita vigatajanmajarāmaraṇāmaya /",
    "T08suvrnavu:2268": " bhavasahasrasudurlabhaṃ darśana saphalam adya munes tava darśanaṃ /1/ ity",
    "T08suvrnavu:2269": " Sva Roy 346,3 - 5",
    "T08suvrnavu:2270": " [126] atha sthavirānandas tāṃ sarājikāṃ parṣadaṃ dharmyayā kathayā sandarśya samādāpya",
    "T08suvrnavu:2271": " samuttejya saṃgraharṣya tair devatāśatasahasrair anekaiś ca rājagṛhavāsibhiḥ prāṇiśatasahasrair",
    "T08suvrnavu:2272": " namasyamāna utthāyāsanāt prakrāntaḥ /",
    "T08suvrnavu:2273": " evam alpam api bhagavati buddhe kṛtam analpaphalam bhavatīti /",
    "T08suvrnavu:2274": " Sva Roy 346,5 - 347,3",
    "T08suvrnavu:2275": " ye dharmā hetuprabhavā hetuṃ (6)",
    "T08suvrnavu:2276": " teṣān tathāgato hy avadat /",
    "T08suvrnavu:2277": " teṣāñ ca yo nirodha evamvādī mahāśramaṇaḥ /1/",
    "T08suvrnavu:2278": " [127] deyadharmo 'yaṃ pravaramahāyānayāyinaḥ śākyabhikṣubuddhākaraguptasya yad atra",
    "T08suvrnavu:2279": " puṇyan tad bhavatv ācāryopādhyāyamātāpitṛpūrvaṅgamaṃ kṛtvā sakalasattvarāśer anuttarajñānaphalavāptaya iti //"
}