{
    "GV05brupsb1u:0": " oṃ",
    "GV05brupsb1u:1": " bṛhadāraṇyakopaniṣad",
    "GV05brupsb1u:2": " oṃ pūrṇamadaḥ pūrṇamidaṃ pūrṇātpūrṇamadacyate /",
    "GV05brupsb1u:3": " pūrṇasya pūrṇamādāya pūrṇamevāvaśiṣyate //",
    "GV05brupsb1u:4": " oṃ śāntiḥ / śāntiḥ // śāntiḥ ///",
    "GV05brupsb1u:5": " oṃ namo brahmādibhyo brahmavidyāsampradāyakartṛbhyo vaṃśaṛṣibhyo namo gurubhyaḥ /",
    "GV05brupsb1u:6": " 'uṣā vā aśvasya'ityevamādyā vājasaneyibrāhmaṇopaniṣat /",
    "GV05brupsb1u:7": " tasyā iyamalpagranthā vṛttirārabhyate saṃsāravyāvivṛtsubhyaḥ saṃsārahetunivṛttisādhanabrahmātmaikatvavidyāpratipattaye /",
    "GV05brupsb1u:8": " seyaṃ brahmavidyā upaniṣacchabdhavācyātatparāṇāṃ sahetoḥ saṃsārasyātyantāvasādanāt /",
    "GV05brupsb1u:9": " upaniṣūvasyasadestadarthatvāt /",
    "GV05brupsb1u:10": " tādarthyād grantho 'pyupaniṣad ucyate /",
    "GV05brupsb1u:11": " seyaṃ ṣaḍadhyāyī araṇye 'nūcyamānatvādāraṇyakam,",
    "GV05brupsb1u:12": " bṛhattvātparimāṇato bṛhadāraṇyakam /",
    "GV05brupsb1u:13": " tasyāsya karmakāṇḍena sambandho 'bhidhīyate /",
    "GV05brupsb1u:14": " sarvo 'pyayaṃ vedaḥ pratyakṣānumānābhyāmanavagateṣṭāniṣṭaprāptiparihāropāya- prakāśanaparaḥ sarvapuruṣāṃ nisargata eva tatprāptiparihārayoriṣṭatvāt",
    "GV05brupsb1u:15": " dṛṣṭaviṣaye ceṣṭāniṣṭaṣṭaprāptiparihāropāya- jñānasya pratyakṣānumānābhyāmeva siddatvānnāgamānveṣaṇā /",
    "GV05brupsb1u:16": " na cāsati janmāntarasambandhyātmāstitvavijñāne janmāntarasambandhyātmāstitvavijñāne janmāntareṣṭāniṣṭaṣṭaprāptiparihārecchā syāt svabhāvavādidarśanāt",
    "GV05brupsb1u:17": " tasmājjanmāntarasambandhyātmāstitve janmāntareṣṭāniṣṭaṣṭaprāptiparihāropāyaviśeṣe ca śāstraṃ pravartate /",
    "GV05brupsb1u:18": " “yeyaṃ prete vicikitsā mānuṣye 'stītyeke nāyamastīti caike” (ka.u. 1 / 1 /",
    "GV05brupsb1u:19": " 20) ityupakramya“astītyevopalabdhavyaḥ” (ka.u. 2 / 3 /",
    "GV05brupsb1u:20": " 13) ityevamādinirṇayadarśanāt /",
    "GV05brupsb1u:21": " “yathā ca maraṇaṃ prāpya” (ka.u.2 / 2 /",
    "GV05brupsb1u:22": " 6) ityupakramya“yonimanye prapadyante śarīratvāya dehinaḥ /",
    "GV05brupsb1u:23": " sthāṇumanye 'nusaṃyanti yathākarma yathāśrutam“(ka.u.2 / 2 / 7) iti ca /",
    "GV05brupsb1u:24": " “svayañjyotiḥ” (bṛ.u. 4 / 3 /",
    "GV05brupsb1u:25": " 9) ityupakramya“taṃ vidyākarmaṇi samanvāramete“( 4 / 4 /",
    "GV05brupsb1u:26": " 2 ) “puṇyo vai puṇena karmaṇā bhavati pāpaḥ pāpena“( 3 / 2 / 13 ) iti ca /",
    "GV05brupsb1u:27": " “jñapayiṣyāmi“(bṛ.u.2 / 1 /",
    "GV05brupsb1u:28": " 15) ityupakramya“vijñānamayaḥ“(2 / 1 /",
    "GV05brupsb1u:29": " 16) iti ca vyatiriktātmāstitvam /",
    "GV05brupsb1u:30": " tatpratyakṣaviṣayameveti cenna,",
    "GV05brupsb1u:31": " vādivipratipattidarśanāt /",
    "GV05brupsb1u:32": " na hi dehāntarasambandhina ātmanaḥ pratyakṣeṇāstitvavijñāne lokāyatikā bauddhāśca naḥ pratikūlāḥ syunāstyātmeti vadantaḥ /",
    "GV05brupsb1u:33": " na hi ghaṭādau pratyakṣaviṣaye kaścidvipratipadyate nāsti ghaṭa iti /",
    "GV05brupsb1u:34": " sthāṇvādau puruṣādidarśanānneti cenna nirūpite sthāṇvādau vipratipattirbhavati /",
    "GV05brupsb1u:35": " vaināśikāstvahamitipratyaye jāyamāne 'pi dehāntaravyatiriktasya nāstitvameva pratijānate /",
    "GV05brupsb1u:36": " tasmātpratyakṣaviṣayavailakṣaṇyāt pratyakṣānnātmāstitvasiddhiḥ /",
    "GV05brupsb1u:37": " tathānumānādapi /",
    "GV05brupsb1u:38": " śrutyā ātmāstitve liṅgasya darśitvālliṅgasya ca pratyakṣaviṣayatvānneti cenna,",
    "GV05brupsb1u:39": " janmāntarasambandhasyāgrahaṇāt /",
    "GV05brupsb1u:40": " āgamena tvātmāstitve 'vagate vedapradarśitalaukikaliṅgaviśeṣaiśca tadanusāriṇo mīmāṃsakāstārkikāśca",
    "GV05brupsb1u:41": " ahampratyayaliṅgāni ca vaidikānyeva svamatiprabhavāṇīti kalpayanto vadanti pratyakṣaścānumeyaścātmeti /",
    "GV05brupsb1u:42": " sarvathāpyastyātmā dehāntarasambandhītyevaṃ pratipatturdehāntaragateṣṭāniṣṭaprāptiparihāropāyaviśeṣārthinastadviśeṣajñāpanāya karmakāṇḍamārabdham",
    "GV05brupsb1u:43": " na tvātmana iṣṭāniṣṭaprāptiparihārecchākāraṇamātmaviṣayamajñānaṃ kartṛbhoktṛsvarūpābhimānalakṣaṇaṃ tadviparītabrahmātmasvarūpavijñānenāpanītam",
    "GV05brupsb1u:44": " yāvaddhi tannāpanīyate tāvadayaṃ karmaphalarāgadveṣādisvābhāvikadoṣaprayuktaḥ śāstravihitapratiṣiddhātikrameṇāpi",
    "GV05brupsb1u:45": " vartamāno manovākkāyairdṛṣṭādṛṣṭāniṣṭasādhanāni adharmasaṃjñakāni karmāṇyupacinoti bāhulyena,",
    "GV05brupsb1u:46": " svābhāvikadoṣabalīyastvāt /",
    "GV05brupsb1u:47": " tataḥ sthāvarantādhogatiḥ /",
    "GV05brupsb1u:48": " kadācicchāstrakṛtasaṃskārabalīyastvam,",
    "GV05brupsb1u:49": " tato manaādibhiriṣṭasādhanaṃ bāhulyenopacinoti dharmākhyam /",
    "GV05brupsb1u:50": " tad dvividham-jñānapūrvakaṃ kevalañca /",
    "GV05brupsb1u:51": " tatra kevalaṃ pitṛlokādiprāptiphalam /",
    "GV05brupsb1u:52": " jñānapūrvakaṃ devalokādibrahmalokāntaprāptiphalam /",
    "GV05brupsb1u:53": " tathā ca śāstram-“ātmayāji śreyāndevayājinaḥ“(śata.brāhma.) ityādi /",
    "GV05brupsb1u:54": " smṛtiśca“dvividham karma vaidikam“(manu.12 / 88) ityādyā /",
    "GV05brupsb1u:55": " sāmye ca dharmādharmayoḥ manuṣyatvaprāptiḥ /",
    "GV05brupsb1u:56": " evaṃ brahmāndyā sthāvarāntā svābhāvikāvidyādidoṣavatī dharmādharmasādhanakṛtā saṃsāragatirnāmarūpakarmāśrayā /",
    "GV05brupsb1u:57": " tadevedaṃ vyākṛtaṃ sādhyasādhanarūpaṃ jagatprāgutpatteravyākṛtamāsīt /",
    "GV05brupsb1u:58": " sa eṣa bījāṅkurādivadavidyākṛtaḥ saṃsāra ātmani kriyākārakaphalādhyāropalakṣaṇo 'nādirananto 'narthaḥ,",
    "GV05brupsb1u:59": " ityetasmādviraktasyāvidyānivṛttaye tadviparītabrahmavidyāpratipattyarthopaniṣadārabhyate /",
    "GV05brupsb1u:60": " asya tvaśvamedhakarmasambandhino vijñānasya prayojanaṃ yepāmaśvamedhe na adhikārasteṣāmasmādeva vijñānāt phalaprāptiḥ /",
    "GV05brupsb1u:61": " 'vidyayā vā karmaṇā vā' “taddhaitallokajideva“(bṛ.u.1 / 3 /",
    "GV05brupsb1u:62": " 28) ityevamādiśrutibhyaḥ /",
    "GV05brupsb1u:63": " karmaviṣayatvameva vijñānasyeti cenna,",
    "GV05brupsb1u:64": " “yo 'śvamedhena yajate ya u cainamevaṃ veda“iti vikalpaśruteḥ /",
    "GV05brupsb1u:65": " vidyāprakaraṇe cāmnānāt karmāntare ca sampādanadarśanād vijñānāt tatphalaprāptirastītyavagamyate /",
    "GV05brupsb1u:66": " sarveṣāṃ ca karmaṇāṃ paraṃ karmāśvamedhaḥ samaṣṭivyaṣṭiprāptiphalavatvāt tasya ceha brahmavidyāprārambha āmnānaṃ sarvakarmaṇāṃ saṃsāraviṣayatvapradarśanārtham",
    "GV05brupsb1u:67": " tathā ca darśayiṣyati phalamaśanāyāmṛtyubhāvam /",
    "GV05brupsb1u:68": " na nityānāṃ saṃsāraviṣayaphalatvamiti cenna,",
    "GV05brupsb1u:69": " sarvakarmaphalopasaṃhāraśruteḥ /",
    "GV05brupsb1u:70": " sarvaṃ hi patnīsambaddhaṃ karma /",
    "GV05brupsb1u:71": " “jayā me syāt ........etāvānvai kāmaḥ“(bṛ.u.1 / 4 /",
    "GV05brupsb1u:72": " 17) iti nisargata eva sarvakarmaṇāṃ kāmyatvaṃ darśayitvā,",
    "GV05brupsb1u:73": " putrakarmāparavidyānāṃ ca“manuṣyalokaḥ pitṛloko devalokaḥ“(bṛ.u.1 / 5 /",
    "GV05brupsb1u:74": " 16) iti phalaṃ darśayitvā,",
    "GV05brupsb1u:75": " tryannātmakatāṃ cānte upasaṃhariṣyati“trayaṃ vā idaṃ nāma rūpaṃ karma“(bṛ.u.1 / 6 / 1) iti /",
    "GV05brupsb1u:76": " sarvatarmaṇāṃ phalaṃ vyākṛtaṃ saṃsāra eveti /",
    "GV05brupsb1u:77": " idameva trayaṃ prāgutpattestarhyavyākṛtamāsīt /",
    "GV05brupsb1u:78": " tadeva punaḥ sarvaprāṇikarmavaśādvyākriyate bījādiva vṛkṣaḥ /",
    "GV05brupsb1u:79": " so 'yaṃ vyākṛtāvyākṛtarūpaḥ saṃsāro 'vidyāviṣayaḥ;",
    "GV05brupsb1u:80": " kriyākārakaphalātmakatayā ātmarūpatvenādhyāropitaḥ avidyayaiva mūrtāmūrtatadvāsanātmakaḥ /",
    "GV05brupsb1u:81": " ato vilakṣaṇo 'nāmarūpakarmātmako 'dvayo nityaśuddhabuddhamuktasvabhāvo 'pi kriyākārakaphalabhedādiviparyayeṇāvabhāsate /",
    "GV05brupsb1u:82": " ato 'smātkriyākārakaphalabhedasvarūpād etāvadidamiti sādhyasādhanarūpādviraktasya kāmādidoṣakarmabījabhūtāvidyānivṛttaye rajjvāmiva sarpavijñānāpanayāya brahmavidyā ārabhyate /",
    "GV05brupsb1u:83": " tatra tāvadaśvamedhavijñānāya'uṣā vā aśvasya'ityādi /",
    "GV05brupsb1u:84": " tatrāśvaviṣayameva darśanamucyate prādhānyādaśvasya /",
    "GV05brupsb1u:85": " prādhānyaṃ ca tannāmāṅkitatvātkratoḥ prājāpatyatvācca /",
    "GV05brupsb1u:86": " START BrhUp 1,1.1",
    "GV05brupsb1u:87": " uṣā vā aśvasya medhyasya śiraḥ /",
    "GV05brupsb1u:88": " sūryaś cakṣur vātaḥ prāṇo vyāttam agnir vaiśvānaraḥ saṃvatsara ātmāśvasya medhyasya /",
    "GV05brupsb1u:89": " dyauḥ pṛṣṭham antarikṣam udaraṃ pṛthivī pājasyaṃ diśaḥ pārśve avāntaradiśaḥ parśava",
    "GV05brupsb1u:90": " ṛtavo 'ṅgāni māsāś cārdhamāsāś ca parvāṇy ahorātrāṇi pratiṣṭhā nakṣatrāṇy asthīni nabho māṃsāni /",
    "GV05brupsb1u:91": " ūvadhyaṃ sikatāḥ sindhavo gudā yakṛc ca klomānaś ca parvatā oṣadhayaś ca vanaspatayaś ca lomāni /",
    "GV05brupsb1u:92": " udyan pūrvārdho nimlocañ jaghanārdhaḥ /",
    "GV05brupsb1u:93": " yad vijṛmbhate tad vidyotate /",
    "GV05brupsb1u:94": " yad vidhūnute tat stanayati /",
    "GV05brupsb1u:95": " yan mehati tad varṣati /",
    "GV05brupsb1u:96": " vāg evāsya vāk // BrhUp_1,1.1 //",
    "GV05brupsb1u:97": " BrhUpBh_1,1.1 uṣā iti,",
    "GV05brupsb1u:98": " brāhmo muhūrta uṣāḥ /",
    "GV05brupsb1u:99": " vaiśabdaḥ smaraṇārthaḥ prasiddhaṃ kālaṃ smārayati /",
    "GV05brupsb1u:100": " śiraḥ prādhānyāt /",
    "GV05brupsb1u:101": " śiraśca pradhānaṃ śarīrāvayavānām /",
    "GV05brupsb1u:102": " aśvasya medhyasya medhārhasyayajñiyasyopāḥ śiraḥ iti sambandhaḥ /",
    "GV05brupsb1u:103": " karmāṅgasya paśoḥ saṃskartavyatvāt kālādidṛṣṭayaḥ śira ādiṣu kṣipyante /",
    "GV05brupsb1u:104": " prājāpatyatvaṃ ca prajāpatidṛṣṭyadhyāropaṇāt /",
    "GV05brupsb1u:105": " kālalokadevatātvādhyāropaṇaṃ ca prajāpatitvakaraṇaṃ paśoḥ /",
    "GV05brupsb1u:106": " evaṃrūpo hi prajāpatiḥ,",
    "GV05brupsb1u:107": " viṣṇatvādikaraṇamiva pratimādau /",
    "GV05brupsb1u:108": " sūryaścakṣuḥ śiraso 'nantaratvāt sūryādhidaivatatvācca /",
    "GV05brupsb1u:109": " vātaḥ prāṇo vāyusvābhāvyāt /",
    "GV05brupsb1u:110": " vyāttaṃ vivṛtaṃ mukhamagnirvaiśvānararḥ /",
    "GV05brupsb1u:111": " vaiśvānara ityagnerviśeṣaṇarm /",
    "GV05brupsb1u:112": " vaiśvānaro nāmāgnirvivṛtaṃ mukhamityartho mukhasyāgnidaivatatvāt /",
    "GV05brupsb1u:113": " saṃvatsara ātmā,",
    "GV05brupsb1u:114": " saṃvatsaro dvādaśamāsastrayodaśamāso vā,",
    "GV05brupsb1u:115": " ātmāśarīram /",
    "GV05brupsb1u:116": " kālāvayavānāṃ ca saṃvatsaraḥ śarīraṃ cātmā “madhyaṃ hyaṣāmaṅgānāmātmā“iti śruteḥ /",
    "GV05brupsb1u:117": " aśvasya medhyasyeti sarvatrānupaṅgārthaṃ punarvacanam /",
    "GV05brupsb1u:118": " dyauḥ pṛṣṭhamūrdhvatvasāmānyāt /",
    "GV05brupsb1u:119": " antarikṣamudaraṃ suṣiratvasāmānyāt pṛthivī pājasyaṃ pādasyaṃ pājasyamiti varṇavyatyayena,",
    "GV05brupsb1u:120": " pādāsanasthānamityarthaḥ /",
    "GV05brupsb1u:121": " diśaścatasro 'pi pārśve pārśvena diśāṃ sambandhāt /",
    "GV05brupsb1u:122": " pārśvayordiśāṃ ca saṅkhyāvaiṣamyādayuktamiti cenna,",
    "GV05brupsb1u:123": " sarvamukhatvopapatteraśvasya pārśvābhyāmeva sarvadiśāṃ sambandhādadoṣaḥ /",
    "GV05brupsb1u:124": " avāntaradiśa āgneyyādyāḥ parśavaḥ pārśvāsthīni /",
    "GV05brupsb1u:125": " ṛtavo 'ṅgāni saṃvatsarāvayavatvādaṅgasādharmyāt /",
    "GV05brupsb1u:126": " ahorātrāṇi pratiṣṭhāḥ /",
    "GV05brupsb1u:127": " bahuvacanāt prājāpatyadaivapitryamānuṣāṇi,",
    "GV05brupsb1u:128": " pratiṣṭhāḥ pādāḥ pratitiṣṭhatyetairiti /",
    "GV05brupsb1u:129": " ahorātrairhi kālātmā pratitiṣṭhatyaśvasya pādaiḥ /",
    "GV05brupsb1u:130": " nakṣatrāṇyasthīni śuklatvasāmānyāt /",
    "GV05brupsb1u:131": " nabho nabhaḥsthā meghā antarīkṣasyodaratvokteḥ,",
    "GV05brupsb1u:132": " māṃsānyudakarudhirasecanasāmānyāt /",
    "GV05brupsb1u:133": " ūvadhyaṃ udarasthamardhajīrṇamaśanaṃ sikatā viśliṣṭāvayavatvasāmānyāt /",
    "GV05brupsb1u:134": " sindhavaḥ syandanasāmānyannadyo gudā nāḍyo bahuvacanācca /",
    "GV05brupsb1u:135": " yakṛccaklomānaśca hṛdayasyādhasthāddakṣiṇottarau māṃsakhaṇḍau /",
    "GV05brupsb1u:136": " klomāna iti nityaṃ bahuvacanamekasminneva /",
    "GV05brupsb1u:137": " parvatāḥ kāṭhinyāducchritatvācca /",
    "GV05brupsb1u:138": " oṣadhayaśca kṣudrāḥ sthāvarā vanaspatayo mahānto lomāni keśāśca yathāsambhavam /",
    "GV05brupsb1u:139": " udyannudgacchanbhavati savitā āmadhyāhnādaśvasya pūrvārdho nāmerūrdhvamityarthaḥ /",
    "GV05brupsb1u:140": " nimlocannastaṃ yannāmadhyāhnājjaghanārdho 'parārdhaḥ pūrvāparatvasādharmyāt /",
    "GV05brupsb1u:141": " yadvijṛmbhate gātrāṇi vināmayati vikṣipati tadvidyotate vidyotanaṃ mukhaghanavidāraṇasāmānyāt /",
    "GV05brupsb1u:142": " yadvidhūnute gātrāṇi kampayati tatstanayati garjanaśabdhasāmānyāt /",
    "GV05brupsb1u:143": " yanmehati mūtraṃ karotyaśvastadvarṣati varṣaṇaṃ tat secanasāmānyāt /",
    "GV05brupsb1u:144": " vāgeva śabda evāsyāśvasya vāgiti,",
    "GV05brupsb1u:145": " nātra kalpanetyarthaḥ //1//",
    "GV05brupsb1u:146": " aharvā iti /",
    "GV05brupsb1u:147": " sāvarṇarājatau mahimākhyau grahāvaśvasyāgrataḥ pṛṣṭhataśca sthāpyete tadviṣayamidaṃ darśanam--",
    "GV05brupsb1u:148": " START BrhUp 1,1.2",
    "GV05brupsb1u:149": " ahar vā aśvaṃ purastān mahimānvajāyata /",
    "GV05brupsb1u:150": " tasya pūrve samudre yoniḥ /",
    "GV05brupsb1u:151": " rātrir enaṃ paścān mahimānvajāyata /",
    "GV05brupsb1u:152": " tasyāpare samudre yonir /",
    "GV05brupsb1u:153": " etau vā aśvaṃ mahimānāv abhitaḥ sambabhūvatuḥ /",
    "GV05brupsb1u:154": " hayo bhūtvā devān avahad vājī gandharvān arvāsurān aśvo manuṣyān /",
    "GV05brupsb1u:155": " samudra evāsya bandhuḥ samudro yoniḥ // BrhUp_1,1.2 //",
    "GV05brupsb1u:156": " BrhUpBh_1,1.2 ahaḥ sauvarṇo graho dīptisāmānyādvai /",
    "GV05brupsb1u:157": " aharaśvaṃ purastānmahimānvajāyateti katham?",
    "GV05brupsb1u:158": " aśvasya prajāpatitvāt /",
    "GV05brupsb1u:159": " prajāpatirhyādityādilakṣaṇo 'hnā lakṣyate /",
    "GV05brupsb1u:160": " aśvaṃ lakṣayitvājāyata sauvarṇo mahimā graho vṛkṣamanu vidyotate vidyuditi yadvat /",
    "GV05brupsb1u:161": " tasya grahasya pūrve pūrvaḥ samudre samudro yonirvibhaktivyatyayena /",
    "GV05brupsb1u:162": " yonirityāsādanasthānam /",
    "GV05brupsb1u:163": " tathā rātrī rājate graho varṇasāmānyājjaghanyatvasāmānyādvā /",
    "GV05brupsb1u:164": " enamaśvaṃ paścātpṛṣṭato mahimānvajāyata,",
    "GV05brupsb1u:165": " tasyāpare samudre yoniḥ /",
    "GV05brupsb1u:166": " mahimā mahattvāt /",
    "GV05brupsb1u:167": " aśvasya hi vibhūtireṣā yatsauvarṇo rājataśca grahāvubhayataḥ sthāpyete /",
    "GV05brupsb1u:168": " tāvetau vai mahimānau mahimākhyau grahāvaśvamabhitaḥ sambabhūvaturuktalakṣaṇāveva sambhūtau /",
    "GV05brupsb1u:169": " itthamasāvaśvo mahatvayukta iti punarvacanaṃ stutyartham /",
    "GV05brupsb1u:170": " tathā ca hayo bhūtvetyādi stutyarthameva /",
    "GV05brupsb1u:171": " hayo hinotergatikarmaṇo viśiṣṭagatirityarthaḥ /",
    "GV05brupsb1u:172": " jātaviśeṣo vā /",
    "GV05brupsb1u:173": " devānavahad devatvamagamayatprajāpatitvāt /",
    "GV05brupsb1u:174": " devānāṃ vā voḍhābhavat /",
    "GV05brupsb1u:175": " natu nindaiva vāhanatvam /",
    "GV05brupsb1u:176": " naiṣa doṣaḥ,",
    "GV05brupsb1u:177": " vāhanatvaṃ svābhāvikamaśvasya /",
    "GV05brupsb1u:178": " svābhāvikatvāducchrāyaprāptirdevādisambandho 'śvasyeti stutirevaiṣā /",
    "GV05brupsb1u:179": " tathā vājyādayo jātiviśeṣāḥ /",
    "GV05brupsb1u:180": " vājī bhūtvā gandharvānavahadityanuṣaṅgaḥ /",
    "GV05brupsb1u:181": " tathārvā bhūtvāsurān /",
    "GV05brupsb1u:182": " aśvo bhūtvā manuṣyān /",
    "GV05brupsb1u:183": " samudra eveti paramātmā bandhubandhanaṃ badhyate 'sminniti /",
    "GV05brupsb1u:184": " samudro yoniḥ kāraṇamutpattiṃ prati /",
    "GV05brupsb1u:185": " evamasau śuddhayoniḥ śuddhasthitiriti stūyate /",
    "GV05brupsb1u:186": " apsu yonirvā aśvaḥ iti śruteḥ prasiddha eva vā samudro yoniḥ //2//",
    "GV05brupsb1u:187": " iti prathamādhyāye prathamamaśvamedhabrāhmaṇam //1//",
    "GV05brupsb1u:188": " athāgneraśvamedhopayogikasyotpattirucyate /",
    "GV05brupsb1u:189": " tadviṣayadarśanavivakṣayaivotpattiḥ stutyarthā /",
    "GV05brupsb1u:190": " START BrhUp 1,2.1",
    "GV05brupsb1u:191": " naiveha kiṃ canāgra āsīt /",
    "GV05brupsb1u:192": " mṛtyunaivedam āvṛtam āsīd aśanāyayā /",
    "GV05brupsb1u:193": " aśanāyā hi mṛtyuḥ /",
    "GV05brupsb1u:194": " tan mano 'kurutātmanvī syām iti /",
    "GV05brupsb1u:195": " so 'rcann acarat /",
    "GV05brupsb1u:196": " tasyārcata āpo 'jāyanta /",
    "GV05brupsb1u:197": " arcate vai me kam abhūd iti /",
    "GV05brupsb1u:198": " tad evārkyasyārkatvam /",
    "GV05brupsb1u:199": " kaṃ ha vā asmai bhavati ya evam etad arkyasyārkatvaṃ veda // BrhUp_1,2.1 //",
    "GV05brupsb1u:200": " BrhUpBh_1,2.1 naiveha kiñcanāgra āsīt /",
    "GV05brupsb1u:201": " iha saṃsāramaṇḍale kiñcana kiñcidapi nāmarūpapravibhaktaviśeṣaṃ naivāsīd na babhūva agre prāgutpattermanādeḥ /",
    "GV05brupsb1u:202": " kiṃ śūnyameva syāt“naiveha kiñcana“iti śruteḥ /",
    "GV05brupsb1u:203": " na kāryaṃ kāraṇaṃ vāsīt /",
    "GV05brupsb1u:204": " utpatteśca,",
    "GV05brupsb1u:205": " utpadyate hi ghaṭaḥ,",
    "GV05brupsb1u:206": " ataḥ prāgutpatterghaṭasya nāstitvam /",
    "GV05brupsb1u:207": " nanu kāraṇasya na nāstitvaṃ mṛtpiṇḍādidarśanāt /",
    "GV05brupsb1u:208": " yannopalabhyate tasyaiva nāstitā /",
    "GV05brupsb1u:209": " astu kāryasya na tu kāraṇasya,",
    "GV05brupsb1u:210": " upalampamānatvāt /",
    "GV05brupsb1u:211": " naḥ prāgutpatteḥ sarvānupalambhāt /",
    "GV05brupsb1u:212": " anupalabdhiścedabhāvahetuḥ sarvasya jagataḥ prāgutpatterna kāraṇaṃ kāryaṃ vopalabhyate /",
    "GV05brupsb1u:213": " tasmātsarvasyaivābhāvo 'stu /",
    "GV05brupsb1u:214": " naḥ“mṛtyunaivedamāvṛtamāsīt“iti śruteḥ /",
    "GV05brupsb1u:215": " yadi hi kiñcidapi nāsīd yenāvriyate yaccāvriyate tadā nāvakṣyat'mṛtyunaivedamāvṛtam'iti /",
    "GV05brupsb1u:216": " na hi bhavati gaganakusumacchanno vandhyāputra iti /",
    "GV05brupsb1u:217": " bravīti ca'mṛtyunaivedamāvṛtamāsīt'iti,",
    "GV05brupsb1u:218": " tasmādyenāvṛtaṃ kāraṇena,",
    "GV05brupsb1u:219": " yaccāvṛtaṃ kāryaṃ prāgutpattestadubhayamāsīt,",
    "GV05brupsb1u:220": " śruteḥ prāmāṇyādanumeyatvācca /",
    "GV05brupsb1u:221": " anumīyate ca prāgutpatteḥ kāryakāraṇayorastitvam;",
    "GV05brupsb1u:222": " kāryasya hi sato jāyamānasya kāraṇe satyutpattidarśanāt,",
    "GV05brupsb1u:223": " asati cādarśanāt /",
    "GV05brupsb1u:224": " jagato 'pi prāgutpatteḥ kāraṇāstitvamanumīyate ghaṭādikāraṇāstitvavat /",
    "GV05brupsb1u:225": " ghaṭādikāraṇasyāpyasattvameva,",
    "GV05brupsb1u:226": " anupamṛdya mṛtpiṇḍādikaṃ ghaṭādyanutpatteriti cet?",
    "GV05brupsb1u:227": " na;mṛdādeḥ kāraṇatvāt /",
    "GV05brupsb1u:228": " mṛtsuvarṇādi hi tatra kāraṇaṃ ghaṭarucakādeḥ,",
    "GV05brupsb1u:229": " na piṇḍākāraviśeṣaḥ,",
    "GV05brupsb1u:230": " tadabhāve bhāvāt /",
    "GV05brupsb1u:231": " asatyapi piṇḍākāraviśeṣe mṛtsuvarṇādikāraṇadravyamātrādeva ghaṭarucakādikāryotpattirdṛśyate /",
    "GV05brupsb1u:232": " tasmānna piṇḍākāraviśeṣe ghaṭarucakādikāraṇam /",
    "GV05brupsb1u:233": " asati tu mṛtsuvarṇādidravye ghaṭarucakādirna jāyata iti mṛtsuvarṇādidravyameva kāraṇam,",
    "GV05brupsb1u:234": " na tu piṇḍākāraviśeṣaḥ /",
    "GV05brupsb1u:235": " sarvaṃ hi kāraṇaṃ kāryamutpādayatpūrvotpannasyātmakāryasya tirodhānaṃ kurvatkāryāntaramutpādayati,",
    "GV05brupsb1u:236": " ekasminkāraṇe yugapadanekakāryavirodhāt /",
    "GV05brupsb1u:237": " na ca pūrvakāryopamamarde kāraṇasya svātmopamarde bhavati /",
    "GV05brupsb1u:238": " tasmātpiṇḍādyupamarde kāryotpattidarśanamahetuḥ prāgutpatteḥ kāraṇāsattveḥ /",
    "GV05brupsb1u:239": " piṇḍādivyatirekeṇa mṛdāderasattvādayuktamiti cet-piṇḍādipūrvakāryopamarde mṛdādikāraṇaṃ nopamṛdyate,",
    "GV05brupsb1u:240": " ghaṭādikāryāntare 'pyanuvartate ityetadayuktam;",
    "GV05brupsb1u:241": " piṇḍaghaṭādivyatirekeṇa mṛdādikāraṇasyānupalambhāditi cet?",
    "GV05brupsb1u:242": " na, mṛdādikāraṇānāṃ ghaṭādyutpattau piṇḍādinivṛttāvanuvṛttidarśanāt /",
    "GV05brupsb1u:243": " sādṛśyādanvayadarśanaṃ na kāraṇānuvṛtteriti cenna,",
    "GV05brupsb1u:244": " piṇḍādigatānāṃ mṛdādyavayavānāmeva ghaṭādau pratyakṣatve 'numānābhāsātsādṛśyādikalpanānupapatteḥ /",
    "GV05brupsb1u:245": " na ca pratyakṣānumānayorviruddhāvyabhicāritā,",
    "GV05brupsb1u:246": " pratyakṣapūrvakatvādanumānasya sarvatraivānāśvāsaprasaṅgāt /",
    "GV05brupsb1u:247": " yadi ca kṣaṇikaṃ sarvaṃ tadevedamiti gamyamānaṃ tadbuddherapyanyatadbuddhyapekṣatve",
    "GV05brupsb1u:248": " tasyā apyanyatadbuddhyapekṣatvamityanavasthāyāṃ tatsadṛśamidamityasyā api buddhermṛpātvātsarvatrānāśvāsataiva /",
    "GV05brupsb1u:249": " tadidambuddhyorapi kartrabhāve sambandhānupapattiḥ /",
    "GV05brupsb1u:250": " sādṛśyāttatsambandha iti cenna,",
    "GV05brupsb1u:251": " tadidambuddhyoritaretaraviṣayatvānupapatteḥ /",
    "GV05brupsb1u:252": " asati cetaretaraviṣayatve sādṛśyagrahaṇānupapattiḥ /",
    "GV05brupsb1u:253": " asatyeva sādṛśye tadbuddhiriti cenna,",
    "GV05brupsb1u:254": " tadidambuddhyorapi sādṛśyabuddhivadasadviṣayatvaprasaṅgāt /",
    "GV05brupsb1u:255": " asadviṣayatvameva sarvabuddhīnāmastviti cenna,",
    "GV05brupsb1u:256": " buddhibuddherapyasadviṣayatvaprasaṅgāt /",
    "GV05brupsb1u:257": " tadapyastviti cenna,",
    "GV05brupsb1u:258": " sarvabuddhīnāṃ mṛṣātve 'satyabuddhyanupapatteḥ /",
    "GV05brupsb1u:259": " tasmādasadetatsādṛśyāttadbuddhiriti /",
    "GV05brupsb1u:260": " ataḥ siddhaḥ prākkāryotpatteḥ kāraṇasadbhāvaḥ /",
    "GV05brupsb1u:261": " kāryasya cābhivyaktiliṅgatvāt /",
    "GV05brupsb1u:262": " kāryasya ca sadbhāvaḥ prāgutpatteḥ siddhaḥ /",
    "GV05brupsb1u:263": " kathamabhivyaktiliṅgatvādabhivyaktiliṅgamasyeti /",
    "GV05brupsb1u:264": " abhivyaktiḥ sākṣādvijñānālambanatvaprāptiḥ /",
    "GV05brupsb1u:265": " yadvi loke prāvṛtaṃ tama ādinā ghaṭādivastu tadālokādinā prāvaraṇatiraskāreṇa vijñānaviṣayatvaṃ prāpnuvatprāksadbhāvaṃ na vyabhicarati /",
    "GV05brupsb1u:266": " tathedamapi jagatprāgutpatterityavagacchāmaḥ /",
    "GV05brupsb1u:267": " na hyavidyamāno ghaṭa udite 'pyāditye upalabhyate /",
    "GV05brupsb1u:268": " na te 'vidyamānatvābhāvādupalabhyetaiveti cet /",
    "GV05brupsb1u:269": " na hi tava ghaṭādikāryaṃ kadācidapyavidyamānamityudite āditye upalabhyetaiva mṛtpiṇḍe 'sannihite tamādyāvaraṇe cāsati vidyamānatvāditi cet?",
    "GV05brupsb1u:270": " na, dvividhatvādāvaraṇasya /",
    "GV05brupsb1u:271": " ghaṭādikāryasya dvividhaṃ hyāvaraṇaṃ mṛdādāravibhaktasya tamaḥkuḍyādi prāṅmṛdo 'bhivyaktermṛdādyavayavānāṃ piṇḍādikāryāntararūpeṇa saṃsthānam",
    "GV05brupsb1u:272": " tasmātprāgutpattervidyamānasyaiva ghaṭādikāryasya āvṛtatvādanupalabdhiḥ /",
    "GV05brupsb1u:273": " naṣṭotpannabhāvābhāvaśabdapratyayabhedastu abhivyāktatirobhāvayordvividhatvāpekṣaḥ /",
    "GV05brupsb1u:274": " piṇḍakapālāderāvaraṇavailakṣaṇyādayuktamiti cet?",
    "GV05brupsb1u:275": " tamaḥkuḍyādi hi ghaṭādyāvaraṇaṃ ghaṭādibhinnadeśaṃ dṛṣṭaṃ na tathā ghaṭādibhinnadeśe dṛṣṭe piṇḍakapāle /",
    "GV05brupsb1u:276": " tasmāt piṇḍakapālasaṃsthānayorvidyamānasyaiva ghaṭasyāvṛtatvād anupalabdhirityayuktam āvaraṇadharmavailakṣaṇyāditi cet?",
    "GV05brupsb1u:277": " na kṣīrodakādeḥ kṣīrādyāvaraṇenaikadeśatvadarśanāt /",
    "GV05brupsb1u:278": " ghaṭādikārye kapālacūrṇādyavayavānāmantarbhāvādanāvaraṇatvamiti cenna,",
    "GV05brupsb1u:279": " vibhaktānāṃ kāryāntaratvādāvaraṇatvopapatteḥ /",
    "GV05brupsb1u:280": " āvaraṇābhāva eva yatnaḥ kartavya iti cet?",
    "GV05brupsb1u:281": " piṇḍakapālāvasthayorvidyamānameva ghaṭādikāryamāvṛtatvānnobhalabhyata iti ced ghaṭādikāryārthinā tadāvaraṇavināśa eva yatnaḥ kartavyo na ghaṭādyutpattau?",
    "GV05brupsb1u:282": " na caitadasti,",
    "GV05brupsb1u:283": " tasmādayuktaṃ vidyamānasyaivāvṛtatvādanupalabdhiriti cet?",
    "GV05brupsb1u:284": " na aniyamāt /",
    "GV05brupsb1u:285": " na hi vināśamātraprayatnādeva ghaṭādyabhivyaktirniyatā /",
    "GV05brupsb1u:286": " tamādyāvṛte ghaṭādau pradīpādyutpattau prayatnadarśanāt /",
    "GV05brupsb1u:287": " so 'pi tamonāśāyaiveti cet?",
    "GV05brupsb1u:288": " dīpādyutpattāvapi yaḥ prayatnaḥ so 'pi tamastiraskaraṇāya tasminnaṣṭe ghaṭaḥ svayamevopalabhyate /",
    "GV05brupsb1u:289": " na hi kiñcidādhīyate iti cet?",
    "GV05brupsb1u:290": " na, prakāśavato ghaṭasyopalabhyamānatvāt /",
    "GV05brupsb1u:291": " yathā prakāśaviśiṣṭo ghaṭa upalabhyate na tathā prākpradīpakaraṇāt /",
    "GV05brupsb1u:292": " tasmānna tamastiraskārāyaiva pradīpakaraṇaṃ kiṃ tarhi?",
    "GV05brupsb1u:293": " prakāśavattvaya /",
    "GV05brupsb1u:294": " prakāśavattvenaivopalabhyamānatvāt /",
    "GV05brupsb1u:295": " kvacidāvaraṇavināśe 'pi yatnaḥ syāt,",
    "GV05brupsb1u:296": " yathā kuḍyādivināśe /",
    "GV05brupsb1u:297": " tasmānna niyamo 'styabhivyaktarthināvaraṇavināśa eva yatnaḥ kārya iti /",
    "GV05brupsb1u:298": " niyamātmarthavattvācca /",
    "GV05brupsb1u:299": " kāraṇe vartamānaṃ kāryaṃ kāryāntarāṇāmāvaraṇamityavocāma /",
    "GV05brupsb1u:300": " tatra yadi pūrvābhivyaktasya kāryasyapiṇḍasyavyavahitasya vā kapālasya vināśa eva yatnaḥ kriyeta,",
    "GV05brupsb1u:301": " tadā vidalacūrṇādyapi kāryaṃ jāyeta /",
    "GV05brupsb1u:302": " tenāpyāvṛto ghaṭo nopalabhyata iti punaḥ prayatnāntarapekṣaiva /",
    "GV05brupsb1u:303": " tasmād ghaṭādyabhivyaktyarthino niyata eva kārakavyāpāror'thavān /",
    "GV05brupsb1u:304": " tasmātprāgutpatterapi tadeva kāryam /",
    "GV05brupsb1u:305": " atitānāgatapratyayabhedācca /",
    "GV05brupsb1u:306": " atīto ghaṭo 'nāgato ghaṭa ityetayośca pratyayorvartamānaghaṭapratyayavanna nirviṣayatvaṃ yuktam;",
    "GV05brupsb1u:307": " anāgatārthipravṛtteśca /",
    "GV05brupsb1u:308": " na hyasatyarthitayā pravṛttirloke dṛṣṭā /",
    "GV05brupsb1u:309": " yogināṃ cātītānāgatajñānasya satyatvāt /",
    "GV05brupsb1u:310": " asaṃścedbhaviṣyadghaṭa aiśvarambhaviṣyadghaṭaviṣayaṃ pratyakṣajñānaṃ mithyā syāt na ca pratyakṣamupacaryate /",
    "GV05brupsb1u:311": " ghaṭasadbhāvehyanumānamavocāma /",
    "GV05brupsb1u:312": " vipratiṣedhācca /",
    "GV05brupsb1u:313": " yadi ghaṭo bhaviṣyatīti kulālādiṣu vyāpriyamāṇeṣu ghaṭārthaṃ pramāṇena niścitaṃ yena ca kālena ghaṭasya sambandho bhaviṣyatītyucyate,",
    "GV05brupsb1u:314": " tasminneva kāle ghaṭo 'sanniti vipratiṣiddhamabhidhīyate /",
    "GV05brupsb1u:315": " bhaviṣyanaghaṭo 'sanniti,",
    "GV05brupsb1u:316": " na bhaviṣyatītyarthaḥ /",
    "GV05brupsb1u:317": " ayaṃ ghaṭo na vartata iti yadvat /",
    "GV05brupsb1u:318": " atha prāgutpatterghaṭo 'sannityucyeta,",
    "GV05brupsb1u:319": " ghaṭārtha pravṛtteṣu kulālādiṣu tatra yathā vyāpārarūpeṇa vartamānāstāvatkulālādayaḥ,",
    "GV05brupsb1u:320": " tathā ghaṭo na vartata ityasacchabdasyārthaścenna virudhyate /",
    "GV05brupsb1u:321": " kasmāt? svena hi bhaviṣyadrūpeṇa ghaṭo vartate /",
    "GV05brupsb1u:322": " na hi piṇḍasya vartamānatā kapālasya vā ghaṭasya bhavati /",
    "GV05brupsb1u:323": " na ca tayorbhaviṣyattā ghaṭasya /",
    "GV05brupsb1u:324": " tasmātkulālādivyāpāravartamānatāyāṃ prāgutpatterghaṭo 'sanniti na virudhyate /",
    "GV05brupsb1u:325": " yadi ghaṭasya yatsvaṃ bhaviṣyattākāryarūpaṃ tatpratipidhyeta,",
    "GV05brupsb1u:326": " tatpratipedhe virodhaḥ syāt /",
    "GV05brupsb1u:327": " na tu tadbhavānpratiṣedhati /",
    "GV05brupsb1u:328": " na ca sarveṣāṃ kriyāvatāṃ kārakāṇāmekaiva vartamānatā bhaviṣyattvaṃ vā /",
    "GV05brupsb1u:329": " api ca caturvidhānāmabhāvānāṃ ghaṭasyetaretarābhāvo ghaṭādanyo dṛṣṭo yathā ghaṭābhāvaḥ paṭādireva na ghaṭasvarūpameva /",
    "GV05brupsb1u:330": " na ca ghaṭābhāvaḥ sanpaṭo 'bhāvātmakaḥ, kiṃ tarhi?",
    "GV05brupsb1u:331": " bhāvarūpa eva /",
    "GV05brupsb1u:332": " evaṃ ghaṭasya prākpradhvaṃsātyantābhāvanāmapi ghaṭādanyatvaṃ syāt /",
    "GV05brupsb1u:333": " ghaṭena vyapadiśyamānatvād ghaṭasyetaretarābhāvavat /",
    "GV05brupsb1u:334": " tathaiva bhāvātmakatābhāvānām /",
    "GV05brupsb1u:335": " evaṃ ca sati ghaṭasya prāgabhāva iti na ghaṭasvarūpameva prāgutpatternāsti /",
    "GV05brupsb1u:336": " atha ghaṭasya prāgabhāva iti ghaṭasya yatsvarūpaṃ tadevocyeta ghaṭasyetivyapadeśānupapattiḥ /",
    "GV05brupsb1u:337": " atha kalpayitvā vyapadiśyeta śilāputrakasya śarīramiti yadvat,",
    "GV05brupsb1u:338": " tathāpi ghaṭasya prāgabhāva iti kalpitasyaivābhāvasya ghaṭena vyapadeśo na ghaṭasvarūpasyaiva /",
    "GV05brupsb1u:339": " athārthāntaraṃ ghaṭād ghaṭasyābhāva iti,",
    "GV05brupsb1u:340": " uktottarametat /",
    "GV05brupsb1u:341": " kiñcānyatprāgutpatteḥ śaśaviṣāṇavadabhāvabhūtasya ghaṭasya svakāraṇasattāsambandhānupapattiḥ,",
    "GV05brupsb1u:342": " dviniṣṭhatvātsambandhasya ayutasiddhānāmadoṣa iti cenna,",
    "GV05brupsb1u:343": " bhāvābhāvayorayutasiddhatvānupapatteḥ /",
    "GV05brupsb1u:344": " bhāvābhūtayorhi yutasiddhatāyutasiddhatā vā syānna tu bhāvābhāvayorabhāvayorvā /",
    "GV05brupsb1u:345": " tasmātsadeva kāryaṃ prāgutpatteriti siddham /",
    "GV05brupsb1u:346": " kiṃllakṣaṇena mṛtyunāvṛtamityata āha-aśanāyayā aśitumicchā aśanāyā saiva?",
    "GV05brupsb1u:347": " mṛtyorlakṣaṇaṃ tayā lakṣitena mṛtyunāśanāyayā /",
    "GV05brupsb1u:348": " kathamaśanāyā mṛtyuḥ?",
    "GV05brupsb1u:349": " ityucyate-- aśanāyā hi mṛtyuḥ /",
    "GV05brupsb1u:350": " hiśabdena prasiddhaṃ hetumavadyotayati /",
    "GV05brupsb1u:351": " yo hyaśitumicchati so 'śanāyānantarameva hanti jantūn,",
    "GV05brupsb1u:352": " tenāsāvaśanāyayā lakṣyate mṛtyurityaśanāyā hītyāha /",
    "GV05brupsb1u:353": " buddhyātmano 'śanāyā dharma iti sa eṣa buddhyavastho hiraṇyagarbho mṛtyurityucyate /",
    "GV05brupsb1u:354": " tena mṛtyunedaṃ kāryamāvṛtamāsīt /",
    "GV05brupsb1u:355": " yathā piṇḍāvasthayā mṛdā ghaṇṭādaya āvṛtāḥ syuriti tadvat /",
    "GV05brupsb1u:356": " tanmano 'kuruta /",
    "GV05brupsb1u:357": " taditi manaso nirdeśaḥ /",
    "GV05brupsb1u:358": " sa prakṛto mṛtyurvakṣyamāṇakāryasisṛkṣayā tatkāryālocanakṣamaṃ manaḥśabdavācyaṃ saṃkalpādilakṣaṇamantaḥkaraṇamakuruta kṛtavān /",
    "GV05brupsb1u:359": " kenābhiprāyeṇa mano 'karot?",
    "GV05brupsb1u:360": " ityucyate-ātmanvī ātmavān syāṃ bhaveyam /",
    "GV05brupsb1u:361": " ahamanenātmanā manasā manasvī syāmityabhiprāyaḥ /",
    "GV05brupsb1u:362": " sa prajāpatirabhivyaktena manasā samanaskaḥ sannarcannarcayanpūjayan ātmānameva kṛtārtho 'smītyacaraccaraṇamakarot /",
    "GV05brupsb1u:363": " tasya prajāpaterarcataḥ pūjayata āpo rasātmikāḥ pūjāṅgabhūtā ajāyantotpannāḥ /",
    "GV05brupsb1u:364": " atrākāśaprabhṛtīnāṃ trayāṇāmutpattyanantaramiti vaktavyam,",
    "GV05brupsb1u:365": " śrutyantarasāmarthyādvikalpāsambhavācca sṛṣṭikramasya /",
    "GV05brupsb1u:366": " arcate pūjāṃ kurvate vai me mahyaṃ kamudakamabhūdityevamamanyata yasmānmṛtyuḥ,",
    "GV05brupsb1u:367": " tadeva tasmādeva hetorarkasya agneraśvamedhakratvaupayogikasyārkatvam arkatve heturityarthaḥ /",
    "GV05brupsb1u:368": " agnerarkanāmanirvacanametet /",
    "GV05brupsb1u:369": " arcanātsukhahetupūjākaraṇād apsambandhācca agneretadgauṇaṃ nāmārka iti /",
    "GV05brupsb1u:370": " ya evaṃ yathoktamarkasyārkatvaṃ veda jānāti kamudakaṃ sukhaṃ vā nāmasāmānyāt /",
    "GV05brupsb1u:371": " ha vā ityavatāraṇārthau /",
    "GV05brupsb1u:372": " bhavatyeveti /",
    "GV05brupsb1u:373": " asmai evaṃvide evaṃvidarthaṃ bhavati //1//",
    "GV05brupsb1u:374": " kaḥ punarasāvarkaḥ? ityucyate-",
    "GV05brupsb1u:375": " START BrhUp 1,2.2",
    "GV05brupsb1u:376": " āpo vā arkaḥ /",
    "GV05brupsb1u:377": " tad yad apāṃ śara āsīt tat samahanyata /",
    "GV05brupsb1u:378": " sā pṛthivy abhavat /",
    "GV05brupsb1u:379": " tasyām aśrāmyat /",
    "GV05brupsb1u:380": " tasya śrāntasya taptasya tejoraso niravartatāgniḥ // BrhUp_1,2.2 //",
    "GV05brupsb1u:381": " BrhUpBh_1,2.2 āpo vai yā arcanāṅgabhūtāstā evārko 'gnerarkasya hetutvāt /",
    "GV05brupsb1u:382": " apsu cāgniḥ pratiṣiṭhita iti /",
    "GV05brupsb1u:383": " na punaḥ sākṣādevārkastāḥ,",
    "GV05brupsb1u:384": " tāsāmaprakaraṇāt,",
    "GV05brupsb1u:385": " agneśca prakaraṇam /",
    "GV05brupsb1u:386": " vakṣyati ca'ayamagnirarkaḥ'(bṛha.u.1 / 2 / 7) iti /",
    "GV05brupsb1u:387": " tattatra yadapāṃ śara iva śaro dadhna iva maṇḍabhūtamāsīttatsamahanyata saṅgātamāpadyata tejasā bāhyāntaḥpacyamānam /",
    "GV05brupsb1u:388": " liṅgavyatyayena vā yo 'ṣāṃ śaraḥ samahanyateti /",
    "GV05brupsb1u:389": " sā pṛthivyabhavatsa saṃghāto yeyaṃ pṛthivī sābhavat /",
    "GV05brupsb1u:390": " tābhyo 'dbhayo aṇḍamabhinirvṛttamityarthaḥ /",
    "GV05brupsb1u:391": " tasyāṃ pṛthivyāmutpāditāyāṃ sa mṛtyu prajāpatiraśrāmyacchramayukto babhūva /",
    "GV05brupsb1u:392": " sarvo hi lokaḥ kārya kṛtvā śrāmyati /",
    "GV05brupsb1u:393": " prajāpataścatanmahatkāryaṃ yatpṛthivīsargaḥ /",
    "GV05brupsb1u:394": " kiṃ tasya śrāntasya?",
    "GV05brupsb1u:395": " ityucyate tasya śrāntasya taptasya khinnasya tejorasasteja eva rasastejoraso rasaḥ sāro niravartata prajāpatiśarīrānniṣkrānta ityarthaḥ /",
    "GV05brupsb1u:396": " ko 'sau niṣkrānta? agniḥ /",
    "GV05brupsb1u:397": " so 'ṇḍasyāntarvirāṭ prajāpatiḥ prathamajaḥ kāryakaraṇasaṃghātavān jātaḥ /",
    "GV05brupsb1u:398": " sa vai śarīri prathamaḥ iti smaraṇāt //2//",
    "GV05brupsb1u:399": " START BrhUp 1,2.3",
    "GV05brupsb1u:400": " sa tredhātmānaṃ vyakurutādityaṃ tṛtīyaṃ vāyuṃ tṛtīyam /",
    "GV05brupsb1u:401": " sa eṣa prāṇas tredhāvihitaḥ /",
    "GV05brupsb1u:402": " tasya prācī dik śiro 'sau cāsau cermau /",
    "GV05brupsb1u:403": " athāsya pratīcī dik puccham asau cāsau ca sakthyau /",
    "GV05brupsb1u:404": " dakṣiṇā codīcī ca pārśve /",
    "GV05brupsb1u:405": " dyauḥ pṛṣṭham antarikṣam udaram iyam uraḥ /",
    "GV05brupsb1u:406": " sa eṣo 'psu pratiṣṭhitaḥ /",
    "GV05brupsb1u:407": " yatra kva caiti tad eva pratitiṣṭhaty evaṃ vidvān // BrhUp_1,2.3 //",
    "GV05brupsb1u:408": " BrhUpBh_1,2.3 sa ca jātaḥ prajāpatistredhā triprakāramātmānaṃ svayameva kāryakaraṇasaṃghātaṃ vyakuruta vyabhajadityetat /",
    "GV05brupsb1u:409": " kathaṃ tredhā?",
    "GV05brupsb1u:410": " ityāha ādityaṃ tṛtīyamagnivāyvapekṣayā trayāṇāṃ pūraṇam akurutetyanuvartate /",
    "GV05brupsb1u:411": " tathāgnyādityāpekṣayā vāyuṃ tṛtīyam /",
    "GV05brupsb1u:412": " tathā vāyvādityāpekṣayāgniṃ tṛtīyamiti draṣṭavyam /",
    "GV05brupsb1u:413": " sāmarthyasya tulyatvāttrayāṇāṃ saṃkhyāpūraṇatve /",
    "GV05brupsb1u:414": " sa eṣa prāṇaḥ sarvabhūtānāmātmāpy agnivāyvādityarūpeṇa viśeṣataḥ svenaiva mṛtyvātmanā tredhā vihito vibhakto na virāṭ svarūpopamardanena /",
    "GV05brupsb1u:415": " tasyāsya prathamajasyāgneraśvamedhopayogikasyārkasya virājaścityātmakasya aśvasyeva darśanamucyate /",
    "GV05brupsb1u:416": " sarvā hi pūrvoktotpattirasya stutyarthetyavocāmaitthamasau śuddhajanmeti /",
    "GV05brupsb1u:417": " tasya prācī dikśiro viśiṣṭatvasāmānyāt /",
    "GV05brupsb1u:418": " asau cāsau caiśānyāgneyyau īrmau bāhū /",
    "GV05brupsb1u:419": " īrayatergatikarmaṇaḥ /",
    "GV05brupsb1u:420": " athāsyāgneḥ pratīcī dikpucchaṃ jaghanyobhāgaḥ,",
    "GV05brupsb1u:421": " prāṅmukhasya pratyagdiksambandhād /",
    "GV05brupsb1u:422": " asau cāsau ca vāyavyanairṛtyau sakthyausakthinī pṛṣṭhakoṇatvasāmānyāt /",
    "GV05brupsb1u:423": " dakṣiṇā codīcī ca pārśe ubhayadiksambandhasāmānyāt /",
    "GV05brupsb1u:424": " dyauḥ pṛṣṭhamantarikṣamudaramiti pūrvavat /",
    "GV05brupsb1u:425": " iyamuraḥ adhobhāgasāmānyāt /",
    "GV05brupsb1u:426": " sa eṣo 'gni prajāpatirūpo lokādyātmako 'gnirapsu pratiṣṭhitaḥ“evamime lokā apsvantaḥ“iti śruteḥ /",
    "GV05brupsb1u:427": " yatra kka ca yasminkasmiṃścideti gacchati tadeva tatraiva pratitiṣṭhati sthitiṃ labhate /",
    "GV05brupsb1u:428": " ko 'sau? evaṃ yathoktamapsu pratiṣṭhitatvamagnevidvānvijānan guṇaphalametat //3//",
    "GV05brupsb1u:429": " yo 'sau mṛtyuḥ so 'bādikrameṇātmanātmānam aṇḍasyāntaḥ kāryakaraṇasaṃghātavantaṃ virājamagnimasṛjata,",
    "GV05brupsb1u:430": " tredhā cātmānamakurutetyuktam /",
    "GV05brupsb1u:431": " sa kiṃvyāpāraḥ sannasṛjata? ityucyate-",
    "GV05brupsb1u:432": " START BrhUp 1,2.4",
    "GV05brupsb1u:433": " so 'kāmayata -- dvitīyo ma ātmā jāyeteti /",
    "GV05brupsb1u:434": " sa manasā vācaṃ mithunaṃ samabhavad aśanāyā mṛtyuḥ /",
    "GV05brupsb1u:435": " tad yad reta āsīt sa saṃvatsaro 'bhavat /",
    "GV05brupsb1u:436": " na ha purā tataḥ saṃvatsara āsa /",
    "GV05brupsb1u:437": " tam etāvantaṃ kālam abibhar yāvānt saṃvatsaraḥ /",
    "GV05brupsb1u:438": " tam etāvataḥ kālasya parastād asṛjata /",
    "GV05brupsb1u:439": " taṃ jātam abhivyādadāt /",
    "GV05brupsb1u:440": " sa bhāṇ akarot /",
    "GV05brupsb1u:441": " saiva vāg abhavat // BrhUp_1,2.4 //",
    "GV05brupsb1u:442": " BrhUpBh_1,2.4 sa mṛtyurakāmayata kāmitavān /",
    "GV05brupsb1u:443": " kim? dvitīyo me mamātmā śarīraṃ yenāhaṃ śarīrī syāṃ sa jāyetotpadyeta ityevametadakāmayata /",
    "GV05brupsb1u:444": " sa evaṃ kāmayitvā manasā pūrvotpannena vācaṃ lakṣaṇāṃ mithunaṃ dvandvabhāvaṃ samabhavatsambhavanaṃ kṛtavānmanasā trayīmālocitavān /",
    "GV05brupsb1u:445": " trayīvihitaṃ sṛṣṭikramaṃ manasānvālocayadityarthaḥ /",
    "GV05brupsb1u:446": " ko 'sau? aśanāyayā lakṣito mṛtyuḥ /",
    "GV05brupsb1u:447": " aśanāyā mṛtyurityuktam /",
    "GV05brupsb1u:448": " tameva parāmṛśatyanyatra prasaṅgo mā bhūditi /",
    "GV05brupsb1u:449": " tadyadreta āsīt-tattatra mithune yadreta āsīt,",
    "GV05brupsb1u:450": " prathamaśarīriṇaḥ prajāpaterutpattau kāraṇaṃ reto bījaṃ jñānakarmarūpam,",
    "GV05brupsb1u:451": " trayyālocanāyāṃ yaddṛṣṭavānāsījjanmāntarakṛtam;",
    "GV05brupsb1u:452": " tadbhāvabhāvito 'paḥ sṛṣṭvā tena retasā bījenāpsvanupraviśya aṇḍarūpeṇa garbhībhūtaḥ sa saṃvatsaro 'bhavat,",
    "GV05brupsb1u:453": " saṃvatsarakālanirmātā saṃvatsaraḥ prajāpatirabhavat /",
    "GV05brupsb1u:454": " na ha, purā pūrvam,",
    "GV05brupsb1u:455": " tatastasmātsaṃvatsarakālanirmātuḥ prajāpateḥ,",
    "GV05brupsb1u:456": " saṃvatsaraḥ kālo nāma nāsa na babhūva ha /",
    "GV05brupsb1u:457": " taṃ saṃvatsarakālanirmātāramantargarbhaprajāpatim,",
    "GV05brupsb1u:458": " yāvāniha prasiddhaḥ kāla etāvantametāvatsaṃvatsaraparimāṇaṃ kālamabibhaḥ bhṛtavānmṛtyuḥ /",
    "GV05brupsb1u:459": " yāvānsaṃvatsara iha prasiddhaḥ,",
    "GV05brupsb1u:460": " tataḥ parastātkiṃ kṛtavān?",
    "GV05brupsb1u:461": " tametāvataḥ kālasya saṃvatsaramātrasya parastād ūrdhvamasṛjata sṛṣṭavān,",
    "GV05brupsb1u:462": " aṇḍamabhinadityarthaḥ tamevaṃ kumāraṃ jātamagniṃ prathamaśarīriṇam,",
    "GV05brupsb1u:463": " aśanāyavattvānmṛtyurabhivyādadānmukhavidāraṇaṃ kṛtavānattum;",
    "GV05brupsb1u:464": " sa ca kumāro bhītaḥ svābhāvikyāvidyayā yukto bhāṇityevaṃ śabdamakarot /",
    "GV05brupsb1u:465": " saiva vāgabhavat,",
    "GV05brupsb1u:466": " vāk-śabdo 'bhavat //4//",
    "GV05brupsb1u:467": " START BrhUp 1,2.5",
    "GV05brupsb1u:468": " sa aikṣata yadi vā imam abhimaṃsye kanīyo 'nnaṃ kariṣya iti /",
    "GV05brupsb1u:469": " sa tayā vācā tenātmanedaṃ sarvam asṛjata yad idaṃ kiñca -- ṛco yajūṃṣi sāmāni chandāṃsi yajñān prajāṃ paśūn /",
    "GV05brupsb1u:470": " sa yad-yad evāsṛjata tattad attum adhriyata /",
    "GV05brupsb1u:471": " sarvaṃ vā attīti tad aditer adititvam /",
    "GV05brupsb1u:472": " sarvasyāttā bhavati sarvam asyānnaṃ bhavati ya evam etad aditer adititvaṃ veda // BrhUp_1,2.5 //",
    "GV05brupsb1u:473": " BrhUpBh_1,2.5 sa aikṣata-sa evaṃ bhītaṃ kṛtaravaṃ kumāraṃ dṛṣṭvā mṛtyuraikṣatekṣitavān",
    "GV05brupsb1u:474": " aśanāyāvānapi-yadā kadācidvā imaṃ kumāramapimaṃsye-abhipūrvomanyatirhiṃsārthaḥ-hiṃsiṣya ityarthaḥ;",
    "GV05brupsb1u:475": " kanīyo 'nnaṃ kariṣye kanīyo 'lpamannaṃ kariṣya iti /",
    "GV05brupsb1u:476": " evamīkṣitvā tadbhakṣaṇādupararāma bahu hyannaṃ kartavyaṃ dīrghakālabhakṣaṇāya naḥ kanīyaḥ /",
    "GV05brupsb1u:477": " tadbhakṣaṇe hi kanīyo 'nnaṃ syādbījabhakṣaṇa iva sasyābhāvaḥ /",
    "GV05brupsb1u:478": " sa evamprayojanamannabāhulyamālocya tayyaiva trayyā vācā pūrvoktayā tenaiva cātmanā",
    "GV05brupsb1u:479": " manasā mithunībhāvamālocanamupagamyopagamyedaṃ sarvaṃ sthāvaraṃ jaṅgamaṃ cāsṛjata",
    "GV05brupsb1u:480": " yadidaṃ kiñcayatkiñcedam /",
    "GV05brupsb1u:481": " kiṃ tat? ṛco yajūṃṣi sāmāni chandāṃsi ca saptagāyatryādīdīni stotraśastrādikarmāṅgabhūtāṃstrividhān",
    "GV05brupsb1u:482": " mantrāngāyatryādicchandoviśiṣṭān yajñāṃśca tatsādhyānprajāstatkartrīḥ paśūṃśca grāmyānāraṇyānkarmasādhanabhūtān /",
    "GV05brupsb1u:483": " nanu trayyā mithunībhūtayāsṛjatetyuktam,",
    "GV05brupsb1u:484": " ṛgādīneha kathamasṛjateti?",
    "GV05brupsb1u:485": " naiṣa doṣaḥ,",
    "GV05brupsb1u:486": " manasastvavyakto 'yaṃ mithunībhāvastrayyā,",
    "GV05brupsb1u:487": " bāhyastu ṛgādīnāṃ vidyamānānāmeva karmasu viniyogabhāvena vyaktībhāvaḥ sarga iti /",
    "GV05brupsb1u:488": " sa prajāpatirevamannavṛddhiṃ buddhvā yadyadeva kriyāsādhanaṃ phalaṃ vā kiñcidasṛjata tattadattuṃ bhakṣayitumadhriyata dhṛtavānmanaḥ /",
    "GV05brupsb1u:489": " sarvaṃ kṛtsnaṃ vai yasmādattīti tattasmādaditeraditināmno mṛtyoradititvaṃ prasiddham /",
    "GV05brupsb1u:490": " tathā ca mantraḥ-“aditirdyairaditirantarikṣamaditirmātā sa pitā“(yajuḥ.saṃ.25 / 23) ityādiḥ /",
    "GV05brupsb1u:491": " sarvasyaitasya jagato 'nnabhūtasyāttā sarvātmanaivabhavatyanyathā virodhāt /",
    "GV05brupsb1u:492": " na hi kaścitsarvasyaiko 'ttā dṛśyatetasmātsarvātmā bhavatītyarthaḥ /",
    "GV05brupsb1u:493": " sarvamasyānnaṃ bhavati;",
    "GV05brupsb1u:494": " ata eva sarvātmano hyattuḥ sarvamannaṃ bhavatītyupapadyate /",
    "GV05brupsb1u:495": " ya evametadyathoktamaditermṛtyoḥ prajāpateḥ sarvasya adanādadititvaṃ veda tasyaitat phalam //5//",
    "GV05brupsb1u:496": " START BrhUp 1,2.6",
    "GV05brupsb1u:497": " so 'kāmayata -- bhūyasā yajñena bhūyo yajeyeti /",
    "GV05brupsb1u:498": " so 'śrāmyat /",
    "GV05brupsb1u:499": " sa tapo 'tapyata /",
    "GV05brupsb1u:500": " tasya śrāntasya taptasya yaśo vīryam udakrāmat /",
    "GV05brupsb1u:501": " prāṇā vai yaśo vīryam /",
    "GV05brupsb1u:502": " tat prāṇeṣūtkrānteṣu śarīraṃ śvayitum adhriyata /",
    "GV05brupsb1u:503": " tasya śarīra eva mana āsīt // BrhUp_1,2.6 //",
    "GV05brupsb1u:504": " BrhUpBh_1,2.6 so 'kāmayatetyaśvāśvamedhayornirvacanārthamidamāha- bhūyasā mahatā yajñena bhūyaḥ punarapi yajñeyeti /",
    "GV05brupsb1u:505": " janmāntarakaraṇāpekṣayā bhūyaḥ- śabdaḥ /",
    "GV05brupsb1u:506": " sa prajāpatiḥ janmāntare 'śvamedhenāyajata /",
    "GV05brupsb1u:507": " sa tadbhāvabhāvita eva kalpādau vyāvartata /",
    "GV05brupsb1u:508": " so 'śvamedhakriyākārakaphalātmatvena nirvṛttaḥ sannakāmayata bhūyasā yajñena bhūyo yajeyeti /",
    "GV05brupsb1u:509": " evaṃ mahatkāryaṃ kāmayitvā lokavadaśrāmyat /",
    "GV05brupsb1u:510": " sa tapo 'tapyata /",
    "GV05brupsb1u:511": " tasya śrāntasya taptasyeti pūrvavat,",
    "GV05brupsb1u:512": " yaśo vīryamudakrāmaditi /",
    "GV05brupsb1u:513": " svayameva padārthamāha- prāṇāścakṣurādayo vai yaśo yaśohetutvāt teṣu hi yatsukhyātirbhavati,",
    "GV05brupsb1u:514": " tathā vīryaṃ balamasmiñśarīre /",
    "GV05brupsb1u:515": " tadevaṃ prāṇalakṣaṇaṃ yaśo vīryamudakrāmadutkrāntavat /",
    "GV05brupsb1u:516": " tadevaṃ yaśovīryabhūteṣu prāṇeṣūtkrānteṣu śarīrānniṣkrānteṣu taccharīraṃ prajāpateḥ",
    "GV05brupsb1u:517": " śvayitumucchūnabhāvaṃ gantumadhriyatāmedhyaṃ cābhavat tasya prajāpateḥ śarīrānnirgatasyāpi",
    "GV05brupsb1u:518": " tasminneva śarīre mana āsīdyathā kasyacitpriye viṣaye dūraṃ gatasyāpi mano bhavati tadvat //6 //",
    "GV05brupsb1u:519": " sa tasminneva śarīre gatamanāḥ sankimakarot? ityucyate-",
    "GV05brupsb1u:520": " START BrhUp 1,2.7",
    "GV05brupsb1u:521": " so 'kāmayata -- medhyaṃ ma idaṃ syād ātmanvy anena syām iti /",
    "GV05brupsb1u:522": " tato 'śvaḥ samabhavat /",
    "GV05brupsb1u:523": " yad aśvat tan medhyam abhūd iti tad evāśvamedhasyāśvamedhatvam /",
    "GV05brupsb1u:524": " eṣa ha vā aśvamedhaṃ veda ya enam evaṃ veda /",
    "GV05brupsb1u:525": " tam anavarudhyaivāmanyata /",
    "GV05brupsb1u:526": " taṃ saṃvatsarasya parastād ātmana ālabhata /",
    "GV05brupsb1u:527": " paśūn devatābhyaḥ pratyauhat /",
    "GV05brupsb1u:528": " tasmāt sarvadevatyaṃ prokṣitaṃ prājāpatyam ālabhante /",
    "GV05brupsb1u:529": " eṣa vā aśvamedho ya eṣa tapati /",
    "GV05brupsb1u:530": " tasya saṃvatsara ātmā /",
    "GV05brupsb1u:531": " ayam agnir arkaḥ /",
    "GV05brupsb1u:532": " tasyeme lokā ātmānaḥ /",
    "GV05brupsb1u:533": " tāv etāv arkāśvamedhau /",
    "GV05brupsb1u:534": " so punar ekaiva devatā bhavati mṛtyur eva /",
    "GV05brupsb1u:535": " apa punarmṛtyuṃ jayati /",
    "GV05brupsb1u:536": " nainaṃ mṛtyur āpnoti /",
    "GV05brupsb1u:537": " mṛtyur asyātmā bhavati /",
    "GV05brupsb1u:538": " sarvam āyur eti /",
    "GV05brupsb1u:539": " etāsāṃ devatānām eko bhavati // BrhUp_1,2.7 //",
    "GV05brupsb1u:540": " BrhUpBh_1,2.7 so 'kāmayata, katham?",
    "GV05brupsb1u:541": " medhyaṃ medhārha yajñiyaṃ me mamedaṃ śarīraṃ syāt /",
    "GV05brupsb1u:542": " kiñca ātmanvyātmavāṃścānena śarīreṇa śarīravānsyāmiti prāviveśa /",
    "GV05brupsb1u:543": " yasmāttaccharīraṃ tadviyogādgatayaśorvīryaṃ sad aśvad aśvayat tatastasmādaśvaḥ samabhavat /",
    "GV05brupsb1u:544": " tato 'śvanāmā prajāpatireva sākṣāditi stūyate /",
    "GV05brupsb1u:545": " yasmācca punastatpraveśādgatayaśovīryatvādamedhyaṃ sanmedhyamabhūttadeva tasmādevāśvamedhasyāśvamedhanāmnaḥ kratoraśvamedhatvam aśvamedhanāmalābhaḥ",
    "GV05brupsb1u:546": " kriyākārakaphalātmako hi kratuḥ /",
    "GV05brupsb1u:547": " sa ca prajāpatireveti stūyate /",
    "GV05brupsb1u:548": " kratunirvartakasyāśvasya pajāpatitvamuktam'uṣā vā aśvasya medhasya'ityādinā /",
    "GV05brupsb1u:549": " tasyaivāśvasya medhyasya prajāpatisvarūpasyāgneśca yathoktasya kratuphalātmarūpatayā samasyopāsanaṃ vidhātavyamityārabhyate /",
    "GV05brupsb1u:550": " pūrvatra kriyāpadasyavidhāyakasyāśrutatvāt kriyāpadāpekṣatvācca prakaraṇasya ayamartho 'vagamyate /",
    "GV05brupsb1u:551": " eṣa ha aśvamedhaṃ kratuṃ veda ya enamevaṃ veda,",
    "GV05brupsb1u:552": " yaḥ kaścidenamaśvamagnirūpamarkaṃ ca yathoktamevaṃ vakṣyamāṇena samāsena padarśyamānena viśeṣaṇena viśiṣṭaṃ veda,",
    "GV05brupsb1u:553": " sa eṣo 'śvamedhaṃ veda nānyaḥ /",
    "GV05brupsb1u:554": " tasmādevaṃ veditavya ityarthaḥ /",
    "GV05brupsb1u:555": " katham? tatra paśuviṣayameva tāvaddarśanamāha /",
    "GV05brupsb1u:556": " tatra prajāpatirbhūyasā yajñena bhūyo yajeyeti kāmayitvā ātmānameva paśuṃ medhyaṃ kalpayitvā taṃ paśumanavarudhyaivotsṛṣṭaṃ paśumavarodhamakṛtyaiva muktapragrahamamanyatācintayat /",
    "GV05brupsb1u:557": " taṃ saṃvatsarasya pūrṇasya parastādūrdhvamātmane ātmārthamālabhata- prajāpatidevatākatvenetyetat- ālabhatālambhaṃ kṛtavān /",
    "GV05brupsb1u:558": " paśūnanyāngrāmyānāraṇyāṃśca devatābhyo yathādaivataṃ pratyauhatpratigamitavān /",
    "GV05brupsb1u:559": " yasmāccaivaṃ prajāpatiramanyata tasmādevamanyo 'pyuktena vidhinātmānaṃ paśumaśvaṃ medhyaṃ kalpayitvā- sarvadevatyo 'haṃ prokṣyamāṇa ālabhyamānastvahaṃ maddevatya eva syām,",
    "GV05brupsb1u:560": " anya itare paśavo grāmyāraṇyā yathādaivatamanyābhyo devatābhya ālabhyante madavayavabhūtābhya eva- itividyāt /",
    "GV05brupsb1u:561": " ata evedānīṃ sarvadevatyaṃ prokṣitaṃ prājāpatyamālabhante yājñikāḥ /",
    "GV05brupsb1u:562": " 'evameva ha vā aśvamedho ya eṣa tapati'- yastvevaṃ paśusādhanakaḥ kratuḥ sa eṣa sākṣātphalabhūto nirdiśyata eṣa ha vā aśvamedhaḥ /",
    "GV05brupsb1u:563": " ko 'sau? ya eva savitā tapati jagadavabhāsayati tejasā /",
    "GV05brupsb1u:564": " tasyāsya kratuphalātmanaḥ saṃvatsaraḥ kālaviśeṣaḥ,",
    "GV05brupsb1u:565": " ātmā śarīraṃ tannirvartyatvātsaṃvatsarasya /",
    "GV05brupsb1u:566": " tasyaiva kratvātmanaḥ,",
    "GV05brupsb1u:567": " agnisādhyatvācca phalasya kratutvarūpeṇaiva nirdeśaḥ,",
    "GV05brupsb1u:568": " ayaṃ pārthivo 'gnirarkaḥ sādhanabhūtaḥ /",
    "GV05brupsb1u:569": " tasya cārkasya kratau cityasyeme lokāstrayo 'yopyātmānaḥ śarīrāvayavāḥ /",
    "GV05brupsb1u:570": " tathā ca vyākhyātaṃ'tasya prācī dik'ityādinā /",
    "GV05brupsb1u:571": " tāvagnyādityāvetau yathāviśeṣitāvarkāśvamedhau kratuphale /",
    "GV05brupsb1u:572": " arko yaḥ pārthivo 'gniḥ sa sākṣātkraturūpaḥ kriyātmakaḥ /",
    "GV05brupsb1u:573": " kratoragnisādhyatvāttadrūpeṇaiva nirdeśaḥ /",
    "GV05brupsb1u:574": " kratusādhyatvācca phalasya kraturūpeṇaiva nirdeśa ādityo 'śvamedha iti /",
    "GV05brupsb1u:575": " tau sādhyaisādhanau kratuphalabhūtāvagnyādityau,",
    "GV05brupsb1u:576": " sā u punarbhūya ekaiva devatā bhavati /",
    "GV05brupsb1u:577": " kā sā? mṛtyureva /",
    "GV05brupsb1u:578": " pūrvamapyekaivāsītkriyāsādhanaphalabhedāya vibhaktā /",
    "GV05brupsb1u:579": " tathā coktam“sa tredhātmānaṃ vyakuruta” (bṛ.u.1 / 2 / 3) iti /",
    "GV05brupsb1u:580": " sā punarapi kriyānirvṛttyuttarakālamekaiva devatā bhavati mṛtyureva phalarūpa /",
    "GV05brupsb1u:581": " yaḥ punarevamenamaśvamedhaṃ mṛtyumekāṃ devatāṃ veda /",
    "GV05brupsb1u:582": " ahameva mṛtyurasmyaśvamedha ekā devatā madrūpā aśvāgnisādhanasādhyeti so 'pajayati punarmṛtyuṃ punarmaraṇaṃ sakṛnmṛtvā punarmaraṇāya na jāyata ityarthaḥ /",
    "GV05brupsb1u:583": " apajito 'pi mṛtyurenaṃ punarāpnuyādityāśaṅkyāha- nainaṃ mṛtyurāpnoti /",
    "GV05brupsb1u:584": " kasmāt? mṛtyurasya evaṃvida ātmā bhavati /",
    "GV05brupsb1u:585": " kiñca mṛtyureva phalarūpaḥ sanne tāsāṃ devatānāmeko bhavati /",
    "GV05brupsb1u:586": " tasyaitat phalam //7//",
    "GV05brupsb1u:587": " iti prathamādhyāye dvitīyamagnibrāhmaṇam //2//",
    "GV05brupsb1u:588": " dvayā hetyādyasya kaḥ sambandhaḥ?",
    "GV05brupsb1u:589": " karmaṇāṃ jñānasahitānāṃ parā gatiruktā mṛtyvātmabhāvo 'śvamedhagatyuktyā /",
    "GV05brupsb1u:590": " athedānīṃ mṛtyvātmabhāvasādhanabhūtayoḥ karmajñānayoryata udbhavastatprakāśanārthamudgīthabrāhmaṇamārabhyate /",
    "GV05brupsb1u:591": " nanu mṛtyvātmabhāvaḥ pūrvatra jñānakarmaṇoḥ phalamuktam /",
    "GV05brupsb1u:592": " udgīthajñānakarmaṇostumṛtyvātmabhāvātikramaṇaṃ phalaṃ vakṣyati ato bhinnaviṣayatvātphalasya na pūrvakarmajñānodbhavaprakāśanārthamiti cet /",
    "GV05brupsb1u:593": " nāyaṃ doṣaḥ;",
    "GV05brupsb1u:594": " agnyādityātmabhāvatvādudgīthaphalasya /",
    "GV05brupsb1u:595": " pūrvatrāpyetadeva phalamuktam'etāsāṃ devatānāmeko bhavati'iti /",
    "GV05brupsb1u:596": " nanu'mṛtyumatikrāntaḥ'ityādi viruddham;",
    "GV05brupsb1u:597": " na svābhāvikapapmāsaṅgaviṣayatvādatikramaṇasya /",
    "GV05brupsb1u:598": " ko 'sau svābhāvikaḥ papmāsaṅgo mṛtyuḥ?",
    "GV05brupsb1u:599": " kuto vā tasyodbhavaḥ?",
    "GV05brupsb1u:600": " kena vā tasyātikramaṇam?",
    "GV05brupsb1u:601": " kathaṃ vā?",
    "GV05brupsb1u:602": " ityetasyārthasya prakāśanāyākhyāyikārabhate /",
    "GV05brupsb1u:603": " katham-",
    "GV05brupsb1u:604": " START BrhUp 1,3.1",
    "GV05brupsb1u:605": " dvayā ha prājāpatyā devāś cāsurāś ca tataḥ kānīyasā eva devā jyāyasā asurāḥ /",
    "GV05brupsb1u:606": " ta eṣu lokeṣv aspardhanta /",
    "GV05brupsb1u:607": " te ha devā ūcur hantāsurān yajña udgīthenātyayāmeti // BrhUp_1,3.1 //",
    "GV05brupsb1u:608": " BrhUpBh_1,3.1 dvayā dviprakārāḥ /",
    "GV05brupsb1u:609": " heti pūrvavṛttāvadyodako nipātaḥ /",
    "GV05brupsb1u:610": " vartamāna pradāpateḥ pūrvajanmani yad vṛttaṃ tadavadyodayati haśabdena /",
    "GV05brupsb1u:611": " prājāpatyāḥ prajāpatervṛttajanmāvasthasyāpatyāni prājāpatyāḥ /",
    "GV05brupsb1u:612": " ke te? devāścāsurāśca /",
    "GV05brupsb1u:613": " tasyaiva prajāpateḥ prāṇā vāgādayaḥ /",
    "GV05brupsb1u:614": " kathaṃ punasteṣāṃ devāsuratvam?",
    "GV05brupsb1u:615": " ucyate - śāstrajanitajñānakarmabhāvitā dyodanāddevā bhavanti /",
    "GV05brupsb1u:616": " ta eva svābhāvikapratyakṣānumānajanitadṛṣṭaprayojanakarmajñānabhāvitā asurāḥ /",
    "GV05brupsb1u:617": " sveṣvevāsuṣu ramaṇāt surebhyo vā devobhyo 'nyatvāt /",
    "GV05brupsb1u:618": " yasmācca dṛṣṭaprayojanajñānakarmabhāvitā asurāḥ,",
    "GV05brupsb1u:619": " tatastasmātkānīyasāḥ,",
    "GV05brupsb1u:620": " kānīyāṃsa eva kānīyasāḥ,",
    "GV05brupsb1u:621": " svārthe 'ṇi vṛddhiḥ /",
    "GV05brupsb1u:622": " kanīyāṃso 'lpā eva devāḥ /",
    "GV05brupsb1u:623": " jyāyasā asurājyāyānaso 'surāḥ /",
    "GV05brupsb1u:624": " svābhāvikī hi karmajñānapravṛttirmahattarā prāṇānāṃ śāstrajanitāyāḥ karmajñānapravṛtterdṛṣṭaprayojanatvāt /",
    "GV05brupsb1u:625": " ata eva kanīyastvaṃ devānāṃ śāstrajanitapravṛtteralpatvāt /",
    "GV05brupsb1u:626": " atyantayatnasādhyā hi sā /",
    "GV05brupsb1u:627": " te devāścāsurāśca prajāpatiśarīrasthā eṣu lokeṣu nimittabhūteṣu svābhāviketarakarmajñānasādhyeṣu aspardhanta spardhā. kṛtavantaḥ /",
    "GV05brupsb1u:628": " devānāṃ cāsurāṇāṃ ca vṛttyudbhavābhibhavau spardhā /",
    "GV05brupsb1u:629": " kadācicchāstrajanitakarmajñānabhāvanārūpā vattiḥ prāṇānāmudbhavati /",
    "GV05brupsb1u:630": " yadā codbhavati tadā dṛṣṭaprayojanā pratyakṣānumāna janitakarmajñānabhāvanārūpā teṣāmeva prāṇānāṃ vṛttirāsuryabhibhūyate /",
    "GV05brupsb1u:631": " sa devānāṃ jayo 'surāṇāṃ parājayaḥ /",
    "GV05brupsb1u:632": " kadācittadviparyayeṇa devānāṃ vṛttirabhibhūyata āsuryā udbhavaḥ /",
    "GV05brupsb1u:633": " so 'surāṇāṃ jayo devānāṃ parājayaḥ /",
    "GV05brupsb1u:634": " evaṃ devānāṃ jaye dharmabhūyastvādutkarṣa ā prajāpatitvaprāpteḥ /",
    "GV05brupsb1u:635": " asurajaye 'dharmabhūyastvādapakarṣa ā sthāvaratvaprāpteḥ /",
    "GV05brupsb1u:636": " ubhayasāmye manuṣyatvaprāptiḥ /",
    "GV05brupsb1u:637": " ta evaṃ kanīyastvādabhibhūyamānā asurairdevā bāhulyādasurāṇāṃ kiṃ kṛtavantaḥ?",
    "GV05brupsb1u:638": " ityucyate- te devā asurairabhibhūyamānā ha kilocuruktavantaḥ /",
    "GV05brupsb1u:639": " katham? hantedānīm asminyajñe jyotiṣṭome,",
    "GV05brupsb1u:640": " udgīthena udgīthakarmapadārthakartṛsvarūpāśrayaṇena ātyayāmātigacchāmaḥ /",
    "GV05brupsb1u:641": " asurānabhibhūya svaṃ devabhāvaṃ śāstraprakāśitaṃ pratipatyāmaha ityuktavanto 'nyonyam /",
    "GV05brupsb1u:642": " udgīthakarmapadārthakartṛsvarūpāśrayaṇaṃ ca jñānakarmabhyām /",
    "GV05brupsb1u:643": " karma vakṣyamāṇaṃ mantrajapalakṣaṇaṃ vidhitsyamānaṃ“tadetāni japet“iti /",
    "GV05brupsb1u:644": " jñānaṃ tvidameva nirūpyamāṇam /",
    "GV05brupsb1u:645": " nanvidamabhyārohajapaviśeṣor'thavādau na jñānanirūpaṇaparam /",
    "GV05brupsb1u:646": " na; 'ya evaṃ veda'iti vacanāt /",
    "GV05brupsb1u:647": " udgīthaprastāve purākalpaśravaṇādudgīthavidhiparamiti cenna,",
    "GV05brupsb1u:648": " aprakaraṇāt /",
    "GV05brupsb1u:649": " udgīthasya cānyatra vihitatvāt /",
    "GV05brupsb1u:650": " vidyāprakaratvāccāsya /",
    "GV05brupsb1u:651": " abhyārohajapasya cānityatvāt,",
    "GV05brupsb1u:652": " evaṃ viprayojyatvāt;",
    "GV05brupsb1u:653": " vijñānasya ca nityavacchravaṇāt /",
    "GV05brupsb1u:654": " “taddhaitallokajideva“(bṛ. u.1 / 3 /",
    "GV05brupsb1u:655": " 28) iti ca śruteḥ;",
    "GV05brupsb1u:656": " prāṇasya vāgādīnāṃ śuddhyaśuddhivacanāt /",
    "GV05brupsb1u:657": " na hyanyupāsyate prāṇasya śuddhivacanaṃ vāgādīnāṃ ca sahopānyastānāmaśuddhivacanam /",
    "GV05brupsb1u:658": " vāgādinindayā mukhyaprāṇastutiścābhipretā upapadyate /",
    "GV05brupsb1u:659": " 'mṛtyumatikrānto dīpyate'ityādi phalavacanaṃ ca /",
    "GV05brupsb1u:660": " prāṇasvarūpāpatterhi phalaṃ tadyadvāgādyagnyādibhāvaḥ /",
    "GV05brupsb1u:661": " bhavatu nāma prāṇasyopāsanam,",
    "GV05brupsb1u:662": " na tu viśuddhyādiguṇavatteti /",
    "GV05brupsb1u:663": " nanu syācchrutatvāt;",
    "GV05brupsb1u:664": " na syāt;",
    "GV05brupsb1u:665": " upāsyatve stutyarthatvopapatteḥ /",
    "GV05brupsb1u:666": " na;aviparītārthapratipatteḥ śreyaḥprāptyupapatterlokavat /",
    "GV05brupsb1u:667": " yo hyaviparītamarthaṃ pratipadyate loke sa iṣṭaṃ prāpnotyaniṣṭādvā nivartate,",
    "GV05brupsb1u:668": " na viparītārthapratipattyā /",
    "GV05brupsb1u:669": " tathehāpi śrautaśabdajanitārthapratipattau śreyaḥprāptirupapannā na viparyaye /",
    "GV05brupsb1u:670": " na copāsanārthaśrutaśabdotthavijñānaviṣayasya ayathārthatve pramāṇamasti /",
    "GV05brupsb1u:671": " na ca tadvijñānasyāpavādaḥ śrūyate /",
    "GV05brupsb1u:672": " tataḥ śreyaḥprāptidarśanādyathārthatāṃ pratipadyāmahe;",
    "GV05brupsb1u:673": " viparyaye cānarthaprāptidarśanāt /",
    "GV05brupsb1u:674": " yo hi viparyayeṇārthaṃ pratipadyate loke,",
    "GV05brupsb1u:675": " puruṣaṃ sthāṇurityamitraṃ mitramiti vā,",
    "GV05brupsb1u:676": " so 'narthaṃ prāpnuvandṛśyate /",
    "GV05brupsb1u:677": " ātmeśvaradevatādīnāmapi ayathārthānāmeva ced grahaṇaṃ śrutitaḥ,",
    "GV05brupsb1u:678": " anarthaprāptyarthaṃ śāstramiti dhruvaṃ prāpnuyāllokavadeva,",
    "GV05brupsb1u:679": " na caitadiṣṭam;",
    "GV05brupsb1u:680": " tasmādyathābhūtāneva ātmeśvaradevatādīn grāhayatyupāsanārthaṃ śāstram /",
    "GV05brupsb1u:681": " nāmādau brahmadṛṣṭidarśanādayuktamiti cetsphuṭaṃ nāmāderabrahmatvam,",
    "GV05brupsb1u:682": " tatra brahmadṛṣṭiṃ sthāṇbādāviva puruṣadṛṣṭiṃ viparītāṃ grāhayacchāstraṃ dṛśyate /",
    "GV05brupsb1u:683": " tasmādyathārthameva śāstrataḥ pratipatteḥ śreyaḥ ityuktamiti cet?",
    "GV05brupsb1u:684": " na, pratimāvadbhedapratipatteḥ /",
    "GV05brupsb1u:685": " nāmādavabrahmaṇi brahmadṛṣṭiṃ viparītāṃ grāhayati śāstraṃ sthāṇbādāviva puruṣadṛṣṭiṃ,",
    "GV05brupsb1u:686": " iti naitatsādhvavocaḥ /",
    "GV05brupsb1u:687": " kasmtāt? bhedena hi brahmaṇo nāmādivastupratipannasya nāmādau vidhīyate brahmadṛṣṭiḥ pratimādāviva viṣṇudṛṣṭiḥ /",
    "GV05brupsb1u:688": " ālambanatvena hi nāmādipratipattiḥ pratimādivadeva,",
    "GV05brupsb1u:689": " na tu nāmādyeva brahmeti /",
    "GV05brupsb1u:690": " yathā sthāṇāvanirjñāte na sthāṇuriti,",
    "GV05brupsb1u:691": " puruṣa evāyamiti pratipadyate viparītam,",
    "GV05brupsb1u:692": " na tu tathā nāmādau brahmadṛṣṭirviparītā /",
    "GV05brupsb1u:693": " brahmadṛṣṭireva kevalā nāsti brameti cet /",
    "GV05brupsb1u:694": " etena pratimābrāhmaṇādiṣu viṣṇvādidevapitrādidṛṣṭīnāṃ tulyatā /",
    "GV05brupsb1u:695": " na;ṛgādiṣu pṛthivyādidṛṣṭidarśanāt /",
    "GV05brupsb1u:696": " vidyamānapṛthivyādivastudṛṣṭīnāmeva ṛgādiviṣaye kṣepadarśanāt /",
    "GV05brupsb1u:697": " tasmāttatsāmānyānnāmādiṣu brahmādidṛṣṭīnāṃ vidyamānabrahmādiviṣayatvasiddhiḥ /",
    "GV05brupsb1u:698": " etena pratimābrāhmaṇādiṣu viṣṇvādidevapitrādibuddhīnāṃ ca satyavastuviṣayatvasiddhiḥ /",
    "GV05brupsb1u:699": " mukhyāpekṣatvācca gauṇatvasya /",
    "GV05brupsb1u:700": " pañcāgnyādiṣu cāgnitvādergauṇatvād mukhyāgnyādisadbhāvavannāmādiṣu bahmatvasya gauṇatvānmukhyabrahmasadbhāvopapattiḥ /",
    "GV05brupsb1u:701": " kriyārthaiścāviśeṣādvidyārthānām yathā ca darśapaurṇamāsādikriyedamphalā viśiṣṭaitikartavyatākā",
    "GV05brupsb1u:702": " evaṅkramaprayuktāṅgā ca ityetadalaukikaṃ vastu pratyakṣādyaviṣayaṃ tathābhūtaṃ ca",
    "GV05brupsb1u:703": " vedavākyaireva jñāpyate /",
    "GV05brupsb1u:704": " tathā, paramātmeśvaradevatādivastu asthūlādidharmakamaśanāyādyatītaṃ cetyevamādiviśiṣṭamiti vedavākyaireva jñāpyate,",
    "GV05brupsb1u:705": " ityalaukikatvāttathābhūtameva bhavitumarhatīti /",
    "GV05brupsb1u:706": " na ca kriyārthairvākyairjñānavākyānāṃ buddhyutpātakatve viśeṣo 'sti /",
    "GV05brupsb1u:707": " na cāniścitā viparyastā vā paramātmādivastuviṣayā buddhirutpadyate /",
    "GV05brupsb1u:708": " anuṣṭheyābhāvādayuktamiti cet kriyārthairvākyaistryaṃśābhāvanānuṣṭheyā jñāpyate 'laukikyapi /",
    "GV05brupsb1u:709": " na tathā paramātmeśvarādivijñāne 'nuṣṭheyaṃ kiñcitasti /",
    "GV05brupsb1u:710": " ataḥ kriyārthaiḥ sādharmyamityayuktamiti cet?",
    "GV05brupsb1u:711": " na, jñānasya tathābhūtārthaviṣayatvāt na hyanuṣṭheyatvāttathātvam, kiṃ tarhi?",
    "GV05brupsb1u:712": " pramāṇasamadhigatatvāt /",
    "GV05brupsb1u:713": " na ca tadviṣayāyā buddheranuṣṭheyaviṣayatvāttathārthatvam, kiṃ tarhi?",
    "GV05brupsb1u:714": " vedavākyajanitatvādeva /",
    "GV05brupsb1u:715": " vedavākyādhigatasya vastunastathātve satyanuṣṭheyatvaviśiṣṭhaṃ cedanutiṣṭhati /",
    "GV05brupsb1u:716": " no cedanuṣṭheyatvaviśiṣṭhaṃ nānu tiṣṭhati /",
    "GV05brupsb1u:717": " ananuṣṭheyatve vākyapramāṇatvānupapattiriti cet /",
    "GV05brupsb1u:718": " na hyanuṣṭheye 'sati padānāṃ sahatirupapadyate /",
    "GV05brupsb1u:719": " anuṣṭheyatve tu sati tādarthyena padāni saṃhanyante /",
    "GV05brupsb1u:720": " tatrānuṣṭheyaniṣṭhaṃ vākyaṃ pramāṇaṃ bhavati idamanenaivaṃ kartavyamiti /",
    "GV05brupsb1u:721": " na tvidamanenaivamityevaṃ prakārāṇāṃ padaśatānāmapi vākyatvamasti'kuryātkriyeta kartavyaṃ bhavetsyāditi pañcamam'ityevamādīnāmanyatame 'sati",
    "GV05brupsb1u:722": " ataḥ paramātmeśvarādīnāmavākyapramāṇatvam,",
    "GV05brupsb1u:723": " padārthatve ca pramāṇāntaraviṣayatvam /",
    "GV05brupsb1u:724": " ato 'sadetaditi cet?",
    "GV05brupsb1u:725": " na,'asti merurvarṇacatuṣṭayopetaḥ'ityevamādyananuṣṭheye 'pi vākyadarśanāt /",
    "GV05brupsb1u:726": " na ca'merurvarṇacatuṣṭayopetaḥ'ityevamādivākyaśravaṇe mervādāvanuṣṭheyatvabuddhirutpadyate /",
    "GV05brupsb1u:727": " tathā astipadasahitānāṃ paramātmeśvarādipratipādakavākyapadānāṃ viśeṣaṇa viśeṣyabhāvena saṃhatiḥ kena vāryate /",
    "GV05brupsb1u:728": " mervādijñānavatparamātmajñāne prayojanābhāvādayuktamiti cet?",
    "GV05brupsb1u:729": " na,“brahmavidāpnoti param“(tai.u.2 / 1 /",
    "GV05brupsb1u:730": " 1) “brahmavidāpnoti param bhidyate hṛdayagranthiḥ“(mu.u.2 / 2 /",
    "GV05brupsb1u:731": " 8) iti phalaśravaṇāt,",
    "GV05brupsb1u:732": " saṃsārabījāvidyādidoṣanivṛttidarśanācca /",
    "GV05brupsb1u:733": " ananyaśeṣatvācca tajjñānasya,",
    "GV05brupsb1u:734": " juhvāmiva phalaśruterarthavādatvānupapatti /",
    "GV05brupsb1u:735": " pratiṣiddhāniṣṭaphalasambandhaśca vedādeva vijñāyate /",
    "GV05brupsb1u:736": " na cānuṣṭheyaḥ saḥ /",
    "GV05brupsb1u:737": " na ca pratiṣiddhaviṣaye pravṛttakriyasya akaraṇādanyadanuṣṭheyamasti /",
    "GV05brupsb1u:738": " akartavyatājñānaniṣṭhataiva hi paramārthataḥ pratiṣedhavidhīnāṃ syāt /",
    "GV05brupsb1u:739": " kṣudhārtasya pratiṣedhajñānasaṃskṛtasya abhakṣye 'bhojye vā pratyupasthite kalajjābhiśastānnādau'idaṃ bhakṣyamado bhojyam'iti vā jñānamutpannam,",
    "GV05brupsb1u:740": " tadviṣayayā pratiṣedhajñānasmṛtyā bādhyate /",
    "GV05brupsb1u:741": " mṛgatṛṣṇikāyāmiva peyajñānaṃ tadviṣayayāthātmyavijñānena /",
    "GV05brupsb1u:742": " tasminbādhite snābhāvikanarthakarītadbhakṣaṇabhojanapravṛttirna bhavati /",
    "GV05brupsb1u:743": " viparītajñānanimittāyāḥ pravṛtternivṛttireva,",
    "GV05brupsb1u:744": " na punaryatnaḥ kāryastadabhāve /",
    "GV05brupsb1u:745": " tasmāt pratiṣedhavidhīnāṃ vastuyāthātmyajñānaniṣṭhataiva,",
    "GV05brupsb1u:746": " na puruṣavyāpāraniṣṭhatāgandho 'pyasti /",
    "GV05brupsb1u:747": " tathehāpi paramātmādiyāthātmyajñānavidhīnāṃ tāvanmātraparyavāsanataiva syāt /",
    "GV05brupsb1u:748": " tathā tadvijñānasaṃskṛtasya tadviparītārthajñānanimittānāṃ pravṛttīnāmanarthārthatvena",
    "GV05brupsb1u:749": " jñāyamānatvāt paramātmādiyāthātmyajñānasmṛtyā svābhāvike tannimittavijñāne bādhite 'bhāvaḥ syāt /",
    "GV05brupsb1u:750": " nanu kalañjādibhakṣaṇāderanarthārthatvavastuyāthātmyajñānasmṛtyā svābhāvike tadbhakṣyatvādiviṣayaviparītajñāne",
    "GV05brupsb1u:751": " nivartite tadbhakṣaṇādyanarthapravṛttyabhāvavadapratiṣedhaviṣayatvācchāstravihitapravṛttyabhāvo na yukta iti cet /",
    "GV05brupsb1u:752": " na, viparītajñānanimittatvānarthārthatvābhyāṃ tulyatvāt /",
    "GV05brupsb1u:753": " kalañjabhakṣaṇādipravṛtteḥ mithyājñānanimittatvam /",
    "GV05brupsb1u:754": " anarthārthatvaṃ ca yathā,",
    "GV05brupsb1u:755": " tathā śāstravihitapravṛttīnāmapi /",
    "GV05brupsb1u:756": " tasmāt paramātmayāthātmyavijñānavataḥ śāstravihitapravṛttīnāmapi mithyājñānanimittatvena anarthārthatvena ca tulyatvāt paramātmajñānena viparītajñāne nivartite yukta evābhāvaḥ /",
    "GV05brupsb1u:757": " nanu tatra yuktaḥ,",
    "GV05brupsb1u:758": " nityānāṃ tu kevalaśāstranimittatvāt,",
    "GV05brupsb1u:759": " anarthārthatvābhāvaccābhāvo na yukta iti cet?",
    "GV05brupsb1u:760": " na avidyārāgadveṣādidoṣavato vihitatvāt /",
    "GV05brupsb1u:761": " yathā svargakāmādidoṣavato darśapūrṇamāsādīni kāmyāni karmāṇi vihitāni tathā sarvānarthabījāvidyādidoṣavatastajjaniteṣṭāniṣṭaprāptiparihārarāgadveṣādidoṣavataśca",
    "GV05brupsb1u:762": " tatpreritāviśeṣapravṛtteriṣṭāniṣṭaprāptiparihārārthino nityāni karmāṇi vidhīyante,",
    "GV05brupsb1u:763": " na kevalaṃ śāstranimittānyeva /",
    "GV05brupsb1u:764": " na cāgnihotradarśapūrṇamāsacāturmāsyapaśubandhasomānāṃ karmaṇāṃ svataḥ kāmyanityatvavivekosti /",
    "GV05brupsb1u:765": " kartṛgatena hi svargādikāmadoṣeṇa kāmārthatā /",
    "GV05brupsb1u:766": " tathā avidyādidoṣavataḥ svabhāvaprāpteṣṭāniṣṭaprāptiparihārārthinaḥ tadarthānyeva nityāni iti yuktam,",
    "GV05brupsb1u:767": " taṃ prati vihitatvāt /",
    "GV05brupsb1u:768": " na paramātmayāthātmyavijñānavataḥ śamopāyavyatirekeṇa kiñcitkarma vihitamubhalabhyate /",
    "GV05brupsb1u:769": " karmanimittadevatādisarvasādhanavijñānopamardena hyātmajñānaṃ vidhīyate,",
    "GV05brupsb1u:770": " na copamarditakriyākārakādivijñānasya karmapravṛttirupapadyate /",
    "GV05brupsb1u:771": " viśiṣṭakriyāsādhanādijñānapūrvakatvātkriyāpravṛtteḥ /",
    "GV05brupsb1u:772": " na hi deśakālādyanavacchinnāsthūladvayādibrahmapatyayadhāriṇaḥ karmāvasaro 'sti /",
    "GV05brupsb1u:773": " bhojanādipravṛttyavasaravatsyāditi cet?",
    "GV05brupsb1u:774": " na, avidyādikevaladoṣanimittatvādbhojanādi pravṛtterāvaśyakatvānupapatteḥ /",
    "GV05brupsb1u:775": " na tu tathāniyataṃ kadācitkriyate kadācinna kriyate ceti nityaṃ karmopapadyate /",
    "GV05brupsb1u:776": " kevaladoṣanimittatvāttu bhojanādikarmaṇo 'niyatatvaṃ syāt /",
    "GV05brupsb1u:777": " doṣodbhavābhibhavayoraniyatatvāt kāmānāmiva kāmyeṣu /",
    "GV05brupsb1u:778": " śāstranimittakālādyapekṣatvācca nityānāmaniyatatvānupapattiḥ /",
    "GV05brupsb1u:779": " doṣanimittatve satyapi yathā kāmyāgnihotrasya śāstravihitatvāt sāyaṃprātaḥ kālādyapekṣatvamevam /",
    "GV05brupsb1u:780": " tadbhojanādipavṛttau niyamavatsyāditi cet?",
    "GV05brupsb1u:781": " na, niyamasākriyatvāt kriyāyāścaprayojakatvānnāsau jñānasyāpavādakaraḥ /",
    "GV05brupsb1u:782": " tasmāt paramātmāyāthātmyajñānavidherapi tadviparītasthūladvaitādijñānanivartakatvāt sāmarthyātsarvakarmapratiṣedhavidhyarthatvaṃ sampadyate;",
    "GV05brupsb1u:783": " karmapravṛttyabhāvasya tulyatvād yathā pratiṣedhaviṣaye /",
    "GV05brupsb1u:784": " tasmāt pratiṣedhavidhivacca vastupratipādanaṃ tatparatvaṃ ca siddhaṃ śāstrasya //1//",
    "GV05brupsb1u:785": " START BrhUp 1,3.2",
    "GV05brupsb1u:786": " te ha vācam ūcus tvaṃ na udgāyeti /",
    "GV05brupsb1u:787": " tatheti tebhyo vāg udagāyat /",
    "GV05brupsb1u:788": " yo vāci bhogas taṃ devebhya āgāyat /",
    "GV05brupsb1u:789": " yat kalyāṇaṃ vadati tad ātmane /",
    "GV05brupsb1u:790": " te 'vidur anena vai na udgātrātyeṣyantīti /",
    "GV05brupsb1u:791": " tam abhidrutya pāpmanāvidhyan /",
    "GV05brupsb1u:792": " sa yaḥ sa pāpmā yad evedam apratirūpaṃ vadati /",
    "GV05brupsb1u:793": " sa eva sa pāpmā // BrhUp_1,3.2 //",
    "GV05brupsb1u:794": " BrhUpBh_1,3.2 te devā haivaṃ viniścitya,",
    "GV05brupsb1u:795": " vācaṃ vāgabhimāninīṃ devatāmucuruktavantaḥ /",
    "GV05brupsb1u:796": " tvaṃ no 'smabhyamudgāyaudgātraṃ karma kuruṣva /",
    "GV05brupsb1u:797": " vāgdevatānirvarttyamaugātraṃ kama dṛṣṭavantaḥ,",
    "GV05brupsb1u:798": " tāmeva ca devatāṃ japamantrābhidhāyām“asato mā sadgamaya“(bṛ.u.1 / 3 / 28) iti /",
    "GV05brupsb1u:799": " atra copāsanāyāḥ karmaṇaśca kartṛtvena vāgādaya eva vivakṣyante /",
    "GV05brupsb1u:800": " kasmāt? yasmātparamārthatastat kartṛkastadviṣaya eva ca sarvo jñānakarmasaṃvyavahāraḥ /",
    "GV05brupsb1u:801": " vakṣyati hi“dhyāyatīva lelāyatīva“ityātmakartṛkatvābhāvaṃ vistarataḥ ṣaṣṭe /",
    "GV05brupsb1u:802": " ihāpi cādyāyānte upasaṃhariṣyati avyākṛtādikriyākārakaphalajātam,",
    "GV05brupsb1u:803": " “trayaṃ vā idaṃ nāma rūpaṃ karma“(1 / 6 /",
    "GV05brupsb1u:804": " 1) iti avidyāviṣayam /",
    "GV05brupsb1u:805": " avyākṛtāttu yatparaṃ paramātmākhyaṃ vidyāviṣayam anāmarūpakarmātmakam“neti neti“(2 / 3 /",
    "GV05brupsb1u:806": " 6) iti itarapratyākhyānenopasaṃhariṣyati pṛthak /",
    "GV05brupsb1u:807": " yastu vāgādisamāhāropādhiparikalpitaḥ saṃsāryātmā taṃ ca vāgādisamāhārapakṣapātinameva darśayiṣyati“etebhyo bhūtebhyaḥ samutthāya tānyevānuvinaśyati“(2 / 4 / 12) iti /",
    "GV05brupsb1u:808": " tasmādyuktā vāgādīnāmeva jñānakarmakartṛtvaphalaprāptivivakṣā /",
    "GV05brupsb1u:809": " tatheti tathāstviti devairuktā vāktebhyo 'rthibhyor'thāya udakāyadudgānaṃ kṛtavatī /",
    "GV05brupsb1u:810": " kaḥ punarasau devebhyor'thāya udgānakarmaṇā vācā nirvartitaḥ kāryaviśeṣaḥ?",
    "GV05brupsb1u:811": " ityucyate- yo vācī nimittabhūtāyāṃ vāgādisamudāyasya ya upakāro niṣpadyate vadanādivyāpāreṇa, sa eva /",
    "GV05brupsb1u:812": " sarveṣāṃ hyasau vāgvadanābhinirvṛtto bhogaḥ phalam /",
    "GV05brupsb1u:813": " taṃ bhogaṃ sā tṛṣu pavamāneṣu kṛtvā avaśiṣṭeṣu navasu stotreṣu vācanikamārtvijyaṃ phalaṃ yatkalyāṇaṃ śobhanaṃ vadati varṇānabhinirvartayati tad ātmane mahyameva /",
    "GV05brupsb1u:814": " taddhyasādhāraṇaṃ vāgdevatāyāḥ karma yatsamyagvarṇānāmuccāraṇam /",
    "GV05brupsb1u:815": " atastadeva viśeṣyate yatkalyāṇaṃ vadatīti /",
    "GV05brupsb1u:816": " yattu vadanakāryaṃ sarvasaṃghātopakārātmakaṃ tadyājamānameva /",
    "GV05brupsb1u:817": " tatra kalyāṇavadanātmasambandhāsaṅgāvasaraṃ devatāyā randhraṃ pratilamya te vidurasurāḥ, katham?",
    "GV05brupsb1u:818": " anenodgātrāno 'smānsvābhāvikaṃ jñānaṃ cābhibhūyātītya śāstrajanitakarmajñānarūpeṇa jyotiṣodgātrātmanā atyeṣvantyatigamiṣyanti /",
    "GV05brupsb1u:819": " ityevaṃ vijñāya samudgātāramabhidrutyābhigamya svena āsaṅgalakṣaṇena pāpmanāvidhyaṃstāḍitavantaḥ saṃyojitavanta ityarthaḥ /",
    "GV05brupsb1u:820": " sa yaḥ sa pāpmā prajāpateḥ pūrvajanmāvasthasya vāci kṣiptaḥ sa eṣa pratyakṣīkriyate /",
    "GV05brupsb1u:821": " ko 'sau? yadevamapratirūpamananurūpaṃ śāstrapratiṣiddhaṃ vadati yena prayukto 'sabhyabībhatsānṛtādyanicchannapi vadati /",
    "GV05brupsb1u:822": " anena kāryeṇāpratirūpavadanena anugamyamānaḥ prajāpateḥ kāryabhūtāsu prajāsu vāci vartate /",
    "GV05brupsb1u:823": " sa evāpratirūpavadanenānumitaḥ sa prajāpatervāci gataḥ pāpmā,",
    "GV05brupsb1u:824": " kāraṇānuvidhāyi hi kāryamiti //2//",
    "GV05brupsb1u:825": " START BrhUp 1,3.3-6",
    "GV05brupsb1u:826": " atha ha prāṇam ūcus tvaṃ na udgāyeti /",
    "GV05brupsb1u:827": " tatheti tebhyaḥ prāṇa udagāyat /",
    "GV05brupsb1u:828": " yaḥ prāṇe bhogas taṃ devebhya āgāyat /",
    "GV05brupsb1u:829": " yat kalyāṇaṃ jighrati tad ātmane /",
    "GV05brupsb1u:830": " te 'vidur anena vai na udgātrātyeṣyantīti /",
    "GV05brupsb1u:831": " tam abhidrutya pāpmanāvidhyan /",
    "GV05brupsb1u:832": " sa yaḥ sa pāpmā yad evedam apratirūpaṃ jighrati /",
    "GV05brupsb1u:833": " sa eva sa pāpmā // BrhUp_1,3.3 //",
    "GV05brupsb1u:834": " atha ha cakṣur ūcus tvaṃ na udgāyeti /",
    "GV05brupsb1u:835": " tatheti tebhyaś cakṣur udagāyat /",
    "GV05brupsb1u:836": " yaś cakṣuṣi bhogas taṃ devebhya āgāyat /",
    "GV05brupsb1u:837": " yat kalyāṇaṃ paśyati tad ātmane /",
    "GV05brupsb1u:838": " te 'vidur anena vai na udgātrātyeṣyantīti /",
    "GV05brupsb1u:839": " tam abhidrutya pāpmanāvidhyan /",
    "GV05brupsb1u:840": " sa yaḥ sa pāpmā yad evedam apratirūpaṃ paśyati /",
    "GV05brupsb1u:841": " sa eva sa pāpmā // BrhUp_1,3.4 //",
    "GV05brupsb1u:842": " atha ha śrotram ūcus tvaṃ na udgāyeti /",
    "GV05brupsb1u:843": " tatheti tebhyaḥ śrotram udagāyat /",
    "GV05brupsb1u:844": " yaḥ śrotre bhogas taṃ devebhya āgāyat /",
    "GV05brupsb1u:845": " yat kalyāṇaṃ śṛṇoti tad ātmane /",
    "GV05brupsb1u:846": " te 'vidur anena vai na udgātrātyeṣyantīti /",
    "GV05brupsb1u:847": " tam abhidrutya pāpmanāvidhyan /",
    "GV05brupsb1u:848": " sa yaḥ sa pāpmā /",
    "GV05brupsb1u:849": " yad evedam apratirūpaṃ śṛṇoti /",
    "GV05brupsb1u:850": " sa eva sa pāpmā // BrhUp_1,3.5 //",
    "GV05brupsb1u:851": " atha ha mana ūcus tvaṃ na udgāyeti /",
    "GV05brupsb1u:852": " tatheti tebhyo mana udagāyat /",
    "GV05brupsb1u:853": " yo manasi bhogas taṃ devebhya āgāyat /",
    "GV05brupsb1u:854": " yat kalyāṇaṃ saṃkalpayati tad ātmane /",
    "GV05brupsb1u:855": " te 'vidur anena vai na udgātrātyeṣyantīti /",
    "GV05brupsb1u:856": " tam abhidrutya pāpmanāvidhyan /",
    "GV05brupsb1u:857": " sa yaḥ sa pāpmā /",
    "GV05brupsb1u:858": " yad evedam apratirūpaṃ saṃkalpayati /",
    "GV05brupsb1u:859": " sa eva sa pāpmā /",
    "GV05brupsb1u:860": " evam u khalv etā devatāḥ pāpmabhir upāsṛjan /",
    "GV05brupsb1u:861": " evam enāḥ pāpmanāvidhyan // BrhUp_1,3.6 //",
    "GV05brupsb1u:862": " BrhUpBh_1,3.3-6 tathaiva ghrāṇādidevatā udgīthanirvartatvājjapamantraprakāśyā upāsyāśceti kameṇa parīkṣitavantaḥ /",
    "GV05brupsb1u:863": " devānāṃ caitanniścitamāsīt- vāgādidevatāḥ kameṇa parīkṣyamāṇāḥ kalyāṇaviṣayaviśeṣātmasambandhāsaṅgahetorāsurapāpmasaṃsargād udgīthanirvartanāsamarthāḥ",
    "GV05brupsb1u:864": " ato 'nabhidheyāḥ“asato mā sadgamaya“ityanupāsyāśca,",
    "GV05brupsb1u:865": " aśuddhatvāditarāvyāpakatvācceti /",
    "GV05brupsb1u:866": " evamu khalvanuktā apyetāstvagādidevatāḥ kalyāṇākalyāṇākāryadarśanādevaṃ vāgādideva,",
    "GV05brupsb1u:867": " enāḥ pāpmanāvidhyanpāpmanā viddhavanta iti yaduktaṃ tatpāpmabhirupāsṛjanpāpmabhiḥ saṃsargaṃ kṛtavanta ityetat //3-6 //",
    "GV05brupsb1u:868": " vāgādidevatā upāsīnā api mṛtyatigamanāyāśaraṇāḥ santo devāḥ krameṇa-",
    "GV05brupsb1u:869": " START BrhUp 1,3.7",
    "GV05brupsb1u:870": " atha hemam āsanyaṃ prāṇam ūcus tvaṃ na udgāyeti /",
    "GV05brupsb1u:871": " tatheti tebhya eṣa prāṇa udagāyat /",
    "GV05brupsb1u:872": " te 'vidur anena vai na udgātrātyeṣyantīti /",
    "GV05brupsb1u:873": " tam abhidrutya pāpmanāvivyatsan /",
    "GV05brupsb1u:874": " sa yathāśmānam ṛtvā loṣṭo vidhvaṃsetaivaṃ haiva vidhvaṃsamānā viṣvañco vineśuḥ /",
    "GV05brupsb1u:875": " tato devā abhavan, parāsurā /",
    "GV05brupsb1u:876": " bhavaty ātmanā,",
    "GV05brupsb1u:877": " parāsya dviṣan bhrātṛvyo bhavati ya evaṃ veda // BrhUp_1,3.7 //",
    "GV05brupsb1u:878": " BrhUpBh_1,3.7 athānantaraṃ ha imamityabhinayapradarśanārtham /",
    "GV05brupsb1u:879": " āsanyamāsye bhavamāsanyaṃ mukhāntarbilasthaṃ prāṇamūcustvaṃ na udgāyeti /",
    "GV05brupsb1u:880": " tathetyevaṃ śaraṇamupagatebhyaḥ sa eṣa prāṇo mukhya udagāyadityādi pūrvavat /",
    "GV05brupsb1u:881": " pāpmanāvivyatsanvedhanaṃ kartumiṣṭavantaste ca doṣāsaṃsargiṇaṃ santaṃ mukhyaṃ prāṇam /",
    "GV05brupsb1u:882": " svena āsaṅgadoṣeṇa vāgādiṣu labdhaprasarāstadabhyāsānuvṛttyā saṃsrakṣyamāṇā vineśurvinaṣṭā vidhvastāḥ /",
    "GV05brupsb1u:883": " kathamiva? iti dṛṣṭānta ucyate- sa yathā sa dṛṣṭānto yathā loke 'śmānaṃ pāṣāṇamṛtvā gatvā prāpya,",
    "GV05brupsb1u:884": " loṣṭaḥ pāṃsupiṇḍaḥ pāṣāṇacūrṇanāyāśmani nikṣiptaḥ svayaṃ vidhvaṃseta vistraṃseta vicūrṇībhavet,",
    "GV05brupsb1u:885": " evaṃ haiva yathāyaṃ dṛṣṭānta evameva,",
    "GV05brupsb1u:886": " vidhvaṃsamānā viśeṣeṇa dhvaṃsamānā viṣvañco nānāgatayo vineśurvinaṣṭā yataḥ,",
    "GV05brupsb1u:887": " tatastasmādāsuravināśāddevatvapratibandhabhūtebhyaḥ svābhāvikāsaṅgajanitapāpmabhyo viyogād asaṃsargadharmimukhyaprāṇāśrayabalād devā vāgādayaḥ prakṛtā abhavat /",
    "GV05brupsb1u:888": " kimabhavan?",
    "GV05brupsb1u:889": " svaṃ devatārūpamagnyādyātmakaṃ vakṣyamāṇam /",
    "GV05brupsb1u:890": " pūrvamaṣyagnyādyātmana eva santaḥ svābhāvikena pāpmanā tiraskṛtavijñānāḥ piṇḍamātrābhimānā āsan /",
    "GV05brupsb1u:891": " te tatpāpmaviyogādujjhitvā piṇḍamātrābhimānaṃ śāstrasamarpitavāgādyagnyādyātmābhimānā babhūvurityarthaḥ /",
    "GV05brupsb1u:892": " kiñca te pratipakṣabhūtā asurāḥ parābhavannityanuvartate /",
    "GV05brupsb1u:893": " parābhūtā vinaṣṭā ityarthaḥ /",
    "GV05brupsb1u:894": " yathā purākalpena varṇitaḥ pūrvayajamāno 'tikrāntakālikaḥ etāmevākhyāyikārūpāṃ śrutiṃ dṛṣṭvā tenaiva krameṇa vāgādidevatāḥ parīkṣya,",
    "GV05brupsb1u:895": " tāścāpohyāsaṅgapāpmāspadadoṣavattvenādoṣāspadaṃ mukhyaṃ prāṇamātmatvenopagamya vāgādyādhyātmikapiṇḍamātraparicchinnātmābhimānaṃ",
    "GV05brupsb1u:896": " hitvā vairājapiṇḍābhimānaṃ vāgādyagnyādyātmaviṣayaṃ vartamānaprajāpatitvaṃ śāstraprakāśitaṃ pratipannaḥ,",
    "GV05brupsb1u:897": " tathaivāyaṃ yajamānastenaiva vidhinā bhavati prajāpatisvarūpeṇātmanā /",
    "GV05brupsb1u:898": " parā cāsyā prajāpatitvapratipakṣabhūtaḥ pāpmā dviṣanbhrātṛvyo bhavati /",
    "GV05brupsb1u:899": " yato 'dveṣṭāpi bhavati kaścid bhrātṛvyo bharatāditulyaḥ,",
    "GV05brupsb1u:900": " yastvindriyaviṣayāsaṅgajanitaḥ pāpmā bhrātṛvyo dveṣṭā ca,",
    "GV05brupsb1u:901": " pāramārthikātmasvarūpatiratiraskaraṇahetutvāt sa ca parābhavati viśīryate loṣṭavātprāṇapariṣvaṅgāt /",
    "GV05brupsb1u:902": " kasyaitatphalam?",
    "GV05brupsb1u:903": " ityāha- ya evaṃ veda /",
    "GV05brupsb1u:904": " yathoktaṃ prāṇamātmatvena pratipadyate pūrvayajamānavadityarthaḥ //7//",
    "GV05brupsb1u:905": " phalamupasaṃhṛtyādhunākhyāyikārūpamevāśrityāha- kasmāccahetorvāgādīnmuktā mukhya eva prāṇa ātmatvenāśrayitavyaḥ?",
    "GV05brupsb1u:906": " iti tadupapattinirūpaṇāya yasmādayaṃ vāgādīnāṃ piṇḍādīnāṃ ca sādhāraṇa ātmā,",
    "GV05brupsb1u:907": " ityetamarthamākhyāyikayā darśayantyāha śrutiḥ-",
    "GV05brupsb1u:908": " START BrhUp 1,3.8",
    "GV05brupsb1u:909": " te hocuḥ -- kva nu so 'bhūd yo na ittham asakteti /",
    "GV05brupsb1u:910": " ayam āsye 'ntar iti /",
    "GV05brupsb1u:911": " so 'yāsya āṅgiraso 'ṅgānāṃ hi rasaḥ // BrhUp_1,3.8 //",
    "GV05brupsb1u:912": " BrhUpBh_1,3.8 te prajāpatiprāṇā mukhyena prāṇena pariprāpitadevasvarūpā hocuruktavantaḥ phalāvasthāḥ /",
    "GV05brupsb1u:913": " kim? ityāha- kva nviti vitarke /",
    "GV05brupsb1u:914": " kva nu kasminnu so 'bhūt /",
    "GV05brupsb1u:915": " kaḥ? yo no 'smānitthamevamasakta sañjitavāndevabhāvamātmatvenopagamitavān /",
    "GV05brupsb1u:916": " smaranti hi loke kenacidupakṛtā upakāriṇam /",
    "GV05brupsb1u:917": " lokavadeva smaranto vicārayamāṇāḥ kāryakaraṇasaṃghāte ātmanyevopalabdhavantaḥ /",
    "GV05brupsb1u:918": " katham? ayamāsye 'ntariti,",
    "GV05brupsb1u:919": " āsye mukhe ya ākāśastasminnantarayaṃ pratyakṣo vartata iti /",
    "GV05brupsb1u:920": " sarvo hi loko vicāryādhyavasyati,",
    "GV05brupsb1u:921": " tathā devāḥ /",
    "GV05brupsb1u:922": " yasmādayamantarākāśe vāgādyātmatvena viśeṣamanāśritya vartamāna upalabdho devaiḥ,",
    "GV05brupsb1u:923": " tasmātsaprāṇo 'yāsyo viśeṣānāśrayācca asakta sañjitavānvāgādīn /",
    "GV05brupsb1u:924": " ata evāṅgirasa ātmā kāryakaraṇānām /",
    "GV05brupsb1u:925": " kathamāṅgirasaḥ?",
    "GV05brupsb1u:926": " prasiddhaṃ hyetadaṅgānāṃ kāryakaraṇalakṣaṇānāṃ rasaḥ sāra ātmetyarthaḥ /",
    "GV05brupsb1u:927": " kathaṃ punaraṅgarasatvam?",
    "GV05brupsb1u:928": " tadapāye śoṣaprāpteriti vakṣyāmaḥ /",
    "GV05brupsb1u:929": " yasmāccāyamaṅgarasatvādviśeṣāmāśritatvācca kāryakaraṇānāṃ sādhāraṇa ātmā viśuddhaśca,",
    "GV05brupsb1u:930": " tasmādvāgādīnapāsya prāṇa evātmatvenāśrayitavya iti vākyārthaḥ /",
    "GV05brupsb1u:931": " ātmā hyātmatvenopagantavyo 'viparītabodhācchreyaḥprāpteḥ,",
    "GV05brupsb1u:932": " viparyaye svāniṣṭaprāptidarśanāt //8//",
    "GV05brupsb1u:933": " syānmataṃ prāṇasya viśuddhirasiddheti /",
    "GV05brupsb1u:934": " nanu parihṛtametadvāgādīnāṃ kalyāṇavadanādyāsaṅgavatprāṇasya āsaṅgāspadatvābhāvena /",
    "GV05brupsb1u:935": " vāḍham, kiṃ tvāṅgirasatvena vāgādīnāmātmatvoktyā vāgādidvāreṇa śavasṛṣṭitatspṛṣṭerivāśuddhatā śaṅkyate- ityāha- śuddha eva praṇaḥ /",
    "GV05brupsb1u:936": " kutaḥ?",
    "GV05brupsb1u:937": " START BrhUp 1,3.9",
    "GV05brupsb1u:938": " sā vā eṣā devatā dūr nāma /",
    "GV05brupsb1u:939": " dūraṃ hy asyā mṛtyur /",
    "GV05brupsb1u:940": " dūraṃ ha vā asmān mṛtyur bhavati ya evaṃ veda // BrhUp_1,3.9 //",
    "GV05brupsb1u:941": " BrhUpBh_1,3.9 sā vā eṣā devatā dūrnāma /",
    "GV05brupsb1u:942": " yaṃ prāṇaṃ prāpyāśmānamiva loṣṭavadvidhvastā asurāstaṃ parāmṛśati seti /",
    "GV05brupsb1u:943": " saivaiṣā yeyaṃ vartamānayajamānaśarīrasthā devairnirdhāritā“ayamāsye 'ntaḥ“iti /",
    "GV05brupsb1u:944": " devatā ca sā syāt,",
    "GV05brupsb1u:945": " upāsanakriyāyāḥ karmabhāvena guṇabhūtatvāt /",
    "GV05brupsb1u:946": " yasyātmā dūrnāma dūrityevaṃ khyātā /",
    "GV05brupsb1u:947": " nāmaśabdaḥ khyāpanaparyāyaḥ /",
    "GV05brupsb1u:948": " tasmātprasiddhāsyā viśuddhidūrnāmatvāt /",
    "GV05brupsb1u:949": " kutaḥ punardūrnāmatvam?",
    "GV05brupsb1u:950": " ityāha- dūraṃ dūreḥ hi yasmādasyāḥ prāṇadevatāyāḥ mṛtyurāsaṅgalakṣaṇaḥ pāpmā /",
    "GV05brupsb1u:951": " asaṃśleṣadharmitvātprāṇasya samīpasthāsyāpi dūratā mṛtyostasmād dūrityevaṃ khyātiḥ,",
    "GV05brupsb1u:952": " evaṃ prāṇasya viśuddhirjñāpitā /",
    "GV05brupsb1u:953": " viduṣaḥ phalamucyate- dūraṃ ha vā asmānmṛtyurbhavati /",
    "GV05brupsb1u:954": " asmādevaṃvidaḥ,",
    "GV05brupsb1u:955": " ya evaṃ veda tasmādevamiti prakṛtaṃ viśuddhiguṇopetaṃ prāṇamupāsta ityarthaḥ /",
    "GV05brupsb1u:956": " upāsanaṃ nāma upāsyārthavāde yathā devatādisvarūpaṃ śrutyā jñāpyate tathā manasopagamya",
    "GV05brupsb1u:957": " āsanaṃ cintanaṃ laukikapratyayāvyavadhānena yāvattaddevatādisvarūpātmābhimānābhivyaktiriti",
    "GV05brupsb1u:958": " laukikātmābhimānavat /",
    "GV05brupsb1u:959": " “devo bhūtvā devānapyeti” (bṛ.u.4 / 1 /",
    "GV05brupsb1u:960": " 2) “kindevato 'syāṃ prācyāṃ diśyasi” (bṛ.u.3 / 9 /",
    "GV05brupsb1u:961": " 20) ityevamādiśrutibhyaḥ //9//",
    "GV05brupsb1u:962": " sā vā eṣā devatā dūraṃ ha vā asmānmṛtyurbhavatītyuktam /",
    "GV05brupsb1u:963": " kathaṃ punarevaṃvido dūraṃ mṛtyurbhavati?",
    "GV05brupsb1u:964": " ityucyate- evaṃvittvavirodhāt /",
    "GV05brupsb1u:965": " indriyaviṣayasaṃsargāsaṅgajo hi pāpmā prāṇātmābhimānino hi virudhyate,",
    "GV05brupsb1u:966": " vāgādiviśeṣātmābhimānahetutvāt svābhāvikājñānahetutvācca /",
    "GV05brupsb1u:967": " śāstrajanito hi prāṇātmābhimānaḥ /",
    "GV05brupsb1u:968": " tasmādevaṃvidaḥ pāpmā dūraṃ bhavatīti yuktaṃ virodhāt /",
    "GV05brupsb1u:969": " tadetatpradarśayati-",
    "GV05brupsb1u:970": " START BrhUp 1,3.10",
    "GV05brupsb1u:971": " sā vā eṣā devataitāsāṃ devatānāṃ pāpmānaṃ mṛtyum apahatya yatrāsāṃ diśām antas tad gamayāṃ cakāra /",
    "GV05brupsb1u:972": " tad āsāṃ pāpmano vinyadadhāt /",
    "GV05brupsb1u:973": " tasmān na janam iyān nāntam iyān net pāpmānaṃ mṛtyum anvavāyānīti // BrhUp_1,3.10 //",
    "GV05brupsb1u:974": " BrhUpBh_1,3.10 sā vā eṣā devatetyuktārtham /",
    "GV05brupsb1u:975": " etāsāṃ vāgādīnāṃ devatānāṃ pāpmānaṃ mṛtyuṃ svābhāvikājñānaprayuktendriyaviṣayasaṃsargāsaṅgajanitena hi pāpmanā sarvo mriyate,",
    "GV05brupsb1u:976": " sa hyato mṛtyuḥ,",
    "GV05brupsb1u:977": " taṃ prāṇātmābhimānamātratayaiva prāṇo 'pahantetyucyate /",
    "GV05brupsb1u:978": " virodhādeva tu pāpmaivaṃvido dūraṃ gato bhavati /",
    "GV05brupsb1u:979": " kiṃ punaścakāra devatānāṃ pāpmānaṃ mṛtyumapahatya?",
    "GV05brupsb1u:980": " ityucyate- yatra yasminnāsāṃ prācyādīnāṃ diśāmanto 'vasānaṃ tattatra gamayāñcakāra gamanaṃ kṛtavānityetat /",
    "GV05brupsb1u:981": " nanu nāsti diśāmantaḥ kathamantaṃ gamitavān?",
    "GV05brupsb1u:982": " ityucyate- śrautavijñānavajjanāvadhinimittakalpitatvāddiśāṃ tadvirodhijanāvyuṣita eva deśo diśāmantaḥ,",
    "GV05brupsb1u:983": " deśānto 'raṇyamiti yadvadityadoṣaḥ /",
    "GV05brupsb1u:984": " tattatra gamayitvā āsāṃ devatānām,",
    "GV05brupsb1u:985": " pāpmana iti dvitīyābahuvacanam,",
    "GV05brupsb1u:986": " vinyadadhādvividhaṃ nyagbhāvenadadhātsthāpitavatī prāṇadevatā /",
    "GV05brupsb1u:987": " prāṇātmābhimānaśūnyeṣu antyajaneṣviti sāmarthyāt /",
    "GV05brupsb1u:988": " indriyasaṃsargajo hi sa iti prāṇyāśrayatāvagamyate /",
    "GV05brupsb1u:989": " tasmāttamantyaṃ janaṃ neyānna gacchetsambhāṣaṇadarśanādibhirna saṃsṛjet /",
    "GV05brupsb1u:990": " tatsaṃsarge pāpmanā saṃsargaḥ kṛtaḥ syātpāpmāśrayo hi saḥ /",
    "GV05brupsb1u:991": " tajjananivāsaṃ cāntaṃ digantaśabdavācyaṃ neyājjanaśūnyamapi,",
    "GV05brupsb1u:992": " janamapi taddeśaviyuktamityabhiprāyaḥ /",
    "GV05brupsb1u:993": " nediti paribhayārthe nipātaḥ /",
    "GV05brupsb1u:994": " itthaṃ janasaṃsarge pāpmānaṃ mṛtyumanvavāyānīti /",
    "GV05brupsb1u:995": " anu ava ayānītyanugaccheyamiti,",
    "GV05brupsb1u:996": " evaṃ bhīto na janamantaṃ ceyāditi pūrveṇa sambandhaḥ //10//",
    "GV05brupsb1u:997": " START BrhUp 1,3.11",
    "GV05brupsb1u:998": " sā vā eṣā devataitāsāṃ devatānāṃ pāpmānaṃ mṛtyum apahatyāthainā mṛtyum atyavahat // BrhUp_1,3.11 //",
    "GV05brupsb1u:999": " BrhUpBh_1,3.11 sā vā eṣā devatā,",
    "GV05brupsb1u:1000": " tadetatprāṇātmajñānakarmaphalaṃ vāgādīnāmagnyādyātmatvamucyate /",
    "GV05brupsb1u:1001": " athainā mṛtyumatyavahat tasmādādhyātmikaparicchedakaraḥ pāpmā mṛtyuḥ prāṇātmavijñānenapahatastasmātsaprāṇo 'pahantā pāpmano mṛtyoḥ /",
    "GV05brupsb1u:1002": " tasmātsa eva prāṇa enā vāgādidevatāḥ prakṛtaṃ pāpmānaṃ mṛtyumatītya avahatprāpayatsvaṃ svamaparicchinnamagnyādidevātātmarūpam //11//",
    "GV05brupsb1u:1003": " START BrhUp 1,3.12",
    "GV05brupsb1u:1004": " sā vai vācam eva prathamām atyavahat /",
    "GV05brupsb1u:1005": " sā yadā mṛtyum atyamucyata so 'gnir abhavat /",
    "GV05brupsb1u:1006": " so 'yam agniḥ pareṇa mṛtyum atikrānto dīpyate // BrhUp_1,3.12 //",
    "GV05brupsb1u:1007": " BrhUpBh_1,3.12. sa vai vācameva prathamāmatyavahat /",
    "GV05brupsb1u:1008": " sa prāṇo vācameva prathamāṃ pradhānāmityetat /",
    "GV05brupsb1u:1009": " udgīthakarmaṇītarakaraṇāpekṣayā sādhakatamatvaṃ prādhānyaṃ tasyāḥ /",
    "GV05brupsb1u:1010": " tāṃ prathamāmatyavahadvahanaṃ kṛtavān /",
    "GV05brupsb1u:1011": " tasyāḥ punarmṛtyumatītyoḍhāyāḥ kiṃ rūpam?",
    "GV05brupsb1u:1012": " ityucyate- sā vāgyadā yasminkāle pāpmānaṃ mṛtyum atyamucyatātītyāmucyata mocitā svayameva,",
    "GV05brupsb1u:1013": " tadāsognirabhavat /",
    "GV05brupsb1u:1014": " sā vākpūrvamapyagnireva satī mṛtyuviyoge 'pyagnirevābhavat /",
    "GV05brupsb1u:1015": " etāvāṃstu viśeṣo mṛtyuviyoge /",
    "GV05brupsb1u:1016": " soyamatikrānto 'gniḥ pareṇamṛtyuṃ parastānmṛtyordīpyate /",
    "GV05brupsb1u:1017": " prāṅmokṣānmṛtyupratibaddho adhyātmavāgātmanā nedānīmiva dīptimānāsīt,",
    "GV05brupsb1u:1018": " idānīṃ tu mṛtyuṃ pareṇa dīpyate mṛtyuviyogāt //12//",
    "GV05brupsb1u:1019": " START BrhUp 1,3.13",
    "GV05brupsb1u:1020": " atha prāṇam atyavahat /",
    "GV05brupsb1u:1021": " sa yadā mṛtyum atyamucyata sa vāyur abhavat /",
    "GV05brupsb1u:1022": " so 'yaṃ vāyuḥ pareṇa mṛtyum atikrāntaḥ pavate // BrhUp_1,3.13 //",
    "GV05brupsb1u:1023": " BrhUpBh_1,3.13 tathā prāṇo ghrāṇam- vāyurabhavat /",
    "GV05brupsb1u:1024": " sa tu pavate mṛtyuṃ pareṇātikrāntaḥ /",
    "GV05brupsb1u:1025": " sarvamanyaduktārtham //13//",
    "GV05brupsb1u:1026": " START BrhUp 1,3.14",
    "GV05brupsb1u:1027": " atha cakṣur atyavahat /",
    "GV05brupsb1u:1028": " tad yadā mṛtyum atyamucyata sa ādityo 'bhavat /",
    "GV05brupsb1u:1029": " so 'sāv ādityaḥ pareṇa mṛtyum atikrāntas tapati // BrhUp_1,3.14 //",
    "GV05brupsb1u:1030": " BrhUpBh_1,3.14 tathā cakṣurādityo 'bhavatsa tu tapati //14//",
    "GV05brupsb1u:1031": " START BrhUp 1,3.15",
    "GV05brupsb1u:1032": " atha śrotram atyavahat /",
    "GV05brupsb1u:1033": " tad yadā mṛtyum atyamucyata tā diśo 'bhavan /",
    "GV05brupsb1u:1034": " tā imā diśaḥ pareṇa mṛtyum atikrāntāḥ // BrhUp_1,3.15 //",
    "GV05brupsb1u:1035": " BrhUpBh_1,3.15 tathā śrotraṃ diśo 'bhavat /",
    "GV05brupsb1u:1036": " diśaḥ prācyādivibhāgenāvasthitāḥ //15//",
    "GV05brupsb1u:1037": " START BrhUp 1,3.16",
    "GV05brupsb1u:1038": " atha mano 'tyavahat /",
    "GV05brupsb1u:1039": " tad yadā mṛtyum atyamucyata sa candramā abhavat /",
    "GV05brupsb1u:1040": " so 'sau candraḥ pareṇa mṛtyum atikrānto bhāti /",
    "GV05brupsb1u:1041": " evaṃ ha vā enam eṣā devatā mṛtyum ativahati ya evaṃ veda // BrhUp_1,3.16 //",
    "GV05brupsb1u:1042": " BrhUpBh_1,3.16 manaścandramā bhāti /",
    "GV05brupsb1u:1043": " yathā pūrvayajamānaṃ vāgādyagnyādibhāvena mṛtyumatyavahat,",
    "GV05brupsb1u:1044": " evamenaṃ vartamānayajamānamapi ha vā eṣā prāṇadevatā mṛtyumativahati vāgādyagnyādibhāvena /",
    "GV05brupsb1u:1045": " evaṃ yo vāgādipañcakaviśiṣṭaṃ prāṇaṃ veda /",
    "GV05brupsb1u:1046": " “taṃ yathā yathopāsate tadeva bhavati“iti śruteḥ //16//",
    "GV05brupsb1u:1047": " START BrhUp 1,3.17",
    "GV05brupsb1u:1048": " athātmane 'nnādyam āgāyat /",
    "GV05brupsb1u:1049": " yad dhi kiñcānnam adyate 'nenaiva tad adyate /",
    "GV05brupsb1u:1050": " iha pratitiṣṭhati // BrhUp_1,3.17 //",
    "GV05brupsb1u:1051": " BrhUpBh_1,3.17 yathā vāgādibhirātmārthamāgānaṃ kṛtaṃ tathā mukhyo 'pi prāṇaḥ sarvaprāṇasādhāraṇaṃ prājāpatyaphalamāgānaṃ kṛtvā triṣu pamāneṣu,",
    "GV05brupsb1u:1052": " athānantaraṃ śiṣṭeṣu navasu,",
    "GV05brupsb1u:1053": " stotreṣu,",
    "GV05brupsb1u:1054": " ātmane ātmārthamannādyamannaṃ ca tadādyaṃ cānnādyamāgāyat /",
    "GV05brupsb1u:1055": " kartuḥ kāmasaṃyogo vācanika ityuktam /",
    "GV05brupsb1u:1056": " kathaṃ punastadannādyaṃ prāṇenātmārthamāgītamiti gamyate?",
    "GV05brupsb1u:1057": " ityatra hetumāha- yatkiñceti sāmānyānnamātraparāmarśārthaḥ /",
    "GV05brupsb1u:1058": " hīti hetau /",
    "GV05brupsb1u:1059": " yasmālloke prāṇibhiryadkiñcidannamadyatebhakṣyate tadanenaiva /",
    "GV05brupsb1u:1060": " ana iti prāṇasyākhyā prasiddhā anaḥ śabdaḥ sāntaḥ śakaṭavācī,",
    "GV05brupsb1u:1061": " yastvanyaḥ svarāntaḥ sa prāṇaparyāyaḥ /",
    "GV05brupsb1u:1062": " prāṇenaiva tadadyata ityarthaḥ /",
    "GV05brupsb1u:1063": " kiñca na kevalaṃ prāṇenādyata evānnādyam,",
    "GV05brupsb1u:1064": " tasmiñcharīrākārapariṇate 'nnādya iha pratitiṣṭhati prāṇaḥ /",
    "GV05brupsb1u:1065": " tasmātprāṇenātmanaḥ pratiṣṭhārthamāgītamannādyam /",
    "GV05brupsb1u:1066": " yadapi prāṇenānnādanaṃ tadapi pratiṣṭhārthameveti na vāgādiṣviva kalyāṇasaṅgajapātmasambhavaḥ prāṇe 'sti //17//",
    "GV05brupsb1u:1067": " nanvavadhāraṇamayuktaṃ prāṇenaiva tadadyata iti,",
    "GV05brupsb1u:1068": " vāgādīnāmapi annanimittopakāradarśanāt /",
    "GV05brupsb1u:1069": " naiṣa doṣaḥ,",
    "GV05brupsb1u:1070": " prāṇadvāratvāttadupakārasya /",
    "GV05brupsb1u:1071": " kathaṃ prāṇadvārako 'nnakṛtau vāgādīnāmupakāra ityetamarthaṃ pradarśayannāha-",
    "GV05brupsb1u:1072": " START BrhUp 1,3.18",
    "GV05brupsb1u:1073": " te devā abruvan /",
    "GV05brupsb1u:1074": " etāvad vā idaṃ sarvaṃ yad annam /",
    "GV05brupsb1u:1075": " tad ātmana āgāsīḥ /",
    "GV05brupsb1u:1076": " anu no 'sminn anna ābhajasveti /",
    "GV05brupsb1u:1077": " te vai mābhisaṃviśateti /",
    "GV05brupsb1u:1078": " tatheti taṃ samantaṃ pariṇyaviśanta /",
    "GV05brupsb1u:1079": " tasmād yad anenānnam atti tenaitās tṛpyanti /",
    "GV05brupsb1u:1080": " evaṃ ha vā enaṃ svā abhisaṃviśanti bhartā svānāṃ śreṣṭhaḥ puraetā bhavaty annādo 'dhipatir ya evaṃ veda /",
    "GV05brupsb1u:1081": " ya u haivaṃvidaṃ sveṣu pratir bubhūṣati na haivālaṃ bhāryebhyo bhavati /",
    "GV05brupsb1u:1082": " atha ya evaitam anubhavati yo vaitam anu bhāryān bubhūrṣati sa haivālaṃ bhāryebhyo bhavati // BrhUp_1,3.18 //",
    "GV05brupsb1u:1083": " BrhUpBh_1,3.18 te vāgādayo devāḥ,",
    "GV05brupsb1u:1084": " svaviṣayadyotanāddevāḥ,",
    "GV05brupsb1u:1085": " abruvannuktavanto mukhyaṃ prāṇam idametāvannāto 'dhikamasti /",
    "GV05brupsb1u:1086": " vā iti smaraṇārthaḥ /",
    "GV05brupsb1u:1087": " idaṃ tatsarvametāvadeva, kim?",
    "GV05brupsb1u:1088": " yadannaṃ prāṇasthitikaramadyate loke tatsarvamātmana ātmārthamāgāsīḥ āgītavānasi āgānenātmasātkṛtamityarthaḥ /",
    "GV05brupsb1u:1089": " vayaṃ cānnamantareṇa sthātuṃ notsāmahe /",
    "GV05brupsb1u:1090": " ato 'nu paścānnosmānasminnanne ātmārthe tavānne ābhajasva ābhājayasva /",
    "GV05brupsb1u:1091": " ṇico 'śravaṇaṃ chāndasam /",
    "GV05brupsb1u:1092": " asmāṃścānnabhāginaḥ kuru /",
    "GV05brupsb1u:1093": " itara āha- te yūyaṃ yadyannārthino vai,",
    "GV05brupsb1u:1094": " mā māmabhisaṃviśata samantato māmābhimukhyena niviśata /",
    "GV05brupsb1u:1095": " ityevamuktavati prāṇe tathetyevamiti,",
    "GV05brupsb1u:1096": " taṃ prāṇaṃ pariveṣṭya niviṣṭavanta ityarthaḥ /",
    "GV05brupsb1u:1097": " tathā niviṣṭānāṃ prāṇānujñayā teṣāṃ prāṇe naivādyamānaṃ prāṇasthitikaraṃ sadannaṃ tṛptikaraṃ bhavati na svātantryeṇa /",
    "GV05brupsb1u:1098": " tasmādyuktamevāvadhāraṇam anenaiva tadadyata iti /",
    "GV05brupsb1u:1099": " tadeva cāha- tasmādyasmātprāṇāśrayatayaiva prāṇānujñayābhisanniviṣṭā vāgādidevatāḥ tasmādyadannamanena prāṇenātti lokastenānnenaitā vāgādyāstṛpyanti",
    "GV05brupsb1u:1100": " vāgādyāśrayaṃ prāṇaṃ yo veda vāgādayaśca pañca prāṇāśrayā iti tamapyevamevaṃ ha vai svā jñātasya abhisaṃviśanti vāgādaya iva prāṇam /",
    "GV05brupsb1u:1101": " jñātīnāmāśrayaṇīyo bhavatītyabhiprāyaḥ /",
    "GV05brupsb1u:1102": " abhisanniviṣṭānāṃ ca svānāṃ prāṇavadeva vāgādīnāṃ svānnena bhartā bhavati /",
    "GV05brupsb1u:1103": " tathā śreṣṭhaḥ puro 'grata etā gantā bhavati vāgādīnāmiva prāṇaḥ /",
    "GV05brupsb1u:1104": " tathānnādo 'nāmayāvītyarthaḥ /",
    "GV05brupsb1u:1105": " adhipatiradhiṣṭhāya ca pālayitā svatantraḥ patiḥ prāṇavadeva vāgādīnām /",
    "GV05brupsb1u:1106": " ya evaṃ prāṇaṃ veda tasyaitadyathoktaṃ phalaṃ bhavati /",
    "GV05brupsb1u:1107": " kiñca ya u haivaṃvidhaṃ prāṇavidaṃ prati sveṣu jñātīnāṃ madhye pratiḥ pratikūlo bubhūrṣati pratispardhī bhavitumicchati,",
    "GV05brupsb1u:1108": " sosurā iva,",
    "GV05brupsb1u:1109": " prāṇapratispardhino na haivālaṃ na paryāpto bhāryebhyo bharaṇīyebhyo bhavati bhartumityarthaḥ /",
    "GV05brupsb1u:1110": " atha punarya evaṃ jñātīnāṃ madhye evaṃvidaṃ vāgādaya iva prāṇam anu anugato bhavati,",
    "GV05brupsb1u:1111": " yo vaitamevaṃvidamanvevānuvartayanneva ātmīyānbhāryān bubhūrṣati bhartumicchati,",
    "GV05brupsb1u:1112": " yathaiva vāgādayaḥ prāṇānuvṛttyātmabubhūrṣava āsan /",
    "GV05brupsb1u:1113": " sa haivālaṃ paryāpto bhāryebhyo bharaṇīyebhyo bhavati bhartuṃ netaraḥ svatantraḥ /",
    "GV05brupsb1u:1114": " sarvametatprāṇaguṇavijñānaphalamuktam //18//",
    "GV05brupsb1u:1115": " kāryakaraṇānāmātmatvapratipādanāya prāṇasyāṅgirasatvamupanyastaṃ so 'yāsya āṅgirasa iti /",
    "GV05brupsb1u:1116": " asmāddhetorayamāṅgirasa ityāṅgirasatve heturnoktaḥ /",
    "GV05brupsb1u:1117": " taddhetusiddhyarthamārabhyate,",
    "GV05brupsb1u:1118": " taddhetusiddhyāyattaṃ hi kāryāṇātmatva prāṇasya /",
    "GV05brupsb1u:1119": " anantaraṃ ca vāgādīnāṃ prāṇādhīnatoktā sā ca kathamupapādanīyā? ityāha-",
    "GV05brupsb1u:1120": " START BrhUp 1,3.19",
    "GV05brupsb1u:1121": " so 'yāsya āṅgiraso 'ṅgānāṃ hi rasaḥ /",
    "GV05brupsb1u:1122": " prāṇo vā aṅgānāṃ rasaḥ /",
    "GV05brupsb1u:1123": " prāṇo hi vā aṅgānāṃ rasaḥ /",
    "GV05brupsb1u:1124": " tasmād yasmāt kasmāccāṅgāt prāṇa utkrāmati tad eva tac chuṣyati /",
    "GV05brupsb1u:1125": " eṣa hi vā aṅgānāṃ rasaḥ // BrhUp_1,3.19 //",
    "GV05brupsb1u:1126": " BrhUpBh_1,3.19 so 'yāsya āṅgirasa ityādi yathopanyastamevopādīyate uttarārtham'prāṇo vā aṅgānāṃ rasaḥ'ityevamantaṃ vākyaṃ yathāvyākhyārthameva punaḥ smārayati /",
    "GV05brupsb1u:1127": " katham? 'prāṇo vā aṅgānāṃ rasaḥ'iti /",
    "GV05brupsb1u:1128": " 'prāṇo hi'-hiśabdaḥ prasiddhau- aṅgānāṃ rasaḥ /",
    "GV05brupsb1u:1129": " prasiddhametatprāṇasyāṅgarasatvaṃ na vāgādīnām /",
    "GV05brupsb1u:1130": " tasmādyuktaṃ prāṇo vā iti smāraṇam /",
    "GV05brupsb1u:1131": " kathaṃ punaḥ prasiddhatvam? ityata āha /",
    "GV05brupsb1u:1132": " tasmācchabda upasaṃhārārtha uparitvena sambadhyate /",
    "GV05brupsb1u:1133": " yasmādyato 'vayavātkasmādanuktaviśeṣāt,",
    "GV05brupsb1u:1134": " yasmātkasmādyataḥ kutaścicca aṅgāccharīrāvayavādaviśeṣitātprāṇa utkrāmatyapasarpati tadeva tatraiva tadaṅgaṃ śuṣyati nīrasaṃ bhavati śoṣamupaiti",
    "GV05brupsb1u:1135": " tasmādeṣa hi vā aṅgānāṃ rasaḥ ityupasaṃhāraḥ /",
    "GV05brupsb1u:1136": " ataḥ kāryakaraṇānāmātmā prāṇa ityetatsiddham /",
    "GV05brupsb1u:1137": " ātmāpāye hi śeṣo maraṇaṃ syāttasmāttena jīvanti prāṇinaḥ sarve /",
    "GV05brupsb1u:1138": " tasmādapāsya vāgādīnprāṇa evopāsya iti samudāyārthaḥ //19//",
    "GV05brupsb1u:1139": " na kevalaṃ kāryakaraṇayorevātmā prāṇo rūpakarmabhūtayoḥ /",
    "GV05brupsb1u:1140": " kiṃ tarhi? ṛgyajuḥsāmnāṃ nāmabhūtānāmātmeti sarvātmakatayā prāṇaṃ stuvanmahīkarotyupāsyatvāya-",
    "GV05brupsb1u:1141": " START BrhUp 1,3.20",
    "GV05brupsb1u:1142": " eṣa u eva bṛhaspatiḥ /",
    "GV05brupsb1u:1143": " vāg vai bṛhatī /",
    "GV05brupsb1u:1144": " tasyā eṣa patis tasmād u bṛhaspatiḥ // BrhUp_1,3.20 //",
    "GV05brupsb1u:1145": " BrhUpBh_1,3.20 eṣa u eva prakṛta āṅgiraso bṛhaspatiḥ /",
    "GV05brupsb1u:1146": " kathaṃ bṛhaspatiḥ?",
    "GV05brupsb1u:1147": " ityucyate- vāgvai bṛhatī bṛhatīcchandaḥ ṣaṭtriṃśadakṣarā /",
    "GV05brupsb1u:1148": " anuṣṭupca vāk /",
    "GV05brupsb1u:1149": " katham? “vāgvā anuṣṭup“(nṛsi.pū.1 / 1) iti śruteḥ /",
    "GV05brupsb1u:1150": " sā ca vāganuṣṭubbṛhatyāṃ chandasyantarbhavati /",
    "GV05brupsb1u:1151": " ato yuktaṃ vāgvai bṛhatīti prasiddhavadvaktum /",
    "GV05brupsb1u:1152": " bṛhatyāṃ ca sarvā ṛco 'ntarbhavanti prāṇasaṃstutatvāt /",
    "GV05brupsb1u:1153": " “prāṇo bṛhatī prāṇa ṛca ityeva vidyāt“iti śrutyantarāt /",
    "GV05brupsb1u:1154": " vāgātmatvāccarcā prāṇe 'ntarbhāvaḥ /",
    "GV05brupsb1u:1155": " tatkatham? ityāha- tasyā vāco bṛhatyā ṛca eṣa prāṇaḥ patiḥ /",
    "GV05brupsb1u:1156": " tasyā nirvartakatvāt /",
    "GV05brupsb1u:1157": " kauṣṭhyāgnipreritamārutanirvartyā hi ṛk /",
    "GV05brupsb1u:1158": " pālanādvā vācaḥ patiḥ /",
    "GV05brupsb1u:1159": " prāṇena hi pālyate vāk /",
    "GV05brupsb1u:1160": " aprāṇasya śabdoccāraṇasāmarthyābhāvāt /",
    "GV05brupsb1u:1161": " tasmā bṛhaspatirṛcāṃ prāṇa ātmetyarthaḥ //20//",
    "GV05brupsb1u:1162": " tathā yajuṣām /",
    "GV05brupsb1u:1163": " katham?",
    "GV05brupsb1u:1164": " START BrhUp 1,3.21",
    "GV05brupsb1u:1165": " eṣa u eva brahmaṇaspatiḥ /",
    "GV05brupsb1u:1166": " vāg vai brahma /",
    "GV05brupsb1u:1167": " tasyā eṣa patis tasmād u brahmaṇaspatiḥ // BrhUp_1,3.21 //",
    "GV05brupsb1u:1168": " BrhUpBh_1,3.21 eṣa u eva brahmaṇaspatiḥ /",
    "GV05brupsb1u:1169": " vāgvai brahma,",
    "GV05brupsb1u:1170": " brahma yajuḥ,",
    "GV05brupsb1u:1171": " tacca vāgviśeṣa eva /",
    "GV05brupsb1u:1172": " tasyā vāco yajuṣo brahmaṇa eṣa patistasmādu brahmaṇaspatiḥ pūrvavat /",
    "GV05brupsb1u:1173": " kathaṃ punaretadavagamyate bṛhatībrahmaṇorṛgyajuṣṭvaṃ na punaranyārthatvam?",
    "GV05brupsb1u:1174": " ityucyate- vāco 'nte sāmasāmānādhikaraṇyanirdeśāt“vāgvai sāma“(1 / 3 / 22) iti /",
    "GV05brupsb1u:1175": " tathā ca'vāgvai bṛhatī' 'vāgvai brahma'iti ca vāksamānādhikaraṇayorṛgyajuṣṭvaṃ yuktam /",
    "GV05brupsb1u:1176": " pariśeṣācca- sāmni abhihite ṛgyajuṣī eva pariśiṣṭe /",
    "GV05brupsb1u:1177": " vāgviśeṣatvācca- vāgviśeṣo hi ṛgyajuṣī /",
    "GV05brupsb1u:1178": " tasmāt tayorvācā samānādhikaraṇatā yuktā /",
    "GV05brupsb1u:1179": " aviśeṣaprasaṅgācca- sāmodgītha iti ca spaṣṭaṃ viśeṣābhidhānatvam,",
    "GV05brupsb1u:1180": " tathā bṛhatībrahmaśabdayorapi viśeṣābhidhānatvaṃ yuktam /",
    "GV05brupsb1u:1181": " anyathā anirdhārita viśeṣayorānarthakyāpatteśca viśeṣābhidhānasya vāṅmātratve cobhayatra paunaruktyāt /",
    "GV05brupsb1u:1182": " ṛgyajuḥsāmodgīthaśabdānāṃ ca śrutiṣvevaṅkramadarśanāt //21//",
    "GV05brupsb1u:1183": " START BrhUp 1,3.22",
    "GV05brupsb1u:1184": " eṣa u eva sāma /",
    "GV05brupsb1u:1185": " vāg vai sāmaiṣa sā cāmaś ceti tat sāmnaḥ sāmatvam /",
    "GV05brupsb1u:1186": " yad v eva samaḥ pluṣiṇā samo maśakena samo nāgena sama ebhis tribhir lokaiḥ samo 'nena sarveṇa tasmād v eva sāma /",
    "GV05brupsb1u:1187": " aśnute sāmnaḥ sāyujyaṃ salokatām /",
    "GV05brupsb1u:1188": " ya evam etat sāma veda // BrhUp_1,3.22 //",
    "GV05brupsb1u:1189": " BrhUpBh_1,3.22 eṣa u eva sāma /",
    "GV05brupsb1u:1190": " katham? ityāha vāgvai sā yatkiñcitstrīśabdābhidheyaṃ sā vāk /",
    "GV05brupsb1u:1191": " sarvastrīśabdābhidheyavastuviṣayo 'maḥ śabdaḥ /",
    "GV05brupsb1u:1192": " “kena me paiṃsnāni nāmānyāpnoṣīti,",
    "GV05brupsb1u:1193": " prāṇeneti brūyātkena me strīnāmānīti vācā“(kauṣī.u 1 /",
    "GV05brupsb1u:1194": " 7) iti śrutyantarāt vākprāṇābhidhānabhūto 'yaṃ sāmaśabdaḥ,",
    "GV05brupsb1u:1195": " tathā prāṇanirvartyasvarādisamudāyamātraṃ gitiḥ sāmaśabdenābhidhīyate;",
    "GV05brupsb1u:1196": " ato na prāṇavāgvyatirekeṇa sāmanāmāsti kiñcit,",
    "GV05brupsb1u:1197": " svaravarṇādeśca prāṇanirvartyatvātprāṇatantratvācca /",
    "GV05brupsb1u:1198": " eṣa u eva prāṇaḥ sāma /",
    "GV05brupsb1u:1199": " yasmātsāma sāmeti vākprāṇātmakam- sā cāmaśceti,",
    "GV05brupsb1u:1200": " tattasmātsāmno gītirūpabhya svarādisamudāyasya sāmatvaṃ tatpragītaṃ bhuvi /",
    "GV05brupsb1u:1201": " yad u eva samastulyaḥ sarveṇa vakṣyamāṇena prakāreṇa,",
    "GV05brupsb1u:1202": " tasmādvā sāmetyanena sambandhaḥ /",
    "GV05brupsb1u:1203": " vāśabdaḥ sāmaśabdalābhanimittaprakārāntaranirdeśasāmarthyalabhyaḥ /",
    "GV05brupsb1u:1204": " kena punaḥ prakāreṇa prāṇasya tulyatvam?",
    "GV05brupsb1u:1205": " ityucyate- samaḥ pluṣiṇā puttikāśarīreṇa samo maśakena maśakaśarīreṇa,",
    "GV05brupsb1u:1206": " samo nāgena hastiśarīreṇa,",
    "GV05brupsb1u:1207": " sama ebhistribhirlokaistrailokyaśarīreṇa prājāpatyena,",
    "GV05brupsb1u:1208": " samo 'nena jagadrūpeṇa hairaṇyagarbheṇa /",
    "GV05brupsb1u:1209": " puttikādiśarīreṣu gotvādivatkārtsnyena parisamāpta iti samatvaṃ prāṇasya;",
    "GV05brupsb1u:1210": " na punaḥ śarīramātraparimāṇenaiva,",
    "GV05brupsb1u:1211": " amūrtatvātsarvagatatvācca /",
    "GV05brupsb1u:1212": " na ca ghaṭaprāsādādipradīpavatsaṃkocavikāsitayā śarīre tāvanmātraṃ samatvam /",
    "GV05brupsb1u:1213": " “ta ete sarva eva samāḥ sarve 'nantāḥ“(bṛha.u.1 / 5 / 13) iti śruteḥ /",
    "GV05brupsb1u:1214": " sarvagatasya tu śarīraparimāṇavṛttilābho na virudhyate /",
    "GV05brupsb1u:1215": " evaṃ samatvātsāmākhyaṃ prāṇaṃ veda yaḥśratiprakāśitamahacvaṃ taspaitatphalam-aśnute vyāpnoti sāmnaḥ prāṇasya sāyujyaṃ sayugbhāvaṃ samānadehendriyābhimānatvam,",
    "GV05brupsb1u:1216": " sālokyaṃ samānalophatāṃ vā bhāvanāviśeṣataḥ,",
    "GV05brupsb1u:1217": " ya evametadyathoktaṃ sāma prāṇaṃ veda-ā prāṇātmābhimānābhivyakterupāste ityarthaḥ //22//",
    "GV05brupsb1u:1218": " START BrhUp 1,3.23",
    "GV05brupsb1u:1219": " eṣa u vā udgīthaḥ /",
    "GV05brupsb1u:1220": " prāṇo vā ut prāṇena hīdaṃ sarvam uttabdham /",
    "GV05brupsb1u:1221": " vāg eva gīthā /",
    "GV05brupsb1u:1222": " uc ca gīthā ceti /",
    "GV05brupsb1u:1223": " sa udgīthaḥ // BrhUp_1,3.23 //",
    "GV05brupsb1u:1224": " BrhUpBh_1,3.23 eṣa u vā udgīthaḥ /",
    "GV05brupsb1u:1225": " udgītho nāma sāmāvayavo bhaktiviśeṣo nodgānam,",
    "GV05brupsb1u:1226": " sāmādhikārāt /",
    "GV05brupsb1u:1227": " kathamudgīthaḥ prāṇaḥ?",
    "GV05brupsb1u:1228": " prāṇo vā utprāṇena hi yasmādidaṃ sarvaṃ jagaduttabdhamūrdhvaṃ stabdhamuttambhitaṃ vidhṛtamityarthaḥ /",
    "GV05brupsb1u:1229": " uttabdhārthāvadyotako 'yamucchabdaḥ prāṇaguṇābhidhāyakaḥ,",
    "GV05brupsb1u:1230": " tasmādutprāṇaḥ /",
    "GV05brupsb1u:1231": " vāgeva gīthāśabdaviśeṣatvādudgīthabhakteḥ /",
    "GV05brupsb1u:1232": " gāyateḥ śabdārthatvātsā vāgeva /",
    "GV05brupsb1u:1233": " na hyudgīthabhakteḥśabdavyatirekeṇa kiñcidrūpamutprekṣyate /",
    "GV05brupsb1u:1234": " tasmādyuktamavadhāraṇaṃ vāgeva gītheti /",
    "GV05brupsb1u:1235": " ucca prāṇo gīthā ca prāṇatantrā vāgityubhayamekena śabdenābhidhīyate sa udgīthaḥ //23//",
    "GV05brupsb1u:1236": " START BrhUp 1,3.24",
    "GV05brupsb1u:1237": " tad dhāpi brahmadattaś caikitāneyo rājānaṃ bhakṣayann uvāca /",
    "GV05brupsb1u:1238": " ayaṃ tyasya rājā mūrdhānaṃ vipātayatād yad ito 'yāsya āṅgiraso 'nyenodagāyad iti /",
    "GV05brupsb1u:1239": " vācā ca hy eva sa prāṇena codagāyad iti // BrhUp_1,3.24 //",
    "GV05brupsb1u:1240": " BrhUpBh_1,3.24 taddhāpi tattatraitasminnukter'the hāpyākhyāyikāpi śrūtaye hasma /",
    "GV05brupsb1u:1241": " brahmadatto nāmataḥ cikitānasyāpatyaṃ caikitānastadapatyaṃ yuvā caikitāneyaḥ,",
    "GV05brupsb1u:1242": " rājānaṃ yajñe somaṃ bhakṣayannuvāca /",
    "GV05brupsb1u:1243": " kim? ayaṃ camasastho mayābhakṣyamāṇo rājā tyasya tasya mamānṛtavādino mūrdhānaṃ śiro vipātayatādvispaṣṭaṃ pātayatu /",
    "GV05brupsb1u:1244": " torayaṃ tātaṅṅādeśaḥ āśipi loṭ,",
    "GV05brupsb1u:1245": " vipātayatāditi /",
    "GV05brupsb1u:1246": " yadyahamanṛtavādī syāmityarthaḥ /",
    "GV05brupsb1u:1247": " kathaṃ punaranṛtavāditvaprāptiḥ?",
    "GV05brupsb1u:1248": " ityucyate-yadyadīto 'smātprakṛtāt prāṇādvāksaṃyuktāt,",
    "GV05brupsb1u:1249": " ayāsyaḥ-mukhyaprāṇābhidhāyakena ayāsyāṅgirasaśabdenābhidhīyate viśvasṛjāṃ pūrvarṣīṇāṃ satre udrātāso 'nyena devatāntareṇa vākprāṇavyatiriktenodagāyadudgānaṃ",
    "GV05brupsb1u:1250": " tato 'hamanṛtavādī syām,",
    "GV05brupsb1u:1251": " tasya mama devatā viparītapratipatturmūrdhānaṃ vipātayatu,",
    "GV05brupsb1u:1252": " ityevaṃ śapathaṃ cakāreti vijñāne pratyayadārḍhyakartavyatāṃ darśayati /",
    "GV05brupsb1u:1253": " tamimamākhyāyikānirdhāritamarthaṃ svena vacasopasaṃharati śrutiḥ-vācā ca prāṇapradhānayā",
    "GV05brupsb1u:1254": " prāṇena ca svasyātmabhūtena so 'yāsya āṅgirasa udgātodagāyadityeṣor'tho nirdhāritaḥ śapathena //24 //",
    "GV05brupsb1u:1255": " START BrhUp 1,3.25",
    "GV05brupsb1u:1256": " tasya haitasya sāmno yaḥ svaṃ veda bhavati hāsya svam /",
    "GV05brupsb1u:1257": " tasya vai svara eva svam /",
    "GV05brupsb1u:1258": " tasmād ārtvijyaṃ kariṣyan vāci svaram iccheta /",
    "GV05brupsb1u:1259": " tayā vācā svarasampannayārtvijyaṃ kuryāt /",
    "GV05brupsb1u:1260": " tasmād yajñe svaravantaṃ didṛkṣanta eva /",
    "GV05brupsb1u:1261": " atho yasya svaṃ bhavati /",
    "GV05brupsb1u:1262": " bhavati hāsya svaṃ ya evam etat sāmnaḥ svaṃ veda // BrhUp_1,3.25 //",
    "GV05brupsb1u:1263": " BrhUpBh_1,3.25 tasyeti prakṛtaṃ prāṇamabhisamvadhnāti /",
    "GV05brupsb1u:1264": " haitasyeti mukhyaṃ vyapadiśatyabhinayena /",
    "GV05brupsb1u:1265": " sāmnaḥ sāmaśabdavācyasyaprāṇasyayaḥsvaṃ dhanaṃ veda,",
    "GV05brupsb1u:1266": " tasya ha kiṃ syāt?",
    "GV05brupsb1u:1267": " bhavati hāsyasvam /",
    "GV05brupsb1u:1268": " phalena pralobhyābhimukhīkṛtya śuśrūṣave āha-tasya vai sāmnaḥ svara eva svam /",
    "GV05brupsb1u:1269": " svara iti kaṇṭhagataṃ mādhuryaṃ tadevāsya svaṃ vibhūṣaṇam /",
    "GV05brupsb1u:1270": " tena hi bhūṣitamṛddhimallakṣyataudgānam /",
    "GV05brupsb1u:1271": " yasmādevaṃ tasmādārtvijyaṃ ṛtvikkarmodgānaṃ kariṣyanvāci viṣaye vāci vāgāśritaṃ svaramiccheta icchet sāmno dhanavattāṃ svareṇa cikīrṣurudgātā",
    "GV05brupsb1u:1272": " idaṃ tu prāsaṅgikaṃvidhīyate;",
    "GV05brupsb1u:1273": " sāmnaḥ sausvaryeṇa svaravacvapratyayekartavye icchāmātreṇa sausvaryaṃ na bhavatīti dantadhāvanatailapānādi sāmarthyātkartavyamityarthaḥ /",
    "GV05brupsb1u:1274": " tathaivaṃ saṃskṛtayā vācā svarasampannayārtvijyaṃ kuryāt /",
    "GV05brupsb1u:1275": " tasmādyasmātsāmnaḥ svabhūtaḥ svarastena svena bhūṣitaṃ sāma ato yajñe svaravantamudgātāraṃ didṛkṣanta eva draṣṭumicchanta eva dhanināmava laukikāḥ",
    "GV05brupsb1u:1276": " prasiddhaṃ hi loke 'tho api yasya svaṃ dhanaṃ bhavati taṃ dhaninaṃ didṛkṣante iti",
    "GV05brupsb1u:1277": " siddhasya guṇavijñānaphalasambandhasya upasaṃhāraḥ kriyate- bhavati hāsya svaṃ ya",
    "GV05brupsb1u:1278": " evametatsāmnaḥ svaṃ vedeti //25 //",
    "GV05brupsb1u:1279": " athānyo guṇaḥ suvarṇavattālakṣaṇo vidhīyate /",
    "GV05brupsb1u:1280": " asāvapi sausvaryameva /",
    "GV05brupsb1u:1281": " etāvānviśeṣaḥ- pūrvaṃ kaṇṭhagatamādhuryamidaṃ tu lākṣaṇikaṃ suvarṇaśabdavācyam /",
    "GV05brupsb1u:1282": " START BrhUp 1,3.26",
    "GV05brupsb1u:1283": " tasya haitasya sāmno yaḥ suvarṇaṃ veda bhavati hāsya suvarṇam /",
    "GV05brupsb1u:1284": " tasya vai svara eva suvarṇam /",
    "GV05brupsb1u:1285": " bhavati hāsya suvarṇaṃ ya evam etat sāmnaḥ suvarṇaṃ veda // BrhUp_1,3.26 //",
    "GV05brupsb1u:1286": " BrhUpBh_1,3.26 tasya haitasya sāmno yaḥ suvarṇaṃ veda bhavati hāsya suvarṇam /",
    "GV05brupsb1u:1287": " suvarṇa śabdasāmānyātsvarasuvarṇayoḥ lokikameva suvarṇaṃ guṇavijñānaphalaṃ bhavatītyarthaḥ /",
    "GV05brupsb1u:1288": " tasya vai svara eva suvarṇam /",
    "GV05brupsb1u:1289": " bhavati hāsya suvarṇaṃ ya evametatsāmnaḥ suvarṇaṃ vedeti pūrvavatsarvam //26//",
    "GV05brupsb1u:1290": " tathā pratiṣṭhāguṇaṃ vidhitsannāha-",
    "GV05brupsb1u:1291": " START BrhUp 1,3.27",
    "GV05brupsb1u:1292": " tasya haitasya sāmno yaḥ pratiṣṭhāṃ veda prati ha tiṣṭhati /",
    "GV05brupsb1u:1293": " tasya vai vāg eva pratiṣṭhā /",
    "GV05brupsb1u:1294": " vāci hi khalv eṣa etat prāṇaḥ pratiṣṭhito gīyate /",
    "GV05brupsb1u:1295": " anna ity u haika āhuḥ // BrhUp_1,3.27 //",
    "GV05brupsb1u:1296": " BrhUpBh_1,3.27 tasya haitasya sāmno yaḥ pratiṣṭhāṃ veda /",
    "GV05brupsb1u:1297": " pratitiṣṭhatyasyāmiti pratiṣṭhā vāktāṃ pratiṣṭhāṃ sāmno guṇaṃ yo veda sa pratitiṣṭhati ha /",
    "GV05brupsb1u:1298": " “taṃ yathā yathopāsate“iti śrutestadguṇatvaṃ yuktam /",
    "GV05brupsb1u:1299": " pūrvavatphalena pratilobhitāya kā pratilobhitāya kā pratiṣṭheti śuśrūpave āha- tasya vai sāmno vāgeva,",
    "GV05brupsb1u:1300": " vāgiti jihvāmūlīyādīnāṃ sthānānāmākhyā,",
    "GV05brupsb1u:1301": " saiva pratiṣṭhā,",
    "GV05brupsb1u:1302": " tadāha- vāci hi jihvāmūlīyādiṣuhi yasmātpratiṣṭhitaḥ sanneṣa prāṇa etadgānaṃ gīyate gītibhāvamāpadyate tasmātsāmnaḥ pratiṣṭhā vāk /",
    "GV05brupsb1u:1303": " anne pratiṣṭhito gīyata ityu haike 'nye āhuḥ /",
    "GV05brupsb1u:1304": " iha pratitiṣṭhatīti yuktam /",
    "GV05brupsb1u:1305": " aninditatvādekīyapakṣasya vikalpena pratiṣṭhāguṇavijñānaṃ kuryād vāgvā patiṣṭhānnaṃ veti //27//",
    "GV05brupsb1u:1306": " evaṃ prāṇavijñānavato japakarma vidhitsyate /",
    "GV05brupsb1u:1307": " yadvijñānavato japakarmaṇyadhikārastadvijñānamuktam /",
    "GV05brupsb1u:1308": " START BrhUp 1,3.28",
    "GV05brupsb1u:1309": " athātaḥ pavamānānām evābhyārohaḥ /",
    "GV05brupsb1u:1310": " sa vai khalu prastotā sāma prastauti /",
    "GV05brupsb1u:1311": " sa yatra prastuyāt tad etāni japet /",
    "GV05brupsb1u:1312": " asato mā sad gamaya,",
    "GV05brupsb1u:1313": " tamaso mā jyotir gamaya,",
    "GV05brupsb1u:1314": " mṛtyor māmṛtaṃ gamayeti /",
    "GV05brupsb1u:1315": " sa yad āhāsato mā sad gamayeti /",
    "GV05brupsb1u:1316": " mṛtyur vā asat sad amṛtaṃ mṛtyor māmṛtaṃ gamayāmṛtaṃ mā kurv ity evaitad āha /",
    "GV05brupsb1u:1317": " tamaso mā jyotir gamayeti /",
    "GV05brupsb1u:1318": " mṛtyur vai tamo jyotir amṛtaṃ mṛtyor māmṛtaṃ gamayāmṛtaṃ mā kurv ity evaitad āha /",
    "GV05brupsb1u:1319": " mṛtyor māmṛtaṃ gamayeti /",
    "GV05brupsb1u:1320": " nātra tirohitam ivāsti /",
    "GV05brupsb1u:1321": " atha yānītarāṇi stotrāṇi teṣv ātmane 'nnādyam āgāyet /",
    "GV05brupsb1u:1322": " tasmād u teṣu varaṃ vṛṇīta /",
    "GV05brupsb1u:1323": " yaṃ kāmaṃ kāmayet tam /",
    "GV05brupsb1u:1324": " sa eṣa evaṃvid udgātātmane vā yajamānāya vā yaṃ kāmaṃ kāmayate tam āgāyati /",
    "GV05brupsb1u:1325": " tad dhaital lokajid eva /",
    "GV05brupsb1u:1326": " na haivālokyatāyā āśāsti ya evam etat sāma veda // BrhUp_1,3.28 //",
    "GV05brupsb1u:1327": " BrhUpBh_1,3.28 athānantaraṃ yasmāccaivaṃ viduṣā prayujyamānaṃ devabhāvāyābhyārohaphalaṃ japakarma,",
    "GV05brupsb1u:1328": " atastasmāttadvidhīyata iha /",
    "GV05brupsb1u:1329": " tasya codgīthasambandhātsarvatra prāptau pavamānānāmiti vacanāt pavamāneṣu triṣvapi kartavyatāyāṃ prāptāyāṃ punaḥ kāla saṃkocaṃ karoti- sa vai khalu prastotā sāma prastauti /",
    "GV05brupsb1u:1330": " sa prastotā yatra yasminkāle sāma prastuyātprārabheta tasminkāla etāni japet /",
    "GV05brupsb1u:1331": " asya ca japakarmaṇa ākhyā abhyāroha iti /",
    "GV05brupsb1u:1332": " ābhimukhyenārohatyanena japakarmaṇaivaṃvid devabhāvātmānamityabhyārohaḥ /",
    "GV05brupsb1u:1333": " etānīti bahuvacanāttrīṇi yajūṃṣi /",
    "GV05brupsb1u:1334": " dvitīyānirdeśād brāhmaṇotpannatvācca yathāpaṭhita eva svaraḥ prayoktavyo na māntraḥ /",
    "GV05brupsb1u:1335": " yājamānaṃ japakarma /",
    "GV05brupsb1u:1336": " etāni tāni yajūṃṣi-'asato mā sadgamaya''tamaso mā jyotirgamaya' 'mṛtyormāmṛtaṃ gamaya'iti /",
    "GV05brupsb1u:1337": " mantrāmarthastirohito bhavatīti svayameva vyācaṣṭe brāhmaṇaṃ mantrārtham- sa mantro yadāha yaduktavānko 'sāvarthaḥ?",
    "GV05brupsb1u:1338": " ityucyate-'asato mā sadgamaya'iti mṛtyurvā asat- svābhāvikakarmavijñāne mṛtyurityucyete,",
    "GV05brupsb1u:1339": " asad atyantādhobhāvahetutvāt /",
    "GV05brupsb1u:1340": " sadamṛtam- sacchāstrīyakarmavijñāne agaraṇahetutvādamṛtam /",
    "GV05brupsb1u:1341": " tasmādasato asatkarmaṇo 'jñānācca mā māṃ sacchāstrīyakarmavijñāne gamaya devabhāvasādhanātmabhāvamāpādayetyarthaḥ /",
    "GV05brupsb1u:1342": " tatra vākyārthamāha- amṛtaṃ mā kurvityevaitadāheti /",
    "GV05brupsb1u:1343": " tathā tamaso mā jyotirgamayeti mṛtyurgamayeti /",
    "GV05brupsb1u:1344": " mṛtyurvai tamaḥ sarvaṃ hyajñānamāvaraṇātmakatvāttamaḥ tadeva ca maraṇahetutvānmṛtyuḥ /",
    "GV05brupsb1u:1345": " jyotiramṛtaṃ pūrvoktaviparītaṃ daivaṃ svarūpam /",
    "GV05brupsb1u:1346": " prakāśātmakatvājjñānaṃ jyotiḥ,",
    "GV05brupsb1u:1347": " tadevāmṛtamavināśātmakatvāt /",
    "GV05brupsb1u:1348": " tasmāt tamaso mā jyotirgamayeti pūrvavanmṛtyormāmṛtaṃ gamayetyādi /",
    "GV05brupsb1u:1349": " amṛtaṃ mā kurvityevaitadāha- daivaṃ prājāpatyaṃ phalabhāvamāpādayetyarthaḥ /",
    "GV05brupsb1u:1350": " pūrvo mantro 'sādhanasvabhāvāt sādhanabhāvamāpādayeti /",
    "GV05brupsb1u:1351": " dvitīyastu sādhanabhāvādapi ajñānarūpāt sādhyabhāvamāpādayeti /",
    "GV05brupsb1u:1352": " mṛtyormāmṛtaṃ gamayeti pūrvayoreva mantrayoḥ samucitor'thastṛtīyena mantreṇocyata iti prasiddhārthataiva /",
    "GV05brupsb1u:1353": " nātra tṛtīye mantre tirohitamantarhitamivārtharūpaṃ pūrvayoriva mantrayorasti,",
    "GV05brupsb1u:1354": " yathāśruta evārthaḥ /",
    "GV05brupsb1u:1355": " yājamānamudgānaṃ kṛtvā pavamāneṣu triṣu,",
    "GV05brupsb1u:1356": " athānantaraṃ yānītarāṇi śiṣṭāni stotrāṇi teṣvātmane 'nnādyamāgāyet prāṇavidudgātāprāṇabhūtaḥ prāṇavadeva /",
    "GV05brupsb1u:1357": " yasmātsa eva udgātaivaṃ prāṇaṃ yathoktaṃ vetti,",
    "GV05brupsb1u:1358": " ataḥ prāṇavadeva taṃ kāmaṃ sādhayituṃ samarthaḥ /",
    "GV05brupsb1u:1359": " tasmādyajamānasteṣu stotreṣu prayujyamāneṣu varaṃ vṛṇīta,",
    "GV05brupsb1u:1360": " yaṃ kāmaṃ kāmayeta taṃ kāmaṃ varaṃ vṛṇīta prārthayeta /",
    "GV05brupsb1u:1361": " yasmātsa eṣa evaṃvidudgāteti tasmācchabdātprāgeva sambadhyate /",
    "GV05brupsb1u:1362": " ātmane vā yajamānāya vā yaṃ kāmaṃ kāmayate icchatyudgātā tamāgāyatyāgānena sādhayati /",
    "GV05brupsb1u:1363": " evaṃ tāvajjñānakarmabhyāṃ prāṇātmāpattirityuktam /",
    "GV05brupsb1u:1364": " tatra nāstyāśaṅkāsambhavaḥ /",
    "GV05brupsb1u:1365": " ataḥ karmāpāye prāṇāpattirbhavati vā na vā?",
    "GV05brupsb1u:1366": " ityāśaṅkate /",
    "GV05brupsb1u:1367": " tadāśaṅkānivṛttyarthamāha- taddhaitalokajideveti /",
    "GV05brupsb1u:1368": " taddhatadetatprāṇadarśanaṃ karmaviyuktaṃ kevalamapi,",
    "GV05brupsb1u:1369": " lokajideveti lokasādhanameva /",
    "GV05brupsb1u:1370": " na ha evālokyatāyai alokārhatvāya āśā āśaṃsanaṃ prārthanaṃ naivāsti ha /",
    "GV05brupsb1u:1371": " na hi prāṇātmani utpannātmābhimānasya tatprāptyāśaṃsanaṃ sambhavati /",
    "GV05brupsb1u:1372": " na hi grāmasthaḥ kadā grāmaṃ prāpnutāmityaraṇyastha ivāśāste /",
    "GV05brupsb1u:1373": " asannikṛṣṭaviṣaye hyanātmanyāśaṃsanam,",
    "GV05brupsb1u:1374": " na tatsvātmani sambhavati /",
    "GV05brupsb1u:1375": " tasmānnāśāsti kadācitprāṇātmabhāvaṃ na prapadyeyamiti /",
    "GV05brupsb1u:1376": " kasyaitat? ya evametatsāma prāṇaṃ yathoktaṃ nirdhāritamahimānaṃ veda- ahamasmi prāṇa indriyaviṣayāsaṅgairāsuraiḥ pāpmabhiradharṣaṇīyo viśuddhaḥ,",
    "GV05brupsb1u:1377": " vāgādipañcakaṃ ca madāśrayatvādagnyādyātmarūpaṃ svābhāvikavijñānotthendriyaviṣayāsaṅgajanitāsurapāpmadoṣaviyuktaṃ sarvabhūteṣu ca madāśrayānnādyopayogabandhanam,",
    "GV05brupsb1u:1378": " ātmā cāhaṃ sarvabhūtānāmāṅgirasatvāt,",
    "GV05brupsb1u:1379": " ṛgyajuḥ sāmodgīthabhūtāyāśca vāca ātmā tadvayāptestannirvartakatvācca,",
    "GV05brupsb1u:1380": " mama sāmno gītibhāvamāpadyamānasya bāhyaṃ dhanaṃ bhūṣaṇaṃ sausvaryaṃ tato 'pyāntaraṃ sauvarṇyalākṣaṇikaṃ sausvaryam,",
    "GV05brupsb1u:1381": " gītibhāvamāpadyamānasya mama kaṇṭhādisthānāni pratiṣṭhā /",
    "GV05brupsb1u:1382": " evaṃ guṇo 'haṃ puttikādiśarīreṣu kārtsnyena parisamāpto 'mūrtatvātsarvagatatvācca- iti ā evamabhimānābhivyaktervedopāsta ityarthaḥ //28//",
    "GV05brupsb1u:1383": " iti prathamādhyāye tṛtīyamudgīthabrāhmaṇam //3//",
    "GV05brupsb1u:1384": " jñānakarmabhyāṃ samucitābhyāṃ prajāpatitvaprāptirvyākhyātā kevalaprāṇadarśanena ca'taddhaitallokajideva'ityādinā /",
    "GV05brupsb1u:1385": " prajāpateḥ phalabhūtasya sṛṣṭisthitisaṃhāreṣu jagataḥ svātantryādivibhūtyupavarṇanena jñānakarmaṇorvaidikayoḥ phalotkarṣo varṇayitavya ityevamarthamārabhyate",
    "GV05brupsb1u:1386": " tena ca karmakāṇḍavihitajñānakarmastutiḥ kṛtvā bhavetsāmarthyāt /",
    "GV05brupsb1u:1387": " vivakṣitaṃ tvetat- sarvamapyetajjñānakarmaphalaṃ saṃsāra eva,",
    "GV05brupsb1u:1388": " bhayāratyādiyuktatvaśravaṇāt,",
    "GV05brupsb1u:1389": " kāryakaraṇalakṣaṇatvācca sthūlavyaktānityaviṣayatvācceti /",
    "GV05brupsb1u:1390": " brahmavidyāyāḥ kevalāyā vakṣyamāṇāyā mokṣahetutvamityuttarārthaṃ ceti /",
    "GV05brupsb1u:1391": " na hi saṃsāraviṣayātsādhyasādhanādibhedalakṣaṇād aviraktasya ātmaikatva jñānaviṣaye 'dhikāraḥ,",
    "GV05brupsb1u:1392": " atṛṣitasyeva pāne /",
    "GV05brupsb1u:1393": " tasmājjñānakarmaphalotkarṣopavarṇanamuttarārtham /",
    "GV05brupsb1u:1394": " tathā ca vakṣyati-“tadetatpadanīyamasya“(bṛ.u.1 / 4 /",
    "GV05brupsb1u:1395": " 7) “tadetatpreyaḥ putrāt” (bṛ.u.1 / 4 / 8) ityādi /",
    "GV05brupsb1u:1396": " START BrhUp 1,4.1",
    "GV05brupsb1u:1397": " ātmaivedam agra āsīt puruṣavidhaḥ /",
    "GV05brupsb1u:1398": " so 'nuvīkṣya nānyad ātmano 'paśyat /",
    "GV05brupsb1u:1399": " so 'ham asmīty agre vyāharat /",
    "GV05brupsb1u:1400": " tato 'haṃnāmābhavat /",
    "GV05brupsb1u:1401": " tasmād apy etarhy āmantrito 'ham ayam ity evāgra uktvāthānyan nāma prabrūte yad asya bhavati /",
    "GV05brupsb1u:1402": " sa yat pūrvo 'smāt sarvasmāt sarvān pāpmana auṣat tasmāt puruṣaḥ /",
    "GV05brupsb1u:1403": " oṣati ha vai sa taṃ yo 'smāt pūrvo bubhūṣati ya evaṃ veda // BrhUp_1,4.1 //",
    "GV05brupsb1u:1404": " BrhUpBh_1,4.1 ātmaivātmeti prajāpatiḥ prathamo 'ṇḍajaḥ śarīryabhidhīyate /",
    "GV05brupsb1u:1405": " vaidikajñānakarmaphalabhūtaḥ sa eva kim?",
    "GV05brupsb1u:1406": " idaṃ śarīrabhedajātaṃ tena prajāpatiśarīreṇāvibhaktam /",
    "GV05brupsb1u:1407": " ātmaivāsīdagre prākśarīrāntarotpatteḥ /",
    "GV05brupsb1u:1408": " sa ca puruṣavidhaḥ puruṣaprakāraḥ śiraḥprāṇyādilakṣaṇo virāṭ /",
    "GV05brupsb1u:1409": " sa eva prathamaḥ sambhūto 'nuvīkṣyānvālocanaṃ kṛtvā,",
    "GV05brupsb1u:1410": " ko 'haṃ kiṃlakṣaṇo vāsmīti,",
    "GV05brupsb1u:1411": " nānyadvastvantaram,",
    "GV05brupsb1u:1412": " ātmanaḥ prāṇapiṇḍātmakāryakaraṇarūpānna apaśyanna dadarśa /",
    "GV05brupsb1u:1413": " kevalaṃ tvātmānameva sarvātmānamapaśyat /",
    "GV05brupsb1u:1414": " tathā pūrvajanmaśrautavijñānasaṃskṛtaḥ,",
    "GV05brupsb1u:1415": " so 'haṃ prajāpatiḥ sarvātmāhamasmītyagre vyāharadvyāhṛtavān /",
    "GV05brupsb1u:1416": " tatastasmādyataḥ pūrvajñānasaṃskārād ātmānamevāhamityabhyadhādagre tasmādahaṃnāmābhavat /",
    "GV05brupsb1u:1417": " tasyopaniṣadamiti śrutipradarśitameva nāma vakṣyati /",
    "GV05brupsb1u:1418": " tasmādyasmātkāraṇe prajāpatāvevaṃ vṛttaṃ tasmāt,",
    "GV05brupsb1u:1419": " tatkāryabhūteṣu prāṇiṣu etarhyetasminnapi kāla āmantritaḥ kastvamityuktaḥ sannahamayamityevāgra",
    "GV05brupsb1u:1420": " uktvā kāraṇātmābhidhānena ātmānamabhidhāyāgre punarviśeṣanāmajijñāsave 'thānantaraṃ",
    "GV05brupsb1u:1421": " viśeṣapiṇḍābhidhānaṃ devadatto yajñadatto veti prabūte kathayati yannāmāsya viśeṣapiṇḍasya",
    "GV05brupsb1u:1422": " mātāpitṛkṛtaṃ bhavati tatkathayati /",
    "GV05brupsb1u:1423": " sa ca prajāpatiratikrāntajanmani samyakkarmajñānabhāvanānuṣṭhānaiḥ sādhakāvasthāyāṃ",
    "GV05brupsb1u:1424": " yadyasmātkarmajñānabhāvanānuṣṭhānaiḥ prajāpatitvaṃ pratipitsūnāṃ pūrvaḥ prathamaḥ",
    "GV05brupsb1u:1425": " san asmātprajāpatitvapratipitsusamudāyātsarvasmād ādau auṣadadahat /",
    "GV05brupsb1u:1426": " kim? āsaṅgājñānalakṣaṇānsarvānpāpmanaḥ prajāpatitva pratibandhakāraṇabhūtān /",
    "GV05brupsb1u:1427": " yasmādevaṃ tasmātpuruṣaḥ,",
    "GV05brupsb1u:1428": " pūrvamauṣaditi puruṣaḥ /",
    "GV05brupsb1u:1429": " yathāyaṃ prajāpatiroṣitvā prativandhakānpāpmanaḥ sarvānpuruṣaḥ prajāpatirabhavat,",
    "GV05brupsb1u:1430": " evamanyo 'pi jñānakarmabhāvanānuṣṭhānavahninā kevalaṃ jñānabalādvauṣati bhasmīkaroti ha vai sa tam;kam?",
    "GV05brupsb1u:1431": " yo 'smādviduṣaḥ pūrvaḥ prathamaḥ prajāpatirbubhūṣati bhavitumicchati tamityarthaḥ /",
    "GV05brupsb1u:1432": " taṃ darśayati ya evaṃ vedeti /",
    "GV05brupsb1u:1433": " sāmarthyājjñānabhāvanāprakarṣavān /",
    "GV05brupsb1u:1434": " nanvanarthāya prājāpatyapratipipsā,",
    "GV05brupsb1u:1435": " evaṃvidā ceddahyate /",
    "GV05brupsb1u:1436": " naiṣa doṣaḥ,",
    "GV05brupsb1u:1437": " jñānabhāvanotkarṣābhāvātprathamaṃ prajāpatitvapratipattya bhāvamātratvāddāhasya /",
    "GV05brupsb1u:1438": " utkṛṣṭasādhanaḥ prathamaṃ prajāpatitvaṃ prāpnuvan nyūnasādhano na prāpnotīti,",
    "GV05brupsb1u:1439": " sa taṃ dahatītyucyate /",
    "GV05brupsb1u:1440": " na punaḥ pratyakṣamutkṛṣṭasādhanena itaro dahyate /",
    "GV05brupsb1u:1441": " yathā loke ājisṛtāṃ yaḥ prathamamājimupasarpati tenetare dagdhā ivāpahṛtasāmarthyā bhavanti tadvat //1//",
    "GV05brupsb1u:1442": " yadidaṃ tuṣṭūṣitaṃ karmakāṇḍavihitajñānakarmaphalaṃ prājāpatyalakṣaṇaṃ naiva tatsaṃsāraviṣayamatyakrāmaditīmamartha pradarśayiṣyannāha-",
    "GV05brupsb1u:1443": " START BrhUp 1,4.2",
    "GV05brupsb1u:1444": " so 'bibhet tasmād ekākī bibheti /",
    "GV05brupsb1u:1445": " sa hāyam īkṣāṃ cakre,",
    "GV05brupsb1u:1446": " yan mad anyan nāsti kasmān nu bibhemīti /",
    "GV05brupsb1u:1447": " tata evāsya bhayaṃ vīyāya /",
    "GV05brupsb1u:1448": " kasmād dhy abheṣyat /",
    "GV05brupsb1u:1449": " dvitīyād vai bhayaṃ bhavati // BrhUp_1,4.2 //",
    "GV05brupsb1u:1450": " BrhUpBh_1,4.2 so 'bibhetsa prajāpatiryoyaṃ prathamaḥ śarīri puruṣavidho vyākhyātaḥ /",
    "GV05brupsb1u:1451": " so 'bibhedbhītavānasmadādivadevetyāha /",
    "GV05brupsb1u:1452": " yasmādayaṃ puruṣavidhaḥ śarīrakaraṇavān ātmanāśaviparītadarśanavatvād abibhet,",
    "GV05brupsb1u:1453": " tasmāttatsāmānyādadyatve 'pyekākī bibheti /",
    "GV05brupsb1u:1454": " kiñcāsmadādivadeva bhayahetuviparītadarśanāpanodakāraṇaṃ yathābhūtātmadarśanam /",
    "GV05brupsb1u:1455": " so 'yaṃ prajāpatirīkṣāmīkṣaṇaṃ cakre kṛtavān ha /",
    "GV05brupsb1u:1456": " katham? ityāha- yadyasmānmattonyadātmavyatirekeṇa vastvantaraṃ pratidvandībhūtaṃ nāsti,",
    "GV05brupsb1u:1457": " tasminnātmavināśahetvabhāve kasmānnu bibhemīti /",
    "GV05brupsb1u:1458": " tata eva yathābhūtātmadarśanādasya prajāpaterbhayaṃ vīyāya vispaṣṭamapagatavat /",
    "GV05brupsb1u:1459": " tasya prajāpateryadbhayaṃ tatkevalāvidyānimittameva paramārthadarśane 'nupapannamityāha-",
    "GV05brupsb1u:1460": " kasmāddhyabheṣyat kimityasau bhītavānparamārthanirūpaṇāyāṃ bhayamanupapannamevetyabhiprāyaḥ /",
    "GV05brupsb1u:1461": " yasmād dvitīyadvastvantaraddhi bhayaṃ bhavati /",
    "GV05brupsb1u:1462": " dvitīyaṃ ca vastvantaramavidyāpratyupasthāpitameva;",
    "GV05brupsb1u:1463": " na hyadṛśyamānaṃ dvitīyaṃ bhayajanmano hetuḥ“tatra ko mohaḥ kaḥ śokaḥ ekatvamanupaśyataḥ“(īśā.7)",
    "GV05brupsb1u:1464": " iti mantravarṇāt /",
    "GV05brupsb1u:1465": " yaccaikatvadarśanena bhayamapanunoda tadyuktam /",
    "GV05brupsb1u:1466": " kasmāt? dvitīyādvastvantarādvai bhayaṃ bhavati,",
    "GV05brupsb1u:1467": " tadekatvadarśanena dvitīyadarśanamapanītamiti nāsti yataḥ /",
    "GV05brupsb1u:1468": " atra codayanti- kutaḥ prajāpaterekatvadarśanaṃ jātam?",
    "GV05brupsb1u:1469": " ko vāsmai upadideśa?",
    "GV05brupsb1u:1470": " athānupadiṣṭameva prādurabhūt,",
    "GV05brupsb1u:1471": " asmadāderapi tathā prasaṅgaḥ /",
    "GV05brupsb1u:1472": " atha janmāntarakṛtasaṃskārahetukam,",
    "GV05brupsb1u:1473": " ekatvadarśanānarthakyaprasaṅgaḥ /",
    "GV05brupsb1u:1474": " yathāprajāpateratikrāntajanmāvasthasya ekatvadarśanaṃ vidyamānamapyavidyābandhakāraṇaṃ nāpaninye,",
    "GV05brupsb1u:1475": " yataḥ avidyāsaṃyukta evāyaṃ jāto 'bibhet,",
    "GV05brupsb1u:1476": " evaṃ sarveṣāmekatvadarśanānarthakyaṃ prāpnoti /",
    "GV05brupsb1u:1477": " antyameva nivartakamiti cenna,",
    "GV05brupsb1u:1478": " pūrvavatpunaḥ prasaṅgenānaikāntyāt /",
    "GV05brupsb1u:1479": " tasmādanarthakamevaikatvadarśanamiti /",
    "GV05brupsb1u:1480": " naiṣa doṣaḥ,",
    "GV05brupsb1u:1481": " utkṛṣṭahetūdbhavatvāllokavat /",
    "GV05brupsb1u:1482": " yathā puṇyakarmodbhavairviviktaiḥ kāryakaraṇaiḥ saṃyukte janmani sati prajñāmedhāsmṛtivaiśāradyaṃ dṛṣṭam,",
    "GV05brupsb1u:1483": " tathā prajāpateḥ dharmajñānavairāgyaiśvaryaviparītahetusarvapāpmadāhāt viśuddhaiḥ kāryakaraṇai saṃyuktamutkṛṣṭaṃ janma tadudbhavaṃ cānupadiṣṭameva yuktamekatvadarśanaṃ prajāpateḥ /",
    "GV05brupsb1u:1484": " tathā ca smṛtiḥ-“jñānamagratidhaṃ yasya vairāgyaṃ ca jagatpateḥ /",
    "GV05brupsb1u:1485": " aiśvaryaṃ caiva dharmasya sahasiddhaṃ catuṣṭayam //",
    "GV05brupsb1u:1486": " “iti /",
    "GV05brupsb1u:1487": " sahasiddhatve bhayānupapattiriti cet /",
    "GV05brupsb1u:1488": " na hyādityena saha tama udeti /",
    "GV05brupsb1u:1489": " na, anyānupadiṣṭārthatvātsaha siddhavākyasya /",
    "GV05brupsb1u:1490": " śraddhātātparyapraṇipātādīnām ahetutvamiti cet syānmatam“śraddhāvāṃllabhate jñānaṃ tatparaḥ saṃyatendriyaḥ“(gītā 4 /",
    "GV05brupsb1u:1491": " 39) “tadviddhi praṇipātena“(gītā 4 /",
    "GV05brupsb1u:1492": " 34) ityevamādīnāṃ śrutismṛtivihitānāṃ jñānahetūnāmahetutvam,",
    "GV05brupsb1u:1493": " prajāpatiriva janmāntarakṛtadharmahetutve jñānasyeti cet?",
    "GV05brupsb1u:1494": " na;nimittavikalpasamuccayaguṇavadaguṇavattvabhedopapatteḥ /",
    "GV05brupsb1u:1495": " loke hi naimittikānāṃ kāryāṇāṃ nimittabhedo 'nekadhā vikalpate /",
    "GV05brupsb1u:1496": " tathā nimittasamuccayaḥ /",
    "GV05brupsb1u:1497": " teṣāṃ ca vikalpitānāṃ samuccitānāṃ ca punarguṇavadaguṇavattvakṛto bhedo bhavati /",
    "GV05brupsb1u:1498": " tadyathā- rūpajñāna eva tāvannaimittike kārye- tamasi vinālokena cakṣūrūpasannikarṣo naktañcarāṇāṃ rūpajñāne nimittaṃ bhavati /",
    "GV05brupsb1u:1499": " mana eva kevalaṃ rūpajñānanimittaṃ yogīnām /",
    "GV05brupsb1u:1500": " asmākaṃ tu sannikarṣālokābhyāṃ saha tathādityacandrādyālokabhedaiḥ samuccitā nimittabhedā bhavanti /",
    "GV05brupsb1u:1501": " tathā ālokaviśeṣaguṇavadaguṇavattvena bhedāḥ syuḥ /",
    "GV05brupsb1u:1502": " evameva ātmaikatvajñāne 'pi kvacijjanmāntarakṛtaṃ kārma nimittaṃ bhavati,",
    "GV05brupsb1u:1503": " yathā prajāpateḥ /",
    "GV05brupsb1u:1504": " kvacittapo nimittam,",
    "GV05brupsb1u:1505": " “tapasā vijijñāsasva“(chā.u.3 / 2 / 1) iti śruteḥ /",
    "GV05brupsb1u:1506": " kvacit“ācāryavānpuruṣo veda“(chā.u.6 / 14 /",
    "GV05brupsb1u:1507": " 2) “śraddhāvāṃllabhate jñānam“(gītā.4 /",
    "GV05brupsb1u:1508": " 39) “tadviddhi praṇipātena“(gītā.4 /",
    "GV05brupsb1u:1509": " 34) “ācāryāddhaiva“(chā.u.4 / 1 /",
    "GV05brupsb1u:1510": " 3) “draṣṭavyaḥ śrotavyaḥ“(bṛ.u.2 / 4 /",
    "GV05brupsb1u:1511": " 5) ityādi śrutismṛtibhya ekāntajñānalābhanimittatvaṃ śraddhāprabhṛtīnām adharmādinimittaviyogahetutvāt /",
    "GV05brupsb1u:1512": " vedāntaśravaṇamanananididhyāsanānāṃ ca sākṣājjñeyaviṣayatvāt /",
    "GV05brupsb1u:1513": " pāpādipratibandhakṣaye cātmamanasorbhūtārthajñānanimittasvābhāvyāt /",
    "GV05brupsb1u:1514": " tasmādahetutvaṃ na jātu jñānasya śraddhāpraṇipātādīnāmiti //2//",
    "GV05brupsb1u:1515": " itaśca saṃsāraviṣaya eva prājāpatitvam, yataḥ /",
    "GV05brupsb1u:1516": " START BrhUp 1,4.3",
    "GV05brupsb1u:1517": " sa vai naiva reme /",
    "GV05brupsb1u:1518": " tasmād ekākī na ramate /",
    "GV05brupsb1u:1519": " sa dvitīyam aicchat /",
    "GV05brupsb1u:1520": " sa haitāvān āsa yathā strīpumāṃsau sampariṣvaktau /",
    "GV05brupsb1u:1521": " sa imam evātmānaṃ dvedhāpātayat /",
    "GV05brupsb1u:1522": " tataḥ patiś ca patnī cābhavatām /",
    "GV05brupsb1u:1523": " tasmād idam ardhabṛgalam iva sva iti ha smāha yājñavalkyaḥ /",
    "GV05brupsb1u:1524": " tasmād ayam ākāśaḥ striyā pūryata eva /",
    "GV05brupsb1u:1525": " tāṃ samabhavat /",
    "GV05brupsb1u:1526": " tato manuṣyā ajāyanta // BrhUp_1,4.3 //",
    "GV05brupsb1u:1527": " BrhUpBh_1,4.3 sa prāpatirvai naiva reme ratiṃ nānvabhavat,",
    "GV05brupsb1u:1528": " aratyāviṣṭo 'bhūdityarthaḥ,",
    "GV05brupsb1u:1529": " asmādādideva yataḥ,",
    "GV05brupsb1u:1530": " idānīmapi tasmādekākitvādidharmavattvādekākī na ramate ratiṃ nānubhavati /",
    "GV05brupsb1u:1531": " ratirnāmeṣṭārthasaṃyogajā krīḍā,",
    "GV05brupsb1u:1532": " tatprasaṃgina iṣṭaviyogānmanasyākulībhāvo 'ratirityucyate /",
    "GV05brupsb1u:1533": " sa tasyā araterapanodāya dvitīyam aratyapaghātasamarthaṃ strīvastvaicchadgṛddhimakarot /",
    "GV05brupsb1u:1534": " tasya caivaṃ strīviṣayaṃ gṛdhyataḥ striyā pariṣvaktasyevātmano bhāvo babhūva /",
    "GV05brupsb1u:1535": " sa tena satyepsutvād etāvānetatparimāṇa āsa babhūva ha /",
    "GV05brupsb1u:1536": " kiṃparimāṇaḥ?",
    "GV05brupsb1u:1537": " ityāha- yathā loke strīpumāṃsau aratyapanodāya sampariṣvaktau yatparimāṇau syātāṃ tathā tatparimāṇau babhūvetyarthaḥ /",
    "GV05brupsb1u:1538": " sa tathā tatparimāṇameva iyamātmānaṃ dvedhā dviprakāramapātayatpātitavān iyamevetyavadhāraṇaṃ mūlakāraṇādvirājo viśeṣaṇārtham /",
    "GV05brupsb1u:1539": " na kṣīrasya sarvopamardena dadhibhāvāpattivadvirāṭ sarvopamardenaitāvānāsa;kiṃ tarhi?",
    "GV05brupsb1u:1540": " ātmanā vyavasthitasyaiva virājaḥ satyasaṃkalpatvādātmavyatiriktaṃ strīpuṃsapariṣvaktaparisāṇaṃ śarīrāntaraṃ babhūva /",
    "GV05brupsb1u:1541": " sa eva ca virāṭ tathābhūtaḥ sa haitāvānāseti sāmānādhikaraṇyāt /",
    "GV05brupsb1u:1542": " tatastasmātpātanātpatitaśca patnī cābhavatāmiti dampatyornirvacanaṃ laukikayoḥ /",
    "GV05brupsb1u:1543": " ata eva tasmāt,",
    "GV05brupsb1u:1544": " yasmādātmana evārdhaḥ pṛthagbhūtoyeyaṃ strī,",
    "GV05brupsb1u:1545": " tasmādidaṃ śarīramānor'dhabṛgalamardhaṃ ca tad bṛgalaṃ vidalaṃ ca tadardhabṛgalam ardhavidalamevetyarthaḥ /",
    "GV05brupsb1u:1546": " prākstryudvahanātkasyārdhabṛgalam?",
    "GV05brupsb1u:1547": " ityucyate- sva ātmana iti /",
    "GV05brupsb1u:1548": " evamāha smoktavānkila yājñavalkyaḥ,",
    "GV05brupsb1u:1549": " yajñasya valko vaktā yajñavalkastasyāpatyaṃ yājñavalkyo daivarātirityarthaḥ /",
    "GV05brupsb1u:1550": " brahmaṇo vāpatyam /",
    "GV05brupsb1u:1551": " yasmādayaṃ puruṣārdha ākāśaḥ stryardhaśūnyaḥ punarudvahanāttasmātpūryate stryardhena,",
    "GV05brupsb1u:1552": " punaḥ sampuṭīkaraṇeneva vidalārdhaḥ /",
    "GV05brupsb1u:1553": " tāṃ sa prajāpatirmanvākhyaḥ śatarūpākhyāmātmano duhitaraṃ patnītvena kalpitāṃ samabhavanmaithunamupagatavān /",
    "GV05brupsb1u:1554": " tatastasmāttadupagamanād manuṣyā ajāyantotpannāḥ //3//",
    "GV05brupsb1u:1555": " START BrhUp 1,4.4",
    "GV05brupsb1u:1556": " so heyam īkṣāṃ cakre -- kathaṃ nu mātmana eva janayitvā sambhavati /",
    "GV05brupsb1u:1557": " hanta tiro 'sānīti /",
    "GV05brupsb1u:1558": " sā gaur abhavad vṛṣabha itaraḥ /",
    "GV05brupsb1u:1559": " tāṃ sam evābhavat /",
    "GV05brupsb1u:1560": " tato gāvo 'jāyanta /",
    "GV05brupsb1u:1561": " vaḍavetarābhavad aśvavṛṣa itaraḥ /",
    "GV05brupsb1u:1562": " gardabhītarā gardabha itaraḥ /",
    "GV05brupsb1u:1563": " tāṃ sam evābhavat /",
    "GV05brupsb1u:1564": " tata ekaśapham ajāyata /",
    "GV05brupsb1u:1565": " ajetarābhavad basta itaraḥ /",
    "GV05brupsb1u:1566": " avir itarā meṣa itaraḥ /",
    "GV05brupsb1u:1567": " tāṃ sam evābhavat /",
    "GV05brupsb1u:1568": " tato 'jāvayo 'jāyanta /",
    "GV05brupsb1u:1569": " evam eva yad idaṃ kiñca mithunam ā pipīlikābhyas tat sarvam asṛjata // BrhUp_1,4.4 //",
    "GV05brupsb1u:1570": " BrhUpBh_1,4.4 sā śatarūpā u ha iyaṃ seyaṃ duhitṛgamane smārtaṃ pratiṣedhamanusmarantīkṣāñcake /",
    "GV05brupsb1u:1571": " kathaṃ nvidamakṛtyaṃ yanmā māmātmana eva janayitvotpādya sambhavatyupagacchati /",
    "GV05brupsb1u:1572": " yadyapyayaṃ nirghṛṇo 'haṃ hantedānīṃ tiro 'sāni jātyantareṇa tiraskṛtā bhavāni /",
    "GV05brupsb1u:1573": " ityevamīkṣitvāsau gaurabhavat /",
    "GV05brupsb1u:1574": " utpādyaprāṇikarmabhiścodyamānāyāḥ punaḥ punaḥ saivamatiḥ śatarūpāyā manoścābhavat /",
    "GV05brupsb1u:1575": " tataśca ṛṣabha itaraḥ /",
    "GV05brupsb1u:1576": " tāṃ samevābhadityādi pūrvavat /",
    "GV05brupsb1u:1577": " tato gāvo 'jāyanta /",
    "GV05brupsb1u:1578": " tathā baḍavetarābhavadaśvavṛṣa itaraḥ /",
    "GV05brupsb1u:1579": " tathā gardabhītarā gardabha itaraḥ /",
    "GV05brupsb1u:1580": " tatra baḍavāśvavṛṣādīnāṃ saṅgamāttata ekaśaphamekagvuram aśvāśvataragardabhākhyaṃ trayamajāyata /",
    "GV05brupsb1u:1581": " tathā ajetarābhavadvastaśchāga itaraḥ,",
    "GV05brupsb1u:1582": " tathā aviritarā meṣa itaraḥ,",
    "GV05brupsb1u:1583": " tāṃ samevābhavat /",
    "GV05brupsb1u:1584": " tāṃ tāmiti vīpsā /",
    "GV05brupsb1u:1585": " tāmajāṃ tāmaviñcetisamabhavadevetyarthaḥ /",
    "GV05brupsb1u:1586": " tato 'jāśvāvayaścājāvayo 'jāyanta /",
    "GV05brupsb1u:1587": " evameva yadidaṃ kiñca yatkiṃñcedaṃ mithunaṃ srīpuṃsalakṣaṇaṃ dvandam,",
    "GV05brupsb1u:1588": " ā pipīlikābhyaḥ pipīlikābhiḥ sahānenaivanyāyena tatsarvamasṛjata jagatsṛṣṭavān //4//",
    "GV05brupsb1u:1589": " START BrhUp 1,4.5",
    "GV05brupsb1u:1590": " so 'ved ahaṃ vāva sṛṣṭir asmy ahaṃ hīdaṃ sarvam asṛkṣīti /",
    "GV05brupsb1u:1591": " tataḥ sṛṣṭir abhavat /",
    "GV05brupsb1u:1592": " sṛṣṭyāṃ hāsyaitasyāṃ bhavati ya evaṃ veda // BrhUp_1,4.5 //",
    "GV05brupsb1u:1593": " BrhUpBh_1,4.5 sa prajāpatiḥ sarvamidaṃ jagatsṛṣṭvā avet /",
    "GV05brupsb1u:1594": " katham? ahaṃ vāvāhameva sṛṣṭiḥ,",
    "GV05brupsb1u:1595": " sṛjyate iti sṛṣṭaṃ jagaducyate sṛṣṭiriti /",
    "GV05brupsb1u:1596": " yanmayāsṛṣṭaṃ jaganmadabhedatvādahamevāsmi na matto vyatiricyate /",
    "GV05brupsb1u:1597": " kuta etat? ahaṃ hi yasmādidaṃ sarvaṃ jagadasṛkṣi sṛṣṭavānasmi tasmādityarthaḥ /",
    "GV05brupsb1u:1598": " yasmātsṛṣṭiśabdena ātmānamevābhyadhātprajāpatiḥ,",
    "GV05brupsb1u:1599": " tatastasmātsṛṣṭirabhavat sṛṣṭināmābhavat /",
    "GV05brupsb1u:1600": " sṛṣṭyāṃ jagati,",
    "GV05brupsb1u:1601": " hāsya prajāpategetasyāmetasmiñjagati,",
    "GV05brupsb1u:1602": " sa prajāpativatsraṣṭā bhavati svātmano 'nanyabhūtasya jagataḥ, kaḥ?",
    "GV05brupsb1u:1603": " ya evaṃ prajāpativadyathoktaṃ svātmano 'nanyabhūtaṃ jagatsādhyātmādibhūtādhidaivaṃ jagadahamasmīti veda //5//",
    "GV05brupsb1u:1604": " START BrhUp 1,4.6",
    "GV05brupsb1u:1605": " athety abhyamanthat /",
    "GV05brupsb1u:1606": " sa mukhāc ca yoner hastābhyāṃ cāgnim asṛjata /",
    "GV05brupsb1u:1607": " tasmād etad ubhayam alomakam antarataḥ /",
    "GV05brupsb1u:1608": " alomakā hi yonir antarataḥ /",
    "GV05brupsb1u:1609": " tad yad idam āhur amuṃ yajāmuṃ yajety ekaikaṃ devam etasyaiva sā visṛṣṭiḥ /",
    "GV05brupsb1u:1610": " eṣa u hy eva sarve devāḥ /",
    "GV05brupsb1u:1611": " atha yat kiñcedam ārdraṃ tad retaso 'sṛjata /",
    "GV05brupsb1u:1612": " tad u soma /",
    "GV05brupsb1u:1613": " etāvad vā idaṃ sarvam annaṃ caivānnādaś ca /",
    "GV05brupsb1u:1614": " soma evānnam agnir annādaḥ /",
    "GV05brupsb1u:1615": " saiṣā brahmaṇo 'tisṛṣṭiḥ /",
    "GV05brupsb1u:1616": " yac chreyaso devān asṛjatātha yan martyaḥ sann amṛtān asṛjata tasmād atisṛṣṭir /",
    "GV05brupsb1u:1617": " atisṛṣṭyāṃ hāsyaitasyāṃ bhavati ya evaṃ veda // BrhUp_1,4.6 //",
    "GV05brupsb1u:1618": " BrhUpBh_1,4.6 evaṃ sa prajāpatirjagadidaṃ mithunātmakaṃ sṛṣṭā brahmaṇādivarṇaniyanvardevatāḥ sisṛkṣurādau,",
    "GV05brupsb1u:1619": " ayeti śabdadvayamabhinayapradarśanārtham,",
    "GV05brupsb1u:1620": " anena prakāreṇa mukhe hastau prakṣityābhyamanyadābhimukhyena manyanapakarot /",
    "GV05brupsb1u:1621": " sa mukhahastābhyāṃ mathitvā mukhācca yonerhastābhyāṃ ca yonibhyāmagniṃ brāhmaṇajāteranugrahakartāramasṛjata sṛṣṭavān /",
    "GV05brupsb1u:1622": " yasmāddāhakasyāgneryoniretadubhayaṃ hastau mukhaṃ ca,",
    "GV05brupsb1u:1623": " tasmādbhaya mapyetadalomakaṃ lomavivarjitam /",
    "GV05brupsb1u:1624": " kiṃ sarvameva?",
    "GV05brupsb1u:1625": " na, antarato 'bhyantarataḥ;",
    "GV05brupsb1u:1626": " asti hi yonyā sāmānyamubhayasyāsya /",
    "GV05brupsb1u:1627": " kim? alomakā hi yonirantarataḥ strīṇām /",
    "GV05brupsb1u:1628": " tathā brāhmaṇo 'pi mukhādeva jajhe prajāpateḥ /",
    "GV05brupsb1u:1629": " tasmādekayonitvājjayeṣṭhenevānujo 'nugṛhyate agninā brāhmaṇaḥ /",
    "GV05brupsb1u:1630": " tasmādbrāhmaṇo 'gnidevatyo mukhavīryaśceti śrutismṛtisiddham /",
    "GV05brupsb1u:1631": " tathā balāśrayābhyāṃ bāhubhyāṃ balabhidādikaṃ kṣanniyajātiniyantarāṃ kṣanniyaṃ ca /",
    "GV05brupsb1u:1632": " tasmādaindraṃ kṣatraṃ bāhuvīryaṃ ceti śrutau smṛtau cāvagatam /",
    "GV05brupsb1u:1633": " tathoruta īhā ceṣṭā tadāśrayādvasvādilakṣaṇaṃ viśo niyantāraṃ viśaṃ ca /",
    "GV05brupsb1u:1634": " tasmātkṛṣyādiparo vasvādidevatyaśca vaiśyaḥ /",
    "GV05brupsb1u:1635": " tathā pūṣaṇaṃ pṛthvīdaivataṃ śūdraṃ ca padbhyāṃ paricaraṇakṣamamasṛjateti śrutismṛtiprasiddheḥ /",
    "GV05brupsb1u:1636": " tatra kṣatrādidevatāsargamihānuktaṃ vakṣyamāṇamamapyuktavadupasaṃharati sṛṣṭisākalyānukīrtyai /",
    "GV05brupsb1u:1637": " yatheyaṃ śrutirvyavasthitā tathā prajāpatireva sarve devā iti niścitor'thaḥ /",
    "GV05brupsb1u:1638": " sraṣṭurananyatvātsṛṣṭānām /",
    "GV05brupsb1u:1639": " prajāpatinaiva tu sṛṣṭatvād devānām /",
    "GV05brupsb1u:1640": " athaivaṃ prakaraṇārthe vyavasthite tatstutyabhiprāyeṇāvidvanmatāntaranindopanyāsaḥ,",
    "GV05brupsb1u:1641": " anyanindānyastutaye /",
    "GV05brupsb1u:1642": " tattatra karmaprakaraṇe kevalayājñikā yāgakāle yadidaṃ vaca āhuḥ -'amumagniṃ yajāsumindraṃ",
    "GV05brupsb1u:1643": " yaja'ityādi - nāmaśastrastotrakarmādibhinnatvādbhinnamevāgnyādidevamevaikaṃ manyamānā āhurityabhiprāyaḥ /",
    "GV05brupsb1u:1644": " tanna tathā vidyāt,",
    "GV05brupsb1u:1645": " yasmādetasyaiva prajāpateḥ sā visṛṣṭirdevabhedaḥ sarva eṣa u hyeva prajāpatireva prāṇaḥ sarve devāḥ /",
    "GV05brupsb1u:1646": " atra vipratipadyante - para eva hiraṇyagarbhe ityeke /",
    "GV05brupsb1u:1647": " saṃsārītyapare /",
    "GV05brupsb1u:1648": " paraṃ eva tu mantravarṇāt /",
    "GV05brupsb1u:1649": " “indraṃ mitraṃ varuṇamagnimāhuḥ“iti śruteḥ /",
    "GV05brupsb1u:1650": " “eṣa brahmaiṣa indra eṣa prajāpatirete sarve devāḥ“(ai.u.5 /",
    "GV05brupsb1u:1651": " 3) iti ca śruteḥ /",
    "GV05brupsb1u:1652": " smṛteśca -“etameke vadantyagniṃ manumanye prajāpatim“(manu.12 /",
    "GV05brupsb1u:1653": " 123) iti“yo 'sāvatīndriyo 'grāhyaḥ sūkṣmo 'vyaktaḥ sanātanaḥ /",
    "GV05brupsb1u:1654": " sarvabhūtamayo 'cintyaḥ sa eva svayamudbabhau” /",
    "GV05brupsb1u:1655": " (manu.1 / 7) iti /",
    "GV05brupsb1u:1656": " saṃsāryeva vā syāt /",
    "GV05brupsb1u:1657": " “sarvainpāpmana aupat“(bṛ.u.1 / 4 / 1) iti śruteḥ /",
    "GV05brupsb1u:1658": " na hyasaṃsāriṇaḥ pāpmadāhaprasaṅgo 'sti /",
    "GV05brupsb1u:1659": " bhayāratisaṃyogaśravaṇāt /",
    "GV05brupsb1u:1660": " “atha yanmartyaḥ sannamṛtānasṛjata“(bṛ.u.1 / 4 / 6) iti ca /",
    "GV05brupsb1u:1661": " “hiraṇyagarbhaṃ paśyati jāyamānam“(śve.u.4 /",
    "GV05brupsb1u:1662": " 12) iti ca mantravarṇāt /",
    "GV05brupsb1u:1663": " smṛteśca karmavipākaprakriyāyām -“brahmā viśvasṛjo dharmo mahānavyaktameva ca /",
    "GV05brupsb1u:1664": " uttamāṃ sātvikīmetāṃ gatimāhurmanīṣiṇaḥ“(manu.12 / 50) iti /",
    "GV05brupsb1u:1665": " athaivaṃ viruddhārthānupapatteḥ prāmāṇyavyāghāta iti cet?",
    "GV05brupsb1u:1666": " na, kalpanāntaropapatteravirodhāt /",
    "GV05brupsb1u:1667": " upādhiviśeṣasambandhādviśeṣakalpanāntaramupapadyate /",
    "GV05brupsb1u:1668": " “āsīno dūraṃ vrajati śayāno yāti sarvataḥ /",
    "GV05brupsb1u:1669": " kastaṃ madāmadaṃ devaṃ madanyo jñātumarhati“(ka.u.1 / 2 /",
    "GV05brupsb1u:1670": " 21) ityevamādiśrutibhya upādhivaśātsaṃsāritvaṃ na paramārthataḥ /",
    "GV05brupsb1u:1671": " svato 'saṃsāryeva /",
    "GV05brupsb1u:1672": " evamekatvaṃ nānātvaṃ ca hiraṇyagarbhasya /",
    "GV05brupsb1u:1673": " tathā sarvajīvānām,",
    "GV05brupsb1u:1674": " tattvamasi (chā.u.6 / 8 -16) iti śruteḥ /",
    "GV05brupsb1u:1675": " hiraṇyagarbhastu upādhiśuddhyatiśayāpekṣayā prāyaśaḥ para eveti śrutismṛtivādāḥ pravṛttāḥ /",
    "GV05brupsb1u:1676": " saṃsāritvaṃ tu kvacideva darśayanti /",
    "GV05brupsb1u:1677": " jīvānāṃ upādhigatāśuddhibāhulyātsaṃsāritvameva prāyaśo 'bhilapyate /",
    "GV05brupsb1u:1678": " vyāvṛttakṛtsnopādhibhedāpekṣayā tu sarvaḥ paratvenābhidhīyate śrutismṛtivādaiḥ /",
    "GV05brupsb1u:1679": " tārkikaistu parityaktāgamabalairasti nāsti kartākartetyādi viruddhaṃ bahu tarkapadbhirākulīkṛtaḥ śāstrārthaḥ,",
    "GV05brupsb1u:1680": " tenārthaniścayo durlabhaḥ /",
    "GV05brupsb1u:1681": " ye tu kevalaśāstrānusāriṇaḥ śāntadarpāsteṣāṃ pratyakṣaviṣaya iva niścitaḥ śāstrārthe devatādiviṣayaḥ /",
    "GV05brupsb1u:1682": " tatra prajāpaterekasya devasyātrādyalakṣaṇo bhedo vivakṣita iti tatrāgnirukto 'ttā,",
    "GV05brupsb1u:1683": " ādyaḥ soma idānīmucyate - atha yatkiñcedaṃ loka ārdraṃ dravātmakaṃ tadretasa ātmāno bījādasṛjata;",
    "GV05brupsb1u:1684": " retasa āpaḥ (ai.u.1 / 4) iti śruteḥ /",
    "GV05brupsb1u:1685": " dravātmakaśca somaḥ /",
    "GV05brupsb1u:1686": " tasmādyadārdraṃ prajāpatinā retasaḥ sṛṣṭaṃ tadu soma eva /",
    "GV05brupsb1u:1687": " etāvadvai etāvadeva nāto 'dhikamidaṃ sarvam /",
    "GV05brupsb1u:1688": " kiṃ tat? annaṃ caiva somo dravātmakatvādāpyāyakam /",
    "GV05brupsb1u:1689": " annādaścāgnirauṣṇyād rūkṣatvācca /",
    "GV05brupsb1u:1690": " tatraivadhriyate,",
    "GV05brupsb1u:1691": " soma evānnaṃ yadadyate tadeva soma ityarthaḥ /",
    "GV05brupsb1u:1692": " ya evāttā sa evāgniḥ arthabalāddhyavadhāraṇam /",
    "GV05brupsb1u:1693": " agnirapi kvacid hūyamānaḥ somapakṣasyaiva /",
    "GV05brupsb1u:1694": " somo 'pījyamāno 'gnirevāttṛtvāt /",
    "GV05brupsb1u:1695": " evamagnīṣomātmakaṃ jagadātmatvena paśyanta kenaciddoṣeṇa lipyate,",
    "GV05brupsb1u:1696": " prajāpatiśca bhavati /",
    "GV05brupsb1u:1697": " saiṣā brahmaṇaḥ prajāpateratisṛṣṭirātmano 'pyatiśayā /",
    "GV05brupsb1u:1698": " kā sā ityāha - yacchreyasaḥ praśasyatarānātmanaḥ sakāśādyasmādasṛjata devāṃstasmāddevasṛṣṭiratisṛṣṭiḥ /",
    "GV05brupsb1u:1699": " kathaṃ punarātmano 'tiśayā sṛṣṭiḥ ityata āha - atha yadyasmānmartyaḥ sanmaraṇadharmā sannamṛtānamaraṇadharmiṇo devān karmajñānavahninā sarvānātmanaḥ pāpmana oṣitvāsṛjata,",
    "GV05brupsb1u:1700": " tasmādetāmatisṛṣṭiṃ prajāpaterātmabhūtāṃ yo veda sa etasyāmatisṛṣṭyāṃ prajāpatiriva bhavati prajāpativadeva sraṣṭā bhavati //6//",
    "GV05brupsb1u:1701": " sarvaṃ vaidikaṃ sādhanaṃ jñānakarmalakṣaṇaṃ kartrādyanekakārakāpekṣaṃ prajāpatitvaphalāvasānaṃ sādhyametāvadeva yadetadvyākṛtaṃ jagatsaṃsāraḥ",
    "GV05brupsb1u:1702": " athaitasyaiva sādhyasādhanalakṣaṇasya vyākṛtasya jagato vyākaraṇātprāgbījāvasthā yā tāṃ nirdidijñatyaṅkurādikāryānumitāmiva vṛkṣasya,",
    "GV05brupsb1u:1703": " karmabījo 'vidyākṣetro hyasau saṃsāravṛkṣaḥ samūla uddhartavya iti /",
    "GV05brupsb1u:1704": " taduddharaṇe hi puruṣārthaparisamāptiḥ /",
    "GV05brupsb1u:1705": " tathā coktam -“ūrdhvamūlo 'vākśākhaḥ“iti kāṭhake /",
    "GV05brupsb1u:1706": " gītāsu ca“ūrdhvamūlamadhaḥ śākham“iti /",
    "GV05brupsb1u:1707": " purāṇe ca“brahmavṛkṣaḥ sanātanaḥ“iti /",
    "GV05brupsb1u:1708": " START BrhUp 1,4.7",
    "GV05brupsb1u:1709": " tad dhedaṃ tarhy avyākṛtam āsīt /",
    "GV05brupsb1u:1710": " tan nāmarūpābhyām eva vyākriyatāsau nāmāyam idaṃrūpa iti /",
    "GV05brupsb1u:1711": " tad idam apy etarhi nāmarūpābhyām eva vyākriyata asau nāmāyam idaṃrūpa iti /",
    "GV05brupsb1u:1712": " sa eṣa iha praviṣṭa ā nakhāgrebhyo yathā kṣuraḥ kṣuradhāne 'vahitaḥ syād viśvambharo vā viśvambharakulāye /",
    "GV05brupsb1u:1713": " taṃ na paśyanti /",
    "GV05brupsb1u:1714": " akṛtsno hi saḥ prāṇann eva prāṇo nāma bhavati /",
    "GV05brupsb1u:1715": " vadan vāk paśyaṃś cakṣuḥ śṛṇvañ chrotraṃ manvāno manaḥ /",
    "GV05brupsb1u:1716": " tāny asyaitāni karmanāmāny eva /",
    "GV05brupsb1u:1717": " sa yo 'ta ekaikam upāste na sa veda /",
    "GV05brupsb1u:1718": " akṛtsno hy eṣo 'ta ekaikena bhavati /",
    "GV05brupsb1u:1719": " ātmety evopāsīta /",
    "GV05brupsb1u:1720": " atra hy ete sarva ekaṃ bhavanti /",
    "GV05brupsb1u:1721": " tad etat padanīyam asya sarvasya yad ayam ātmā /",
    "GV05brupsb1u:1722": " anena hy etat sarvaṃ veda /",
    "GV05brupsb1u:1723": " yathā ha vai padenānuvinded evaṃ kīrtiṃ ślokaṃ vindate ya evaṃ veda // BrhUp_1,4.7 //",
    "GV05brupsb1u:1724": " BrhUpBh_1,4.7 tadvedaṃ taditi bījāvasthaṃ jagatprāgutpattestarhi tasminkāle;",
    "GV05brupsb1u:1725": " parokṣatvāsarvanāmnāpratyakṣābhidhānenābhidhīyate,",
    "GV05brupsb1u:1726": " bhūtakālasambandhitvādavyākṛtabhāvino jagataḥ;",
    "GV05brupsb1u:1727": " sukhagrahaṇārthamaitihyaprayogo ha śabdaḥ /",
    "GV05brupsb1u:1728": " evaṃ ha tadā āsīdityucyamāne sukhaṃ tāṃ parokṣāmapi jagato bījāvasthāṃ pratipadyate,",
    "GV05brupsb1u:1729": " yudhiṣṭhiro ha kila rājāsīdityukte yadvat /",
    "GV05brupsb1u:1730": " idamiti vyākṛtanāmarūpātmakaṃ sādhyasādhanalakṣaṇaṃ yathāvarṇitamabhidhīyate /",
    "GV05brupsb1u:1731": " tadidaṃśabdayoḥ parokṣapratyakṣāvasthajagadvācakayoḥ sāmānādhikaraṇyādekatvameva parokṣapratayakṣāvasthasya jagato 'vagamyate /",
    "GV05brupsb1u:1732": " tadevedamidameva ca tadavyākṛtamāsīditi /",
    "GV05brupsb1u:1733": " athaivaṃ sati nāsata utpattirna sato vināśaḥ kāryasyetyavadhṛtaṃ bhavati /",
    "GV05brupsb1u:1734": " tadevambhūtaṃ jagadavyākṛtaṃ sannāmarūpābhyāmeva nāmnā rūpeṇaiva ca vyākriyata /",
    "GV05brupsb1u:1735": " vyākriyateti karmakartṛprayogāttatsvayamevātmaiva vyākriyata,",
    "GV05brupsb1u:1736": " vi ā akriyata,",
    "GV05brupsb1u:1737": " vispaṣṭaṃ nāmarūpaviśeṣāvadhāraṇamaryādaṃ vyaktībhāvamāpadyata sāmarthyādākṣiptaniyantṛkartṛsādhanakriyānimittam /",
    "GV05brupsb1u:1738": " asaunāmeti sarvanāmnāviśeṣābhidhānena nāmamātraṃ vyapadiśati /",
    "GV05brupsb1u:1739": " devadatto yajñadatta iti vā nāmāsya ityasaunāmāyam /",
    "GV05brupsb1u:1740": " tathedamiti śuklakṛṣṇādīnāmaviśeṣaḥ /",
    "GV05brupsb1u:1741": " idaṃ śuklamidaṃ kṛṣṇaṃ vā rūpamasyetīdaṃ rūpaḥ /",
    "GV05brupsb1u:1742": " tadidamavyākṛtaṃ vastu etarhyetasminnapi kāle nāmarūpābhyāmeva vyākriyate asaunāmāyamidaṃ rūpa iti /",
    "GV05brupsb1u:1743": " yadarthaḥ sarvaśāstrārambhaḥ. yasminnavidyayā svābhāvikyā kartṛkriyāphalādhyāropaṇā kṛtā;",
    "GV05brupsb1u:1744": " yaḥ kāraṇaṃ sarvasya jagataḥ yadātmake nāmarūpe salilādiva svacchānmalamiva phenamavyākṛte vyākriyete,",
    "GV05brupsb1u:1745": " yaśca tābhyāṃ nāmarūpābhyāṃ vilakṣaṇaḥ svato nityaśuddhabuddhamuktasvabhāvaḥ sa eṣo",
    "GV05brupsb1u:1746": " 'vyākṛte ātmabhūte nāmarūpe vyākurvanbrahmādistambaparyanteṣu deheṣviha karmaphalāśrayeṣvaśanāyādimatsu praviṣṭaḥ /",
    "GV05brupsb1u:1747": " nanu avyākṛtaṃ svayameva vyākriyatetyuktam,",
    "GV05brupsb1u:1748": " kathamidamidānīm ucyate,",
    "GV05brupsb1u:1749": " para eva tu ātmāvyākṛtaṃ vyākurvanniha praviṣṭa iti /",
    "GV05brupsb1u:1750": " naiṣa doṣaḥ,",
    "GV05brupsb1u:1751": " parasyāpyātmano 'vyākṛtajagadātmatvena vivakṣitatvāt /",
    "GV05brupsb1u:1752": " ākṣiptaniyantṛkartṛkriyā nimittaṃ hi jagadavyākṛtaṃ vyākriyatetyavocāma /",
    "GV05brupsb1u:1753": " idaṃśabdasāmānādhikaraṇyāccāvyākṛtaśabdasya /",
    "GV05brupsb1u:1754": " yathedaṃ jaganniyantrādyanekakārakanimittādiviśeṣavadvyākṛtam,",
    "GV05brupsb1u:1755": " tathā aparityaktānyatamaviśeṣavadeva tadavyākṛtam /",
    "GV05brupsb1u:1756": " vyākṛtāvyākṛtamātraṃ tu viśeṣaḥ /",
    "GV05brupsb1u:1757": " dṛṣṭaśca loke vivakṣātaḥ śabdaprayogo grāma āgato grāmaḥ śūnya iti /",
    "GV05brupsb1u:1758": " kadācid grāmaśabdena nivāsamātravivakṣāyāṃ grāmaḥ śūnya iti śabdaprayogo bhavati,",
    "GV05brupsb1u:1759": " kadācinnivāsijanavivakṣāyāṃ grāma āgata iti,",
    "GV05brupsb1u:1760": " kadācidubhayavivakṣāyāmapi grāmaśabdaprayogo bhavati,",
    "GV05brupsb1u:1761": " grāmaṃ ca na praviśediti yathā /",
    "GV05brupsb1u:1762": " tadvadihāpi jagadidaṃ vyākṛtamavyākṛtaṃ cetyabhedavivakṣāyām ātmānātmanorbhavati vyapadeśaḥ /",
    "GV05brupsb1u:1763": " tathedaṃ jagadutpattivināśātmakamiti kevalajagadvayapadeśaḥ /",
    "GV05brupsb1u:1764": " tathā mahānaja ātmā (bṛ.u.4 / 4 /",
    "GV05brupsb1u:1765": " 22) asthūlo 'naṇuḥ sa eṣa neti neti (bṛ.u.3 / 9 /",
    "GV05brupsb1u:1766": " 26) ityādi kevalātmavyapadeśaḥ /",
    "GV05brupsb1u:1767": " nanu pareṇa vyākartrā vyākṛtaṃ sarvato vyāptaṃ sarvadā jagat,",
    "GV05brupsb1u:1768": " sa kathamiha praviṣṭaḥ parikalpyate?",
    "GV05brupsb1u:1769": " apraviṣṭo hi deśaḥ paricchinnena praveṣṭuṃ śakyate,",
    "GV05brupsb1u:1770": " yathā puruṣeṇa grāmādiḥ /",
    "GV05brupsb1u:1771": " nākāśena kiñcinnityapraviṣṭatvāt /",
    "GV05brupsb1u:1772": " pāṣāṇasarpādivaddharmāntareṇeti cet /",
    "GV05brupsb1u:1773": " athāpi syāt,",
    "GV05brupsb1u:1774": " na para ātmā svenaiva rūpeṇa praviveśa, kiṃ tarhi?",
    "GV05brupsb1u:1775": " tatstha eva dharmāntareṇopajāyate,",
    "GV05brupsb1u:1776": " tena praviṣṭa ityupacaryate /",
    "GV05brupsb1u:1777": " yathā pāṣāṇe sahajo 'ntaḥsthaḥ sarpo nālikere vā toyam /",
    "GV05brupsb1u:1778": " na,“tatsṛṣṭvā tadevānuprāviśat“iti śruteḥ /",
    "GV05brupsb1u:1779": " yaḥ sraṣṭā sa bhāvāntaramanāpanna eva kāryaṃ sṛṣṭvā paścātprāviśaditi hi śrūyate /",
    "GV05brupsb1u:1780": " yathā bhuktvā gacchatīti bhujigamikriyayoḥ pūrvāparakālayoritaretaravicchedo 'viśiṣṭaśca kartā tadvadihāpi syāt /",
    "GV05brupsb1u:1781": " na tu tatsthasyaiva bhāvāntaropajanana etatsambhavati /",
    "GV05brupsb1u:1782": " na ca sthānāntareṇa viyujya sthānāntara saṃyogalakṣaṇaḥpraveśo niravayavasyāparicchinnasya dṛṣṭaḥ /",
    "GV05brupsb1u:1783": " sāvayava eva praveśaśravaṇāditi cet na;",
    "GV05brupsb1u:1784": " ṭhadivyo hyamūrtaḥ puruṣaḥ” (mu.u.2 / 1 /",
    "GV05brupsb1u:1785": " 2) niṣkalaṃ niṣkriyam (śve.u.6 /",
    "GV05brupsb1u:1786": " 19) ityādiśrutibhyaḥ sarvavyapadeśyadharma viśeṣapratiṣedhaśrutibhyaśca /",
    "GV05brupsb1u:1787": " pratibimbapraveśavaditi cet?",
    "GV05brupsb1u:1788": " na, vastvantareṇa viprakarṣānupapatteḥ /",
    "GV05brupsb1u:1789": " dravye guṇapraveśavaditi cet?",
    "GV05brupsb1u:1790": " na, anāśritatvāt /",
    "GV05brupsb1u:1791": " nityaparatantrasyaivāśritasya guṇasya dravye praveśa upacaryate /",
    "GV05brupsb1u:1792": " na tu brahmaṇaḥ svātantryaśravaṇāttathā praveśa upapadyate /",
    "GV05brupsb1u:1793": " phale bījavaditi cet?",
    "GV05brupsb1u:1794": " na;sāvayavatvavṛddhikṣayotpattivināśādidharmavattvaprasaṅgāt /",
    "GV05brupsb1u:1795": " na caivaṃ dharmavattvaṃ brahmaṇaḥ ajo 'jaraḥ ityādi śrutinyāyavirodhāt /",
    "GV05brupsb1u:1796": " tasmādanya eva saṃsārī paricchinna iha praviṣṭa iti cet?",
    "GV05brupsb1u:1797": " na;“seyaṃ daivataikṣata“(chā.u.6 / 3 /",
    "GV05brupsb1u:1798": " 2) ityārabhya ṭanāmarūpe vyākaravāṇi“(6 / 2 /",
    "GV05brupsb1u:1799": " 3) iti tasyā eva praveśavyākaraṇakartṛtvaśruteḥ /",
    "GV05brupsb1u:1800": " tathā'tatsṛṣṭvā tadevānuprāviśat'(tai.u.2 / 6 /",
    "GV05brupsb1u:1801": " 1) 'sa etameva sīmānaṃ vidāryaitayā dvārā prāpadyata“(ai.u.3 /",
    "GV05brupsb1u:1802": " 12) 'sarvāṇi rūpāṇi vicitya dhīro nāmāni kṛtvābhivadanyadāste““tvaṃ kumāra uta vā kumārī tvaṃ jīrṇo daṇḍena vañcasi“(śve.u.4 /",
    "GV05brupsb1u:1803": " 3) “puraścakre dvipadaḥ“(bṛ.u.2 / 5 /",
    "GV05brupsb1u:1804": " 18) “rūpaṃ rūpam“(ka.u.2 / 2 /",
    "GV05brupsb1u:1805": " 9) iti ta mantravarṇānna parādanyasya praveśaḥ /",
    "GV05brupsb1u:1806": " praviṣṭānāmitaretarabhedātparānekatvamiti cet na,",
    "GV05brupsb1u:1807": " “eko devo bahudhā sanniviṣṭaḥ” “ekaḥsanbahudhā vicacāra” “tvameko 'si bahūnanupraviṣṭaḥ” “eko devaḥ sarvabhūteṣu gūḍhaḥ sarvavyāpī sarvabhūtāntarātmā“(śve.u.6",
    "GV05brupsb1u:1808": " 11) ityādi śrutibhyaḥ /",
    "GV05brupsb1u:1809": " praveśa upapadyate nopapadyata iti tiṣṭhatu tāvat /",
    "GV05brupsb1u:1810": " praviṣṭānāṃ saṃsāritvāttadananyatvānna parasya saṃsāritvamiti cet?",
    "GV05brupsb1u:1811": " na, aśanāyādyatyayaśruteḥ /",
    "GV05brupsb1u:1812": " sukhitvaduḥkhitvādidarśanānneti cenna,",
    "GV05brupsb1u:1813": " “na lipyate lokaduḥkhena bāhyaḥ“(ka.u.2 / 2 / 11) iti śruteḥ /",
    "GV05brupsb1u:1814": " pratyakṣādivirodhādayuktamiti cet?",
    "GV05brupsb1u:1815": " na, upādhyāśrayajanitaviśeṣaviṣayatvātprakṣādeḥ /",
    "GV05brupsb1u:1816": " “na dṛṣṭerdraṣṭāraṃ paśyeḥ“(bṛ.u.3 / 4 /",
    "GV05brupsb1u:1817": " 2) “vijñātāramare kena vijānīyāt“(bṛ.u.4 / 5 /",
    "GV05brupsb1u:1818": " 19) “avijñātaṃ vijñātṛ“(bṛ.u.3 / 8 /",
    "GV05brupsb1u:1819": " 11) ityādi śrutibhyo nātmaviṣayaṃ vijñānam /",
    "GV05brupsb1u:1820": " kiṃ tarhi? buddhyādyupādhyātmapraticchāyāviṣayameva sukhito 'haṃ duḥkhito 'hamityevamādi pratyakṣavijñānam /",
    "GV05brupsb1u:1821": " ayamahamiti viṣayeṇa viṣayiṇaḥ sāmānādhikaraṇyopacārāt,",
    "GV05brupsb1u:1822": " “nānyadato 'sti draṣṭrṛ“(bṛ.u.3 / 8 /",
    "GV05brupsb1u:1823": " 11) ityanyātmapratiṣedhācca,",
    "GV05brupsb1u:1824": " dehāvayavaviśeṣyatvācca sukhaduḥkhayorviṣayadharmatvam /",
    "GV05brupsb1u:1825": " “ātmānastu kāmāya“(bṛ.u.2 / 4 /",
    "GV05brupsb1u:1826": " 5) ityātmārthaḥ tvaśruterayukta iti cenna,",
    "GV05brupsb1u:1827": " “yatra vā anyadiva syāt“ityavidyāviṣayātmārthatvābhyupagamāt tatkena kaṃ paśyet (bṛ.u.4 / 5 /",
    "GV05brupsb1u:1828": " 15) neha nānāsti kiñcana (bṛ.u.4 / 4 /",
    "GV05brupsb1u:1829": " 19) tatra ko mohaḥ kaḥ śokaḥ ekatvamanupaśyataḥ (īśā.7)",
    "GV05brupsb1u:1830": " ityādinā vidyāviṣaye tatpratiṣedhācca nātmadharmatvam /",
    "GV05brupsb1u:1831": " tārkikasamayavirodhādayuktamiti cet na;",
    "GV05brupsb1u:1832": " yuktyāpyātmano duḥkhitvānupapatteḥ /",
    "GV05brupsb1u:1833": " na hi duḥkhena pratyakṣaviṣayeṇa ātmano viśeṣyatvam pratyakṣāviṣayatvāt /",
    "GV05brupsb1u:1834": " ākāśasya śabdaguṇavattvavadātmano duḥkhitvamiti cenna,",
    "GV05brupsb1u:1835": " ekapratyayaviṣayatvānupapatteḥ /",
    "GV05brupsb1u:1836": " na hi sukhagrāhakeṇa pratyakṣaviṣayeṇa pratyayena nityānumeyasyātmano viṣayīkaraṇāmupapadyate tasya ca viṣayīkaraṇe ātmana ekatvādviṣayyabhāvaprasaṅgaḥ",
    "GV05brupsb1u:1837": " ekasyaiva viṣayaviṣayitvaṃ dīpavaditi cet?",
    "GV05brupsb1u:1838": " na;yugapadasambhavāt,",
    "GV05brupsb1u:1839": " ātmanyaṃśānupapatteśca /",
    "GV05brupsb1u:1840": " etena vijñānasya grāhyagrāhakatvaṃ pratyuktam /",
    "GV05brupsb1u:1841": " pratyakṣānumānaviṣayayośca duḥkhātmanorguṇaguṇitve nānumānam /",
    "GV05brupsb1u:1842": " duḥkhasya nityameva pratyakṣaviṣayatvāt,",
    "GV05brupsb1u:1843": " rūpādisāmānādhikaraṇyācca /",
    "GV05brupsb1u:1844": " manaḥsaṃyogajatve 'pyātmani duḥkhasya sāvayavatvavikriyāvattvānityatvaprasaṅgāt /",
    "GV05brupsb1u:1845": " na hyavikṛtya saṃyogi dravyaṃ guṇaḥ kaścidupayannapayanvā dṛṣṭaḥ kvacit /",
    "GV05brupsb1u:1846": " na ca niravayavaṃ vikriyamāṇaṃ dṛṣṭaṃ kvacidanityaguṇāśrayaṃ vā nityam /",
    "GV05brupsb1u:1847": " na cākāśa āgamavādibhirnityatayābhyupagamyate,",
    "GV05brupsb1u:1848": " na cānyo dṛṣṭānto 'sti /",
    "GV05brupsb1u:1849": " vikriyamāṇamapi tatpratyayānivṛtternityameveti cet?",
    "GV05brupsb1u:1850": " na, dravyasya avayavānyathātvavyatirekeṇa vikriyānupapatteḥ /",
    "GV05brupsb1u:1851": " sāvayavatve 'pi nityatvamiti cenna;",
    "GV05brupsb1u:1852": " sāvayavasyāvayavasaṃyogapūrvakatve sati vibhāgopapatteḥ /",
    "GV05brupsb1u:1853": " vajrādiṣvadarśanānneti cenna,",
    "GV05brupsb1u:1854": " anumeyatvātsaṃyogapūrvatvasya /",
    "GV05brupsb1u:1855": " tasmānnātmāno duḥkhādyanityaguṇāśrayatvopapattiḥ /",
    "GV05brupsb1u:1856": " parasyāduḥkhitve 'nyasya ca duḥkhino 'bhāve duḥkhopaśamanāya śāstrārambhānarthakyamiti cet?",
    "GV05brupsb1u:1857": " na, avidyādhyāropitaduḥkhitvabhramāpohārthatvāt,",
    "GV05brupsb1u:1858": " ātmani prakṛtasaṅkhyāpūraṇabhramāpohavat /",
    "GV05brupsb1u:1859": " kalpitaduḥkhyātmābhyupagamācca /",
    "GV05brupsb1u:1860": " jalasūryādipratibimbavadātmagraveśaśca pratibimbavadvyākṛte kārya upalabhyatvāt /",
    "GV05brupsb1u:1861": " prāgutpatteranupalabdha ātmā paścātkārye ca sṛṣṭa vyākṛte buddherantarupalabhyamānaḥ",
    "GV05brupsb1u:1862": " sūryādipratibimbavajjalādau kāryaṃ sṛṣṭvā praviṣṭa iva lakṣyamāṇo nirdiśyate sa eṣa",
    "GV05brupsb1u:1863": " iha praviṣṭaḥ (bṛ.u.1 / 4 /",
    "GV05brupsb1u:1864": " 7) tāḥ sṛṣṭvā tadevānuprāviśata sa etameva sīmānaṃ vidāryaitayā dvārā prāpadyata (ai.u.3 /",
    "GV05brupsb1u:1865": " 12) seyaṃ devataikṣata hantāhamimāstisro devatā anena jīvenātmanānupraviśya (chā.u.6 / 2 /",
    "GV05brupsb1u:1866": " 3) ityevamādibhiḥ /",
    "GV05brupsb1u:1867": " na tu sarvagatasya niravayavasya digdeśakālāntarāpakramaṇaprāptilakṣaṇaḥ praveśaḥ kadācidapyupapadyate /",
    "GV05brupsb1u:1868": " na ca parādātmano 'nyo 'sti draṣṭā nānyadato 'sti draṣṭṛ nānyadato 'stiśrotṛ (bṛ.u.3 / 8 /",
    "GV05brupsb1u:1869": " 11) ityādi śruterityavocāma /",
    "GV05brupsb1u:1870": " upalabdhyarthatvācca sṛṣṭipraveśasthityapyayavākyānām,",
    "GV05brupsb1u:1871": " upalabdheḥ puruṣārthatvaśravaṇāt /",
    "GV05brupsb1u:1872": " ātmānamevāvet (bṛ.u.1 / 4 /",
    "GV05brupsb1u:1873": " 10) tasmāttatsarvamabhavat (bṛ.u.1 / 4 /",
    "GV05brupsb1u:1874": " 10) bahmavidāpnoti param (tai.u.2 / 1 /",
    "GV05brupsb1u:1875": " 1) sa yo ha vai tatparamaṃ brahma veda brahmaiva bhavati (mu.u.3 / 2 /",
    "GV05brupsb1u:1876": " 9) ācāryavānpuruṣo veda (chā.u.6 / 14 /",
    "GV05brupsb1u:1877": " 2) tasya tāvadeva ciram (chā.u.6 / 14 /",
    "GV05brupsb1u:1878": " 2) ityādi śrutibhyaḥ /",
    "GV05brupsb1u:1879": " tato māṃ tattvato jñātvā viśate tadanantaram (gītā 18 /",
    "GV05brupsb1u:1880": " 55) taddhyagryaṃ sarvavidyānāṃ prāpyate hyamṛtaṃ tataḥ ityādi smṛtibhyaśca /",
    "GV05brupsb1u:1881": " bhedadarśanāpavādācca sṛṣṭyādi vākyānām ātmaikatvadarśanārthaparatvopapattiḥ /",
    "GV05brupsb1u:1882": " tasmātkāryasthasya upalabhyatvameva praveśa ityupacaryate /",
    "GV05brupsb1u:1883": " ānakhāgrebhyo nakhāgramaryādam ātmanaścaitanyamupalabhyate /",
    "GV05brupsb1u:1884": " tatra kathamiva praviṣṭaḥ?",
    "GV05brupsb1u:1885": " ityāha - yathā loke kṣurādhāne kṣuro dhīyate 'sminniti kṣuradhānaṃ tasminnāpitopaskarādhāne,",
    "GV05brupsb1u:1886": " kṣuro 'ntaḥstha upalabhyate,",
    "GV05brupsb1u:1887": " avahitaḥ praveśitaḥ syād yathā vā viśvambharo 'gniḥ,",
    "GV05brupsb1u:1888": " viśvasya bharaṇādviśvambharaḥ kulāye nīḍe 'gniḥ,",
    "GV05brupsb1u:1889": " kāṣṭhādāvahitaḥ syādityanuvartate /",
    "GV05brupsb1u:1890": " tatra hi sa mathyamāna upalabhyate /",
    "GV05brupsb1u:1891": " yathā ca kṣuraḥ kṣuradhāna ekadeśe 'vasthito yathā cāgniḥ kāṣṭhādau sarvato vyāpyāvasthitaḥ,",
    "GV05brupsb1u:1892": " evaṃ sāmānyato viśeṣataśca dehaṃ saṃvyāpyāvasthita ātmā /",
    "GV05brupsb1u:1893": " tatra hi sa prāṇanādikriyāvān darśanādikriyāvāṃścopalabhyate /",
    "GV05brupsb1u:1894": " tasmāttatraivaṃ praviṣṭhaṃ tamātmānaṃ prāṇanādikriyāviśiṣṭaṃ na paśyanti nopalabhante /",
    "GV05brupsb1u:1895": " nanvaprāptapratiṣedho 'yaṃ taṃ na paśyantīti,",
    "GV05brupsb1u:1896": " darśanasyāprakṛtatvāt /",
    "GV05brupsb1u:1897": " naiṣa doṣaḥ,",
    "GV05brupsb1u:1898": " sṛṣṭyādivākyānām ātmaikatvapratipattyarthaparatvātprakṛtameva tasya darśanam /",
    "GV05brupsb1u:1899": " rūpaṃ rūpaṃ pratirūpo babhūva tadasya rūpaṃ prati cakṣaṇāya (bṛ.u.2 / 5 /",
    "GV05brupsb1u:1900": " 19) iti mantravarṇāt /",
    "GV05brupsb1u:1901": " tatra prāṇanādikriyāviśiṣṭasyādarśane hetumāha - akṛtsno 'samasto hi yasmātsa prāṇanādikriyāviśiṣṭaḥ /",
    "GV05brupsb1u:1902": " kutaḥ punarakṛtsnatvam ityucyate - prāṇānneva prāṇanakriyāmeva kurvanprāṇo nāma prāṇasamākhyaḥ prāṇābhidhāno bhavati /",
    "GV05brupsb1u:1903": " prāṇanakriyākartṛtvāddhi prāṇaḥ prāṇatītyucyate nānyāṃ kriyāṃ kurvan /",
    "GV05brupsb1u:1904": " yathā lāvakaḥ pācaka iti /",
    "GV05brupsb1u:1905": " tasmātkriyāntaraviśiṣṭasya anupasaṃhārādakṛtsno hi saḥ /",
    "GV05brupsb1u:1906": " tathā vadanvadanakriyāṃ kurvanvaktīti vāk,",
    "GV05brupsb1u:1907": " paśyaṃścakṣuścaṣṭa iti cakṣurdraṣṭā,",
    "GV05brupsb1u:1908": " śṛṇvañśṛṇotīti śrotram /",
    "GV05brupsb1u:1909": " prāṇānneva prāṇaḥ vadanvāk ityābhyāṃ kriyāśaktyudbhavaḥ pradarśito bhavati /",
    "GV05brupsb1u:1910": " paśyaṃścakṣuḥ śṛṇvañśrotram ityābhyāṃ vijñānaśaktyudbhavaḥ pradarśyate,",
    "GV05brupsb1u:1911": " nāmarūpaviṣayatvādvijñānaśakteḥ /",
    "GV05brupsb1u:1912": " śrotracakṣuṣī vijñānasya sādhane,",
    "GV05brupsb1u:1913": " vijñānaṃ tu nāmarūpasādhanam /",
    "GV05brupsb1u:1914": " na hi nāmarūpavyatiriktaṃ vijñeyamasti /",
    "GV05brupsb1u:1915": " tayoścopalambhe karaṇaṃ cakṣuḥśrotre /",
    "GV05brupsb1u:1916": " kriyā ca nāmarūpasādhyā prāṇasamavāyinī,",
    "GV05brupsb1u:1917": " tasyāḥ prāṇāśrayāyā abhivyakto vākkaraṇam /",
    "GV05brupsb1u:1918": " tathā pāṇipādapāyūpaśthākhyāni /",
    "GV05brupsb1u:1919": " sarveṣāmupalakṣaṇārthā vāk /",
    "GV05brupsb1u:1920": " etadeva hi sarvaṃ vyākṛtam /",
    "GV05brupsb1u:1921": " trayaṃ vā idaṃ nāma rūpaṃ karma (bṛ.u.1 / 6 /",
    "GV05brupsb1u:1922": " 1) iti hi vakṣyati /",
    "GV05brupsb1u:1923": " manvāno mano manuta iti /",
    "GV05brupsb1u:1924": " jñānaśaktivikāsānāṃ sādhāraṇaṃ karaṇaṃ mano manute 'neneti /",
    "GV05brupsb1u:1925": " puruṣastu kartā sanmanvāno mana ityucyate /",
    "GV05brupsb1u:1926": " tānyetāni prāṇādīnyasyātmanaḥ karmanāmāni,",
    "GV05brupsb1u:1927": " karmajāni nāmāni karmanāmānyeva,",
    "GV05brupsb1u:1928": " na tu vastumātraviṣayāṇi /",
    "GV05brupsb1u:1929": " ato na kṛtsnātmavastvavadyotakāni /",
    "GV05brupsb1u:1930": " evaṃ hyasāvātmā prāṇanādikriyayā tattatkriyājanitaprāṇādināmarūpābhyāṃ vyākriyamāṇo 'vadyotyamāno 'pi /",
    "GV05brupsb1u:1931": " sa yo 'to 'smātprāṇanādikriyāsamudāyād ekaikaṃ prāṇaṃ cakṣuriti vā viśiṣṭam anupasaṃhṛtetaraviśiṣṭakriyātmakaṃ manasā ayamātmetyupāste cintayati,",
    "GV05brupsb1u:1932": " na sa veda nasa jānāti brahma /",
    "GV05brupsb1u:1933": " kasmāt akṛtsno 'samāpto hi yasmādeṣa ātmā asmātprāṇanādisamudāyāt /",
    "GV05brupsb1u:1934": " ataḥ pravibhakta ekaikena viśeṣaṇena viśiṣṭa itaradharmāntarānupasaṃhārādbhavati /",
    "GV05brupsb1u:1935": " yāvadayamevaṃ veda paśyati śṛṇomi spṛśāmīti vā svabhāvapravṛttiviśiṣṭaṃ veda tāvadañjasā kṛtsnamātmānaṃ na veda /",
    "GV05brupsb1u:1936": " kathaṃ punaḥ paśyanveda?",
    "GV05brupsb1u:1937": " ityāha - ātmetyeva,",
    "GV05brupsb1u:1938": " ātmeti prāṇādīni viśeṣaṇāni yānyuktāni tāni yasya sa āpnuvaṃstānyātmā ityucyate /",
    "GV05brupsb1u:1939": " na tathā kṛtsnaviśeṣolasaṃhārī sankṛtsno bhavati /",
    "GV05brupsb1u:1940": " vastumātrarūpeṇa hi prāṇādyupādhiviśeṣakriyājanitāni viśeṣaṇāni vyāpnoti /",
    "GV05brupsb1u:1941": " tathā ca vakṣyati - dhyāyatīva lelāyatīva (bṛ.u.4 / 3 / 7) iti /",
    "GV05brupsb1u:1942": " tasmādātmetyevopāsīta /",
    "GV05brupsb1u:1943": " evaṃ kṛtsno hyasau svena vasturūpeṇa gṛhyamāṇo bhavati /",
    "GV05brupsb1u:1944": " kasmātkṛtsnaḥ?",
    "GV05brupsb1u:1945": " ityāśaṅkyāha - atrāsminnātmani hi yasmānnirupādhikajalasūryapratibimbabhedā ivāditve",
    "GV05brupsb1u:1946": " prāṇādyupādhikṛtā viśeṣāḥ prāṇādikarmajanāmābhidheyā yadyoktā hyete ekamabhinnatāṃ",
    "GV05brupsb1u:1947": " bhavanti pratipadyante /",
    "GV05brupsb1u:1948": " ātmetyevopāsīta iti nāpūrvavidhiḥ /",
    "GV05brupsb1u:1949": " pakṣe prāptatvāt yatsākṣādaparokṣādbrahma (bṛ.u.3 / 4 /",
    "GV05brupsb1u:1950": " 1) katama ātmeti - yo 'yaṃ vijñānamayaḥ (bṛ.u.4 / 3 /",
    "GV05brupsb1u:1951": " 7) ityevamādyātmapratipādanaparābhiḥ śrutibhirātmaviṣayaṃ vijñānamutpāditam /",
    "GV05brupsb1u:1952": " tatrātmasvarūpavijñānenaiva tadviṣayānātmābhimānabuddhiḥ kārakādikriyāphalādhyāropaṇātmikā avidyā nivartitā /",
    "GV05brupsb1u:1953": " tasyāṃ nivartitāyāṃ kāmādidoṣānupapatteḥ ānātmacintānupapattiḥ /",
    "GV05brupsb1u:1954": " tasmāttadupāsanamasminpakṣe na vidhātavyam,",
    "GV05brupsb1u:1955": " prāptatvāt /",
    "GV05brupsb1u:1956": " tiṣṭhasu tāvatpākṣikyātmopāsanaprāptirnityā veti,",
    "GV05brupsb1u:1957": " apūrvavidhiḥ syāt;",
    "GV05brupsb1u:1958": " jñānopāsanayorekatve satyaprāptatvāt /",
    "GV05brupsb1u:1959": " na sa veda iti vijñānaṃ prastutya ātmetyevopāsīta ityabhidhānādvedopāsanaśabdayorekārthatāvagamyate /",
    "GV05brupsb1u:1960": " anena hyetattsarvaṃ veda ātmānamevāvet (bṛ.u.1 / 4 /",
    "GV05brupsb1u:1961": " 10) ityādiśrutibhyaśca vijñānamupāsanam /",
    "GV05brupsb1u:1962": " tasya cāprāptatvādvidhyarhatvam /",
    "GV05brupsb1u:1963": " na ca svarūpānvākhyāne puruṣapravṛttirupapadyate,",
    "GV05brupsb1u:1964": " tasmādapūrvavidhirevāyam /",
    "GV05brupsb1u:1965": " karmavidhisāmānyācca /",
    "GV05brupsb1u:1966": " yathā yajeta juhuyāt ityādayaḥ karmavidhayaḥ,",
    "GV05brupsb1u:1967": " na tairasya ātmetyevopāsīta (1 / 4 /",
    "GV05brupsb1u:1968": " 7) ātmā vā are draṣṭavyaḥ (2 / 4 /",
    "GV05brupsb1u:1969": " 5) ityādyātmopāsanavidherviśeṣo 'vagamyate /",
    "GV05brupsb1u:1970": " mānasakriyātvācca vijñānasya tathā yasyai devatāyai havirgṛhītaṃ syāttāṃ manasā dhyāyedvaṣaṭkariṣyan ityādyā mānasī kriyā vidhīyate,",
    "GV05brupsb1u:1971": " tathā ātmetyevopāsīta (1 / 4 /",
    "GV05brupsb1u:1972": " 7) mantavyo nididhyāsitavyaḥ (2 / 4 /",
    "GV05brupsb1u:1973": " 5) ityādyā kriyaiva vidhīyate jñānātmikā /",
    "GV05brupsb1u:1974": " tathāvocāma vedopāsanaśabdayorekārthatvamiti /",
    "GV05brupsb1u:1975": " bhāvānāṃśatrayopapatteśca - yathā hi yajeta ityasyāṃ bhāvanāyām kena katham iti bhāvyādyākāṅkṣāpanayakāraṇamaṃśatrayamavagamyate,",
    "GV05brupsb1u:1976": " tathā upāsīta ityasyāmapi bhāvanāyāṃ vidhīyamānāyām kimupāsīta?",
    "GV05brupsb1u:1977": " kenopāsīta?",
    "GV05brupsb1u:1978": " ityasyāmākāṅkṣāyām ātmānamupāsīta manasā tyāgabrahmacaryaśamadamoparamatitikṣādītikartavyatāsaṃyuktaḥ ityādīśāstreṇaiva samarthyate 'śatrayam",
    "GV05brupsb1u:1979": " yathā ca kṛtsnasya darśapūrṇamāsādiprakaraṇasya darśapūrṇamāsādividhyuddeśatvenopayogaḥ",
    "GV05brupsb1u:1980": " evamaupaniṣadām ātmopāsanaprakaraṇasya ātmopāsanaprakaraṇasya ātmopāsanavidhyuddeśatvenaivopayogaḥ /",
    "GV05brupsb1u:1981": " neti neti (2 / 3 / 6) asthūlam (3 / 8 /",
    "GV05brupsb1u:1982": " 8) ekamevādvitīyam (chā.u.6 / 2 /",
    "GV05brupsb1u:1983": " 1) aśanāyādyatītaḥ ityevamādivākyānām upāsyātmasvarūpaviśeṣasamarpaṇenopayogaḥṣa phalaṃ ca mokṣo 'vidyānivṛttirvā /",
    "GV05brupsb1u:1984": " apare varṇayanti upāsanenātmaviṣayaṃ viśiṣṭaṃ vijñānāntaraṃ bhāvayet,",
    "GV05brupsb1u:1985": " tenātmā jñāyate,",
    "GV05brupsb1u:1986": " avidyānivartakaṃ ca tadeva,",
    "GV05brupsb1u:1987": " nātmaviṣayaṃ vedavākyajanitaṃ vijñānamiti /",
    "GV05brupsb1u:1988": " etasminnarthe vacanānyapi - vijñāya prajñāṃ kurvīta (bṛ.u.4 / 4 /",
    "GV05brupsb1u:1989": " 21) draṣṭavyaḥ śrotavyo mantavyo nididhyāsitavyaḥ (2 / 4 /",
    "GV05brupsb1u:1990": " 5) so 'nveṣṭavyaḥ sa vijijñāsitavyaḥ (chā.u.4) ityādīni /",
    "GV05brupsb1u:1991": " na, arthāntarābhāvāt /",
    "GV05brupsb1u:1992": " na ca ātmetyevopāsīta ityapūrvavidhiḥ;kasmāt?",
    "GV05brupsb1u:1993": " ātmasvarūpakathanānātmapratiṣedhavākyajanitavijñānavyatirekeṇa mānasasya bāhyasya vābhāvāt /",
    "GV05brupsb1u:1994": " tatra hi vidheḥ sāphalyaṃ yatra vidhivākyaśravaṇamātrajanitavijñānavyatirekeṇa puruṣapravṛttirgamyate /",
    "GV05brupsb1u:1995": " yathā darśapūrṇamāsābhyāṃ svargakāmo yajeta ityevamādau /",
    "GV05brupsb1u:1996": " na hi darśapūrṇamāsavidhivākyajanitavijñānameva darśapūrṇamāsāmuṣṭhānam,",
    "GV05brupsb1u:1997": " taccādhikārādyapekṣānubhāvi /",
    "GV05brupsb1u:1998": " na tu neti neti (2 / 3 /",
    "GV05brupsb1u:1999": " 6) ityādyātmapratipādakavākyajanitavijñānavyatirekeṇa darśapūrṇamāsādivatpuruṣavyāpāraḥ sambhavati /",
    "GV05brupsb1u:2000": " sarvavyāpāropaśamahetutvāt tadvākyajanitavijñānasya /",
    "GV05brupsb1u:2001": " na hyudāsīnavijñānaṃ pravṛttijanakam,",
    "GV05brupsb1u:2002": " abrahmānātmavijñānanivartakatvācca ekamevādvitīyam (chā.u.6 / 2 /",
    "GV05brupsb1u:2003": " 1) tattvamasi (chā.u.6 /",
    "GV05brupsb1u:2004": " 8 -16) ityevamādivākyānām /",
    "GV05brupsb1u:2005": " na ca tannivṛttau pravṛttirupapadyate;virodhāt /",
    "GV05brupsb1u:2006": " vākyajanitavijñānamātrānnābrahmānātmavijñānanivṛttiriti cet na;",
    "GV05brupsb1u:2007": " tattvamasi (chā.u.6 /",
    "GV05brupsb1u:2008": " 8 -16) neti neti (bṛ.u.2 / 3 /",
    "GV05brupsb1u:2009": " 6) ātmaivedam (chā.u.7 / 25 /",
    "GV05brupsb1u:2010": " 2) ekamevādvitīyam (chā.u.6 / 2 /",
    "GV05brupsb1u:2011": " 1) brahmaivedamamṛtam (mu.u.2 / 2 /",
    "GV05brupsb1u:2012": " 11) nānyadato 'sti draṣṭaḥ (bṛ.u.3 / 8 /",
    "GV05brupsb1u:2013": " 11) tadeva brahma tvaṃ viddhi (ke.u.1 /",
    "GV05brupsb1u:2014": " 4) ityādivākyānāṃ tadvāditvāt /",
    "GV05brupsb1u:2015": " draṣṭavyavidherviṣayasamarpakāṇyetānīti cet?",
    "GV05brupsb1u:2016": " na, arthāntarābhāvādityuktottaratvāt /",
    "GV05brupsb1u:2017": " ātmavastusvarūpasamarpakaireva vākyaiḥ tattvamasi ityādibhiḥ śravaṇakāla eva taddarśanasya kṛtatvād draṣṭavyavidhernānuṣṭhānāntaraṃ kartavyamityuktottarametat",
    "GV05brupsb1u:2018": " ātmasvarūpānvākhyānamātreṇa ātmavijñāne vidhimantareṇa na pravartata iti cet?",
    "GV05brupsb1u:2019": " na, ātmavādivākyaśravaṇena ātmavijñānasya janitatvāt - kiṃ bho kṛtasya karaṇam?",
    "GV05brupsb1u:2020": " tacchravaṇe 'pi na pravartata iti cenna,",
    "GV05brupsb1u:2021": " anavasthāprasaṅgāt /",
    "GV05brupsb1u:2022": " yathā ātmavādivākyārthaśravaṇe vidhimantareṇa na pravartate tathā vidhivākyārthaśravaṇe 'pi vidhimantareṇa na pravartiṣyata iti vidhyantarāpekṣā",
    "GV05brupsb1u:2023": " tathā tadarthaśravaṇe 'pītyanavasthā prasajyeta /",
    "GV05brupsb1u:2024": " vākyajanitātmajñānasmṛtisaṃtateḥ śravaṇavijñānamātrādarthāntaratvamiti cet?",
    "GV05brupsb1u:2025": " na, arthaprāptatvāt /",
    "GV05brupsb1u:2026": " yadaivātmapratipādakavākyaśravaṇād ātmaviṣayaṃ vijñānamutpadyate,",
    "GV05brupsb1u:2027": " tadaiva tadunpadyagānaṃ tadviṣayaṃ vijñānamutpadyate,",
    "GV05brupsb1u:2028": " tadaiva tadunpadyagānaṃ tadviṣayaṃ mithyājñānaṃ nivartayadevotpadyate /",
    "GV05brupsb1u:2029": " ātmaviṣayamithyājñānanivṛttau ca tatprabhavāḥ smṛtayo na bhavanti svābhāvikyo 'nātmavastubhedaviṣayāḥ /",
    "GV05brupsb1u:2030": " anarthatvāvagateśca,",
    "GV05brupsb1u:2031": " ātmāvagatau hi satyāmanyadvastvanarthatvenāmagamyate,",
    "GV05brupsb1u:2032": " anityaduḥkhāśuddhyādibahudoṣavattvād ātmavastunaśca tadvilakṣaṇatvāt /",
    "GV05brupsb1u:2033": " tasmādanātmavijñānasmṛtīnām ātmāvagaterabhāvaprāptiḥ /",
    "GV05brupsb1u:2034": " pāriśeṣyādātmaikatvavijñānasmṛtisantaterarthata eva bhāvānna vidheyatvam,",
    "GV05brupsb1u:2035": " śokamohabhayāyāsādiduḥkhadoṣanivartakatvācca tatsmṛteḥ /",
    "GV05brupsb1u:2036": " viparītajñānaprabhavo hi śokamohādidoṣaḥ /",
    "GV05brupsb1u:2037": " tathā ca tatra ko mohaḥ (īśa.7)",
    "GV05brupsb1u:2038": " vidvāṃma bibheti kutaścana (tai.u.2 / 9 /",
    "GV05brupsb1u:2039": " 1) abhayaṃ vai janaka prapto 'si (bṛ.u.4 / 2 /",
    "GV05brupsb1u:2040": " 4) bhidyate hṛdayagranthiḥ (mu.u.2 / 2 /",
    "GV05brupsb1u:2041": " 8) ityādiśrutayaḥ /",
    "GV05brupsb1u:2042": " nirodhastarhyarthāntaramiti cet /",
    "GV05brupsb1u:2043": " athāpi syāccittavṛttinirodhasya vedavākyajanitātmavijñānādarthāntaratvāt,",
    "GV05brupsb1u:2044": " tantrāntareṣu ca kartavyatayāvagatatvādvidheyatvamiti cet?",
    "GV05brupsb1u:2045": " na;mokṣasādhanatvenānavagamāt /",
    "GV05brupsb1u:2046": " na hi vedānteṣu brahmātmavijñānād anyatparamapuruṣārthasādhanatvenāmagamyate /",
    "GV05brupsb1u:2047": " “ātmānamevāvet“(bṛ.u.1 / 4 /",
    "GV05brupsb1u:2048": " 10) “tasmāttatsarvamabhavat“(1 / 4 /",
    "GV05brupsb1u:2049": " 10) “brahmavidāpnoti param“(tai.u.2 / 1 / 1 /",
    "GV05brupsb1u:2050": " ) “sa yo ha vai tatparamaṃ brahma veda brahmaiva bhavati“(mu.u.3 / 2 /",
    "GV05brupsb1u:2051": " 9) “ācāryavānpuruṣo veda“(chā.u.6 / 14 /",
    "GV05brupsb1u:2052": " 2) “tasya tāvadeva ciram“(6 / 14 /",
    "GV05brupsb1u:2053": " 2) “abhayaṃ hi vai brahma bhavati evaṃ veda“(bṛ.u.4 / 4 /",
    "GV05brupsb1u:2054": " 25) ityevamādiśrutiśatebhyaḥ /",
    "GV05brupsb1u:2055": " ananyasādhanatvācca nirodhasya /",
    "GV05brupsb1u:2056": " na hyātmavijñānatatsmṛtisantānavyatirekeṇa cittavṛttinirodhasya sādhanamasti /",
    "GV05brupsb1u:2057": " abhyupagamyedamuktam,",
    "GV05brupsb1u:2058": " na tu brahmavijñānavyatirekeṇa anyanmokṣasādhanamavagamyate /",
    "GV05brupsb1u:2059": " ākāṅkṣābhāvācca bhāvanābhāvaḥ;",
    "GV05brupsb1u:2060": " yaduktaṃ yajetetyādau kiṃ kena katham iti bhāvanākāṅkṣāyāṃ phalasādhanetikartavyatābhirākāṅkṣāpanayanaṃ yathā,",
    "GV05brupsb1u:2061": " tadvadihāpyātmavijñānavidhāvapyupapadyata iti;tadasat,",
    "GV05brupsb1u:2062": " “ekamevādvitīyam“(chā.u.6 / 2 /",
    "GV05brupsb1u:2063": " 1) “tattvamasi“(chā.u.6 /",
    "GV05brupsb1u:2064": " 8 -16)“neti neti“(bṛ.u.2 / 3 /",
    "GV05brupsb1u:2065": " 6) “anantaramabāhyam“(bṛ.u.2 / 5 /",
    "GV05brupsb1u:2066": " 19) “ayamātmā brahma“(2 / 5 /",
    "GV05brupsb1u:2067": " 19) ityādivākyārthavijñānasamakālameva sarvākāṅkṣāvinivṛtteḥ /",
    "GV05brupsb1u:2068": " na ca vākyārthavijñāne vidhiprayuktaḥ pravartate vidhyantaraprayuktau cānavasthādoṣamavocāma /",
    "GV05brupsb1u:2069": " na ca ekamevādvitīyaṃ brahma ityādivākyeṣu vidhiravagamyate /",
    "GV05brupsb1u:2070": " ātmasvarūpānvākhyānenaivāvasitatvāt /",
    "GV05brupsb1u:2071": " vastusvarūpānvākhyānamātratvādaprāmāṇyamiti cet /",
    "GV05brupsb1u:2072": " athāpi syādyathā so 'rodīdyadarodīttadrudrasya rudratvam ityevamādau vastusvarūpānvākhyānamātratvādaprāmāṇyam,",
    "GV05brupsb1u:2073": " evamātmārthavākyānāmapīti cet? na;viśeṣāt /",
    "GV05brupsb1u:2074": " na vākyasya vastvanvākhyānaṃ kriyānvākhyānaṃ vā prāmāṇyāprāmāṇyakāraṇam, kiṃ tarhi?",
    "GV05brupsb1u:2075": " niścitaphalavadvijñānotpādakatvam /",
    "GV05brupsb1u:2076": " tadyatrāsti tatpramāṇaṃ vākyam,",
    "GV05brupsb1u:2077": " yatra nāsti tadapramāṇam /",
    "GV05brupsb1u:2078": " kiṃñca bho pṛcchāmastvām ātmasvarūpānvākhyānapareṣu vākyeṣu phalavanniścitaṃ ca vijñānamutpadyate, na vā?",
    "GV05brupsb1u:2079": " utpadyate cetkathamaprāmāṇyamiti?",
    "GV05brupsb1u:2080": " kiṃ vā na paśyasi avidyāśokamohabhayādisaṃsārabījadoṣanivṛttiṃ vijñānaphalam /",
    "GV05brupsb1u:2081": " na śṛṇopi vā kim tatra ko mohaḥ kaḥ śoka ekatvamanupaśyataḥ (īśā.7)",
    "GV05brupsb1u:2082": " mantravidevāsmi nātmavitso 'haṃ bhagayaḥ śocāmi taṃ mā bhagavāñchokasya pāraṃ śocāmi tārayatu (chā.u.7 / 1 /",
    "GV05brupsb1u:2083": " 3) ityevamādyupaniṣadvākyaśatāni?",
    "GV05brupsb1u:2084": " evaṃ vidyate kiṃ so 'rodīdityādiṣu niścitaṃ phalavacca vijñānam /",
    "GV05brupsb1u:2085": " na cedvidyate 'stvaprāmāṇyam /",
    "GV05brupsb1u:2086": " tadaprāmāṇye phalavanniścitavijñānotpādakasya kimityaprāmāṇyaṃ syāt?",
    "GV05brupsb1u:2087": " tadaprāmāṇye ta darśapūrṇamāsādivākyeṣu ko viśrambhaḥ /",
    "GV05brupsb1u:2088": " nanu darśapūrṇamāsādivākyānāṃ puruṣapravṛttivijñānotpādakatvāt prāmāṇyam /",
    "GV05brupsb1u:2089": " ātmavijñānavākyeṣu tannāstīti /",
    "GV05brupsb1u:2090": " satyamevam,",
    "GV05brupsb1u:2091": " naiṣa doṣaḥ /",
    "GV05brupsb1u:2092": " prāmāṇayakāraṇopapatteḥ /",
    "GV05brupsb1u:2093": " prāmāṇyakāraṇaṃ ca yathoktameva, nānyat /",
    "GV05brupsb1u:2094": " alaṅkāraścāyam,",
    "GV05brupsb1u:2095": " yatsarvapravṛttibījavirodhaphalavadavijñānotpādakatvam ātmapratipādakavākyānāṃ nāprāmāṇyakāraṇam /",
    "GV05brupsb1u:2096": " yattūktam vijñāya prajñāṃ kurvīta (bṛ.u.4 / 4 /",
    "GV05brupsb1u:2097": " 21) ityādivacanānāṃ vākyārthavijñānavyatirekeṇa upāsanārthatvamiti,",
    "GV05brupsb1u:2098": " satyametat,",
    "GV05brupsb1u:2099": " kintu nāpūrvavidhyarthatā,",
    "GV05brupsb1u:2100": " pakṣe prāptasya niyamārthataiva /",
    "GV05brupsb1u:2101": " kathaṃ punarupāsanasya pakṣaprāptiḥ?",
    "GV05brupsb1u:2102": " yāvatā pāriśeṣyādātmavijñānasmṛtisantatiḥ nityaivetyabhihitam bāḍham,",
    "GV05brupsb1u:2103": " yadyapyevam;",
    "GV05brupsb1u:2104": " śarīrārambhā kasya karmaṇo niyataphalatvāt,",
    "GV05brupsb1u:2105": " samyagjñānaprāptāvapyavaśyambhāvinī pravṛttirvāṅmanaḥkāyānām,",
    "GV05brupsb1u:2106": " labdhavṛtteḥ karmaṇo balīyastvāt mukteṣvādipravṛttivat /",
    "GV05brupsb1u:2107": " tena pakṣe prāptaṃ jñānapravṛttidaurbalyam /",
    "GV05brupsb1u:2108": " tasmāttyāgavairāgyādisādhanabalāvalambena ātmavijñānasmṛtisantatirniyantavyā bhavati,",
    "GV05brupsb1u:2109": " na tvapūrvā kartavyā;",
    "GV05brupsb1u:2110": " prāptatvād ityavecāma /",
    "GV05brupsb1u:2111": " tasmāt prāptavijñānasmṛtisantānaniyamavidhyarthāni vijñāya prajñāṃ kurvīta ityādi vākyāni,",
    "GV05brupsb1u:2112": " anyārthāsambhavāt /",
    "GV05brupsb1u:2113": " nanvanātmopāsanamidam,",
    "GV05brupsb1u:2114": " itiśabdaprayogāt;",
    "GV05brupsb1u:2115": " yathā priyamityetadupāsīta ityādau na priyādiguṇā evopāsyāḥ, kiṃ tarhi?",
    "GV05brupsb1u:2116": " priyādiguṇavatprāṇādyevopāsyam;",
    "GV05brupsb1u:2117": " tathehāpi iti parātmaśabdaprayogād ātmaguṇavadanātmavastūpāsyamiti gamyate /",
    "GV05brupsb1u:2118": " ātmopāsyatvavākyavailakṣaṇyācca pareṇa ca vakṣyati - ātmānameva lokamupāsīta (1 / 4 / 15) iti /",
    "GV05brupsb1u:2119": " tatra ca vākye ātmaivopāsyatvenābhipreto dvitīyāśravaṇādātmānameveti /",
    "GV05brupsb1u:2120": " iha tu na dvitīyā śrūyate /",
    "GV05brupsb1u:2121": " itiparaścātmaśabdaḥ ātmenyevopāsīta iti /",
    "GV05brupsb1u:2122": " ato nātmopāsya ātmaguṇaścānya iti tvavagamyate /",
    "GV05brupsb1u:2123": " na;vākyaśeṣa ātmana upāsyatvenāvagamāt /",
    "GV05brupsb1u:2124": " asyaiva vākyasya śeṣe ātmaivopāsyatvenāvagamyate - tadetatpadanīyamasya sarvasya yadayamātmā (bṛ.u.1 / 4 /",
    "GV05brupsb1u:2125": " 7) antarataraṃ yadayamātmā (bṛ.u.1 / 4 /",
    "GV05brupsb1u:2126": " 8) ātmānamevāvet (1 / 4 / 10) iti /",
    "GV05brupsb1u:2127": " praviṣṭasya darśanapratiṣedhādanupāsyatvamiti cet /",
    "GV05brupsb1u:2128": " yasyātmanaḥ praveśa uktaḥ tasyaiva darśanaṃ vāryate taṃ na paśyanti (4 / 3 /",
    "GV05brupsb1u:2129": " 23) iti prakṛtopādānāt /",
    "GV05brupsb1u:2130": " tasmādātmano 'nupāsyatvamevet cet?",
    "GV05brupsb1u:2131": " na, akṛtsnatvadoṣāt /",
    "GV05brupsb1u:2132": " darśanapratiṣedho 'kṛtsnatvadoṣābhiprāyeṇa nātmopāsyatvaṃpratiṣedhāya /",
    "GV05brupsb1u:2133": " prāṇanādikriyāviśiṣṭatvena viśeṣaṇāt /",
    "GV05brupsb1u:2134": " ātmanaścedupāsyatvamanabhipetaṃ prāṇanādyekaikakriyāviśiṣṭasyātmano 'kṛtsnatvavacanamanarthakaṃ syāt akṛtsno hyeṣo 'ta ekaikena bhavati (1 /",
    "GV05brupsb1u:2135": " 7) iti ato 'nekaikaviśiṣṭastvātmā kṛtsnatvādupāsya eveti siddham /",
    "GV05brupsb1u:2136": " yastvātmaśabdasya itiparaḥ prayogaḥ,",
    "GV05brupsb1u:2137": " ātmaśabdapratyayoḥ ātmatattvasya paramārthato 'viṣayatvajñānārtham,",
    "GV05brupsb1u:2138": " anyathā ātmānamupāsītetyevamavakṣyat /",
    "GV05brupsb1u:2139": " tathā cārthādātmani śabdapratyayāvanujñātau syātām;",
    "GV05brupsb1u:2140": " taccāniṣṭam, neti neti (2 / 3 /",
    "GV05brupsb1u:2141": " 6) vijñātāramarekena vijānīyāt (2 / 4 /",
    "GV05brupsb1u:2142": " 14) avijñātaṃ vijñātṛ (3 / 8 /",
    "GV05brupsb1u:2143": " 12) yato vāco nivartante aprāpya manasā saha (tai.u.2 / 4 /",
    "GV05brupsb1u:2144": " 1) ityādiśrutibhyaḥ /",
    "GV05brupsb1u:2145": " yattu ātmānameva lokamupāsīta (1 / 4 /",
    "GV05brupsb1u:2146": " 15) iti tadanātmopāsanaprasaṅganivṛttiparatvānna vākyāntaram /",
    "GV05brupsb1u:2147": " anirjñātatvasāmānyādātmā jñātavyo 'nātmā ca /",
    "GV05brupsb1u:2148": " tatra kasmādātmopāsane eva yatna āsthīyate ātmetyevopāsīta iti netaravijñāna iti?",
    "GV05brupsb1u:2149": " atrocyate - tadetadeva prakṛtaṃ padanīyaṃ gamanīyaṃ nānyat /",
    "GV05brupsb1u:2150": " asya sarvasyeti nirdhāraṇārthā ṣaṣṭhī /",
    "GV05brupsb1u:2151": " asminsarvasminnityarthaḥ /",
    "GV05brupsb1u:2152": " yadayamātmā yadetadātmatattvam /",
    "GV05brupsb1u:2153": " kiṃ na vijñātavyamevānyat?",
    "GV05brupsb1u:2154": " na;kiṃ tarhi?",
    "GV05brupsb1u:2155": " jñātavyatve 'pi na pṛthagjñānāntaramapekṣata ātmajñānāt /",
    "GV05brupsb1u:2156": " kasmāt? anenātmanā jñātena hi yasmādetatsarvamanātmajātam anyadyattatsarvaṃ samastaṃ veda jānāti /",
    "GV05brupsb1u:2157": " nanvanyajñānenānyanna jñāyata iti /",
    "GV05brupsb1u:2158": " asya parihāraṃ dundubhyādigranthena vakṣyāmaḥ /",
    "GV05brupsb1u:2159": " kathaṃ punaretat padanīyamityucyate - yathā ha vai loke padena,",
    "GV05brupsb1u:2160": " gavādikhurāṅkito deśaḥ padamityucyate tena padena,",
    "GV05brupsb1u:2161": " naṣṭaṃ vivitsitaṃ paśuṃ padenānveṣamāṇo 'nuvindellabheta /",
    "GV05brupsb1u:2162": " evamātmani labdhe sarvamanulabhata ityarthaḥ /",
    "GV05brupsb1u:2163": " nanvātmani jñāte sarvamanyajjñāyata iti jñāne prakṛte,",
    "GV05brupsb1u:2164": " kathaṃ lābho 'prakṛta ucyata iti?",
    "GV05brupsb1u:2165": " na;jñānalābhayorekārthatvasya vivakṣitatvāt /",
    "GV05brupsb1u:2166": " ātmano hyalābho 'jñānameva,",
    "GV05brupsb1u:2167": " tasmājjñānamevātmano lābhaḥ,",
    "GV05brupsb1u:2168": " nānātmalābhavadaprāptaprāptilakṣaṇa ātmalābhaḥ,",
    "GV05brupsb1u:2169": " labdhṛlabdhavyayarbhedābhāvāt /",
    "GV05brupsb1u:2170": " yatra hyātmano 'nātmā labdhā,",
    "GV05brupsb1u:2171": " labdhavyo 'nātmā /",
    "GV05brupsb1u:2172": " sa cāprāpta utpādyādikriyāvyavahitaḥ kārakaviśeṣopādānena kriyāviśeṣamutpādya labdhavyaḥ /",
    "GV05brupsb1u:2173": " sa tvaprāptaprāptilakṣaṇo 'nityaḥ,",
    "GV05brupsb1u:2174": " mithyājñānajanitakāmakriyāprabhavatvāt,",
    "GV05brupsb1u:2175": " svapne putrādilābhavat /",
    "GV05brupsb1u:2176": " ayaṃ tu tadviparīta ātmā /",
    "GV05brupsb1u:2177": " ātmatvādeva notpādyādikriyāvyavahitaḥ /",
    "GV05brupsb1u:2178": " nityalabdhasvarūpatve 'pi satyavidyāmātraṃ vyavadhānam /",
    "GV05brupsb1u:2179": " yathā gṛhyamāṇāyā api śuktikāyā viparyayeṇa rajatābhāsāyā agrahaṇaṃ viparītajñānavyavadhānamātram,",
    "GV05brupsb1u:2180": " tathā grahaṇaṃ jñānamātrameva,",
    "GV05brupsb1u:2181": " viparītajñānavyavadhānāpohārthatvājjñānasya /",
    "GV05brupsb1u:2182": " evamihāpyātmano 'lābho 'vidyāmātravyavadhānam /",
    "GV05brupsb1u:2183": " tasmādvidyayā tadapohanamātrameva lābho nānyaḥ kadācidapyupapadyate /",
    "GV05brupsb1u:2184": " tasmādātmalābhe jñānādarthāntarasādhanasya ānarthakyaṃ vakṣyāmaḥ /",
    "GV05brupsb1u:2185": " tasmānnirāśaṅkameva jñānalābhayorekārthatvaṃ vivakṣannāha - jñānaṃ prakṛtya,",
    "GV05brupsb1u:2186": " anuvindediti /",
    "GV05brupsb1u:2187": " vindaterlābhārthatvāt /",
    "GV05brupsb1u:2188": " guṇavijñānaphalamidamucyate - yathāyamātmātmā nāmarūpānupraveśena khyātiṃ gata ātmetyādināmarūpābhyāṃ prāṇādisaṃhatiṃ ca ślokaṃ prāptavānityevaṃ yo veda,",
    "GV05brupsb1u:2189": " sa kīrtiṃ khyātiṃ ślokaṃ ca saṅghātamiṣṭaiḥ saha vindate labhate /",
    "GV05brupsb1u:2190": " yadvā yathoktaṃ vastu yo veda mumukṣūṇāmapekṣitaṃ kīrtiśabditamaikyajñānaṃ tatphalaṃ ślokaśabditāṃ muktimāpnotīti mukhyameva phalam //7//",
    "GV05brupsb1u:2191": " kutaścātmatattvameva jñeyamanāhatyānyadityāha -",
    "GV05brupsb1u:2192": " START BrhUp 1,4.8",
    "GV05brupsb1u:2193": " tad etat preyaḥ putrāt preyo vittāt preyo 'nyasmāt sarvasmād antarataraṃ yad ayam ātmā /",
    "GV05brupsb1u:2194": " sa yo 'nyam ātmanaḥ priyaṃ bruvāṇaṃ brūyāt priyaṃ rotsyatītīśvaro ha tathaiva syāt /",
    "GV05brupsb1u:2195": " ātmānam eva priyam upāsīta /",
    "GV05brupsb1u:2196": " sa ya ātmānam eva priyam upāste na hāsya priyaṃ pramāyukaṃ bhavati // BrhUp_1,4.8 //",
    "GV05brupsb1u:2197": " BrhUpBh_1,4.8 tadetadātmatattvaṃ preyaḥ priyataraṃ putrāt /",
    "GV05brupsb1u:2198": " putro hi loke priyaḥ prasiddhastasmādapi priyataramiti niratiśayapriyatvaṃ darśayati /",
    "GV05brupsb1u:2199": " tathā vittāddhiraṇyaratnādeḥ,",
    "GV05brupsb1u:2200": " tathā anyasyādyalloke priyatvena prasiddhaṃ tasmātsarvasmādityarthaḥ /",
    "GV05brupsb1u:2201": " tatkasmādātmatattvameva priyataraṃ na prāṇādi?",
    "GV05brupsb1u:2202": " ityucyate - antarataraṃ bāhyātputravittādeḥ prāṇapiṇḍasamudāyo hyantaro 'bhyantaraḥ sannikṛṣṭa ātmanaḥ /",
    "GV05brupsb1u:2203": " tasmādapyantarādantarataraṃ yadayamātmā yadetadātmatattvam /",
    "GV05brupsb1u:2204": " yo hi loke niratiśayapriyaḥ sa sarvaprayatnena labdhavyo bhavati /",
    "GV05brupsb1u:2205": " tathāyamātmā sarvalaukikapriyebhyaḥ priyatamaḥ /",
    "GV05brupsb1u:2206": " tasmāttallābhe mahānyatna āsthena ityarthaḥ,",
    "GV05brupsb1u:2207": " karttavyatāprāptamapyanyapriyalābhe yatnamujjhitvā /",
    "GV05brupsb1u:2208": " kasmātpunaḥ ātmānātmapriyayoranyatarapriyahānena itarapriyopādānaprāptau ātmapriyopādānenaivetarahānaṃ kriyate na viparyayaḥ?",
    "GV05brupsb1u:2209": " ityucyate - sa yaḥ kaścidanyamanātmamamamamaviśeṣaṃ putrādikaṃ priyataramātmānaḥ sākāśād brūvāṇaṃ brūyādātmapriyavādī /",
    "GV05brupsb1u:2210": " kim? priyaṃ tavābhimataṃ putrādilakṣaṇaṃ rotsyatyāvaraṇaṃ prāṇasaṃrodhaṃ prāpsyati /",
    "GV05brupsb1u:2211": " vinaṅkṣyatīti /",
    "GV05brupsb1u:2212": " sa kasmādevaṃ bravīti?",
    "GV05brupsb1u:2213": " yasmādīśvaraḥ samarthaḥ paryāpto 'sāvevaṃ vaktuṃ ha yasmāttasmāttathaiva syādyattenoktaṃ prāṇasaṃrodhaṃ prāpsyati /",
    "GV05brupsb1u:2214": " yathābhūtavādī hi saḥ,",
    "GV05brupsb1u:2215": " tasmātsa īśvaro vaktum /",
    "GV05brupsb1u:2216": " īśvaraśabdaḥ kṣipravācīti kecit /",
    "GV05brupsb1u:2217": " bhavedyadi prasiddhiḥ syāt /",
    "GV05brupsb1u:2218": " tasmādujjhitvānyatpriyamātmānameva priyamupāsīta /",
    "GV05brupsb1u:2219": " sa ya ātmānameva priyamupāste,",
    "GV05brupsb1u:2220": " ātmaiva priyo nānyo 'stīti pratipadyate 'nyallaukikaṃ priyamapyapriyameveti niścitya upāste cintayati,",
    "GV05brupsb1u:2221": " na hāsyaivaṃvidaḥ priyaṃ pramāyukaṃ pramaraṇaśīlaṃ bhavati /",
    "GV05brupsb1u:2222": " nityānuvādamātrametat,",
    "GV05brupsb1u:2223": " ātmavido 'nyasya priyasyāpriyasya cābhāvāt /",
    "GV05brupsb1u:2224": " ātmapriyagrahaṇastutyarthaṃ vā priyaguṇaphalavidhānārthaṃ mandātmadarśinaḥ /",
    "GV05brupsb1u:2225": " tācchīlyapratyayopādānāt //8//",
    "GV05brupsb1u:2226": " sūtritā brahmavidyā ātmetyevopāsīta iti yadarthopaniṣatkṛtasnāpi /",
    "GV05brupsb1u:2227": " tasyaitasya sūtrasya vyācikhyāsuḥ prayojanābhidhitsayopojjighāṃsati /",
    "GV05brupsb1u:2228": " START BrhUp 1,4.9",
    "GV05brupsb1u:2229": " tad āhur yad brahmavidyayā sarvaṃ bhaviṣyanto manuṣyā manyante /",
    "GV05brupsb1u:2230": " kim u tad brahmāved yasmāt tat sarvam abhavad iti // BrhUp_1,4.9 //",
    "GV05brupsb1u:2231": " BrhUpBh_1,4.9 taditi vakṣyamāṇamanantaravākye 'vadyotyaṃ vastvāhuḥ /",
    "GV05brupsb1u:2232": " brāhmaṇā brahma vividiṣavo janmajarāmaraṇaprabandhacakrabhramaṇakṛtāyāsaduḥkhodakāpāramahodadhiplavabhūtaṃ",
    "GV05brupsb1u:2233": " gurumāsādya tattīramuttitīrṣavo dharmādharmasādhanatatphalalakṣaṇāt sādhyasādhanarūpānnirviṇṇāḥ",
    "GV05brupsb1u:2234": " tadvilakṣaṇanityaniratiśayaśreyaḥ pratipitsavaḥ /",
    "GV05brupsb1u:2235": " kimāhurityāha - yadbrahmavidyayā brahma paramātmā tayā brahmavidyayā,",
    "GV05brupsb1u:2236": " sarvaṃ niravaśeṣaṃ bhaviṣyanto bhaviṣyāma ityevaṃ manuṣyā yanmanyante /",
    "GV05brupsb1u:2237": " manuṣyagrahaṇaṃ viśeṣato 'dhikārajñāpanārtham /",
    "GV05brupsb1u:2238": " manuṣyā eva hi viśeṣato 'bhyudayaniḥśreyasasādhane 'dhikṛtā ityabhiprāyaḥ /",
    "GV05brupsb1u:2239": " yathā karmaviṣaye phalaprāptiṃ dhruvāṃ karmabhyo manyante,",
    "GV05brupsb1u:2240": " tathā brahmavidyāyā sarvātmabhāvaphalaprāptiṃ dhruvāmeva manyante /",
    "GV05brupsb1u:2241": " vedaprāmāṇyasyobhayatrāviśeṣāt /",
    "GV05brupsb1u:2242": " tatra vipratiṣiddhaṃ vastu lakṣyate 'taḥ pṛcchāmaḥ - kimu tadbrahma yasya vijñānātsarvaṃ bhaviṣyanto manuṣyā manyante?",
    "GV05brupsb1u:2243": " tatkimavedyasmādvijñānāttadbrahma sarvamabhavat?",
    "GV05brupsb1u:2244": " brahma ca sarvamiti śrūyate /",
    "GV05brupsb1u:2245": " tadyadyavijñāya kiñcitsarvamabhavattathānyeṣāmapyastu,",
    "GV05brupsb1u:2246": " kiṃ brahmavidyayā?",
    "GV05brupsb1u:2247": " atha vijñāya sarvamabhavat,",
    "GV05brupsb1u:2248": " vijñānasādhyatvātkarmaphalena tulyamevetyanityatvaprasaṅgaḥ sarvabhāvasya brahmavidyāphalasya /",
    "GV05brupsb1u:2249": " anavasthādoṣaścatadapyanyadvijñāya sarevamabhavattataḥ pūrvamapyanyadvijñāyeti /",
    "GV05brupsb1u:2250": " na tāvadavijñāya sarvamabhavat,",
    "GV05brupsb1u:2251": " śāstrārthavairūpyadoṣāt /",
    "GV05brupsb1u:2252": " phalānityatvadoṣastarhi?",
    "GV05brupsb1u:2253": " naiko 'pi doṣor'thaviśeṣopapatteḥ //9//",
    "GV05brupsb1u:2254": " yadi kimapi vijñāyaiva tadbrahma sarvamabhavatpṛcchāmaḥ - kimu tadbrahmāvet?",
    "GV05brupsb1u:2255": " yasmāttatsarvamabhavaditi /",
    "GV05brupsb1u:2256": " evaṃ codite sarvadoṣānāgandhitaṃ prativacanamāha-",
    "GV05brupsb1u:2257": " START BrhUp 1,4.10",
    "GV05brupsb1u:2258": " brahma vā idam agra āsīt /",
    "GV05brupsb1u:2259": " tad ātmānam evāvet /",
    "GV05brupsb1u:2260": " ahaṃ brahmāsmīti /",
    "GV05brupsb1u:2261": " tasmāt tat sarvam abhavat /",
    "GV05brupsb1u:2262": " tad yo yo devānāṃ pratyabudhyata sa eva tad abhavat /",
    "GV05brupsb1u:2263": " tatharṣīnām /",
    "GV05brupsb1u:2264": " tathā manuṣyāṇām /",
    "GV05brupsb1u:2265": " tad dhaitat paśyann ṛṣir vāmadevaḥ pratipede 'haṃ manur abhavaṃ sūryaś ceti /",
    "GV05brupsb1u:2266": " tad idam apy etarhi ya evaṃ vedāhaṃ brahmāsmīti sa idaṃ sarvaṃ bhavati /",
    "GV05brupsb1u:2267": " tasya ha na devāś canābhūtyā īśate /",
    "GV05brupsb1u:2268": " ātmā hy eṣāṃ sa bhavati /",
    "GV05brupsb1u:2269": " atha yo 'nyāṃ devatām upāste 'nyo 'sāv anyo 'ham asmīti na sa veda /",
    "GV05brupsb1u:2270": " yathā paśur evaṃ sa devānām /",
    "GV05brupsb1u:2271": " yathā ha vai bahavaḥ paśavo manuṣyaṃ bhuñjyur evam ekaikaḥ puruṣo devān bhunakti /",
    "GV05brupsb1u:2272": " ekasminn eva paśāv ādīyamāne 'priyaṃ bhavati kim u bahuṣu /",
    "GV05brupsb1u:2273": " tasmād eṣāṃ tan na priyaṃ yad etan manuṣyā vidyuḥ // BrhUp_1,4.10 //",
    "GV05brupsb1u:2274": " BrhUpBh_1,4.10 brahmāparam,",
    "GV05brupsb1u:2275": " sarvabhāvasya sādhyatvopapatteḥ /",
    "GV05brupsb1u:2276": " na hi parasya brahmaṇaḥ sarvabhāvāpattirvijñānasādhyā /",
    "GV05brupsb1u:2277": " vijñānasādhyāṃ ca sarvabhāvāpattirvijñānasādhyā /",
    "GV05brupsb1u:2278": " vijñānasādhyāṃ ca sarvabhāvāpattimāha -'tasmāttatsarvamabhavat'iti /",
    "GV05brupsb1u:2279": " tadasmādbrahma vā idamagra āsīdityaparaṃ brahmeha bhavitumarhati /",
    "GV05brupsb1u:2280": " manuṣyādhikārādvā tadbhāvī brāhmaṇaḥ syāt /",
    "GV05brupsb1u:2281": " 'sarvaṃ bhaviṣyanto manuṣyā manyante'iti hi manuṣyāḥ prakṛtāḥ,",
    "GV05brupsb1u:2282": " teṣāṃ cābhyudayaniḥśreyasasādhane viśeṣato 'dhikāra ityuktam,",
    "GV05brupsb1u:2283": " na parasya brahmaṇo nāpyaparasya prajāpateḥ /",
    "GV05brupsb1u:2284": " ato dvaitaikatvāparabrahmavidyayā karmasahitayā aparabrahmabhāvamupasampanno bhojyādapāvṛttaḥ",
    "GV05brupsb1u:2285": " sarvaprāptyocchinnakāmakarmabandhanaḥ parabrahmabhāvī brahmavidyāhetorbrahmetyabhidhīyate /",
    "GV05brupsb1u:2286": " dṛṣṭaśca loke bhāvinīṃ vṛttimāśritya śabdaprayogaḥ - yathā'odanaṃ pacati'iti,",
    "GV05brupsb1u:2287": " śāstre ca -'parivrājakaḥ sarvabhūtābhayadakṣiṇām'ityādi,",
    "GV05brupsb1u:2288": " tatheheti kecit - brahma brahmabhāvī puruṣo brāhmaṇaḥ - iti vyācakṣate /",
    "GV05brupsb1u:2289": " tanna, sarvabhāvāpatteranityatvadoṣāt /",
    "GV05brupsb1u:2290": " na hi so 'sti loke paramārthato yo nimittavaśādbhāvāntaramāpadyate nityaśceti /",
    "GV05brupsb1u:2291": " tathā brahmavijñānanimittakṛtā cetsarvabhāvāpattiḥ,",
    "GV05brupsb1u:2292": " nityā ceti viruddham /",
    "GV05brupsb1u:2293": " anityatve ca karmaphalatulyatetyukto doṣaḥ /",
    "GV05brupsb1u:2294": " avidyākṛtāsarvatvanivṛttiṃ cetsarvabhāvāpattiṃ brahmavidyāphalaṃ manyase,",
    "GV05brupsb1u:2295": " brahmabhāvipuruṣakalpanā vyarthā syāt;",
    "GV05brupsb1u:2296": " prāgbrahmavijñānādapi sarvo jantubrahmatvānnityameva sarvabhāvāpannaḥ paramārthataḥ,",
    "GV05brupsb1u:2297": " avidyayā tvabrahmatvamasarvatvaṃ cādhyāropitam yathā śuktikāyāṃ rajatam,",
    "GV05brupsb1u:2298": " vyomni vā talamalavattvādi,",
    "GV05brupsb1u:2299": " tatheha brahmaṇyadhyoropitamavidyayā abrahmatvamasarvatvaṃ ca brahmavidyayā nivartyata iti manyase yadi,",
    "GV05brupsb1u:2300": " tadā yuktam yatparamārthata āsītparaṃ brahma,",
    "GV05brupsb1u:2301": " brahmaśabdasya mukhyārthabhūtam'brahma vā idamagra āsīt'ityasminvākye ucyate iti vaktum;",
    "GV05brupsb1u:2302": " yathābhūtārthavāditvādvedasya /",
    "GV05brupsb1u:2303": " na tviyaṃ kalpanā yuktā,",
    "GV05brupsb1u:2304": " brahmaśabdārthaviparīto brahmabhāvī puruṣo brahmetyucyata iti śrutahānyaśrutakalpanāyā anyāyyatvānmahattare prayojanāntare 'sati /",
    "GV05brupsb1u:2305": " avidyākṛtavyatirekeṇābrahmatvamasarvatvaṃ ca vidyata eveti cenna,",
    "GV05brupsb1u:2306": " tasya brahmavidyayāpohānupapatteḥ /",
    "GV05brupsb1u:2307": " na hi kvacitsākṣādvastudharmasyāpoḍhrī dṛṣṭā kartrī vā brahmavidyā /",
    "GV05brupsb1u:2308": " avidyāyāstu sarvatraiva nivartikā dṛśyate /",
    "GV05brupsb1u:2309": " tathehāpyabrahmatvamasarvatvaṃ cāvidyākṛtameva nivartyatāṃ brahmavidyayā /",
    "GV05brupsb1u:2310": " na tu pāramārthikaṃ vastu kartuṃ nivartayituṃ vārhati brahmavidyā /",
    "GV05brupsb1u:2311": " tasmādvyarthaiva śrutahānyaśrutakalpanā /",
    "GV05brupsb1u:2312": " brahmaṇyavidyānupapattiriti cet?",
    "GV05brupsb1u:2313": " na, brahmaṇi vidyāvidhānāt /",
    "GV05brupsb1u:2314": " na hi śuktikāyāṃ rajatādhyāropaṇe 'sati śuktikātvaṃ jñāpyate cakṣurgocarāpannāyām - iyaṃ śuktikā na rajatam, iti /",
    "GV05brupsb1u:2315": " tathā“sadevedaṃ sarvam” “brahmaivedaṃ sarvam” “ātmaivedaṃ sarvam” “nedaṃ dvaitamastyabrahma“iti brahmaṇyekatvavijñānaṃ na vidhātavyaṃ brahmaṇyavidyādhyāropaṇāyāmasatyām",
    "GV05brupsb1u:2316": " na brūmaḥ - śuktikāyāmiva brahmaṇyataddharmādhyāropaṇā nāstīti, kiṃ tarhi?",
    "GV05brupsb1u:2317": " na brahma svātmanyataddharmādhyāropanimittam,",
    "GV05brupsb1u:2318": " avidyākartṛ ceti /",
    "GV05brupsb1u:2319": " bhavatvevaṃ nāvidyākartṛ bhrāntaṃ ca brahma /",
    "GV05brupsb1u:2320": " kiṃntu naivābrahmāvidyākartā cetano bhrānto 'nya iṣyate /",
    "GV05brupsb1u:2321": " “nānyo 'to 'sti vijñātā” (bṛ.u.3 / 7 /",
    "GV05brupsb1u:2322": " 23) “nānyadato 'sti vijñātṛ“(3 / 8 /",
    "GV05brupsb1u:2323": " 11) “tattvamasi“(chā.u.6 /",
    "GV05brupsb1u:2324": " ahaṃ brahmāsmi“(bṛ.u.1 / 4 /",
    "GV05brupsb1u:2325": " 10) “anyo 'sāvanyo 'hamasmīti na sa veda“(1 / 4 /",
    "GV05brupsb1u:2326": " 10) ityādiśrutibhyaḥ /",
    "GV05brupsb1u:2327": " smṛtibhyaśca -“samaṃ sarveṣu bhūteṣu“(gītā 13 /",
    "GV05brupsb1u:2328": " 27) “ahamātmāguḍākeśa“(gītā 10 /",
    "GV05brupsb1u:2329": " 20) “śuni caiva śvapāke ca“(gītā 5 /",
    "GV05brupsb1u:2330": " 18) “yastu sarvāṇi bhūtāni“ityādibhyaḥ /",
    "GV05brupsb1u:2331": " “yasminsarvāṇi bhūtāni” (īśā.u.7)",
    "GV05brupsb1u:2332": " iti ca mantravarṇāt /",
    "GV05brupsb1u:2333": " nanvevaṃ śāstropadeśānarthakyamiti /",
    "GV05brupsb1u:2334": " bāḍhamevam avagate 'stvevānarthakyam /",
    "GV05brupsb1u:2335": " avagamanarthakyamiti cet?",
    "GV05brupsb1u:2336": " na, anavagamanivṛtterdṛṣṭatvāt /",
    "GV05brupsb1u:2337": " tannivṛtterapyanupapattirekatva iti cet?",
    "GV05brupsb1u:2338": " na dṛṣṭavirodhāt /",
    "GV05brupsb1u:2339": " dṛśyate hyekatvavijñānādevānavagamanivṛttiḥ,",
    "GV05brupsb1u:2340": " dṛśyamānamapyanupapannamiti bruvato dṛṣṭavirodhaḥ syāt;",
    "GV05brupsb1u:2341": " na ca dṛṣṭavirodhaḥ kenacidapyabhyupagamyate /",
    "GV05brupsb1u:2342": " na ca dṛṣṭe 'nupapannaṃ nāma,",
    "GV05brupsb1u:2343": " dṛṣṭatvādeva /",
    "GV05brupsb1u:2344": " darśanānupapattiriti cettatrāpyeṣaiva yuktiḥ /",
    "GV05brupsb1u:2345": " “puṇyaṃ vai puṇyena karmaṇā bhavati“(bṛ.u.3 / 2 /",
    "GV05brupsb1u:2346": " 13) “taṃ vidyākarmaṇī samanvārabhete” (4 / 4 /",
    "GV05brupsb1u:2347": " 2) ityevamādiśrutismṛtinyāyebhyaḥ parasmādvilakṣaṇo 'nyaḥ saṃsāryavagamyate /",
    "GV05brupsb1u:2348": " tadvilakṣaṇaśca paraḥ“sa eṣa neti neti“(bṛ.u.3 / 9 /",
    "GV05brupsb1u:2349": " 23) “aśanāyādyatyeti” “ya ātmāpahatapāpmā vijaro vimṛtyuḥ“(chā.u.8 / 7 /",
    "GV05brupsb1u:2350": " 1) “etasya vā akṣarasya praśāsane“(bṛ.u.3 / 8 /",
    "GV05brupsb1u:2351": " 9) ityādiśrutibhyaḥ /",
    "GV05brupsb1u:2352": " kaṇādākṣapādāditarkaśāstreṣu ca saṃsāravilakṣaṇa īśvara upapattitaḥ sādhyate /",
    "GV05brupsb1u:2353": " saṃsāraduḥkhāpanayārthitvapravṛttidarśanātsphuṭamanyatvamīśvarātsaṃsāriṇo 'vagamyate /",
    "GV05brupsb1u:2354": " “avākyanādaraḥ“(chā.u.3 / 14 /",
    "GV05brupsb1u:2355": " 2) “na me pārthāsti” (gītā3 /",
    "GV05brupsb1u:2356": " 22) iti śrutibhyaḥ /",
    "GV05brupsb1u:2357": " “so 'nveṣṭavyaḥ sa vijijñāsitavyaḥ“(chā.u.8 / 7 /",
    "GV05brupsb1u:2358": " 1) “taṃ viditvā na lipyate“(bṛ.u.4 / 4 /",
    "GV05brupsb1u:2359": " 23) “brahmavidāpnoti param“(tai.u.2 / 1 /",
    "GV05brupsb1u:2360": " 1) “ekadhaivānudraṣṭavyametat“(bṛ.u.4 / 4 /",
    "GV05brupsb1u:2361": " 20) “yo vā etadakṣaraṃ gārgyaviditvā“(3 / 8 /",
    "GV05brupsb1u:2362": " 10) “tameva dhīro vijñāya“(4 / 4 /",
    "GV05brupsb1u:2363": " 21) “praṇavo dhanuḥ śaro hyātmā brahma tallakṣyamucyate” (mu.u.2 / 2 /",
    "GV05brupsb1u:2364": " 4) ityādikarmakartṛnirdeśācca /",
    "GV05brupsb1u:2365": " mumukṣośca gatimārgaviśeṣadeśopadeśāt /",
    "GV05brupsb1u:2366": " asati bhede kasya kuto gatiḥ syāt?",
    "GV05brupsb1u:2367": " tadabhāve ca dakṣiṇottaramārgaviśeṣānupapattiḥ,",
    "GV05brupsb1u:2368": " gantavyadeśānupapattiśceti /",
    "GV05brupsb1u:2369": " bhinnasya tu parasmādātmanaḥ sarvametadupapannam /",
    "GV05brupsb1u:2370": " karmajñānasādhanopadeśācca - bhinnaścedbrahmaṇaḥ saṃsārī syāt,",
    "GV05brupsb1u:2371": " yuktastaṃ pratyabhyudayaniḥśreyasādhanayoḥ karmajñānayorupadeśo neśvarasyāptakāmatvāt /",
    "GV05brupsb1u:2372": " tasmādyuktaṃ brahmeti brahmabhāvī puruṣa ucyata iti cet?",
    "GV05brupsb1u:2373": " na, brahmopadeśānarthakyaprasaṅgāt /",
    "GV05brupsb1u:2374": " saṃsārī ced - brahmabhāvyabrahma san viditvātmānamevāhaṃ brahmāsmīti sarvamabhavattasya",
    "GV05brupsb1u:2375": " saṃsāryātmavijñānādeva sarvātmabhāvasya phalasya siddhatvātparabrahmopadeśasya dhruvamānarthakyaṃ prāptam /",
    "GV05brupsb1u:2376": " tadvijñānasya kvacitpuruṣārthasādhane 'viniyāgātsaṃsāriṇa evāhaṃ brahmāsmīti brahmatvasampādanārtha upadeśa iti cet /",
    "GV05brupsb1u:2377": " anirjñāte hi brahmasvarūpe kiṃ sampādayedahaṃ brahmāsmīti /",
    "GV05brupsb1u:2378": " nirjñātalakṣaṇe hi brahmaṇi śakyā sampatkartum /",
    "GV05brupsb1u:2379": " na; “ayamātmā brahma“(bṛ.u.2 / 5 /",
    "GV05brupsb1u:2380": " 19) catsākṣādaparokṣādbrahma (3 / 4 /",
    "GV05brupsb1u:2381": " 1) ya ātmā (chā.u.8 / 7 /",
    "GV05brupsb1u:2382": " 1) tatsatyaṃ sa ātmā (chā.u.6 / 8 /",
    "GV05brupsb1u:2383": " 7) brahmavidāpnoti param (tai.u.2 / 1 / 1 /",
    "GV05brupsb1u:2384": " ) iti prakṛtya tasmādvā etasmādātmanaḥ (2 / 1 /",
    "GV05brupsb1u:2385": " 1) iti sahasraśo brahmātmaśabdayoḥ sāmānādhikaraṇyādekārthatvamevetyavagamyate /",
    "GV05brupsb1u:2386": " anyasya hyanyatve sampatkriyate naikatve /",
    "GV05brupsb1u:2387": " idaṃ sarvaṃ yadayamātmā (bṛ.u.2 / 4 /",
    "GV05brupsb1u:2388": " 6) iti ca prakṛtasyaiva draṣṭavyasyātmana ekatvaṃ darśayati /",
    "GV05brupsb1u:2389": " tasmānnātmano brahmatvasampadupapattiḥ /",
    "GV05brupsb1u:2390": " na cāpyanyatprayojanaṃ brahmopadeśasya gamyate,",
    "GV05brupsb1u:2391": " brahma veda brahmaiva bhavati (mu.u.3 / 2 /",
    "GV05brupsb1u:2392": " 9) abhayaṃ vai janaka prāpto 'si (bṛ.u.4 / 2 /",
    "GV05brupsb1u:2393": " 4) abhayaṃ hi vai brahma bhavati (4 / 4 /",
    "GV05brupsb1u:2394": " 25) iti ca tadāpattiśravaṇāt /",
    "GV05brupsb1u:2395": " sampattiścettadāpattirna syāt /",
    "GV05brupsb1u:2396": " na hyanyasyāmyabhāva upapadyate /",
    "GV05brupsb1u:2397": " vacanāt sampatterapi tadbhāvāpattiḥ syāditi cet?",
    "GV05brupsb1u:2398": " na, sampatteḥ pratyayamātratvāt /",
    "GV05brupsb1u:2399": " vijñānasya ca mithyājñānanivartakatvavyatirekeṇākārakatvamityavocāma /",
    "GV05brupsb1u:2400": " na ca vacanaṃ vastunaḥ sāmarthyajanakam /",
    "GV05brupsb1u:2401": " jñāpakaṃ hi śāstraṃ na kārakamiti sthitiḥ /",
    "GV05brupsb1u:2402": " sa eṣa iha praviṣṭaḥ (bṛ.u.1 / 4 /",
    "GV05brupsb1u:2403": " 7) ityādivākyeṣu ca parasyaiva praveśa iti sthitam /",
    "GV05brupsb1u:2404": " tasmādbrahmeti na brahmabhāvipuruṣakalpanā sādhvī /",
    "GV05brupsb1u:2405": " iṣṭārthabādhanācca /",
    "GV05brupsb1u:2406": " saindhavadhanavadanantaramabāhyamekarasaṃ brahmeti vijñānaṃ sarvasyāmupaniṣadi pratipipādayiṣitor'thaḥ /",
    "GV05brupsb1u:2407": " kāṇḍadvaye 'pyante 'vadhāraṇādavagamyate ityanuśāsanam etāvadare khalvamṛtatvam iti. tathā sarvaśākhopaniṣatsu ca brahmaikatvavijñānaṃ niścitor'thaḥ",
    "GV05brupsb1u:2408": " tatra yadi saṃsārī brahmaṇo 'nya ātmānamevāvediti kalpyeta,",
    "GV05brupsb1u:2409": " iṣṭasyārthasya nādhanaṃ syāt /",
    "GV05brupsb1u:2410": " tathā ca śāstramupakramopasaṃhārayorvirodhādasamañjasaṃ kalpitaṃ syāt /",
    "GV05brupsb1u:2411": " vyapadeśānupapatteśca /",
    "GV05brupsb1u:2412": " yadi ca ātmānamevāvet iti saṃsārī kalpyeta,",
    "GV05brupsb1u:2413": " brahmavidyā iti vyapadeśo na syāt /",
    "GV05brupsb1u:2414": " ātmānamevāvediti saṃsāriṇa eva vedyatvopapatteḥ /",
    "GV05brupsb1u:2415": " ātmeti vedituranyaducyata iti cenna,",
    "GV05brupsb1u:2416": " ahaṃ brahmāsmīti viśeṣaṇāt /",
    "GV05brupsb1u:2417": " anyaścedvedyaḥ syādayamasāviti vā viśeṣyeta na tvahamasmīti /",
    "GV05brupsb1u:2418": " ahamasmīti viśeṣaṇādātmānamevāvediti cāvadhāraṇānniścitamātmaiva brahmetyavagamyate /",
    "GV05brupsb1u:2419": " tathā ca satyupapanno brahmavidyāvyapadeśo nānyathā /",
    "GV05brupsb1u:2420": " saṃsārividyā hyanyathā syāt /",
    "GV05brupsb1u:2421": " na ca brahmatvābrahmatve hyekasyopapanne paramārthataḥ,",
    "GV05brupsb1u:2422": " tamaḥprakāśāviva bhānorviruddhatvāt /",
    "GV05brupsb1u:2423": " na cobhayanimittatve brahmavidyeti niścito vyapadeśo yuktaṃ tattvajñānavivakṣāyām,",
    "GV05brupsb1u:2424": " śrotuḥ saṃśayo hi tathā syāt /",
    "GV05brupsb1u:2425": " niścitaṃ ca jñānaṃ puruṣārthasādhanamiṣyate“yasya syādddhā na vicikitsāsti” (chā.u.3 / 14 /",
    "GV05brupsb1u:2426": " 4) “saṃśayātmā vinaśyati“(gītā 4 /",
    "GV05brupsb1u:2427": " 40) iti śrutismṛtibhyām /",
    "GV05brupsb1u:2428": " ato na saṃśayito vākyārtho vācyaḥ parahitārthinā /",
    "GV05brupsb1u:2429": " brahmaṇi sādhakatvakalpanā asmadādiṣviva apeśalā'tadātmānamevāvettasmāttatsarvamabhavat'iti - iti cet?",
    "GV05brupsb1u:2430": " na, śāstropālambhāt /",
    "GV05brupsb1u:2431": " na hyasmātkalpaneyam,",
    "GV05brupsb1u:2432": " śāstrakṛtā tu;",
    "GV05brupsb1u:2433": " tasmācchāstrasyāyamupālambhaḥ /",
    "GV05brupsb1u:2434": " na ca brahmaṇa iṣṭaṃ cikīrṣuṇā śāstrāthaviparītakalpanā svārthaparityāgaḥ kāryaḥ /",
    "GV05brupsb1u:2435": " na caitāvatyevākṣamā yuktā bhavataḥ /",
    "GV05brupsb1u:2436": " sarvaṃ hi nānātvaṃ brahmaṇi kalpitameva“ekadhaivānudraṣṭavyam“(bṛ.u.4 / 4 /",
    "GV05brupsb1u:2437": " 20) “neha nānāsti kiñcana” (4 / 4 /",
    "GV05brupsb1u:2438": " 19) “yatra hi dvaitamiva bhavati” (2 / 4 /",
    "GV05brupsb1u:2439": " 14) “ekamevādvitīyam“(chā.u.6 / 2 /",
    "GV05brupsb1u:2440": " 1) ityādivākyaśatebhyaḥ /",
    "GV05brupsb1u:2441": " sarvo hi lokavyavahāro brahmaṇyeva kalpito na paramārthaḥ san,",
    "GV05brupsb1u:2442": " ityatyalpamidamucyate'iyameva kalpanā apeśalā'iti /",
    "GV05brupsb1u:2443": " tasmād yatpraviṣṭaṃ sraṣṭrṛ brahma tadbrahma /",
    "GV05brupsb1u:2444": " vaiśabdo 'vadhāraṇārthaḥ /",
    "GV05brupsb1u:2445": " idaṃ śarīrasthaṃ yad gṛhyate,",
    "GV05brupsb1u:2446": " agre prākpratibodhādapi brahmaivāsīt,",
    "GV05brupsb1u:2447": " sarvaṃ cedam /",
    "GV05brupsb1u:2448": " kintvapratibodhāt abrahmāsmyasarvaṃ ca ityātmanyadhyāropāt'kartāhe kriyāvānphalānāṃ ca bhoktā sukhī duḥkho saṃsārī'iti cādhyāropayati /",
    "GV05brupsb1u:2449": " paramārthatastu brahmaiva tadvilakṣaṇaṃ sarvaṃ ca /",
    "GV05brupsb1u:2450": " tatkathañcidācāryeṇa dayālunā pratibodhitam'nāsi saṃsārī'ityātmānamevāvetsvābhāvikam /",
    "GV05brupsb1u:2451": " avidyādhyāropitaviśeṣavarjitamiti eva śabdasyārthaḥ /",
    "GV05brupsb1u:2452": " brūhi ko 'sāvātmā svābhāvikaḥ,",
    "GV05brupsb1u:2453": " yamātmānaṃ viditavadbrahma /",
    "GV05brupsb1u:2454": " nanu na smarasyātmānam,",
    "GV05brupsb1u:2455": " darśito hyasau,",
    "GV05brupsb1u:2456": " ya iha praviśya prāṇityapāniti vyānityudāniti samānitīti /",
    "GV05brupsb1u:2457": " nanu'asau gauḥ,",
    "GV05brupsb1u:2458": " asāvaśvaḥ'ityevamasau vyapadiśyate bhavatā nātmānaṃ pratyakṣaṃ darśayasi /",
    "GV05brupsb1u:2459": " evaṃ tarhi draṣṭā śrotā mantā vijñātā, sa ātmeti /",
    "GV05brupsb1u:2460": " nanvatrāpi darśanādikriyākartuḥ svarūpaṃ na pratyakṣaṃ darśayasi /",
    "GV05brupsb1u:2461": " na hi gamireva gantuḥ svarūpaṃ chidirvā chettuḥ /",
    "GV05brupsb1u:2462": " evaṃ tarhi dṛṣṭerdraṣṭā śruteḥ śrotā matermantā vijñātervijñātā, sa ātmeti /",
    "GV05brupsb1u:2463": " nanvatra ko viśeṣo draṣṭari?",
    "GV05brupsb1u:2464": " yadi dṛṣṭardraṣṭā. yadi vā ghaṭasya draṣṭā,",
    "GV05brupsb1u:2465": " sarvathāpi draṣṭaiva /",
    "GV05brupsb1u:2466": " draṣṭavya eva tu bhavānviśeṣamāha dṛṣṭerdraṣṭeti draṣṭā tu yadi dṛṣṭeḥ,",
    "GV05brupsb1u:2467": " yadi vā ghaṭasya,",
    "GV05brupsb1u:2468": " draṣṭā draṣṭaiva /",
    "GV05brupsb1u:2469": " na, viśeṣopapatteḥ /",
    "GV05brupsb1u:2470": " astyatra viśeṣaḥ dṛṣṭerdraṣṭā sa dṛṣṭim,",
    "GV05brupsb1u:2471": " na kadācidapi dṛṣṭirna dṛśyate draṣṭā;",
    "GV05brupsb1u:2472": " tatra draṣṭurdṛṣṭyā nityayā bhavitavyam,",
    "GV05brupsb1u:2473": " anityā ced draṣṭurdṛṣṭiḥ,",
    "GV05brupsb1u:2474": " tatra dṛśyā yā dṛṣṭiḥ sā kadācinna dṛśyetāpi,",
    "GV05brupsb1u:2475": " yathānityayā dṛṣṭyā ghaṭādi vastu /",
    "GV05brupsb1u:2476": " na ca tadvad dṛṣṭerdraṣṭā kadācidapi na paśyati dṛṣṭim /",
    "GV05brupsb1u:2477": " kiṃ dve dṛṣṭī draṣṭuḥ - nityā adṛśyā,",
    "GV05brupsb1u:2478": " anyā anityā dṛśyeti?",
    "GV05brupsb1u:2479": " bāḍham;prasiddhā tāvadanityā dṛṣṭiḥ,",
    "GV05brupsb1u:2480": " andhānandhatvadarśanāt /",
    "GV05brupsb1u:2481": " nityaiva cetsarvo 'nandha eva syāt /",
    "GV05brupsb1u:2482": " draṣṭastu nityā dṛṣṭiḥ“na hi draṣṭurdṛṣṭerviparilopo vidyate” -iti śruteḥ /",
    "GV05brupsb1u:2483": " anumānācca - andhasyāpi ghaṭādyābhāsaviṣayā svapne dṛṣṭirupalabhyate,",
    "GV05brupsb1u:2484": " sā tarhītaradṛṣṭināśe na paśyati,",
    "GV05brupsb1u:2485": " sā draṣṭurdṛṣṭiḥ /",
    "GV05brupsb1u:2486": " tayāvipariluptayā nityayā dṛṣṭyā svarūpabhūtayā svayañjyotiḥsamākhyathetāmanityāṃ dṛṣṭiṃ svapnavuddhāntayorvāsanāpratyayarūpāṃ nityameva paśyandṛṣṭerdraṣṭā bhavati /",
    "GV05brupsb1u:2487": " evaśca sati dṛṣṭireva svarūpamasyāgnyauṣṇyavat,",
    "GV05brupsb1u:2488": " na kāṇādānāmiva dṛṣṭivyatirikto 'nyaścetano draṣṭā /",
    "GV05brupsb1u:2489": " tadbrahma ātmānameva nityadṛgrūpamadhyāropitānityadṛṣṭyādivarjitamevāvedviditavat /",
    "GV05brupsb1u:2490": " nanu vipratiṣiddhaṃ“na vijñātevijñātāraṃ vijānīyāḥ“(bṛ.u.3 / 4 /",
    "GV05brupsb1u:2491": " 2) iti śruteḥ, vijñāturvijñānam /",
    "GV05brupsb1u:2492": " na, evaṃ vijñānānna vipratiṣedhaḥ /",
    "GV05brupsb1u:2493": " evaṃ dṛṣṭerdraṣṭeti vijñāyata eva /",
    "GV05brupsb1u:2494": " anyajñānānapekṣatvācca - na ca draṣṭurnityaiva dṛṣṭirityevaṃ vijñāte draṣṭriviṣayāṃ dṛṣṭimanyāmākāṅkṣate /",
    "GV05brupsb1u:2495": " nivartate hi draṣṭuviṣayadṛṣṭyākāṅkṣā tadasambhavādeva /",
    "GV05brupsb1u:2496": " na hyavidyamāne viṣaya ākāṅkṣā kasyacidupajāyate /",
    "GV05brupsb1u:2497": " na ca dṛśyā dṛṣṭirdraṣṭāraṃ viṣayīkartumutsahate,",
    "GV05brupsb1u:2498": " yatastāmākāṅkṣeta /",
    "GV05brupsb1u:2499": " na ca svarūpaviṣayākhāṅkṣāsvasyaiva /",
    "GV05brupsb1u:2500": " tasmādajñānādhyāropaṇanivṛttireva'atmānamevāvet ityuktam,",
    "GV05brupsb1u:2501": " nātmano viṣayīkaraṇam' /",
    "GV05brupsb1u:2502": " tatkathamavet?",
    "GV05brupsb1u:2503": " ityāha - ahaṃ dṛṣṭerdraṣṭā ātmā brahmāsmi bhavāmīti brahmeti - yatsākṣādaparokṣātsarvāntara ātmā aśanāyādyatīto neti netyasthūlamanaṇvityevamādi",
    "GV05brupsb1u:2504": " tadevāhamasmi,",
    "GV05brupsb1u:2505": " nānyaḥ saṃsārī,",
    "GV05brupsb1u:2506": " yathā bhavānāheti /",
    "GV05brupsb1u:2507": " tasmādevaṃ vijñānāttadbrahma sarvamabhavat /",
    "GV05brupsb1u:2508": " tasmādyuktameva manuṣyā manyante yadbrahmavidyayā sarvaṃ bhaviṣyāma iti /",
    "GV05brupsb1u:2509": " yatpṛṣṭam,'kimu tadbrahmāved yasmāttatsarvamabhavat'iti,",
    "GV05brupsb1u:2510": " tannirṇītam -'brahma vā idamagra āsīt tadātmānamevāvedahaṃ brahmāsmīti tasmāttatsarvamabhavat'iti /",
    "GV05brupsb1u:2511": " tattatra yo yo devānāṃ madhye pratyabudhyata pratibuddhvānātmānaṃ yathoktena ātmā tadbrahmābhavat /",
    "GV05brupsb1u:2512": " tatharpīṇāṃ tathā manuṣyāṇāṃ ca madhye /",
    "GV05brupsb1u:2513": " devānāmityādi lokadṛṣṭyapekṣayā na brahmatvabuddhyocyate /",
    "GV05brupsb1u:2514": " 'puraḥ puruṣa āviśat'iti sarvatra brahmaivānupraviṣṭamityādyucyate /",
    "GV05brupsb1u:2515": " paramārthatastu tatra tatra brahmaivāgra āsītprākpratibodhād devādiśarīreśvanyathaiva vibhāvyamānam /",
    "GV05brupsb1u:2516": " tadātmānamevāvettathaiva ca sarvamabhavat /",
    "GV05brupsb1u:2517": " asyā brahmavidyāyāḥ sarvabhāvāpattiḥ phalamityetasyārthasya draḍhimne mantrānudāharati śrutiḥ /",
    "GV05brupsb1u:2518": " katham? tad brahma etadātmānameva'ahamasmi'iti paśyannetasmādeva brahmaṇo darśanādṛṣṭirvāmadevākhyaḥ pratipede ha pratipannavānkila /",
    "GV05brupsb1u:2519": " sa etasminmantrāndadarśa -'ahaṃ manurabhavaṃ sūryaśca'ityādīn /",
    "GV05brupsb1u:2520": " tadetadbrahma paśyan iti brahmavidyā parāmṛśyate /",
    "GV05brupsb1u:2521": " 'ahaṃ manurabhavaṃ suryaśca'ityādinā sarvabhāvāpattiṃ brahmavidyāphalaṃ parāmṛśati /",
    "GV05brupsb1u:2522": " paśyansarvātmabhāvaṃ phalaṃ pratipeda ityasmātprayogād brahmavidyāsahāyasādhanasādhyaṃ mokṣaṃ darśayati;",
    "GV05brupsb1u:2523": " bhuñjānastṛpyatīti yadvat /",
    "GV05brupsb1u:2524": " seyaṃ brahmavidyayā sarvabhāvāpattirāsīnmahatāṃ devādīnāṃ vīryātiśayāt /",
    "GV05brupsb1u:2525": " nedānīmaidaṃyugīnānāṃ viśeṣato manuṣyāṇām,",
    "GV05brupsb1u:2526": " alpavīryatvāditi syātkasyacidbuddhiḥ,",
    "GV05brupsb1u:2527": " tadutthāpanāyāha- tadidaṃ prakṛtaṃ brahma yatsarvabhūtānupraviṣṭaṃ dṛṣṭikriyādiliṅgam,",
    "GV05brupsb1u:2528": " etarhyetasminnapi vartamānakāle yaḥ kaścidvyāvṛttabāhyautsukya ātmānamevaivaṃ veda'ahaṃ",
    "GV05brupsb1u:2529": " brahmāsmi'iti apohyopādhijanitabhrāntivijñānādhyāropitānviśeṣān saṃsāradharmānāgandhitamanantaramabāhyaṃ",
    "GV05brupsb1u:2530": " brahyevāhamasmi kevalamiti-so 'vidyākṛtāsarvatvanivṛtterbrahāvijhānādidaṃ sarva bhavati /",
    "GV05brupsb1u:2531": " na hi mahāvīryeṣu vāmaḍhevādiṣu hīnavīryeṣu vā vārtamānikeṣu manuṣyeṣubrahyaṇo viśeṣastadvijhānasya vāsti /",
    "GV05brupsb1u:2532": " vārtamānikeṣu puruṣeṣu tu bahyavidyāphale anaikāntikatā śaḍkyata ityata āha-tasya",
    "GV05brupsb1u:2533": " ha brahyavijhāturyathotkena vidhinā devā mahāvīryāśca nāpi abhūtatya.abhavanāya brahyāsarvamāvasya,",
    "GV05brupsb1u:2534": " neśate na paryāptāḥ, kimutānye /",
    "GV05brupsb1u:2535": " brahyāvidyāphalaprāpyau vidhnakaraṇe devādaya īśata iti kā śaḍkā?",
    "GV05brupsb1u:2536": " ityucyate-devādīnprati ṛṇavattvānmartyānām /",
    "GV05brupsb1u:2537": " “brahyacaryeṇa ṛpibhyo yajhena devabhyaḥ prajayā pitṛbhyaḥ“iti hi jāyamānamevarṇavantaṃ puruṣaṃ darśayati śrutiḥ /",
    "GV05brupsb1u:2538": " paśunidarśanācca“atho 'yaṃ vā“(bṛ.u. 1 / 4 /",
    "GV05brupsb1u:2539": " 16) ityādlokaśruteścātmano vṛttiparipipālayiṣayādhamarṇānivaṃ devāḥ paratantrānmanuṣyānpratyamṛtatvaprāptiṃ prati vidhnaṃ kuryuriti nyāyyaivaiṣā śaḍkā /",
    "GV05brupsb1u:2540": " svapaśūnsvaśarīrāṇīva ca rakṣanti devāḥ /",
    "GV05brupsb1u:2541": " mahattarāṃ hi vṛttiṃ karmādhīnāṃ darśayṣyati devādīnāṃ bahupaśusamatayaikaikasya puruṣasya /",
    "GV05brupsb1u:2542": " “tasmāndepāṃ tanna priyaṃ yadetanmanudhyā vidyāḥ“(1 / 4 /",
    "GV05brupsb1u:2543": " 10) iti hahi vakṣyati /",
    "GV05brupsb1u:2544": " “yathā ha vai svāya lokāyāriṣṭimicchedevaṃ haivaṃvide sarvāṇi bhūtānyariṣṭimicchanti“(1 / 4 / 16) iti ca /",
    "GV05brupsb1u:2545": " brahyāviśve pārārthyanivṛtterna svalokatvaṃ paśutvañcetyamiprāyo 'priyāriṣṭivacanābhyāmavagamyate /",
    "GV05brupsb1u:2546": " tasmādbrahyāvido brahyavidyāphalarprāpta prati kuryureva vidhnaṃ devāḥ,",
    "GV05brupsb1u:2547": " prabhāvavantaśca hi te /",
    "GV05brupsb1u:2548": " nanvevaṃ satyanyāsvapi karmaphalaprāptipudevānāṃ vidhnakaraṇaṃpeyapānasamam /",
    "GV05brupsb1u:2549": " hanta tarhyāvisrambho 'bhyudayaniḥśreyasasādhanā. nuṣṭhāneṣu /",
    "GV05brupsb1u:2550": " tatheśvarasyācintaya. śaktitvādvidhnakaraṇe prabhutvam /",
    "GV05brupsb1u:2551": " tathā kālakarmamantrauṣadhitapasām /",
    "GV05brupsb1u:2552": " eṣāṃ hi phalasampattivipattihetutvaṃ śāstre loke ca prasidvam /",
    "GV05brupsb1u:2553": " ato 'pyanāśvāsaḥ śāstrārthānuṣṭhāne /",
    "GV05brupsb1u:2554": " na;sarvapadārthānāṃ niyatanimittopādānāt,",
    "GV05brupsb1u:2555": " jagadvaicitryadarśanācca /",
    "GV05brupsb1u:2556": " svabhāvapakṣe ca tadubhayānupapatteḥ /",
    "GV05brupsb1u:2557": " 'sukhaduḥkhādi phalanimittaṃ karma'ityetasminpakṣe sthite vedasmṛtinyāyalokaparigṛhīte,",
    "GV05brupsb1u:2558": " deveśvarakālāstāvanna karmaphalaviparyāsakartāraḥ,",
    "GV05brupsb1u:2559": " karmaṇāṃ kāṅkṣitakārakatvāt /",
    "GV05brupsb1u:2560": " karma hi śubhāśubhaṃ puruṣāṇāṃ devakāleśvarādikārakamanapekṣya nātmānaṃ prati labhate,",
    "GV05brupsb1u:2561": " labdhātmakamapi phaladāne 'samartham,",
    "GV05brupsb1u:2562": " kriyāyā hi kārakādyanekanimittopādānasvābhāvyāt /",
    "GV05brupsb1u:2563": " tasmātkriyānuguṇā hi deveśvarādaya iti karmasu tāvanna phalaprāptiṃ pratyavisrambhaḥ /",
    "GV05brupsb1u:2564": " karmaṇāmapyeṣāṃ vaśānigatvaṃ kvacit,",
    "GV05brupsb1u:2565": " svasāmarthyasyāpraṇodyatvāt /",
    "GV05brupsb1u:2566": " karmakāladaivadravyādisvabhāvānāṃ guṇapradhānabhāvastvaniyato durvijñeyaśceti tatkṛto moho lokasya - karmaiva kārakaṃ nānyatphalaprāptāviti",
    "GV05brupsb1u:2567": " daivamevetyapare;",
    "GV05brupsb1u:2568": " kāla ityeke;",
    "GV05brupsb1u:2569": " dravyādisvabhāva iti kecit;",
    "GV05brupsb1u:2570": " sarva ete saṃhatā evetyapare /",
    "GV05brupsb1u:2571": " tatra karmaṇaḥ prādhānyamaṅgīkṛtya vedasmṛtivādāḥ -“puṇyo vai puṇyena karmaṇā bhavati pāpaḥ pāpena“(bṛ.u.3 / 2 / 13) ityādayaḥ /",
    "GV05brupsb1u:2572": " yadyapyeṣāṃ svaviṣaye kasyacitprādhānyodbhava itareṣāṃ tatkālīnaprādhānyaśaktistambhaḥ,",
    "GV05brupsb1u:2573": " tathāpi na karmaṇaḥ phalaprāptiṃ pratyanaikāntikatvam,",
    "GV05brupsb1u:2574": " śāstranyāyanirdhāritatvātkarmaprādhānyasya /",
    "GV05brupsb1u:2575": " na;avidyāpagamamātratvād brahmaprāptiphalasya - yaduktaṃ brahmaprāptiphalaṃ prati devā vighnaṃ kuryuriti,",
    "GV05brupsb1u:2576": " tatra na devānāṃ vighnakaraṇe sāmarthyam;kasmāt?",
    "GV05brupsb1u:2577": " vidyākālānantaritatvād brahmaprāptiphalasya /",
    "GV05brupsb1u:2578": " katham? yathā loke draṣṭuścakṣuṣa ālokena saṃyogo yatkālaḥ,",
    "GV05brupsb1u:2579": " tatkāla eva rūpābhivyaktiḥ /",
    "GV05brupsb1u:2580": " evamātmaviṣayaṃ vijñānaṃ yatkālam,",
    "GV05brupsb1u:2581": " tatkāla eva tadviṣayajñānatirobhāvaḥ syāt /",
    "GV05brupsb1u:2582": " ato brahmavidyāyāṃ satyāmavidyākāryānupapatteḥ pradīpa iva tamaḥkāryasya,",
    "GV05brupsb1u:2583": " kena kasya vighnaṃ kuryurdevāḥ - yatrātmatvameva devānāṃ brahmavidaḥ /",
    "GV05brupsb1u:2584": " tadetadāha - ātmā svarūpaṃ dhyeyaṃ yattatsarvaśāstrairvijñeyaṃ brahma,",
    "GV05brupsb1u:2585": " hi yasmāt,",
    "GV05brupsb1u:2586": " eṣāṃ devānām,",
    "GV05brupsb1u:2587": " sabrahmavidbhavati /",
    "GV05brupsb1u:2588": " brahmavidyāsamakālamevāvidyāmātravyavadhānāpagamācchuktikāyā iva rajatābhāsāyāḥ śuktikātvamityavocāma /",
    "GV05brupsb1u:2589": " ato nātmanaḥ pratikūlatve devānāṃ prayatnaḥ sambhavati /",
    "GV05brupsb1u:2590": " yasya hyanātmabhūtaṃ phalaṃ deśakālanimittāntaritam,",
    "GV05brupsb1u:2591": " tatrānātmaviṣaye saphalaḥ prayatno vighnācaraṇāya devānām /",
    "GV05brupsb1u:2592": " na tviha vidyāsamakāla ātmabhūte deśakālanimittānantarite,",
    "GV05brupsb1u:2593": " avasarānupapatteḥ /",
    "GV05brupsb1u:2594": " evaṃ tarhi vidyāpratyayasantatyabhāvād viparītapratyayatatkāryayośca darśanād antya evātmapratyayo 'vidyānivartako na tu pūrva iti /",
    "GV05brupsb1u:2595": " na;prathamenānaikāntikatvāt /",
    "GV05brupsb1u:2596": " yadi hi prathama ātmaviṣayaḥ pratyayo 'vidyāṃ na nivartayati,",
    "GV05brupsb1u:2597": " tathāntyo 'pi,",
    "GV05brupsb1u:2598": " tulyaviṣayatvāt /",
    "GV05brupsb1u:2599": " evaṃ tarhi santato 'vidyānivartako na vicchinna iti /",
    "GV05brupsb1u:2600": " na, jīvanādau sati santatyanupapatteḥ /",
    "GV05brupsb1u:2601": " na hi jīvanādihetuke pratyaye sati vidyāpratyayasantatirupapadyate, virodhāt /",
    "GV05brupsb1u:2602": " atha jīvanādipratyayatiraskaraṇenaiva āmaraṇāntādvidyāsantatiriti cenna,",
    "GV05brupsb1u:2603": " pratyayeyattāsamantānānavadhāraṇācchāstrārthānavadhāraṇadoṣāt /",
    "GV05brupsb1u:2604": " iyatāṃ pratyayānāṃ santatiravidyāyā nivartiketyanavadhāraṇācchāstrārtho nāvadhriyeta,",
    "GV05brupsb1u:2605": " taccāniṣṭam /",
    "GV05brupsb1u:2606": " santatimātratve 'vadhārita eveti cet?",
    "GV05brupsb1u:2607": " na, ādyantayoraviśeṣāt /",
    "GV05brupsb1u:2608": " prathamā vidyāpratyayasantatirmaraṇakālāntā veti viśeṣābhāvāt,",
    "GV05brupsb1u:2609": " ādyantayoḥ pratyayoḥ pūrvoktau doṣau prasajyeyātām /",
    "GV05brupsb1u:2610": " evaṃ tarhyanivartaka eveti cet?",
    "GV05brupsb1u:2611": " na,“tasmāttatsarvamabhavat“(bṛ.u.1 / 4 / 10) iti śruteḥ /",
    "GV05brupsb1u:2612": " “bhidyate hṛdayagranthiḥ“(mu.u.2 / 2 /",
    "GV05brupsb1u:2613": " 8) “tatra ko mohaḥ” (īśā.7)",
    "GV05brupsb1u:2614": " ityādi śrutibhyaśca /",
    "GV05brupsb1u:2615": " arthavāda iti cet?",
    "GV05brupsb1u:2616": " na, sarvaśākhopaniṣadaḥ /",
    "GV05brupsb1u:2617": " pratyakṣapramitātmaviṣayatvādastyeveti cet?",
    "GV05brupsb1u:2618": " na, uktaparihāratvāt /",
    "GV05brupsb1u:2619": " avidyāśokamohabhayādidoṣanivṛtteḥ pratyakṣatvāditi coktaḥ parihāraḥ /",
    "GV05brupsb1u:2620": " tasmādādyo 'ntyaḥ santato 'santataścetyacodyametat /",
    "GV05brupsb1u:2621": " avidyādidoṣanivṛttiphalāvasānatvādvidhāyāḥ /",
    "GV05brupsb1u:2622": " ya evāvidyādidoṣanivṛttiphalakṛtpratyaya ādyo 'ntyaḥ santato 'santato vā sa eva vidyetyabhyupagamānna codyasyāvatāragandho 'pyasti /",
    "GV05brupsb1u:2623": " yattūktaṃ viparītapratyayatatkāryayośca darśanāditi,",
    "GV05brupsb1u:2624": " na;taccheṣasthitihetutvāt /",
    "GV05brupsb1u:2625": " yena karmaṇā śarīramārabdhaṃ tadviparītapratyayadoṣanimittatvāttasya tathābhūtasyaiva viparītapratyayadoṣasaṃyuktasya phaladāne sāvarthyamiti,",
    "GV05brupsb1u:2626": " yāvaccharīrapātaḥ tāvatphalopabhogāṅgatayā viparītapratyayaṃ rāgādidoṣaṃ ca tāvanmātramākṣipatyeva,",
    "GV05brupsb1u:2627": " mukteṣuvatpravṛttaphalatvāttaddhetukasya karmaṇaḥ /",
    "GV05brupsb1u:2628": " tena na tasya nivartukā vidyā, avirodhāt /",
    "GV05brupsb1u:2629": " kiṃ tarhi svāśrayādeva svātmavirodhyavidyākāryaṃ yadutpitsu tanniruṇāddhi,",
    "GV05brupsb1u:2630": " anāgatatvāt /",
    "GV05brupsb1u:2631": " atītaṃ hītarat /",
    "GV05brupsb1u:2632": " kiñca, na ca viparītapratyayo vidyāvata utpadyate,",
    "GV05brupsb1u:2633": " nirviṣayatvāt /",
    "GV05brupsb1u:2634": " anavadhṛtaviṣayaviśeṣasvarūpaṃ hi sāmānyamātramāśritya viparītapratyaya utpadyamāna utpadyate,",
    "GV05brupsb1u:2635": " yathā śuktikāyāṃ rajatamiti /",
    "GV05brupsb1u:2636": " sa ca viṣayaviśeṣāvadhāraṇavato 'śeṣaviparītapratyayāśrayasyopamarditatvānna pūrvavatsambhavati,",
    "GV05brupsb1u:2637": " śuktikādau samyakpratyayātpattau punagdarśanāt /",
    "GV05brupsb1u:2638": " kvacittu vidyāyāḥ pūrvotpannaviparītapratyayajanitasaṃskārebhyo viparītapratyayāvabhāsāḥ smṛtayo jāyamānāviparītapratyayabhrāntimakasmātkurvanti;",
    "GV05brupsb1u:2639": " yathā vijñātadigvibhāgasyāpyakasmāddigviparyayavibhramaḥ /",
    "GV05brupsb1u:2640": " samyagjñānavato 'pi cetpūrvavadviparītapratyaya utpadyate,",
    "GV05brupsb1u:2641": " samyagjñāne 'pyavisrambhācchāstrārthavijñānādau pravṛttirasamañjasā syātsarvaṃ ca pramāṇamapramāṇaṃ sampadyeta pramāṇāpramāṇayorviśeṣānupapatteḥ",
    "GV05brupsb1u:2642": " etena'samyagjñānānantarameva śarīrapātābhāvaḥ kasmāt?",
    "GV05brupsb1u:2643": " 'ityetat parihṛtam /",
    "GV05brupsb1u:2644": " jñānotpatteḥ prāgūrdhvaṃ tatkālajanmāntarasañcitānāṃ vināśaḥ siddho bhavati phalaprāptivighnaniṣedhaśrutereva /",
    "GV05brupsb1u:2645": " “kṣīyante cāsya karmāṇi“(mu.u.2 / 2 /",
    "GV05brupsb1u:2646": " 8) “tasya tāvadeva ciram“(chā.u.6 / 14 /",
    "GV05brupsb1u:2647": " 2) “sarve pāpmānaḥ pradrūyante“(chā.u.5 / 24 /",
    "GV05brupsb1u:2648": " 3) “taṃ viditvā na lipyate karmaṇā pāpakena“(bṛ.u.4 / 4 /",
    "GV05brupsb1u:2649": " 23) “etamu haivaite na tarataḥ“(4 / 4 /",
    "GV05brupsb1u:2650": " 22) “nainaṃ kṛtākṛte tapataḥ“(4 / 4 /",
    "GV05brupsb1u:2651": " 22) “etaṃ ha vāva na tapati“(tai.u.2 / 9 /",
    "GV05brupsb1u:2652": " 1) “na bibheti kutaścana“(tai.u.2 / 9 /",
    "GV05brupsb1u:2653": " 1) ityādi śrutibhyaśca /",
    "GV05brupsb1u:2654": " “jñānāgniḥ sarvakarmāṇi bhasmasātkurute“(gītā 4 /",
    "GV05brupsb1u:2655": " 37) ityādismṛtibhyaśca /",
    "GV05brupsb1u:2656": " yattu ṛṇaiḥ pratibadhyata iti,",
    "GV05brupsb1u:2657": " tanna,",
    "GV05brupsb1u:2658": " avidyāvadvipayatvāt /",
    "GV05brupsb1u:2659": " avidyāvānhi ṛṇī,",
    "GV05brupsb1u:2660": " tasya kartṛtvādyupapatteḥ /",
    "GV05brupsb1u:2661": " 'yatra vā anyadiva syāttatrānyo 'nyatpaśyet'(4 / 3 /",
    "GV05brupsb1u:2662": " 31) iti hi vakṣyati /",
    "GV05brupsb1u:2663": " ananyatsadvastvātmākhyaṃ yatrāvidyāyāṃ satyāmanyadivasyāttimirakṛtadvitīyacandravat,",
    "GV05brupsb1u:2664": " tatrāvidyākṛtānekakārakāpekṣaṃ darśanādikarma tatkṛtaṃ phalaṃ ca darśayati,",
    "GV05brupsb1u:2665": " “tatrānyo 'nyatpaśyet“ityādinā /",
    "GV05brupsb1u:2666": " yatra punarvidyāyāṃ satyāmavidyākṛtānekatvabhramaprahāṇam,",
    "GV05brupsb1u:2667": " “tatkena kaṃ paśyet“(4 / 5 /",
    "GV05brupsb1u:2668": " 15) iti karmāsambhavaṃ darśayati /",
    "GV05brupsb1u:2669": " tasmādavidyāvadviṣaya eva ṛṇitvam,",
    "GV05brupsb1u:2670": " karmasambhavāt;netaratra /",
    "GV05brupsb1u:2671": " etaccottaratra vyācikhyāsiṣyamāṇairevavākyairvistareṇa pradarśayiṣyāmaḥ /",
    "GV05brupsb1u:2672": " tadyathehaiva tāvat - atha yaḥ kaścidabrahmavid anyāmātmāno vyatiriktāṃ yāṃ kāñciddevatām,",
    "GV05brupsb1u:2673": " upāste stutinamaskārayāgabalyupahārapraṇidhānādinā upa āste - anyo 'sāvanātmā mattaḥ pṛthak,",
    "GV05brupsb1u:2674": " anyo 'hamasmyadhikṛtaḥ,",
    "GV05brupsb1u:2675": " mayāsmai ṛṇivatpratikartavyam - ityevampratyayo veda vijānāti tattvam /",
    "GV05brupsb1u:2676": " na sa kevalamevaṃbhūto 'vidvānavidyādoṣavāneva, kiṃ tarhi?",
    "GV05brupsb1u:2677": " yathā paśurgavādirvāhanadohanādyupakārairupabhujyate,",
    "GV05brupsb1u:2678": " evaṃ sa ijyādyanekopakārairupabhoktavyatvādekaikena devādīnām,",
    "GV05brupsb1u:2679": " ataḥ paśuriva sarvārtheṣu karmasvadhikṛta ityarthaḥ /",
    "GV05brupsb1u:2680": " etasya hyaviduṣo varṇāśramādipravibhāgavato 'dhikṛtasya karmaṇo vidyāsahitasya kevalasya ca śāstroktasya kāryaṃ manuṣyatvādiko brahmānta utkarṣaḥ",
    "GV05brupsb1u:2681": " śāstroktaviparītasya ca svābhāvikasya kāryaṃ manuṣyatvādika eva sthāvarānto 'pakarṣaḥ /",
    "GV05brupsb1u:2682": " yathā caitattathā“atha trayo vāva lokāḥ” (1 / 5 /",
    "GV05brupsb1u:2683": " 16) ityādinā vakṣyāmaḥ kṛtsnenaivādhyāyaśeṣeṇa /",
    "GV05brupsb1u:2684": " vidyayāśca kāryaṃ sarvātmabhāvāpattirityetatsaṅkṣepato darśitam /",
    "GV05brupsb1u:2685": " sarvāhīyamupaniṣad vidyāvidyāvibhāgapradarśanenaivopakṣīṇā /",
    "GV05brupsb1u:2686": " yathā caiṣor'thaḥ kṛtsnasya śāstrasya tathā pradarśayiṣyāmaḥ /",
    "GV05brupsb1u:2687": " yasmādevam,",
    "GV05brupsb1u:2688": " tasmādavidyāvantaṃ puruṣaṃ prati devā īśata eva vighnaṃ kartumanugrahaṃ cetyetaddarśayati",
    "GV05brupsb1u:2689": " - yathā ha vai loke bahavo go-aśvādayaḥ paśavo manuṣyaṃ svāminamātmano 'dhiṣṭhātāraṃ",
    "GV05brupsb1u:2690": " bhuñjyuḥ pālayeyurevaṃ bahupaśusthānīya ekaiko 'vidvānpuruṣo devān - devāniti pitrādyupalakṣaṇārtham",
    "GV05brupsb1u:2691": " - bhunakti pālayatīti /",
    "GV05brupsb1u:2692": " ima indrādayo 'nye matto mameśitāro bhṛtya ivāhameṣāṃ stutinamaskārejyādinārādhanaṃ kṛtvābhyudayaṃ niḥśreyasaṃ ca tatprattaṃphalaṃ prāpsyāmītyevamabhisandhiḥ",
    "GV05brupsb1u:2693": " tatra loke bahupaśumato yathaikasminneva paśāvādīyamāne vyāghrādināpahiyamāṇe mahadapriyaṃ bhavati,",
    "GV05brupsb1u:2694": " tathā bahupaśusthānīya ekasminpuruṣe paśubhāvād vyuttiṣṭhatyapriyaṃ bhavatīti,",
    "GV05brupsb1u:2695": " kiṃ citraṃ devānāṃ bahupaśvapaharaṇa iva kuṭuṃbinaḥ /",
    "GV05brupsb1u:2696": " tasmādeṣāṃ devānāṃ tanna priyam, kiṃ tat?",
    "GV05brupsb1u:2697": " yadetadbrahmātmatattvaṃ kathañcana manuṣyā vidyurvijānīyuḥ tathā ca smaraṇamanugītāsu bhagavato vyāsasya - “kriyāvadbhirhi kaunteya devalokaḥ samāvṛtaḥ /",
    "GV05brupsb1u:2698": " na caitadiṣṭaṃ devānāṃ maryairupari vartanam //",
    "GV05brupsb1u:2699": " ” ato devāḥ paśūniva vyāghrādibhyo brahmavijñānādvighnamācikīrṣanti;",
    "GV05brupsb1u:2700": " asmadupabhogyatvānmāvyuttiṣṭheyuriti /",
    "GV05brupsb1u:2701": " yaṃ tu mumocayiṣanti taṃ śraddhādibhiryokṣyanti viparītamaśraddhādibhiḥ /",
    "GV05brupsb1u:2702": " tasmānmumukṣurdevārādhanaparaḥ śraddhābhaktiparaḥ praṇayo 'pramādī syādvidyāprāptiṃ ati vidyāṃ pratīti vā kākvaitatpradarśitaṃ bhavati devāpriyavākyena",
    "GV05brupsb1u:2703": " START BrhUp 1,4.11",
    "GV05brupsb1u:2704": " brahma vā idam agra āsīd ekam eva /",
    "GV05brupsb1u:2705": " tad ekaṃ san na vyabhavat /",
    "GV05brupsb1u:2706": " tac chreyo rūpam atyasṛjata kṣatraṃ,",
    "GV05brupsb1u:2707": " yāny etāni devatrā kṣatrāṇīndro varuṇaḥ somo rudraḥ parjanyo yamo mṛtyur īśāna iti /",
    "GV05brupsb1u:2708": " tasmāt kṣatrāt paraṃ nāsti /",
    "GV05brupsb1u:2709": " tasmād brāhmaṇaḥ kṣatriyaṃ adhastād upāste rājasūye /",
    "GV05brupsb1u:2710": " kṣatra eva tad yaśo dadhāti /",
    "GV05brupsb1u:2711": " saiṣā kṣatrasya yonir yad brahma /",
    "GV05brupsb1u:2712": " tasmād yady api rājā paramatāṃ gacchati brahmaivāntata upaniśrayati svāṃ yonim /",
    "GV05brupsb1u:2713": " ya u enaṃ hinasti svāṃ sa yonim ṛcchati /",
    "GV05brupsb1u:2714": " sa pāpīyān bhavati yathā śreyāṃsaṃ hiṃsitvā // BrhUp_1,4.11 //",
    "GV05brupsb1u:2715": " BrhUpBh_1,4.11 sūtritaḥ śāsrārthaḥ“ātmetyevopāsīta“iti /",
    "GV05brupsb1u:2716": " tasya ca vyācikhyāsitasyasārthavādena“tadāhuryadbrahmavidyayā” ityādinā sambandhaprayojane abhihite /",
    "GV05brupsb1u:2717": " avidyāyāścasaṃsārādhikārakāraṇatvamuktam“atha yo 'nyāṃ devatāmupāste“ityādinā /",
    "GV05brupsb1u:2718": " tatrāvidvānṛṇī paśavaddevādikarmakartavyatayā paratantra ityuktam /",
    "GV05brupsb1u:2719": " kiṃ punardevādikarmavyatvenimittam?",
    "GV05brupsb1u:2720": " varṇā āśramāśca /",
    "GV05brupsb1u:2721": " tatra ke varṇāḥ?",
    "GV05brupsb1u:2722": " ityataidamārabhyate /",
    "GV05brupsb1u:2723": " yannimittasambaddheṣu karmasvayaṃ paratantra evādhikṛtaḥ saṃsārīti /",
    "GV05brupsb1u:2724": " etasyaivārthasya pradarśanāyāgnisargānantaramindrādisargo noktaḥ /",
    "GV05brupsb1u:2725": " agnestu sargaḥ prajāpateḥ sṛṣṭiparipūraṇāya pradarśitaḥ /",
    "GV05brupsb1u:2726": " ayaṃ ca indrādisargastatraiva draṣṭavyastaccheṣatvāt /",
    "GV05brupsb1u:2727": " iha tu sa evāmidhīyate 'viduṣaḥ karmādhikārahetupradarśanāya- brahma vā idamagra āsīdyadagniṃ sṛṣṭvā agnirūpāpannaṃ brahma /",
    "GV05brupsb1u:2728": " brāhmaṇajātyamimānād brahmetyabhidhīyate /",
    "GV05brupsb1u:2729": " vai idaṃ kṣatrādijjātaṃ brahmaivābhinnamāsīdekameva /",
    "GV05brupsb1u:2730": " nāsītkṣatrādibhedaḥ /",
    "GV05brupsb1u:2731": " tadbrahmaikaṃ kṣatrādiparipālayitrādiśūnyaṃ sadaṃ na vyabhavat- na vibhūtavat,",
    "GV05brupsb1u:2732": " karmaṇe nālamāsīdityarthaḥ /",
    "GV05brupsb1u:2733": " tatastadbrahma'brāhmaṇo 'smi mametthaṃ kartavyam'iti brāhmaṇajātinimittaṃ karma cikīrṣu-ātmanaḥ karmakartṛtvavibhūtyai śreyorūpaṃ praśastarūpam atyasṛjatātiśayenāsṛjata-sṛṣṭavat /",
    "GV05brupsb1u:2734": " kiṃ punastadyatsṛṣṭam?",
    "GV05brupsb1u:2735": " kṣatraṃ kṣatriyajātiḥ,",
    "GV05brupsb1u:2736": " tadvyaktibhedena pradarśayati-yānyetāni prasiddhāni loke devatrā deveṣu kṣatrāṇīti /",
    "GV05brupsb1u:2737": " jātyākhyāyāṃ pakṣe bahuvacanasmaraṇād vyaktibahutvādvā bhedopacāreṇa bahuvacanam /",
    "GV05brupsb1u:2738": " kāni punastāni?",
    "GV05brupsb1u:2739": " ityāhatatrābhipiktā eva viśeṣato nirdiśyante-indro devānāṃ rājā,",
    "GV05brupsb1u:2740": " varuṇo yādasām,",
    "GV05brupsb1u:2741": " somo brāhmaṇānām,",
    "GV05brupsb1u:2742": " rudraḥ paśūnām,",
    "GV05brupsb1u:2743": " parjanyo vidyudādīnām,",
    "GV05brupsb1u:2744": " yamaḥ pitṝṇām,",
    "GV05brupsb1u:2745": " mṛtyurogādīnām,",
    "GV05brupsb1u:2746": " īśānobhāsām-ityevamādīni deveṣukṣatrāṇi /",
    "GV05brupsb1u:2747": " tadanu, indrādikṣatradevatādhiṣṭhitāni purūravaḥprabhṛtīni sṛṣṭānyeva draṣṭavyāni /",
    "GV05brupsb1u:2748": " tadartha eva hi devakṣatrasargaḥ prastutaḥ /",
    "GV05brupsb1u:2749": " yasmādbrahmaṇātiśayena sṛṣṭaṃ kṣatraṃ tasmātkṣatrātparaṃ nāsti brāhmaṇajāterapi niyansṛ /",
    "GV05brupsb1u:2750": " tasmādbrāhmaṇaḥ kāraṇabhāto 'pi kṣatriyasya kṣatriyamadhastādvyavasthitaḥ sannuparisthitamupāste /",
    "GV05brupsb1u:2751": " kka? rājasūye /",
    "GV05brupsb1u:2752": " kṣatra eva tadātmīyaṃ yaśaḥ khyātirūpaṃ brahmeti dadhāti sthāpayati /",
    "GV05brupsb1u:2753": " rājasūyābhiṣiktenāsandyāṃ sthitena rājñā āmantrito brahmanniti ṛtvikpunastaṃ pratyāha“tvaṃ rājanbrahmāsi“iti /",
    "GV05brupsb1u:2754": " tadetadabhidhīyate -“kṣatra eva tadyaśo dadhāti“iti /",
    "GV05brupsb1u:2755": " saiṣā prakṛtā kṣatrasya yonireva yadbrahma /",
    "GV05brupsb1u:2756": " tasmādyadyati rājā paramatāṃ rājasūyābhiṣekaguṇaṃ gacchatyāpnoti brahmaiva brāhmaṇajātimedha,",
    "GV05brupsb1u:2757": " antato 'nte karmaparisamāptāvupanikṣayatyāśrayati svāṃ yonim,",
    "GV05brupsb1u:2758": " purohitaṃ puro nidhatta ityarthaḥ /",
    "GV05brupsb1u:2759": " yastu punarbalābhimānātsvāṃ yoniṃ brāhmaṇajātiṃ brāhmaṇaṃ ya u enaṃ hinasti hiṃsati nyagbhāvena paśyati,",
    "GV05brupsb1u:2760": " svāmātmāyāmeva sa yonimṛcchati-svaṃ prasavaṃ vicchinatti vināśayati-svaṃ prasavaṃ vicchinatti vināśayati /",
    "GV05brupsb1u:2761": " sa etatkṛtvā pāpīyānpāpataro bhavati /",
    "GV05brupsb1u:2762": " pūrvamapi kṣatriyaḥ pāpa eva krūratvādātmaprasavahiṃsayā sutarām /",
    "GV05brupsb1u:2763": " yathā loke śreyāṃsaṃ praśastataraṃ hiṃsitvā paribhūya pāpataro bhavati tadvat //11//",
    "GV05brupsb1u:2764": " kṣatre sṛṣṭe 'pi-",
    "GV05brupsb1u:2765": " START BrhUp 1,4.12",
    "GV05brupsb1u:2766": " sa naiva vyabhavat /",
    "GV05brupsb1u:2767": " sa viśam asṛjata /",
    "GV05brupsb1u:2768": " yāny etāni devajātāni gaṇaśa ākhyāyante vasavo rudrā ādityā viśve devā maruta iti // BrhUp_1,4.12 //",
    "GV05brupsb1u:2769": " BrhUpBh_1,4.12 sa naiva vyabhavat,",
    "GV05brupsb1u:2770": " karmaṇe brahma tathā navyabhavat,",
    "GV05brupsb1u:2771": " vittopārjayiturabhāvāt /",
    "GV05brupsb1u:2772": " sa viśamasṛjata karmasādhanavittopārjanāya /",
    "GV05brupsb1u:2773": " kaḥ punarasau viṭ?",
    "GV05brupsb1u:2774": " yānyetāni devajātāni-svārthe niṣṭhā,",
    "GV05brupsb1u:2775": " ya ete devajātibhedā ityarthaḥ;",
    "GV05brupsb1u:2776": " gaṇaśo gaṇaṃ gaṇam,",
    "GV05brupsb1u:2777": " ākhyāyante kathyante /",
    "GV05brupsb1u:2778": " gaṇaprāyā hi viśaḥ,",
    "GV05brupsb1u:2779": " prāyeṇa saṃhatā hi vittopārjane samarthāḥ na ekaikaśaḥ /",
    "GV05brupsb1u:2780": " vasavaḥ aṣṭasaṅkhyo gaṇaḥ,",
    "GV05brupsb1u:2781": " tathaikādaśa rudrāḥ,",
    "GV05brupsb1u:2782": " dvādaśādityāḥ,",
    "GV05brupsb1u:2783": " viśvedevāsrayodaśa viśvāyā apatyāni,",
    "GV05brupsb1u:2784": " sarve vā devāḥ,",
    "GV05brupsb1u:2785": " marutaḥ sapta sapta gaṇāḥ //12//",
    "GV05brupsb1u:2786": " START BrhUp 1,4.13",
    "GV05brupsb1u:2787": " sa naiva vyabhavat /",
    "GV05brupsb1u:2788": " sa śaudraṃ varṇam asṛjata pūṣaṇam /",
    "GV05brupsb1u:2789": " iyaṃ vai pūṣā /",
    "GV05brupsb1u:2790": " iyaṃ hīdaṃ sarvaṃ puṣyati yad idaṃ kiñca // BrhUp_1,4.13 //",
    "GV05brupsb1u:2791": " BrhUpBh_1,4.13 sa paricārakabhāvātpunarapi naiva vyabhavat,",
    "GV05brupsb1u:2792": " sa śaudraṃ varṇamasṛjata- śūdra eva śaudraḥ,",
    "GV05brupsb1u:2793": " svārthe 'ṇi vṛddhiḥ /",
    "GV05brupsb1u:2794": " kaḥ punarasau śaudro varṇo yaḥ sṛṣṭaḥ?",
    "GV05brupsb1u:2795": " pūṣaṇam- puṇyatīti pūṣā kaḥ punarasau pūṣā?",
    "GV05brupsb1u:2796": " iti viśeṣatastannirdiśati- iyaṃ pṛthivī pūpā /",
    "GV05brupsb1u:2797": " svayameva nirvacanamāha- iyaṃ hīdaṃ sarvaṃ puṣyati yadidaṃ kiñca //13//",
    "GV05brupsb1u:2798": " START BrhUp 1,4.14",
    "GV05brupsb1u:2799": " sa naiva vyabhavat /",
    "GV05brupsb1u:2800": " tac chreyo rūpam atyasṛjata dharmam /",
    "GV05brupsb1u:2801": " tad etat kṣatrasya kṣatraṃ yad dharmaḥ /",
    "GV05brupsb1u:2802": " tasmād dharmāt paraṃ nāsti /",
    "GV05brupsb1u:2803": " atho abalīyān balīyāṃsam āśaṃsate dharmeṇa /",
    "GV05brupsb1u:2804": " yathā rājñaivam /",
    "GV05brupsb1u:2805": " yo vai sa dharmaḥ satyaṃ vai tat /",
    "GV05brupsb1u:2806": " tasmāt satyaṃ vadantam āhur dharmaṃ vadatīti /",
    "GV05brupsb1u:2807": " dharmaṃ vā vadantaṃ satyaṃ vadatīti /",
    "GV05brupsb1u:2808": " etad dhy evaitad ubhayaṃ bhavati // BrhUp_1,4.14 //",
    "GV05brupsb1u:2809": " BrhUpBh_1,4.14 sa caturaḥ sṛṣṭvāpi varṇānnaiva vyabhavat,",
    "GV05brupsb1u:2810": " ugratvātkṣatrasyāniyatāśaṅkayā /",
    "GV05brupsb1u:2811": " tacchreyorūpamatyasṛjata, kiṃ tat?",
    "GV05brupsb1u:2812": " dharmam;tadetacchreyorūpaṃ sṛṣṭaṃ kṣatrasya kṣatraṃ kṣatrasyāpi niyantṛ,",
    "GV05brupsb1u:2813": " ugrādapyugram,",
    "GV05brupsb1u:2814": " yaddharmo yo dharmaḥ;",
    "GV05brupsb1u:2815": " tasmātkṣatrasyāpi niyantṛtvāddharmātparaṃ nāsti;",
    "GV05brupsb1u:2816": " tena hi niyamyante sarve /",
    "GV05brupsb1u:2817": " tatkatham? ityucyate- atho apyabalīyāndurbalataro balīyāṃsamātmano balavattaramapyāśaṃsate kāmayate jetuṃ dharmeṇa balena;",
    "GV05brupsb1u:2818": " yathā loke rājñā sarvabalavattamenāpi kuṭumbikaḥ;",
    "GV05brupsb1u:2819": " evam;",
    "GV05brupsb1u:2820": " tasmātsiddhaṃ dharmasya sarvabalavattaratvātsarvaniyantṛtvam /",
    "GV05brupsb1u:2821": " yo vai sa dharmo vyavahāralakṣaṇo laukikairvyavahriyamāṇaḥ satyaṃ vai tat;",
    "GV05brupsb1u:2822": " satyamiti yathāstrārthatā;",
    "GV05brupsb1u:2823": " sa evānuṣṭhīyamāno dharmanāmā bhavati,",
    "GV05brupsb1u:2824": " śāstrārthatvena jñāyamānastu satyaṃ bhavati /",
    "GV05brupsb1u:2825": " yasmādevaṃ tasmātsatyaṃ yathāśāstraṃ vadantaṃ vyavahārakāla āhuḥ samīpasthā ubhayavivekajñāḥ- dharma vadatīti,",
    "GV05brupsb1u:2826": " prasiddhaṃ laukikaṃ nyāyaṃ vadatīti /",
    "GV05brupsb1u:2827": " tathā viparyayeṇa dharma vā laukikaṃ vyavahāraṃ vadantamāhuḥ- satyaṃ vadati,",
    "GV05brupsb1u:2828": " śāstrādanapetaṃ vadatīti /",
    "GV05brupsb1u:2829": " etadyaduktamubhayaṃ jñāyamānamanuṣṭhīyamānaṃ caitaddharma eva bhavati /",
    "GV05brupsb1u:2830": " tasmātsa dharmo jñānānuṣṭānalakṣaṇaḥ śāstrajñānanitarāṃśca sarvāneva niyamayati /",
    "GV05brupsb1u:2831": " tasmātsa kṣatrasyāpi kṣatram /",
    "GV05brupsb1u:2832": " atastadabhimāno 'vidvāṃstadviśeṣānuṣṭhānāya brahmakṣatraviṭśūdranimittaviśeṣamabhimanyate /",
    "GV05brupsb1u:2833": " tāni ca nisargata eva karmādhikāranimittāni //14//",
    "GV05brupsb1u:2834": " START BrhUp 1,4.15",
    "GV05brupsb1u:2835": " tad etad brahma kṣatraṃ viṭ śūdraḥ /",
    "GV05brupsb1u:2836": " tad agninaiva deveṣu brahmābhavad brāhmaṇo manuṣyeṣu,",
    "GV05brupsb1u:2837": " kṣatriyeṇa kṣatriyaḥ,",
    "GV05brupsb1u:2838": " vaiśyena vaiśyaḥ,",
    "GV05brupsb1u:2839": " śūdreṇa śūdraḥ /",
    "GV05brupsb1u:2840": " tasmād agnāv eva deveṣu lokam icchante brāhmaṇe manuṣyeṣu /",
    "GV05brupsb1u:2841": " etābhyāṃ hi rūpābhyāṃ brahmābhavat /",
    "GV05brupsb1u:2842": " atha yo ha vā asmāl lokāt svaṃ lokam adṛṣṭvā praiti sa enam avidito na bhunakti yathā vedo vānanūkto 'nyad vā karmākṛtam /",
    "GV05brupsb1u:2843": " yadi ha vā apy anevaṃvin mahatpuṇyaṃ karma karoti tad dhāsyāntataḥ kṣīyata eva /",
    "GV05brupsb1u:2844": " ātmānam eva lokam upāsīta /",
    "GV05brupsb1u:2845": " sa ya ātmānam eva lokam upāste na hāsya karma kṣīyate /",
    "GV05brupsb1u:2846": " asmād dhy evātmano yadyat kāmayate tattat sṛjate // BrhUp_1,4.15 //",
    "GV05brupsb1u:2847": " BrhUpBh_1,4.15 tadetaccāturvarṇyaṃ sṛṣṭam - brahma kṣatraṃ viṭśūdra iti;",
    "GV05brupsb1u:2848": " uttarārthaṃ upasaṃhāraḥ yattatsraṣṭṛ brahma,",
    "GV05brupsb1u:2849": " tadagninaivanānyena rūpeṇa deveṣu brahma,",
    "GV05brupsb1u:2850": " brāhmaṇajātirabhavat /",
    "GV05brupsb1u:2851": " brāhmaṇā brāhmaṇasvarūpeṇa manuṣyeṣu brahmābhavat,",
    "GV05brupsb1u:2852": " itareṣu varṇeṣu vikārāntaraṃ prāpya,",
    "GV05brupsb1u:2853": " kṣatriyeṇa kṣatriyo 'bhavadindrādidevatādhiṣṭhitaḥ,",
    "GV05brupsb1u:2854": " vaiśyena vaiśyaḥ,",
    "GV05brupsb1u:2855": " śūdreṇa śūdraḥ /",
    "GV05brupsb1u:2856": " yasmātkṣatrādiṣu vikārāpannam,",
    "GV05brupsb1u:2857": " agnau brāhmaṇa e cāvikṛtaṃ sraṣṭṛ brahma,",
    "GV05brupsb1u:2858": " tasmādagnāveva deveṣu devānāṃ madhye lokaṃ karmaphalam,",
    "GV05brupsb1u:2859": " icchantyagnisambaddhaṃ karma kṛtvetyarthaḥ /",
    "GV05brupsb1u:2860": " tadarthameva hi tadbrahma karmādhikaraṇatvenāgnirūpeṇa vyavasthitam /",
    "GV05brupsb1u:2861": " tasmāt tasminnagnau karma kṛtvā tatphalaṃ prārthayanta ityetadupapannam /",
    "GV05brupsb1u:2862": " brahmaṇe manuṣyeṣu - manuṣyāṇāṃ punarmadhye karmaphalecchāyāṃ nāgnyādinimittakriyāpekṣā, kiṃ tarhi?",
    "GV05brupsb1u:2863": " jātimātrasvarūpapratilambhenaiva puruṣārthasiddhiḥ /",
    "GV05brupsb1u:2864": " yatra nu devādhīnā puruṣārthasiddhiḥ,",
    "GV05brupsb1u:2865": " tatraivāgnyādisambaddhakriyāpekṣā /",
    "GV05brupsb1u:2866": " smṛteśca - “japyenaiva tu saṃsidhyedbrāhmaṇo nātra saṃśayaḥ /",
    "GV05brupsb1u:2867": " kuryādanyanna vā kuryānmaitro brāhmaṇa ucyate //",
    "GV05brupsb1u:2868": " ” (manu.2 / 87) iti /",
    "GV05brupsb1u:2869": " pārivrājyadarśanācca /",
    "GV05brupsb1u:2870": " tasmādbrahmaṇatva eva manuṣyeṣu lokaṃ karmaphalamicchanti /",
    "GV05brupsb1u:2871": " yasmādetābhyāṃ hi brāhmaṇāgnirūpābhyāṃ karmakartradhikaraṇarūpābhyāṃ yatsraṣṭṛ brahma sākṣādabhavat /",
    "GV05brupsb1u:2872": " atra tu paramātmalokamagnau brāhmaṇe cecchantīti kecit /",
    "GV05brupsb1u:2873": " tadasat, avidyādhikāre karmādhikārārthaṃ varṇavibhāgasya prastutatvāt,",
    "GV05brupsb1u:2874": " pareṇa ca viśeṣaṇāt;",
    "GV05brupsb1u:2875": " yadi hyatra lokaśabdena para evātmocyeta,",
    "GV05brupsb1u:2876": " pareṇa viśeṣaṇamanarthakaṃ syāt'svaṃ lokamadṛṣṭvā'iti /",
    "GV05brupsb1u:2877": " svalokavyatiriktaścedagnyadhīnatayā prārthyamānaḥ prakṛto lokaḥ,",
    "GV05brupsb1u:2878": " tataḥ svam,",
    "GV05brupsb1u:2879": " iti yuktaṃ viśeṣaṇam,",
    "GV05brupsb1u:2880": " prakṛtaparalokanivṛttyarthatvāt;",
    "GV05brupsb1u:2881": " svatvena cāvyabhicārātparamātmalokasya,",
    "GV05brupsb1u:2882": " avidyākṛtānāṃ ca svatvavyabhicārāt /",
    "GV05brupsb1u:2883": " bravīti ca karmakṛtānāṃ vyabhicāram-'kṣīyata eva'iti /",
    "GV05brupsb1u:2884": " brahmaṇā sṛṣṭā varṇāḥ karmārtham;",
    "GV05brupsb1u:2885": " tacca karma dharmākhyaṃ sarvāneva kartavyatayā niyantṛ puruṣārthasādhanaṃ va /",
    "GV05brupsb1u:2886": " tasmāttenaiva cetkarmaṇā svo lokaḥ paramātmākhyo 'vidito 'pi prāpyate,",
    "GV05brupsb1u:2887": " kiṃ tasyaiva padanīyatvena kriyata ityata āha-atheti pūrvapakṣavinivṛttyarthaḥ;yaḥ kaścit,",
    "GV05brupsb1u:2888": " ha vai asmātsaṃsārikāmakarmahetukādagnyadhīnakarmābhimānatayā vā brāhmaṇajātimātrakarmābhimānatayā vā āgantukādasvabhūtāllokāt,",
    "GV05brupsb1u:2889": " svaṃ lokamātmākhyam ātmatvenāvyabhicāritvāt,",
    "GV05brupsb1u:2890": " adṛṣṭā -'ahaṃ brahmāsmi'iti,",
    "GV05brupsb1u:2891": " praiti mriyate;",
    "GV05brupsb1u:2892": " sa yadyapi svo lokaḥ,",
    "GV05brupsb1u:2893": " avidito 'vidyayā vyavahito 'sva ivājñātaḥ enam - saṅkhyāpūraṇa iva laukika ātmānam na bhunakti na pālayati śokamohabhayādidoṣāpanayena /",
    "GV05brupsb1u:2894": " yathā ca loke vedo 'nanukto 'nadhītaḥ karmādyavabodhakatvena na bhunakti,",
    "GV05brupsb1u:2895": " anyadvā laukikaṃ kṛṣyādi karmākṛtaṃ svātmanānabhivyañjitam ātmīyaphalapradānena na bhunakti,",
    "GV05brupsb1u:2896": " evamātmā svo lokaḥ svenaiva nityātmasvarūpeṇānabhivyañjito 'vidyādi prahāṇena na bhunaktyeva /",
    "GV05brupsb1u:2897": " nanu kiṃ svalokadarśananimittaparipālanena?",
    "GV05brupsb1u:2898": " karmaṇaḥ phalaprāptidhrauvyāt,",
    "GV05brupsb1u:2899": " iṣṭaphalanimittasya ca karmaṇo bāhulyāt,",
    "GV05brupsb1u:2900": " tannimittaṃ pālanamakṣayaṃ bhaviṣyati /",
    "GV05brupsb1u:2901": " tanna, kṛtasya kṣayavattvāt;",
    "GV05brupsb1u:2902": " ityetadāha - yadiha vai saṃsāre 'dbhutavatkaścinmahātmāpi,",
    "GV05brupsb1u:2903": " anevaṃvit-svaṃ lokaṃ yathoktena vidhinā avidvān,",
    "GV05brupsb1u:2904": " mahadbahu aśvamedhādi puṇyaṃ karma iṣṭaphalameva nairantaryeṇa karoti,",
    "GV05brupsb1u:2905": " 'anenaivānantyaṃ mama bhaviṣyati'iti,",
    "GV05brupsb1u:2906": " tatkarma hāsyāvidyāvato 'vidyājanitakāmahetutvāt svapnadarśanavibhramodbhūtavibhūtivadantato 'nte phalopabhogasya kṣīyata eva /",
    "GV05brupsb1u:2907": " tatkāraṇayoravidyākāmayoścalatvāt,",
    "GV05brupsb1u:2908": " kṛtakṣayaghnauvyopapattiḥ /",
    "GV05brupsb1u:2909": " tasmānna puṇyakarmaphalapālanānantyāśā astyeva /",
    "GV05brupsb1u:2910": " ata ātmānameva svaṃ lokam -'ātmānam'iti'svaṃ lokam'ityasminnarthe,",
    "GV05brupsb1u:2911": " svaṃ lokamiti prakṛtatvāt,",
    "GV05brupsb1u:2912": " iha ca svaśabdasyāprayogāt - upāsīta /",
    "GV05brupsb1u:2913": " sa ya ātmānameva lokamupāste, tasya kim?",
    "GV05brupsb1u:2914": " ityucyate - na hāsya karma kṣīyate;",
    "GV05brupsb1u:2915": " karmābhāvādeva,",
    "GV05brupsb1u:2916": " iti nityānuvādaḥ /",
    "GV05brupsb1u:2917": " yathāviduṣaḥ karmakṣayalakṣaṇaṃ saṃsāraduḥkhaṃ santatameva,",
    "GV05brupsb1u:2918": " na tathā tadasya vidyata ityarthaḥ /",
    "GV05brupsb1u:2919": " “mithilāyāṃ pradīptāyāṃ na me dahyati kiñcana“iti yadvat /",
    "GV05brupsb1u:2920": " svātmalokopāsakasya viduṣo vidyāsaṃyogātkarmaiva na kṣīyata ityapare varṣayanti /",
    "GV05brupsb1u:2921": " lokaśabdārthaṃ ca karmasamavāyinaṃ dvidhā parikalpayanti kila eko vyākṛtāvasthā karmāśrayo loko hairaṇyagarbhākhyaḥ,",
    "GV05brupsb1u:2922": " taṃ karmasamavāyinaṃ lokaṃ vyākṛtaṃ paricchinnaṃ ya upāste,",
    "GV05brupsb1u:2923": " tasya kila paricchinnaṃ ya upāste,",
    "GV05brupsb1u:2924": " tasya kila paricchinnakarmātmadarśinaḥ karma kṣīyate /",
    "GV05brupsb1u:2925": " tameva karmasamavāyinaṃ lokamavyākṛtāvasthaṃ kāraṇarūpamāpādya yastūpāste,",
    "GV05brupsb1u:2926": " tasyāparicchinnakarmātmadarśitvāttasya yastūpāste,",
    "GV05brupsb1u:2927": " tasyāparicchinnakarmātmadarśitvāttasya karma na kṣīyata iti /",
    "GV05brupsb1u:2928": " bhavatīyaṃ śobhanā kalpanā na tu śrautī /",
    "GV05brupsb1u:2929": " svalokaśabdena prakṛtasya paramātmano 'bhihitatvāt /",
    "GV05brupsb1u:2930": " svaṃ lokamiti prastutya svaśabdaṃ vihāyātmaśabdaprakṣepeṇa punastasyaiva pratinirdeśādātmānameva lokamupāsīteti /",
    "GV05brupsb1u:2931": " tatra karmasamavāyilokakalpanāyā anavasara eva /",
    "GV05brupsb1u:2932": " pareṇa ca kevalavidyāviṣayeṇa viśeṣaṇāt -“kiṃ prajayā kariṣyāmo yeṣāṃ no 'yamātmāyaṃ lokaḥ“(bṛ.u.4 / 4 / 22) ithi /",
    "GV05brupsb1u:2933": " putrakarmāparavidyākṛtebhyo hi lokebhyo viśinaṣṭi'ayamātmā no lokaḥ'iti /",
    "GV05brupsb1u:2934": " “na hāsya kenacana karmaṇā loko mīyata eṣo 'sya paramo lokaḥ“iti ca /",
    "GV05brupsb1u:2935": " taiḥ saviśeṣaṇairasyaikavākyatā yuktā,",
    "GV05brupsb1u:2936": " ihāpi svaṃ lokamiti viśeṣaṇadarśanāt /",
    "GV05brupsb1u:2937": " asmātkāmayata ityayuktamiti cet - iha svo lokaḥ paramātmā,",
    "GV05brupsb1u:2938": " tadupāsanātsa eva bhavatīti sthite,",
    "GV05brupsb1u:2939": " yadyatkāmayate tattadasmādātmanaḥ sṛjata ithi tadātmaprāptivyatirekeṇa phalavacanamayuktamiti cet,",
    "GV05brupsb1u:2940": " na;svalokopāsanastutiparatvat svasmādeva lokātsarvamiṣṭaṃ sampadyata ityarthaḥ;",
    "GV05brupsb1u:2941": " nānyadataḥ prārthanīyamāptakāmatvāt,",
    "GV05brupsb1u:2942": " “ātmataḥ prāṇa ātmata āśā” (chā.u.7 / 23 /",
    "GV05brupsb1u:2943": " 1) ityādi śrutyantare yathā /",
    "GV05brupsb1u:2944": " sarvātmabhāvapradarśanārtho vā pūrvavat /",
    "GV05brupsb1u:2945": " yadi hi para evātmā sampadyate tadā yuktaḥ asmāddhyevātmanaḥ ityātmaśabdaprayogaḥ,",
    "GV05brupsb1u:2946": " svasmādeva prakṛtādātmano lokādityevamarthaḥ /",
    "GV05brupsb1u:2947": " anyathā'avyākṛtāvasthātkarmaṇo lokāt'iti saviśeṣaṇamavakṣyāt prakṛtaparamātmalokavyāvṛttaye vyākṛtāvasthāvyāvṛttaye ca /",
    "GV05brupsb1u:2948": " na hyasminprakṛte viśeṣite 'śrutāntarālāvasthāpratipattuṃ śakyate //15//",
    "GV05brupsb1u:2949": " atho ayaṃ vā ātmā /",
    "GV05brupsb1u:2950": " atrāvidvān varṇāśramādyabhimāno dharmeṇa niyamyamāno devādikarmakartavyatayā paśuvatparatantra ityuktam /",
    "GV05brupsb1u:2951": " kāni punastāni karmāṇi yatkartavyatayā paśuvatparatantro bhavati?",
    "GV05brupsb1u:2952": " ke vā te devādayo yeṣāṃ karmabhiḥ paśuvadupakaroti?",
    "GV05brupsb1u:2953": " iti tadubhayaṃ prapañcayati-",
    "GV05brupsb1u:2954": " START BrhUp 1,4.16",
    "GV05brupsb1u:2955": " atho ayaṃ vā ātmā sarveṣāṃ bhūtānāṃ lokaḥ /",
    "GV05brupsb1u:2956": " sa yaj juhoti yad yajate tena devānāṃ lokaḥ /",
    "GV05brupsb1u:2957": " atha yad anubrūte tena ṛṣīṇām /",
    "GV05brupsb1u:2958": " atha yat pitṛbhyo nipṛṇāti yat prajām icchate tena pitṝṇām /",
    "GV05brupsb1u:2959": " atha yan manuṣyān vāsayate yad ebhyo 'śanaṃ dadāti tena manuṣyāṇām /",
    "GV05brupsb1u:2960": " atha yat paśubhyas tṛṇodakaṃ vindati tena paśūnām /",
    "GV05brupsb1u:2961": " yad asya gṛheṣu śvāpadā vayāṃsy ā pipīlikābhya upajīvanti tena teṣāṃ lokaḥ /",
    "GV05brupsb1u:2962": " yathā ha vai svāya lokāyāriṣṭim icchet /",
    "GV05brupsb1u:2963": " evaṃ haivaṃvide sarvadā sarvāṇi bhūtāny ariṣṭim icchanti /",
    "GV05brupsb1u:2964": " tad vā etad viditaṃ mīmāṃsitam // BrhUp_1,4.16 //",
    "GV05brupsb1u:2965": " BrhUpBh_1,4.16 atho ityayaṃ vākyopanyāsārthaḥ /",
    "GV05brupsb1u:2966": " ayaṃ yaḥ prakṛto gṛhī karmādhikṛto 'vidvāñcharīrendriyasaṅghātādiviśiṣṭaḥ piṇḍa ātmetyucyate;",
    "GV05brupsb1u:2967": " sarveṣāṃ varṇāśramādivihitaiḥ karmabhirupakāritvāt /",
    "GV05brupsb1u:2968": " kaiḥ punaḥ karmaviśeṣairupakurvan keṣāṃ bhūtaviśeṣāṇāṃ lokaḥ?",
    "GV05brupsb1u:2969": " ityucyate - sa gṛhī yajjuhoti yadyajate,",
    "GV05brupsb1u:2970": " yāgo devatāmuddiśya svatvaparityāgaḥ,",
    "GV05brupsb1u:2971": " sa eva parityāgaḥ,",
    "GV05brupsb1u:2972": " sa eva āsecanādhiko homaḥ tena homayāgalakṣaṇena karmaṇāvaśyakartavyatvena devānāṃ paśuvatparatantratvena pratibaddha iti lokaḥ /",
    "GV05brupsb1u:2973": " atha yadanubrūte svādhyāyamadhīte 'harahastena ṛṣīṇāṃ lokaḥ /",
    "GV05brupsb1u:2974": " atha yatpitṛbhyo nipṛṇāti prayacchati piṇḍodakādi,",
    "GV05brupsb1u:2975": " yacca prajāmicchati prajārthamudyamaṃ karoti - icchā cotpattyupalakṣaṇārthā - prajāṃ cotpādayatītyarthaḥ,",
    "GV05brupsb1u:2976": " tena karmaṇāvaśyakartavyatvena pitṛṇāṃ bhogyatvena paratantro lokaḥ /",
    "GV05brupsb1u:2977": " atha yanmanuṣyānvāsayate gṛhe,",
    "GV05brupsb1u:2978": " yacca tebhyo vasadbhyo 'vasadbhyo vā arthibhyo 'śanaṃ dadāti,",
    "GV05brupsb1u:2979": " tena manuṣyāṇām;",
    "GV05brupsb1u:2980": " atha yatpaśubhyastṛṇodakaṃ vindati lambhayati,",
    "GV05brupsb1u:2981": " tena paśūnām;",
    "GV05brupsb1u:2982": " yadasya gṛheṣu śvāpadā vayāṃsi ca pipīlikābhiḥ saha kaṇabalibhāṇḍakṣālanādyupajīvanti,",
    "GV05brupsb1u:2983": " tena teṣāṃ lokaḥ /",
    "GV05brupsb1u:2984": " yasmādayametāni karmāṇi kurvannupakaroti devādibhyaḥ,",
    "GV05brupsb1u:2985": " tasmādyathā ha vai loke svāpya lokāya svasmai dehāyāriṣṭamavināśaṃ svatvabhāvāpracyutimicchet svatvabhāvapracyutibhayātpoṣaṇarakṣaṇādibhiḥ sarvataḥ",
    "GV05brupsb1u:2986": " evaṃ haivaṃvide'sarvabhūtabhogyo 'hamanena prakāreṇa mayā avaśyamṛṇivatpratikartavyam'ityevamātmānaṃ",
    "GV05brupsb1u:2987": " parikalpitavate sarvāṇi bhūtāni devādīni yathoktāni ariṣṭimavināśamicchanti svatvāpracyutyai",
    "GV05brupsb1u:2988": " sarvataḥ saṃrakṣanti kuṭumbina iva paśūn -“tasmādeṣāṃ tanna priyam“ityuktam /",
    "GV05brupsb1u:2989": " tadvā etattadetadyathoktānāṃ karmaṇām ṛṇavadavaśyakartavyatvaṃ pañcamahāyajñaprakaraṇe viditaṃ kartavyatayā mīmāṃsitaṃ vicāritaṃ cāvadānaprakaraṇe",
    "GV05brupsb1u:2990": " brahma vidvāṃścettasmātpaśubhāvātkartavyatābandhanarūpātpratimucyate,",
    "GV05brupsb1u:2991": " kenāyaṃ kāritaḥ karmavandhanādhikāre 'vaśa iva pravartate,",
    "GV05brupsb1u:2992": " na punastadvimokṣṇopāye vidyādhikāra iti nanūktaṃ devā rakṣantīti /",
    "GV05brupsb1u:2993": " bāḍham, karmādhikārasvagocarārūḍhāneva te 'pi rakṣanti,",
    "GV05brupsb1u:2994": " anyathākṛtābhyāgamakṛtanāśaprasaṅgāt /",
    "GV05brupsb1u:2995": " na tu sāmānyaṃ puruṣamātraṃ viśiṣṭādhikārānārūḍham;",
    "GV05brupsb1u:2996": " tasmādbhavitavyaṃ tena,",
    "GV05brupsb1u:2997": " yena prerito 'vaśa eva bahirmukho bhavati svasmāllokāt /",
    "GV05brupsb1u:2998": " nanvavidyāsā,",
    "GV05brupsb1u:2999": " avidyāvānihi bahirmukhībhūtaḥ pravartate /",
    "GV05brupsb1u:3000": " sāpi naiva pravartikā;",
    "GV05brupsb1u:3001": " vastusvarūpāvarṇātmikā hi sā;",
    "GV05brupsb1u:3002": " pravartakabījatvaṃ tu pratipadyate 'ndhatvamiva gartādipatanapravṛttihetuḥ /",
    "GV05brupsb1u:3003": " evaṃ tarhyucyatāṃ kiṃ tad yatpravṛttiheturiti?",
    "GV05brupsb1u:3004": " tadihābhidhīyate - eṣaṇā kāmaḥ saḥ ,",
    "GV05brupsb1u:3005": " 'svābhāvikyāmavidyāyāṃ vartamānā bālāḥ parācaḥ kāmānanuyanti'iti kāṭhakaśrutau,",
    "GV05brupsb1u:3006": " smṛtau ca -“kāma eṣa krodha eṣaḥ“(gītā 3 /",
    "GV05brupsb1u:3007": " 37) ityādi, mānave ca sarvā pravṛttiḥ kāmahetukyeveti /",
    "GV05brupsb1u:3008": " sa eṣor'thaḥ savistaraḥ pradarśyata iha ā adhyāyaparisamāpteḥ -",
    "GV05brupsb1u:3009": " START BrhUp 1,4.17",
    "GV05brupsb1u:3010": " ātmaivedam agra āsīd eka eva /",
    "GV05brupsb1u:3011": " so 'kāmayata jāyā me syād atha prajāyeya /",
    "GV05brupsb1u:3012": " atha vittaṃ me syād atha karma kurvīyeti /",
    "GV05brupsb1u:3013": " etāvān vai kāmaḥ /",
    "GV05brupsb1u:3014": " necchaṃś canāto bhūyo vindet /",
    "GV05brupsb1u:3015": " tasmād apy etarhy ekākī kāmayate -- jāyā me syād atha prajāyeyātha vittaṃ me syād atha karma kurvīyeti /",
    "GV05brupsb1u:3016": " sa yāvad apy eteṣām ekaikaṃ na prāpnoty akṛtsna eva tāvan manyate /",
    "GV05brupsb1u:3017": " tasyo kṛtsnatā /",
    "GV05brupsb1u:3018": " mana evāsyātmā /",
    "GV05brupsb1u:3019": " vāg jāyā /",
    "GV05brupsb1u:3020": " prāṇaḥ prajā /",
    "GV05brupsb1u:3021": " cakṣur mānuṣaṃ vittam /",
    "GV05brupsb1u:3022": " cakṣuṣā hi tad vindate /",
    "GV05brupsb1u:3023": " śrotraṃ daivam /",
    "GV05brupsb1u:3024": " śrotreṇa hi tac chṛṇoti /",
    "GV05brupsb1u:3025": " ātmaivāsya karma /",
    "GV05brupsb1u:3026": " ātmanā hi karma karoti /",
    "GV05brupsb1u:3027": " sa eṣa pāṅkto yajñaḥ /",
    "GV05brupsb1u:3028": " pāṅktaḥ paśuḥ /",
    "GV05brupsb1u:3029": " pāṅktaḥ puruṣaḥ /",
    "GV05brupsb1u:3030": " pāṅktam idaṃ sarvaṃ yad idaṃ kiñca /",
    "GV05brupsb1u:3031": " tad idaṃ sarvam āpnoti ya evaṃ veda // BrhUp_1,4.17 //",
    "GV05brupsb1u:3032": " BrhUpBh_1,4.17 ātmaivedamagra āsīt /",
    "GV05brupsb1u:3033": " ātmaiva svābhāviko 'vidvānkāryakaraṇasaṅghātalakṣaṇo varṇī,",
    "GV05brupsb1u:3034": " agre prāgdārasambandhāt,",
    "GV05brupsb1u:3035": " ātmetyabhidhīyate;",
    "GV05brupsb1u:3036": " tasmādātmanaḥ pṛthagbhūtaṃ kāmyamānaṃ jāyādibhedarūpaṃ nāsīt;",
    "GV05brupsb1u:3037": " sa evaika āsīt - jāyādyeṣaṇābījabhūtā vidyāvāneka evāsīt /",
    "GV05brupsb1u:3038": " svābhāvikyā svātmani kartrādikārakakriyāphalātmakatādhyāropalakṣaṇayā avidyāvāsanayā vāsitaḥ so 'kāmayata kāmitavān /",
    "GV05brupsb1u:3039": " katham? jāyā karmādhikārahetubhūtā me mama kartuḥ syāt;",
    "GV05brupsb1u:3040": " tayā vināhamanadhikṛta eva karmaṇi;",
    "GV05brupsb1u:3041": " ataḥ karmādhikārasampattaye bhavejjāyā;",
    "GV05brupsb1u:3042": " athāhaṃ prajāyeya prajārūpeṇāhamevotpadyeya /",
    "GV05brupsb1u:3043": " atha vittaṃ me syātkarmasādhanaṃ gavādilakṣaṇam athāhamabhyudayaniḥśreyasasādhanaṃ karma kurvīya;",
    "GV05brupsb1u:3044": " yenāhamanṛṇī bhūtvā devādīnāṃ lokān prāpnuyām,",
    "GV05brupsb1u:3045": " tatkarma kurvīya;",
    "GV05brupsb1u:3046": " kāmyāni ca putravittasvargādisādhanāni /",
    "GV05brupsb1u:3047": " etāvānvai kāma etāvadviṣayaparicchinna ityarthaḥ /",
    "GV05brupsb1u:3048": " etāvāneva hi kāmayitavyo viṣayo yaduta jāyāputravittakarmāṇi sādhanalakṣaṇaiṣaṇā;",
    "GV05brupsb1u:3049": " lokāśca trayo manuṣyalokaḥ pitṛloko devaloka iti phalabhūtāḥ sādhanaiṣaṇā,",
    "GV05brupsb1u:3050": " tasmātsā ekaivaiṣaṇā yā lokaiṣaṇā /",
    "GV05brupsb1u:3051": " saikaiva satyeṣaṇā sādhanāpekṣeti dvidhā;",
    "GV05brupsb1u:3052": " ato 'vadhārayiṣyati“ubhe hyete eṣaṇe eva“3 / 5 / 1) iti /",
    "GV05brupsb1u:3053": " phalārthatvātsarvārambhasya lokaiṣaṇārthaprāptā uktaiveti /",
    "GV05brupsb1u:3054": " etāvānvā etāvāneva kāma ityavadhriyate /",
    "GV05brupsb1u:3055": " bhojane 'bhihite tṛptirna hi pṛthagabhidheyā,",
    "GV05brupsb1u:3056": " tadarthatvādbhojanasya /",
    "GV05brupsb1u:3057": " te ete eṣaṇe sādhyasādhanalakṣaṇe kāmaḥ,",
    "GV05brupsb1u:3058": " yena prayukto 'vidvānavaśa eva kośakāravadātmānaṃ veṣṭayati - karmamārga evātmānaṃ praṇidadhadbahirmukhībhūto na svaṃ lokaṃ pratijānāti /",
    "GV05brupsb1u:3059": " tathā ca taittirīyake -“agnimugdho haiva dhūmatāntaḥ svaṃ lokaṃ na pratijānāti“iti /",
    "GV05brupsb1u:3060": " kathaṃ punaretāvattvamavadhāryate kāmānām?",
    "GV05brupsb1u:3061": " anantatvāt /",
    "GV05brupsb1u:3062": " anantā hi kāmāḥ,",
    "GV05brupsb1u:3063": " ityetadāśaṅkya hetumāha - yasmād na icchan ca na icchannapi,",
    "GV05brupsb1u:3064": " ato 'smātphalasādhanalakṣaṇād bhūyo 'dhikāraṃ na vindenna labheta /",
    "GV05brupsb1u:3065": " na hi loke phalasādhanavyatiriktaṃ dṛṣṭamadṛṣṭaṃ vā labdhavyamasti /",
    "GV05brupsb1u:3066": " labdhavyaviṣayo hi kāmaḥ,",
    "GV05brupsb1u:3067": " tasya caitadvyatirekeṇābhāvāt yuktaṃ vaktum'etāvānvai kāmaḥ'iti /",
    "GV05brupsb1u:3068": " etaduktaṃ bhavati - dṛṣṭārthamadṛṣṭārtha vā sādhyasādhanalakṣaṇam avidyāvatpuruṣādhikāraviṣayameṣaṇādvayaṃ kāmaḥ,",
    "GV05brupsb1u:3069": " ato 'smādviduṣā vyutthātavyamiti /",
    "GV05brupsb1u:3070": " yasmādevamavidvānātmā kāmo pūrvaṃ kāmayāmāsa,",
    "GV05brupsb1u:3071": " tathā pūrvataro 'pi,",
    "GV05brupsb1u:3072": " eṣā lokasthitiḥ prajāpateścaivameṣa sargaṃ āsīt /",
    "GV05brupsb1u:3073": " so 'bibhedavidyayā,",
    "GV05brupsb1u:3074": " tataḥ kāmaprayukta ekākyaramamāṇo 'styupaghātāya striyamaicchat,",
    "GV05brupsb1u:3075": " tāṃ samabhavat tataḥ sargo 'yamāsīditi hyuktam /",
    "GV05brupsb1u:3076": " tasmāttatsṛṣṭau etarhyetasminnapi kāla ekākī sanprāgdārakriyātaḥ kāmayate - jāyā me syāt,",
    "GV05brupsb1u:3077": " atha prajāyeya atha vittaṃ me syāt,",
    "GV05brupsb1u:3078": " atha karma kurvīya - ityuktārthaṃ vākyam /",
    "GV05brupsb1u:3079": " sa evaṃ kāmayamānaḥ sampādayaṃśca jāyādīnyāvatsa eteṣāṃ yathoktānāṃ jāyādīnāmekaikamapi na prāpnoti,",
    "GV05brupsb1u:3080": " akṛtsno 'sampūrṇo 'hamityevaṃ tāvadātmānaṃ manyate /",
    "GV05brupsb1u:3081": " pāriśeṣyātsamastānevaitānsampādayati yadā,",
    "GV05brupsb1u:3082": " tadā tasya kṛtsnatā /",
    "GV05brupsb1u:3083": " yadā tu na śaknoti kṛtsnatāṃ sampādayituṃ tadā asya kṛtsnatvasampādanāyāha - tasyo tasyākṛtsnatvabhimāninaḥ kṛtsnatā iyam evaṃ bhavati katham?",
    "GV05brupsb1u:3084": " ayaṃ kāryakaraṇasaṅghātaḥ pravibhajyate;",
    "GV05brupsb1u:3085": " tatra mano 'nuvṛtti hi itaratsarvaṃ kāryakaraṇajñātamiti manaḥ pradhānatvājātmevātmā /",
    "GV05brupsb1u:3086": " yathā jāyādīnāṃ kuṭumbapatirātmeva tadanukāritvāñjāyādi catuṣṭyasya;",
    "GV05brupsb1u:3087": " evamihāpi mana ātmā parikalpate kṛtsnatāyai /",
    "GV05brupsb1u:3088": " tathā vāgjāyā,",
    "GV05brupsb1u:3089": " mano 'nuvṛttitvasāmānyādvācaḥ /",
    "GV05brupsb1u:3090": " vāgiti śabdaścodanādilakṣaṇaḥ,",
    "GV05brupsb1u:3091": " manasā śrotradvāreṇa gṛhyate 'vadhāryate prasṛjyate ca,",
    "GV05brupsb1u:3092": " iti manaso jāyeva vāk /",
    "GV05brupsb1u:3093": " tābhyāṃ ca vāṅmanasābhyāṃ jāyāpatisthānīyābhyāṃ prasūyate prāṇaḥ karmārtham,",
    "GV05brupsb1u:3094": " iti prāṇaḥ prajeva /",
    "GV05brupsb1u:3095": " tatra prāṇaceṣṭādilakṣaṇaṃ karma cakṣurmānuṣaṃ vittam /",
    "GV05brupsb1u:3096": " tad dvividhaṃ vittaṃ mānuṣamitaracca;",
    "GV05brupsb1u:3097": " ato viśinaṣṭītaravittanivṛttyartha mānuṣamiti /",
    "GV05brupsb1u:3098": " gavādi hi manuṣyasambandhi vittaṃ cakṣurgrāhyaṃ karmasādhanam;",
    "GV05brupsb1u:3099": " tasmāttatsthānīyam,",
    "GV05brupsb1u:3100": " tena sambandhāccakṣurgrāhyaṃ vittam;",
    "GV05brupsb1u:3101": " cakṣuṣā hi yasmāttanmānuṣaṃ vittaṃ vindate gavādyupalabhata ityarthaḥ /",
    "GV05brupsb1u:3102": " kiṃ punaritaradvittam?",
    "GV05brupsb1u:3103": " śrotraṃ daivaṃ devaviṣayatvādvijñānasya /",
    "GV05brupsb1u:3104": " vijñānaṃ daivaṃ vittam;",
    "GV05brupsb1u:3105": " tadiha śrotrameva sampattiviṣayam /",
    "GV05brupsb1u:3106": " kasmāt? śrotreṇa hi yasmāttaddaivaṃ vittaṃ vijñānaṃ śṛṇoti;",
    "GV05brupsb1u:3107": " ataḥ śrotrameva taditi /",
    "GV05brupsb1u:3108": " kiṃ punaretairātmādivittāntairiha nirvartya karma?",
    "GV05brupsb1u:3109": " ityucyate - ātmaiva - ātmeti śarīramucyate /",
    "GV05brupsb1u:3110": " kathaṃ punarātmā karmasthānīyaḥ?",
    "GV05brupsb1u:3111": " asya karmahetutvāt /",
    "GV05brupsb1u:3112": " kathaṃ karmahetutvam?",
    "GV05brupsb1u:3113": " ātmanā hi śarīreṇa yataḥ karma karoti /",
    "GV05brupsb1u:3114": " tasyākṛtsnatvābhimānina evaṃ kṛtsnatā sampannā - yathā bāhyā jāyādilakṣaṇā evam /",
    "GV05brupsb1u:3115": " tasmātsa eṣa pāṅktaḥ pañcabhirnirvṛttaḥ pāṅkto yajño darśanamātranirvṛtto 'karmiṇo 'pi /",
    "GV05brupsb1u:3116": " kathaṃ punarasya pañcatvasampattimātreṇa yajñatvam?",
    "GV05brupsb1u:3117": " ucyate - yasmādbāhyo 'pi yajñaḥ paśupuruṣasādhyaḥ,",
    "GV05brupsb1u:3118": " sa ca paśuḥ puruṣaśca pāṅkta eva yathoktamanaādipañcatvayogāt /",
    "GV05brupsb1u:3119": " tadāha - pāṅktaḥ paśugarvādiḥ,",
    "GV05brupsb1u:3120": " pāṅktaḥ puruṣaḥ paśutve 'pyadhikṛtatvenāsya viśeṣaḥ puruṣasyeti pṛthakpuruṣagrahaṇam /",
    "GV05brupsb1u:3121": " kiṃ bahunā? pāṅktamidaṃ sarvaṃ karmasādhanaṃ phalaṃ ca,",
    "GV05brupsb1u:3122": " yadidaṃ kiñca yatkiñcididaṃ sarvam /",
    "GV05brupsb1u:3123": " evaṃ pāṅktaṃ yajñamātmānaṃ yaḥ sampādayat sa tadidaṃ sarvaṃ jagadātmatvenāpnoti ya evaṃ veda //17//",
    "GV05brupsb1u:3124": " iti prathamādhyāye caturthaṃ sṛṣṭyādisarvātmatābrāhmaṇam //4//",
    "GV05brupsb1u:3125": " yatsaptānnāni medhayā /",
    "GV05brupsb1u:3126": " avidyā prastutā,",
    "GV05brupsb1u:3127": " tatrāvidvānanyāṃ devatāmupāste'anyo 'sāvanyo 'hamasmi'iti /",
    "GV05brupsb1u:3128": " sa varṇāśramābhimānaḥ karmakartavyatayā niyato juhotyādikarmabhiḥ kāmaprayukto devādīnāmupakurvansarveṣāṃ bhūtānāṃ loka ityuktam /",
    "GV05brupsb1u:3129": " yathā ca svakarmabhirekaikena sarvairbhūtairasau loko bhojyatvena sṛṣṭaḥ,",
    "GV05brupsb1u:3130": " evamasāvapi juhotyādipāṅktakarmabhiḥ sarvāṇi bhūtāni sarvaṃ ca jagadātmabhojyatvenāsṛjat /",
    "GV05brupsb1u:3131": " evamekaikaḥ svakarmavidyānurūpyeṇa sarvasya jagato bhoktā bhojyaṃ ca,",
    "GV05brupsb1u:3132": " sarvasya sarvaḥ kartā kāryaṃ cetyarthaḥ /",
    "GV05brupsb1u:3133": " etadeva ca vidyāprakaraṇe madhuvidyāyāṃ vakṣyāmaḥ -'sarvaṃ sarvasya kāryaṃ madhu'ityātmaikatvavijñānārtham /",
    "GV05brupsb1u:3134": " yadasau juhotītyādinā pāṅktena kāmyena karmaṇā ātmabhojyatvena jagadasṛjata vijñānena ca,",
    "GV05brupsb1u:3135": " tajjagatsarvaṃ saptadhā pravibhajyamānaṃ kāryakāraṇatvena saptānnānyucyante,",
    "GV05brupsb1u:3136": " bhojyatvāt;",
    "GV05brupsb1u:3137": " tenāsau pitā teṣāmannānām /",
    "GV05brupsb1u:3138": " eteṣāmannānāṃ saviniyogānāṃ sūtrabhūtāḥ saṅkṣepataḥ prakāśakatvādime mantrāḥ /",
    "GV05brupsb1u:3139": " START BrhUp 1,5.1",
    "GV05brupsb1u:3140": " yat saptānnāni medhayā tapasājanayat pitā /",
    "GV05brupsb1u:3141": " ekam asya sādhāraṇaṃ dve devān abhājayat /",
    "GV05brupsb1u:3142": " trīṇy ātmane 'kuruta paśubhya ekaṃ prāyacchat /",
    "GV05brupsb1u:3143": " tasmin sarvaṃ pratiṣṭhitaṃ yacca prāṇiti yacca na /",
    "GV05brupsb1u:3144": " kasmāt tāni na kṣīyante adyamānāni sarvadā /",
    "GV05brupsb1u:3145": " yo vai tām akṣitiṃ veda so 'nnam atti pratīkena /",
    "GV05brupsb1u:3146": " sa devān apigacchati sa ūṛjam upajīvati /",
    "GV05brupsb1u:3147": " iti ślokāḥ // BrhUp_1,5.1 //",
    "GV05brupsb1u:3148": " BrhUpBh_1,5.1 yatsaptānnāni,",
    "GV05brupsb1u:3149": " yad ajanayaditi kriyāviśeṣaṇam;",
    "GV05brupsb1u:3150": " medhayā prajñayā vijñānena tapasā ca karmaṇā;",
    "GV05brupsb1u:3151": " jñānakarmaṇī eva hi medhātapaḥ śabdavācye,",
    "GV05brupsb1u:3152": " tayoḥ prakṛtatvāt;",
    "GV05brupsb1u:3153": " netare medhātapasī,",
    "GV05brupsb1u:3154": " aprakaraṇāt;",
    "GV05brupsb1u:3155": " pāṅktaṃ hi karma jāyādisādhanam;",
    "GV05brupsb1u:3156": " 'ya evaṃ veda'iti cānantarameva jñānaṃ prakṛtam;",
    "GV05brupsb1u:3157": " tasmānna prasiddhayormedhātapasorāśaṅkā kāryā;",
    "GV05brupsb1u:3158": " ato yāni saptānnāni jñānakarmabhyāṃ janitavānpitā tāni prakāśayiṣyāma iti vākyaśeṣaḥ //1//",
    "GV05brupsb1u:3159": " tatra mantrāṇāmarthastirohitatvāttprāyeṇa durvijñeyo bhavatīti tadarthavyākhyānāya brāhmaṇaṃ pravartate -",
    "GV05brupsb1u:3160": " START BrhUp 1,5.2",
    "GV05brupsb1u:3161": " yat saptānnāni medhayā tapasājanayat piteti /",
    "GV05brupsb1u:3162": " medhayā hi tapasājanayat pitaikam asya sādhāraṇam iti /",
    "GV05brupsb1u:3163": " idam evāsya tat sādhāraṇam annaṃ yad idam adyate /",
    "GV05brupsb1u:3164": " sa ya etad upāste na sa pāpmano vyāvartate /",
    "GV05brupsb1u:3165": " miśraṃ hy etat /",
    "GV05brupsb1u:3166": " dve devān abhājayad iti /",
    "GV05brupsb1u:3167": " hutaṃ ca prahutaṃ ca /",
    "GV05brupsb1u:3168": " tasmād devebhyo juhvati ca pra ca juhvati /",
    "GV05brupsb1u:3169": " atho āhur darśapūrṇamāsāv iti /",
    "GV05brupsb1u:3170": " tasmān neṣṭiyājukaḥ syāt /",
    "GV05brupsb1u:3171": " paśubhya ekaṃ prāyacchad iti /",
    "GV05brupsb1u:3172": " tat payaḥ /",
    "GV05brupsb1u:3173": " payo hy evāgre manuṣyāś ca paśavaś copajīvanti /",
    "GV05brupsb1u:3174": " tasmāt kumāraṃ jātaṃ ghṛtaṃ vaivāgre pratilehayanti stanaṃ vānudhāpayanti /",
    "GV05brupsb1u:3175": " atha vatsaṃ jātam āhus tṛṇād iti /",
    "GV05brupsb1u:3176": " tasmin sarvaṃ pratiṣṭhitaṃ yacca prāṇiti yacca neti /",
    "GV05brupsb1u:3177": " payasi hīdaṃ sarvaṃ pratiṣṭhitaṃ yacca prāṇiti yacca na /",
    "GV05brupsb1u:3178": " tad yad idam āhuḥ saṃvatsaraṃ payasā juhvad apa punarmṛtyuṃ jayatīti /",
    "GV05brupsb1u:3179": " na tathā vidyāt /",
    "GV05brupsb1u:3180": " yad ahar eva juhoti tad ahaḥ punarmṛtyum apajayaty evaṃ vidvān /",
    "GV05brupsb1u:3181": " sarvaṃ hi devebhyo 'nnādyaṃ prayacchati /",
    "GV05brupsb1u:3182": " kasmāt tāni na kṣīyante adyamānāni sarvadeti /",
    "GV05brupsb1u:3183": " puruṣo vā akṣitiḥ /",
    "GV05brupsb1u:3184": " sa hīdam annaṃ punaḥ punar janayate /",
    "GV05brupsb1u:3185": " yo vaitām akṣitiṃ vedeti /",
    "GV05brupsb1u:3186": " puruṣo vā akṣitiḥ /",
    "GV05brupsb1u:3187": " sa hīdam annaṃ dhiyādhiyā janayate karmabhiḥ /",
    "GV05brupsb1u:3188": " yad dhaitan na kuryāt kṣīyeta ha /",
    "GV05brupsb1u:3189": " so 'nnam atti pratīkeneti /",
    "GV05brupsb1u:3190": " mukhaṃ pratīkaṃ mukhenety etat /",
    "GV05brupsb1u:3191": " sa devān apigacchati sa ūrjam upajīvatīti praśaṃsā // BrhUp_1,5.2 //",
    "GV05brupsb1u:3192": " BrhUpBh_1,5.2 tatra'yatsaptānnāni medhayā tapasājanayatpitā'ityasya kor'tha ucyate?",
    "GV05brupsb1u:3193": " ithi hi śabdenaiva vyācaṣṭe prasiddhārthāvadyotakena /",
    "GV05brupsb1u:3194": " prasiddho hyasya mantrasyārtha ityarthaḥ /",
    "GV05brupsb1u:3195": " yadajanayaditi cānuvādasvarūpeṇa mantreṇa prasiddhārthataiva prakāśitā /",
    "GV05brupsb1u:3196": " ato brāhmaṇamaviśaṅkyaivāha -'medhayā hi tapasājanayatpitā'iti?",
    "GV05brupsb1u:3197": " nanu kathaṃ prasiddhātāsyārthasya?",
    "GV05brupsb1u:3198": " ityucyate - jāyādikarmāntānāṃ lokaphalasādhanānāṃ pitṛtvaṃ tāvat pratyakṣameva,",
    "GV05brupsb1u:3199": " abhihitaṃ ca'jāyā me syāt'ityādinā /",
    "GV05brupsb1u:3200": " tatra ca daivaṃ vittaṃ vidyā karma putraśca phalabhūtānāṃ lokānāṃ sādhanaṃ sraṣṭṛtvaṃ pratītyabhihitam,",
    "GV05brupsb1u:3201": " vakṣyamāṇaṃ ca prasiddhameva;",
    "GV05brupsb1u:3202": " tasmādyuktaṃ vaktuṃ medhayetyādi /",
    "GV05brupsb1u:3203": " eṣaṇā hi phalaviṣayā prasiddhaiva ca loke /",
    "GV05brupsb1u:3204": " eṣaṇā ca jāyādītyuktam'etāvānvai kāmaḥ'ityanena /",
    "GV05brupsb1u:3205": " brahmavidyāviṣaye ca sarvaikatvātkāmānupapatteḥ /",
    "GV05brupsb1u:3206": " etenāśāstrīyaprajñātapobhyāṃ svābhāvikābhyāṃ jagatsraṣṭṛtvamuktameva bhavati;",
    "GV05brupsb1u:3207": " sthāvarāntasya cāniṣṭaphalasya karmavijñānanimittatvāt /",
    "GV05brupsb1u:3208": " vivakṣitastu śāstrīya eva sādhyasādhanabhāvo brahmavidyāvidhitsayā tadvairāgyasya vivakṣitatvāt /",
    "GV05brupsb1u:3209": " sarvo hyaṃ vyaktāvyaktalakṣaṇaḥ saṃsāro 'suddho 'nityaḥ sādhyasādhanarūpo duḥkho 'vidyāviṣaya ityetasmādviraktasya brahmavidyā ārabdhavyeti",
    "GV05brupsb1u:3210": " tatrānnānāṃ vibhāgena viniyoga ucyate-'ekamasya sādhāraṇma'iti mantrapadam,",
    "GV05brupsb1u:3211": " tasya vyākhyānam'idamevāsya tasmādhāraṇamannam'ityuttkam /",
    "GV05brupsb1u:3212": " asya bhottkṛsamudāyasya, kiṃ tat?",
    "GV05brupsb1u:3213": " yadidamadyate bhujyate sarvaiḥ prāṇibhirahanyahani,",
    "GV05brupsb1u:3214": " tasmādhāraṇaṃ sarvabhoktrarthamakalpayatpitā sṛṣṭvānnam /",
    "GV05brupsb1u:3215": " sa ya etatsādhāraṇaṃ sarvaprāṇabhṛtsthitikaraṃ bhujyamānamannamupāste tatparo bhavatītyarthaḥ--",
    "GV05brupsb1u:3216": " upāsanaṃ hi nāma tātparya dṛṣṭaṃ loke'gurumupāste' 'rājānamupāste'ityādau--tasmāccharīrasthityarthannopabhogapradhānonādṛṣṭārthakarmapradhāna",
    "GV05brupsb1u:3217": " sa evaṃ bhūto na pāpmano 'dharmadvayāvartate--na vimucyata ityetat /",
    "GV05brupsb1u:3218": " tathā ca mantravarṇaḥ---“moghamannaṃvindate“ityādiḥ /",
    "GV05brupsb1u:3219": " smṛtirapi-“nātmārtha pācayedannam” “apradāyaibhyo yo bhūṅkte stena eva saḥ” “annāde bhrūṇahā mārṣṭi” ityādiḥ /",
    "GV05brupsb1u:3220": " kasmātpunaḥ pāpmano na vyāvartate?",
    "GV05brupsb1u:3221": " miśraṃ hyetasmarseṣāṃ hi svaṃ tadapravibhaktaṃ yatprāṇibhirbhujyate /",
    "GV05brupsb1u:3222": " sarvabhojyatpādeva yo mukhe prakṣipyamāṇo 'pi grāsaḥ parasya pīḍākaro dṛśyate,",
    "GV05brupsb1u:3223": " 'mamedaṃ syāt'iti hi sarveṣāṃ tatrāśā prativadvā /",
    "GV05brupsb1u:3224": " tasmānna paramapīḍaytvā grasitumapi śakyate /",
    "GV05brupsb1u:3225": " “duṣkṛtaṃ hi manuṣyāṇām“ityādismaraṇācca /",
    "GV05brupsb1u:3226": " gṛhiṇā vaiśvadevākhyamannaṃ yadahanyahani nirūpyata iti kecit,",
    "GV05brupsb1u:3227": " tatra,",
    "GV05brupsb1u:3228": " sarvabhottakṛsādhāraṇatvaṃ vaiśvadevākhyasyānnasya na sarvaprāṇabhṛdbhujyamānānnavatpratyakṣam,",
    "GV05brupsb1u:3229": " nāpi'yadidamadyate'iti tadviṣayaṃ vacanamanukūlam /",
    "GV05brupsb1u:3230": " sarvaprāṇabhṛdbhapajyamānāṃnānnāntaḥpātitvācca vaiśvadevākhyasya yuttakaṃ śvacāṇḍālādyādhasyānnasya grahaṇam,",
    "GV05brupsb1u:3231": " vaiśvadevavyatirekeṇāpi śvacāṇḍālādyādhāśvadarśanāt,",
    "GV05brupsb1u:3232": " tatra yutkam,",
    "GV05brupsb1u:3233": " 'yadidamadyate'iti vacanam /",
    "GV05brupsb1u:3234": " yadi hi tanna gṛhyeta,",
    "GV05brupsb1u:3235": " sādhāraṇaśabdena pitrāsṛṣṭatvāviniyuttkatve tasya prasajyeyātām /",
    "GV05brupsb1u:3236": " iṣyate hi tatsṛṣṭavaṃ tadviniyuttkatvaṃ ya sarvasyānnajātasya /",
    "GV05brupsb1u:3237": " na ca vaiśvadevākhyaṃ śāstroktaṃ karma kurvataḥ pāpmano 'vinivṛttiryuktā,",
    "GV05brupsb1u:3238": " na ca tasya pratiṣedho 'sti,",
    "GV05brupsb1u:3239": " na ca matsyabandhanādikarmavatsvabhāvajugupsitametat,",
    "GV05brupsb1u:3240": " śiṣṭanirvartyatvāt,",
    "GV05brupsb1u:3241": " akaraṇe ca pratyavāyaśravaṇāt /",
    "GV05brupsb1u:3242": " itaratra ca pratyavāyopapatteḥ“ahamannamannamadantamā3ṅmi“(tai.u.3 / 10 /",
    "GV05brupsb1u:3243": " 6) iti mantravarṇāt /",
    "GV05brupsb1u:3244": " dve devānabhājayat iti mantrapadam,",
    "GV05brupsb1u:3245": " ye dve anne sṛṣṭvā devānabhājayat /",
    "GV05brupsb1u:3246": " ke te dve? ityucyate - hutaṃ ca prahutaṃ ca /",
    "GV05brupsb1u:3247": " hutamityagnau havanam,",
    "GV05brupsb1u:3248": " prahutaṃ hutvā baliharaṇam /",
    "GV05brupsb1u:3249": " yasmād dve ete anne hutaprahute devānabhājayatpitā /",
    "GV05brupsb1u:3250": " tasmādetarhyapi gṛhiṇaḥ kāle dvebhyo(? )",
    "GV05brupsb1u:3251": " juhvati devebhya idamannamasmābhirdīyamānamiti manvānā juhvati,",
    "GV05brupsb1u:3252": " prajuhvati ca hutvā baliharaṇaṃ ca kurvata ityarthaḥ /",
    "GV05brupsb1u:3253": " atho apyanya āhurdve anne pitrā devebhyaḥ pratte na hutaprahute, kiṃ tarhi?",
    "GV05brupsb1u:3254": " darśapūrṇamāsāviti /",
    "GV05brupsb1u:3255": " dvitvaśravaṇāviśeṣādatyantaprasiddhatvācca hutaprahute iti prathamaḥ pakṣaḥ /",
    "GV05brupsb1u:3256": " yadyapi dvitvaṃ hutaprahutayoḥ sambhavati,",
    "GV05brupsb1u:3257": " tathāpi śrautayoreva tu darśapūrṇamāsayordevānnatvaṃ prasiddhataram,",
    "GV05brupsb1u:3258": " mantra prakāśitatvāt /",
    "GV05brupsb1u:3259": " guṇapradhānaprāptau ca pradhāne prathamatarā avagatiḥ,",
    "GV05brupsb1u:3260": " darśapūrṇamāsayośca prādhānyaṃ hutaprahutāpekṣayā /",
    "GV05brupsb1u:3261": " tasmāttayoreva grahaṇaṃ yuktam'dve devānabhājayat'iti /",
    "GV05brupsb1u:3262": " yasmāddevātamete pitrā prakḷpte darśapūrṇamāsākhye anne,",
    "GV05brupsb1u:3263": " tasmāttayordevārthatvāvighātāya neṣṭiyājuka iṣṭiyajanaśīlaḥ,",
    "GV05brupsb1u:3264": " iṣṭiśabdena kila kāmyā iṣṭayaḥ,",
    "GV05brupsb1u:3265": " śātapathīyaṃ prasiddhiḥ,",
    "GV05brupsb1u:3266": " tācchīlyapratyayaprayogātkāmyeṣṭiyajanapradhāne na syādityarthaḥ /",
    "GV05brupsb1u:3267": " paśubhya ekaṃ prāyacchaditi - yatpaśubhya ekaṃ punastadannam? tatpayaḥ /",
    "GV05brupsb1u:3268": " kathaṃ punaravagamyate paśavo 'syānnasya svāminaḥ?",
    "GV05brupsb1u:3269": " ityata āha - payo hyagre prathamaṃ yasmānmanuṣyāśca paśavaśca payaḥ evopajīvantīti /",
    "GV05brupsb1u:3270": " ucitaṃ hi'tapo tadannam'anyathā kathaṃ tadevāgre niyamenopajīveyuḥ?",
    "GV05brupsb1u:3271": " kathamagre tadevopajīvanti?",
    "GV05brupsb1u:3272": " ityucyate - manuṣyāśca paśavaśca yasmāttenaivānnena vartante 'dyatve 'pi,",
    "GV05brupsb1u:3273": " yathā pitrā ādau viniyogaḥ kṛtastathā /",
    "GV05brupsb1u:3274": " tasmātkumāraṃ bālaṃ jātaṃ ghṛtaṃ vā traivarṇikā jātakarmaṇi jātarūpasaṃyuktaṃ pratilehayanti paścāt pāyayanti /",
    "GV05brupsb1u:3275": " yathāsambhavamanyeṣāṃ stanamevāgre dhāpayanti manuṣyebhyo 'nyeṣāṃ paśūnām /",
    "GV05brupsb1u:3276": " atha vatsaṃ jātamāhuḥ'kiyatpramāṇo vatsaḥ'?",
    "GV05brupsb1u:3277": " ityevaṃ pṛṣṭā- santo 'tṛṇāda iti /",
    "GV05brupsb1u:3278": " nādyāpi tṛṇamatti,",
    "GV05brupsb1u:3279": " atīva bālaḥ,",
    "GV05brupsb1u:3280": " payasaivādyāpi vartata ityarthaḥ /",
    "GV05brupsb1u:3281": " yaccāgre jātakarmādau ghṛtamupajīvanti,",
    "GV05brupsb1u:3282": " yaccetare paya eva,",
    "GV05brupsb1u:3283": " tatsarvathāpi paya evopajīvanti;",
    "GV05brupsb1u:3284": " ghṛtasyāpi payovikāratvātpayastvameva kasmātpunaḥ saptamaṃ satpaśvannaṃ caturthatvena vyākhyāyate?",
    "GV05brupsb1u:3285": " karmasādhanatvāt /",
    "GV05brupsb1u:3286": " karma hi payaḥsādhanāśrayaṃ agnihotrādi /",
    "GV05brupsb1u:3287": " tacca karma sādhanaṃ vittasādhyaṃ vakṣyamāṇasyānnatrayasya sādhyasya,",
    "GV05brupsb1u:3288": " yathā darśapūrṇamāsau pūrvoktāvanne /",
    "GV05brupsb1u:3289": " ataḥ karmapakṣatvāt karmaṇā saha piṇḍīkṛtyopadeśaḥ /",
    "GV05brupsb1u:3290": " sādhanatvāviśeṣādarthasambandhādānantaryamakāraṇamiti cāvyākhyāne pratipattisaukaryācca /",
    "GV05brupsb1u:3291": " sukhaṃ hi nairantaryeṇa vyākhyātu śakyante 'nnāni vyākhyātāni ca sukhaṃ pratīyante /",
    "GV05brupsb1u:3292": " tasminsarvaṃ pratiṣṭhitaṃ yacca prāṇiti yacca netyasya kor'thaḥ?",
    "GV05brupsb1u:3293": " ityucyate - tasminpaśvanne payasi sarvamadhyātmādhibhūtādhidaivalakṣaṇaṃ kṛtsnaṃ jagatpratiṣṭhitaṃ yacca prāṇiti prāṇaveṣṭāvadyacca na sthānaraṃ śailādi /",
    "GV05brupsb1u:3294": " tatra hi śabdenaiva prasiddhāvadyotakena vyākhyātam /",
    "GV05brupsb1u:3295": " kāraṇatvāpapatteḥ /",
    "GV05brupsb1u:3296": " kāraṇatvaṃ cāgnihotrādikarmasamavāyitvam /",
    "GV05brupsb1u:3297": " agnihotrādyāhutivipariṇāmātmakaṃ ca jagatkṛtsnamiti śrutismṛtivādāḥ śataśo vyavasthitāḥ /",
    "GV05brupsb1u:3298": " ato yuktameva hi śabdena vyākhyānam /",
    "GV05brupsb1u:3299": " yattadbrāhmaṇāntareṣvidamāhuḥ - saṃvatsaraṃ payasā juhvadapa punarmṛtyuṃ jayatīti,",
    "GV05brupsb1u:3300": " saṃvatsareṇa kila trīṇi ṣaṣṭiśatānyāhutīnāṃ sapta ca śatāni viṃśatiśceti yājuṣmatīriṣṭakā abhisampadyamānāḥ saṃvatsarasya cāhorātrāṇi,",
    "GV05brupsb1u:3301": " saṃvatsaramagniṃ prajāpatimāpnuvanti;",
    "GV05brupsb1u:3302": " evaṃ kṛtvā saṃvatsaraṃ juhvadapajayati punaḥ mṛtyum,",
    "GV05brupsb1u:3303": " itaḥ pretya deveṣu sambhūtaḥ punarna mriyata ityarthaḥ /",
    "GV05brupsb1u:3304": " ityevaṃ brāhmaṇavādā āhuḥ,",
    "GV05brupsb1u:3305": " na tathā vidyānna tathā draṣṭavyam;",
    "GV05brupsb1u:3306": " yadahareva juhoti tadahaḥ punarmṛtyumapajayati,",
    "GV05brupsb1u:3307": " na saṃvatsarābhyāsamapekṣate /",
    "GV05brupsb1u:3308": " evaṃ vidvānsan,",
    "GV05brupsb1u:3309": " yaduktam - payasi hīdaṃ sarvaṃ pratiṣṭhitaṃ paya āhutivipariṇāmātmakatvātsarvasyeti,",
    "GV05brupsb1u:3310": " tadekenaivāhvā jagadātmatvaṃ pratipadyate;",
    "GV05brupsb1u:3311": " taducyate - apajayati punarmṛtyuṃ punarmaraṇam,",
    "GV05brupsb1u:3312": " sakṛnmṛtvāviddhāñcharīreṇa viyujya sarvātmā bhavati na punarmaraṇāya paricchinnaṃ śarīraṃ gṛhṇātītyarthaḥ /",
    "GV05brupsb1u:3313": " kaḥ punarhetuḥ sarvātmāptyā mṛtyumapajayati?",
    "GV05brupsb1u:3314": " ityucyate - sarvaṃ samastaṃ hi yasmāddevebhyaḥ sarvebhyo 'nnādyamannameva tadādyaṃ ca sāyaṃprātarāhutiprakṣepeṇa prayacchati /",
    "GV05brupsb1u:3315": " tadyuktaṃ sarvamāhutimayamātmānaṃ kṛtvā sarvadevānnarūpeṇa sarvairdevairekātmabhāvaṃ gatvā sarvadevamayo bhūtvā punarna mriyata iti /",
    "GV05brupsb1u:3316": " athaitadapyuktaṃ brāhmaṇena -“brahma vai svayambhū tapo 'tapyata tadaikṣata na vai tapasyānantyamasti,",
    "GV05brupsb1u:3317": " hantāhaṃ bhūteṣvātmānaṃ juhavāni bhūtāni cātmanīti,",
    "GV05brupsb1u:3318": " tatsarveṣu bhūteṣvātmānaṃ hutvā bhūtāni cātmani sarveṣāṃ bhūtānāṃ śraiṣṭhyaṃ svārājyagādhipatyaṃ paryet“iti /",
    "GV05brupsb1u:3319": " kasmāttāni na kṣīyante 'dyamānāni sarvadeti /",
    "GV05brupsb1u:3320": " yadā pitrā annāni sṛṣṭvā sapta pṛthakpṛthagbhoktṛbhiradyagānāni - tannimittatvātteṣāṃ sthiteḥ - sarvadā nairantaryeṇa;",
    "GV05brupsb1u:3321": " kṛtakṣayopapatteśca yuktasteṣāṃ kṣayaḥ /",
    "GV05brupsb1u:3322": " na ca tāni kṣīyamāṇāni,",
    "GV05brupsb1u:3323": " jagato 'vibhraṣṭarūpeṇaivāvasthānadarśanāt /",
    "GV05brupsb1u:3324": " bhavitavyaṃ cākṣayakāraṇena;",
    "GV05brupsb1u:3325": " tasmātkasmātpunastāni na kṣīyanta iti praśnaḥ /",
    "GV05brupsb1u:3326": " tasyedaṃ prativacanam -'puriṣo vā akṣitiḥ' /",
    "GV05brupsb1u:3327": " yathāsau pūrvamannānāṃ sraṣṭāsītpitā medhayā jāyādisambandhena ca pāṅktakarmaṇā bhoktā ca,",
    "GV05brupsb1u:3328": " tathā yebhyo dattānyannāni te 'pi teṣāmannānāṃ bhoktāro 'pi santaḥ pitara eva,",
    "GV05brupsb1u:3329": " medhayā tapasā ca yato janayanti tānyannāni /",
    "GV05brupsb1u:3330": " tadetadabhidhīyate puruṣo vai yo 'nnānāṃ bhoktā so 'kṣitirakṣayahetuḥ /",
    "GV05brupsb1u:3331": " kathamasyākṣititvam?",
    "GV05brupsb1u:3332": " ityucyate - sa hi yasmādidaṃ bhujyamānaṃ saptavidhaṃ kāryakaraṇalakṣaṇaṃ kriyāphalātmakaṃ",
    "GV05brupsb1u:3333": " punaḥ punarbhūyo bhūyo janayata utpādayati dhiyā dhiyā tattatkālabhāvinyā tayā tayā prajñayā,",
    "GV05brupsb1u:3334": " karmabhiśca vāṅmanaḥkāyaveṣṭitaiḥ yadyadi ha yadyetatsaptavidhamannamuktaṃ kṣaṇamātramapi na kuryātprajñayā karmabhiśca,",
    "GV05brupsb1u:3335": " tato vicchidyeta bhujyamānatvātsātatyena kṣīyeta ha /",
    "GV05brupsb1u:3336": " tasmādyathaivāyaṃ puruṣo bhoktā annānāṃ nairantaryeṇa,",
    "GV05brupsb1u:3337": " yathāprajñe yathākarma ca karotyapi /",
    "GV05brupsb1u:3338": " tasmātpuruṣo 'kṣitiḥ sātatyena kartṛtvāt /",
    "GV05brupsb1u:3339": " tasmād bhujyamānānyapyannāni na kṣīyanta ityarthaḥ /",
    "GV05brupsb1u:3340": " ataḥ prajñākriyālakṣaṇaprabandhārūḍhaḥ sarvo lokaḥ sādhyasādhanalakṣaṇaḥ kriyāphalātmakaḥ",
    "GV05brupsb1u:3341": " saṃhatānekaprāṇikarmavāsanāsantānāvaṣṭabdhatvātkṣaṇiko 'śuddho 'sāro nadīsrotaḥ pradīpasantānakalpaḥ",
    "GV05brupsb1u:3342": " kadalīstambhavadasāraḥ phenamāyāmarīcyambhaḥsvapnādisamastadātmagatadṛṣṭīnāmavikīryamāṇo",
    "GV05brupsb1u:3343": " nityaḥ sāravāniva lakṣyate /",
    "GV05brupsb1u:3344": " tadetadvairāgyārthamucyate - dhiyā dhiyā janayate karmabhiryaddhaitanna kuryātkṣīyeta heti - viraktānāṃ hyasmādbrahmavidyā ārabdhavyā caturthapramukheṇeti",
    "GV05brupsb1u:3345": " yo vaitāmakṣitiṃ vedeti;",
    "GV05brupsb1u:3346": " vakṣyamāṇānyapi trīṇyannānyasminnavasare vyakhyātānyeveti kṛtvā teṣāṃ yāthātmyavijñānaphalamupasaṃhriyate - yo vā etām akṣitim akṣayahetuṃ yathoktaṃ",
    "GV05brupsb1u:3347": " puruṣo vā akṣitiḥ sa hīdamannaṃ dhiyā dhiyā janayate karmabhiryaddhaitanna kuryātkṣīyate heti /",
    "GV05brupsb1u:3348": " so 'nnamatti pratīkenetyasyārtha ucyate - mukhaṃ mukhyatvaṃ prādhānyamityetat /",
    "GV05brupsb1u:3349": " prādhānyevānnānāṃ pituḥ puruṣasyākṣititvaṃ yo veda so 'nnamatti nānnaṃ prati guṇabhūtaḥ san /",
    "GV05brupsb1u:3350": " yathājño na tathā vidvānannānāyātmabhūtaḥ,",
    "GV05brupsb1u:3351": " bhoktaiva bhavati,",
    "GV05brupsb1u:3352": " na bhojyatāmāpādyate /",
    "GV05brupsb1u:3353": " sa devānapi gacchati sa ūrjamupajīvati,",
    "GV05brupsb1u:3354": " devānapi gacchati devātmabhāvaṃ pratipadyate,",
    "GV05brupsb1u:3355": " ūrjamamṛtaṃ copajīvatīti yaduktaṃ sā praśaṃsā,",
    "GV05brupsb1u:3356": " nāpūrvārtho 'nyo 'sti //2//",
    "GV05brupsb1u:3357": " pāṅktasya karmaṇaḥ phalabhūtāni yāni trīṇyannāpyupakṣiptāni tāni kāryatvādvistīrṇaviṣayatvācca pūrvabhyo 'nnebhyaḥ pṛthagutkṛṣṭāni,",
    "GV05brupsb1u:3358": " teṣāṃ vyākhyānārtha uttaro grantha ā brāhmaṇaparisamāpteḥ /",
    "GV05brupsb1u:3359": " START BrhUp 1,5.3",
    "GV05brupsb1u:3360": " trīṇy ātmane 'kuruteti:",
    "GV05brupsb1u:3361": " mano vācaṃ prāṇaṃ tāny ātmane 'kuruta /",
    "GV05brupsb1u:3362": " anyatramanā abhūvaṃ nādarśam anyatramanā abhūvaṃ nāśrauṣam iti manasā hy eva paśyati manasā śṛṇoti /",
    "GV05brupsb1u:3363": " kāmaḥ saṃkalpo vicikitsā śraddhāśraddhā dhṛtir adhṛtir hrīr dhīr bhīr ity etat sarvaṃ mana eva /",
    "GV05brupsb1u:3364": " tasmād api pṛṣṭhata upaspṛṣṭo manasā vijānāti /",
    "GV05brupsb1u:3365": " yaḥ kaśca śabdo vāg eva sā /",
    "GV05brupsb1u:3366": " eṣā hy antaṃ āyattaiṣā hi na /",
    "GV05brupsb1u:3367": " prāṇo 'pāno vyāna udānaḥ samāno 'na ity etat sarvaṃ prāṇa eva /",
    "GV05brupsb1u:3368": " etanmayo vā ayam ātmā /",
    "GV05brupsb1u:3369": " vāṅmayo manomayaḥ prāṇamayaḥ // BrhUp_1,5.3 //",
    "GV05brupsb1u:3370": " BrhUpBh_1,5.3 trīṇyātmane 'kuruteti ko 'syārtha ityucyate - manovākprāṇā etāni trīṇyannāni,",
    "GV05brupsb1u:3371": " tāni mano vācaṃ prāṇaṃ cātmane ātmārthamakuruta - kṛtavān sṛṣṭvā ādau pitā /",
    "GV05brupsb1u:3372": " teṣāṃ saṃśaya ityata āha - asti tāvanmanaḥ śrotrādibāhyakaraṇavyatiriktam,",
    "GV05brupsb1u:3373": " yata evaṃ prasiddham - bāhyakaraṇaviṣayātmasambandhe satyapyabhimukhībhūtaṃ viṣayaṃ na gṛhṇāti,",
    "GV05brupsb1u:3374": " 'kiṃ dṛṣṭavānasīdaṃ rūpam'?",
    "GV05brupsb1u:3375": " ityukto vadati -'anyatra me gataṃ mana āsītso 'hamanyatramanā āsaṃ nādarśam' /",
    "GV05brupsb1u:3376": " tathā'idaṃ śrutavānasi madīyaṃ vacaḥ'ityuktaḥ'anyatramanā abhūvaṃ nāśrauṣaṃ na śrutavānasmi'iti /",
    "GV05brupsb1u:3377": " tasmād yasyāsannidhau rūpādigrahaṇasamarthasyāpi sataścakṣurādeḥ svasvaviṣayasambandhe rūpāśabdādijñānaṃ na bhavati,",
    "GV05brupsb1u:3378": " yasya ca bhāve bhavati,",
    "GV05brupsb1u:3379": " tadanyadasti mano nāmāntaḥkaraṇaṃ sarvakāraṇaviṣayayogi ityavagabhyate /",
    "GV05brupsb1u:3380": " tasmātsarvo hi lokāṃ manasā hyeva paśyati manasā śṛṇoti,",
    "GV05brupsb1u:3381": " tadvayagratve darśanādyabhāvāt /",
    "GV05brupsb1u:3382": " astitve sidve manasaḥ svarūpārthamidamucyatekāmaḥ strīcyatikarābhīlāṣādiḥ,",
    "GV05brupsb1u:3383": " saṃkalpaḥ pratyupasthitavipayavikalpanaṃ śuklanīlādibhedena,",
    "GV05brupsb1u:3384": " vicikitsā saṃśayajñānam,",
    "GV05brupsb1u:3385": " śradvā adṛṣṭārtheṣu karmasvāstikyavudvidaivayādipu ca,",
    "GV05brupsb1u:3386": " aśradvā tadviparītā vudviḥ,",
    "GV05brupsb1u:3387": " dhṛtirdhāraṇaṃ dehādyavasāde uttambhan,",
    "GV05brupsb1u:3388": " adhṛtistadviparyayaḥ,",
    "GV05brupsb1u:3389": " hrīrlajjā,",
    "GV05brupsb1u:3390": " dhīḥ prajñā,",
    "GV05brupsb1u:3391": " bhīrbhayma,",
    "GV05brupsb1u:3392": " ityetadevamādikaṃ sarvaṃ mana eva;",
    "GV05brupsb1u:3393": " manaso 'ntaḥkaraṇasya rūpāṇyetāni /",
    "GV05brupsb1u:3394": " mano 'stitvaṃ pratyanyacca kāraṇamucyate-tasmānmano nāmāstayantaḥ karaṇam,",
    "GV05brupsb1u:3395": " yasmāccakṣuṣo hyagocare pṛṣṭhapto 'pyupaspṛṣṭhaḥ kenicid hastasyāyaṃ sparśo jānerayamiti vivekena pratipadyate /",
    "GV05brupsb1u:3396": " yadi vivekakṛnmano nāma nāsti tarhi tvaṅmātreṇa kuto vivekapratipattiḥ syāt? tanmanaḥ /",
    "GV05brupsb1u:3397": " asti tāvanmanaḥ,",
    "GV05brupsb1u:3398": " svarūpaṃ ca tasyāpādhigatam /",
    "GV05brupsb1u:3399": " trīṇyannānīha phalabhūtāni karmaṇāṃ manovākprāṇākhyāni adhpātmamadhibhūtamadhidaivaṃ ca vyācikhyāsitāni /",
    "GV05brupsb1u:3400": " tatra ādhyātmikānāṃ vāṅmanaḥ prāṇānāṃ mano vyākhyātam /",
    "GV05brupsb1u:3401": " athedārnīvāgvattkavyetyāraṃmaḥ- yaḥ kaśca loke śabdo dhavanistālvādivyaṅgyaḥ prāṇibhirvarṇādilakṣaṇa itaro vā vāditramedhādinimittaḥ sarvo dhvanirvāgeva sā /",
    "GV05brupsb1u:3402": " idaṃ tāvadvācaḥ svarūpamuttkam?",
    "GV05brupsb1u:3403": " atha tasyāḥ kāryamucyate-eṣā vāgghi yasmādantamabhidheyāvasānamabhidheyanirṇayamāyattānugatā /",
    "GV05brupsb1u:3404": " eṣā punaḥ svayaṃ nābhidheyavatprakāśyā abhidheyaprakāśikaiv prakāśātmakatvāt pradīpādivat /",
    "GV05brupsb1u:3405": " na hi pradīpādiprakāśaḥ prakāśāntareṇa prakāśyate,",
    "GV05brupsb1u:3406": " tadvadvākprakāśikaiva svayaṃ na prakāśyetyanavasthāṃ śrutiḥ pariharati - eṣā hi na prakāśyā /",
    "GV05brupsb1u:3407": " prakāśakatvameva vācaḥ kāryamityarthaḥ /",
    "GV05brupsb1u:3408": " atha prāṇa ucyate - prāṇo mukhanāsikāsañcāryā hṛdayavṛttiḥpraṇayanātprāṇaḥ apanayanānmūtrapurīṣāderapānano 'dhovṛttirānābhisthānaḥ;",
    "GV05brupsb1u:3409": " vyānano vyāyamanakarmā vyānaḥ prāṇāpānayoḥ sandhirvīryavatkarmahetuśca;",
    "GV05brupsb1u:3410": " udāna utkarṣordhvagamanādiheturāpādatalamastakasthāna ūrdhvavṛttiḥ,",
    "GV05brupsb1u:3411": " samānaḥ samaṃ nayanād bhuktasya pītasya ca koṣṭhasthāno 'nnapaktā,",
    "GV05brupsb1u:3412": " ana ityeṣāṃ vṛttiviśeṣāṇāṃ sāmānyabhūtā sāmānyadehaceṣṭābhisambandhinī vṛttiḥ,",
    "GV05brupsb1u:3413": " evaṃ yathoktaṃ prāṇādivṛttijātametatsarvaṃ prāṇa eva /",
    "GV05brupsb1u:3414": " prāṇa ithi vṛttimānādhyātmiko 'na uktaḥ /",
    "GV05brupsb1u:3415": " karma cāsya vṛttibhedapradarśanenaiva vyākhyātam /",
    "GV05brupsb1u:3416": " vyākhyātānyādhyātmikāni manovākprāṇākhyānyannāni /",
    "GV05brupsb1u:3417": " etanmaya etadvikāraḥ prājāpatyairetairvāṅmanaḥ prāṇairārabdhaḥ /",
    "GV05brupsb1u:3418": " ko 'sau? athaṃ kāryakaraṇasaṅghāta ātmā piṇḍa ātmasvarūpatvenābhimato 'vivekibhiḥ /",
    "GV05brupsb1u:3419": " aviśeṣeṇaitanmaya ityuktasya viśeṣeṇa vāṅmayo manomayaḥ prāṇamaya iti sphuṭīkaraṇam //3//",
    "GV05brupsb1u:3420": " teṣāmeva prājāpatyānāmannānāmādhibhautiko vistāro 'bhidhīyate",
    "GV05brupsb1u:3421": " START BrhUp 1,5.4",
    "GV05brupsb1u:3422": " trayo lokā eta eva /",
    "GV05brupsb1u:3423": " vāg evāyaṃ loko mano 'ntarikṣalokaḥ prāṇo 'sau lokaḥ // BrhUp_1,5.4 //",
    "GV05brupsb1u:3424": " BrhUpBh_1,5.4 traya lokā eta eva vāgevāyaṃ loko mano 'ntarikṣalokaḥ,",
    "GV05brupsb1u:3425": " prāṇo 'sau lokaḥ //4//",
    "GV05brupsb1u:3426": " tathā -",
    "GV05brupsb1u:3427": " START BrhUp 1,5.5-7",
    "GV05brupsb1u:3428": " trayo vedā eta eva /",
    "GV05brupsb1u:3429": " vāg evargvedo mano yajurvedaḥ prāṇaḥ sāmavedaḥ // BrhUp_1,5.5 //",
    "GV05brupsb1u:3430": " devā pitaro manuṣyā eta eva /",
    "GV05brupsb1u:3431": " vāg eva devā manaḥ pitaraḥ,",
    "GV05brupsb1u:3432": " prāṇo mānuṣyāḥ // BrhUp_1,5.6 //",
    "GV05brupsb1u:3433": " pitā mātā prajaita eva /",
    "GV05brupsb1u:3434": " mana eva pitā vāṅ mātā prāṇaḥ prajā // BrhUp_1,5.7 //",
    "GV05brupsb1u:3435": " BrhUpBh_1,5.5-7 trayo vedā ityādīni vākyāni ṛjvarthāni //5-7//",
    "GV05brupsb1u:3436": " START BrhUp 1,5.8",
    "GV05brupsb1u:3437": " vijñātaṃ vijijñāsyam avijñātam eta eva /",
    "GV05brupsb1u:3438": " yat kiñca vijñātaṃ vācas tad rūpam /",
    "GV05brupsb1u:3439": " vāg ghi vijñātā /",
    "GV05brupsb1u:3440": " vāg enaṃ tad bhūtvāvati // BrhUp_1,5.8 //",
    "GV05brupsb1u:3441": " BrhUpBh_1,5.8 vijñātaṃ vijijñāsyamavijñātameta eva /",
    "GV05brupsb1u:3442": " tatra viśeṣaḥ - yatkiñca vijñātaṃ vispaṣṭaṃ jñātaṃ vācastadrūpam /",
    "GV05brupsb1u:3443": " tatra svayameva hetunāha - vāgdhi vijñātā prakāśātmakatvāt /",
    "GV05brupsb1u:3444": " kathamavijñātā bhaved yānyānapi vijñāpayadi“vācaiva samrāḍbandhuḥ prajñāyate“(4 / 1 /",
    "GV05brupsb1u:3445": " 2) iti hi vakṣyati /",
    "GV05brupsb1u:3446": " vāgviśeṣavida idaṃ phalamucyate - vāgevainaṃ yathoktavāgvibhūtividaṃ tadvijñātaṃ bhūtvā avati pālayati,",
    "GV05brupsb1u:3447": " vijñātarūpeṇevāsyānnaṃ bhojyatāṃ pratipadyata ityarthaḥ //8//",
    "GV05brupsb1u:3448": " tathā -",
    "GV05brupsb1u:3449": " START BrhUp 1,5.9",
    "GV05brupsb1u:3450": " yat kiñca vijijñāsyaṃ manasas tad rūpam /",
    "GV05brupsb1u:3451": " mano hi vijijñāsyam /",
    "GV05brupsb1u:3452": " mana enaṃ tad bhūtvāvati // BrhUp_1,5.9 //",
    "GV05brupsb1u:3453": " BrhUpBh_1,5.9 yatkiñca vijijñāsyam,",
    "GV05brupsb1u:3454": " vispaṣṭaṃ jñātumiṣṭaṃ vijijñāsyam,",
    "GV05brupsb1u:3455": " tatsarvaṃ manaso rūpam;",
    "GV05brupsb1u:3456": " mano hi yasmāsyam /",
    "GV05brupsb1u:3457": " pūrvamanmanovibhūtividaḥ phalam - mana enaṃ tadvijijñāsyaṃ bhūtvā avati vijijñāsyasvarūpeṇaivānnatvamāpadyate //9//",
    "GV05brupsb1u:3458": " tathā -",
    "GV05brupsb1u:3459": " START BrhUp 1,5.10",
    "GV05brupsb1u:3460": " yat kiñcāvijñātaṃ prāṇasya tad rūpam /",
    "GV05brupsb1u:3461": " prāṇo hy avijñātaḥ /",
    "GV05brupsb1u:3462": " prāṇa enaṃ tad bhūtvāvati // BrhUp_1,5.10 //",
    "GV05brupsb1u:3463": " BrhUpBh_1,5.10 yatkiñcāvijñātaṃ vijñānāgocaraṃ na ca sandihyamānam,",
    "GV05brupsb1u:3464": " prāṇasya tadrūpam prāṇo hyavijñāto 'niruktaśruteḥ /",
    "GV05brupsb1u:3465": " vijñātavijijñāsyāvijñātabhedena vāṅmanaḥprāṇavibhāge sthite trayo lokā ityādayo vācanikā eva /",
    "GV05brupsb1u:3466": " sarvatra vijñātādirūpadarśanādvacanādeva niyamaḥ smartavyaḥ /",
    "GV05brupsb1u:3467": " prāṇa enaṃ tadbhūtvā avati - avijñātarūpeṇaivāsya prāṇo 'nnaṃ bhavatītyarthaḥ /",
    "GV05brupsb1u:3468": " śiṣyaputrādibhiḥ sandihyamānāvijñātopakārā apyācāryapitrādayā dṛśyante;",
    "GV05brupsb1u:3469": " tathā manaḥprāṇayorapi sandihyamānāvijñātayorannatvopapattiḥ //10//",
    "GV05brupsb1u:3470": " vyākhyāto vāṅmanaḥprāṇānāmādhibhautiko vistāraḥ /",
    "GV05brupsb1u:3471": " athāyamādhidaivikārya ārambhaḥ -",
    "GV05brupsb1u:3472": " START BrhUp 1,5.11",
    "GV05brupsb1u:3473": " tasyai vācaḥ pṛthivī śarīram /",
    "GV05brupsb1u:3474": " jyotīrūpam ayam agniḥ /",
    "GV05brupsb1u:3475": " tad yāvaty eva vāk tāvatī pṛthivī tāvān ayam agniḥ // BrhUp_1,5.11 //",
    "GV05brupsb1u:3476": " BrhUpBh_1,5.11 tasyai tasyāḥ vācaḥ prajāpaterannatvena prastutāyāḥ pṛthivī śarīraṃ brahma ādhāraḥ,",
    "GV05brupsb1u:3477": " jyotīrūpaṃ prakāśātmakaṃ karaṇaṃ cādheyaṃ prakāśaḥ,",
    "GV05brupsb1u:3478": " tadubhayaṃ pṛthivyagni vāgeva prajāpateḥ /",
    "GV05brupsb1u:3479": " tattatra yāvatyeva yāvatparimāṇaiva adhyātmādhibhūtabhedabhinnā satī vāgbhavati,",
    "GV05brupsb1u:3480": " tatra sarvatra ādhāratvena pṛthivī vyavasthitā,",
    "GV05brupsb1u:3481": " tāvatyeva bhavati kāryabhūtā;",
    "GV05brupsb1u:3482": " tāvānayamagniḥ,",
    "GV05brupsb1u:3483": " ādheyaḥ karaṇarūpo jyotirūpeṇa pṛthivīmanupraviṣṭastāvāneva bhavati /",
    "GV05brupsb1u:3484": " samānamuttaram //11//",
    "GV05brupsb1u:3485": " START BrhUp 1,5.12",
    "GV05brupsb1u:3486": " athaitasya manaso dyauḥ śarīram /",
    "GV05brupsb1u:3487": " jyotīrūpam asāv ādityaḥ /",
    "GV05brupsb1u:3488": " tad yāvad eva manas tāvatī dyaus tāvān asāv ādityaḥ /",
    "GV05brupsb1u:3489": " tau mithunaṃ samaitām /",
    "GV05brupsb1u:3490": " tataḥ prāṇo 'jāyata /",
    "GV05brupsb1u:3491": " sa indraḥ /",
    "GV05brupsb1u:3492": " sa eṣo 'sapatnaḥ /",
    "GV05brupsb1u:3493": " dvitīyo vai sapatnaḥ /",
    "GV05brupsb1u:3494": " nāsya sapatno bhavati ya evaṃ veda // BrhUp_1,5.12 //",
    "GV05brupsb1u:3495": " BrhUpBh_1,5.12 athaitasya prājāpatyānnoktasyaiva manaso dyaurdyulokaḥ śarīraṃ kāryamādhāraḥ,",
    "GV05brupsb1u:3496": " jyotīrūpaṃ karaṇamādheyo 'sāvādityaḥ /",
    "GV05brupsb1u:3497": " tattatra yāvatparimāṇameva adhyātmamadhibhūtaṃ vā manastāvatī tāvadvistārā tāvatparimāṇā manaso jyotīrūpasya karaṇasya ādhāratvena vyavasthitā",
    "GV05brupsb1u:3498": " tāvānasāvādityo jyotīrūpaṃ karaṇamādheyam /",
    "GV05brupsb1u:3499": " tāvavagnyādityau vāṅmanase ādhidaivike bhātāpitarau,",
    "GV05brupsb1u:3500": " mithunaṃ maithunyamitaretarasaṃsarga samaitāṃ samagacchetām /",
    "GV05brupsb1u:3501": " 'manasā ādityena prabhūtaṃ pitrā,",
    "GV05brupsb1u:3502": " vācāgninā mātrā prakāśitaṃ karma kariṣyāmi'iti,",
    "GV05brupsb1u:3503": " antarā rodasyoḥ /",
    "GV05brupsb1u:3504": " tatastayoreva saṅgamanātprāṇo vāyurajñāyata parispandāya karmaṇe /",
    "GV05brupsb1u:3505": " yo jātaḥ sa indraḥ parameśvaraḥ,",
    "GV05brupsb1u:3506": " na kevalamindra evāsapatno 'vidyamānaḥ sapatno yasya;",
    "GV05brupsb1u:3507": " kaḥ punaḥ sapatnano nāma?",
    "GV05brupsb1u:3508": " dvitīyo vai pratipakṣatvenopagataḥ sa dvitīyaḥ sapatna ityucyate /",
    "GV05brupsb1u:3509": " tena dvitīyatve 'pi sati vāṅmanase na sapatnatvaṃ bhajete,",
    "GV05brupsb1u:3510": " prāṇaṃ prati guṇabhāvopagate eva hi te adhyātmamiva /",
    "GV05brupsb1u:3511": " tatra prāsaṅgikāsapatnavijñānaphalamidam - nāsyaviduṣaḥsapatnaḥ pratipakṣo bhavati,",
    "GV05brupsb1u:3512": " ya evaṃ yathoktaṃ prāṇamasapatnaṃ veda //12//",
    "GV05brupsb1u:3513": " START BrhUp 1,5.13",
    "GV05brupsb1u:3514": " athaitasya prāṇasyāpaḥ śarīram /",
    "GV05brupsb1u:3515": " jyotīrūpam asau candraḥ /",
    "GV05brupsb1u:3516": " tad yāvān eva prāṇas tāvatya āpas tāvān asau candraḥ /",
    "GV05brupsb1u:3517": " ta ete sarva eva samāḥ sarve 'nantāḥ /",
    "GV05brupsb1u:3518": " sa yo haitān antavata upāste 'ntavantaṃ sa lokaṃ jayati /",
    "GV05brupsb1u:3519": " atha yo haitān anantān upāste 'nantaṃ sa lokaṃ jayati // BrhUp_1,5.13 //",
    "GV05brupsb1u:3520": " BrhUpBh_1,5.13 athaitasya prakṛtasya prajāpatyānnasya prāṇamasya,",
    "GV05brupsb1u:3521": " na prajoktasyāntaranirdiṣṭasya,",
    "GV05brupsb1u:3522": " āpaḥ śarīraṃ kāryaṃ karaṇādhāraḥ,",
    "GV05brupsb1u:3523": " pūrvavajjayotīrūpamasau candraḥ /",
    "GV05brupsb1u:3524": " tatrayāvaneva prāṇo yāvatparimāṇo 'dhyātmādibhedeṣu,",
    "GV05brupsb1u:3525": " tāvadvyāptimatya āpaḥ tāvatparimāṇāḥ,",
    "GV05brupsb1u:3526": " tāvānasau candro 'bādheyastāsvapsvanupraviṣṭaḥ karaṇabhūto 'dhyātmamadhibhūtaṃ ca tāvadvyāptimāneva /",
    "GV05brupsb1u:3527": " tānyetāni pitrā pāṅktena karmaṇā sṛṣṭāni trīṇyannāni vāṅmanaḥprāṇākhyāni /",
    "GV05brupsb1u:3528": " adhyātmamadhibhūtaṃ ca jagatsamastametairvyāptam,",
    "GV05brupsb1u:3529": " naitebhyo 'nyadatiriktaṃ kiñcidasti kāryātmakaṃ karaṇātmakaṃ vā /",
    "GV05brupsb1u:3530": " samastāni tvetāni prajāpatiḥ /",
    "GV05brupsb1u:3531": " ta ete vāṅmanaḥprāṇāḥ sarve eva samāstulyā vyāptimanto yāvatprāṇigocaraṃ sādhyātmādhibhūtaṃ vyāpya vyavasthitāḥ /",
    "GV05brupsb1u:3532": " ata evānantā yāvatsaṃsārabhāvinano hi te /",
    "GV05brupsb1u:3533": " na hi kāryakaraṇapratyākhyānena saṃsāro 'vagamyate /",
    "GV05brupsb1u:3534": " kāryakaraṇātmakā hi ta ityuktam /",
    "GV05brupsb1u:3535": " sa yaḥ kaścid haitānprajāpaterātmabhūtānantavataḥparicchinnānadhyātmarūpeṇa vā adhibhūtarūpeṇa vā adhibhūtarūpeṇa vopāste,",
    "GV05brupsb1u:3536": " sa ca tadupāsanānurūpameva phalamantavantaṃ lokaṃ jayati,",
    "GV05brupsb1u:3537": " paricchinna eva jāyate naiteṣāmātmabhūto bhavatītyarthaḥ /",
    "GV05brupsb1u:3538": " atha punaryo haitānanantānsarvātmakānsarvaprāṇyātmabhūtān aparicchinnānupāste so 'ntameva lokaṃ jayati //13//",
    "GV05brupsb1u:3539": " pitā pāṅktena karmaṇā saptānnāni sṛṣṭvā trīṇyannānyātmārthaṅkarodityuktam /",
    "GV05brupsb1u:3540": " tānyetāni /",
    "GV05brupsb1u:3541": " pāṅktakarmaphalabhūtāni vyākhyātāni /",
    "GV05brupsb1u:3542": " tatra kathaṃ punaḥ pāṅktatāvagamyate,",
    "GV05brupsb1u:3543": " vittakarmaṇamorapi tatra sambhavāt /",
    "GV05brupsb1u:3544": " tatra pṛthivyagnī mātā,",
    "GV05brupsb1u:3545": " divādityau pitā /",
    "GV05brupsb1u:3546": " yo 'pyamanayorantarā prāṇaḥ,",
    "GV05brupsb1u:3547": " sa prajeti vyākhyātam /",
    "GV05brupsb1u:3548": " tatra vittakarmaṇī sambhāvayitavye ityārambhaḥ -",
    "GV05brupsb1u:3549": " START BrhUp 1,5.14",
    "GV05brupsb1u:3550": " sa eṣa saṃvatsaraḥ prajāpatiṣ ṣoḍaśakalaḥ /",
    "GV05brupsb1u:3551": " tasya rātraya eva pañcadaśa kalā /",
    "GV05brupsb1u:3552": " dhruvaivāsya ṣoḍaśī kalā /",
    "GV05brupsb1u:3553": " sa rātribhir evā ca pūryate 'pa ca kṣīyate /",
    "GV05brupsb1u:3554": " so 'māvāsyāṃ rātrim etayā ṣoḍaśyā kalayā sarvam idaṃ prāṇabhṛd anupraviśya tataḥ prātar jāyate /",
    "GV05brupsb1u:3555": " tasmād etāṃ rātriṃ prāṇabhṛtaḥ prāṇaṃ na vicchindyād api kṛkalāsasyaitasyā eva devatāyā apacityai // BrhUp_1,5.14 //",
    "GV05brupsb1u:3556": " BrhUpBh_1,5.14 'sa eṣaḥ saṃvatsaraḥ' -yo 'yaṃ tryannātmā prajāpatiḥ prakṛtaḥ,",
    "GV05brupsb1u:3557": " sa eṣa saṃvatsarātmanā viśeṣato nirdiśyate /",
    "GV05brupsb1u:3558": " ṣoḍaśakalaḥ ṣoḍaśa kalā avayavā asya so 'yaṃ ṣoḍaśakalaḥ saṃvatsaraḥ saṃvatsarātmākālarūpaḥ /",
    "GV05brupsb1u:3559": " tasya ca kālātmanaḥ prajāpateḥ rātraya evāhorātrāṇi,",
    "GV05brupsb1u:3560": " tithaya ityarthaḥ,",
    "GV05brupsb1u:3561": " pañcadaśa kalāḥ /",
    "GV05brupsb1u:3562": " dhruvaiva nityaiva vyavasthitā asya prajāpateḥ ṣoḍaśī ṣoḍaśānāṃ pūraṇī kalā /",
    "GV05brupsb1u:3563": " sa rātribhireva tithibhiḥ kaloktābhirāpūryate cāpakṣīyate ca /",
    "GV05brupsb1u:3564": " pratipadādyābhirhi candramāḥ prajāpatiḥ śuklapakṣa āpūryate kalābhirupacīyamānābhirvardhate yāvatsampūrṇamaṇḍalaḥ paurṇamāsyām /",
    "GV05brupsb1u:3565": " tābhirevāpacīyamānābhiḥ kalābhirapakṣīyate kṛṣṇapakṣe yāvad dhruvaikā kalā vyavasthitā amāvāsyām /",
    "GV05brupsb1u:3566": " sa prajāpatiḥ kalātmā amāvāsyāmamāvāsyāyāṃ rātriṃrātrau yā vyavasthitā dhruvā kaloktā",
    "GV05brupsb1u:3567": " etayā ṣoḍaśyā kalayā sarvamidaṃ prāṇabhṛtprāṇijātamanupraviśya yadapaḥ pibati yaccaupadhīraśnāti",
    "GV05brupsb1u:3568": " tatsarvameva oṣadhyātmanā sarvaṃ vyāpyāmāvāsyāṃ rātrimavasthāya tato 'paredyuḥ prātarjñāyate",
    "GV05brupsb1u:3569": " dvitīyayā kalayā saṃyuktaḥ /",
    "GV05brupsb1u:3570": " evaṃ pāṅktātmako 'sau prajāpatiḥ /",
    "GV05brupsb1u:3571": " divādityau manaḥ pitā;",
    "GV05brupsb1u:3572": " pṛthivyagno vāgjñāyā mātā;",
    "GV05brupsb1u:3573": " tayośca prāṇaḥ prajā /",
    "GV05brupsb1u:3574": " cāndramasyastithayaḥ kalā vittam,",
    "GV05brupsb1u:3575": " upacayāpacayadharmitvādvittavat /",
    "GV05brupsb1u:3576": " tāsāṃ ca kalānāṃ kālāvayavānāṃ jagatpariṇāmahetutvaṃ karma /",
    "GV05brupsb1u:3577": " evameṣa kṛtsnaḥ prajāpatiḥ“jāyā me syādatha prajāyeyātha vittaṃ me syādatha karma kurvīya” (bṛ.u.1 / 4 /",
    "GV05brupsb1u:3578": " 17) ityeṣaṇānurūpa eva pāṅktasya karmaṇaḥ phalabhūtaḥ saṃvṛttaḥ /",
    "GV05brupsb1u:3579": " kāraṇānuvidhāyi hi kāryamiti loke 'pi sthitiḥ /",
    "GV05brupsb1u:3580": " yasmādeṣa candra etāṃ rātriṃ sarvaprāṇijātamanupraviṣṭo dhruvayā kalayā vartate,",
    "GV05brupsb1u:3581": " tasmāddhetoretāmamāvāsyāṃ rātriṃ prāṇabhṛtaḥ prāṇinaḥ prāṇaṃ na vicchindyātprāṇinaṃ na pramāpayedityetat,",
    "GV05brupsb1u:3582": " api kṛkalāsasya /",
    "GV05brupsb1u:3583": " kṛkalāso hi pāpātmā svabhāvenaiva hiṃsyate prāṇibhirdṛṣṭo 'pyamaṅgala iti kṛtvā /",
    "GV05brupsb1u:3584": " bāḍhaṃ pratiṣiddhā,",
    "GV05brupsb1u:3585": " tathāpi nāmāvāsyāyā anyatra pratiprasavārthaṃ vacanaṃ hiṃsāyāḥ kṛkalāsaviṣaye vā, kiṃ tarhi?",
    "GV05brupsb1u:3586": " etasyāḥ somadevatāyā apacityai pūjārtham //14//",
    "GV05brupsb1u:3587": " START BrhUp 1,5.15",
    "GV05brupsb1u:3588": " yo vai sa saṃvatsaraḥ prajāpatiḥ ṣoḍaśakālo 'yam eva sa yo 'yam evaṃvit puruṣaḥ /",
    "GV05brupsb1u:3589": " tasya vittam eva pañcadaśa kalāḥ /",
    "GV05brupsb1u:3590": " ātmaivāsya ṣoḍaśī kalā /",
    "GV05brupsb1u:3591": " sa vittenaivā ca pūryate 'pa ca kṣīyate /",
    "GV05brupsb1u:3592": " tad etan nabhyaṃ yad ayam ātmā /",
    "GV05brupsb1u:3593": " pradhir vittam /",
    "GV05brupsb1u:3594": " tasmād yady api sarvajyāniṃ jīyata ātmanā cej jīvati pradhināgād ity evāhuḥ // BrhUp_1,5.15 //",
    "GV05brupsb1u:3595": " BrhUpBh_1,5.15 yo vai parokṣābhihitaḥ saṃvatsaraḥ prajāpatiḥ ṣoḍaśakalaḥ sa naivātyantaṃ parokṣo mantavyaḥ,",
    "GV05brupsb1u:3596": " yasmādayameva sa pratyakṣa upalabhyate /",
    "GV05brupsb1u:3597": " ko 'sāvayam? yo yathektaṃ tryannātmakaṃ prajāpatimātmabhūtaṃ vetti sa evaṃvitpuruṣaḥ /",
    "GV05brupsb1u:3598": " kena sāmānyena prajāpatiriti taducyate - tasyaivaṃvidaḥ puruṣasya gavādi vittameva pañcadaśa kalā upacayāpacayadharmitvāt;",
    "GV05brupsb1u:3599": " tadvittasādhyaṃ ca karma /",
    "GV05brupsb1u:3600": " tasya kṛtsnatāyai ātmaiva piṇḍa evāsya viduṣaḥ ṣoḍaśī kalā dhruvasthānīyā /",
    "GV05brupsb1u:3601": " sa candravadvittenaivāpūryate cāpakṣīyate ca - tadetalloke prasiddham /",
    "GV05brupsb1u:3602": " tadetannabhyam,",
    "GV05brupsb1u:3603": " nābhyai hitaṃ nabhyaṃ nābhiṃ vā arhatīti /",
    "GV05brupsb1u:3604": " kiṃ tat? yadayaṃ yo 'yamātmā piṇḍaḥ /",
    "GV05brupsb1u:3605": " pradhirvittaṃ parivārasthānīyaṃ bāhyaṃ cakrasyevāranemyādi /",
    "GV05brupsb1u:3606": " tasmādyadyapi sarvajyāniṃ sarvasvāpaharaṇaṃ jīyate hīyate glāniṃ prāpnoti,",
    "GV05brupsb1u:3607": " ātmanā cakranābhisthānīyena cedyadi jīvati pradhinā bāhyena parivāreṇāyamagātkṣīṇo 'yaṃ yathā cakramaranemivimuktamevamāhuḥ /",
    "GV05brupsb1u:3608": " jīvaṃśced aranemisthānīyena vittena punarupacīyata ityabhiprāyaḥ //15//",
    "GV05brupsb1u:3609": " evaṃ pāṅktena daivavittavidyāsaṃyuktena karmaṇā tryannātmakaḥ prajāpatirbhavatīti vyākhyātam /",
    "GV05brupsb1u:3610": " anantaraṃ ca jāyādivittaṃ parivārasthānīyamityuktam /",
    "GV05brupsb1u:3611": " tatra putrakarmāparavidyānāṃ lokaprāptisādhanatvamātraṃ sāmānyenāvagatam,",
    "GV05brupsb1u:3612": " na putrādīnā lokaprāptiphalaṃ prati viśeṣasambandhaniyamaḥ /",
    "GV05brupsb1u:3613": " so 'yaṃ putrādīnāṃ sādhanānāṃ sādhyaviśeṣasambandho vaktavya ityuttarakaṇḍikā praṇīyate -",
    "GV05brupsb1u:3614": " START BrhUp 1,5.16",
    "GV05brupsb1u:3615": " atha trayo vāva lokā manuṣyalokaḥ pitṛloko devaloka iti /",
    "GV05brupsb1u:3616": " so 'yaṃ manuṣyalokaḥ putreṇaiva jayyo nānyena karmaṇā /",
    "GV05brupsb1u:3617": " karmaṇā pitṛlokaḥ /",
    "GV05brupsb1u:3618": " vidyayā devalokaḥ /",
    "GV05brupsb1u:3619": " devaloko vai lokānāṃ śreṣṭhaḥ /",
    "GV05brupsb1u:3620": " tasmād vidyāṃ praśaṃsanti // BrhUp_1,5.16 //",
    "GV05brupsb1u:3621": " BrhUpBh_1,5.16 atheti vākyopanyāsārthaḥ /",
    "GV05brupsb1u:3622": " trayaḥ, vāvetyavadhāraṇārthaḥ /",
    "GV05brupsb1u:3623": " traya eva śāstroktasādhanārhā lokāḥ,",
    "GV05brupsb1u:3624": " na nyūnā nādhikā vā /",
    "GV05brupsb1u:3625": " ke te? ityucyate - manuṣyalokaḥ pitṛloko deloka iti /",
    "GV05brupsb1u:3626": " teṣāṃ so 'yaṃ manuṣyalokaḥ putreṇaiva sādhanena jayyo jetavyaḥ sādhyaḥ - yathā ca putreṇa jetavyastathottaratra vakṣyāmaḥ,",
    "GV05brupsb1u:3627": " - nānyena karmaṇā,",
    "GV05brupsb1u:3628": " vidyayā veti vākyaśeṣaḥ /",
    "GV05brupsb1u:3629": " karmaṇā agnihotrādilakṣaṇena kevalena pitṛloko jetavyo na putreṇa nāpi vidyayā /",
    "GV05brupsb1u:3630": " vidyayā devaloko na putreṇa nāpi karmaṇā /",
    "GV05brupsb1u:3631": " devaloko vai lokānāṃ trayāṇāṃ śreṣṭhaḥ praśasyatamaḥ /",
    "GV05brupsb1u:3632": " tasmāttatsādhanatvādvidyāṃ praśaṃsanti //16//",
    "GV05brupsb1u:3633": " evaṃ sādhyalokatrayaphalabhedena viniyuktāni putrakarmavidyākhyāni trīṇi sādhanāni /",
    "GV05brupsb1u:3634": " jāyā tu putrakarmārthatvānna pṛthaksādhanamiti pṛthaṅnābhihitā /",
    "GV05brupsb1u:3635": " vittaṃ ca karmasādhanatvānna pṛthaksādhanam /",
    "GV05brupsb1u:3636": " vidyākarmaṇorlokajayahetutvaṃ svātmapratilābhenaiva bhavatīti prasiddham /",
    "GV05brupsb1u:3637": " putrasya tvakriyātmakatvātkena prakāreṇa lokajayahetutvamiti na jñāyate /",
    "GV05brupsb1u:3638": " atastadvaktavyamityathānantaramārabhyate -",
    "GV05brupsb1u:3639": " START BrhUp 1,5.17",
    "GV05brupsb1u:3640": " athātaḥ samprattiḥ /",
    "GV05brupsb1u:3641": " yadā praiṣyan manyate 'tha putram āha -- tvaṃ brahma tvaṃ yajñas tvaṃ loka iti /",
    "GV05brupsb1u:3642": " sa putraḥ pratyāhāhaṃ brahmāhaṃ yajño 'ham loka iti /",
    "GV05brupsb1u:3643": " yad vai kiñcānūktaṃ tasya sarvasya brahmety ekatā /",
    "GV05brupsb1u:3644": " ye vai ke ca yajñās teṣāṃ sarveṣāṃ yajña ity ekatā /",
    "GV05brupsb1u:3645": " ye vai ke ca lokās teṣāṃ sarveṣāṃ loka ity ekatā /",
    "GV05brupsb1u:3646": " etāvad vā idaṃ sarvam /",
    "GV05brupsb1u:3647": " etan mā sarvaṃ sann ayam ito bhunajad iti /",
    "GV05brupsb1u:3648": " tasmāt putram anuśiṣṭaṃ lokyam āhuḥ /",
    "GV05brupsb1u:3649": " tasmād enam anuśāsati /",
    "GV05brupsb1u:3650": " sa yadaivaṃvid asmāl lokāt praity athaibhir eva prāṇaiḥ saha putram āviśati /",
    "GV05brupsb1u:3651": " sa yady anena kiñcid akṣṇayā kṛtaṃ bhavati tasmād enaṃ sarvasmāt putro muñcati tasmāt putro nāma /",
    "GV05brupsb1u:3652": " sa putreṇaivāsmil loke pratitiṣṭhati /",
    "GV05brupsb1u:3653": " athainam ete devāḥ prāṇā amṛtā āviśanti // BrhUp_1,5.17 //",
    "GV05brupsb1u:3654": " BrhUpBh_1,5.17 sampratiḥ sampradānam;",
    "GV05brupsb1u:3655": " samprattiriti vakṣyamāṇasya karmaṇo nāmadheyam /",
    "GV05brupsb1u:3656": " putro hi svātmavyāpārasampradānaṃ karotyanena prakāreṇa pitā,",
    "GV05brupsb1u:3657": " tena samprattisaṃjñakamidaṃ karma /",
    "GV05brupsb1u:3658": " tatkasminkāle kartavyam?",
    "GV05brupsb1u:3659": " ityāha - sa pitā yadā yasmin kāle praiṣyan mariṣyan mariṣyāmītyapariṣṭādidarśanena manyate,",
    "GV05brupsb1u:3660": " atha tadā putramāhūyāha - tvaṃ brahma tvaṃ yajñastvaṃ loka iti /",
    "GV05brupsb1u:3661": " sa evamuktaḥ putraḥ pratyāha;",
    "GV05brupsb1u:3662": " sa tu pūrvamevānuśiṣṭo jānāti mayaitatkartavyamiti,",
    "GV05brupsb1u:3663": " tenāha - ahaṃ brahmāhaṃ yajño 'haṃ loka ithi /",
    "GV05brupsb1u:3664": " etadvākyatrayam /",
    "GV05brupsb1u:3665": " etasyārthastirohita iti manvānā śrutirvyākhyānāya pravartate /",
    "GV05brupsb1u:3666": " yadvai kiñca yatkiñcāvaśiṣṭamanūktamadhītamanadhītaṃ ca,",
    "GV05brupsb1u:3667": " tasya sarvasyaiva brahmetyetasminpade ekatā ekatvam yo 'dhyayanavyāpāro mama kartavya āsīdetāvantaṃ kālaṃ vedaviṣayaḥ,",
    "GV05brupsb1u:3668": " sa ita ūrdhvaṃ tvaṃ brahma tvatkartṛko 'stvityarthaḥ /",
    "GV05brupsb1u:3669": " tathā ye vai ke ca yajñā anuṣṭheyāḥ santo mayā anuṣṭhitāścānanuṣṭhitāśca,",
    "GV05brupsb1u:3670": " teṣāṃ sarveṣāṃ yajña ityetasminpade ekataikatvam,",
    "GV05brupsb1u:3671": " matkartṛkā yajñā ya āsan,",
    "GV05brupsb1u:3672": " te ita ūrdhvaṃ tvaṃ yajñaḥ - tvatkartṛkā bhavantvityarthaḥ /",
    "GV05brupsb1u:3673": " ye vai ke ca lokā mayā jetavyāḥ santo jitā ajitāśca,",
    "GV05brupsb1u:3674": " teṣāṃ sarveṣāṃ loka ityetasminpade ekatā /",
    "GV05brupsb1u:3675": " ita ūrdhvaṃ mayādhyayanayajñalokajayakartavyakratustvayi samarpitaḥ,",
    "GV05brupsb1u:3676": " ahaṃ tu mukto 'smi kartavyatābandhanaviṣayātkratoḥ /",
    "GV05brupsb1u:3677": " sa ca sarvaṃ tathaiva pratipannavānputro 'nuśiṣṭatvāt /",
    "GV05brupsb1u:3678": " tatremaṃ piturabhiprāyaṃ manvānā ācaṣṭa śrutiḥ - etāvadetatparimāṇaṃ vai idaṃ sarvaṃ yadgṛhiṇā kartavyam,",
    "GV05brupsb1u:3679": " yaduta vedā adhyetavyāḥ,",
    "GV05brupsb1u:3680": " yajñā yaṣṭavyāḥ,",
    "GV05brupsb1u:3681": " lokāśca jetavyāḥ /",
    "GV05brupsb1u:3682": " etanmā sarvaṃ sannayam - sarvaṃ hīmaṃ bhāraṃ madadhīnaṃ matto 'pacchidya ātamani nidhāya,",
    "GV05brupsb1u:3683": " ito 'smāllokānmā mām abhunajatpālayiṣyatīti /",
    "GV05brupsb1u:3684": " ḷḍarthe laṅ,",
    "GV05brupsb1u:3685": " chandasi kālaniyamābhāvāt /",
    "GV05brupsb1u:3686": " yasmādevaṃ sampannaḥ putraḥ pitaram asmāllokātkartavyatābandhanato mocayiṣyati,",
    "GV05brupsb1u:3687": " tasmātputramanuśiṣṭaṃ lokyaṃ lokahitaṃ piturāhurbrāhmaṇāḥ /",
    "GV05brupsb1u:3688": " ata eva hyenaṃ putramanuśāsati,",
    "GV05brupsb1u:3689": " lokyo 'yaṃ naḥ syāditi, pitaraḥ /",
    "GV05brupsb1u:3690": " sa pitā yadā yasminkāle evaṃvitputrasamarpitakartavyatākratuḥ,",
    "GV05brupsb1u:3691": " asmāllokātpaiti mriyate,",
    "GV05brupsb1u:3692": " atha tadaibhireva prakṛtairvāṅmanaḥprāṇaiḥ putramāviśati putraṃ vyāpnoti /",
    "GV05brupsb1u:3693": " adhyātmaparicchedahetvapagamāt piturvāṅmanaḥprāṇāḥsvena ādhidaivikena rūpeṇa pṛthivyagnyādyātmanā bhinnaghaṭapradīpaprakāśavatsarvamāviśanti",
    "GV05brupsb1u:3694": " taiḥ prāṇaiḥ saha pitātyāviśati,",
    "GV05brupsb1u:3695": " vāṅmanaḥprāṇātmabhāvitvātpituḥ /",
    "GV05brupsb1u:3696": " ahamasmyanantā vāṅmanaḥprāṇā adhyātmādibhedavistārā ityevaṃ bhāvito hi pitā /",
    "GV05brupsb1u:3697": " tasmāttatprāṇānuvṛttitvaṃ piturbhavatīti yuktamuktam - ebhireva prāṇaiḥ saha putramāviśatīt;",
    "GV05brupsb1u:3698": " sarveṣāṃ hyasāvātmā bhavati putrasya ca /",
    "GV05brupsb1u:3699": " etaduktaṃ bhavati - yasya piturevamanuśiṣṭaḥ putro bhavati so 'sminneva loke vartate putrarūpeṇa,",
    "GV05brupsb1u:3700": " naiva mṛto mantavya ityarthaḥ /",
    "GV05brupsb1u:3701": " tathā ca śrutyantare -“so 'syāyamitara ātmā puṇyebhyaḥ karmabhyaḥ pratidhīyate“(ai.u.4 / 4) iti /",
    "GV05brupsb1u:3702": " athedānīṃ putranirvacanamāha - sa putro yadi kadācidanena pitrā akṣṇyā koṇacchidrato 'ntarā akṛtaṃ bhavati kartavyam,",
    "GV05brupsb1u:3703": " tasmāt,",
    "GV05brupsb1u:3704": " kartavyatārūpātpitrā akṛtāt sarvasmāllokaprāptipratibandharūpātputro muñcati mocayati tatsarvaṃ svayamanutiṣṭhanpūrayitvā /",
    "GV05brupsb1u:3705": " tasmātpūraṇena trāyate sa pitaraṃ yasmāttasmātputro nāma /",
    "GV05brupsb1u:3706": " idaṃ tatputrasya putratvaṃ yatpituśchidraṃ pūrayitvā trāyate /",
    "GV05brupsb1u:3707": " sa pitaivaṃvidhena putreṇa mṛto 'pi sannamṛto 'sminneva loke pratitiṣṭhati,",
    "GV05brupsb1u:3708": " evamasau pitā putreṇemaṃ manuṣyalokaṃ jayati /",
    "GV05brupsb1u:3709": " na tathā vidyākarmabhyāṃ devalokapitṛlokau svarūpalābhasattāmātreṇa;",
    "GV05brupsb1u:3710": " na hi vidyākarmaṇī svarūpalābhavyatirekeṇa putravadvyāpārāntarāpekṣayā lokajayahetutvaṃ pratipadyete /",
    "GV05brupsb1u:3711": " atha kṛtasamprattikaṃ pitaramenamete vāgādayaḥ prāṇā daivā hairaṇyagarbhā amṛtā amaraṇadharmāṇa āviśanti kathamiti vakṣyati pṛthivyai cainamityādi",
    "GV05brupsb1u:3712": " evaṃ putrakarmāparavidyānāṃ manuṣyalokapitṛlokadeva lokasādhyārthatā pradarśitā śrutyā svayameva /",
    "GV05brupsb1u:3713": " atra kecidvāvadūktāḥ śrutyuktaviśeṣaviniyogopasahāreṇa ca /",
    "GV05brupsb1u:3714": " tasmādṛṇaśrutiravidvadviṣayā na paramātmavidviṣayeti siddham /",
    "GV05brupsb1u:3715": " vakṣyati ca -“kariṣyāmo yeṣāṃ no 'yamātmāyaṃ lokaḥ” (4 / 4 / 22) iti /",
    "GV05brupsb1u:3716": " kecittu pitṛlokadevalokajayo 'pi pitṛlokadevalokābhyāṃ vyāvṛttireva;",
    "GV05brupsb1u:3717": " tasmātputrakarmāparavidyābhiḥ samucityānuṣṭhitābhistribhya etebhyo lokebhyo vyāvṛttaḥ paramātmavijñānena mokṣamadhigacchatīti paramparayā mokṣārthānyeva putrādisādhanānīcchanti /",
    "GV05brupsb1u:3718": " teṣāmapi mukhāpidhānāyeyameva śrutiruttarā kṛtasamprattikasya putriṇaḥ karmiṇaḥ tryannātmavidyāvidaḥ,",
    "GV05brupsb1u:3719": " phalapradarśanāya pravṛttā /",
    "GV05brupsb1u:3720": " na cedameva phalaṃ mokṣaphalamiti śakyaṃ,",
    "GV05brupsb1u:3721": " vaktum,",
    "GV05brupsb1u:3722": " tryannasambandhāt,",
    "GV05brupsb1u:3723": " medhātapaḥkāryatvāccānnānām,",
    "GV05brupsb1u:3724": " 'punaḥ punarjanayate'iti darśanāt;",
    "GV05brupsb1u:3725": " 'yaddhaitanna kuryātkṣīyeta ha'iti ca kṣayaśravaṇāt /",
    "GV05brupsb1u:3726": " śarīraṃ jyotīrūpamiti ca kāryakaraṇatvopapatteḥ /",
    "GV05brupsb1u:3727": " 'trayaṃ vā idam'iti ca nāmarūpakarmātmakatvenopasaṃhārāt /",
    "GV05brupsb1u:3728": " na cedameva sādhanatrayaṃ saṃhataṃ satkasyacinmokṣārthaṃ kasyacit tryannātmaphalamityasmādeva vākyādavagantu śakyam,",
    "GV05brupsb1u:3729": " putrādisādhanānāṃ tryannātmaphaladarśanenaivopakṣīṇatvād vākyasya /",
    "GV05brupsb1u:3730": " START BrhUp 1,5.18",
    "GV05brupsb1u:3731": " pṛthivyai cainam agneś ca daivī vāg āviśati /",
    "GV05brupsb1u:3732": " sā vai daivī vāg yayā yad yad eva vadati tat tad bhavati // BrhUp_1,5.18 //",
    "GV05brupsb1u:3733": " BrhUpBh_1,5.18 pṛthivyai pṛthivyāḥ ca enam agneśca daivī adhidaivātmikā vāgenaṃ kṛtasamprattikamāviśati /",
    "GV05brupsb1u:3734": " sarveṣāṃ hi vāca upādānabhūtā daivī vākpṛthivyagnilakṣaṇā,",
    "GV05brupsb1u:3735": " sā hyādhyātmikāsaṅgādidoṣairniruddhā /",
    "GV05brupsb1u:3736": " viduṣastaddoṣāpagame āvaraṇabhaṅga ivodakapradīpaprakāśavacca vyāpnoti /",
    "GV05brupsb1u:3737": " tadetaducyat - pṛthivyā agneścainaṃ daivī vāgāviśatīti /",
    "GV05brupsb1u:3738": " sā ca daivī vāganṛtādidoṣarahitā śuddhā,",
    "GV05brupsb1u:3739": " yayā vācā daivyā yadyadeva ātmane parasmai vā vadati tattadā bhavati,",
    "GV05brupsb1u:3740": " amoghā apratibaddhā asya vāgbhavatītyarthaḥ //18//",
    "GV05brupsb1u:3741": " tathā -",
    "GV05brupsb1u:3742": " START BrhUp 1,5.19",
    "GV05brupsb1u:3743": " divaś cainam ādityāc ca daivaṃ mana āviśati /",
    "GV05brupsb1u:3744": " tad vai daivaṃ mano yenānandy eva bhavaty atho na śocati // BrhUp_1,5.19 //",
    "GV05brupsb1u:3745": " BrhUpBh_1,5.19 divaścainamādityācca daivaṃ mana āviśati - tacca daivaṃ manaḥ;",
    "GV05brupsb1u:3746": " svabhāvanirmalatvāt;",
    "GV05brupsb1u:3747": " yena manasā asau ānandyeva bhavati sukhyeva bhavati;",
    "GV05brupsb1u:3748": " atho api na śocati,",
    "GV05brupsb1u:3749": " śokādinimittāsaṃyogāti //19//",
    "GV05brupsb1u:3750": " tathā -",
    "GV05brupsb1u:3751": " START BrhUp 1,5.20",
    "GV05brupsb1u:3752": " adbhyaś cainaṃ candramasaś ca daivaḥ prāṇa āviśati /",
    "GV05brupsb1u:3753": " sa vai daivaḥ prāṇo yaḥ saṃcaraṃś cāsaṃcaraṃś ca na vyathate 'tho na riṣyati /",
    "GV05brupsb1u:3754": " sa eṣa evaṃvit sarveṣāṃ bhūtānām ātmā bhavati /",
    "GV05brupsb1u:3755": " yathaiṣā devataivaṃ saḥ /",
    "GV05brupsb1u:3756": " yathaitāṃ devatāṃ sarvāṇi bhūtāny avanty evaṃ haivaṃvidaṃ sarvāṇi bhūtāny avanti /",
    "GV05brupsb1u:3757": " yad u kiñcemāḥ prajāḥ śocanty amaivāsāṃ tad bhavati /",
    "GV05brupsb1u:3758": " puṇyam evāmuṃ gacchati /",
    "GV05brupsb1u:3759": " na ha vai devān pāpaṃ gacchati // BrhUp_1,5.20 //",
    "GV05brupsb1u:3760": " BrhUpBh_1,5.20 adbhayaścainaṃ candramasaśca daivaḥ prāṇa āviśati /",
    "GV05brupsb1u:3761": " sa vai daivaḥ prāṇaḥ kiṃllakṣaṇaḥ?",
    "GV05brupsb1u:3762": " ityucyate-yaḥ sañcaran prāṇibhedeṣva sañcaransamaṣṭivya ṣṭirūpeṇa--athavā sañcarana jaṅgameṣu asañcaransthāvareṣu,",
    "GV05brupsb1u:3763": " na vyathate na duḥkhanimittena bhayena yuḍyate /",
    "GV05brupsb1u:3764": " athāṃ api na riṣyati na vinaśyati na hiṃsāmāpadyate /",
    "GV05brupsb1u:3765": " saḥ--yo yathoktamevaṃ vetti vyannātmadarśanaṃ saḥ-sarveṣāṃ bhūtānāṃ prāṇo bhavati,",
    "GV05brupsb1u:3766": " sarveṣāṃ bhūtānāṃ mano bhavati,",
    "GV05brupsb1u:3767": " sarveṣāṃ bhūtānāṃ vāgbhavati-ityevaṃ sarvābhūtātmatayā sarvajño bhavatītyarthaḥ;",
    "GV05brupsb1u:3768": " sarvakṛcca /",
    "GV05brupsb1u:3769": " tathaipā pūrvasidvā hiraṇyagarbhadevatā evameva nāsya sarvajñatve sarvakṛttave vā kkacitpratighātaḥ /",
    "GV05brupsb1u:3770": " sa iti dārṣṭāntikanirdeśaḥ /",
    "GV05brupsb1u:3771": " kiñca yathaitāṃd diraṇyagarbhadevatāmijyādibhiḥ sarvāṇi bhūtānyavanti pālayanti pūjyanti,",
    "GV05brupsb1u:3772": " evaṃ ha evaṃvidaṃ sarvāṇi bhūtānyavanti-ijyādilakṣaṇāṃ pūjāṃ satataṃ prayapañjata ityarthaḥ /",
    "GV05brupsb1u:3773": " athedamāśaṅkayate-sarvaprāṇināmātmā bhavatītyuttkam,",
    "GV05brupsb1u:3774": " tasya ca sarvaprāṇikāryakaraṇātmatve sarvaprāṇisukhaduḥkhaiḥ sambadhyeteti /",
    "GV05brupsb1u:3775": " tanna, aparicchinnabudvitvāt paricchinnātmabudvīnāṃ hyākrośādau duḥkhasambandho dṛṣṭaḥ- anenāhamākruṣṭa iti /",
    "GV05brupsb1u:3776": " asya tu sarvātmano ya ākruśyate yaścākrośati yatorātmatvabudviviśeṣābhāvānna tannimittaṃ duḥkhamupapadyate /",
    "GV05brupsb1u:3777": " maraṇaduḥkhavacca nimittābhāvāt yathā hi kasmiṃścinmṛte kasyacid duḥkhamutpadyate-mamāsauputrobhrātāceti,",
    "GV05brupsb1u:3778": " putrādinimittam;",
    "GV05brupsb1u:3779": " tannimittābhāve tanmaraṇadarśino 'pi naiva duḥkhamupajāyate,",
    "GV05brupsb1u:3780": " tatheśvarasyāpyaparicchinnātmano mamatavatādiduḥkhanimittamidhyājñānādidopābhāvānnaiva duḥkhamupajāyate /",
    "GV05brupsb1u:3781": " tadetaducyate-yadu kiñcayat kiñca imāḥ prajāḥ śocantyamaiva sahaiva prajābhistacchokādinimittaṃ duḥkhaṃ saṃyuktaṃ bhavatyāsāṃ prajānāṃ paricchinnabudvijanitatvāt",
    "GV05brupsb1u:3782": " sarvātmanastu kena saha kiṃ saṃyukta bhavedviyukta vā?",
    "GV05brupsb1u:3783": " amuṃ tu prājāpatye pade vartamānaṃ puṇyameva śubhamevaphalamabhipretaṃ puṇyamiti-niratiśayaṃ hi tena puṇyaṃ kṛtam;",
    "GV05brupsb1u:3784": " tena tatphalameva gacchati /",
    "GV05brupsb1u:3785": " na ha vai devānpāpaṃ gacchati,",
    "GV05brupsb1u:3786": " pāpaphalasyāvasarābhāvāt pāpaphalaṃ duḥkha na gacchatītyathaḥ //20//",
    "GV05brupsb1u:3787": " 'ta ete sarva eva samāḥ sarve 'nantāḥ'ityaviśeṣeṇa vāṅmanaḥprāṇānāmupāsanamuktam,",
    "GV05brupsb1u:3788": " nānyatamagato veśeṣa uktaḥ /",
    "GV05brupsb1u:3789": " kimevameva pratipattavyam?",
    "GV05brupsb1u:3790": " kiṃ vā vicāryamāṇe kaścidviśeṣo vratamupāsanaṃ prati pratitapattuṃ śakyate? ityucyate-",
    "GV05brupsb1u:3791": " START BrhUp 1,5.21",
    "GV05brupsb1u:3792": " athāto vratamīmāṃsā /",
    "GV05brupsb1u:3793": " prajāpatir ha karmāṇi sasṛje /",
    "GV05brupsb1u:3794": " tāni sṛṣṭāny anyo 'nyenāspardhanta /",
    "GV05brupsb1u:3795": " vadiṣyāmy evāham iti vāg dadhre /",
    "GV05brupsb1u:3796": " drakṣyāmy aham iti cakṣuḥ /",
    "GV05brupsb1u:3797": " śroṣyāmy aham iti śrotram /",
    "GV05brupsb1u:3798": " evam anyāni karmāṇi yathākarmam /",
    "GV05brupsb1u:3799": " tāni mṛtyuḥ śramo bhūtvopayeme /",
    "GV05brupsb1u:3800": " tāny āpnot /",
    "GV05brupsb1u:3801": " tāny āptvā mṛtyur avārundha /",
    "GV05brupsb1u:3802": " tasmāc chrāmyaty eva vāk /",
    "GV05brupsb1u:3803": " śrāmyati cakṣuḥ /",
    "GV05brupsb1u:3804": " śrāmyati śrotram /",
    "GV05brupsb1u:3805": " athemam eva nāpnot yo 'yaṃ madhyamaḥ prāṇaḥ /",
    "GV05brupsb1u:3806": " tāni jñātuṃ dadhrire /",
    "GV05brupsb1u:3807": " ayaṃ vai naḥ śreṣṭho yaḥ saṃcaraṃś cāsaṃcaraṃś ca na vyathate 'tho na riṣyati /",
    "GV05brupsb1u:3808": " hantāsyaiva sarve rūpaṃ bhavāmeti /",
    "GV05brupsb1u:3809": " ta etasyaiva sarve rūpam abhavan /",
    "GV05brupsb1u:3810": " tasmād eta etenākhyāyante prāṇā iti /",
    "GV05brupsb1u:3811": " tena ha vāva tat kulam ācakṣate yasmin kule bhavati ya evaṃ veda /",
    "GV05brupsb1u:3812": " ya u haivaṃvidā spardhate 'nuśuṣyati /",
    "GV05brupsb1u:3813": " anuśuṣya haivāntato mriyata ity adhyātmam // BrhUp_1,5.21 //",
    "GV05brupsb1u:3814": " BrhUpBh_1,5.21 athāto 'nantaraṃ vratamīmāṃsā upāsanakarmavicāraṇetyarthaḥ /",
    "GV05brupsb1u:3815": " eṣāṃ prāṇānāṃ kasya karma vratatvena dhārayitavyamiti mīmāṃsā pravartate /",
    "GV05brupsb1u:3816": " tatra prajāpatirha - haśabdaḥ kilārthe - prajāpatiḥ kila prajāḥ sṛṣṭvā karmāṇi karaṇāni",
    "GV05brupsb1u:3817": " vāgādīni - karmāthāni hi tānīti karmāṇītyucyante - sasṛje sṛṣṭavānvāgādīni karaṇānītyarthaḥ /",
    "GV05brupsb1u:3818": " tāni punaḥ sṛṣṭānyanyonyena itaretaramaspardhanta spardhāṃ saṃgharṣaṃ cakruḥ /",
    "GV05brupsb1u:3819": " katham? vadiṣyāmyeva svavyāpārādvadanādanuparataivāhaṃ syāmiti vāgvrataṃ dadhre dhṛtavatī - yadyanyo 'pi matsamo 'sti svavyāpārādanuparantuṃ",
    "GV05brupsb1u:3820": " so 'pi darśayatvātmano vīryamiti /",
    "GV05brupsb1u:3821": " tathā drakṣyāmyahamiti cakṣuḥ,",
    "GV05brupsb1u:3822": " śroṣyāmyahamiti śrotram;",
    "GV05brupsb1u:3823": " evamanyāni karmāṇi karaṇāni yathākarma - yadyadyasya karma yathākarma /",
    "GV05brupsb1u:3824": " tāni karaṇāni mṛtyurmārakaḥ śramaḥ śramarūpī bhūtvā upayeme sañjagrāha /",
    "GV05brupsb1u:3825": " katham? tāni karaṇāni svavyāpāre pravṛttānyāpnot,",
    "GV05brupsb1u:3826": " śramarūpeṇātmānaṃ darśitavān /",
    "GV05brupsb1u:3827": " āptvā ca tānyavārundha avarodhaṃ kṛtavānmṛtyuḥ - svakarmabhyaḥ pracyāvitavānityarthaḥ /",
    "GV05brupsb1u:3828": " tasmādadyatve 'pi vadane svakarmaṇi pravṛttā vāk śrāmyatvena śramarūpiṇā mṛtyunā saṃyuktā svakarmataḥ pracyavate /",
    "GV05brupsb1u:3829": " tathā śrāmyati cakṣuḥ,",
    "GV05brupsb1u:3830": " śrāmyati śrotram /",
    "GV05brupsb1u:3831": " athemameva mukhyaṃ prāṇaṃ nāpnonna prāptavānmṛtyuḥ śramarūpī,",
    "GV05brupsb1u:3832": " yo 'yaṃ madhyamaḥ prāṇastam /",
    "GV05brupsb1u:3833": " tenādyatve 'pyaśrānta eva svakarmaṇi pravartate /",
    "GV05brupsb1u:3834": " tānītarāṇi karaṇāni taṃ jñātuṃ dadhrire dhṛtavanti manaḥ /",
    "GV05brupsb1u:3835": " ayaṃ vai no 'smākaṃ madhye śreṣṭhaḥ praśasyatamo 'bhyadhikaḥ,",
    "GV05brupsb1u:3836": " yasmādyaḥ sañcaraṃścāsañcaraṃśca na vyathate 'tho na riṣyati - hantedānīmasyaiva",
    "GV05brupsb1u:3837": " prāṇasya sarve vayaṃ rūpamasāma prāṇamātmatvena pratipadyemahi - evaṃ viniścitya",
    "GV05brupsb1u:3838": " te etasyaiva sarve rūpamabhavan;",
    "GV05brupsb1u:3839": " prāṇarūpamevātmatvena pratipannāḥ,",
    "GV05brupsb1u:3840": " prāṇavratameva dadhrire - asmadvratāni na mṛtyorvāraṇāya paryāptānīti /",
    "GV05brupsb1u:3841": " yasmātprāṇena rūpeṇa rūpavantītarāṇi karaṇāni calanātmanā svena ca prakāśātmanaḥ,",
    "GV05brupsb1u:3842": " na hi prāṇādanyatra calanātmakatvopapattiḥ;",
    "GV05brupsb1u:3843": " calanavyāpārapūrvakāṇyeva hi sarvadā svavyāpāreṣu lakṣyante;",
    "GV05brupsb1u:3844": " tasmādete vāgādaya etena prāṇābhidhānena ākhyāyante 'bhidhīyante prāṇā ityevam /",
    "GV05brupsb1u:3845": " ya evaṃ prāṇātmatāṃ sarvakaraṇānāṃ vetti prāṇaśabdābhidheyatvaṃ ca,",
    "GV05brupsb1u:3846": " tena ha vāva tenaiva viduṣā tatkulamācakṣate laukikāḥ /",
    "GV05brupsb1u:3847": " yasminkule sa vidvāñjāto bhavati tatkulaṃ vidvāñjāto bhavati tatkulaṃ vidvannāmnaiva prathitaṃ bhavatyamuṣyadaṃ kulamiti,",
    "GV05brupsb1u:3848": " yathā tāpatya iti /",
    "GV05brupsb1u:3849": " ya evaṃ yathoktaṃ veda vāgādīnāṃ prāṇarūpatāṃ prāṇākhyatvaṃ ca tasyaitatphalam /",
    "GV05brupsb1u:3850": " kiñca yaḥ kaścidu haivaṃvidā prāṇātmadarśinā spardhate tatpratipakṣī san,",
    "GV05brupsb1u:3851": " so 'sminneva śarīre 'nuśuṣyati śoṣamupagacchati /",
    "GV05brupsb1u:3852": " anuśuṣya haiva śoṣaṃ gatvaiva antato 'nte mriyate na sahasānupadruto mriyate ityaivamuktamadhyātmaṃ prāṇātmadarśanamityuktopasaṃhāro 'dhidaivatapradarśanārthaḥ",
    "GV05brupsb1u:3853": " START BrhUp 1,5.22",
    "GV05brupsb1u:3854": " athādhidevataṃ:",
    "GV05brupsb1u:3855": " jvaliṣyāmy evāham ity agnir dadhre /",
    "GV05brupsb1u:3856": " tapsyāmy aham ity ādityaḥ /",
    "GV05brupsb1u:3857": " bhāsyāmy aham iti candramāḥ /",
    "GV05brupsb1u:3858": " evam anyā devatā yathādevatam /",
    "GV05brupsb1u:3859": " sa yathaiṣāṃ prāṇānāṃ madhyamaḥ prāṇa evam etāsāṃ devatānāṃ vāyuḥ /",
    "GV05brupsb1u:3860": " mlocanti hy anyā devatā na vāyuḥ /",
    "GV05brupsb1u:3861": " saiṣānastamitā devatā yad vāyuḥ // BrhUp_1,5.22 //",
    "GV05brupsb1u:3862": " BrhUpBh_1,5.22 athānantaram adhidaivataṃ devatāviṣayaṃ darśanamucyate /",
    "GV05brupsb1u:3863": " kasya devatāviśeṣasya vratadhāraṇaṃ śreyaḥ?",
    "GV05brupsb1u:3864": " iti mīmāsyate /",
    "GV05brupsb1u:3865": " adhyātmavatsarvam /",
    "GV05brupsb1u:3866": " jvaliṣyāmyevāhamityagnirdadhre /",
    "GV05brupsb1u:3867": " tapsyāmyahamityādityaḥ;",
    "GV05brupsb1u:3868": " bhāsyāmyahamiti candramāḥ;",
    "GV05brupsb1u:3869": " evamanyā devatā yathādaivatam /",
    "GV05brupsb1u:3870": " so 'dhyātmaṃ vāgādīnāmeṣāṃ prāṇo mṛtyunā anāptaḥ svakarmaṇo na pracyāvitaḥ svena prāṇavratenābhagnavrato yathā;",
    "GV05brupsb1u:3871": " evametāsāmagnyādīnāṃ devatānāṃ vāyurapi /",
    "GV05brupsb1u:3872": " mlocantyastaṃ yanti svakarmebhya uparamante - yathādhyātmaṃ vāgādayo 'nyā devatā agnyādyāḥ,",
    "GV05brupsb1u:3873": " na vāyurastaṃ yāti - yathā madhyamaḥ prāṇaḥ,",
    "GV05brupsb1u:3874": " ataḥ saiṣā anastamitā devatā yadvāyuryo 'yaṃ vāyuḥ /",
    "GV05brupsb1u:3875": " evamadhyātmamadhidaivaṃ ca mīmāṃsitvā nirdhāritam - prāṇavāyyvātmano vratamabhagnamiti //22//",
    "GV05brupsb1u:3876": " START BrhUp 1,5.23",
    "GV05brupsb1u:3877": " athaiṣa śloko bhavati --",
    "GV05brupsb1u:3878": " yataś codeti sūryo 'staṃ yatra ca gacchatīti /",
    "GV05brupsb1u:3879": " prāṇād vā eṣa udeti prāṇe 'stam eti /",
    "GV05brupsb1u:3880": " taṃ devāś cakrire dharmaṃ sa evādya sa u śva iti /",
    "GV05brupsb1u:3881": " yad vā ete 'murhy adhriyanta tad evāpy adya kurvanti /",
    "GV05brupsb1u:3882": " tasmād ekam eva vrataṃ caret prāṇyāc caivāpānyāc ca /",
    "GV05brupsb1u:3883": " nen mā pāpmā mṛtyur āpnavad iti /",
    "GV05brupsb1u:3884": " yady u caret samāpipayiṣet teno etasyai devatāyai sāyujyaṃ salokatāṃ jayati // BrhUp_1,5.23 //",
    "GV05brupsb1u:3885": " BrhUpBh_1,5.23 athaitasyaivārthasya prakāśaka eṣa śloko mantro bhavati /",
    "GV05brupsb1u:3886": " yataśca yasmādvāyorudetyudgacchati sūryaḥ,",
    "GV05brupsb1u:3887": " adhyātmaṃ ca cakṣurātmanā prāṇād astaṃ ca yatra vāyau prāṇe ca gacchatyaparasaṃdhyāsamaye svāpasamaye ca puruṣasya,",
    "GV05brupsb1u:3888": " taṃ devāstaṃ dharmaṃ devāścakrire dhṛtavanto vāgādayo 'gnyādayaśca prāṇavrataṃ ca purā vicārya /",
    "GV05brupsb1u:3889": " sa evādyedānīṃ śvo 'pi bhaviṣyatyapi kāle 'nuvartyate 'nuvartiṣyate ca devairityabhiprāyaḥ /",
    "GV05brupsb1u:3890": " tatremaṃ mantraṃ saṃkṣepato vyācaṣṭa brāhmaṇam - prāṇādvā eṣa sūrya udeti prāṇe 'stameti /",
    "GV05brupsb1u:3891": " taṃ devāścakrire dharmaṃ sa evādya sa u śva ityasya kor'thaḥ?",
    "GV05brupsb1u:3892": " ityucyate - yadvai ete vratamamurhi amuṣminkāle vāgādayo 'gnyādayaśca prāṇavrataṃ vāyuvrataṃ cādhriyanta,",
    "GV05brupsb1u:3893": " tadevādyāpi kurvantyanuvartate 'nuvartiṣyante ca /",
    "GV05brupsb1u:3894": " vrataṃ tairabhagnameva /",
    "GV05brupsb1u:3895": " yattu vāgādivratamagnyādivrataṃ ca tadbhagnameva,",
    "GV05brupsb1u:3896": " teṣāmastamanakāle svāpakāle ca vāyau prāṇe ca nimsuktidarśanāt /",
    "GV05brupsb1u:3897": " athaitadanyatroktam“yadā vai puraṣaḥ svapiti prāṇaṃ tarhi vāgapyeti prāṇaṃ manaḥ",
    "GV05brupsb1u:3898": " prāṇaṃ cakṣuḥprāṇaṃ śrotraṃ yadā prabudhyate prāṇādevādhi punarjāyanta ityadhyātmamathādhidaivataṃ",
    "GV05brupsb1u:3899": " yadā vā agniranugacchati vāyuṃ tarhyanūdvāti yadādityo 'stameti vāyuṃ tarhi praviśati",
    "GV05brupsb1u:3900": " vāyuṃ candramā vāyau diśaḥ pratiṣṭhitā vāyorevādhi punarjāyante“iti /",
    "GV05brupsb1u:3901": " yasmāde etadeva vrataṃ vāgādiṣvagnyādiṣu cānugataṃ yadetadvāyośca prāṇasya ca parispandātmakatvaṃ sarvedevairuvartyamānaṃ vratam tasmādanyo 'pyokameva vrataṃ caret /",
    "GV05brupsb1u:3902": " kiṃ tata? prāṇyātprāṇanavyāpāraṃ kuryādapānyādapānanadhyāpāraṃ ca;",
    "GV05brupsb1u:3903": " na hi prāṇāpānavyāpārasya prāṇanāpānanalakṣaṇasyoparamo 'sti /",
    "GV05brupsb1u:3904": " tasmāttadevaikaṃ vrataṃ careddhitvendriyāntaravyāpāraṃ nenmā māṃ pāpmā mṛtyuḥ śramarūpyāpnuvadāpnuyāt /",
    "GV05brupsb1u:3905": " necchabdaḥ paribhaye -'yadyahamasmād vratātpracyutaḥ syām,",
    "GV05brupsb1u:3906": " grasta evāhaṃ mṛtyunā'ityevaṃ trasto dhārayetprāṇavratamityabhiprāyaḥ /",
    "GV05brupsb1u:3907": " yadi kadācid u caretprārabheta prāṇavratam,",
    "GV05brupsb1u:3908": " samāpipayiṣetsamāpayitumicchet;",
    "GV05brupsb1u:3909": " yadi hyasmād vratāduparametprāṇaḥ paribhūtaḥ syāddevāśca;",
    "GV05brupsb1u:3910": " tasmātsamāpayedeva /",
    "GV05brupsb1u:3911": " tena u tenānena vratena prāṇātmapratipattyā sarvabhūteṣu - vāgādayo 'gnyādayaśca madātmakā eva,",
    "GV05brupsb1u:3912": " ahaṃ prāṇa ātmā sarvaparispandakṛt - evaṃ tenānena vratadhāraṇena etasyā eva prāṇadevatāyāḥ",
    "GV05brupsb1u:3913": " sāyujyaṃ sayugbhāvamekātmatvaṃ salokatāṃ samānalokatāṃ vā ekasthānatvam - vijñānamāndyopekṣametat",
    "GV05brupsb1u:3914": " - jayati prāpnotīt //23 //",
    "GV05brupsb1u:3915": " iti bṛhadāraṇyakopaniṣadbhāṣye prathamādhyāye pañcamaṃ saptānnabrahmaṇam //5//",
    "GV05brupsb1u:3916": " yadetadavidyāviṣayatvena prastutaṃ sādhyasādhanalakṣaṇaṃ vyākṛtaṃ jagat prāṇātmaprāptyantotkarṣavadapi phalam,",
    "GV05brupsb1u:3917": " yā caitasya vyākaraṇātprāgavasthā avyākṛtaśabdavācyā vṛkṣabījavatsarvametat /",
    "GV05brupsb1u:3918": " START BrhUp 1,6.1",
    "GV05brupsb1u:3919": " trayaṃ vā idaṃ nāma rūpaṃ karma /",
    "GV05brupsb1u:3920": " teṣāṃ nāmnāṃ vāg ity etad eṣām uktham /",
    "GV05brupsb1u:3921": " ato hi sarvāṇi nāmāny uttiṣṭhanti /",
    "GV05brupsb1u:3922": " etad eṣāṃ sāma /",
    "GV05brupsb1u:3923": " etad dhi sarvair nāmabhiḥ samam /",
    "GV05brupsb1u:3924": " etad eṣāṃ brahma /",
    "GV05brupsb1u:3925": " etad dhi sarvāṇi nāmāni bibharti // BrhUp_1,6.1 //",
    "GV05brupsb1u:3926": " BrhUpBh_1,6.1 trayam;",
    "GV05brupsb1u:3927": " kiṃ tattrayam? ityucyate /",
    "GV05brupsb1u:3928": " nāma rūpaṃ karma cetyanātmaiva /",
    "GV05brupsb1u:3929": " nātmā yatsākṣādaparokṣādbrahma /",
    "GV05brupsb1u:3930": " tasmādasmādvirajyetetyevamarthastrayaṃ vā ityādyārambhaḥ na hyasmādanātmano 'vyāvṛtticittasya ātmānameva lokamahaṃ brahmāsmītyupāsituṃ buddhiḥ pravartate /",
    "GV05brupsb1u:3931": " bāhyapratyagātmapravṛttyorvirodhāt /",
    "GV05brupsb1u:3932": " tathā ca kāṭhake -“parāñci khāni vyatṛṇatsvayambhūstasmātparāṅpaśyati nāntarātman /",
    "GV05brupsb1u:3933": " kaściddhīraḥ pratyagātmānamaikṣadāvṛttacakṣuramṛtatvamicchan” (ka.u.2 / 1 / 1) ityādi /",
    "GV05brupsb1u:3934": " kathaṃ punarasya vyākṛtāvyākṛtasya kriyākārakaphalātmanaḥ saṃsārasya nāmarūpakarmātmakataiva?",
    "GV05brupsb1u:3935": " na punarātmatvam?",
    "GV05brupsb1u:3936": " ityetatsambhāvayituṃ śakyata iti;",
    "GV05brupsb1u:3937": " atrocyate - teṣāṃ nāmnāṃ yathopanyastānāṃ vāgiti śabdasāmānyamucyate /",
    "GV05brupsb1u:3938": " “yaḥ kaśca śabdo vāgeva sā“(1 / 5 /",
    "GV05brupsb1u:3939": " 3) ityuktatvādvādityetasya śabdasya yor'thaḥ śabdasya śabdasāmānyamātram etadeteṣāṃ nāmaviśeṣāṇāmukthaṃ kāraṇamupādānam,",
    "GV05brupsb1u:3940": " saindhavalavaṇakaṇānāmiva saindhavācalaḥ /",
    "GV05brupsb1u:3941": " tadāha - ato hyasmānnāmasāmānyātsarvāṇi nāmāni yajñadatto devadatta ityevamādipravibhāgānyuttiṣṭhantyutpadyante pravibhajyante,",
    "GV05brupsb1u:3942": " lavaṇācalādiva lavaṇakaṇāḥ;",
    "GV05brupsb1u:3943": " kāryaṃ ca kāraṇenāvyatiriktam /",
    "GV05brupsb1u:3944": " tathā viśeṣāṇāṃ ca sāmānye 'ntarbhāvāt /",
    "GV05brupsb1u:3945": " kathaṃ sāmānyaviśeṣabhāva iti etacchabda sāmānyameṣāṃ nāmaviśeṣāṇāṃ sāma /",
    "GV05brupsb1u:3946": " samatvātsāma,",
    "GV05brupsb1u:3947": " sāmānyamityarthaḥ,",
    "GV05brupsb1u:3948": " etaddhi yasmātsarvairnāmabhirātmaviśeṣaiḥ samam /",
    "GV05brupsb1u:3949": " kiñca ātmalābhāviśeṣācca nāmaviśeṣāṇām /",
    "GV05brupsb1u:3950": " yasya ca yasmādātmalābho bhavati sa tenāpravibhakto dṛṣṭaḥ,",
    "GV05brupsb1u:3951": " yathā ghaṭādīnāṃ mṛdā /",
    "GV05brupsb1u:3952": " kathaṃ nāmaviśeṣāṇāmātmalābho vāca ityucyate yata etadeṣāṃ vākchabdavācyaṃ vastu brahma ātmā,",
    "GV05brupsb1u:3953": " tato hyātmalābho nāmnām,",
    "GV05brupsb1u:3954": " śabdavyatiriktasvarūpānupapatteḥ /",
    "GV05brupsb1u:3955": " tatpratipādayati - yataśchabdasāmānyaṃ hi yasmācchabdaviśeṣānsarvāṇi nāmāni bibharti dhārayati svarūpapradānena /",
    "GV05brupsb1u:3956": " evaṃ kāryakāraṇatvopapatteḥ sāmānyaviśeṣopapatterātmapradānopapattaśca nāmaviśeṣāṇāṃ śabdamātratā siddhā /",
    "GV05brupsb1u:3957": " evamuttarayorapi sarvaṃ yojyaṃ yathoktam //1//",
    "GV05brupsb1u:3958": " START BrhUp 1,6.2",
    "GV05brupsb1u:3959": " atha rūpāṇāṃ cakṣur ity etad eṣām uktham /",
    "GV05brupsb1u:3960": " ato hi sarvāṇi rūpāṇy uttiṣṭhanti /",
    "GV05brupsb1u:3961": " etad eṣāṃ sāma /",
    "GV05brupsb1u:3962": " etad dhi sarvai rūpaiḥ samam /",
    "GV05brupsb1u:3963": " etad eṣāṃ brahma /",
    "GV05brupsb1u:3964": " etad dhi sarvāṇi rūpāṇi bibharti // BrhUp_1,6.2 //",
    "GV05brupsb1u:3965": " BrhUpBh_1,6.2 athedānīṃ rūpāṇāṃ sitāsitaprabhṛtīnāṃ cakṣuriti cakṣurviṣayasāmānyaṃ cakṣuḥśabdābhidheyaṃ rūpasāmānyaṃ prakāśyamātramabhidhīyate",
    "GV05brupsb1u:3966": " ato hi sarvāṇi rūpāṇyittiṣṭhanti,",
    "GV05brupsb1u:3967": " etadeṣāṃ sāma,",
    "GV05brupsb1u:3968": " etaddhi sarvai rūpeḥ samam,",
    "GV05brupsb1u:3969": " etadeṣāṃ brahma,",
    "GV05brupsb1u:3970": " etaddhi sarvāṇi rūpāṇi bibharti //2//",
    "GV05brupsb1u:3971": " START BrhUp 1,6.3",
    "GV05brupsb1u:3972": " atha karmaṇām ātmety etad eṣām uktham /",
    "GV05brupsb1u:3973": " ato hi sarvāṇi karmāṇy uttiṣṭhanti /",
    "GV05brupsb1u:3974": " etad eṣāṃ sāma /",
    "GV05brupsb1u:3975": " etad dhi sarvaiḥ karmabhiḥ samam /",
    "GV05brupsb1u:3976": " etad eṣāṃ brahma /",
    "GV05brupsb1u:3977": " etad dhi sarvāṇi karmāṇi bibharti /",
    "GV05brupsb1u:3978": " tad etat trayaṃ sad ekam ayam ātmā /",
    "GV05brupsb1u:3979": " ātmo ekaḥ sann etat trayam /",
    "GV05brupsb1u:3980": " tad etad amṛtaṃ satyena channam /",
    "GV05brupsb1u:3981": " prāṇo vā amṛtam /",
    "GV05brupsb1u:3982": " nāmarūpe satyam /",
    "GV05brupsb1u:3983": " tābhyām ayaṃ prāṇaś channaḥ // BrhUp_1,6.3 //",
    "GV05brupsb1u:3984": " BrhUpBh_1,6.3 athedānīṃ sarvakarmaviśeṣāṇāṃ mananadarśanātmakānāṃ calanātmakānāṃ ca kriyāsāmānyamātre 'ntarbhāva ucyate /",
    "GV05brupsb1u:3985": " katham? sarveṣaṃ karmaviśeṣāṇāmātmā śarīraṃ sāmānyamātmā,",
    "GV05brupsb1u:3986": " ātmanaḥ karma ātmetyucyate /",
    "GV05brupsb1u:3987": " 'ātmanā hi śarīreṇa karma karoti'ityuktam /",
    "GV05brupsb1u:3988": " śarīre ca sarvaṃ karmābhivyajyat /",
    "GV05brupsb1u:3989": " ataḥ tātsthyāttacchabdaṃ karmakarmasāmānyamātraṃ sarveṣāmukthamityādi pūrvavat /",
    "GV05brupsb1u:3990": " tadetadyathoktaṃ nāma rūpaṃ karma trayamitaretarāśrayam,",
    "GV05brupsb1u:3991": " itaretarābhivyaktikāraṇam,",
    "GV05brupsb1u:3992": " itaretarapralayaṃ saṃhataṃ tridaṇḍaviṣṭambhavat sadekam /",
    "GV05brupsb1u:3993": " kenātmanaikatvam?",
    "GV05brupsb1u:3994": " ityucyate - ayamātmāyaṃ piṇḍaḥ kāryakaraṇātmasaṅghātaḥ tathānnatraye vyākhyātaḥ'etanmayo vā ayamātmā'ityādinā;",
    "GV05brupsb1u:3995": " etāvaddhīdaṃ sarvaṃ vyākṛtamavyākṛtaṃ ca yaduta nāma rūpaṃ karmeti,",
    "GV05brupsb1u:3996": " ātmā u eko 'yaṃ kāryakaraṇasaṅghātaḥ sannadhyātmādhibhūtādhidaivabhāvena vyavasthitametadeva trayaṃ nāma rūpaṃ karmeti /",
    "GV05brupsb1u:3997": " tadetadvakṣyamāṇam /",
    "GV05brupsb1u:3998": " amṛtaṃ satyenacchannamityetasya vākyasyārthamāha - prāṇo vā amṛtaṃ karaṇātmako 'ntarupaṣṭambhaka ātmabhūto 'bhūto 'vināśī;",
    "GV05brupsb1u:3999": " nāmarūpe satyaṃ kāryātmake śarīrāvasthe;",
    "GV05brupsb1u:4000": " kriyātmakastu prāṇastayorupaṣṭambhako bāhy bāhy ābhyāṃ śarīrātmakābhyāmupajanāpāyadharmibhyāṃ martyābhyāṃ channo 'prakāśīkṛtaḥ /",
    "GV05brupsb1u:4001": " etadevasaṃsārasatatvamavidyāviṣayaṃ pradarśitam / ata",
    "GV05brupsb1u:4002": " ūrdhvaṃ vidyāviṣaya ātmādhigantavya ithi caturthaṃ ārabhyate //3 // //",
    "GV05brupsb1u:4003": " iti prathamādhyāye ṣaṣṭhamukthabrāhmaṇam //6//"
}