{
    "GSP29nystik_u:0": " vācaspatimiśraviracitāyāṃ nyāyavārttikatātparyaṭīkāyāṃ",
    "GSP29nystik_u:1": " prathamādhyāyasya prathamāhnikam",
    "GSP29nystik_u:2": " nyāyavārttikatātparyaṭīkā",
    "GSP29nystik_u:3": " viśvavyāpī viśvaśaktiḥ pinākī viśveśāno viśvakṛd viśvamūrttiḥ /",
    "GSP29nystik_u:4": " viśvajñātā viśvasaṃhārakārī viśvārādhyo rādhayatvīhitaṃ naḥ //",
    "GSP29nystik_u:5": " nāmāmi dharmavijñānavairāgyaiśvaryaśāline /",
    "GSP29nystik_u:6": " nidhaye vāgviśuddhīnāmakṣapādāya tāyine //",
    "GSP29nystik_u:7": " granthavyākhyācchalenaiva nirastākhiladūṣaṇā /",
    "GSP29nystik_u:8": " nyāyavārttikatātparyaṭīkāsmābhirvidhāsyate //",
    "GSP29nystik_u:9": " icchāmi kimapi puṇyaṃ dustarakunibandhapaṅkamagnānām /",
    "GSP29nystik_u:10": " uddyotakaragavīnāmatijaratīnāṃ samuddharaṇāt //",
    "GSP29nystik_u:11": " NyS_1,1.1: pramāṇaprameyasaṃśayaprayojanadṛṣṭāntasiddhāntāvayavatarkanirṇayavādajalpavitaṇḍāhetvābhāsacchulajātinigrahasthānānāṃ tattvajñānānniḥśreyasādhigamaḥ//",
    "GSP29nystik_u:12": " atha bhagavatākṣapādena niḥśreyasahetau śāstre praṇīte,",
    "GSP29nystik_u:13": " vyutpādite ca bhagavatā pakṣilasvāminā,",
    "GSP29nystik_u:14": " kimaparamavaśiṣyate yadarthaṃ vārttikārambha iti śaṅkāṃ nirācikīrṣuḥ sūtrākāroktāśāstraprayojanānuvādapūrvakaṃ vārttikārambhaprayojanaṃ darśayati-yadakṣapāda iti //",
    "GSP29nystik_u:15": " yadyapi bhāṣyakṛtā kṛtavyutpādanametat,",
    "GSP29nystik_u:16": " tathāpi dignāgaprabhṛtibhirarvācīnaiḥ kṛhetusantamasasamutthāpanenācchaditaṃ śāstraṃ",
    "GSP29nystik_u:17": " na tattvanirṇayāya paryāptamiti uddyotakareṇa svanibandhoddyotena tadapanīyata iti",
    "GSP29nystik_u:18": " prayojanavānārambha iti /",
    "GSP29nystik_u:19": " sūtroktaprayojanānuvādaśca prayojanavacchāstravyutpādanena svanibandhasya prayojanavattāṃ prekṣāvatpravṛttyaṅgaṃ darśayitum,",
    "GSP29nystik_u:20": " vyutpādanamātrasya ca kākadantaparīkṣāgranthasādhāraṇyena prekṣāvatpravṛttyanaṅgatvāt /",
    "GSP29nystik_u:21": " atra caikaviśatiprabhedabhinnasya duḥkhasyātyantikī nivṛttiḥ śamaḥ, tasmai /",
    "GSP29nystik_u:22": " kasya? jagataḥ /",
    "GSP29nystik_u:23": " paramakārūṇiko hi bhagavān muniḥ jagadeva duḥkhapaṅkamagnāmuddidhīrṣuḥ śāstraṃ praṇītavān /",
    "GSP29nystik_u:24": " tatra yadi kaścinna pravarteta,",
    "GSP29nystik_u:25": " kimāyātaṃ śāstrasya?",
    "GSP29nystik_u:26": " na cānadhikṛtapuruṣavyutpādanenāsya taponidheḥ kaścidasti doṣaḥ /",
    "GSP29nystik_u:27": " tathā ca viśvāmitrāstriśaṅkuṃ yājayāmāsa,",
    "GSP29nystik_u:28": " viśaṣṭhaścadhamayonijāmakṣamālāmupayeme /",
    "GSP29nystik_u:29": " tapaḥprabhāva eva hi tāddaśasteṣāṃ yata evaṃvidhāḥ pāpmāno vilīyanta iti /",
    "GSP29nystik_u:30": " na cāsmadādīnāṃ mandatapasāmayaṃ prasaṅgaḥ /",
    "GSP29nystik_u:31": " na hi gajānāmudaryaṃ tejo vaṭakāṣṭhamaśitaṃ pacatītyasmadādīnāmapyudaryeṇa tejasā tathā bhavitavyam /",
    "GSP29nystik_u:32": " kutārkikairdignāgaprabhutibhirāhitamajñānaṃ kutārkikājñānamiti //",
    "GSP29nystik_u:33": " avigītaśiṣṭācāraparamparaprāptaḥ paramaśiṣṭena vārttikakāreṇa kṛto 'pīṣṭadevatānamaskāro na śāstre niveśitaḥ /",
    "GSP29nystik_u:34": " na khalvanyadapi maṅgalyaṃ śāstre niveśitam,",
    "GSP29nystik_u:35": " prasiddhataratayā tu maṅgalyāntaravacchiṣyā avagabhiṣyantīti sarvamavadātam //",
    "GSP29nystik_u:36": " tatra saṃkṣepataḥ prathamasūtramanūdya tasya tātparyamāha--pramāṇādipadārthatattvajñānānniḥ- śreyasādhigama ityetacchāstrasyādisūtram /",
    "GSP29nystik_u:37": " tasya śāstrasya abhisaṃbandhavākyam /",
    "GSP29nystik_u:38": " ādigrahaṇena kramaprāptasyaiva prathamaṃ vyākhyānaṃ yuktam na dvitīyāderiti darśitam /",
    "GSP29nystik_u:39": " abhimataḥ saṃbandho 'bhisaṃbandhaḥ,",
    "GSP29nystik_u:40": " śāstraniḥśreyasayorhetuhetumadbhāvaḥ /",
    "GSP29nystik_u:41": " tasya idaṃ sūtrāvākyamābhisaṃbandhavākyam /",
    "GSP29nystik_u:42": " pramāṇādipadārthatatvajñānādityatra hi jñāyate 'neneti jñānamiti vyutpatyā tatvajñānaṃ śāstramucyate /",
    "GSP29nystik_u:43": " pañcamyā ca tasya hetutvam /",
    "GSP29nystik_u:44": " na hi viṣaghnamantravat svarūpamātreṇa tadavivakṣitārthaṃ niḥśreyasaheturiti padārthatatvāvagamakaraṇatayā śāstramapadiśati,",
    "GSP29nystik_u:45": " na tu svarūpeṇa /",
    "GSP29nystik_u:46": " tena śāstrasya niḥśreyase kartavye pramāṇāditatvāvagamo 'vāntaravyāpāra itayuktaṃ bhavati /",
    "GSP29nystik_u:47": " tathā ca pramāṇādipadārthatatvaṃ pratipadyam,",
    "GSP29nystik_u:48": " pratipādakaṃ ca śāstramiti śāstrapramāṇādipadārthatatvayorjñāpyajñāpakabhāvaśca pramāṇādipadārthatatvajñānaniḥśreyasayoḥ kāryakāraṇabhāvalakṣaṇaśca saṃbandhaḥ sūcito bhavati /",
    "GSP29nystik_u:49": " tadidamabhigheyasaṃbandhaprayojanapratipādanārthatvaṃ prathamasūtrasya /",
    "GSP29nystik_u:50": " patpadārthatattvajñānasya ca yathā niḥśreyasādhigamaṃ pratyupayogaḥ tathāgre nivedayiṣyate /",
    "GSP29nystik_u:51": " viniścitāptabhāvaśca munerāptatvena tadvākyāt prayojanādi viniścityapravartsyanti /",
    "GSP29nystik_u:52": " āptatvāviniścaye tvarthasaṃśayāt /",
    "GSP29nystik_u:53": " na khalu kṛṣyādāvapi viriścitasasyādyadhigamānāṃ pravṛttiḥ,",
    "GSP29nystik_u:54": " antarāvagrahādipratibandhena phalānutpādasyāpi nyāyaprāptatvena tadabhidhānamanarthakamiti sāmpratam,",
    "GSP29nystik_u:55": " viśeṣasmṛtyanapekṣasya saṃśayasyānutpādāt /",
    "GSP29nystik_u:56": " vākyāt tu viśeṣasmṛtiriti nānarthakyam //",
    "GSP29nystik_u:57": " tadevaṃ prathamasūtratātparyamuktvā bhāṣyasyādivākyatātparyamāha-pramāṇato 'rthapratipattāvityevamādi tasyānusandhānavākyam /",
    "GSP29nystik_u:58": " tasya śāstrasya niḥśreyasādhigamena saha sūtreṇa ghaṭitasya /",
    "GSP29nystik_u:59": " kutaścinnimittād vighaṭanaśaṅkāyām anu sūtraghaṭanāyāḥ paścāt sandhasanaṃ ghaṭanam anusandhānam,",
    "GSP29nystik_u:60": " tasya vākyamanusandhānavākyamiti //",
    "GSP29nystik_u:61": " evaṃ kilātra śaṅkyate -- yadaśakyānuṣṭhānopāyopadeśakaṃ tadanarthakam,",
    "GSP29nystik_u:62": " yathā jvaharatakṣakacūḍārantālaṅkāropadeśakaṃ vacanam /",
    "GSP29nystik_u:63": " tādṛśaṃ ceda śāstramiti /",
    "GSP29nystik_u:64": " tathā hi prameyādīnāṃ tāvatpadārthānāṃ tattvajñānaṃ pramāṇatattvajñānādhīnam /",
    "GSP29nystik_u:65": " na hi pramāṇaṃ tattvenānavadhāritaṃ bodhakatvamātraṇa svagocarāvadhāraṇāyālaṃ tāvanmātrasya tadābhāsasādhāraṇyāt,",
    "GSP29nystik_u:66": " api tu bodha katvaikārtha samavetenāvyabhicāritvena /",
    "GSP29nystik_u:67": " tadeva hi pramāṇyam /",
    "GSP29nystik_u:68": " taccāśakyāvadhāraṇam /",
    "GSP29nystik_u:69": " tadanavadhāraṇācca prameyādayo duravadhāraṇāḥ /",
    "GSP29nystik_u:70": " tathā hi vijñānasca tāvatprāmāṇyaṃ svato vā niścīyate, parato vā?",
    "GSP29nystik_u:71": " na tāvat pūrvaḥ kalpaḥ /",
    "GSP29nystik_u:72": " na khalu vijñānamānātmasaṃvedanamātmānamapi gṛhṇīyāt,",
    "GSP29nystik_u:73": " prāgava tatprāmāṇaṇyam /",
    "GSP29nystik_u:74": " nāpi vijñānāntaram,",
    "GSP29nystik_u:75": " tadvijñānamityava gṛhṇīyāt,",
    "GSP29nystik_u:76": " na punarasyāvyabhicāritvem /",
    "GSP29nystik_u:77": " jñānatvamātraṃ ca tadābhāsasādhāraṇamiti na svataḥ prāmāṇyāvadhāraṇam /",
    "GSP29nystik_u:78": " etena svasaṃvedananaye 'pi avyabhicāragrahaṇaṃ pratyuktam /",
    "GSP29nystik_u:79": " nāpi parataḥ /",
    "GSP29nystik_u:80": " paraṃ hi tadgocaraṃ vā jñānamabhyupeyeta,",
    "GSP29nystik_u:81": " arthakriyānirbhāsaṃ vā jñānam,",
    "GSP29nystik_u:82": " tadgocaranāntarīyakārthāntaradarśanaṃ vā /",
    "GSP29nystik_u:83": " tacca sarvaṃ svato 'navadhāritaprāmāṇyamākulaṃ sat kathaṃ pūrvaṃ pravartakaṃ jñānamanākulayet?",
    "GSP29nystik_u:84": " svato vāsya prāmāṇye kimaparāddhaṃ pravatākajñānena yena tasminnapi tanna syāt /",
    "GSP29nystik_u:85": " na ca prāmāṇyaṃ jñāyate svataḥ ityāveditam /",
    "GSP29nystik_u:86": " yadā ca saṃvedanaprāmāṇyamaktena krameṇa duradhigamaṃ tadā kaiva kathendriyādīnāmavyabhicārisaṃvedanakāryavyaṅgyapramāṇabhāvānām?",
    "GSP29nystik_u:87": " tadeva dṛṣṭārthāḥ pramāṇabhṛtāṃ vyavahārā bhavantu sandehādapi yathātathā,",
    "GSP29nystik_u:88": " adṛṣṭārthāstu bahuvittavyāyāyāsasādhyā vaidikā vyavahārā dattajalā/",
    "GSP29nystik_u:89": " jalayaḥ prasaktāḥ /",
    "GSP29nystik_u:90": " tasmāt pramāṇādipadārthatattvajñāpanadvāreṇa na śāstraṃ niḥśreyasena saṃbadhyata iti /",
    "GSP29nystik_u:91": " seyamāśaṅkā prāmāṇyajñānopāyakathanenādivākyena bhāṣyakṛtā nirākṛtā /",
    "GSP29nystik_u:92": " tathā hi pramāṇamarthavaditi nityayoge matup /",
    "GSP29nystik_u:93": " nityatā cāvyabhicāritā /",
    "GSP29nystik_u:94": " tenārthāvyabhicārītyarthaḥ /",
    "GSP29nystik_u:95": " iyameva cārthāvyabhicāritā pramāṇasya yaddeśakālanarāvasthāntarāvisaṃvādo 'rthasvarūpaprakārayostadupadarśitayoḥ /",
    "GSP29nystik_u:96": " atra hetuḥ pravṛttisāmarthyāt samarthapravṛttijanakatvāt /",
    "GSP29nystik_u:97": " yadi punaretadarthavannābhaviṣyat,",
    "GSP29nystik_u:98": " na samarthapravṛttimakariśyat,",
    "GSP29nystik_u:99": " yathā pramāṇābhāsa iti vyatirekī hetuḥ /",
    "GSP29nystik_u:100": " anvayavyatirekī vā /",
    "GSP29nystik_u:101": " anumānasya svataḥ pramāṇatayā anvayasyāpi saṃbhavāt /",
    "GSP29nystik_u:102": " pravṛttijanakatvaṃ tu pramāṇasya na sākṣāt,",
    "GSP29nystik_u:103": " kiṃ tvarthapratipattijananadvāreṇetyāha-- pramāṇato 'rthagratipattāviti /",
    "GSP29nystik_u:104": " sarvasya cāsyopapattiṃ vārttikavyākhyānāvasare nivedayiṣyāmaḥ //",
    "GSP29nystik_u:105": " syādetat /",
    "GSP29nystik_u:106": " bhavantu pramāṇādayaḥ padārthāḥ śakyajñānāḥ,",
    "GSP29nystik_u:107": " śāstreṇa tu te nābhidhīyanta iti na niḥśreyasena saṃgatiḥ śāstrasyetvata āha--śāstrasya puruṣaśreyo 'bhidhāyakatvāt /",
    "GSP29nystik_u:108": " yadyapi śreyo duḥkhanivṛttimātyantikīṃ vakṣyati,",
    "GSP29nystik_u:109": " tathāpi sopāyaiva sā atra śreyaḥśabdena vivakṣitā,",
    "GSP29nystik_u:110": " tanmātrasya śāstrāviṣayatvāt /",
    "GSP29nystik_u:111": " tadayamarthaḥ /",
    "GSP29nystik_u:112": " śāstraṃ tāvadetat puruṣaśreyaḥ sahopāyenābhidhatta ityanubhavasiddha sadaśakyānuṣṭhānatayāpavaditavyam /",
    "GSP29nystik_u:113": " sā cedaśakyānuṣṭhānatāpanītā pramāṇata ityādinā saṃhitaṃ niḥśreyasena saha śāstramiti /",
    "GSP29nystik_u:114": " śāstrasyetyādi grahaṇakavākyaṃ vivṛṇoti--śāstraṃ punarityādinā upabhogāt prakṣayeṇetyantena /",
    "GSP29nystik_u:115": " pramāṇādivācakapadagrahaṇena tallakṣaṇāni ca tatparīkṣāśvopalakṣayati /",
    "GSP29nystik_u:116": " tathā ca pañcādhyāyī śāstramityaṅktamityavirodhaḥ /",
    "GSP29nystik_u:117": " pañcādhyācītyanena vyūhaḥ samūhināmucitānupūrvī /",
    "GSP29nystik_u:118": " upalakṣakapadasvarūpamāha-- padaṃ punarita /",
    "GSP29nystik_u:119": " emasmṛtisamārūḍhā varṇā ekārthapratipādanāvacchinnāḥ samūhaḥ /",
    "GSP29nystik_u:120": " evaṃ svārthasmṛtyavāntaravyāpārāṇāṃ sūtrapadānāṃ nānāpadārthaviśiṣṭaikapadārtharūpavākyārthapratyāyanakāryāvacchinnānāṃ samūho veditavyaḥ /",
    "GSP29nystik_u:121": " evaṃ ca kvacit kenacidarthenaikena sūtravākyānāmekavākyatvaṃ samūhaḥ prakaraṇam /",
    "GSP29nystik_u:122": " prakaraṇānāmapi kayācit svārthasaṃgatyā samūha āhnikam /",
    "GSP29nystik_u:123": " evaṃ tatra tatra veditavyam /",
    "GSP29nystik_u:124": " etāśca prakaraṇāhnikādhyāyārthasaṃgatīstatra tatra leśato darśayiṣyāmaḥ //",
    "GSP29nystik_u:125": " tadevaṃ śāstrasvarūpaṃ darṃśayitvā nāntareṇa tadarthakathanaṃ puruṣaśreyo 'bhidhāyakatvamasrū sidhyitīti tadarthaṃ kathayati-- tatpadārthā iti",
    "GSP29nystik_u:126": " nanu pramāṇādīnāṃ pratinaramānantyena durjñānatvamiti tadavasthamevānarthakyaṃ śāstrasya prasaktamityata āha -- ṣoḍaśātmānaḥ /",
    "GSP29nystik_u:127": " ātmā svabhāvaḥ pramāṇādīnāṃ pramāṇatvādisāmānyaviśeṣa iti yāvat /",
    "GSP29nystik_u:128": " etaduktaṃ bhavati /",
    "GSP29nystik_u:129": " āntargaṇikabhedādānantye 'pi svasāmānyaviśeṣaiḥ saṃgṛhītā na durjñānā iti yato 'sya padārthāḥ pramāṇādayaḥ,",
    "GSP29nystik_u:130": " tat tasmāt śāstraṃ puruṣaśreyo 'bhidhatte //",
    "GSP29nystik_u:131": " syādetat /",
    "GSP29nystik_u:132": " pramāṇādayaḥ padārthāḥ prāmāṇikā aprāmāṇikā vā?",
    "GSP29nystik_u:133": " aprāmāṇikatve kalpanāmātranirmitāḥ kathaṃ niḥśreyasāya kalpante?",
    "GSP29nystik_u:134": " na ya ṣoḍaśātmānaḥ kalpanāḥ kośasyānantaprasaratvāt /",
    "GSP29nystik_u:135": " prāmāṇikatve vā pramāṇādeva tatsiddheḥ śāstrasya vaiyarthyamityata āha--pratyakṣeti /",
    "GSP29nystik_u:136": " pratyakṣānumānādhigatagrahaṇenāprāmāṇikatvaṃ niṣiddham /",
    "GSP29nystik_u:137": " ata eva vastutattvamiti /",
    "GSP29nystik_u:138": " pramāṇādayaḥ padārthā nopamānaviṣayā iti nopamānamupanyastam /",
    "GSP29nystik_u:139": " yadyapi prameyamātmādyapavargāntalakṣaṇamāgamikaṃ tathāpyāgamasyāptapraṇetṛkatayā tatrāpi mūlabhūtamanumānaṃ pratyakṣaṃ vāstīti pratyakṣānumāne eva darśite /",
    "GSP29nystik_u:140": " nanūktaṃ prāmāṇikatve śāstravaiyarthyamityata āha-- tasya viṣaya iti /",
    "GSP29nystik_u:141": " vyavaharamāṇā api pramāṇairlaukikā vainayikabuddhivirahiṇo naitān padārthān viviñcate /",
    "GSP29nystik_u:142": " aviviktāścete na niḥśreyasāya kalpanta iti anadhigatetyaṅktam /",
    "GSP29nystik_u:143": " ādhyātmikī śaktiḥ śuśrūṣādiḥ /",
    "GSP29nystik_u:144": " puruṣatyuktam /",
    "GSP29nystik_u:145": " tatra vivakṣitaṃ puruṣaviśeṣaṃ grahītuṃ saṃbhavinaḥ puruṣaprakārān darśayati--puruṣaḥ punariti /",
    "GSP29nystik_u:146": " heyaṃ darśayati--tatreti /",
    "GSP29nystik_u:147": " upādeyānāha-- itara iti /",
    "GSP29nystik_u:148": " apekṣā jijñāsā /",
    "GSP29nystik_u:149": " sā sandigdhasya tāvadasti viṣayasya /",
    "GSP29nystik_u:150": " vipratipannasya tu sākṣiṇāṃ purato jalpavitaṇḍābhyāṃ viṣyamāṇasya vigalite 'haṅkāre sandigdhasya sa/",
    "GSP29nystik_u:151": " jātajijñāsasya sāpekṣasya sataḥ /",
    "GSP29nystik_u:152": " apratipannasyāpi kenacit prakāreṇa sandehamāpādya sāpekṣīkṛtasya pratipādyatā /",
    "GSP29nystik_u:153": " tadidamuktak--itare sāpekṣāḥ santaḥ pratipādyā iti /",
    "GSP29nystik_u:154": " asandigdho 'pi tattvapratipādanāya kārūṇikena sandigadhaḥ kṛtvā pratipādyata iti /",
    "GSP29nystik_u:155": " tat kiṃ sāpekṣamādhikṛtya śāstraṃ pravṛttam?",
    "GSP29nystik_u:156": " tathā ca pramātaṇāṃ na pramāṇāntare pravṛttiḥ syādityata āha-- te yadeti /",
    "GSP29nystik_u:157": " kañcid viṣayaṃ jijñāsavo yedandriyādyapekṣante,",
    "GSP29nystik_u:158": " tadā pratyakṣeṇa pratipādyāḥ /",
    "GSP29nystik_u:159": " evamuttaramapi yojyam /",
    "GSP29nystik_u:160": " ayamabhisandhiḥ,",
    "GSP29nystik_u:161": " na dṛṣṭaprayojanopayogivastuvijñāsā ihāpekṣābhimatā,",
    "GSP29nystik_u:162": " kiṃ tu niḥśreyasopayogipadārthajijñāsā /",
    "GSP29nystik_u:163": " sā cāsminneva śāstre pravṛttihetuḥ nānyatra /",
    "GSP29nystik_u:164": " tadidamuktam-- yadā punariti /",
    "GSP29nystik_u:165": " paramapuruṣārthayasadhanaṃ tu jijñāsava iti śeṣaḥ /",
    "GSP29nystik_u:166": " ihābhimataṃ śreyo nirdhārayituṃ śreyomātrapramārān āha--śreyaḥ punaḥ sukhamahitanivṛttiśca /",
    "GSP29nystik_u:167": " tatrāpyavāntaraprakārānāha--tacchreyaḥ sukhanduḥkhanivṛttiśca bhidyamānaṃ dvidhā vyavatiṣṭhate /",
    "GSP29nystik_u:168": " tadāha-- dṛṣṭādṛṣṭabhedena /",
    "GSP29nystik_u:169": " na vyāsajya kiṃ tu pratyekamityāha-- dṛṣṭaṃ sukha strakcandanavanitādibhogajanma /",
    "GSP29nystik_u:170": " adṛṣṭaṃ sukhaṃ svargādi /",
    "GSP29nystik_u:171": " evaṃ ca duḥkhanivṛttirapi śreyo dṛṣṭāmadṛṣṭaṃ ceti yojanīyaṃ cakāralopāt /",
    "GSP29nystik_u:172": " ahitanivṛtteḥ śreyasa ātyantikānātyantikatvena dṛṣṭādṛṣṭasya bhedamāha--ahitanivṛttirapīti /",
    "GSP29nystik_u:173": " abhimataṃ śreyo nirdhārayati--ātyantikīti /",
    "GSP29nystik_u:174": " punariti nirdhāraṇamavadyotayati /",
    "GSP29nystik_u:175": " ātyantikatvaṃ nirvṛtternivṛttasya punaranutpādaḥ /",
    "GSP29nystik_u:176": " sa ca kāryakāraṇatadanuṣaṅginivṛttyā lakṣyate /",
    "GSP29nystik_u:177": " na hyakāraṇaṃ kāryaṃ jāyate /",
    "GSP29nystik_u:178": " tadidamuktam-- ekaviṃśatiprabhadabhinduḥkhahānyeti /",
    "GSP29nystik_u:179": " gauṇamukhyabhedena caikaviṃśateḥ śarīradīnāṃ duḥkhatvaprakārānāha--evaviṃśatīti /",
    "GSP29nystik_u:180": " ṣaṣṭhamindriyaṃ manaḥ /",
    "GSP29nystik_u:181": " tasya viṣaya icchādveṣaprayatnāḥ /",
    "GSP29nystik_u:182": " yadyapi viṣayaḥ śarīramapi tathāpyanyathāsya duḥkhahetubhāva ityāha śarīramiti śarīrāvacchinna ātmapradeśo duḥkhāyatanamiti śarīraṃ duḥkhāyatanamuktam",
    "GSP29nystik_u:183": " indriyaviṣayabuddhadīnāṃ duḥkhatvopacāre kāraṇamāha--indriyāṇīti /",
    "GSP29nystik_u:184": " tatrendriyāṇi tāvad gandhādiviṣayabodhanāt,",
    "GSP29nystik_u:185": " viṣayā bodhyatvāt /",
    "GSP29nystik_u:186": " buddhayastu sākṣād duḥkhasādhanānīti duḥkhatvenopacaryante /",
    "GSP29nystik_u:187": " saṃkhasya duḥkhatvopacārabījamāha--sukhamiti /",
    "GSP29nystik_u:188": " sādhanapāratantyaṃ kṣayitvaṃ kāma iti duḥkhahetavaḥ sakalasukhānasaṅginaḥ,",
    "GSP29nystik_u:189": " tasmāt sukhamapi duḥkhānuṣaṅgi /",
    "GSP29nystik_u:190": " uktaprakāraduḥkhahānasādhanamāha--tasya hāniriti /",
    "GSP29nystik_u:191": " saṃśayāditattvajñānapariśodhitaparamanyāyamārgaḥ khalu heyopādeyabhūtadvādaśavidhaprameyatattvaparibhāvanabhavā",
    "GSP29nystik_u:192": " prasaṃkhyānena nirmṛṣṭanikhilapravṛttihetudoṣānuṣaṅgo 'pravartamāno na śarīrendriyādihetumapūrvadharmādharmapracayamātanoti /",
    "GSP29nystik_u:193": " anādi bhavaparamparopattaṃ ca dharmādharmapracayamanantamapyaniyatavipākasamayamapi",
    "GSP29nystik_u:194": " prasaṃkhyānaparipākaprabhāvāt paritastattadupabhogabhāginaḥ kāyān nirmāya tatttphalopabhāgāt prakṣiṇoti /",
    "GSP29nystik_u:195": " acintyasāmarthyātiśayo hi samādhiḥ /",
    "GSP29nystik_u:196": " yathāhuratrabhavantaḥ,",
    "GSP29nystik_u:197": " ko hi yogaprabhāvādṛte agastya ica samudraṃ pibati,",
    "GSP29nystik_u:198": " sa iva ca daṇḍakāraṇyaṃ sṛjati?",
    "GSP29nystik_u:199": " yogabhāṣye 8.10",
    "GSP29nystik_u:200": " iti /",
    "GSP29nystik_u:201": " seyamātyantikī duḥkhanivṛttiḥ śreyaḥ /",
    "GSP29nystik_u:202": " tadidamuktam--śāstrasya puruṣaśreyo 'bhidhāyakatvāditi //",
    "GSP29nystik_u:203": " syādetat /",
    "GSP29nystik_u:204": " kevalasya duḥkhasyātyantikī nivṛttiḥ śreyaḥ puyaṣapravṛttyaṅgam /",
    "GSP29nystik_u:205": " iyaṃ tu duḥkhavat sukhasyāpyātyantikī nivṛttiriti kathaṃ śreyaḥ,",
    "GSP29nystik_u:206": " kathaṃ ca prekṣāvatpravṛttyaṅgamityata āha--puruṣā rāgādimanta iti /",
    "GSP29nystik_u:207": " yadyapi rāgādimatā puthagjanānāmetanna pravṛttyaṅgam,",
    "GSP29nystik_u:208": " te hi madhuviṣasaṃpṛktamapyannaṃ madhuratayā āpātaramaṇīyaṃ viṣaviṅgattu mārayatu mā va mīmaradupayu/",
    "GSP29nystik_u:209": " jmahe tāvadāpātasukham,",
    "GSP29nystik_u:210": " ko hi hastagataṃ pādagataṃ karotīti vicintyopabhu/jate /",
    "GSP29nystik_u:211": " vivekinastu āyatimālocayantaḥ svargamapi kupitaphaṇiphaṇāmaṇḍalacchāyapratima ityapajahati /",
    "GSP29nystik_u:212": " tena mā bhūdetad rāgādimatāṃ pravṛttyaṅgam,",
    "GSP29nystik_u:213": " vivekināṃ tu bhaviṣyati /",
    "GSP29nystik_u:214": " avivekināmapi cāpratipannavipratipannānāṃ vivekādhānopayaḥ pūrvamāveditaḥ /",
    "GSP29nystik_u:215": " śāstrapravṛttyaṅgamātrameva ceha viveko vairāgyamabhimatamiti /",
    "GSP29nystik_u:216": " pravṛtterdvaividhyam aikarūpyaṃ dvairūpyaṃ ca /",
    "GSP29nystik_u:217": " puruṣabhedo rāgavairāgyābhyām,",
    "GSP29nystik_u:218": " prāptavyasya sarvasya sukhasya duḥkhasaṃbhedenāniṣṭapakṣanikṣepādaniṣṭapratiṣedhārthaiva pravṛttirvivekināmekarūpaiva /",
    "GSP29nystik_u:219": " avivekināṃ tu pravṛttirdvirūpetyuktam //",
    "GSP29nystik_u:220": " tadanena prapañcena pramāṇato 'rthapratipattavityādivākyasya tātparyamabhidhāya tadavayavaṃ pravṛttisāmarthyāditi vivarītuṃ bhūmimāracayati--pravṛtterapīti",
    "GSP29nystik_u:221": " dṛṣṭaṃ pravṛttisāmarthyaṃ heturiti rāgādimatpravṛttisāmarthyamupanyastam,",
    "GSP29nystik_u:222": " na tu vītarāgānām/",
    "GSP29nystik_u:223": " na hi tatpravṛtterniḥ- śreyasādhgimalakṣaṇaphalasaṃbandho dṛṣṭo niḥśreyasasyālaukikatvāt /",
    "GSP29nystik_u:224": " pramāṇasyārthavadanarthakatvād ityayuktam,",
    "GSP29nystik_u:225": " pramāṇamanarthakamiti hi vipratiṣiddhamityata āha-- pramāṇaṃ tāvaditi /",
    "GSP29nystik_u:226": " na hyapramāṇamapramāṇamiti gṛhītaṃ pravṛttyai kalpate /",
    "GSP29nystik_u:227": " kiṃ tarhi? pramāṇamiti /",
    "GSP29nystik_u:228": " na cāpramāṇe pramāṇābhimāno vinā pramāṇādisādharmyāditi tatsādharmyaṃ pṛcchati--kiṃ punariti /",
    "GSP29nystik_u:229": " uttaram--sāmānyaparicchedakatvam /",
    "GSP29nystik_u:230": " tadvivṛṇeti--pramāṇenāpīti /",
    "GSP29nystik_u:231": " rajatavijñānamapi purovarti śuklabhāsvaraṃ saddravyaṃ paricchinatti,",
    "GSP29nystik_u:232": " śuktikājñānamapi /",
    "GSP29nystik_u:233": " kevalamekasminnava viṣaye rajatasamāropāpavādābhyāṃ buddhacorvādhakabhāva iti bhāvaḥ /",
    "GSP29nystik_u:234": " tadevamubhayataḥ pravṛttiḥ samarthāt pramāṇādeva,",
    "GSP29nystik_u:235": " nāpramāṇādarthavyabhicāriṇa ityāha--so 'yaṃ pramāteti /",
    "GSP29nystik_u:236": " tataśca siddhaḥ samarthāyāḥ pravṛtteranarthavadvacatireka ityabhisandhiḥ /",
    "GSP29nystik_u:237": " tathā ca samarthā pravṛttiranarthavadvacatirekasaṃpannapramāṇasyārthavattve heturityāha--tasyāḥ samarthāyāḥ pravṛtterhetoḥ punaḥ pramāṇasyārthavattvamarthāvyabhicāritvam",
    "GSP29nystik_u:238": " asamarthā tvanantarāpi na saṃbadhyate yogayatāvirahāt //",
    "GSP29nystik_u:239": " saṃpratyādivākyamākṣeptumanuvadati-- pramāṇata iti /",
    "GSP29nystik_u:240": " ākṣipati--paraspareti /",
    "GSP29nystik_u:241": " samādhatte--neti /",
    "GSP29nystik_u:242": " ākṣepavākyaṃ vibhajate--yadi pramāṇata iti /",
    "GSP29nystik_u:243": " na tāvadarthapratipattiḥ pravṛttiheturapi tu tadviniścayaḥ /",
    "GSP29nystik_u:244": " na ca tanmātram,",
    "GSP29nystik_u:245": " api tu tadarthajātīyasya śreyohetutāmasakṛdupalabhya saṃpratyupalabhyamānasyārthasya tajjātīyatayā śreyohetubhāvānumānasahito viniścayaḥ pravṛttihetuḥ",
    "GSP29nystik_u:246": " seyaṃ śreyaḥsādhanatānumānasahitā pramāṇato 'rthapratipattirviniścatiḥ samarthapravṛttinimittamuktā /",
    "GSP29nystik_u:247": " na cārthavinaścayaḥ prāmāṇyāvadhāraṇamantareṇa,",
    "GSP29nystik_u:248": " prāmāṇyāvadhāraṇaṃ ca śreyohetutānumānanimittavyāptigrahaṇaṃ ca na samarthāṃ pravṛttiṃ vinā,",
    "GSP29nystik_u:249": " na ca samarthā pravṛttistābhyāṃ vivaneti parasparāśrayatā /",
    "GSP29nystik_u:250": " tadidamuktam,",
    "GSP29nystik_u:251": " cadi pūrvaṃ pramāṇato 'rthapratipattiḥ rviniścitirapekṣitopayatānumānasahitā pravṛttisamārthyamantareṇa kimiti pratipadyate niścinoti apekṣitopāya eveti ca toyameveti ceti?",
    "GSP29nystik_u:252": " samādhānaṃ vibhajate--tacca naivamiti /",
    "GSP29nystik_u:253": " yat tāvaduktam,",
    "GSP29nystik_u:254": " pramāṇasya duravadhāraṇatvādarthaviniścayābhāvānna pravṛttisāmarthyamiti,",
    "GSP29nystik_u:255": " tatra brūmaḥ--satyam,",
    "GSP29nystik_u:256": " na svataḥ prāmāṇyaṃ śakyāvadhāraṇam /",
    "GSP29nystik_u:257": " paratastu dṛṣṭārtheṣvanabhyāsadaśāpanneṣu pravṛttisāmathyadiva tad gamyate /",
    "GSP29nystik_u:258": " arthapratītyadhīnā tu pravṛttirnārthāvadhāraṇādhīnā,",
    "GSP29nystik_u:259": " arthasandehādapi prekṣāvatāṃ pravṛtteḥ /",
    "GSP29nystik_u:260": " no khalūpāyatāvinaścayenāpi pravartamānā na anāgataphale sandihate /",
    "GSP29nystik_u:261": " tadamī saṃdihānā api pravartamānāḥ pravṛttisamārthyāt pramāṇasya tattvaṃ viniścatya",
    "GSP29nystik_u:262": " tajjātīyasyānyasyābhyāsadaśapannasya pravṛttisamārthyāt prāgeva tajjātīyatvena liṅgena",
    "GSP29nystik_u:263": " prāmājhayāvadhāraṇāt arthaviniścayena pravartante /",
    "GSP29nystik_u:264": " evaṃ ca dṛṣṭārthamantrāyurvedaprāmāṇyaṃ pravṛttisāmarthyenāvadhārya tajjātīyasyāptoktasyādṛṣṭārthasya",
    "GSP29nystik_u:265": " vedasya vināpi pravṛttisāmarthyaṃ prāmāṇyāvadhāraṇamāptoktatvena nivedayiṣyate /",
    "GSP29nystik_u:266": " na ca phalajñānaṃ parīkṣyate prekṣāvaddhiḥ,",
    "GSP29nystik_u:267": " tasya yādṛśatādṛśasyāpīṣṭatvādiṣṭalakṣaṇatvācca phalasya tatsādhanatvaṃ te parīkṣante /",
    "GSP29nystik_u:268": " tathā hi toyajñānam,",
    "GSP29nystik_u:269": " pipāsostatra pravṛttiḥ,",
    "GSP29nystik_u:270": " pravṛttasya tadāptiḥ,",
    "GSP29nystik_u:271": " āptasya pānam,",
    "GSP29nystik_u:272": " pānena codanyopaśāntirityetāvataiva pramātā kṛtī bhavati,",
    "GSP29nystik_u:273": " na punarudanyopaśamamapi parīkṣate,",
    "GSP29nystik_u:274": " tasya yādṛśatādṛśasyāpīṣṭatvāditi kecit /",
    "GSP29nystik_u:275": " vayaṃ tu brūmaḥ,",
    "GSP29nystik_u:276": " phalajñānamapyabhyāsadaśāpannatayā tajjātīyatvena liṅgenāvadhṛtāvyabhicārameva /",
    "GSP29nystik_u:277": " evaṃ tatpūrvaṃ tatpūrvataraṃ tatpūrvatamamiti /",
    "GSP29nystik_u:278": " na ca saṃpratitanasya phalajñānasya prāmāṇyāvadhāraṇāyedānīmeva pūrvasya phalajñānasya tajjātīyatvena pramāṇyāvadhāraṇe satyanavastheti /",
    "GSP29nystik_u:279": " vācyam /",
    "GSP29nystik_u:280": " pūrvatarasādharmyeṇa pūrvameva pūrvasyāvadhṛtaprāmāṇyatvāt /",
    "GSP29nystik_u:281": " evaṃ pūrvatamasādharmyeṇa pūrvatarasya /",
    "GSP29nystik_u:282": " evaṃ tatpūrvasādharmyeṇa pūrvatamasyetyanāditayaivātra parihāraḥ /",
    "GSP29nystik_u:283": " eteṣu ca madhye yatphalajñānaṃ svapnādyupabhogatulyatayā śaṅkitavyabhicāraṃ tadanabhyāsadaśāpannam /",
    "GSP29nystik_u:284": " ataḥ pravṛttisāmarthyaṃ tatra prāmāṇyāvadhāraṇāya vinivaśanīyamityarthapratipattipravṛttisāmarthyayoranāditvamuktam /",
    "GSP29nystik_u:285": " anumānasya tu pravṛttisāmarthyaliṅgajanmano 'nyasya vā nirastasamastavyabhicāraśaṅkasya svata eva prāmāṇyamanumeyāvyabhicāriliṅgasamutthatvāt",
    "GSP29nystik_u:286": " na hi liṅgākāra jñānaṃ liṅgaṃ vinā,",
    "GSP29nystik_u:287": " na ca liṅgaṃ liṅginaṃ vineti svata eva gṛhītāvyabhicāliṅgasamutthaṃ niṣkampamupapadyate jñānam /",
    "GSP29nystik_u:288": " pratyakṣajñānaṃ tvarthādutpadyamānamapi na gṛhītāvyabhicārāt,",
    "GSP29nystik_u:289": " api tu sattāmātreṇāvasthitāt /",
    "GSP29nystik_u:290": " na ca kāraṇāntarāṇyapīndriyādīni asyārthena gṛhītāvyabhicārāṇi na cārthenāvyabhicārāṇi /",
    "GSP29nystik_u:291": " śābdaṃ tu jñānu nārthādutpadyate,",
    "GSP29nystik_u:292": " tadabhāve 'pi sati śabde bhāvāt /",
    "GSP29nystik_u:293": " nāpi liṅgasyeva śabdasyārthāvyabhicāraḥ,",
    "GSP29nystik_u:294": " kiṃ tu saṅketagrahaṇamātrāt padārthapratyāyanena vākyārthamadhigamayati śabdaḥ /",
    "GSP29nystik_u:295": " tasmāt pratyakṣaśābdavijñānayorna svato 'vyabhicāragraha iti /",
    "GSP29nystik_u:296": " pravṛttisāmarthyaṃ tajjātīyatvaṃ vā liṅgamarthāvyabhicārāyānusaraṇīyam,",
    "GSP29nystik_u:297": " jñānagatatajjātīyatvaliṅgagrāhiṇaśca jñānasya mānasapratyakṣasya tādṛśasyādṛṣṭavyabhicāratayā parito nirastasamastavibhramāśaṅkasya svataḥ prāmāṇyamiti nānavasthā /",
    "GSP29nystik_u:298": " aitenopamānaṃ vyākhyātam /",
    "GSP29nystik_u:299": " saṃvedanasya cārthāvarubhicāritākathanena tatkāraṇānāmindriyādīnāmapi pramāṇatvamaktaṃ veditavyam /",
    "GSP29nystik_u:300": " na hyavyabhicārivijñānajanakatvādanyadeṣāṃ prāmāṇyam /",
    "GSP29nystik_u:301": " na cārthavyabhicāriṇāmindriyādīnāṃ kathamarthāvyabhicārivijñānajanakatvamiti sāṃpratam,",
    "GSP29nystik_u:302": " kāraṇasvabhāniyogaparyanuyogayoraśakyatvāt /",
    "GSP29nystik_u:303": " tasmādarthasandehādanabhyāsadaśāpannāt pramāṇatā 'rthapratipattau pravṛttisamārthyasaṃbhavāt",
    "GSP29nystik_u:304": " pravṛttisamārthyajñānasya cābhyāsadaśāpannasya tajjātīyatvena prāmāṇyānumānādanabhyāsadaśāpannasya",
    "GSP29nystik_u:305": " tu pravṛttisāmarthyāntarajñānena prāmāṇyānumānādanāditvānnārthapratipravṛttisāmarthyayoḥ",
    "GSP29nystik_u:306": " parasparāśrayatvamastīti /",
    "GSP29nystik_u:307": " arthasyāpekṣitopāyatānumānapravṛttisāmarthyayoḥ parasparāpekṣatvamavaśiṣyate /",
    "GSP29nystik_u:308": " tatrāpyanāditāparihāraḥ /",
    "GSP29nystik_u:309": " utpannamātrakasya hi bālakasya stanaṃ dṛṣṭvā prāgbhavīyastajjātīyāpekṣitānubhavajanitaḥ saṃskāra āvirasti /",
    "GSP29nystik_u:310": " tataśca smaraṇam /",
    "GSP29nystik_u:311": " tato 'pekṣitopāyatānumānam /",
    "GSP29nystik_u:312": " tataḥ pravṛttiḥ /",
    "GSP29nystik_u:313": " tatastasyāḥ sāmarthyam /",
    "GSP29nystik_u:314": " evaṃ pūrvasmin pūrvasmin janmanītyanāditayā na bījāṅkuravat parasparāpekṣiteti /",
    "GSP29nystik_u:315": " arthapratipattiriti /",
    "GSP29nystik_u:316": " arthapratipattiśvārthasyāpekṣitopāyatāpratipattiścetyarthaḥ /",
    "GSP29nystik_u:317": " tasmāt sarvamavadātam //",
    "GSP29nystik_u:318": " tadanenoktena krameṇa pramāṇato 'rthapratipatāvityasya śāstrānusandhānavākyatva tātparyaṃ ca samāhitam /",
    "GSP29nystik_u:319": " idānīmasyaiva tātparyāntaramāha--pramāṇapravṛtyorveti /",
    "GSP29nystik_u:320": " tatredamamāśāṅkyate munirhi pratyakṣasaṃśayādivyutpādanadvāreṇa sākṣāccānena śāstreṇānvīkṣikpā",
    "GSP29nystik_u:321": " heyopādeyabhāvāvasthitadvādaśavidhaprameyavyutpādakaṃ nyāyamanumānaparanāmānaṃ niḥśreyasasiddhaye",
    "GSP29nystik_u:322": " vyutpādayāṃbabhūva /",
    "GSP29nystik_u:323": " na ca nyāyataḥ pramāṇāt prameyatattvaniścayamātrānniḥśreyasādhigamaḥ /",
    "GSP29nystik_u:324": " api tvādyantavarjjaṃ daśānāṃ prameyāṇāṃ duḥkhasaṃjñābhāvanam,",
    "GSP29nystik_u:325": " ātmanaśca yāthātmyabhāvanamityādibhyaḥ pravṛttibhya ātmatattvasākṣātkāravairāgyaparipākakrameṇāpūrvayordharmādharmayoranutpādenotpannayośvopabhogāt",
    "GSP29nystik_u:326": " prakṣayeṇeti /",
    "GSP29nystik_u:327": " tathā ca niḥśreyasaṃ pratyantaraṅgatvāt pramāṇānnyāyāt pravṛttireva balīyasī, na nyāyaḥ /",
    "GSP29nystik_u:328": " tasmāt pravṛttireva vyutpādanīyā na pramāṇaṃ niḥśreyasaheturapi pravṛtterantaraṅgatvāt /",
    "GSP29nystik_u:329": " tatredabhupatiṣṭhate pramāṇato 'rthapratipattau satyā pravṛtteḥ samārthyaṃ phalenābhisaṃbandho,",
    "GSP29nystik_u:330": " na tu pramāṇato 'satyārthapratipattau /",
    "GSP29nystik_u:331": " tasmādarthavat prayojanavat pramāṇamapi pravṛttivadeva /",
    "GSP29nystik_u:332": " etaduktaṃ bhavati,",
    "GSP29nystik_u:333": " yathāntaraṅgatayā pravṛttirbalīyasī evaṃ mūlakāraṇatayā pramāṇamapi /",
    "GSP29nystik_u:334": " na hyapramāṇāt pravṛttiḥ phalenābhisaṃbadhyate /",
    "GSP29nystik_u:335": " tasmāt tulyamubhayamapi /",
    "GSP29nystik_u:336": " tathāpi pramāṇavyutpādanena pravṛttirapi vyutpāditā bhavatīti pramāṇasya vyutpādanamakāri śāstreṇa,",
    "GSP29nystik_u:337": " na tu pravṛtteḥ /",
    "GSP29nystik_u:338": " sāmānyābhidhānaṃ ca paramanyāyaparam,",
    "GSP29nystik_u:339": " tasyaiva prakṛtatvāditi /",
    "GSP29nystik_u:340": " prāmāṇyajñānopāyapratipādanaparatayānusandhānavakyatvamasya pūrvamuktam /",
    "GSP29nystik_u:341": " saṃprati paraparyanuyogamukhenāsyānusandhānavākyatvu pratipādayati-- lokavṛtteti /",
    "GSP29nystik_u:342": " yathā hi pramāṇapratipattyupāyaṃ pratyācakṣāṇaka evaṃ praṣṭāvyo jāyate,",
    "GSP29nystik_u:343": " kiṃ bhavān pramāṇena pramāṇajñānopāyaṃ pratyācaṣṭe,",
    "GSP29nystik_u:344": " apramāṇena veti?",
    "GSP29nystik_u:345": " yadi brūyāt pramāṇeneti,",
    "GSP29nystik_u:346": " sa prativaktavyaḥ,",
    "GSP29nystik_u:347": " pramāṇajñānopāyamavidvān kathaṃ bhavānevamāheti?",
    "GSP29nystik_u:348": " apramāṇeneti cedanujñayā vartitavyam /",
    "GSP29nystik_u:349": " atha pramāṇenāgṛhītaprāmāṇyeneti, vā/",
    "GSP29nystik_u:350": " manasayorvisaṃvādaḥ /",
    "GSP29nystik_u:351": " tasmādanicchatāpi tvayā lokavṛttamanusaraṇīyam /",
    "GSP29nystik_u:352": " anyathā nāsi laukiko na parīkṣaka ityunmattavadupekṣaṇīyaḥ syā iti /",
    "GSP29nystik_u:353": " tadidaṃ lokavṛttamākṣeptāraṃ bodhayitumanena bhāṣyeṇānūdyate pramāṇato 'rthapratipatau",
    "GSP29nystik_u:354": " pravṛttisāmarthyāvat pramāṇa yato 'taḥ sarvaḥ pramātā pramāṇenāvagatārthavattvenārthamavadhārya",
    "GSP29nystik_u:355": " pravartamānaḥ phalamupalabhata iti lokavṛttam /",
    "GSP29nystik_u:356": " tat pramāṇata ityādinā vākyena kāraṇapradarśanadvāreṇānūdyate //",
    "GSP29nystik_u:357": " asyaiva bhāṣyasya tātparyāntaraṃ vaktu bhūmimāracayati--heyahāneti /",
    "GSP29nystik_u:358": " artho 'rthaśabdaḥ pramāṇato 'rthapratipattāvityatra sthitaḥ padaṃ vāyakaṃ yeṣāṃ tāni tathā /",
    "GSP29nystik_u:359": " etadvāttikagranthasyaitādṛśaṃvyākhyānam,",
    "GSP29nystik_u:360": " bhāṣyagatasya tvanyathā bhaviṣyati /",
    "GSP29nystik_u:361": " upāyaḥ śāstramiti /",
    "GSP29nystik_u:362": " śāstraśabdastadarthaparaḥ,",
    "GSP29nystik_u:363": " arthasyāpi śabdavacchāstraśarīratvāt /",
    "GSP29nystik_u:364": " atra ca heyahānādhigantavyapadaiḥ pramāṇaprameyayorūpādānād gobalīvardanyāyena saṃśayādiṣu nigrahasthānānteṣu śāstrapadaṃ pravartate /",
    "GSP29nystik_u:365": " tenopāyapadena saṃśayādayo nigrahasthānānto evoktā iti /",
    "GSP29nystik_u:366": " grahaṇakavākyaṃ vivṛṇeti--heyamiti /",
    "GSP29nystik_u:367": " tātparyamāha--etasmiṃśceti /",
    "GSP29nystik_u:368": " cena pramāṇapramāpramātṛprameyarūpaṃ caturvargāntaramapi sūcayati /",
    "GSP29nystik_u:369": " tatra heyādicaturvarge cāryamāṇatayārthapadasūcite pramāṇādicaturvarge ca pramāṇasya prādhānyapradarśanārthamidaṃ bhāṣyam /",
    "GSP29nystik_u:370": " yadyapi caturvargadvayatattvāvagamo niḥśreyasādhigamahetuḥ,",
    "GSP29nystik_u:371": " tathāpi pramāṇameva pradhānam,",
    "GSP29nystik_u:372": " tanmūlatvāditarasiddheḥ /",
    "GSP29nystik_u:373": " tadidamuktam,",
    "GSP29nystik_u:374": " arthavaditi /",
    "GSP29nystik_u:375": " atiśāyane matup /",
    "GSP29nystik_u:376": " pramātrādyapekṣayā heyādyepakṣayā cātiśayena prayojanavat pramāṇam /",
    "GSP29nystik_u:377": " kasmāt? pramāṇato 'rthapratipattau satyāṃ pravṛttasya pramātustaditarapratilambhāt /",
    "GSP29nystik_u:378": " pramāyāśca tatkāryatvāt /",
    "GSP29nystik_u:379": " tadidamuktam--pravṛttisāmarthyāditi /",
    "GSP29nystik_u:380": " tadetasmāt prādhānyād vivakṣābhedena trivargadvayāt prāguddeśaḥ pramāṇasyeti /",
    "GSP29nystik_u:381": " etena yadāhureke yadi prādhānyāt prāthamyaṃ tat prameyasyaiva,",
    "GSP29nystik_u:382": " athoṣāyatvāt tat saṃśayādīnām,",
    "GSP29nystik_u:383": " teṣāṃ pramāṇopāyatvāt,",
    "GSP29nystik_u:384": " kasmācca pramātrādibhyaḥ prāthamyaṃ pramāṇasyeti?",
    "GSP29nystik_u:385": " tannirastaṃ bhavati,",
    "GSP29nystik_u:386": " pramāṇopāyānāmapi saṃśayādīnāṃ pramāṇādhīnatvāditi /",
    "GSP29nystik_u:387": " nanvavagatam,",
    "GSP29nystik_u:388": " arthapadatayā heyādicaturvargo darśita itiḥ,",
    "GSP29nystik_u:389": " pramāṇādicaturvargastu kathaṃ pradarśita iti pṛcchati--kathaṃ punariti /",
    "GSP29nystik_u:390": " uttaraṃ pramāṇagrameyādhigataya iti //",
    "GSP29nystik_u:391": " tadevaṃ tātparyaṃ vyākhyāyāvayavārthaṃ vyākhyātumupakramate--tadidaṃ vākyāmavayavaśa upanyasya varṇyate vyākhyāyate 'vayavaśa iti /",
    "GSP29nystik_u:392": " tatrāsyāvayaveṣu vyākhyātavyeṣu prāthamyāt pramāṇata iti vivṛṇoti--tatreti /",
    "GSP29nystik_u:393": " vibhajate-pramāṇata itīyaṃ nimittapañcamī /",
    "GSP29nystik_u:394": " nimittapañcamī cet kasmāt pramāṇāditi nābhihitamityata āha-- asyeti /",
    "GSP29nystik_u:395": " pramāṇata ityevaṃrūpasyābhidhānaṃ vacanavyāptyarthaṃ vibhaktivyāptyarthaṃ ceti /",
    "GSP29nystik_u:396": " vacanavyāptyarthamiti mṛśyāmahe,",
    "GSP29nystik_u:397": " na tu vibhaktivyāptyarthamiti,",
    "GSP29nystik_u:398": " pañcamīvyatirekeṇa taserabhāvādityāha----kathaṃ punariti?",
    "GSP29nystik_u:399": " pariharati--labhyata iti /",
    "GSP29nystik_u:400": " vyāpteḥ prayojanaṃ pṛcchati-kiṃ siddhaṃ bhavatīti /",
    "GSP29nystik_u:401": " uttaraṃ-vacanavyāptyā saṃplavo vyavasthā ca /",
    "GSP29nystik_u:402": " tadubhayaṃ vibhajate--pramāṇeneti /",
    "GSP29nystik_u:403": " yatra dvayorbahūnāṃ vā saṃpalvaḥ pramāṇānāṃ tatraikaikasyāpyasti pratipattisādhanatvaṃ pramāṇasyeti kathayituṃ saṃplavāvasare 'pi pramāṇenetyaṅktam",
    "GSP29nystik_u:404": " ata eva vyavasthāyāmevakāraḥ pramāṇenaiveti /",
    "GSP29nystik_u:405": " vibhaktivyāpteḥ prayojanamāhavibhaktivayāptyā hetatukaraṇabhāvaḥ /",
    "GSP29nystik_u:406": " gamyate ityanuṣajyate /",
    "GSP29nystik_u:407": " tadvibhajate-pramāṇādarthādhigatirbhavatīti hetutvaṃ gamyate /",
    "GSP29nystik_u:408": " pramāṇenārthādhigatirbhavatīti karaṇarūpo 'rtho gamyata iti saṃbandhaḥ /",
    "GSP29nystik_u:409": " kasmāt punaḥ karaṇārtho gamyata ityata āha--pramāṇeneti /",
    "GSP29nystik_u:410": " arthamarthādhigati sādhayatīti sādhakatamatvāt /",
    "GSP29nystik_u:411": " atra ca karaṇabhāvanāntarīyakasya hetubhāvasya pañcamya abhidhānaṃ pramāṇaphalayostādātmyapratiṣedhārtham,",
    "GSP29nystik_u:412": " bhedādhiṣṭhānatvāddhetuphalabhāvasya,",
    "GSP29nystik_u:413": " na khalu paraśureva cchideti /",
    "GSP29nystik_u:414": " pramāṇaprātipadikalabdhakaraṇatvānuvādaśca pramākārakāntarebhyo 'bhyarhitatvenāsya vyutpādyatvaṃ ca prāthamyaṃ ca yuktamiti darśayituṃ saṃplavamākṣipati--saṃplaveti",
    "GSP29nystik_u:415": " samādhatte--neti /",
    "GSP29nystik_u:416": " ākṣepu vibhajate--syānmatiriti /",
    "GSP29nystik_u:417": " viśiṣṭo bhinno viṣayo yeṣāṃ tāni tathā /",
    "GSP29nystik_u:418": " bahuvacanamāntargaṇikabhedābhiprāyam /",
    "GSP29nystik_u:419": " arthasāmarthyasamutthaṃ hi pratyakṣamarthagocaram /",
    "GSP29nystik_u:420": " sa evārthaḥ pratyakṣagocaro yo jñānapratibhāsamātmano 'nvayavyatirekāvanukārayati /",
    "GSP29nystik_u:421": " na ca sāmānyaṃ nirastasamastārthakriyāsāmarthyamevaṃ bhavitumarhati /",
    "GSP29nystik_u:422": " svalakṣaṇaṃ tu syāta /",
    "GSP29nystik_u:423": " tadeva hi paramārthasat,",
    "GSP29nystik_u:424": " arthakriyāsāmarthyalakṣaṇatvād vastunaḥ /",
    "GSP29nystik_u:425": " etadevāsya svamasādhāraṇaṃ lakṣaṇaṃ yaddeśato 'nanugamenādeśātmakasya paramāṇutvam,",
    "GSP29nystik_u:426": " kālato 'nanugamena ca kṣaṇikatvam /",
    "GSP29nystik_u:427": " tasmāt svalakṣaṇaviṣayaṃ pratyakṣam /",
    "GSP29nystik_u:428": " na ca svalakṣaṇamanumānasyāpi gocaraḥ /",
    "GSP29nystik_u:429": " taddhi gṛhītapratibandhaliṅgahetukam /",
    "GSP29nystik_u:430": " pratibanṇaśca tādātmyatadutpattilakṣaṇaḥ svalakṣaṇaviṣayo 'śakyagraha iti sāmānyadharmāvāśrayate /",
    "GSP29nystik_u:431": " na ca sāmānyamekamanekadeśakālāvasthāsaṃsargi bhavitumarhati /",
    "GSP29nystik_u:432": " tadidamanādivāsanodbhūtavikalpadhiṣṭhānaṃ vikalpākārasya vā alīkasya vā bāhyatvamanumānagācaro 'bhyupeyam /",
    "GSP29nystik_u:433": " tacca bhāvābhāvasādhāraṇyācca bāhyasādṛśyacca niyatapratibhāsatvāccānyavyāvṛttiniṣṭham /",
    "GSP29nystik_u:434": " yat khalu bhāvābhāvasādhāraṇam,",
    "GSP29nystik_u:435": " tadanyavyāvṛttiniṣṭhameva yathā amūrtatvam /",
    "GSP29nystik_u:436": " tad vijñānādau bhāve śaśaviṣāṇādau cābhāve sādhāraṇam /",
    "GSP29nystik_u:437": " bhāvābhāvasādhāraṇaśca vikalpagocaro 'sti ghaṭo nāsti ghaṭa iti /",
    "GSP29nystik_u:438": " yadi punarasādhāraṇo bhāvo bhaved astiśabdo na prayujyeta,",
    "GSP29nystik_u:439": " punaruktatvāt /",
    "GSP29nystik_u:440": " nāstīyapi na vaktavyaṃ virodhāt,",
    "GSP29nystik_u:441": " evamabhāvāsādhāraṇye 'pi vācyam /",
    "GSP29nystik_u:442": " na cālīkasya sarvasāmarthyavirahiṇaḥ paramārthasattā svalakṣaṇena sādṛśyaṃ manyate 'nyavyāvṛteḥ /",
    "GSP29nystik_u:443": " na ca gauriti niyatau buddhivyapadeśau vināścādivyāvṛttim /",
    "GSP29nystik_u:444": " tasmāt sāmānyamanyavyāvṛttirūpamabāhyaṃ bāhyabhedāgrahād bāhyatvenāvagāhyamānamanumānaṃ bāhyo pravartayati /",
    "GSP29nystik_u:445": " pāramparyeṇa ca bāhyapratibandhād bāhyaṃ prāpayat saṃvādakaṃ sad bhrāntamapi pramātrāśayavaśāt pramāṇam /",
    "GSP29nystik_u:446": " tadasya na svalakṣaṇaṃ gocaraḥ /",
    "GSP29nystik_u:447": " pratyakṣamapita na sāmānyagocaramityāveditam /",
    "GSP29nystik_u:448": " na cābhyāmanyat pramāṇamasti,",
    "GSP29nystik_u:449": " pramāṇasya sato 'traivāntarbhāvāt,",
    "GSP29nystik_u:450": " anantarbhāve vā pramāṇatvānupapattaḥ /",
    "GSP29nystik_u:451": " na ca sāmānyaviśeṣābhyāmanyadasti prameyāntaraṃ yatraite tat saṃploṣyete ityarthaḥ //",
    "GSP29nystik_u:452": " samādhānavākyaṃ vivṛṇoti--etacca neti /",
    "GSP29nystik_u:453": " yathā caitat tathā tatra tatra nivedayiṣyate /",
    "GSP29nystik_u:454": " viśeṣo vyavacchedakaḥ /",
    "GSP29nystik_u:455": " sa ca vakrakoṭarādirantyaśca /",
    "GSP29nystik_u:456": " vyavasthāsaṅkarodāharaṇānyāha--indriyavaditi /",
    "GSP29nystik_u:457": " saṃplavamamṛṣyamāṇa āha--adhigatatvāditi /",
    "GSP29nystik_u:458": " samādhattenānyatheti /",
    "GSP29nystik_u:459": " ākṣepaṃ vivṛṇoti--yadīti //",
    "GSP29nystik_u:460": " syādetat /",
    "GSP29nystik_u:461": " nāsti vaiyarthyamadhigatīnāmāśutaravināśitayā tadgocarādhigatyantarotpādaṃ prati pramāṇāntarasyārthavattvādityata āha--adhigataṃ cārthamadhigamayatā pramāṇeneti /",
    "GSP29nystik_u:462": " yadyapyadhigataya āśutaravināśinyaḥ,",
    "GSP29nystik_u:463": " tathāpyekatarapramāṇajanitārthādhigalibdhajanmanaḥ saṃskārādeva sthāyinastadarthasmṛtisantatisaṃbhāvād adhigamarthamadhigamayatā pramāṇena piṣṭaṃ piṣṭaṃ syāditi /",
    "GSP29nystik_u:464": " samādhivākyaṃ vivarītumanuvadati--nānyatheti /",
    "GSP29nystik_u:465": " vivṛṇoti--na brūma iti /",
    "GSP29nystik_u:466": " ayamabhisandhi,",
    "GSP29nystik_u:467": " na hi pramāṇakāraṇāni prekṣāvantiḥ,",
    "GSP29nystik_u:468": " yenaivamālocayeyuḥ--janitameva pramāṇamanyamenāsmāsu,",
    "GSP29nystik_u:469": " vayamihodāsmaha iti /",
    "GSP29nystik_u:470": " nāpi svakāraṇabalalabdhajanmāni pramāṇāni dirśito 'yamartho 'nyatamena cāsmāsu pramāṇena,",
    "GSP29nystik_u:471": " kṛtamasmābhiriti virantumarhanti /",
    "GSP29nystik_u:472": " pramātuścetanatvādayamanayoga iti cet--na,",
    "GSP29nystik_u:473": " priyatamasya vastuno 'nena bhūyo bhūyaḥ pramitsitatvāt /",
    "GSP29nystik_u:474": " apramitsitasyāpi ca durjanavacanādeḥ prameyasyānena pramīyamāṇatvāt /",
    "GSP29nystik_u:475": " tasmānna pramātrabhisandhānāt pramāṇasya pravṛttirapravṛttirvārthe,",
    "GSP29nystik_u:476": " kiṃ tu samārthyot /",
    "GSP29nystik_u:477": " anyathāgnidāhādiduḥkhasyāpratyakṣatvaprasaṅgaḥ //",
    "GSP29nystik_u:478": " cattu pramāṇaṃ pramitsādhīnapravṛtti tadyadi pramātā na vyāpārayet kimāyātaṃ pramāṇasya?",
    "GSP29nystik_u:479": " na hi toyamapi pipāsunā na pīyata iti tasya pipāsopaśamanaśaktirapīti /",
    "GSP29nystik_u:480": " tasmāt pratyutpannakāraṇasāmagrījanitā buddhiḥ pramā /",
    "GSP29nystik_u:481": " tajjanakāni ca pramāṇāni samānaviṣayāṇyapi /",
    "GSP29nystik_u:482": " sa eva cānena sāmagrībhedaḥ pradarśitaḥ anyathā pratyakṣeṇetyādinā /",
    "GSP29nystik_u:483": " yadyapi sākṣātkārāsākṣātkārādirapi prakārabhedo 'sti,",
    "GSP29nystik_u:484": " tathāpyasau prakṛtānupayogānnoktaḥ /",
    "GSP29nystik_u:485": " yadi ca dravyaṃ tvacā gṛhītamiti kṛtaṃ cakṣuṣā,",
    "GSP29nystik_u:486": " cakṣuṣā vā gṛhītamiti kṛtaṃ tvacetyucyeta,",
    "GSP29nystik_u:487": " na rūpavijñānaṃ vā sparśavijñānaṃ vopajāyeta /",
    "GSP29nystik_u:488": " tadarthaṃ cakṣurvā tvagvāmyupetavyam /",
    "GSP29nystik_u:489": " tathā ca saṃplavavaiyarthye 'pi vyavasthāyāṃ na vaiyarthyamityāha--viṣayāntara iti /",
    "GSP29nystik_u:490": " prakṛtamupasaṃharatitasmāditi //",
    "GSP29nystik_u:491": " vibhaktyarthaṃ nirūpya prātipadikārthanirūpaṇamavatārayati--pramāṇeti /",
    "GSP29nystik_u:492": " atra cāvadhāryate 'nenetyavadhāraṇaṃ vicāra iti /",
    "GSP29nystik_u:493": " vicāraṇāya bhāvabhavitārau pṛcchati-- kiṃ punariti /",
    "GSP29nystik_u:494": " kecidāhuḥ, anadhigatārthagantṛ pramāṇamiti /",
    "GSP29nystik_u:495": " viṣayasārūpyaṃ sākārasya vijñānasyetyante /",
    "GSP29nystik_u:496": " vijñānasyaivānākārasyātmānāmaprakāśanasāmarthyamityapare /",
    "GSP29nystik_u:497": " upalabdhisādhanamiti vṛddhāḥ /",
    "GSP29nystik_u:498": " tasmād viprapitteḥ saṃśayāt praśrnaḥ /",
    "GSP29nystik_u:499": " bhāvapraśrnavyākhyānena bhavitṛśno vayākhyātaḥ /",
    "GSP29nystik_u:500": " uttaram--upalabdhihetuḥ pramāṇam /",
    "GSP29nystik_u:501": " na ca saṃśayaviparyāsarūpopalabdhikāraṇayoḥ prasagḍaḥ,",
    "GSP29nystik_u:502": " arthavadityadhikārat,",
    "GSP29nystik_u:503": " tayośvepadarśitārthavyabhicāreṇānarthavattvāt /",
    "GSP29nystik_u:504": " no khalu vikalpayamānaṃ vastvasti,",
    "GSP29nystik_u:505": " arthakriyāsu vopayujyate //",
    "GSP29nystik_u:506": " syādetat /",
    "GSP29nystik_u:507": " smṛtihetorapi prāmāṇyaprasaṅgaḥ /",
    "GSP29nystik_u:508": " na hyasau nopalabdhihetuḥ /",
    "GSP29nystik_u:509": " na cārthasahakāri pramāṇamiti saṃskārasyārthasahakāritāvirahādaprāmāṇyamiti sāṃpratam,",
    "GSP29nystik_u:510": " nadīpūrasya pipīlikāṇḍasaṃcaraṇasya cātītānāgatavarṣaliṅgasya,",
    "GSP29nystik_u:511": " śabdasyātītānāgatagocarasyārthasahakāritāvirahiṇaścapramāṇatvaprasaṅgāt /",
    "GSP29nystik_u:512": " jñāpakatvena kāryatvena vā kathañcidarthasaṃbandhe saṃskārasyāpi tat samānamiti tasyāpi smṛtirūpopalabdhihetoḥ prāmāṇyaṃ prasaktam /",
    "GSP29nystik_u:513": " maivam, pramāṇaśabdena tasyāpāstatvāt /",
    "GSP29nystik_u:514": " pramāsādhanaṃ hi pramāṇam na ca smṛtiḥ pramā /",
    "GSP29nystik_u:515": " lokādhīnāvadhāraṇo hi śabdārthasabandhaḥ /",
    "GSP29nystik_u:516": " lokaśca saṃskāramātrajanmanaḥ smṛteranyāmupalabdhim arthāvyabhicāriṇīṃ pramāmācaṣṭe /",
    "GSP29nystik_u:517": " tasmāt taddhetuḥ pramāṇamiti na smṛtihetau prasaṅgaḥ /",
    "GSP29nystik_u:518": " anadhigatārthagantṛtvaṃ ca dhārāvāhikavijñānānāmadhigatārthagocarāṇāṃ lokaprasiddhapramāṇabhāvānāṃ pramāṇyaṃ vihantīti nādriyamahe /",
    "GSP29nystik_u:519": " na ca kālabhedenānadhigagocaratvaṃ dhārāvāhikānāmiti yuktam,",
    "GSP29nystik_u:520": " paramasūkṣmāṇāṃ kālakalābhedānāṃ piśitalocanairasmādṛśairanākalanāt /",
    "GSP29nystik_u:521": " na cādyenaiva vijñānenopadarśitatvādarthasya pravartitatvāt puruṣasya prāptitvāccottateṣām,",
    "GSP29nystik_u:522": " aprāmāṇyamameva vijñānānāmiti vācayam /",
    "GSP29nystik_u:523": " na hi vijñānasyārthaprāpaṇaṃ pravartanādanyat,",
    "GSP29nystik_u:524": " na ca pravartanamapyarthapradarśanādanyat /",
    "GSP29nystik_u:525": " tasmādarthapradarśanamātravyāpārameva jñānaṃ pravartakaṃ prāpakaṃ ca /",
    "GSP29nystik_u:526": " pradarśana ca pūrvavaduttareṣāṃ vijñānāmabhinnamiti kathaṃ pūrvameva vijñānaṃ pramāṇa nottarāṇyapi?",
    "GSP29nystik_u:527": " puruṣāpekṣayā tu prāmāṇye candratārakādivijñānasya puruṣānapekṣitasyāprāmāṇyaprasaṅgaḥ /",
    "GSP29nystik_u:528": " na cātidavīstayā tadarthasya heyatayā tadapi puruṣasyāpekṣitam,",
    "GSP29nystik_u:529": " tasyopekṣaṇīyārthaviṣayatvāt /",
    "GSP29nystik_u:530": " na copekṣaṇīyam apyanupādeyatvāddheyamiti nivedayiṣyate /",
    "GSP29nystik_u:531": " upalabdhihetuṃ ca pramāṇaṃ vadatā anadhigatārthagantṛtvaṃ cārthasārūpyaṃ cātmānātmaprakāśanaśaktiśca pramāṇamiti nirastāni bhavanti /",
    "GSP29nystik_u:532": " upalabdhimātrasyatvāddheyamiti nivedayiṣyate /",
    "GSP29nystik_u:533": " upalabdhihetuṃ ca pramāṇaṃ vadatā anadhigatārthagantṛtvaṃ cārthasārūpyaṃ cātmānātmaprakāśanaśaktiśca pramāṇamiti nirastāni bhavanti /",
    "GSP29nystik_u:534": " upalabdhimātrasyārthāvyabhicāriṇa smṛteranyasya pramāśabdenābhidhānāt /",
    "GSP29nystik_u:535": " hetugrahaṇena sārūpyaśaktyoḥ phalādabhinnayorapākaraṇāt hetuhetumadbhāvasya tādātmaye 'nupapatteriti /",
    "GSP29nystik_u:536": " upalabdhihetutve ca pramāṇatvam /",
    "GSP29nystik_u:537": " bhavitṛvyākhyānena bhāvo vyākhyātaḥ /",
    "GSP29nystik_u:538": " tadevaṃ jñānamajñānaṃ vā upalabdhihetuḥ pramāṇam /",
    "GSP29nystik_u:539": " tasya bhāvastattvamiti sthitam //",
    "GSP29nystik_u:540": " tadetadativyāpakatvenākṣipati--samānatvāditi /",
    "GSP29nystik_u:541": " samādhatte ayaṃ viśeṣa iti /",
    "GSP29nystik_u:542": " ayamarthaḥ,",
    "GSP29nystik_u:543": " sarvaḥ karttā karaṇagocaravyāpāro na tu sākṣāt phale vyāpriyate /",
    "GSP29nystik_u:544": " karaṇaṃ ca dvidhā siddhamāsiddhaṃ ca /",
    "GSP29nystik_u:545": " tatra siddhaṃ paraśvādi dārūdvaidhībhāvāyodyamyodyamya dārūṇi nipātayan dārū cchinattītyucyate /",
    "GSP29nystik_u:546": " na tu sākṣāt kartṛvyāpāragocaro dārūdvaidhībhāvaḥ,",
    "GSP29nystik_u:547": " kiṃ tu sparśavadvegavataḥ karaṇībhūtasya paraśoḥ saṃyogasyodyamananipātanalakṣaṇastu kartṛvyāpāraḥ paraśugocara eva /",
    "GSP29nystik_u:548": " evaṃ svargakāmo 'pi kartā na sākṣāt svarge vyāpriyate,",
    "GSP29nystik_u:549": " kiṃ tu tatkaraṇaṃ yāgamasiddhaṃ sādhayati /",
    "GSP29nystik_u:550": " svargastu yāgavyāpārādevāpūrvābhidhānāt cetanāśrayād deśakālāvasthābhedāsāditapariṇativiśeṣāt sākṣādutpadyate /",
    "GSP29nystik_u:551": " tadvadihāpi pramātā siddhamindriyādi,",
    "GSP29nystik_u:552": " asiddhaṃ ca tatsannikarṣādi vyāpārayannutpādayan vā karaṇa eva caritārthaḥ /",
    "GSP29nystik_u:553": " karaṇaṃ tvindriyādi tatsannikarṣādi vā nānyatra cāritārthamiti sākṣādupalabdhāveva phale vyāpriyate /",
    "GSP29nystik_u:554": " prameyasya tu pratyakṣādanyatropalabdhihetubhāva eva tāvannāsti,",
    "GSP29nystik_u:555": " tatrāpīndriyasaṃbandhamātre upayujyate prameyam /",
    "GSP29nystik_u:556": " indriyameva tu tattatsannikarṣādi vā sākṣāt pramāhetuḥ /",
    "GSP29nystik_u:557": " tataḥ siddhametat na pramātā sākṣāt pramāhetuḥ kartṛtvāt /",
    "GSP29nystik_u:558": " yo yaḥ kartā sa sarvo na sākṣāt phalahetuḥ,",
    "GSP29nystik_u:559": " yathā vraścanayajamānādiḥ /",
    "GSP29nystik_u:560": " tathā cāyam /",
    "GSP29nystik_u:561": " tasmāt tathā /",
    "GSP29nystik_u:562": " tathā pratyakṣaṃ prameyaṃ na sākṣāt pramāhetuḥ,",
    "GSP29nystik_u:563": " prameyatvāt /",
    "GSP29nystik_u:564": " yad yat prameyaṃ vattat sarvaṃ na pramāheturanumeyādivat /",
    "GSP29nystik_u:565": " tathā caitat /",
    "GSP29nystik_u:566": " tasmāt tatheti /",
    "GSP29nystik_u:567": " tadidaṃ pramātṛprameyayoḥ pramāṇe caritārthatvamacaritārthatvaṃ ca pramāṇasya,",
    "GSP29nystik_u:568": " tasmāt tadeva phalahetuḥ /",
    "GSP29nystik_u:569": " pramātṛprameye tu phaloddeśena pravṛtte iti taddhetū kathañciditi /",
    "GSP29nystik_u:570": " codayati akaraṇeti /",
    "GSP29nystik_u:571": " nākaraṇaḥ kartā pramāṇamapi vyāptumarhatītyarthaḥ /",
    "GSP29nystik_u:572": " pariharati--na,",
    "GSP29nystik_u:573": " indriyārtheti /",
    "GSP29nystik_u:574": " yadā jñānaṃ pramāṇa tadā jñānasya pramāṇasyotvattāvityarthaḥ /",
    "GSP29nystik_u:575": " punaścodayati--yadi tarhāti /",
    "GSP29nystik_u:576": " pariharati--tasminnapīti /",
    "GSP29nystik_u:577": " codayati--yadi pramātṛprameyābhyāṃ sadbhyāṃ pramāṇamiti /",
    "GSP29nystik_u:578": " pramāṇamantareṇa pramāyā abhāvāt pramātṛprameyayoḥ asiddhirityarthaḥ /",
    "GSP29nystik_u:579": " pṛcchati--kathamiti /",
    "GSP29nystik_u:580": " uttaram--pramāṇamitīti /",
    "GSP29nystik_u:581": " artha svarūpamātrameva kārakaṃ kasmānna bhavati,",
    "GSP29nystik_u:582": " tacca kriyāsaṃbaddhasya purastādapyastītyata",
    "GSP29nystik_u:583": " āha-na ca dravyamātramiti /",
    "GSP29nystik_u:584": " astu tarhi tadīyo 'vāntaravyāpāraḥ pradhānakriyāyāṃ sādhyāyāṃ kārakam,",
    "GSP29nystik_u:585": " tasyāpi pradhānakriyāyāṃ nimittatvādityata āha--na ca kriyāmātramiti /",
    "GSP29nystik_u:586": " na hi svarūpeṇa devadatto vraścanaḥ,",
    "GSP29nystik_u:587": " nāpi tadīyo vyāpāra udyamananipātanādirloṣṭhādyāśrarūḥ /",
    "GSP29nystik_u:588": " kva tarhi kārakaśabdaḥ pravartata ityata āha--kārakaśabdo hīti /",
    "GSP29nystik_u:589": " pradhānakriyāsādhane hetau avāntarakriyāviśeṣayukte kārakaśabdaḥ pravartate /",
    "GSP29nystik_u:590": " dvaidhībhāve hi phale pradhānavyāpāre kartuḥ karaṇagocara udyamananipātanādiḥ avāntaravyāpāraḥ /",
    "GSP29nystik_u:591": " karmaṇaśca dārūṇaḥ sparśavadvegavattīkṣṇatarakuṭhārasayoga evāvāntaravyāpātaḥ /",
    "GSP29nystik_u:592": " tena hi dārū svāvayavaparispandalabdhajanmano 'vayavavibhāgād dvaidhībhāvamanubhavati /",
    "GSP29nystik_u:593": " tasmādavāntarapradhānavyāpārasaṃpannaṃ kārakamiti sāmānyataḥ prasādhya prakṛte yojayati--pramātṛprameyaśabdau ceti /",
    "GSP29nystik_u:594": " tāvanreṇa kriyāṃ pradhānakriyāmityarthaḥ /",
    "GSP29nystik_u:595": " pariharati--na,",
    "GSP29nystik_u:596": " pācakādiśabdavaditi /",
    "GSP29nystik_u:597": " lokādhīnāvadhāraṇaḥ khalvayaṃ śabdārthasaṃbandhaḥ /",
    "GSP29nystik_u:598": " lokaścātītānāgatavartamānakriyāsaṃbandhamātravivakṣayā kārakaśabdān prayuṅkte,",
    "GSP29nystik_u:599": " pācakamānaya pakṣyatīti ca,",
    "GSP29nystik_u:600": " pācako 'yamapākṣīditi ca,",
    "GSP29nystik_u:601": " pācako 'yaṃ pacatīti ca tulyavat traikālyaviṣayaprayogadarśanam /",
    "GSP29nystik_u:602": " tat kasya hetorapacatyapi pākasaṃbandhaṃ pratyasti svarūpśaktirdevadattādāviti?",
    "GSP29nystik_u:603": " dvayī hi śaktiḥ kārakāṇāṃ kāryopajananaṃ prati svarūpaṃ ca sahakārigrāmasamavadhānaṃ ca /",
    "GSP29nystik_u:604": " tatrāsatyapi sahakārigrāmasamavadhāne kārakaśabdānāṃ pravṛtteḥ,",
    "GSP29nystik_u:605": " satyapi ca svarūpe trekālyavyāpini trekālyayogikāryāsaṃbhave 'pravṛtteḥ traikālyayogikāryopahitamaryādameva svarūpaṃ kārakaśabdānāṃ pravṛtau nimittamiti /",
    "GSP29nystik_u:606": " asatyapi pratyutpannapramāhetupramāṇasaṃbandhe pramātṛprameyaśabdayoḥ pravṛttiriti upapannaṃ pramātṛprameyābhyāṃ pramāṇa janyata iti /",
    "GSP29nystik_u:607": " tat pramāṇamupalabdhisādhanaṃ sākṣāt,",
    "GSP29nystik_u:608": " na pramātṛprameye iti siddham //",
    "GSP29nystik_u:609": " satyapi copalabdhisādhanatve pramātṛprameyayorūpabdhiheturityatrāprasaṅga,",
    "GSP29nystik_u:610": " sādhākatamāsādhakatamayoḥ sādhakatame kāryasaṃpratyayāt sātiśayatvenodbhūtattvāt tasyetyāha--sādhakatamatvād veti /",
    "GSP29nystik_u:611": " sādhakatamārthaṃ pṛcchati--kaḥ punariti /",
    "GSP29nystik_u:612": " uttaram--pramāṇasya bhāvābhāvayoḥ pramāyāḥ kāryasya tadvattā bhāvābhāvavattā sādhakatamārthaḥ /",
    "GSP29nystik_u:613": " lakṣyalakṣaṇayorabhedavivakṣayā sāmānadhikaraṇyam,",
    "GSP29nystik_u:614": " na tu pramātṛprameyānvayavyatirekānuvidhānamapyasti pramāyā anvayavyatirekayorityata āha--na pramātarīti /",
    "GSP29nystik_u:615": " pramātṛprameyābhyāṃ saha pramotpādasyānyayogavyavacchedena saṃbandhaḥ /",
    "GSP29nystik_u:616": " pramāṇena tu saṃbandhaḥ pramotpādasyāyogānyayogavyavacchedābhyāmityatiśayaḥ pramāṇasya /",
    "GSP29nystik_u:617": " pramātṛprameye hi pramāṇopakṣīṇavṛttinī na pramāyāṃ vyāpriyete /",
    "GSP29nystik_u:618": " tenāntarāyasaṃbhavannāvaśyaṃ pramātṛprameyavyāpāre sati pramā bhavati /",
    "GSP29nystik_u:619": " pramāṇasya vyāpāre tu pramā bhavatyeveti kalpāntaramāha- yadvān vā pramimīte so 'tiśayaḥ /",
    "GSP29nystik_u:620": " pramimīta iti svatantraṃ kartāraṃ daśayati pratipādyāt karaṇād vyavacchettum /",
    "GSP29nystik_u:621": " yadvāneveti ca sāvadhāraṇām /",
    "GSP29nystik_u:622": " tatra yadvāniti kartrantaraṃ vyavacchinatti /",
    "GSP29nystik_u:623": " na hi kartā kartṛmān,",
    "GSP29nystik_u:624": " kiṃ tu pramāṇavān /",
    "GSP29nystik_u:625": " svatantro hyāśrayaḥ paratantreṇāśrīyate /",
    "GSP29nystik_u:626": " kartradhīnaṃ hi karaṇamityāveditam /",
    "GSP29nystik_u:627": " pramātā prameyavānapi kvacid bhavet tattantratvāt prameyasya /",
    "GSP29nystik_u:628": " na tu prameyavāneva,",
    "GSP29nystik_u:629": " anumānādiṣu prameyasyātītatvādinā tadvattāvihāt /",
    "GSP29nystik_u:630": " na tu liṅgadijñānavān na kadācidityavadhāraṇaphalam /",
    "GSP29nystik_u:631": " so 'yaṃ viśeṣaḥ pramātṛprameyābhyāṃ pramāṇasya /",
    "GSP29nystik_u:632": " asyaiva ca viśeṣasyātiśayatvamanvayavyatirekābhyāmādarśayati-- pramāṇe satīti /",
    "GSP29nystik_u:633": " kalpāntarakāha-- satārveti /",
    "GSP29nystik_u:634": " pūrveṇa bhāvapradhāno 'tiśayo yādṛśasya darśitaḥ,",
    "GSP29nystik_u:635": " tādṛśasyaiveha vyatirekapradhāno 'tiśaya iti viśeṣaḥ /",
    "GSP29nystik_u:636": " akartṛtvamahetutvamityarthaḥ /",
    "GSP29nystik_u:637": " kalpāntaramāha--saṃyogavaccaramabhāvitā vā /",
    "GSP29nystik_u:638": " setikartavyatākaṃ hi vyāpriyamāṇaṃ karaṇam,",
    "GSP29nystik_u:639": " na tu cakṣurādisvarūpam /",
    "GSP29nystik_u:640": " karaṇādiśabdapravṛttinimittamātraṃ tu svarūpaṃ syāditi pūrvamāveditam /",
    "GSP29nystik_u:641": " tacca siddhamasiddha vā pramātṛprameyavyāpārasya paścādeva tathātvena saṃpadyata iti caramabhāvītyucyate /",
    "GSP29nystik_u:642": " so 'yamasya caramabhāvitātiśayaḥ,",
    "GSP29nystik_u:643": " tathā tantūnāṃ paṭe janayitavye 'ntyāḥ saṃyogabhedā yadanantaraṃ paṭa utpadyata eveti /",
    "GSP29nystik_u:644": " kalpāntaramāha-- prapipatterānantarya vā /",
    "GSP29nystik_u:645": " yata eva pramāṇaṃ caramabhāvi,",
    "GSP29nystik_u:646": " ata eva tadanantaraṃ pratipatteḥ pramāyā bhāvāt /",
    "GSP29nystik_u:647": " pratipatterānarnyameva pramāṇasyātiśayaḥ /",
    "GSP29nystik_u:648": " sa ceti /",
    "GSP29nystik_u:649": " co 'vadhāraṇe /",
    "GSP29nystik_u:650": " idamapi lakṣyalakṣaṇayorabhedavivakṣayoktam /",
    "GSP29nystik_u:651": " kalpāntaramāha--asādhāraṇakāraṇatā vā /",
    "GSP29nystik_u:652": " catastraḥ khalvimāḥ pratyakṣādipramiyo bhinnabuddhivyapadeśabhājo 'nubhūyante /",
    "GSP29nystik_u:653": " na ca pramātā tadbhedahetuḥ,",
    "GSP29nystik_u:654": " sya sādhāraṇyāt /",
    "GSP29nystik_u:655": " na ca prameyamekasyāpi prameyasya saṃplave sarvapratipattisādhāraṇyāt /",
    "GSP29nystik_u:656": " pramāṇāni tu yathāyathaṃ catasṛṣvapi pramitiṣvasādhāraṇānīti bhinnabuddhivyapadeśanibandhanāni /",
    "GSP29nystik_u:657": " tadidamasādhāraṇyamatiśayaḥ /",
    "GSP29nystik_u:658": " aśeṣaḥ puruṣaḥ pramātātra vivakṣitaḥ /",
    "GSP29nystik_u:659": " kalpāntaramāha-- pramākāraṇeti /",
    "GSP29nystik_u:660": " pramāyā asamavāyikāraṇa khalvātmamanaḥsaṃyogaḥ /",
    "GSP29nystik_u:661": " sa ca sarvapramāsodhāraṇaḥ /",
    "GSP29nystik_u:662": " nāsau pramātrā prameyeṇa vā śakyo viśeṣṭum,",
    "GSP29nystik_u:663": " tayorapi tadvadeva sādhāraṇyāt /",
    "GSP29nystik_u:664": " asādhāraṇaṃ tu pramāṇaṃ yathāyathamātmamanaḥsaṃyogamavacchinatti /",
    "GSP29nystik_u:665": " eve sukhādiprameyāṇāmapi mana evāsādhāraṇaṃ vyavacchedaṅka draṣṭavyam /",
    "GSP29nystik_u:666": " so 'yamasyātiśayaḥ /",
    "GSP29nystik_u:667": " atiśayātiśayinorabhedavivakṣayā atiśayaśabdavācyam ityuktam //",
    "GSP29nystik_u:668": " kramaprāptamarthagrahaṇaṃ tātparyato vyācaṣṭe-- arthagrahaṇamiti /",
    "GSP29nystik_u:669": " kasmāt punarniṣidhyate pramāṇaviṣayā pratipattirityata āha--yato na pramāṇaviṣayeti /",
    "GSP29nystik_u:670": " itikartavyatā anuṣṭhānam, tasmin /",
    "GSP29nystik_u:671": " arthyata ityarthaḥ,",
    "GSP29nystik_u:672": " toyakaṇṭakādiḥ /",
    "GSP29nystik_u:673": " tasya tathāmāvo 'rthanīyatvam /",
    "GSP29nystik_u:674": " tacca sukhaduḥkhasādhanatvam /",
    "GSP29nystik_u:675": " sukhasādhanaṃ khalūpādeyatvena duḥkhasādhanaṃ ca heyatvenārthye /",
    "GSP29nystik_u:676": " tātparyāntaramāha--upekṣaṇīyeti /",
    "GSP29nystik_u:677": " upekṣaṇīyaviṣaye pramāṇe pravṛttisāmarthyaṃ nāstīti tatpratiṣadhyate /",
    "GSP29nystik_u:678": " na ca tadapramāṇamiti /",
    "GSP29nystik_u:679": " tasyāpi dṛṣṭapramāṇasādharmyeṇa liṅgena prāmāṇyānumānāditi /",
    "GSP29nystik_u:680": " codayati--pramāṇāgahaṇamiti /",
    "GSP29nystik_u:681": " samarthapravṛttijanikā hi pratipattirnāpramāṇādbhāvatītyarthādeva pramāṇāditi gamyata ityarthaḥ /",
    "GSP29nystik_u:682": " pariharati--na pramāṇaviśeṣajñāpanārthatvāt /",
    "GSP29nystik_u:683": " ayamabhisandhiḥ,",
    "GSP29nystik_u:684": " pravṛttisāmarthyena hi kāryeṇa pramāṇasyārthavattvamanumātavyam /",
    "GSP29nystik_u:685": " na caitat sākṣāt pramāṇasya kāryam,",
    "GSP29nystik_u:686": " kiṃ tvarthapratipatteḥ /",
    "GSP29nystik_u:687": " tadanantaraṃ hi samarthā pratipattirūpajāyate /",
    "GSP29nystik_u:688": " arthapratipattistu pramāṇakāryeti samarthā pravṛttiḥ pramāṇakāryā satī pramāṇasyārthavattvamanumāpayati /",
    "GSP29nystik_u:689": " tasmādarthagamyamapi pramāṇamarthapratipattikaraṇatvena dyotanīyam /",
    "GSP29nystik_u:690": " anyathā pramāṇamarthavadarthapratipatteḥ masarthapravṛttijanakatvāditi kiṃ kena saṃgatam?",
    "GSP29nystik_u:691": " pramāṇasya viśeṣaḥ pramāṇabhāsād vyāvṛttiḥ,",
    "GSP29nystik_u:692": " tasya jñāpanam /",
    "GSP29nystik_u:693": " sa evārtho yasya pramāṇagrahaṇasya tat tathoktam /",
    "GSP29nystik_u:694": " tasya bhāvastattvam /",
    "GSP29nystik_u:695": " tasmādetaduktaṃ bhavati--pramāṇakāryāyā arthaprapitteḥ pravṛttisāmarthyaṃ na tadābhāsakāryāyāḥ /",
    "GSP29nystik_u:696": " tasmāt pramāṇasyārthavattvaṃ gamyata iti /",
    "GSP29nystik_u:697": " tadidamuktam--tad yeha pramāṇena pratipattiḥ sā pravṛttisāmarthyaṃ pratipādayati pramāṇam /",
    "GSP29nystik_u:698": " ayamarthaḥ /",
    "GSP29nystik_u:699": " pramāṇa kartṛ,",
    "GSP29nystik_u:700": " pravṛttisamārthyaṃ pratipadyamānaṃ prāpnuvattat pratipādayati prāpayati pramāṇakāryārthapratipattiriti /",
    "GSP29nystik_u:701": " idamapi pramāṇagrahaṇasya prayojanamityāha-- na ca pramāṇagrahaṇamiti /",
    "GSP29nystik_u:702": " ekadeśivyākhyānamupanyasyati--sukheti /",
    "GSP29nystik_u:703": " na kevalaṃ sukhaduḥkhahetutvādarthyamānatvāt jñāyamānatvācca /",
    "GSP29nystik_u:704": " dūṣayati--neti /",
    "GSP29nystik_u:705": " sarvasya sukhaduḥkhataddhetutvena heyapakṣanikṣepāt upādeyānāṃ pramāṇaśāstrāpavargāṇānāmabhāvaprasaṅgād vyāghātaḥ /",
    "GSP29nystik_u:706": " avivakṣitatvācceti /",
    "GSP29nystik_u:707": " caśabdasamuccitamaśakyahānatvaṃ hetvantaramādarśayati-- na ca pramāṇādihānamiti /",
    "GSP29nystik_u:708": " sukhadaḥkhataddhetavo hi heyāḥ sane hānopāyamapekṣante /",
    "GSP29nystik_u:709": " na ca pramāṇāderanyaḥ tadupāyaḥ saṃbhavati /",
    "GSP29nystik_u:710": " na ca pramāṇādiḥ svocchedāya paryāptaḥ /",
    "GSP29nystik_u:711": " na cāsmādapavargo nādhigamyate /",
    "GSP29nystik_u:712": " tasmānna śakyaṃ pramāṇādinā pramāṇadihānamiti /",
    "GSP29nystik_u:713": " na caitanniḥśreyasahetuṃ śāstraṃ praṇayataḥ sūtrakārasya tadanuvartino vā bhāṣyakārasya vivikṣitamityāha--na ca pramāṇādihānaṃ vivakṣitam /",
    "GSP29nystik_u:714": " tasmādasmadvacākhyānameva śobhanamityāha--kiṃ tviti /",
    "GSP29nystik_u:715": " pravṛttisāmarthyādhānayogyavamamadhikāraḥ /",
    "GSP29nystik_u:716": " tasmāt sukhaduḥkhataddheturūpārthapratipattireva hi samarthāṃ pravṛttimādhatte,",
    "GSP29nystik_u:717": " na tvarthamātrāpratipattirityarthaḥ /",
    "GSP29nystik_u:718": " na kevalaṃ vyāghātāśakyahānāvivakṣitatvairarthapadena na sarvasaṃgraho 'śakyatvādapi na sarvasaṃgraha ityāha--na saṃvida iti /",
    "GSP29nystik_u:719": " sukhaduḥkhataddhetutayā na saṃvido grahaṇaṃ saṃgrahaḥ sarvamadhyapatitāyā api /",
    "GSP29nystik_u:720": " kutaḥ? anadhikārāt,",
    "GSP29nystik_u:721": " sukhaduḥkhataddhetuyogyatāvirahāt /",
    "GSP29nystik_u:722": " nāpyarthyamānatvena saṃgraha ityāha--akarmatvācca /",
    "GSP29nystik_u:723": " na tāvat sarvā eva saṃvidaḥ saṃvidgocarā manoyonayaḥ,",
    "GSP29nystik_u:724": " saṃvedyā bhavitumarhanti /",
    "GSP29nystik_u:725": " ekanīlaviṣayasaṃvitparamparāmātra eva puruṣāyuṣasahasraparyavasānāt,",
    "GSP29nystik_u:726": " viṣayāntarasaṃcārābhāvaprasaṅgācca /",
    "GSP29nystik_u:727": " tasmādanavasthābhayādante kasyāścit saṃvido 'saṃvedyatayā phalamātratvamabhyupeyam /",
    "GSP29nystik_u:728": " tathā ca sā nārthyate /",
    "GSP29nystik_u:729": " na ca sukhaduḥkhe tatreturiti na sarvasaṃgrahaḥ saṃvido 'saṃgrahādityarthaḥ /",
    "GSP29nystik_u:730": " tadevamādivākya vyākhyāya bhāṣyavākyāntaramavatārya tatraikaderśivyākhyānaṃ dūṣayitumupanyasyati--so 'yaṃ pramāṇārtha iti /",
    "GSP29nystik_u:731": " dūṣayati--nobhayasyāpi parisaṃkhyātatvāt,",
    "GSP29nystik_u:732": " arthastu sukhamityādinā bhāṣyagranthena /",
    "GSP29nystik_u:733": " kāryakāraṇābhyāmubhayatvam /",
    "GSP29nystik_u:734": " prāṇabhṛdbhedasyāparisaṃkhyeyatvāditi ca hetuḥ śvetaḥ prāsādaḥ kākasya kārṣṇyāditivanna pratijñārthena saṅgacchate ityāha--prāṇabhṛdbhedasya ceti /",
    "GSP29nystik_u:735": " tadetadekadeśimatadūṣaṇamasmin vyākhyāne nāstītyāha--nārthaśabdasyeti /",
    "GSP29nystik_u:736": " candranādiviṣayaṃ pramāṇaṃ sukhaprayojanameva,",
    "GSP29nystik_u:737": " kaṇṭakādiviṣayaṃ ca pramāṇaṃ duḥkhotpādaprayojanamevetyetadubhayaṃ parisaṃkhyātuṃ niyantumaśakyamityarthaḥ //",
    "GSP29nystik_u:738": " evaṃ kilātra śaṅkyate,",
    "GSP29nystik_u:739": " sukhaduḥkhahetubhāvo vastūnāṃ svābhāviko bhavenna vā?",
    "GSP29nystik_u:740": " svābhāvikatve nīla iva sarvān pratyarthaḥ sukha iti karabhavanmanuṣyāṇāmapi kaṇṭakaḥ sukhaḥ syāt /",
    "GSP29nystik_u:741": " evaṃ nidādhe 'pi kuṅkumaṃ sukhaṃ syāt /",
    "GSP29nystik_u:742": " candanaṃ ca hemantate 'pi sukhaṃ bhavet /",
    "GSP29nystik_u:743": " evaṃ tṛṣṇaja ivāpāṃ suhitasyāpaḥ sukhāḥ prasajyeran /",
    "GSP29nystik_u:744": " asvābhāvikatve tvanādivāsanāvaicitryalabdhajanmapuruṣadharmakalpanānupātinaḥ sukhaduḥkhādayo na pramāṇaprayojanaṃ bhavitumarhantīti /",
    "GSP29nystik_u:745": " tatredamupatiṣṭhate--so 'yaṃpramāṇārtha iti /",
    "GSP29nystik_u:746": " nivedayiṣye hi kṣaṇabhaṅgādhikāre tathā sthemabhājāmapi vastunāmakramāṇāmapi kramavatsahakārikāraṇasamavadhānavaśādupajanāpāyadharmāṇaḥ kramavanto dharmā bhavantīti, tadihāpi /",
    "GSP29nystik_u:747": " yadyapi na jātyā sukhaduḥkhahetubhāvo bhāvanāṃ bhavati,",
    "GSP29nystik_u:748": " tathāpi jātideśakālāvasthāpuruṣabhedasahakārisamavadhānādupapatsyatesukhaduḥkhahetubhāvo 'vyavasthayeti bhāvaḥ //",
    "GSP29nystik_u:749": " tat siddhametat,",
    "GSP29nystik_u:750": " pramāṇārtho 'niyataḥ,",
    "GSP29nystik_u:751": " aniyataprāṇabhṛdbhedahetukatvāt /",
    "GSP29nystik_u:752": " yadyadaniyatakāraṇakaṃ kāryaṃ tatvasarvamaniyatameva,",
    "GSP29nystik_u:753": " yathā aniyatakālameghodayanibandhanaṃ varṣam /",
    "GSP29nystik_u:754": " tathā cāyam /",
    "GSP29nystik_u:755": " tasmādaniyata iti /",
    "GSP29nystik_u:756": " kasmāt punaḥ pramātrādicaturvarge pramāṇasyaivārthavattvamucceta na pramātrādīnāmapītyāśaṅkānirākaraṇārthaṃ",
    "GSP29nystik_u:757": " bhāṣyamanuvadanneva vyācaṣṭe-- arthavati ca samarthe samyagarthe 'rthāvyabhicāriṇīti yāvat /",
    "GSP29nystik_u:758": " pramāṇe 'rthavanti bhavan simarthāni samyagarthāni pramātrādīni /",
    "GSP29nystik_u:759": " arthasya tu samyaktvamidameva yad yādṛśaḥ pramāṇenopadarśistasya tathātvaṃ na punaranyathābhāva iti /",
    "GSP29nystik_u:760": " yadā tvādibhāṣyavākye 'rthaśabdaḥ prayojanavacanaḥ,",
    "GSP29nystik_u:761": " tadaivaṃ vyākhyānam-- arthavati ca prayojanavati ca yataḥ samarthaṃ śaktaṃ pramāṇa pratipattyādikrameṇa pūrvoktena prayojanaṃ prati,",
    "GSP29nystik_u:762": " ataḥ samarthe pramāṇe pramātrādīnyarthavanti prayojanavanti bhavanti,",
    "GSP29nystik_u:763": " yatastānyapi pramāṇavadeva samarthāni śaktāni prayojanaṃ pratīti,",
    "GSP29nystik_u:764": " atra hetaḥ anyatamāpāya iti /",
    "GSP29nystik_u:765": " tasyārthaṃ vyācaṣṭe--anyatamatvārtha iti /",
    "GSP29nystik_u:766": " nanvanyatamaśabdo bahuṣvanirdhānitaviśeṣamekamāha,",
    "GSP29nystik_u:767": " na tu sādhakatamamityata āha--pramāraṇāditi /",
    "GSP29nystik_u:768": " sādhāraṇaśabdo hi pramaraṇād viśeṣe vartate /",
    "GSP29nystik_u:769": " tad yathā śivikāvahanapakrame puruṣamānayeti puruṣaśabdo viṣṭau /",
    "GSP29nystik_u:770": " tadvadihāpi pramātrādiparihāṇyā pramāṇasyārthavattvābhidhānaniyamaprakrama iti pramātrādibhyaḥ pramāṇasya viśeṣo vācya iti tatraivānyatamaśabdo vartate /",
    "GSP29nystik_u:771": " yadyapyarthapratipattyarthāvyabhicāradvāreṇa pramāṇasyāvyabhicāro gamyate dṛṣṭe viṣaye,",
    "GSP29nystik_u:772": " tathāpyadṛṣṭe viṣaye na tajjanitaprapittayavyabhicāreṇāvyabhicāraḥ śabdasya pramāṇasya śakyo vijñātum,",
    "GSP29nystik_u:773": " pratīyavyabhicārasya pramāṇāvyabhicāragrahaṇamanreṇāśakyajñānavat /",
    "GSP29nystik_u:774": " tasmād dṛṣṭārthasya mantrāyurvedasya pravṛttisāmarthyāvadhṛtārthāvyabhicārasya sādharmyādāptapraṇītvādagnihotrādivākyānāṃ",
    "GSP29nystik_u:775": " pramāṇānāmavyabhicāragrahaṇapuraḥsarameva trivargasyāvyabhicāragrahaṇam /",
    "GSP29nystik_u:776": " na punaratra trivargasyāvyabhicāraḥ śakyo 'nyataḥ paricchettum /",
    "GSP29nystik_u:777": " adṛṣṭārthaviṣayasya ca caturvargasyehārthavattvena prayojanaṃ dṛṣṭārthe sandehādapi vyavahāra siddheḥ /",
    "GSP29nystik_u:778": " tadidaṃ caturvarge pramāṇasya prādhānyamiti //",
    "GSP29nystik_u:779": " caturvargavibhāgapare bhāṣye pramātā prathamaṃ darśitaḥ /",
    "GSP29nystik_u:780": " tatastasya lakṣaṇamāha--pramātā svatantra iti /",
    "GSP29nystik_u:781": " svātantryaṃ pṛcchati--kiṃ punaḥ svātantryam,",
    "GSP29nystik_u:782": " yasyābhisaṃbandhāt svantra iti?",
    "GSP29nystik_u:783": " bhāṣyakṛtā pramātopalakṣito na lakṣitaḥ /",
    "GSP29nystik_u:784": " na khalvīpsājihāsayorvā pravṛttau vā svāntryaṃ pramātṛtvam,",
    "GSP29nystik_u:785": " api tu pramāyārm /",
    "GSP29nystik_u:786": " ipsādisvātantryeṇa tu taduttarakālabhāvinā pramāyāṃ svātantryaṃ parvakālābhāvyupalakṣim /",
    "GSP29nystik_u:787": " tena taccarimanuvartamāno vārtikakṛt upalakṣaṇāntaraṃ kartṛtvottarakālabhāvyāha--kārakaphalopabhoktṛtvam /",
    "GSP29nystik_u:788": " na hi sarvaḥ kartā samastakārakajanyaṃ svargādi vaudanādi vā bhuṅkte ṛtvikpācakādiṣu ca vyabhicāradarśanāt /",
    "GSP29nystik_u:789": " kārakasya tu sataḥ kartṛtvottarakālabhāvinī phalopabhoktṛtā kartṛvanāntarīyakatayā dupalakṣayati,",
    "GSP29nystik_u:790": " yajamānasya rājñaśca praiṣādinā tattadvayāpāre kartṛtvāt /",
    "GSP29nystik_u:791": " yathāhuratrabhavantaḥ,",
    "GSP29nystik_u:792": " tadabhisandhipūrvakaṃ preṣaṇamadhyeṣaṇaṃ va yuktaṃ tasarvaṃ pacyarthaḥ /",
    "GSP29nystik_u:793": " iti /",
    "GSP29nystik_u:794": " svātantryalakṣaṇamāha--tatsamavāyo vā /",
    "GSP29nystik_u:795": " kārakābhidhānena sannidhāpitāṃ kriyaṃ taditi sarvānāmnā parāmṛśati /",
    "GSP29nystik_u:796": " yasya hi vyāpāraṃ prādhānyena dhāturākhyātapratyayo vābhidhatte sa svatantraḥ kartā /",
    "GSP29nystik_u:797": " tathā hi viklidyantīyatra taṇḍulādayaḥ kartāraḥ,",
    "GSP29nystik_u:798": " pacantītyatra devadattādayaḥ /",
    "GSP29nystik_u:799": " tat kasya hetoḥ?",
    "GSP29nystik_u:800": " ekatra taṇḍulādervyāpāra upātto 'paratra devadattāderiti /",
    "GSP29nystik_u:801": " prādhānyena cāśeṣakārakanivarttyatvaṃ pradhānakriyāyāḥ,",
    "GSP29nystik_u:802": " avāntaravyāpārabhede 'pi pradhānakriyoddeśena samastakārakapravṛtteriti /",
    "GSP29nystik_u:803": " puruṣa iti prakṛtakriyāpekṣam,",
    "GSP29nystik_u:804": " pramāyāḥ puruṣāśrayatvāditi /",
    "GSP29nystik_u:805": " lakṣaṇāntaramāha--tatprayoktṛtvamitarāprayojyatā vā /",
    "GSP29nystik_u:806": " tasya cetanasya sarvakārakāṇi prati prayoktṛtvam,",
    "GSP29nystik_u:807": " taiśca kārakairaprayojyatā vā /",
    "GSP29nystik_u:808": " acetanasya tu bhāktava kartṛtvaṃ na svābhāvikamiti bhāvaḥ parisamāptipadārthaṃ vyācaṣṭe--tattvaparisamāptiriti /",
    "GSP29nystik_u:809": " tattvaṃ hi pramāṇavyāpyatvaṃ pramāṇavyāpāraviṣayatvam /",
    "GSP29nystik_u:810": " tacca hānopādānopekṣābhiḥ paryavasyati /",
    "GSP29nystik_u:811": " paryavasānaṃ parisamāptiḥ viniyojyeti vaktavye yogyatāgrahaṇamīpsite 'pi dṛṣṭe vastuni kutaścit pratibandhāt puruṣeṇānupātte mā bhūt tattvāparisamāptiriti",
    "GSP29nystik_u:812": " yadyapi hi tat puruṣeṇānupāttaṃ tathāpyupādānayogyatāpradarśanādasti tattvaparisamāptiriti /",
    "GSP29nystik_u:813": " tatpratiṣedhaśca ityatra tacchabdena hānopādānalakṣaṇaṃ viniyogaṃ parāmṛśati //",
    "GSP29nystik_u:814": " kiṃ punastattvamityādi bhāṣyaṃ vyācikhyāsustattvpratyayaprakṛtestado 'rthaṃ pṛcchati--kiṃpunariti /",
    "GSP29nystik_u:815": " uttaram--sadasatī tat /",
    "GSP29nystik_u:816": " praśnaṃ vibhajate--tasya bhāvastattvamityatreti /",
    "GSP29nystik_u:817": " uttaraṃ vibhajate--sadasatītat /",
    "GSP29nystik_u:818": " atha kasmāt prakṛtipuruṣau vā,",
    "GSP29nystik_u:819": " pañcaskandhā vā,",
    "GSP29nystik_u:820": " paraṃ brahmādvaitaṃ vā,",
    "GSP29nystik_u:821": " jīvajīvastravādayo vā sapta,",
    "GSP29nystik_u:822": " pṛthivyāpastejovayuriti vā catvāri bhūtānītyādīti na tado vācyāni bhavantītyata āha-- pramāṇaviṣayatvenādhikārāt /",
    "GSP29nystik_u:823": " sūtrabhāṣyavākyatadvivaraṇeṣu pramāṇa pramāṇaviṣayaścādhikṛtaḥ na ca saṃkhyādisiddhāntabhedānupātino 'rthāḥ pramāṇaviṣayāḥ /",
    "GSP29nystik_u:824": " yathā caitat tathātreva nivedayiṣyate /",
    "GSP29nystik_u:825": " upasaṃharati--tasmāditi //",
    "GSP29nystik_u:826": " prakṛtyarthaṃ vyākhyāya pratyārthaṃ vyācaṣṭe-tadbhāva iti,",
    "GSP29nystik_u:827": " sadasatoryathāsaṃkhyaṃ vidhāyakaprakāṇaviṣayatā sato bhāvaḥ,",
    "GSP29nystik_u:828": " tatpratiṣedhaścāsato bhāvaḥ /",
    "GSP29nystik_u:829": " taditi vidhāyakapramāṇaviṣayatāṃ parāmṛśati /",
    "GSP29nystik_u:830": " tatpratiṣadhena ca pratiṣadhakaṃ pramāṇamupasthāpitam /",
    "GSP29nystik_u:831": " tena pratiṣedhakapramāṇaviṣayatvameva tatpratiṣedha ityanenoktaṃ bhavati /",
    "GSP29nystik_u:832": " etad vibhajate-tayoḥ khalviti /",
    "GSP29nystik_u:833": " śaṅkate-pramāṇaviṣayatvāditi /",
    "GSP29nystik_u:834": " sarvasāmarthyaviraheṇa tvasat sato vyāvartate /",
    "GSP29nystik_u:835": " yadi cāsadapi pramāṇaviṣayaḥ,",
    "GSP29nystik_u:836": " tarhi nāsamartham /",
    "GSP29nystik_u:837": " tathā ca sadasatorabheda ityarthaḥ /",
    "GSP29nystik_u:838": " nirākarotina,",
    "GSP29nystik_u:839": " anaikāntāt /",
    "GSP29nystik_u:840": " na vayamasāmarthyenāsato bhedamācakṣmahe yenaivamupālabhyemahīti bhāvaḥ /",
    "GSP29nystik_u:841": " śaṅkā vibhajate--tatra bhavediti /",
    "GSP29nystik_u:842": " nirākaraṇaṃ vibhajate--tacca neti /",
    "GSP29nystik_u:843": " gavādi cetanam,",
    "GSP29nystik_u:844": " acetanaṃ ghaṭādīti /",
    "GSP29nystik_u:845": " yadi sadasatī samarthe kutastarhi tayormeda ityata āha--svatantreti /",
    "GSP29nystik_u:846": " asadupalabdhireva sadupalabdheranyānupalabdhiḥ /",
    "GSP29nystik_u:847": " nanu saṃyogavibhāgādiṣu satsvapi taratantropalabdhikaraṇatvamatista,",
    "GSP29nystik_u:848": " teṣāṃ saṃyujyamānavibhajyamānādyadhīnanirūpaṇatvāditya āha--pratiṣedhamukhena pratipadyate pratīyate /",
    "GSP29nystik_u:849": " satāṃ keṣāñcit pāratantrye 'pi na niṣedhyaniṣedhādhikāraṇapāratantryamityarthaḥ /",
    "GSP29nystik_u:850": " saṃprati sadupalambhakasya pramāṇasyāsadūpalambhakatvaṃ pratipipādayiṣatā bhāṣyakāreṇa pradīpo dṛṣṭānta upanyastaḥ /",
    "GSP29nystik_u:851": " satu sādhyasamaḥ,",
    "GSP29nystik_u:852": " tasyāpi pramāṇasāmagrīniveśaditi śaṅkyamāno 'tyantalokaprasiddhatayāsya dṛṣṭāntatvaṃ samarthayate--pradīpavaditi /",
    "GSP29nystik_u:853": " gopālāṅganā api hi kimatrāsti steno 'smaddhanaṃ vā apavarake na veti sandihānā pradīpamupādāya samantādavalokyāpavarakamastīhāsmaddhanaṃ nāsti stena iti samameva niścinvanti,",
    "GSP29nystik_u:854": " na tu stenābhāvaniścayāyopāyantaramupādadate /",
    "GSP29nystik_u:855": " tenāgāpālāḍnamā ca paṇḍitarūpebhyaḥ siddhaḥ pradīpo dṛṣṭāntaḥ /",
    "GSP29nystik_u:856": " tadidamuktam-na hyasatpratipattāvupāyāntaramāsthīyate lokena /",
    "GSP29nystik_u:857": " anāśrayaṇe hetumāha pradīpena dṛśyamāne hi ghaṭādike 'rthe svatantre nānena samānajātīyaṃ tulyopalambhayogyataṃ dṛśyāntaramasti /",
    "GSP29nystik_u:858": " nīlapītau hi parasparābhāvavantau,",
    "GSP29nystik_u:859": " tena nalīniṣedhe nāvaśyaṃ pītavidhiḥ /",
    "GSP29nystik_u:860": " bhāvābhāvau tu parasparābhāvātmānau,",
    "GSP29nystik_u:861": " no khalvabhāvābhāvo nāma kaścidanyo bhāvarūpāt /",
    "GSP29nystik_u:862": " nāpi bhāvābhāvo 'nyo 'bhāvāt /",
    "GSP29nystik_u:863": " tadevaṃ pradīpopāyasya pratipattuḥ pratītikramamuktvā parīkṣakāṇāmupapattikramamāha--yadyabhaviṣyaditi /",
    "GSP29nystik_u:864": " yadi kaścidāśaṅketa dṛśyatāmabhāvaḥ /",
    "GSP29nystik_u:865": " pradīpena bhāvo 'pi bhaviṣyatīti,",
    "GSP29nystik_u:866": " tatraiṣa parīkṣakāṇāṃ tarka upatiṣṭhate--yadyabhaviṣayaditi /",
    "GSP29nystik_u:867": " tadevaṃ laukikaparīkṣakasaṃmataṃ dṛṣṭāntamupapādya dārṣṭāntike yojayati--eve pramāṇenāpi indriyādinā sati pramīyamāṇe iti /",
    "GSP29nystik_u:868": " pūrvavad vyākhyeyam /",
    "GSP29nystik_u:869": " upasaṃharati--tadevamiti /",
    "GSP29nystik_u:870": " sarvaṃ caitadupariṣṭādupapādayiṣyate /",
    "GSP29nystik_u:871": " nanu yadi sadasatī pramāṇaviṣayau,",
    "GSP29nystik_u:872": " kasmāt sadbhedā ivāsadbhedā api sūtrakṛtā nocyanta ityata āha--tatra teṣu sadasadbhedeṣu madhye svātantryeṇāsadbhedā na prakāśanta iti nocyante",
    "GSP29nystik_u:873": " niṣedhyaniṣedhādhikāraṇādhīnanirūpaṇatvādasadbhedānāṃ bhāvabhedatantraṃ pramāśanamiti bhāvabhedakathanenaivābhāvabhedā api gamyanta iti noktā ityarthaḥ /",
    "GSP29nystik_u:874": " atha vā kathitā eva yeṣāṃ tattvajñānaṃ niḥśreyasopayogi,",
    "GSP29nystik_u:875": " yaṃ tu na tathā na teṣāṃ prapañcaḥ anupayuktabhāvaprapañca iva vaktavya ityāha--caturvargānantarbhāvād vā bhāvaprapañcavad abhāvaprapañca iti",
    "GSP29nystik_u:876": " niḥśreyasānupayogini bhāvaprapañce yathā caturvargānantarbhāvaḥ,",
    "GSP29nystik_u:877": " evamabhāvaprapañce 'pīti /",
    "GSP29nystik_u:878": " atha niḥśreyasopayogābhāvaḥ kuto 'vagantavya ityata āha--bhāvopadeśādevābhāva upadiṣṭo bhavatīti /",
    "GSP29nystik_u:879": " dvividhaṃ pramāṇaṃ bhāvo 'bhāvaśca,",
    "GSP29nystik_u:880": " yathā kāraṇābhāvena kāryābhāvajñānaṃ yato dvitīyasūtrasamutyānam /",
    "GSP29nystik_u:881": " prameyeṣu cāpavarga eva mūrdhābhiṣiktaḥ /",
    "GSP29nystik_u:882": " eve prayojanādiṣvapīti tatra tatrohanīyamiti /",
    "GSP29nystik_u:883": " upasaṃharati--ataśceti //",
    "GSP29nystik_u:884": " tadevaṃ tātparyaṃ vyākhyāya avayavārthaṃ vyākhyātuṃ bhāṣyaṃ paṭhati--sacca khalu ṣoḍaśadhāvyūḍhamupadekṣyata iti /",
    "GSP29nystik_u:885": " atra prathame kalpe caśabdo 'vadhāraṇe,",
    "GSP29nystik_u:886": " khalu śabdaḥ spaṣṭārthe /",
    "GSP29nystik_u:887": " tadeva ṣoḍaśadhā vyūḍhamupadekhyate nāsat,",
    "GSP29nystik_u:888": " tasya sadadhīnaprakāśatvāditi /",
    "GSP29nystik_u:889": " dvitīye tu kalpe pāramārthike caḥ samucce,",
    "GSP29nystik_u:890": " khaluḥ avadhāraṇe,",
    "GSP29nystik_u:891": " sati ṣoḍaśādhaivopadekṣyamāṇe 'sadapyupadekṣyata ityarthaḥ /",
    "GSP29nystik_u:892": " prakṛtyarthaṃ vyācaṣṭe--vyūha iti /",
    "GSP29nystik_u:893": " sūtrasya saprapañca tātparyaṃ vyākhyāya avayavārthaṃ vyācikhyāsunā bhāṣyakāreṇa tāsāṃ",
    "GSP29nystik_u:894": " khalvāsāṃ sadvidhānāmiti bhāṣyeṇa sūtramavatārya paṭhitaṃ tadasya vārtikakṛt tātparyamāha--ta",
    "GSP29nystik_u:895": " ete sadbhedā iti sūtram /",
    "GSP29nystik_u:896": " ta ete pramāṇādayaḥ sadbhedā niḥśreyasopayogino na gaṅgāvālukādayaḥ /",
    "GSP29nystik_u:897": " tasmāt satsupramāṇādayaḥ ṣoḍaśaivodiyeṣṭā lakṣitāḥ parīkṣitāśca /",
    "GSP29nystik_u:898": " na gaṅgāvālukādayaḥ santo 'pi niḥśreyasānupayogāditi bhāvaḥ //",
    "GSP29nystik_u:899": " dvandvasvarūpamāha--sarvapadeti /",
    "GSP29nystik_u:900": " dvandvaparigrahe tātparyamanvayavyatirekābhyāmādarśayati--sarva eva iti /",
    "GSP29nystik_u:901": " bahuvrīhikarmadhārayayorasaṃbhāvāt ṣaṣṭhīsamāsaparigrahe nigrahasthānasyāntyapadārthasya prādhānye vivakṣitārthahānaprasaṅga ityarthaḥ /",
    "GSP29nystik_u:902": " nirdeśe yayāvacanaṃ vigrahaityasta bhāṣyasya tātparyamāha--yathāvacanamiti /",
    "GSP29nystik_u:903": " anyonyanirapekṣāṇāṃ pratyekaṃ pramāhetubhāvaḥ pramāṇānāmiti hi bahuvacanaprayojanam /",
    "GSP29nystik_u:904": " prameyeṣu tu yadyapi prameyatā vāstavī pratyekamasti tathāpyapavargahetubhāvena prameyatā samudāye samāpyate,",
    "GSP29nystik_u:905": " na tu pratyekam /",
    "GSP29nystik_u:906": " ātmādīnāmanyamatasyāpyatattvajñāne saṃsārānanivṛtteriti yadeva hi nirdeśa vacanabhedasya prayojanam,",
    "GSP29nystik_u:907": " tadeva coddeśe 'pi,",
    "GSP29nystik_u:908": " tayorekavākyatvāditi bhāvaḥ /",
    "GSP29nystik_u:909": " pramāṇādīnāmiti vibhaktyarthavyākhyānaparaṃ bhāṣyaṃ paṭhitvā pṛcchati--kaḥ punariti /",
    "GSP29nystik_u:910": " uttaram--kārakāṇāmiti /",
    "GSP29nystik_u:911": " tadvibhajate--yatreti /",
    "GSP29nystik_u:912": " kārakārthaḥ pradhānakriyā,",
    "GSP29nystik_u:913": " yaduddeśena sarvakārakapravṛttiḥ /",
    "GSP29nystik_u:914": " kārakagrahaṇena ca tannāntarīyakatayā pradhānakriyāpyānīteti vivaraṇe sāpi darśitā /",
    "GSP29nystik_u:915": " yadyapi svasvāmibhāvādāvapi saṃbandhe 'ntargataḥ kriyākārakasaṃbandho 'sti saṃbandhamātrasya kriyāgarbhatvāt tannāntarīyakatvācca kārakasya,",
    "GSP29nystik_u:916": " tathāpyasau na vivakṣyate /",
    "GSP29nystik_u:917": " saṃbandhamātrameva tu vivakṣyata ityarthaḥ /",
    "GSP29nystik_u:918": " tatra codayati--tattvasyeti /",
    "GSP29nystik_u:919": " ṣaṣṭhī cānarthikā avyatireke tadanupapatterityapi draṣṭavyam,",
    "GSP29nystik_u:920": " tatrāniyamavādyekadeśī pariharati--na,",
    "GSP29nystik_u:921": " ubhayathāpīti /",
    "GSP29nystik_u:922": " bhāvasya bhavitradhīnanirūpaṇatvād,",
    "GSP29nystik_u:923": " bhāvanirūpaṇameva bhavitṛnirūpaṇamākṣipati /",
    "GSP29nystik_u:924": " abhede 'pīti /",
    "GSP29nystik_u:925": " iṣusthityā yathā tadbhāvapratiṣedha iṣobhāvo dharmo gatiḥ,",
    "GSP29nystik_u:926": " tasya pratiṣadhaḥ sthitiḥ,",
    "GSP29nystik_u:927": " tiṣṭhategratinivṛttyarthatvāt /",
    "GSP29nystik_u:928": " evamatrāpi na pramāṇaprameyādimātramacyate tattvagrahaṇenāpi tvarthāntaraṃ teṣveva yat yat samāropitaṃ rūpamanyathātvamiti yāvat tat pratiṣidhyate",
    "GSP29nystik_u:929": " gatimaditi bhāvapradhāno nirdeśaḥ /",
    "GSP29nystik_u:930": " yathā dvekayordvivacanaikavacane /",
    "GSP29nystik_u:931": " iti dvitvaikatvayoriti /",
    "GSP29nystik_u:932": " saṃkhyevavikṣāyāṃ tu dvyekeṣviti syāt /",
    "GSP29nystik_u:933": " tena gati mattvamarthāntaramiṣornabhavatītyasminnarthe iṣoḥ sthitiriti prayujyata ityarthaḥ /",
    "GSP29nystik_u:934": " tadetad ekadeśimatamarthāntaratvaniyamavādī dūṣayati--tanneti /",
    "GSP29nystik_u:935": " pramāṇadibhyo 'narthāntarasya tattvasya ca iṣoranarthāntarasya gatyabhāvasya cāsiddheḥ /",
    "GSP29nystik_u:936": " yathā ca bhāvātirikto 'bhāvastathā kṣaṇabhaṅgādhikāre nivedayiṣyate /",
    "GSP29nystik_u:937": " pramāṇādyatiriktaṃ ca tattvamanantarameva darśayiṣyatīti /",
    "GSP29nystik_u:938": " tattvasyajñānamityādi bhāṣyaṃ vyāpaṣṭe--tattvaṃ jñāyamānamiti /",
    "GSP29nystik_u:939": " ubhayaṃ pṛcchati-kiṃ punariti /",
    "GSP29nystik_u:940": " tattvapraśnasyottram--tattvamiti /",
    "GSP29nystik_u:941": " nimittatvaṃ śaktiḥ pramāṇādīnām /",
    "GSP29nystik_u:942": " sā ca dvayī svrūpalakṣaṇā sahakārisākalyalakṣaṇā ca,",
    "GSP29nystik_u:943": " atīndriyasya sāmarthyasya naiyānikairanabhyupetatvāt /",
    "GSP29nystik_u:944": " śakteśca bhāvatvena bhavitṛnirūpaṇādhīnanirūpaṇatvād bhaviturapi nirūpaṇaṃ bhavatītyuktam //",
    "GSP29nystik_u:945": " abhimataṃ niḥśreyasaṃ grahītuṃ niḥśreyasadvaividhyamāha--niḥśreyasaṃ purariti /",
    "GSP29nystik_u:946": " takrijñadṛṣṭaṃ niḥśreyasaṃ grahītuṃ dṛṣṭamatiprasaṅgāpādanena dūṣayati--eve ca kṛtveti /",
    "GSP29nystik_u:947": " sūtrakārābhimataṃ niḥśreyasamāha--paraṃ tviti /",
    "GSP29nystik_u:948": " etaduktaṃ bhavati,",
    "GSP29nystik_u:949": " yadyapi niḥśreyasapadamabhimatamātravāci pramāṇāditattvajñānasya ca dṛṣṭamapi niḥśreyasaṃ saṃbhavati,",
    "GSP29nystik_u:950": " tasyaiva tataḥ sākṣādutpatteḥ /",
    "GSP29nystik_u:951": " tathāpyātmādivācakaprameyapadasamabhivyāhārādadṛṣṭameva niḥśreyasamabhipreta sūtrakārasya /",
    "GSP29nystik_u:952": " tatra ca pramāṇamāditattvajñānasyāpi pārarmyeṇa hetubhāvo 'styeveti /",
    "GSP29nystik_u:953": " codayati--dṛṣṭamiti /",
    "GSP29nystik_u:954": " dṛṣṭe darśanameva pramāṇam /",
    "GSP29nystik_u:955": " adṛṣṭaṃ tu niḥśreyasamaprāmāṇikaṃ darśanābhāvādityarthaḥ /",
    "GSP29nystik_u:956": " pariharati--na,",
    "GSP29nystik_u:957": " nāsti arthasya tathābhāvāt /",
    "GSP29nystik_u:958": " artha ātmādiḥ /",
    "GSP29nystik_u:959": " tasya āgamānumānasahakāriṇā kāraṇābhāvena kāryābhāvānumānamevātrārthe pramāṇamiti bhāvaḥ /",
    "GSP29nystik_u:960": " ye tu vaiyātyāt manyeran padārthatattvajñānamātrameva paraniḥśreyasaheturiti, yathāhuḥ---",
    "GSP29nystik_u:961": " eko bhāvastattvato yena dṛṣṭāḥ,",
    "GSP29nystik_u:962": " sarve bhāvāstattvatastena dṛṣṭāḥ /",
    "GSP29nystik_u:963": " iti, tān pratyāha-- yadi punariti /",
    "GSP29nystik_u:964": " na hi bhāvānāṃ tattvamanyadataḥ pratyakṣaviṣayīkṛtād rūpāditi bhāvaḥ /",
    "GSP29nystik_u:965": " mokṣamāṇā iti,",
    "GSP29nystik_u:966": " sani muco 'karmakasya guṇo vā iti guṇābhyāsalopau /",
    "GSP29nystik_u:967": " na kevalaṃ vastuvṛttiḥ,",
    "GSP29nystik_u:968": " sūtrakārasyāpi saṃmatamedityata āha--pṛthagupadeśācca prameyasya pramāṇādibhyaḥ /",
    "GSP29nystik_u:969": " yadi ca yatkiñcitprameyatattvajñānānniḥśreyasasya parasya prāptiḥ,",
    "GSP29nystik_u:970": " kimarthamātmādasūtreṇa dvādaśaiva prameyāṇi nādhikāni na nyūnāni cetyavadhāryate sūtrakārerṇa?",
    "GSP29nystik_u:971": " tasmāt tadeva sākṣādupayoti niḥśreyase na padārthamātramityāha--prameyāvadhāraṇārthāyāṃ cotrarasūtraprikriyāyāmakuśalaḥ sūtrakāraḥ syāt /",
    "GSP29nystik_u:972": " kutaḥ? prameyasya vihatatvādādyena sūtreṇeti /",
    "GSP29nystik_u:973": " tasmād yadyupapattiḥ yadi ca sūtrakārabhimatasubhayathāpi prameyatattvaparijñānaṃ parasya niḥśreyasasya hetuḥ /",
    "GSP29nystik_u:974": " tadanena ātmāderiti bhāṣyaṃ vyākhyātam //",
    "GSP29nystik_u:975": " atha kiṃ tattvajñānasyātmādiviṣayasyādṛṣṭa eva ko 'pi sāmarthyātiśayo yataḥ paraniḥśreyasotpādaḥ, maivam /",
    "GSP29nystik_u:976": " kiṃ tarhi? dṛṣṭayaiva dvāretyāha bhāṣyakāraḥ-- taccaitaditi niḥśreyasahetubhāvābhidhānasya anu paścāt udyate anūdyate /",
    "GSP29nystik_u:977": " tattvajñānotpāde hi sākṣāt tadviṣayamithyājñānādinivṛttikrameṇāpavargotpāda iti dvitīyasūtreṇānadyate /",
    "GSP29nystik_u:978": " tadetad bhāṣyaṃ taccaitadityādyadhigacchatītyantamanūdya vyācaṣṭe-heyamiti /",
    "GSP29nystik_u:979": " mithyājñānamātmādiṣu prameyeṣu avidyā tanmūlaṃ tṛṣṇā /",
    "GSP29nystik_u:980": " upalakṣaṇaṃ caitat,",
    "GSP29nystik_u:981": " dveṣo 'pi draṣṭavyaḥ /",
    "GSP29nystik_u:982": " tanmūlau ca dharmādharmau,",
    "GSP29nystik_u:983": " tadetaddheyam /",
    "GSP29nystik_u:984": " hānaṃ tattvajñānaṃ hīyate hyanenaitat sarvam /",
    "GSP29nystik_u:985": " tasya pramāṇasya /",
    "GSP29nystik_u:986": " upāyaḥ śāstram /",
    "GSP29nystik_u:987": " adhigantavyo mokṣaḥ /",
    "GSP29nystik_u:988": " evaṃmavayavān vibhajya tātparyamāha--etānīti /",
    "GSP29nystik_u:989": " etāni catvāryarthapadāni puruṣārthasthānāni,",
    "GSP29nystik_u:990": " na kevalaṃ heyādhigantavyabhedena dvādaśavidra prameyaṃ darśayataḥ tadviṣayatattvajñānāya ca sopakaraṇanyāyābhidhānapramāṇavyutpādakaṃ śāstraṃ praṇayataḥ sūtrakārasya saṃmatam,",
    "GSP29nystik_u:991": " api tu sarveṣāmevādhyātmavidāmācāryāṇāmiti bhāṣyatātparyamityarthaḥ /",
    "GSP29nystik_u:992": " tatra saṃśayādīnāṃ pṛthagvacanamanarthakam ityādi codyabhāṣyaṃ vyācaṣṭesaṃśayādyagrahaṇamiti /",
    "GSP29nystik_u:993": " satyamiti parihārabhāṣyaṃ vyācaṣṭai--na vidyeti /",
    "GSP29nystik_u:994": " codyaṃ vivṛṇoti--saṃśayādaya iti /",
    "GSP29nystik_u:995": " parihāraṃ vivṛṇoti--na vidyeti /",
    "GSP29nystik_u:996": " prasthānaṃ vyāpāraḥ /",
    "GSP29nystik_u:997": " teṣāṃ pṛthagvacanamityādi bhāṣyaṃ vyācaṣṭa--tasyāḥ saṃśayādīti /",
    "GSP29nystik_u:998": " na ca vācayamastu vidyātrayameva,",
    "GSP29nystik_u:999": " kṛtamānvīkṣikyā vidyayeti,",
    "GSP29nystik_u:1000": " tasyā eva samastavidyāvadātīkaraṇahetutvāt /",
    "GSP29nystik_u:1001": " yathā vakṣyati--pradīpaḥ sarvavidyānāmiti /",
    "GSP29nystik_u:1002": " sa cāyaṃ kiṃsviditi vastuvimarśamātramanavadhāraṇajñānaṃ saṃśaya iti bhāṣyam /",
    "GSP29nystik_u:1003": " tad vyācaṣṭe-tatra saṃśayādiṣu,",
    "GSP29nystik_u:1004": " saṃśayastāvaditi jñānamavadhāraṇaṃ pratyaya iti paryāyā iti manvānaścādayati--anavadhāraṇātmaka iti /",
    "GSP29nystik_u:1005": " na jñānamātraparyāyo 'vadhāraṇaśabdaḥ /",
    "GSP29nystik_u:1006": " api tu tidvaśeṣaviścayavacanaḥ kiṃsviditi dolāyamānasyobhayakoṭispṛśaḥ pratyayasyārthe 'navadhāraṇātmakasyāpi pratyātmaṃ mānasena pratyakṣeṇāvadhāryamāṇatvāditi",
    "GSP29nystik_u:1007": " pariharati--na vyāghāta iti /",
    "GSP29nystik_u:1008": " tat tasmāt abhayamiti /",
    "GSP29nystik_u:1009": " tatra nānapalabdhe ityādi bhāṣyamavatārayituṃ pṛcchati-- sa kathaṃ nyāyasyeti /",
    "GSP29nystik_u:1010": " yadi nyāyasyāṅga saṃśayo bhavet,",
    "GSP29nystik_u:1011": " so 'pi vyutpādyeteti bhāvaḥ /",
    "GSP29nystik_u:1012": " uttaram--yasmāditi /",
    "GSP29nystik_u:1013": " etadākṣipati--upalabdha iti /",
    "GSP29nystik_u:1014": " pañcarūpaścatūrūpo vā heturnyāyaḥ /",
    "GSP29nystik_u:1015": " pratijñādyavayavasamūho vā nyāyaḥ /",
    "GSP29nystik_u:1016": " nīyate prāpyate vivakṣitārthasiddhiraneneti /",
    "GSP29nystik_u:1017": " tasyāśrayo viṣaya upalabdha ucyamāno nirṇota eva vaktavyaḥ /",
    "GSP29nystik_u:1018": " sandigdhe hi tasmin hetuḥ sandigdhāśrayatayā asiddhaḥ syāt /",
    "GSP29nystik_u:1019": " yatheha naganiku/",
    "GSP29nystik_u:1020": " je mayūraḥ kekāyitāpātāditi /",
    "GSP29nystik_u:1021": " tadāpātasandehe ato na nirṇītaścennopalabdhaḥ /",
    "GSP29nystik_u:1022": " tataścopalabdhaścānirṇotaśceti vyāhatamityarthaḥ /",
    "GSP29nystik_u:1023": " pariharati--nāsti vyāghāta iti /",
    "GSP29nystik_u:1024": " samāmanyataḥ parvatamātramupalabdhaṃ nirṇotam,",
    "GSP29nystik_u:1025": " tadviśeṣastu vahnimattvādiranirṇīta iti /",
    "GSP29nystik_u:1026": " punaścodayati--evamapīti /",
    "GSP29nystik_u:1027": " upalabdho nirṇota iti hi sāmānādhikaraṇyāt samānaviṣayatvaṃ darśayati /",
    "GSP29nystik_u:1028": " tathā ca vyāghātaḥ /",
    "GSP29nystik_u:1029": " sāmānyaviśeṣabhedena tu vyāghātaṃ pariharan sāmānādhikaraṇyaṃ na samarthayasa iti bhāvaḥ /",
    "GSP29nystik_u:1030": " pariharati-na,",
    "GSP29nystik_u:1031": " yathā tatheti vyāpadeśāditi /",
    "GSP29nystik_u:1032": " sāmānyaviśeṣayoḥ sāmānādhikāraṇyāt /",
    "GSP29nystik_u:1033": " ya eva sāmānyo nirṇotaḥ,",
    "GSP29nystik_u:1034": " sa eva viśeṣato 'nirṇoto 'pi saṃbhavatīti na vyāghāta ityarthaḥ /",
    "GSP29nystik_u:1035": " evamartha nyāyapravṛttyartham,",
    "GSP29nystik_u:1036": " asandigdhe nyāyapravṛtteranupapatteḥ /",
    "GSP29nystik_u:1037": " na hi kariṇi dṛṣṭe cītkāreṇa tamanumīme pekṣāvanta iti //",
    "GSP29nystik_u:1038": " prayojanasvarūpapratipādanapūrvakaṃ prayojanapadaprayojanapradaśanārthaṃ bhāṣyamanubhāṣe--atha prayojanam /",
    "GSP29nystik_u:1039": " vyākhyātuṃ pṛcchati--kiṃ punariti /",
    "GSP29nystik_u:1040": " uttaṃraṃ-- yeneti /",
    "GSP29nystik_u:1041": " sphuṭataramavaitat ityarthaḥ /",
    "GSP29nystik_u:1042": " punaḥ pṛcchati--keneti /",
    "GSP29nystik_u:1043": " ekadeśimatenottaramāha--dharmeti /",
    "GSP29nystik_u:1044": " tatra kāma itīcchāmātraṃ vocyate,",
    "GSP29nystik_u:1045": " kāminīviṣayo vā rāgaḥ?",
    "GSP29nystik_u:1046": " pūrvasmina kalpe kāma ityevāstu kṛtaṃ dharmādibhaḥ,",
    "GSP29nystik_u:1047": " sarveṣāmeva kāmyamānatvāt /",
    "GSP29nystik_u:1048": " uttarasminnavyāptiḥ,",
    "GSP29nystik_u:1049": " sarakamṛgayādīnāṃ kāmyānāmasaṃgrahāt /",
    "GSP29nystik_u:1050": " dharmamokṣayorapi nāstikān pratyapravartakatvam /",
    "GSP29nystik_u:1051": " tasmādayuktamediti manvāna āha-- vayaṃ tu paśyāma iti /",
    "GSP29nystik_u:1052": " sukhasyāptyā duḥkhasya hānyā viṣayeṇa viṣayiṇaṃ pratyayamupalakṣamati /",
    "GSP29nystik_u:1053": " asatyorakāraṇavāt,",
    "GSP29nystik_u:1054": " satyorvā anarthakatpavāt pravṛtteriti /",
    "GSP29nystik_u:1055": " tathāpi sukhaduḥkhāptitahānyoreva kartuḥ pravṛttiprasaṅgo na tatsādhane,",
    "GSP29nystik_u:1056": " na hyanyadvijānāti icchati ca karoti cānyaditi ghaṭate,",
    "GSP29nystik_u:1057": " atiprasaṅgāt /",
    "GSP29nystik_u:1058": " na ca phalaṃ puruṣapravṛttigocaraḥ,",
    "GSP29nystik_u:1059": " tatsādhanaṃ tu tadgocaraḥ /",
    "GSP29nystik_u:1060": " tatsādhanatvavijñānāt tatsādhana eva pravartate /",
    "GSP29nystik_u:1061": " tannātipasaṅga iti cet?",
    "GSP29nystik_u:1062": " hanta tarhi tatsādhanatvajñānameva pravartayati,",
    "GSP29nystik_u:1063": " na phalajñānam,",
    "GSP29nystik_u:1064": " jñānecchāpravṛttīnāṃ kāryakāraṇabhūtānāṃ sāmānādhikāraṇyena saṃpratipattaṃrityabhiprāyeṇāha--sukhaduḥkhasādhanabhāvat sarve 'rthāścetanaṃ prayojayantīti",
    "GSP29nystik_u:1065": " tuśabdaḥ phalād vyavacchinatti /",
    "GSP29nystik_u:1066": " atrāpi viṣayeṇa viṣayiṇaṃ pratyayamupalakṣayati /",
    "GSP29nystik_u:1067": " etaduktu bhavati,",
    "GSP29nystik_u:1068": " toyamupalabhya tajjātīyasyāpekṣisādhanāṃ dṛṣṭacarīmanusmarati /",
    "GSP29nystik_u:1069": " atha tajjātīyatā liṅgena dṛśyamānasyāpekṣisāṇanabhāvamanumimīte /",
    "GSP29nystik_u:1070": " anumāya ca pipāsuḥ pravartate /",
    "GSP29nystik_u:1071": " tenopāyajñānasya sākṣāt puruṣapravṛttihetuvam,",
    "GSP29nystik_u:1072": " phalasya tvīpsitamasyodyeśatayeti sarvaṃ sundaram /",
    "GSP29nystik_u:1073": " tadāśrayaśca nyāyaḥ pravartate iti bhāṣyaṃ vyācaṣṭe--tadidaṃ prayojanaṃ nyāyasyeti /",
    "GSP29nystik_u:1074": " ākṣipati--ka iti /",
    "GSP29nystik_u:1075": " samādhatte--upakārakatvamiti /",
    "GSP29nystik_u:1076": " yathā rājāśritaḥ paṇḍita iti /",
    "GSP29nystik_u:1077": " upakārakatvameva darśayatitanmūlatvāditi /",
    "GSP29nystik_u:1078": " vidhiḥ pravṛttiḥ /",
    "GSP29nystik_u:1079": " na jātu niṣprayojanā kākadantādau parīkṣāmārabhante prekṣāvanta ityarthaḥ /",
    "GSP29nystik_u:1080": " ākṣipati--kā punariyamiti /",
    "GSP29nystik_u:1081": " nyāyāśrayatvaṃ prayojanasya pratijñāya parīkṣāśrayatvasamarthanamasaṅgatamiti bhāvaḥ /",
    "GSP29nystik_u:1082": " uttaram--nyāyaḥ /",
    "GSP29nystik_u:1083": " tasmānnāsaṃgatamityarthaḥ /",
    "GSP29nystik_u:1084": " nanvevamapi nīyate prāpyate vivakṣitārthasiddhiraneneti vyupattyā pratyakṣādi pratyekaṃ nyāyaḥ /",
    "GSP29nystik_u:1085": " na caitat pratyekaṃ prayojanamāśrayate /",
    "GSP29nystik_u:1086": " ajihāsitānupāditsitānāmapyavijñāsitānāmarthānāṃ pratyakṣādigocaratvadarśanādittyākṣipati--kaḥ punarayaṃ nyāyaḥ?",
    "GSP29nystik_u:1087": " samādhatte--pramāṇairiti /",
    "GSP29nystik_u:1088": " pratyakṣādipramāṇamūlāḥ pratijñādayaḥ pañcāvayavāḥ pramāṇāni /",
    "GSP29nystik_u:1089": " tairarthasya liṅgasya parīkṣaṇa parīkṣā /",
    "GSP29nystik_u:1090": " parīkṣitu tu liṅga pancāvayavopapannamanumeyapratyayaphalaṃ bhāvayatyeva,",
    "GSP29nystik_u:1091": " na tvatumeyārthaparīkṣā /",
    "GSP29nystik_u:1092": " tasya sandigdhatve 'pi svarūpeṇa parīkṣānāspadatvāditi /",
    "GSP29nystik_u:1093": " nanvavayavaiścedarthaparīkṣaṇa na tarhi pramāṇaiḥ,",
    "GSP29nystik_u:1094": " kāryakāraṇayorabhedābhāvādityata āha--kimuktaṃ bhavatīti /",
    "GSP29nystik_u:1095": " na sākṣat pratijñādayo 'vayavā arthaparīkṣāyāmupayujyante /",
    "GSP29nystik_u:1096": " api tu svakāraṇatatpramāṇasūcanena /",
    "GSP29nystik_u:1097": " tasmāt pramāṇānāmavāntaravyāpāraḥ pratijñādaya ityupapannaṃ pramāṇairarthaparīkṣaṇam /",
    "GSP29nystik_u:1098": " tadidamuktam--pramāṇavyāpārāditīti /",
    "GSP29nystik_u:1099": " tasmāt naikaikaṃ pramāṇamiti /",
    "GSP29nystik_u:1100": " samastapramāṇopakaraṇatvādeva cāsya paramatvamityāha--so 'yamiti /",
    "GSP29nystik_u:1101": " pañcāvayavopapannatayā ca pratyakṣāgāmāśritatvam,",
    "GSP29nystik_u:1102": " na tadvirodha iti pradarśanārthaṃ bhāṣyamanubhāṣya tātparyāṃ vyācaṣṭe--prayakṣāgameti /",
    "GSP29nystik_u:1103": " kathaṃ punaranena bhāṣyeṇa taducyata ityata āha--yadihānumāneneti /",
    "GSP29nystik_u:1104": " yat punaranumānamityādi bhāṣyaṃ vyācaṣṭa--catra punariti /",
    "GSP29nystik_u:1105": " yatra hi virodhastatra pramāṇamūlānāmavayavānāṃ pratijñādīnāmitaretarapratisandhānamekavākyatā nāsti /",
    "GSP29nystik_u:1106": " pramāṇavirodhena cogyatāvirahiṇāṃ tatpadārthānāṃ pāramārthikānvayābhāvāditi /",
    "GSP29nystik_u:1107": " tīrthaṃ darśanaṃ tasya pratirūpakaḥ /",
    "GSP29nystik_u:1108": " adarśanamiva darśayatīti yāvat /",
    "GSP29nystik_u:1109": " sa khalu tādṛśaḥ pañcāvayavaprayogo lābhapūjākhyātikāmaiḥ paṇḍitavya/",
    "GSP29nystik_u:1110": " janairūpavarṇyamānaḥ pratyavāyāya,",
    "GSP29nystik_u:1111": " prāgava tvapavargāyetyarthaḥ /",
    "GSP29nystik_u:1112": " tadevaṃ samudāyato bhaṣyaṃ vyākhyāyavayavavibhāgāya paṭhati-yat punaranumānamiti /",
    "GSP29nystik_u:1113": " pratyakṣaviruddhodāharaṇamāha--anuṣṇo 'giravayavī kṛtakatvād ghaṭavaditi /",
    "GSP29nystik_u:1114": " atra codayati--kaḥ punariti /",
    "GSP29nystik_u:1115": " idamātrākūtam--rūpatrayasaṃpannametat kṛtakatvaṃ na vā?",
    "GSP29nystik_u:1116": " na cet, tata eve tarhi tadanumānābhāsamiti kṛtaṃ pratyakṣavirodhena /",
    "GSP29nystik_u:1117": " athānvayavyatirekapakṣadharmatatāsaṃpannamapi bādhitaviṣayatayaitatadapramāṇam?",
    "GSP29nystik_u:1118": " tadayuktam,",
    "GSP29nystik_u:1119": " rūpatrayasaṃpattyāṃ khalvetat svāsādhyenāvinābhūtaṃ bhavati /",
    "GSP29nystik_u:1120": " na ca bādhāvinābhāvayoḥ saha saṃbhavaḥ /",
    "GSP29nystik_u:1121": " bādhāyāmapakṣadharmo bhavet,",
    "GSP29nystik_u:1122": " anaikāntikaśca hetaḥ /",
    "GSP29nystik_u:1123": " vijñāsitadharmaṇo dharmiṇaḥ pacyamānatvena pakṣatvam,",
    "GSP29nystik_u:1124": " na punaḥ pratyakṣāvadhṛtasādhyaviruddhadharmasya /",
    "GSP29nystik_u:1125": " tasyājijñāsitatvenāpakṣatayā taddharmasyāpakṣadharmatvānna caikāntikaḥ /",
    "GSP29nystik_u:1126": " sādhyadharmiṇyeva pratyakṣopasthāpitasādhyadharmavati darśanena vyabhicārāt /",
    "GSP29nystik_u:1127": " na ca sapakṣāsapakṣāvevānvayavyatirekāgamyāvinābhāvadarśanaviṣayau na pakṣa iti sāmpratam /",
    "GSP29nystik_u:1128": " yadi hi pakṣaṃ vihāya bahireva sapakṣāsapakṣayoravinābhāvo gamyeta,",
    "GSP29nystik_u:1129": " tadā bahirvyāptimātrabalena pakṣadharmo 'pi heturna pakṣe sādhyaṃ sādhayet /",
    "GSP29nystik_u:1130": " asiddhā hi tatrāsya svasādhyena vyāptiḥ /",
    "GSP29nystik_u:1131": " tadetat paṇḍakamudvāhya mugdhāyāḥ putraprārthanamiva /",
    "GSP29nystik_u:1132": " tasmādantarbahirvā sarvopasaṃhāreṇāvinābhāvo 'vagantavyaḥ /",
    "GSP29nystik_u:1133": " evaṃ ca siddhaḥ pakṣe 'pi vyabhicāraḥ sādhanadharmasyetyanaikāntikatvam /",
    "GSP29nystik_u:1134": " tathā ca rūpatrayasampanno heturbādhitaviṣayaścetyasaṃbhavaḥ /",
    "GSP29nystik_u:1135": " tasmāt suṣṭhūkm--kaḥ punarasyānumānasya rūpatrayasamnnasya virodhaḥ?",
    "GSP29nystik_u:1136": " na hyasti saṃbhavo rūpatrayasaṃpannaṃ viruddhaṃ cetyarthaḥ /",
    "GSP29nystik_u:1137": " atra samādhimāha--anumānāviṣaye prayogaḥ /",
    "GSP29nystik_u:1138": " vakṣyati hyanumānādhikāre yathānaupadhikaḥ saṃbandho hetusādhyayoranumānāṅgam,",
    "GSP29nystik_u:1139": " na tu kāryakāraṇabhāvādiravyāpakatvādatiprasaṅgacceti /",
    "GSP29nystik_u:1140": " sa caivaṃ pravartate--yo yaḥ kṛtakaḥ sa sarvo 'nuṣṇo yathā ghaṭadiriti /",
    "GSP29nystik_u:1141": " na ca vahneriva dhūmasaṃbandhe ārdrendhanasaṃyogo gurvantavāsinoḥ sāhacarye iva svādhyāyādhyayanamupādhiḥ kṛtakatvānuṣṇatvayoḥ saṃbandhe upalabhyate",
    "GSP29nystik_u:1142": " so 'yaṃ śaṅkitaḥ samāropito vā prayatnena punaḥpunaranviṣyamāṇo 'nupalabhyamānastatra tatra ghaṭādāvupādhirnāstīti pratyakṣeṇa,",
    "GSP29nystik_u:1143": " yadyabhaviṣyad ghaṭādivadeva vyajñāsyatra,",
    "GSP29nystik_u:1144": " vijñānābhāvānnāstyeveti tarkasahāyena niśvīyate /",
    "GSP29nystik_u:1145": " so 'yaṃ rūpeṇeva rasasya,",
    "GSP29nystik_u:1146": " śvastaneneva saviturūdayenādyanasya tadudayasya,",
    "GSP29nystik_u:1147": " samudravṛddhaceva candrodayasya samānakālasya,",
    "GSP29nystik_u:1148": " kṛtakatvasyānuṣṇatvena svābhāvika autsārgikaḥ saṃbandhaḥ sāmānyena yo yaḥ kṛkaḥ sa sarvo 'nuṣṇa ityavadhāritaḥ,",
    "GSP29nystik_u:1149": " na tu nirvibhajya tejo 'vayavini /",
    "GSP29nystik_u:1150": " na hi sarvopasaṃhāravatī vyāptirekadeśaviṣayā bhavitumarhati /",
    "GSP29nystik_u:1151": " ekadeśaviṣayatve yatraiva na darśitā tenaivānaikāntikatvamāśaṅkyeta /",
    "GSP29nystik_u:1152": " tathā ca tatra tatraikadeśe pratyekaṃ vyāptipradarśanamaśakyam, ānanyāt /",
    "GSP29nystik_u:1153": " tasmāt sarvopasaṃhāreṇaiva tadupadarśanam,",
    "GSP29nystik_u:1154": " tadiha kṛtakatvamautsargikasāmānyaviṣayavyāptismaraṇasadhrīcīnaṃ pakṣadharmatāvaśāt",
    "GSP29nystik_u:1155": " viśeṣe tejovayavini sādhayitumanuṣṇatonmukhaṃ yanna sādhayet tat kiṃ pratyakṣeṇāpahṛtaviṣayatvāt,",
    "GSP29nystik_u:1156": " āhosvidanaikāntikatvāt?",
    "GSP29nystik_u:1157": " na tāvadanaikānkitvam,",
    "GSP29nystik_u:1158": " prāgevasāmānyato 'naupādhikasaṃbandhasyāvadhāraṇāt /",
    "GSP29nystik_u:1159": " uṣṇe tejovayavini kṛtakatvasya darśanād anaikāntikamapakṣadharmo vā kṛtakatvamiti cet-na,",
    "GSP29nystik_u:1160": " anumānena sāmānyato 'vadhṛtavyāptinā tasyānauṣṇyāsādhanāt /",
    "GSP29nystik_u:1161": " pratyakṣeṇa tejo 'vayavina auṣṇyagraheṇa tatra kṛtakatvasya hetorvṛttāvutpannamapi vyāptivijñānaṃ bādhyate /",
    "GSP29nystik_u:1162": " tataścānaikānkitvādapravṛttiranumānasyeti cet-na,",
    "GSP29nystik_u:1163": " anumānapravṛttiviṣaye sādhyadharmiṇi hetorvyabhicārānudbhāvanāt /",
    "GSP29nystik_u:1164": " anyathā tadgatasādhyadharmasandehe tatropalabhyamānaḥ sādhanadharmaḥ sandigdhabyatirekivādanaikāntikaḥ syāt /",
    "GSP29nystik_u:1165": " sandigdhasādhyadharme dṛṣṭānta iva sādhanadharmaḥ /",
    "GSP29nystik_u:1166": " tathā cānumānamātramucchidyeta,",
    "GSP29nystik_u:1167": " pratyakṣeṇa sādhyadharmaviparyadarśanāt /",
    "GSP29nystik_u:1168": " tejovayavino 'nuṣṇatvenāsādhayatvam,",
    "GSP29nystik_u:1169": " tathā cānaikāntikatvam /",
    "GSP29nystik_u:1170": " tadidamuktam--yasmina viṣaye tejaso 'nuṣṇatve etat prayuktam,",
    "GSP29nystik_u:1171": " sa pratyakṣeṇāpahṛta iti /",
    "GSP29nystik_u:1172": " evaṃ cānumāne dūṣite kṛtamapakṣadharmatvavyabhicārābhyāṃ tadupajīvibhyāmiti bhāvaḥ //",
    "GSP29nystik_u:1173": " yat punaḥ dignāgena pratyakṣaviruddhamanumānamudāhṛtaṃ tadupanyasyati- apare punariti /",
    "GSP29nystik_u:1174": " aśrāvaṇaḥ śabdaḥ kṛtakatvād ghaṭādivaditi bruvāṇaḥ śabdasvarūpamevāpalapati /",
    "GSP29nystik_u:1175": " na hi śravaṇendriyādanyadasti śabdagrahaṇakāraṇam /",
    "GSP29nystik_u:1176": " na hi śravaṇendriyādanyadastita śabdagrahaṇakāraṇam /",
    "GSP29nystik_u:1177": " na cāgṛhyamāṇaḥ śabdaḥ sadvyavahāragocaraḥ /",
    "GSP29nystik_u:1178": " tasmādevaṃvādino 'bhiprāyavyāptamasattvaṃ śabdasya /",
    "GSP29nystik_u:1179": " tathā ca pratyakṣavirodha iti bhāvaḥ /",
    "GSP29nystik_u:1180": " dūṣayi--taistviti /",
    "GSP29nystik_u:1181": " saviśeṣaṇe hi vidhiniṣedhau viśeṣaṇamupasaṃkrāmata ityutsargaḥ /",
    "GSP29nystik_u:1182": " kvacit punarviśiṣṭa vidhānamapi bhavatyananyagatitvāt /",
    "GSP29nystik_u:1183": " tadyathā-",
    "GSP29nystik_u:1184": " lohitoṣṇīṣā ṛtvijaḥ pracaranti /",
    "GSP29nystik_u:1185": " sati vibhave na jīrṇamalavadvāsāḥ stātakaḥ syāt /",
    "GSP29nystik_u:1186": " iti /",
    "GSP29nystik_u:1187": " tadvadihāpi aśrāvaṇaḥ śabda iti śrutivākyayoḥ sāmarthyāt śrāvaṇatvaviśeṣaṇopasaṃkānto niṣedho na viśeṣyeṇa śabdena saha saṃbadhyate /",
    "GSP29nystik_u:1188": " nāpi śrāvaṇatvaniṣadhādārthaḥ śabdaniṣedho vādyabhiprāyavyāptaḥ /",
    "GSP29nystik_u:1189": " vacanārthāvirodhino 'rthasyārthagamyatvānna tadvirodhinaḥ śrāvaṇatvaniṣedhasya cādhikāraṇa śabda iti na śabdābhāve tanniṣedho 'vakalpate /",
    "GSP29nystik_u:1190": " na cābhāvastuccha iti tṛtīya upapādayiṣyate /",
    "GSP29nystik_u:1191": " na ca śrāvaṇatvaṃ pratyakṣagocaraḥ /",
    "GSP29nystik_u:1192": " taddhi śabdaśrotrayoḥ saṃbandha,",
    "GSP29nystik_u:1193": " kṛttaddhitasamāseṣu saṃbandhābhidhānaṃ tvatalbhyām /",
    "GSP29nystik_u:1194": " iti kātyāyanīyavacanāt /",
    "GSP29nystik_u:1195": " na ca pratyakṣāpratyakṣavṛtti /",
    "GSP29nystik_u:1196": " saṃbandhaḥ pratyakṣaḥ /",
    "GSP29nystik_u:1197": " tasmāt śrāvaṇatvamapratyakṣamiti nātra pratyakṣavirodhaḥ /",
    "GSP29nystik_u:1198": " tadidamuktam--indriyavṛttīnāmanīndriyatvāditi /",
    "GSP29nystik_u:1199": " vṛttiḥ svārthe saṃbandha ityarthaḥ //",
    "GSP29nystik_u:1200": " āgamaviruddhamudāharati-śucīti /",
    "GSP29nystik_u:1201": " manvādibhirnarāsthisparśapratiṣedhāt,",
    "GSP29nystik_u:1202": " sparśe ca prāyaśvittopadeśādaśucitvaṃ naraśiraḥkapālādīnāmiti /",
    "GSP29nystik_u:1203": " kāpālika ākṣipati--kathamiti /",
    "GSP29nystik_u:1204": " nāsmākaṃ vedastanmūlā vā smṛtayaḥ pramāṇamityabhiprāyaḥ /",
    "GSP29nystik_u:1205": " uttaram- śuci naraśiraḥ- kapālamiti bruvatā śrutismṛtītihāsapurāṇānapekṣeṇānumānamātrasahāyenātra vastuni vayā śucirūpo 'rtho vaktavyaḥ /",
    "GSP29nystik_u:1206": " kimuktaṃ bhavati śucīti?",
    "GSP29nystik_u:1207": " yadi ucyeta spraṣṭuḥ pratyavāyābhāvaḥ?",
    "GSP29nystik_u:1208": " siddhāntī pṛcchati--sa kasyeti vācyam /",
    "GSP29nystik_u:1209": " yadyātmana iti brūyāt kāpālikaḥ,",
    "GSP29nystik_u:1210": " avigītā hi vyavahāraparamparāsmākaṃ kāpālikānāṃ naraśiraḥkapālakasparśatadavasthitānnapānopayogalakṣaṇā,",
    "GSP29nystik_u:1211": " dākṣiṇātyānāmivāhnenaivukādilakṣaṇā kriyā śreyaskarī /",
    "GSP29nystik_u:1212": " tasmādasmākamapratyavāyakarayā śuci naraśiraḥkapālamityarthaḥ /",
    "GSP29nystik_u:1213": " tatra sopahāsam uttaramāha-tadāgamānuṣṭhānatātparyāvasthānāt kāpālikasyaivametat /",
    "GSP29nystik_u:1214": " śrutismṛtītihāsapurāṇalakṣaṇāgamavihitamarthamācaratāṃ tannisiddhaṃ ca pariharatāṃ",
    "GSP29nystik_u:1215": " dākṣiṇātyānāmāhnenaivukādyanuṣṭhānamanādi adya yāvadanuvartamānamavigītamāmnāyamūlatāmanumāpayati",
    "GSP29nystik_u:1216": " ātmānaḥ śreyohetubhāvena,",
    "GSP29nystik_u:1217": " na khalvāgamānapekṣaḥ sahasreṇāpyanumānairimamarthamavagantumarhati /",
    "GSP29nystik_u:1218": " kāpalikānāṃ tvāgamavihitamakurvatāṃ kurvatāṃ ca tanniṣiddhamarthaṃ prayatnenānādirapi vyavahāraḥ śākyamallakādīnāmiva na vedānumānamūlamiti bhāvaḥ /",
    "GSP29nystik_u:1219": " atha trayīvidāṃ naraśiraḥkapālamapratyavāyaheturiti brūyāt,",
    "GSP29nystik_u:1220": " tadā trayyā vakṣyamāṇena nyāyena prāmāṇyopagamādāgamavirodhaḥ,",
    "GSP29nystik_u:1221": " tadīyasparśasya trayyāṃ niṣedhena pratyavāyahetuvaniścayāt /",
    "GSP29nystik_u:1222": " api cāgamānapekṣo 'numānena śaucaṃ naraśiraḥkapālaṃvyavasthāpayan praṣṭavyo jāyate-- śuci naraśiraḥkapālamiti ko 'rthaḥ?",
    "GSP29nystik_u:1223": " nanu ca eva vākyāt pratīyate sa evārthaḥ,",
    "GSP29nystik_u:1224": " tat kiṃ pṛcchacata ityata āha--viśeṣavidhānaṃ ca śeṣapratiṣedhaparaṃ loke dṛṣṭam,",
    "GSP29nystik_u:1225": " yathā dakṣiṇena cakṣuṣā paśyatīti ukte na vāmeneti gamyate /",
    "GSP29nystik_u:1226": " tadiha yadi śuci naraśiraḥkapālam,",
    "GSP29nystik_u:1227": " kimanyadaśucīti vaktavyam /",
    "GSP29nystik_u:1228": " na hi naroccārādīnāmaśucitve pramāṇamanyadastyāgamāt /",
    "GSP29nystik_u:1229": " āgamapramāṇyaṃ ca na manyasa iti bhāvaḥ /",
    "GSP29nystik_u:1230": " atha trayīvidveṣād anumānapakṣāpātinā tvayā sarvameva naraviṭkapālādi śaucapakṣe nikṣipyata ityāha--atha sarvameva śuci /",
    "GSP29nystik_u:1231": " pariharati--dṛṣṭānto nāsti /",
    "GSP29nystik_u:1232": " kṛtaḥ? sarvasya pakṣīkṛtatvāt /",
    "GSP29nystik_u:1233": " codayati--athānumānaviruddhra kasmādanumānaṃ na bhavatīti /",
    "GSP29nystik_u:1234": " na khalu pramāṇatvena pratyakṣāgamābhyāmanumānasya kaścid viśeṣo yena tau bādhakāvanumānasya nānumānamiti bhāvaḥ /",
    "GSP29nystik_u:1235": " pariharati--ekasminnanumānadvayasamāveśābhāvāt /",
    "GSP29nystik_u:1236": " ayamabhisandhiḥ---yat tāvadanumānaṃ pūrvapravṛttaṃ tena bādhitaviṣayaṃ tabdalabhāvi paścattanamanumāna na svakāryāya paryāptam,",
    "GSP29nystik_u:1237": " yathoktamaśrāvaṇaḥ śabdaḥ kṛtakatvād ghaṭādivadiyasyānumānasyānumānavirodha iti /",
    "GSP29nystik_u:1238": " labdhasvarūpaṃ hi vastu kvacit kiścinniṣidhye,",
    "GSP29nystik_u:1239": " na tu jñānākārālīke bahiriti tṛtīye nivradayiṣyate /",
    "GSP29nystik_u:1240": " tadiha śrāvaṇatvaṃ śabdasya niṣedhatāpūrvaṃ śravaṇamindriyamatīndriya tadgrāhrātvaṃ ca vastunī anumātavye śabdopalambhalakṣaṇena kāryeṇa /",
    "GSP29nystik_u:1241": " tathā caitenaivānumānenāpahṛtaviṣayamaśrāvaṇatvānumānaṃ caramamanvayavyatirekasaṃpannamapi na svocitaṃ kāryā janayati /",
    "GSP29nystik_u:1242": " eve tanubhuvanādīnāṃ na karteśvaro 'śarīritvānmuktasatmavat prayojanābhāvādityādyāpīśvaradharmigrāhimūlānamānenāpahṛtaviṣayatayā nyāyābhāsaṃ veditavyam /",
    "GSP29nystik_u:1243": " tasmāt parasparānapekṣasamānakālapravṛttisamarthānumānadvayasamāveśābhāvābhiprāyametaduktam /",
    "GSP29nystik_u:1244": " na hyanayoranyatarad bādhyaṃ bādhaka vā saṃbhavati,",
    "GSP29nystik_u:1245": " kiṃ tu mithaḥ satpratipakṣatayā na pramāṃ kurutaḥ /",
    "GSP29nystik_u:1246": " kasmāt punarna samāveśo 'numānayoḥ?",
    "GSP29nystik_u:1247": " asamāveśe vā kutaḥ satpratipakṣatetyata āha--na hyanvayavyatirekasampanne iti /",
    "GSP29nystik_u:1248": " ihānvayavyatirekagrahaṇena samānabalayoranvayavyatirekapakṣadharmatvāsatpratipakṣatvānyupalakṣitāni /",
    "GSP29nystik_u:1249": " etaiḥ sampannayoryadi samāveśa ekasmin viṣaye bhavet,",
    "GSP29nystik_u:1250": " tata ekatarasya bādhyatvaṃ bādhakatvaṃ vā gamyetāpi /",
    "GSP29nystik_u:1251": " na tvetadasti,",
    "GSP29nystik_u:1252": " asaprapipakṣatāsampatterabhāvāditi /",
    "GSP29nystik_u:1253": " upasaṃharati- -tasmānnānumānavirudvam anumānaṃ tulyabalam,",
    "GSP29nystik_u:1254": " api tu satpratipakṣamityarthaḥ /",
    "GSP29nystik_u:1255": " pratyakṣamapyanumeyaviruddhasādhanādanumānasya pratipakṣa iti satpratipakṣatayānvayavyatirekādisampannasyānumānasya",
    "GSP29nystik_u:1256": " na pratyakṣeṇa tadviruddhārthopasaṃhāriṇā samāveśa iti na bādhyabādhakabhāva iyabhiprāyeṇa",
    "GSP29nystik_u:1257": " codayati--pratyakṣavirodhyapīti /",
    "GSP29nystik_u:1258": " pariharati na neti /",
    "GSP29nystik_u:1259": " tulyabalau hi mithaḥ pratipakṣau bhavataḥ na tu durbalottamabalau /",
    "GSP29nystik_u:1260": " na hi bhavati tarakṣuḥ prapikṣo hariṇaśāvakasya,",
    "GSP29nystik_u:1261": " kiṃ tu samarakaṇḍūnighnaviṣāṇakoṭisamullikhitagaṇḍaśailasya vipinamāhiṣasya /",
    "GSP29nystik_u:1262": " tasmāt /",
    "GSP29nystik_u:1263": " pūrvabhāvi pratyakṣamananyathāsiddhaṃ sadasatpratipakṣamanumānaṃ samānaviṣayasamāveśād bādhata iti yuktamityarthaḥ //",
    "GSP29nystik_u:1264": " codayati--athopamānaviruddhamanumānaṃ kasmānna bhavati?",
    "GSP29nystik_u:1265": " gosadṛśo gavaya ityāraṇyakasya vākyaṃ śrutvā yadā nāgarako vanaṃ gato gosadṛśaṃ piṇḍamupalabhe,",
    "GSP29nystik_u:1266": " tadāsya vākyārthānubhavāhitasaṃskāraprabodhajanitasmṛtyapekṣa gosādṛśyajñānamupamānaṃ puro 'vasthitasya piṇḍasya gavayaśabdavācyatvajñāne pramāṇam",
    "GSP29nystik_u:1267": " tatra yadi kaścit /",
    "GSP29nystik_u:1268": " pramāṇayet naiṣa piṇḍo gavayaśabdavācyo gopiṇḍasādṛśyād gopiṇḍāntaravaditi,",
    "GSP29nystik_u:1269": " tadidamanamānamupamānena bādhitaviṣayamastvityarthaḥ /",
    "GSP29nystik_u:1270": " saṃpratipattiruttaram--nopamānaviruddhaṃ na bhavatīti anuṣajyate /",
    "GSP29nystik_u:1271": " asti cet kasmānnoktamityata",
    "GSP29nystik_u:1272": " āha--pūrvapramāṇavirodhānuvidhānānnoktamiti śeṣaḥ /",
    "GSP29nystik_u:1273": " tad darśayati--upamānavirodha iti /",
    "GSP29nystik_u:1274": " svaphaladvārā śabdaṃ pramāṇaṃ darśayati--upamānavirodha iti /",
    "GSP29nystik_u:1275": " svaphaladvārā śābdaṃ pramāṇaṃ darśayati--āgameti /",
    "GSP29nystik_u:1276": " svaphaladvāraiva pratyakṣaṃ pramāṇa darśayati--sārūpyajñānamiti /",
    "GSP29nystik_u:1277": " upasaṃharati--pratyakṣāgamayorvirodhāt virodhābhidhānād uktaṃ tad upamānaviruddhamanumānamiti //",
    "GSP29nystik_u:1278": " bhāṣyamanubhāṣyākṣipati--tatra vādajalpāviti /",
    "GSP29nystik_u:1279": " prayojanasvarūpopayogābhidhānānantaraṃ dṛṣṭāntapade vyākhyātavye tadullaṅghanena vādajalpayoḥ ko 'vasara ityarthaḥ /",
    "GSP29nystik_u:1280": " avasaramāha--tenāneneti /",
    "GSP29nystik_u:1281": " prayojanavyākhyānāṅgamevedaṃ na vādajalpavyākhyāṅgamityastyavasara iti bhāvaḥ /",
    "GSP29nystik_u:1282": " tatraśabdārthaṃ vyācaṣṭe--tasminnyāyābhāse iti /",
    "GSP29nystik_u:1283": " vādajalpakathayorhi na dvayorvādiprativādinoḥ sādhane samīcīne saṃbhavataḥ,",
    "GSP29nystik_u:1284": " vastuni viruddhadharmadvayasamāveśāmāvāt /",
    "GSP29nystik_u:1285": " tasmād dvayorekasya nyāyaḥ,",
    "GSP29nystik_u:1286": " ekasya tu nyāyābhāsa iti vādajalpābhyāṃ vivicyate /",
    "GSP29nystik_u:1287": " nyāyābhāsa iti tu sannidhānāduktam,",
    "GSP29nystik_u:1288": " sannihitārthatvāt sarvanāmna iti /",
    "GSP29nystik_u:1289": " vitaṇḍā tu parīkṣyataṃ,",
    "GSP29nystik_u:1290": " saprayojanā niṣprayojanā veti /",
    "GSP29nystik_u:1291": " tuśabdaḥ prasiddhaprayojanābhyāṃ vādajalpābhyāṃ vyavacchinatti /",
    "GSP29nystik_u:1292": " pratipakṣasthāpanāhīnā hi vitaṇḍocyate /",
    "GSP29nystik_u:1293": " tatra sthāpanāhīnatvāt pratipakṣahīneti pratīyate /",
    "GSP29nystik_u:1294": " na khalu sthāpanābhāve sthāpyasaṃbhavaḥ /",
    "GSP29nystik_u:1295": " tathā vitaṇḍacate vyāhanyate 'nayā pratipakṣasādhanamiti vyutpattyā parapakṣopaghātena pāriśeṣyāt svapakṣasiddhirasyāḥ prayojanaṃ pratīyate",
    "GSP29nystik_u:1296": " tadevaṃ sandigdhaprayojanā satī vitaṇḍā parīkṣyate,",
    "GSP29nystik_u:1297": " prayojanavatī na veti /",
    "GSP29nystik_u:1298": " tatra yadi niṣprayojanā tato na sarvā vidyāḥ,",
    "GSP29nystik_u:1299": " sarvāṇi karmāṇi,",
    "GSP29nystik_u:1300": " tanmukhena ca sarve prāṇinaḥ prayojanena vyāptāḥ,",
    "GSP29nystik_u:1301": " vitaṇḍāyā eva karmarūpāyā vidyārūpāyā vā niṣprayojanātvāt /",
    "GSP29nystik_u:1302": " atha prayojanavatī,",
    "GSP29nystik_u:1303": " tata upapannā prayojanavyāptiḥ /",
    "GSP29nystik_u:1304": " kiṃ tāvat prāptam?",
    "GSP29nystik_u:1305": " tatra kecid bruvate niṣprayojanā vitaṇḍeti /",
    "GSP29nystik_u:1306": " sthāpanāhīnatayā tāvat sthāpayaḥ pakṣo nāsti /",
    "GSP29nystik_u:1307": " avayavavyutpattyāpi parasādhanāvidhātaḥ pratīyate /",
    "GSP29nystik_u:1308": " na ca tāvanmātreṇa svapakṣasiddhirasti /",
    "GSP29nystik_u:1309": " na hi parvatanitambavartiti dhūme asiddhatvādinā dūṣite vahnestatrābhāvo niścīyate /",
    "GSP29nystik_u:1310": " tadidamuktam--dūṣaṇamātratvāditi /",
    "GSP29nystik_u:1311": " tamimaṃ niṣprayojanavitaṇḍāvādinaṃ pratyāhatacca naivamiti /",
    "GSP29nystik_u:1312": " parasādhanadūṣaṇenāsya pāriśeṣyāt svapakṣaḥ sidhyatu,",
    "GSP29nystik_u:1313": " mā vā saitsīt,",
    "GSP29nystik_u:1314": " sa tu svapakṣaseddhacaiva prayojanena pratipakṣasādhanamāhantīti bhāvaḥ /",
    "GSP29nystik_u:1315": " tadaneva (sa)",
    "GSP29nystik_u:1316": " yadi prayojanamanuyukta ityādi bhāṣyaṃ vyākhyātam /",
    "GSP29nystik_u:1317": " atha na pratipadyata ityādi bhāṣyaṃ vyācaṣṭa--atha pakṣamapīti /",
    "GSP29nystik_u:1318": " athāpītyādi bhāṣyaṃ vyācaṣṭe--atha parapakṣeti /",
    "GSP29nystik_u:1319": " nāstiko hi sadasadubhayānubhayarūpatayā na vicāraṃ sahanta iti prameyāṇi sarvathā dūṣayati /",
    "GSP29nystik_u:1320": " tadayaṃ parapakṣapratiṣedhamātraprayuktaḥ pravartate /",
    "GSP29nystik_u:1321": " na tvasyāsti pakṣo na ca sthāpanā /",
    "GSP29nystik_u:1322": " tayorapi prameyapakṣapātitayā dūṣyatvādityarthaḥ /",
    "GSP29nystik_u:1323": " etadapītyādi bhāṣyaṃ vyācaṣṭa-- tādṛgevaitat /",
    "GSP29nystik_u:1324": " edadvibhajate--etasminnapi pakṣe caturvarga cet pratīpadyate so 'sya pakṣaḥ /",
    "GSP29nystik_u:1325": " pratipattirabhyupagamaḥ /",
    "GSP29nystik_u:1326": " yadyapi sthāpya eva pakṣaḥ,",
    "GSP29nystik_u:1327": " tathāpi tannāntarīyakatayā abhyupagamamātreṇa caturvargo 'pi pakṣa uktaḥ /",
    "GSP29nystik_u:1328": " kaścaturvarga ityata āha--caturvarga iti /",
    "GSP29nystik_u:1329": " eṣa sādhanavādī jñāpayati--ahaṃ vaitaṇḍiko jāne anena pañcāvayavena sādhānāvākyenedaṃ sādhyaṃ jñāpyata iti caturvargaḥ /",
    "GSP29nystik_u:1330": " tatpratītyā khalvasya vaitaṇḍikasya parapakṣaniṣedhaḥ prayojanaṃ sidhyati /",
    "GSP29nystik_u:1331": " tathā ca na viṣprayojano 'yaṃ vaitaṇḍika ityarthaḥ /",
    "GSP29nystik_u:1332": " dvitīyaṃ kalpaṃ dūṣayati--atha na pratipadyata iti /",
    "GSP29nystik_u:1333": " caturvarganāntarīyakatvāt dūṣaṇamapi na pratipadyate ityunmattavadupakṣaṇīya ityarthaḥ /",
    "GSP29nystik_u:1334": " aparamapi nāstikavaitaṇḍikaṃ prati doṣamāha--pratipakṣeti /",
    "GSP29nystik_u:1335": " asiddhaviruddhādidoṣo vākyasya vaitaṇḍikaprayuktasyārthaḥ /",
    "GSP29nystik_u:1336": " taṃ yadi pratipadyate so 'sya pakṣaḥ /",
    "GSP29nystik_u:1337": " athāsiddhaviruddhādīnāṃ sadbhāvābhyupagame prameyamadhyapātināṃ prameyamātravicārāsahatvābhyupagamo vighaṭata iti svavākyābhihitamevāddhiviruddhādi na pratipadyate,",
    "GSP29nystik_u:1338": " pūrvavaddoṣaḥ /",
    "GSP29nystik_u:1339": " nāyaṃ laukiko na parīkṣaka iti /",
    "GSP29nystik_u:1340": " tasmād vitaṇḍāpi prayojanavatīti nāvyāpakaṃ prayojanamiti siddham /",
    "GSP29nystik_u:1341": " so 'yaṃ prasaktānuprasaktivādaḥ prayojanavyākhyānāṅgamityāha--uktaṃ prayojanamiti //",
    "GSP29nystik_u:1342": " dṛṣṭāntapadavyākhyānaparaṃ bhāṣyamanubhāṣate--pratyakṣaviṣaya iti /",
    "GSP29nystik_u:1343": " ākṣipati--kimuktaṃ bhavatīti /",
    "GSP29nystik_u:1344": " na tāvad yo yaḥ pratyakṣaviṣayaḥ,",
    "GSP29nystik_u:1345": " sa sarvo dṛṣṭāntaḥ,",
    "GSP29nystik_u:1346": " adṛṣṭāntasyāpi pratyakṣaviṣayatvāt /",
    "GSP29nystik_u:1347": " nāpi yo dṛṣṭāntaḥ sa sarvaḥ pratyakṣa viṣayaḥ,",
    "GSP29nystik_u:1348": " āgamādiviṣayasyāpi dṛṣṭāntatvāt /",
    "GSP29nystik_u:1349": " tasmādayuktametadityākṣepa iti /",
    "GSP29nystik_u:1350": " tatsamādhānabhāṣyam--yatreti /",
    "GSP29nystik_u:1351": " tadvacācaṣṭe--laukikaparīkṣakāṇāṃ darśanavighātaheturiti /",
    "GSP29nystik_u:1352": " etacca kvacillaukikaparīkṣakāṇām,",
    "GSP29nystik_u:1353": " kvacit parīkṣakāṇāmiti mantavyam /",
    "GSP29nystik_u:1354": " anyathā yadaprasiddhaṃ laukikānāṃ kevalaṃ paṇḍitarūpavedanīyaṃ paramāṇvādi tasyādṛṣṭāntatā syāt /",
    "GSP29nystik_u:1355": " atra ca yo dṛṣṭāntaḥ sa evam,",
    "GSP29nystik_u:1356": " ta tu ya eve sa dṛṣṭānta iti draṣṭavyam /",
    "GSP29nystik_u:1357": " evaṃbhūtavyākhyānasya prayojanaṃ darśayati--evaṃ ceti /",
    "GSP29nystik_u:1358": " tad vibhajate--darśanāvidhāteti /",
    "GSP29nystik_u:1359": " na kevalaṃ prameyavirodhaḥ sūtravirodhaścetyata āha--tataścodāharaṇasūtraṃ vyāhanyate /",
    "GSP29nystik_u:1360": " yat teṣu teṣu śāstrapradeśeṣvatīndriyodāharaṇasūtraṃ siddhānte pūrvapakṣe vā yathā,",
    "GSP29nystik_u:1361": " mantrāyurvedaprāmāṇyavat (2.1.68),",
    "GSP29nystik_u:1362": " aṇuśyāmatānityatvavat (5.1.67)",
    "GSP29nystik_u:1363": " ityevamādi,",
    "GSP29nystik_u:1364": " tad vyāhanyate /",
    "GSP29nystik_u:1365": " na tūdāharaṇalakṣaṇasūtram /",
    "GSP29nystik_u:1366": " taddhi pratyakṣaviṣayadṛṣṭāntatve 'pyupapadyata eva /",
    "GSP29nystik_u:1367": " tasmād bhāṣye pratyakṣavacanaṃ dṛṣṭāntaviṣayapramāṇadāḍhrayaṃ lakṣayati /",
    "GSP29nystik_u:1368": " pratyakṣamūlatvād vā pratyakṣo dṛṣṭāntaḥ,",
    "GSP29nystik_u:1369": " anyathānavasthāprasaṅgāditi /",
    "GSP29nystik_u:1370": " so 'yaṃ dṛṣṭāntaḥ prameye 'ntarbhavannevamarthaṃ pṛthagukta ityāha--so 'yamiti /",
    "GSP29nystik_u:1371": " nyāyasya pañcāvayavātmakasya vacanasamūhasya dṛṣṭānto mūlam,",
    "GSP29nystik_u:1372": " atastasya pṛthagupadeśaḥ /",
    "GSP29nystik_u:1373": " ataścāsya pṛthagupadeśo yat--sati tasminniti /",
    "GSP29nystik_u:1374": " anumānanimittatvamāha-- pūrva pratyakṣeti /",
    "GSP29nystik_u:1375": " dṛṣṭāntadharmiṇi dṛḍhatarapramāṇāvadhāritamityarthaḥ /",
    "GSP29nystik_u:1376": " śābdamūlatāṃ drṛṣṭāntasya darśayati--pūrva jñātaṃ cārthamiti /",
    "GSP29nystik_u:1377": " saṃbandhagrahaṇaviṣayo 'rtho dṛṣṭāntaḥ,",
    "GSP29nystik_u:1378": " saṃbandhagrahaṇaṃ ca śābdasyāpi jñānasya nimittaṃ prathamaśrāviṇaḥ śabdādarthajñānābhāvāt /",
    "GSP29nystik_u:1379": " tasmādasti śābde 'pi dṛṣṭāntasyopayoga iti /",
    "GSP29nystik_u:1380": " aparamapi pṛthagupādānaprayojanamāha--nāstikasyeti /",
    "GSP29nystik_u:1381": " aprapañcane hetumāha--taduktaṃ bhāṣya iti //",
    "GSP29nystik_u:1382": " siddhānpadavivaraṇabhaṣyaṃ vyācaṣṭe--abhyupagameti /",
    "GSP29nystik_u:1383": " tadvibhajate- -abhyupagama idimitthambhūtaṃ ceti /",
    "GSP29nystik_u:1384": " tadvibhajate--idamitīti /",
    "GSP29nystik_u:1385": " idamiti hi dharmiviṣayaṃ siddhāntaṃ darśayati,",
    "GSP29nystik_u:1386": " dharmo sarvatantrasiddhāntaviṣayaḥ /",
    "GSP29nystik_u:1387": " itthamiti pratitantrādhikāraṇābhyupagamasiddhāntaviṣayaṃ darśayati /",
    "GSP29nystik_u:1388": " vyavasthāyāmupalakṣaṇatayā pratitantrasiddhāntamātramudāharati--idaṃ sāṃkhyeṣveveti /",
    "GSP29nystik_u:1389": " upalakṣaṇatāmudāharaṇasyājānānaścodayati--sarvatantreti /",
    "GSP29nystik_u:1390": " pariharati--yo 'yamiti /",
    "GSP29nystik_u:1391": " abhyupagamavyavasthitiranabhyupagamād vyavacchinatti /",
    "GSP29nystik_u:1392": " na tu puruṣaviśeṣe vyavasthāpayatīti bhāvaḥ /",
    "GSP29nystik_u:1393": " asyāpi prameyāntargratasyāpi sataḥ pṛthagupādānaprayojanamāha--tasya prameya iti /",
    "GSP29nystik_u:1394": " tatra sarvatantrasiddhāntasiddhastāvad vipratipannānāmapi vādināṃ dharmo,",
    "GSP29nystik_u:1395": " tasya sarvatantrasiddhāntasiddhasya viśeṣeṣu pratitantrasiddhāntāḥ pravartanta /",
    "GSP29nystik_u:1396": " tathā hi yadi ghaṭo nāma na sarvatantrasiddhāntasiddhaḥ kimāśrayā avayavī vā paramāṇusamūho",
    "GSP29nystik_u:1397": " vā jñānākāro vā pradhānapariṇāmo vā brahmapariṇāmo vā tadvivarto veti pratitantrasiddhāntāḥ pravartante?",
    "GSP29nystik_u:1398": " kathaṃ ca pratitantrasiddhāntāśrayo vādajalpavitaṇḍāḥ pravartante?",
    "GSP29nystik_u:1399": " kimāśrayaśca nyāyaḥ syāt?",
    "GSP29nystik_u:1400": " tathā yadyadhikāraṇasiddhānto na bhavet,",
    "GSP29nystik_u:1401": " kathaṃ sādhyasāmānyavyāptaṃ sādhanasāmānyamiti sāṇanaviśeṣat sādhyaviśeṣo gamyeta?",
    "GSP29nystik_u:1402": " tasmādasti prameyasyāpi siddhāntasya pṛthagupādanaprayojanam /",
    "GSP29nystik_u:1403": " abhyupagamasiddhāntaṃ copariṣṭād vicārayiṣyati vāttikakṛt iti tatprayojanamihāsmābhinogktamiti //",
    "GSP29nystik_u:1404": " kramaprāptānavayavānāha--athāvayavāḥ /",
    "GSP29nystik_u:1405": " nanu yathā tantavaḥ paṭasya samavācikāraṇaṃ kiṃ tathaivaite pratijñādayo vākyasya?",
    "GSP29nystik_u:1406": " no khalu rāganaguṇā varṇāḥ samavāyikāraṇatāṃ pratipadyanta ityāha-- vākyaikadeśā iti /",
    "GSP29nystik_u:1407": " avayavā ivāvayavāḥ,",
    "GSP29nystik_u:1408": " na punaḥ samavāyikāraṇam,",
    "GSP29nystik_u:1409": " yathā hyavayavāḥ samudāyina ekasminnavayavini kārye dhārayitavye ca,",
    "GSP29nystik_u:1410": " evamekasmin vivakṣitārthapratipādane pratijñādayo 'vayavā vākyasya samudāyasya samudāyina iti /",
    "GSP29nystik_u:1411": " nanu varṇānāmāśutaravināśināṃ kramavatāmekakālatvābhāve samudāyābhāvāt kutastatsamudāyo vākyam,",
    "GSP29nystik_u:1412": " kutaścaikadeśatetyāśayavānākṣipati--kiṃ punarvākyam?",
    "GSP29nystik_u:1413": " uttaram--pūrvapadasmṛtyapekṣo 'ntyapadapratyayaḥ smṛtyanugraheṇa pratisandhīyamāno viśeṣapratipattiheturvākyam /",
    "GSP29nystik_u:1414": " viśiṣyata iti viśeṣaḥ padārtha ekaḥ,",
    "GSP29nystik_u:1415": " kriyā vā kārakaṃ vā prātipadikārtho vā padārthāntaraviśiṣṭo vākyārthaḥ /",
    "GSP29nystik_u:1416": " yathā somena yajeta godohanena paśukāmasya yasya pitā pitāmaho vā somaṃ na pibet sa vrātya iti /",
    "GSP29nystik_u:1417": " tasya viśeṣasyaikasya pratipattihetuḥ /",
    "GSP29nystik_u:1418": " tadevaṃ samūhanibandhanaṃ padānāmekakāryatvaṃ sūcayati /",
    "GSP29nystik_u:1419": " ko viśeṣapratipattiheturityata uktam--antyapadapratyayaḥ /",
    "GSP29nystik_u:1420": " antyaṃ viśeṣyaṃ viroṣaṇapūrvakatvāt /",
    "GSP29nystik_u:1421": " tasya padam /",
    "GSP29nystik_u:1422": " na ca tadaviditaṃ sattāmātreṇa cakṣurādivad viśeṣyaṃ pratipādayatītyata uktam--pratyaya iti /",
    "GSP29nystik_u:1423": " pratīyamānaṃ viśeṣyavāci padaṃ viśeṣyaṃ bodhayati /",
    "GSP29nystik_u:1424": " pratītiśca nānubhavaḥ,",
    "GSP29nystik_u:1425": " api tu smṛti /",
    "GSP29nystik_u:1426": " na hi kramavadvarṇasamudāyaḥ padaṃ śravaṇendriyānubhavagocaraḥ saṃbhavati,",
    "GSP29nystik_u:1427": " saṃbhavanti tu pratyekaṃ varṇāḥ /",
    "GSP29nystik_u:1428": " na caite pratyekaṃ padam /",
    "GSP29nystik_u:1429": " na ca pūrvavarṇasmṛtinicayasāhito 'ntyavarṇānubhavaḥ śrotraja",
    "GSP29nystik_u:1430": " iti yuktam, smṛtīnāṃ svakāryasaṃskāravirodhinīnāmasahabhāvāt /",
    "GSP29nystik_u:1431": " vinaśyadavinaśyadavasthayostūpāntyāntyavarṇasmṛtyanubhavayoḥ syāt /",
    "GSP29nystik_u:1432": " na caitāvatārthapratyayaḥ pūrvavarṇasmṛtīnāṃ nirobhāvāt /",
    "GSP29nystik_u:1433": " na ca pūrvavarṇānubhavanitasaṃskārasahakāriṇaḥ śravaṇādeva labdhajanmanaḥ pratyayasyaikasyādhyastatatsmṛtyanubhavarūpavaicitryasya",
    "GSP29nystik_u:1434": " sadasadvarṇāvagāhino viṣayabhāvamāpannā varṇā arthadhiyamādadhatīti sāmpratam,",
    "GSP29nystik_u:1435": " saṃbandhasaṃvedanāhitasaṃskārobdodhasamayajanmanā svajanitena saṃskāreṇa saṃbandhasmṛtyutpattisamaye vināśāt padārthāvabodhakatvānupapatteḥ",
    "GSP29nystik_u:1436": " tasmāt smṛtireva pratyayaḥ /",
    "GSP29nystik_u:1437": " ata evādhyayanasamaye gurumukhād gṛhīto vedarāśirvedāṅgopāṅgajñānasaṃskṛtena smaryamāṇa eva tasyārthaṃ bodhayati /",
    "GSP29nystik_u:1438": " evaṃ ca yadā padārthapratyāyana eva padānubhavo na kāraṇam,",
    "GSP29nystik_u:1439": " tadā vākyārthajñāne nānāpadārthasmaraṇākāṅkṣāyogyatāsannidhānāvadhāraṇādivyavahite kaiva katheti /",
    "GSP29nystik_u:1440": " yadi tarhi viśeṣyapadameva smaryamāṇaṃ viśiṣṭamarthamavagamayati kṛtaṃ padāntaraiḥ,",
    "GSP29nystik_u:1441": " tata eva vākyārthapratipatterityata uktam--pūrvapadasmṛtyapekṣaḥ /",
    "GSP29nystik_u:1442": " pūrvaṃ viśeṣaṇam,",
    "GSP29nystik_u:1443": " tatpūrvakatvād viśeṣyapratīteḥ /",
    "GSP29nystik_u:1444": " tasya padava smaryamāṇapūrvapadāpekṣaḥ /",
    "GSP29nystik_u:1445": " yadyapi smaraṇāni na saha saṃbhavanti tathāpyekasmṛtisamārūḍhāni vā padāni nirantarasmṛtisaṃtānasamārūsani vā parasparāpekṣāṇi /",
    "GSP29nystik_u:1446": " tathā ca smaryamāṇaṃ viśeṣyapadaṃ viśeṣaṇapadāpekṣaṃ viśiṣṭamarthamavagamayatīti //",
    "GSP29nystik_u:1447": " syādetat /",
    "GSP29nystik_u:1448": " padamālā cet smaryamāṇā vākyārthavodhanī,",
    "GSP29nystik_u:1449": " kṛtaṃ tarhi padārthavodhanena,",
    "GSP29nystik_u:1450": " kṛtaṃ ca padatadarthasaṃbandhabodhanenetyata uktam--smṛtyanugraheṇeti /",
    "GSP29nystik_u:1451": " pratyekaṃ padebhyo yāḥ padārthasmṛtayastadanugraheṇa /",
    "GSP29nystik_u:1452": " etaduktaṃ bhavati,",
    "GSP29nystik_u:1453": " yadyapi vākyārthavodhanāya padamālā pravṛttā,",
    "GSP29nystik_u:1454": " tathāpi padārthasmṛtiravāntaravyāpārabhūtā apekṣate kāṣṭhānīva pākapravṛttāni jvalanamavāntaravyāpāram /",
    "GSP29nystik_u:1455": " na ca padānyagṛhītasaṅketāti padārthān smārayantīti upapannā padārthasmṛtisaṃbandhasaṃvedanayorapekṣeti /",
    "GSP29nystik_u:1456": " yadi hi padārthasmṛtyapekṣā padamālā vākyārthavodhanarī,",
    "GSP29nystik_u:1457": " hanta daśadāḍimāni ṣaḍapūpā bhavantītyevamādīnāmapi vākyārthabodhakatvaṃ syādityata āha--pratisandhīyamānaḥ /",
    "GSP29nystik_u:1458": " pratipadaṃ sandhānaṃ ghaṭanaṃ pratisandhānam /",
    "GSP29nystik_u:1459": " tacca svārthadvāreṇākāṅkṣāyogyatāsattyadhīnam /",
    "GSP29nystik_u:1460": " na ca daśadāḍimādivākyādiṣu tadastīti na tato vākyārthāvabodha ityarthaḥ /",
    "GSP29nystik_u:1461": " tadevamekasmṛtisamāroheṇa emārthāvacchedena ca padānāṃ samūho vākyam /",
    "GSP29nystik_u:1462": " tasya bhāgā ekadeśā iti /",
    "GSP29nystik_u:1463": " yāvatītyādi bhāṣyamavatārayati--te kiyantaḥ?",
    "GSP29nystik_u:1464": " bhāṣyavyākhyānenottaram--yāvabhdiriti /",
    "GSP29nystik_u:1465": " pṛcchati--keti /",
    "GSP29nystik_u:1466": " na hi samāpterniṣpatteranyā siddhirastītyabhiprāyaḥ /",
    "GSP29nystik_u:1467": " uttaram--padārthasyeti /",
    "GSP29nystik_u:1468": " dharmiṇaḥ siṣādhāyiṣitadharmaviśiṣṭatvaṃ vāstavamityarthaḥ /",
    "GSP29nystik_u:1469": " samāpti pṛcchati--keti /",
    "GSP29nystik_u:1470": " uttaram--viśeṣeti /",
    "GSP29nystik_u:1471": " vāstavo dharmaḥ siddhiḥ,",
    "GSP29nystik_u:1472": " tadgocarastu viniścayaḥ puruṣadharmo niṣpattiriti viśeṣa ityarthaḥ /",
    "GSP29nystik_u:1473": " kiyadbhiḥ kimabhidhānaiśca vibhāgaiḥ siddhiḥ parisamāpyata ityāśaṅkya bhāṣyakṛtoktam--tasya pañceti /",
    "GSP29nystik_u:1474": " tad vyācaṣṭe--samākhyeti /",
    "GSP29nystik_u:1475": " bhāṣyam anubhāṣyākṣipati--tatrāgama iti /",
    "GSP29nystik_u:1476": " na hyagamavat pratijñāvacanaṃ niścāyakam,",
    "GSP29nystik_u:1477": " hetuvacanādivaiyarthyāt /",
    "GSP29nystik_u:1478": " niṣpāditakriye karmaṇi sādhanasya sādhananyāyātipātāditi /",
    "GSP29nystik_u:1479": " samādhatte--āgamādhigatasyeti /",
    "GSP29nystik_u:1480": " ātmādiprameyapratipādanoddeśena hi śāstrametat pravṛttam /",
    "GSP29nystik_u:1481": " tannāntarīyakatayā nyāyaṃ vyutpādayat tameva vyutpādayet,",
    "GSP29nystik_u:1482": " ya ātmādeḥ prameyasya sākṣāt niścāyakaḥ,",
    "GSP29nystik_u:1483": " tatpratipādakāgamapramāṇyaniścāyako vā /",
    "GSP29nystik_u:1484": " tasya ca nyāyaviśeṣasyādyo 'vayavaḥ pratijñā,",
    "GSP29nystik_u:1485": " āgamārthaviṣayā sākṣāt,",
    "GSP29nystik_u:1486": " tadviṣayāgamapramāṇyapratipādakasya ca paramparayā /",
    "GSP29nystik_u:1487": " tasmāt āgamaḥ pratijñā /",
    "GSP29nystik_u:1488": " āgamopacārasya ca prayojanamidaṃ yadarthasaṃvādenāgamenānugṛhyate nyāyaḥ saprayojanaśca bhavati,",
    "GSP29nystik_u:1489": " āgamārthajñānasya niḥśreyasahetubhāvena nirūḍhatvāt /",
    "GSP29nystik_u:1490": " tasmād yadyapi na nyāyamātravartinī pratijñā āgamaḥ,",
    "GSP29nystik_u:1491": " tathāpi prakṛtanyāyābhiprāyeṇaitad draṣṭavyam /",
    "GSP29nystik_u:1492": " tathā cāgamārthasaṃbandhena pratijñāyāḥ kalpitaviṣayatvamapi parākṛtaṃ veditavyam /",
    "GSP29nystik_u:1493": " yadāhuḥ eke--sarvo 'yamanumānānumeyavyavahāro buddhyārūḍhenaiva dharmadharmibhāvena,",
    "GSP29nystik_u:1494": " na bahiḥsadasattvamapekṣate iti //",
    "GSP29nystik_u:1495": " tathānumānasya nyāyānugrahākatvaṃ hetuvacanasyānumānatvopacāreṇa bhāṣyakāreṇoktam--heturanumānamiti /",
    "GSP29nystik_u:1496": " tat khalvanumānapratipādakaṃ vacanaṃ viṣayatayānumānenānugrahītavyam /",
    "GSP29nystik_u:1497": " na ca liṅgadarśanamātramanumeyapratipattihetuḥ,",
    "GSP29nystik_u:1498": " api tu saṃbandhasmṛtisahakāri /",
    "GSP29nystik_u:1499": " na ca hetuvacanamātrāt sahakāritāvagamyate /",
    "GSP29nystik_u:1500": " tasmānna liṅgavacanamanumānapratipādakamiti kathamanumānatvopacāra ityata āha--evaṃ",
    "GSP29nystik_u:1501": " liṅgadarśanamātre dṛśyamāne liṅgarūpe saṃbandhasmaraṇarahite hetūpacārāt anumānatvopacārat",
    "GSP29nystik_u:1502": " heturanumānamityuktaṃ bhavaṣyakṛtā /",
    "GSP29nystik_u:1503": " tadeva vibhajateyattu dvitīyaṃ liṅgadaśanam /",
    "GSP29nystik_u:1504": " saṃbandhagrahaṇasamaye liṅgadarśanaṃ prathamam,",
    "GSP29nystik_u:1505": " tadapekṣayā sādhyadharmiṇi liṅgadarśanaṃ dvitīyam,",
    "GSP29nystik_u:1506": " tatsaṃbandhasmṛtivyaktihetubhāvāt smaryate 'nayeti smṛtiḥ saṃskāraḥ /",
    "GSP29nystik_u:1507": " tasya vyaktiḥ kāryābhimukhīkaraṇam,",
    "GSP29nystik_u:1508": " tatra hetubhāvāt /",
    "GSP29nystik_u:1509": " kvacit pāṭhaḥ--- saṃbandhasmṛtihetuvyaktihetubhāvāditi /",
    "GSP29nystik_u:1510": " sa tu sugama eva /",
    "GSP29nystik_u:1511": " ato heturityucyate /",
    "GSP29nystik_u:1512": " etaduktaṃ bhavati,",
    "GSP29nystik_u:1513": " yat tad dvitīyaṃ liṅgadarśanaṃ śuddhamapyāpātataḥ saṃbandhasmṛtihetubhāvāt saṃbandhasmṛti sahakāryeva /",
    "GSP29nystik_u:1514": " tathā cānumānam /",
    "GSP29nystik_u:1515": " evaṃ ca tatpratipādakasya vacasa upapanno 'numānatvopacāra iti siddham /",
    "GSP29nystik_u:1516": " evaṃ ca vāstavena liṅgena saṃbandhāt tadvacanasya buddhivikālpitaliṅgaviṣayatvaṃ parāstaṃ veditavyam /",
    "GSP29nystik_u:1517": " evamanyeṣvapyavayaveṣu vakṣyamāṇeṣvetadeva prayojanaṃ yojanīyamiti /",
    "GSP29nystik_u:1518": " udāharaṇaṃ pratyakṣamiti bhāṣyam /",
    "GSP29nystik_u:1519": " tadvyācaṣṭa--smṛtiviṣayasyeti /",
    "GSP29nystik_u:1520": " yatra pratyakṣaviṣaye pūrvaṃ vyāptirgṛhītā tasya smṛtiriti smṛtiviṣayasya pratyakṣataḥ punarūpadarśanāt avipratipattyā punaḥ smaraṇāt tatsmārakaṃ vacanamudāharaṇaṃ pratyakṣam,",
    "GSP29nystik_u:1521": " mūlabhūtapratyakṣapramāṇasamutthatvādita //",
    "GSP29nystik_u:1522": " kaḥ punarūpamānārtha iti /",
    "GSP29nystik_u:1523": " pratyakṣamiva pratyakṣamityatrevakāre tatropamārthaḥ ka ityarthaḥ /",
    "GSP29nystik_u:1524": " etadeva vibhajate--yasmāditi /",
    "GSP29nystik_u:1525": " upamānamupanaya iti bhāṣyam /",
    "GSP29nystik_u:1526": " tadvyācaṣṭe--yathā tathetyupamānaikadeśa iti /",
    "GSP29nystik_u:1527": " upanayo hi tathā caitaditi pravartamāna udāharaṇasthaṃ yathāśabdārthamapekṣata iti yathā tatheti pravartata iti /",
    "GSP29nystik_u:1528": " kiṃ punarūpamānaṃ yasyāyamekadeśa ityata āha--upamānaṃ khalu tathā gaustathā gavaya ityupadeśopayoge /",
    "GSP29nystik_u:1529": " upayogastadarthaviṣayo 'nubhavaḥ /",
    "GSP29nystik_u:1530": " tasmin sati paśvād vanaṃ gato nāgarakaḥ pratyekṣeṇādṛṣṭapūrvaṃ piṇḍaṃ paśyati /",
    "GSP29nystik_u:1531": " smarati copadeśārtham /",
    "GSP29nystik_u:1532": " piṇḍasya ca purovartinaḥ smaryamāṇena gavā sādṛśyaṃ pratyakṣeṇaiva paśyati /",
    "GSP29nystik_u:1533": " tadevaṃbhūtaṃ sārūpyajñānaṃ gavayaśabdavācyo 'yaṃ piṇḍa iti pratītiheturūpamānam /",
    "GSP29nystik_u:1534": " tadetasyopamānasyopadeśārthasmaraṇagavayapiṇḍagosārūpyāpratyakṣarūpasyaikadeśe sarūpye yo yathātathābhāvaḥ sa upanaye 'pyastītyetāvatopamānatvopacāra upanaya ityarthaḥ /",
    "GSP29nystik_u:1535": " so 'yaṃ sarvapramāṇaviniveśena paramo nyāyaḥ stūyate /",
    "GSP29nystik_u:1536": " nigamanavyākhyānabhāṣyamanubhāṣyākṣipati--kaḥ punariti /",
    "GSP29nystik_u:1537": " na khalvavayavānāṃ pramāṇānāṃ vā vākye samavāyaḥ saṃbandhaḥ saṃbhavatīti bhāvaḥ /",
    "GSP29nystik_u:1538": " uttaram--ekavākyeti /",
    "GSP29nystik_u:1539": " adhyāropo buddhacā pratisandhānam /",
    "GSP29nystik_u:1540": " sāmarthyaṃ pṛcchati--kiṃ punatiti /",
    "GSP29nystik_u:1541": " uttaram--itaretareti /",
    "GSP29nystik_u:1542": " sāmarthyaṃ hi padānāṃ dharmaḥ /",
    "GSP29nystik_u:1543": " iha tu vibhajyamānānāmavayavānāṃ nanmūlānāṃ ca pramāṇānāṃ sākāṅkṣatvameva dharmaḥ samārthyam /",
    "GSP29nystik_u:1544": " tadatra samastarūpasampannaliṅgapratipādanamekaṃ prayojanaṃ vibhajyamānasākāṅkṣatvaṃ cāstīti siddhamekavākyatvamavayavānāmiti /",
    "GSP29nystik_u:1545": " nigamanapadaṃ vyutpādayati--nigamyanta iti /",
    "GSP29nystik_u:1546": " so 'yamiti bhāṣyamanubhāṣya pṛcchati--kaḥ punaḥ paramaśabdasyārtha iti /",
    "GSP29nystik_u:1547": " uttaram--vipratipapannapuruṣapratipādakatvaṃ paścāvayavavākyasya paramatvamiti /",
    "GSP29nystik_u:1548": " etadeva vyatirekamukhena pratipādayati--ekaikaśa iti /",
    "GSP29nystik_u:1549": " yadyapi loke pratyakṣādīnāmekaikaśo 'pi vipratipannapuruṣapratipādakatvaṃ tatra tatropalabhyate,",
    "GSP29nystik_u:1550": " tathāpi yadetad vedaprāmāṇyamātmādipratipādanaṃ ca niḥśreyasopayoti,",
    "GSP29nystik_u:1551": " na tat pañcāvayavākyodatacchāstropadiṣṭopakaraṇād vinā sidhyatītyanenābhiprāyeṇa draṣṭavyam /",
    "GSP29nystik_u:1552": " avayavānāṃ pṛthagabhidhānamākṣeptuṃ vikalpayati--kiṃ punaravayavā iti /",
    "GSP29nystik_u:1553": " vikalpaprayojanaṃ pṛcchati--kiṃ cātaḥ?",
    "GSP29nystik_u:1554": " uttaram--yadi pramāṇāntaramiti /",
    "GSP29nystik_u:1555": " samādhatte--napramāṇāntaramiti /",
    "GSP29nystik_u:1556": " prayojanāntaramāha--ta eta iti /",
    "GSP29nystik_u:1557": " yata eva vādādipravṛttihetavo 'ta eva tattvavyavasthāyāścāśrayā bhavantīti /",
    "GSP29nystik_u:1558": " pṛcchati--ka iti /",
    "GSP29nystik_u:1559": " na hi kuṇḍamiva vadarāṇi tattvavyavasthāvayavānāśrayatītyarthaḥ /",
    "GSP29nystik_u:1560": " uttaram--viśeṣapratipādakatvam /",
    "GSP29nystik_u:1561": " dhamaviśiṣṭodharmo viśeṣaḥ /",
    "GSP29nystik_u:1562": " viśiṣyata iti vyutpattyā,",
    "GSP29nystik_u:1563": " tatpratipādakatvamavayavānāṃ tattvavyavasthāśrayatvamityarthaḥ //",
    "GSP29nystik_u:1564": " kramaprāptatarkapadavyākhyānārthaṃ bhāṣyamanubhāṣate--tarko na pramāṇasaṃgṛhītaḥ /",
    "GSP29nystik_u:1565": " pramāṇapadena hi catvāri pramāṇāni saṃgṛhītātina /",
    "GSP29nystik_u:1566": " na caiteṣvanyatamastarka ityarthaḥ /",
    "GSP29nystik_u:1567": " astu tarhi pramāṇapadasaṃgṛhītebhyaḥ pramāṇebhyaḥ pramāṇāntaramasaṃgṛhītaṃ pramāṇapadena prameyapadenevāsaṃgṛhītāḥ saṃśayādayaḥ prameyā ityata āha--na pramāṇāntaram /",
    "GSP29nystik_u:1568": " bhāṣyamanubhāṣya hetumāha--aparicchedakatvāt aniścāyakatvāt /",
    "GSP29nystik_u:1569": " tadeva vyatirekamukhena darśayati--pramāṇamiti /",
    "GSP29nystik_u:1570": " syādetat /",
    "GSP29nystik_u:1571": " aparicchedakatvamasiddhaṃ tarkajñānasya saṃśayādivad guṇatvenātmaliṅgatvāt /",
    "GSP29nystik_u:1572": " anyathā tvakiñcitkaravādupādānavaiyarthyamityata āha--pramāṇaviṣayavibhāgāt tviti /",
    "GSP29nystik_u:1573": " na hi vayaṃ guṇatvenotpattimattvena vā rūpeṇāniścāyakatvaṃ tarkasyācakṣmahe,",
    "GSP29nystik_u:1574": " kiṃ tu pramāṇaviṣayavibhāgahetutayā /",
    "GSP29nystik_u:1575": " na caivamasyākiñcitkaratvamityarthaḥ /",
    "GSP29nystik_u:1576": " pṛcchati--kaḥ punariti /",
    "GSP29nystik_u:1577": " uttaram--yuktāyukteti /",
    "GSP29nystik_u:1578": " idaṃ yuktamidamayuktamiti /",
    "GSP29nystik_u:1579": " itikāreṇa yuktāyuktaviṣayaṃ tarkajñānaṃ parāmṛśati /",
    "GSP29nystik_u:1580": " tadanena tarkasya svarūpaṃ darśitam /",
    "GSP29nystik_u:1581": " tasya vyāpāramāha--yat tatra yuktaṃ bhavati,",
    "GSP29nystik_u:1582": " saṃbhavati tadanujānāti na tvavadhārayati tarkaḥ /",
    "GSP29nystik_u:1583": " etaduktaṃ bhavati pramāṇaṃ tattvāvadhāraṇāya pravṛttaṃ karaṇatayā itikartavyatāmapekṣate /",
    "GSP29nystik_u:1584": " tarkaśca pramāṇaviṣayayuktāyuktavicārātmā pramāṇaṃ yukte tattve pravartamānamanujānan pramāṇamanugṛhṇarati /",
    "GSP29nystik_u:1585": " tadanugṛhītaṃ pramāṇaṃ tattvanirṇayāya paryāptam /",
    "GSP29nystik_u:1586": " na ca pramāṇaviṣaye cet tarkaḥ pravartate kṛtamasya pramāṇānujñayā,",
    "GSP29nystik_u:1587": " nanvayameva niścāyakaḥ kasmānna bhavatīti sāmpratam,",
    "GSP29nystik_u:1588": " tasya prasaṅgatayā pāratantryeṇa svayamasādhanatvāt /",
    "GSP29nystik_u:1589": " asti hi prasaṅgo na prasaṅgo hetuḥ /",
    "GSP29nystik_u:1590": " tathā hi pratyakṣameva tāvad bhūtale pravartamānaṃ tadviśeṣaṇatayā ghaṭābhāve 'pi pravartamānaṃ yadyatrābhaviṣyad ghaṭo bhūtalamivādrakṣyata,",
    "GSP29nystik_u:1591": " tena saha tulyadarśanayogyatvāt /",
    "GSP29nystik_u:1592": " na ca dṛśyate /",
    "GSP29nystik_u:1593": " tasmānnāstīti tarkeṇānujñāyamānaṃ ghaṭābhāviśiṣṭe bhūtale pravartate kevalamevedaṃ bhūtalaṃ neha ghaṭa iti /",
    "GSP29nystik_u:1594": " evaṃ svargakāmo yajeta iti śabdo 'pi pravartamānaḥ paramāptasya bhagavatar iśvarasya",
    "GSP29nystik_u:1595": " niyogo nāsvargaphalāyāṃ yāgabhāvanāyāmavakalpata iti samānapadenopatto 'pi duḥkhatayā",
    "GSP29nystik_u:1596": " dhātvarthaḥ sādhya iti na yuktam /",
    "GSP29nystik_u:1597": " bhinnapadopatto 'pi puruṣaviśeṣaṇamapi svarga eva bhāvanāphalaṃ yukta iti tarkeṇānujñāyamānaḥ pravartate /",
    "GSP29nystik_u:1598": " na ca yadyabhaviṣyad ghaṭa iti vā yadyabhaviṣyad dhātvarthaḥ sāghya iti vā kriyātipattirasti,",
    "GSP29nystik_u:1599": " yadāśrayāniṣṭaprasaṅgenāyuktatvamitarathā tu yuktatvam,",
    "GSP29nystik_u:1600": " tat tarkeṇa niśvīyate /",
    "GSP29nystik_u:1601": " tasmānna pramāṇam /",
    "GSP29nystik_u:1602": " niśvayāya tu pravṛttaṃ pramāṇaṃ tadviṣayavivecanenānugṛhṇan itikartavyātvenopayujyate /",
    "GSP29nystik_u:1603": " yarthoktam--",
    "GSP29nystik_u:1604": " mīmāṃsāsaṃjñakastarkaḥ sarvavedasamudbhāvaḥ /",
    "GSP29nystik_u:1605": " so 'to vedo rūmāprāptakāṣṭhādilavaṇātmavat //",
    "GSP29nystik_u:1606": " pūjitavicāravacano hi mīmāṃsāśabdaḥ /",
    "GSP29nystik_u:1607": " ayuktapratiṣedhena yuktābhyanujñānaṃ tarkaḥ /",
    "GSP29nystik_u:1608": " pramāṇetikartavyatātvena ca pramāṇād vedādbheda uktaḥ /",
    "GSP29nystik_u:1609": " so 'to veda iti aṅgāḍiganoḥ abhedavivakṣayā /",
    "GSP29nystik_u:1610": " itikartavyatātvaṃ cāsya sākṣad darśitam /",
    "GSP29nystik_u:1611": " dharme pramīyamāṇe hi vedena karaṇātmanā /",
    "GSP29nystik_u:1612": " itikartavyatābhāgaṃ mīmāṃsā pūrayiṣyati //",
    "GSP29nystik_u:1613": " iti sarvamavadātam /",
    "GSP29nystik_u:1614": " tasyodāharaṇaṃ bhāṣye karmeti /",
    "GSP29nystik_u:1615": " karmakāraṇakamapūrvaṃ dharmādharmāviti yāvat,",
    "GSP29nystik_u:1616": " kārye kāraṇatvopacārāt /",
    "GSP29nystik_u:1617": " etadupapādanāya pṛcchati--kathaṃ punatiti /",
    "GSP29nystik_u:1618": " nikāyaviśiṣṭābhirapūrvābhiḥ śarīrendriyabuddhivedanābhirabhisaṃbandho janma,",
    "GSP29nystik_u:1619": " tasya kathaṃ karmanimittatetyarthaḥ /",
    "GSP29nystik_u:1620": " atra pramāṇamanumānamāha--bhadavattvāt,",
    "GSP29nystik_u:1621": " vicitratvādityarthaḥ /",
    "GSP29nystik_u:1622": " pṛcchati--kaḥ punariti /",
    "GSP29nystik_u:1623": " bhedamāha--sugatiriti /",
    "GSP29nystik_u:1624": " pramāṇamuktvā tasyetikartavyatābhūtaṃ tarkamavatārayati--so 'yaṃ bheda iti /",
    "GSP29nystik_u:1625": " yadyekaṃ nimittaṃ syād vaicitryaṃ na bhavet /",
    "GSP29nystik_u:1626": " na hyabhinnāt kāryavaicitryamupapadyate,",
    "GSP29nystik_u:1627": " tasyākasmikatvaprasaṅgāt /",
    "GSP29nystik_u:1628": " ata uktam--anekamiti /",
    "GSP29nystik_u:1629": " nanvanekaṃ yāgādibrahmahatyādikriyārūpaṃ kāraṇamastaṃ kṛtamapūrvairityata uktam--avasthitam /",
    "GSP29nystik_u:1630": " yāgādikā tu kriyā āśutaravināśinī na cirabhāvine svargāya kalpata ityarthaḥ /",
    "GSP29nystik_u:1631": " avasthitaṃ ced yāgādyāhitamapūrvaṃ dharmo 'stīti sadaiva sukhinā bhavitavyam /",
    "GSP29nystik_u:1632": " evamadharmo 'stīti sadaiva duḥkhī syāditi sukhaduḥkhayoḥ kādācitkatvaṃ vyāhanyeta /",
    "GSP29nystik_u:1633": " na hyavasthitāt kāraṇādanavasthitaṃ kāryamityata uktam--anityam /",
    "GSP29nystik_u:1634": " na hyavasthānaṃ nityatāṃ brūmaḥ,",
    "GSP29nystik_u:1635": " kiṃ tu tāvadanena sthātavyaṃ na yāvadantyasukhaduḥkhasaṃvijñānaṃ janayati,",
    "GSP29nystik_u:1636": " atha naśyatīti /",
    "GSP29nystik_u:1637": " nanu bhinnāni santvapūrvāṇi,",
    "GSP29nystik_u:1638": " tathāpi sarvāṇi sarvātmasamavetāti,",
    "GSP29nystik_u:1639": " yathāvayavī svāvayaveṣu /",
    "GSP29nystik_u:1640": " tathā ca sarvasādhāraṇyānnoktavaicitryotpāda ityata uktam--ekadravyam /",
    "GSP29nystik_u:1641": " ekadravyaṃ cedastu tarhi sarvasādhāraṇe pṛthivyādau yatra kvacit /",
    "GSP29nystik_u:1642": " tathāpi vaivitryānupapattirityata uktam--pratyātmaniyatam /",
    "GSP29nystik_u:1643": " atha pṛthivyādyeva kāraṇa janmavaicitrye kasmānna bhavatītyāśayavān pṛcchati--kiṃ kāraṇamiti kasmāt kāraṇādityarthaḥ /",
    "GSP29nystik_u:1644": " uttaram--pṛthivyāpadīnāmiti /",
    "GSP29nystik_u:1645": " mā bhūt pṛthivyādi,",
    "GSP29nystik_u:1646": " pṛthivyādigataṃ kiñcid bhaviṣyatītyata āha-- pṛthivyādigatasyeti /",
    "GSP29nystik_u:1647": " bhāṣyoktaprameyatve tarkasya hetumāha--upalabdhiviṣayatvāditi //",
    "GSP29nystik_u:1648": " tarkānantaraṃ nirṇaya uddiṣṭastarkahetukatvāt /",
    "GSP29nystik_u:1649": " tasya svarūpamāha--nirṇayastattvajñānamiti /",
    "GSP29nystik_u:1650": " yadyevamindriyāpātajanmapratyakṣajñānamapi tattvajñānamiti nirṇayaḥ syādityata āha--pramāṇanāmiti /",
    "GSP29nystik_u:1651": " anena pañcāvayavavākyamupalakṣayati /",
    "GSP29nystik_u:1652": " tatra satarkāṇāṃ pramāṇānāṃ samāvāyāt /",
    "GSP29nystik_u:1653": " paramārthatastu tarkapūrvakastattvaviniścayo nirṇaya iti pratyakṣādīnāmapi tarkasahāyānāṃ nirṇayaphalatvamiti /",
    "GSP29nystik_u:1654": " syādetat /",
    "GSP29nystik_u:1655": " dhūmādigocareṇa nirṇayena vahnyādāvanumīyamāne pramāṇabheva nirṇayo na phalamityāśayavān pṛcchati--kadā punatiti /",
    "GSP29nystik_u:1656": " viditābhiprāyasyottaram--yadeti /",
    "GSP29nystik_u:1657": " saṃkalayya tarkanirṇayavyutpādanasya prayojanamāha--tāvetāviti /",
    "GSP29nystik_u:1658": " parīkṣako 'tra loko lokaśabdenocyate,",
    "GSP29nystik_u:1659": " taditarasya tarkāsaṃbhavāt /",
    "GSP29nystik_u:1660": " buddhveti parīkṣya nirṇayaṃ kṛtvetyarthaḥ /",
    "GSP29nystik_u:1661": " śeṣaṃ nigadavyākhyātam //",
    "GSP29nystik_u:1662": " nirṇayānantaraṃ vādavyākhyānārthaṃ bhāṣyam--vādaḥ khalviti /",
    "GSP29nystik_u:1663": " tadanubhāṣyopapattimāhavāda iti /",
    "GSP29nystik_u:1664": " nānā pravaktāro yasmin sa tathā /",
    "GSP29nystik_u:1665": " ekasyāpi śāstrakartuḥ pūrvapakṣottarapakṣasādhanadūṣaṇapratipādako vacanasamūho vādaḥ syāditi nānāpravaktṛka ityuktam /",
    "GSP29nystik_u:1666": " siddhāntabhedānavidhānena hi dvāvapi svasiddhāntānurūpaṃ sādhanaṃ dūṣaṇaṃ cāhaturityarthaḥ /",
    "GSP29nystik_u:1667": " pratyadhikaraṇetyādi bhāṣyamanubhāṣyācaṣṭe--pratyadhikaraṇamasya sādhanam /",
    "GSP29nystik_u:1668": " adhikriyata ityadhikaraṇaṃ sādhyam,",
    "GSP29nystik_u:1669": " tadadhikṛtya sādhanapravṛtteḥ /",
    "GSP29nystik_u:1670": " pratyadhikāraṇa sādhanaṃ yasmin vāde sa tathoktaḥ /",
    "GSP29nystik_u:1671": " asyaivārthaṃ niṣkarṣṭuṃ pṛcchati--kimuktaṃ bhavati?",
    "GSP29nystik_u:1672": " niṣkarṣati--ubhābhyāṃ vādiprativādibhyāṃ svasvasādhye sādhanaṃ vaktavyam /",
    "GSP29nystik_u:1673": " tathā ca nānāpravaktṛkatvena tulyatve 'pi vādasya vitaṇḍāyāḥ pratyadhikaraṇasādhanatvena bhadeḥ siddho bhavati /",
    "GSP29nystik_u:1674": " vitaṇḍāyāḥ pratipakṣasthāpanāhīnatayā pratyadhikāraṇasādhanatvābhāvāt /",
    "GSP29nystik_u:1675": " tathāpi jalpādabhedo vādasya,",
    "GSP29nystik_u:1676": " asti hi jalpasya pratyadhikaraṇasādhanavatvaṃ ca nānāpravaktṛkatvaṃ ceti /",
    "GSP29nystik_u:1677": " ata āha--anyatarasminnadhikaraṇe nirṇaya iti /",
    "GSP29nystik_u:1678": " vāde hi tāvad brūte,",
    "GSP29nystik_u:1679": " na yāvadanyatarasmin pakṣe nirṇayo jātaḥ,",
    "GSP29nystik_u:1680": " tattvabubhutsorvādinorvāde 'dhikārāt /",
    "GSP29nystik_u:1681": " jalpe tu puruṣaśaktiparīkṣālakṣaṇe 'pratibhādināpi parājyopapatternāvaśyaṃ tattvanirṇayaḥ /",
    "GSP29nystik_u:1682": " tasmādanyataranirṇayāvasānatvena jalpād bhedo vādasyeti siddham /",
    "GSP29nystik_u:1683": " yathā caitat,",
    "GSP29nystik_u:1684": " tathopariṣṭād upapādayiṣyate ityāha--tacceti /",
    "GSP29nystik_u:1685": " tasya svarūpaṃ pṛcchati/--so 'yamiti /",
    "GSP29nystik_u:1686": " uttaram--vākyeti /",
    "GSP29nystik_u:1687": " codayati--nanu ceti /",
    "GSP29nystik_u:1688": " vākyasamūhaśca jñānaṃ ceti vipratiṣiddhametadityarthaḥ /",
    "GSP29nystik_u:1689": " pariharati--neti /",
    "GSP29nystik_u:1690": " sādhanopālambhagrahaṇasya śabdaviṣayatvādavidodha ityarthaḥ //",
    "GSP29nystik_u:1691": " yugapadeva jalpavitaṇḍe vyācaṣṭe--tadviśeṣāviti /",
    "GSP29nystik_u:1692": " viśiṣyete bhidyate iti viśeṣau /",
    "GSP29nystik_u:1693": " tasmād vādād viśeṣau bhinnau /",
    "GSP29nystik_u:1694": " bhāṣyamanubhāṣya pṛcchati--kaḥ punarviśeṣaḥ?",
    "GSP29nystik_u:1695": " yadyogād viśiṣṭe vādāt jalpavitaṇḍe ityarthaḥ /",
    "GSP29nystik_u:1696": " uttaram--aṅgādhikyamaṅgahāniśca yathāsaṃkhyam /",
    "GSP29nystik_u:1697": " tadeva darśayati--chaleti /",
    "GSP29nystik_u:1698": " tat kimidānī saṃśayādibhirivātyantavairūpyaṃ vādena jalpavitaṇḍayoḥ?",
    "GSP29nystik_u:1699": " netyāha--etāvatā viśeṣeṇa kathāmārgabheda iti etāvāneva viśeṣo na sarvathā,",
    "GSP29nystik_u:1700": " kathātvena saṃśayādivyāvṛttenasāmānyaviśeṣeṇa trayāṇāmapyabhedādityarthaḥ /",
    "GSP29nystik_u:1701": " aparamapi bhedahetumāha--viṣayabhedācceti /",
    "GSP29nystik_u:1702": " tad vibhajate--śiṣyādīti /",
    "GSP29nystik_u:1703": " śiṣyamāṇo 'tyantaviparyastaḥ durjñānāvalepadurvidagdha iti yāvat /",
    "GSP29nystik_u:1704": " na tvevaṃbhūtaḥ śiṣyādirviparyasto 'pyanavaliptatvāditi bhāvaḥ //",
    "GSP29nystik_u:1705": " kramaprāptānāṃ hetvābhāsānāṃ svarūpamāha--anyatameti /",
    "GSP29nystik_u:1706": " pañcasu caturṣu vā liṅgarūpeṣvanyatamaṃ liṅgaṃ dharmamekaṃ dvayaṃ trayaṃ vānuvidadhānā ahetavo hetuvadābhāsānta iti hetvābhāsā uktāḥ /",
    "GSP29nystik_u:1707": " nigrahasthānebhya iti bhāṣyamavatārayitumāha--te ca nigrahasthānamiti /",
    "GSP29nystik_u:1708": " avatārayati--nigrahasthāneti /",
    "GSP29nystik_u:1709": " avatārya dūṣayitumekadeśimatena vyācaṣṭe--yasmāt kilaita iti /",
    "GSP29nystik_u:1710": " kilaśabdo 'yamarucau /",
    "GSP29nystik_u:1711": " tadetadekadeśivyākhyānaṃ dūṣayati--na,",
    "GSP29nystik_u:1712": " ubhayathāpyasaṃbandhāt /",
    "GSP29nystik_u:1713": " kiṃ ye ye nigrahasthānebhyaḥ pṛthagupadiśyante,",
    "GSP29nystik_u:1714": " te sarve vāde codyante?",
    "GSP29nystik_u:1715": " atha ye ye vāde codyante te sarve pṛthugupadiśyante iti?",
    "GSP29nystik_u:1716": " ubhayathāpyanaikāntikatvāt nāvinābhāvalakṣaṇaḥ saṃbandha ityarthaḥ /",
    "GSP29nystik_u:1717": " tadetad vibhajate--na vāde codanīyatvamiti /",
    "GSP29nystik_u:1718": " kasmād ubhayathāpyavinābhāvābhāva ityata āha--yadi tāvaditi /",
    "GSP29nystik_u:1719": " tasmāt nāyamavinābhūto heturvāde codanīyatvaṃ vā pṛthagupadeśo vā bhāṣyakāreṇokta ityupasaṃharati--tasmāditi /",
    "GSP29nystik_u:1720": " vāde codanīyatvādityupalakṣaṇam,",
    "GSP29nystik_u:1721": " pṛthagupadeśāditi ca draṣṭavyam /",
    "GSP29nystik_u:1722": " tadevamekadeśimataṃ dūṣayitvā svamatena bhāṣyaṃ vyācaṣṭe--etadeva tu nyāyyāmiti /",
    "GSP29nystik_u:1723": " nigrahasthānebhyo hetvābhāsānāṃ pṛthagupadeśe prayojanaṃ yad bhāṣyākṣarebhyaḥ sākṣāt pratīyate /",
    "GSP29nystik_u:1724": " sāmānyopadeśena viśeṣa upadiṣṭe viśeṣopadeśaḥ prayojanādhikyaṃ sūcayati /",
    "GSP29nystik_u:1725": " yathā brāhmaṇān bhojaya kaṭha ceti kaṭhabhojane viśeṣo gamyate,",
    "GSP29nystik_u:1726": " tadvadihāpi nigrahasthānopadeśenaiva hetvābhāseṣu labdheṣu teṣāṃ viśeṣeṇābhidhānaṃ prayojanādhikyaṃ sūcayati /",
    "GSP29nystik_u:1727": " etāvāneva sūtrakṛto vyāpāro yat sūtraṇaṃ nāma /",
    "GSP29nystik_u:1728": " tatra nigrahasthānaviśeṣāṇāṃ hetvābhāsānāṃ svarūpaṃ vādasya ca tattvanirṇayāvasānatvamālocya",
    "GSP29nystik_u:1729": " vāde codanīyā bhaviṣyanti nigrahasthānatvena hetvābhāsā nāpratibhādaya iti prayojanaṃ",
    "GSP29nystik_u:1730": " varṇayāñcakāra bhāṣyakāraḥ /",
    "GSP29nystik_u:1731": " syādetat /",
    "GSP29nystik_u:1732": " bhavantu vāde codanīyā hetvābhāsāḥ,",
    "GSP29nystik_u:1733": " mā ca bhuvannapratibhādayaḥ /",
    "GSP29nystik_u:1734": " kimevamapītyāha--vidyāprasthānapramedajñāpanārthatvāt /",
    "GSP29nystik_u:1735": " vādajalpavitaṇḍā vidyāḥ paramparayā niḥśreyasopayogāt /",
    "GSP29nystik_u:1736": " tāsāṃ prasthānaṃ vyāpāraḥ,",
    "GSP29nystik_u:1737": " tasya bhedaḥ,",
    "GSP29nystik_u:1738": " tajjñāpanārthatvāt /",
    "GSP29nystik_u:1739": " ata eva jalpavitaṇḍayostu ityāha /",
    "GSP29nystik_u:1740": " codayati--atha kasmāditi /",
    "GSP29nystik_u:1741": " yadi vāde hetvābhāsāḥ prayujyeran tato nigrahasthānatvena codyeran,",
    "GSP29nystik_u:1742": " na tu teṣāmasti prayogo 'pramāṇatvāt pramāṇatarkasādhanopālambhatvācca vādasya /",
    "GSP29nystik_u:1743": " tasmāt nigrahasthānamātratvaṃ hetvābhāsānām /",
    "GSP29nystik_u:1744": " tathā ca na pṛthagupadeśaḥ,",
    "GSP29nystik_u:1745": " nigrahasthānopadeśenaiva labdhatvādityarthaḥ /",
    "GSP29nystik_u:1746": " pariharati--pramāṇasāmānyāditi /",
    "GSP29nystik_u:1747": " na khaluhetvābhāsan tabduddhyā prayu/",
    "GSP29nystik_u:1748": " jāte vādiprativādinau,",
    "GSP29nystik_u:1749": " api tu hetubuddhyā /",
    "GSP29nystik_u:1750": " tathā cāsti teṣāṃ vāde prayoga iti vāde nigrahasthānatvena hevābhāsāścādyantām,",
    "GSP29nystik_u:1751": " nāpratibhādīnītyarthavān pṛthagupadeśaḥ /",
    "GSP29nystik_u:1752": " tadetad vikalpyākṣipati--vāde kāniciditi /",
    "GSP29nystik_u:1753": " samādhatte--na,",
    "GSP29nystik_u:1754": " lakṣaṇaparatantratvādarthatathābhāvasyeti brūmaḥ /",
    "GSP29nystik_u:1755": " lakṣyata iti lakṣaṇam,",
    "GSP29nystik_u:1756": " samānāsamānajātīyavyāvṛttaṃ rūpaṃ vādasya ca nigrahasthānānāṃ ca /",
    "GSP29nystik_u:1757": " tadadhīno hi teṣāṃ tathābhāvo vyavasthā /",
    "GSP29nystik_u:1758": " kānicideva nigrahasthānāni vāde na tu sarvāṇīti sāmānyato 'bhidhāya tadeva lakṣaṇaparatantratvamabhimate viśeṣe yojayati--vādasyeti /",
    "GSP29nystik_u:1759": " uktamākṣipati--pramāṇapratirūpakatvāditi /",
    "GSP29nystik_u:1760": " niścitau hi vādaṃ kurūtaḥ /",
    "GSP29nystik_u:1761": " niścayaśca pramāṇaphalamiti kuto 'pramāṇasyāvakāśa ityarthaḥ /",
    "GSP29nystik_u:1762": " uttaram--bhrānteriti /",
    "GSP29nystik_u:1763": " na niścayaḥ sarvaḥ pramāṇamūlo 'pramāṇamūlasyāpi tasya darśanāt,",
    "GSP29nystik_u:1764": " anyathā viparyāsādapravṛttiprasaṅgāt /",
    "GSP29nystik_u:1765": " vādinoścābhrāntatve vastuno viruddhadharmadvayasamāliṅgitatvamekadā syāditi bhāvaḥ /",
    "GSP29nystik_u:1766": " pṛcchati--kaḥ punaḥ śiṣyeti /",
    "GSP29nystik_u:1767": " upāsyopāsakayoḥ parasparaṃ na dhvaṃsanaṃ saṃbhavatīti bhāvaḥ /",
    "GSP29nystik_u:1768": " uttaram--vivakṣitārthāpratipādakatvam eva na khalīkāra iti /",
    "GSP29nystik_u:1769": " hetvābhāsānāṃ ca pṛthakkaraṇaṃ na vāde tanmātrāvadhāraṇārtham,",
    "GSP29nystik_u:1770": " api tu yasminnanuddhāvite 'pi nigrahasthāne tattvapratipattivyāghāto bhavati,",
    "GSP29nystik_u:1771": " tasya sarvasya saṃgrahārtham /",
    "GSP29nystik_u:1772": " evaṃ ca nyūnādhikāpasiddhāntā api saṃgṛjītā bhavanti /",
    "GSP29nystik_u:1773": " tatra pṛcchati--nyūnādhiketi /",
    "GSP29nystik_u:1774": " uttaram--pramāṇeti /",
    "GSP29nystik_u:1775": " jalpavitaṇḍayostviti bhāṣyamanubhāṣyopapādayati--jalpavitaṇḍayostviti /",
    "GSP29nystik_u:1776": " sāhaṅkāro vijigīṣurapratibhādibhirapi nigrahasthānaistiraskṛto galitāhaṅkārastattvabubhutsutāṃ nītaḥ paścād vādena vyutpādyata ityarthaḥ //",
    "GSP29nystik_u:1777": " chalajātinigrahasthānānāṃ pṛthagupadeśaprayojanaparaṃ bhāṣyamanubhāṣate--chaleti /",
    "GSP29nystik_u:1778": " upalakṣaṇārthamiti bhāṣyāvayavaṃ vyācaṣṭe /",
    "GSP29nystik_u:1779": " parijñānārthameva kevalam,",
    "GSP29nystik_u:1780": " pirajñānasya phalamuktam--svavākye parivarjanam aprayogaḥ,",
    "GSP29nystik_u:1781": " paravākye codbhāvanamiti /",
    "GSP29nystik_u:1782": " codayati--chalajātinigrahasthānānīti /",
    "GSP29nystik_u:1783": " atra hi jāteḥ svavākye parivarjanamuktvā punaḥ svayaṃ prayogo na yuktaḥ /",
    "GSP29nystik_u:1784": " kasmāt? vyāghātāt /",
    "GSP29nystik_u:1785": " etad vibhajate--svākya iti /",
    "GSP29nystik_u:1786": " pariharati--na vyāghātaḥ /",
    "GSP29nystik_u:1787": " kutaḥ? praśnāpākaraṇārthatvāt /",
    "GSP29nystik_u:1788": " tad vibhajate--svayaṃ ca sukaraḥ prayoga iti anena bhāṣyeṇa kimuktaṃ bhavati?",
    "GSP29nystik_u:1789": " pareṇa prativādinā jātau prayuktāyāṃ vādī prāśnikān sabhyān bravīti jātiranena prativādinā prayukteti /",
    "GSP29nystik_u:1790": " te prāśnikā enaṃ paryanuyu/",
    "GSP29nystik_u:1791": " jīran he vādin kathaṃ kena prakāreṇa jātiḥ catuviṃśatyāṃ jātiṣu katamā jātiriti?",
    "GSP29nystik_u:1792": " so 'yaṃ prāśnikānāṃ praśnaḥ /",
    "GSP29nystik_u:1793": " tadapākaraṇārthaṃ svayaṃ sukaraḥ prayoga ityarthaḥ /",
    "GSP29nystik_u:1794": " prakṛtamupasaṃharati--tasmādeta iti //",
    "GSP29nystik_u:1795": " sūtrakāreṇa śāstrasyātyantikaduḥkhoparamarūpaniḥśreyasādhigamaḥ prayojanamuktam /",
    "GSP29nystik_u:1796": " bhāṣyakārastu nāstyeva tat prekṣāvatāṃ prayojanam,",
    "GSP29nystik_u:1797": " catrānvīkṣikī na nimittaṃ bhavatītyāha--seyamānvīkṣikīti /",
    "GSP29nystik_u:1798": " tadetad bhāṣyaṃ vyācaṣṭe--seyamānvīkṣikī nyāyavidyati /",
    "GSP29nystik_u:1799": " yadyapītarā vidyāḥ pramāṇikamevārthamabhiniviśante tathāpyetadvidyāpratipādyameva pramāṇādyupajīvya sve sve vyutpādye tattve pravartantra,",
    "GSP29nystik_u:1800": " na tu pramāṇādyapi vyutpādayanti /",
    "GSP29nystik_u:1801": " yathā pratyakṣādyupajīvya pravartamānamanumānaṃ na pratyakṣādiviṣayamapi tadānīmeva gocarayati /",
    "GSP29nystik_u:1802": " tadanena vidyopakaraṇagrahaṇena vyāpāra ānvīkṣikyā darśitaḥ /",
    "GSP29nystik_u:1803": " saṃprati vidyānāṃ yāni karmāṇi pratipādyāni sāmāgrihotrakṛṣyādīni tatrāpyānvīkṣikyupāya ityāha--upāyaḥ sarvakarmaṇāṃ vidyāvyutpādyānām,",
    "GSP29nystik_u:1804": " na tu hālikamṛgayvādikarmaṇāmapi /",
    "GSP29nystik_u:1805": " na hi vidyāpadebhyo yāvanmātrāgatiḥ,",
    "GSP29nystik_u:1806": " tāvanmātreṇa prekṣavatāṃ paritoṣaḥ /",
    "GSP29nystik_u:1807": " mā bhūt",
    "GSP29nystik_u:1808": " ādityo vai yūpaḥ",
    "GSP29nystik_u:1809": " ityādibhya ādityādīnā yūpāditā /",
    "GSP29nystik_u:1810": " tasmāt saṃśayaparīkṣāpramāṇaviniveśa dvāreṇa tadarthatattvamavadhāryā tatra trayī viniveśanīyā /",
    "GSP29nystik_u:1811": " evaṃ daṇḍanītivārtayoranugantavyam /",
    "GSP29nystik_u:1812": " tasmādānvīkṣikīpariśodhitapramāṇapramāśitaṃ sāmādi itarā vidyāḥ kurvanti viṣayamiti śeṣaḥ /",
    "GSP29nystik_u:1813": " api ca dravyaguṇakarmaṇāmabhimatānabhimatopāyatāprajñāpanena yathāyatha sarvā vidyāḥ prekṣāvataḥ pravartayanti nirvayanti vā /",
    "GSP29nystik_u:1814": " tatra kimaviśeṣeṇa sādhyasādhanetikartavyatāsu pravartayantu,",
    "GSP29nystik_u:1815": " āhosvit sādhanetikartavyatāmātre?",
    "GSP29nystik_u:1816": " tatra yadi sādhyāṃśo 'pi pravartanāgocaraḥ,",
    "GSP29nystik_u:1817": " tadā śyenādisādhyāyā hiṃsāyā vihitatvena nānarthavatvam /",
    "GSP29nystik_u:1818": " atha sādhyāṃśaṃ rāgataḥ prāptamanūdya sādhanetikartavyate eva vidharayete,",
    "GSP29nystik_u:1819": " tataḥ śyenādisādhyāyā hiṃsāyā avihitatvena na hiṃsyāt sarvā bhūtāni iti pratiṣadhādanarthatvam /",
    "GSP29nystik_u:1820": " tadiha sādhyāṃśe 'pravartanamānvīkṣikīgamyam /",
    "GSP29nystik_u:1821": " evamanuṣṭhānagatāḥ prayojakatvāprayojakatvādaya ānvīkṣikīgamyāḥ /",
    "GSP29nystik_u:1822": " evaṃ vārtādiṣvapīti /",
    "GSP29nystik_u:1823": " tadevamānvīkṣikīmāśrayante sarvavidyā ityāha--āśrayaḥ sarvadharmāṇām sarvāsāṃ vidyānāṃ puruṣapravartanā dharmāḥ,",
    "GSP29nystik_u:1824": " teṣāmāśrayaḥ /",
    "GSP29nystik_u:1825": " vārtikakārastu dharmadvāreṇa vidyānāmevaśraya iti vyācaṣṭe--sarvavidyopakārakatvādāśrayaḥ,",
    "GSP29nystik_u:1826": " sarvāsāṃ vidyānāmiyamupakaroti /",
    "GSP29nystik_u:1827": " vidyayā pravartanāyāṃ kartavyāyāmiyaṃ sahakāritayopakarotītyarthaḥ //",
    "GSP29nystik_u:1828": " syādetat /",
    "GSP29nystik_u:1829": " vyutpādyāścet pramāṇādayaḥ sarvavidyopayoginaḥ,",
    "GSP29nystik_u:1830": " tarhrātyantikī dukhaḥ- nivṛttirānvīkṣikyāḥ phalaṃ niḥśreyasapadādavagamyate /",
    "GSP29nystik_u:1831": " vyutpādyasvabhāvālocanayā hi tad gamyate,",
    "GSP29nystik_u:1832": " sa ca vidyāntarasādhāraṇa iti vidyāntarādhigamyena niḥśreyasena saṅkaraprasaṅga ityata āha--tadidaṃ tattvajñānaṃ niḥśreyasādhigamaśca yathāvidyaṃ veditavyam /",
    "GSP29nystik_u:1833": " vidyāntarāṇi tāvad yat tattvajñānaṃ kurvanti tatsvabhāvālocanayā hi tadvidyāsādhye eva niḥśreyasabhade upayujyante nānyatra /",
    "GSP29nystik_u:1834": " iha tu pramāṇādi yadyapi sādhāraṇam,",
    "GSP29nystik_u:1835": " tathāpyasādhāraṇātmādirūpapramayasamabhivyāhṛtaṃ sadabhimata eva niḥśreyaseḥvatiṣṭhata iti /",
    "GSP29nystik_u:1836": " viśuddhenārjanena homasādhanasya dravyasya prāptiḥ svāgatam /",
    "GSP29nystik_u:1837": " ādigrahaṇena kramaparyantāṅgagrāmasākalyaṃ gṛhyate /",
    "GSP29nystik_u:1838": " śvamārjārādibhiranupaghātaḥ anupahatatvam /",
    "GSP29nystik_u:1839": " ādigrahaṇād viśuddhābhisandhiriti /",
    "GSP29nystik_u:1840": " śeṣamatirohitam /",
    "GSP29nystik_u:1841": " vādādīnāṃ nigrahasthānāntānāmupadeśaḥ parābhibhavopāyatayā madamānādihetutvena niḥśreyasaparipanthīti manvānaścodayati--madamānādīti /",
    "GSP29nystik_u:1842": " pariharati--na,",
    "GSP29nystik_u:1843": " sūtrārthāparijñānāt /",
    "GSP29nystik_u:1844": " nāyaṃ sūtrārthaḥ,",
    "GSP29nystik_u:1845": " sarveṣāṃ tattvajñānaṃ sākṣānniḥśreyasopayogīti,",
    "GSP29nystik_u:1846": " kiṃ tvātmāditattvajñānam /",
    "GSP29nystik_u:1847": " taditarat tu pāramparyeṇa /",
    "GSP29nystik_u:1848": " tatra jalpādīnā parāhaṅkārapraśamanamavāntaravyāpāra iti na niḥśreyasaparipanthitā,",
    "GSP29nystik_u:1849": " kiṃ tvānukūlyamityarthaḥ /",
    "GSP29nystik_u:1850": " madamānādinimittatvaṃ ca heturasiddha ityāha--yaccedamiti /",
    "GSP29nystik_u:1851": " upasaṃhārati-- tasmānna nimittaṃ vādādiparijñānaṃ rāgādīnāmiti /",
    "GSP29nystik_u:1852": " iti /",
    "GSP29nystik_u:1853": " sūtrasamāptau // 1 //",
    "GSP29nystik_u:1854": " NyS_1,1.2: duḥkhajanmapravṛttidoṣamithyājñānānāmuttarottarāpāye tadanantarābhāvādapavargaḥ //",
    "GSP29nystik_u:1855": " tadevaṃ prathamasūtreṇa śāstrasyābhidheyaprayojanasaṃbandhān darśayatā padārthāḥ pramāṇādaya uddhiṣṭāḥ /",
    "GSP29nystik_u:1856": " teṣāṃ ca lakṣaṇamuktvā tatparīkṣā vartayiṣyate,",
    "GSP29nystik_u:1857": " aparīkṣya tattvajñānanirṇayāyogāt /",
    "GSP29nystik_u:1858": " na cānirṇotaprayojanasaṃbandhānāṃ pramāṇādīnāṃ lakṣaṇaparīkṣayoravasaraḥ /",
    "GSP29nystik_u:1859": " na ca prayojanasaṃbandhanirṇayaḥ parīkṣāṃ vineti tatparīkṣārthaṃ dvitīyaṃ sūtram /",
    "GSP29nystik_u:1860": " tatra prayojanābhidhānasya dvaividhyāt saṃśayaḥ /",
    "GSP29nystik_u:1861": " dvividhaṃ hi prayojanābhidhānaṃ granthakṛtāṃ dṛṣṭaṃ samīcīnamasamīcīnaṃ ca,",
    "GSP29nystik_u:1862": " yathā vātikādiprayojanābhidhānam āyurvedādiprayojanābhidhānaṃ ca /",
    "GSP29nystik_u:1863": " tasmādabhidhānasāmānyād ubhayathādarśanācca saṃśayaḥ /",
    "GSP29nystik_u:1864": " tatrotsūtreṇa prayojanābhisaṃbandhapratipādanaparaṃ pūrvapakṣabhāṣyam--tat khalu vai niḥśreyasamityādi /",
    "GSP29nystik_u:1865": " tad vibhajate--na tattvaparijñānādapavargaḥ /",
    "GSP29nystik_u:1866": " kutaḥ? ubhayathādoṣāt /",
    "GSP29nystik_u:1867": " tadatyantavimokṣalakṣaṇo 'pavargo niḥśreyasam /",
    "GSP29nystik_u:1868": " taccet tattvajñānānantaram,",
    "GSP29nystik_u:1869": " sampradāyocchedo vātaputrīyatā ca śāstrasya syātām /",
    "GSP29nystik_u:1870": " tasmānna tattvajñānānantaraṃ niḥśreyasam /",
    "GSP29nystik_u:1871": " tathā sati pramāṇāditattvajñānānniḥśreyasamiti /",
    "GSP29nystik_u:1872": " mithyā /",
    "GSP29nystik_u:1873": " na cānyanniḥśreyasam ityabhimānaḥ pūrvapakṣavādina iti //",
    "GSP29nystik_u:1874": " atredaṃ siddhāntasūtramupatiṣṭhate--duḥkhajanmeti /",
    "GSP29nystik_u:1875": " tasya tātparyamabhidhāyāvatārayati--na prayojanānabhisaṃbandhaḥ /",
    "GSP29nystik_u:1876": " kutaḥ? niḥśreyasasya parāparabhedāt /",
    "GSP29nystik_u:1877": " catastro hi pratipattayaḥ prameye ātmādau /",
    "GSP29nystik_u:1878": " prathamā tāvadāgamāt yāmācakṣate śravaṇamiti /",
    "GSP29nystik_u:1879": " dvitīyā tu śrutasya parīkṣya nyāyana vyavasthāpanam,",
    "GSP29nystik_u:1880": " yāmāhurmananamiti /",
    "GSP29nystik_u:1881": " sā cānvīkṣikyāmāyatate /",
    "GSP29nystik_u:1882": " ānvīkṣikī ca saṃśayāditattvajñāpanaṃ pramāṇatattvajñāpanāyopādatte /",
    "GSP29nystik_u:1883": " pramāṇatattvajñāpanaṃ ca heyopādeyabhedavyavasthitaprameyatattvaparijñāpanāya /",
    "GSP29nystik_u:1884": " tatrāpyādyantavarjitadaśavargajñāpanamādyantayoḥ evātmāpavargayorūpādeyayostattvajñānasyopakaroti /",
    "GSP29nystik_u:1885": " na cāyamānvīkṣikīvidyāvaghṛtaprameyatattvo 'pi parituṣyati,",
    "GSP29nystik_u:1886": " pūrvavadevātmādigataviparyayavāsanānuvṛtteḥ /",
    "GSP29nystik_u:1887": " no khalu diṅmūḍhaḥ sahasreṇāpyanumāṇairviparyayasaṃskāramapanayati /",
    "GSP29nystik_u:1888": " tattvāsākṣātkārastu viparyayasaṃskārā nivartayati /",
    "GSP29nystik_u:1889": " tajjanitā ca vāsanā viparyayavāsanāmiti lokasiddham /",
    "GSP29nystik_u:1890": " tasmādātmādisākṣātkāravatīṃ caturthau pratītimaśeṣatadgocaravāsanāviparyāsaśamanīmarthayamānenādaranairantararyābhyāṃ",
    "GSP29nystik_u:1891": " dhyānacintādiśabdavācyā tṛtīyā pratītiḥ sākṣātkāraphalā dīrghakālamupāsanīyā /",
    "GSP29nystik_u:1892": " atha pariniṣpannadhyānopāyaḥ sākṣātkāravatīṃ pratipadya caturthau pratītiṃ nirmuktasakalakleśajālaḥ",
    "GSP29nystik_u:1893": " apravartamāno dharmādharmasādhaneṣu nirūddhānāgatadharmādharmaprabandhotpādo bhūtendriyavijayī",
    "GSP29nystik_u:1894": " prajñājyotirjovanneva mukta ityucyate /",
    "GSP29nystik_u:1895": " na caivamavastho vītarāgo 'pi sahasaiva dehādibhiḥ viyujyate,",
    "GSP29nystik_u:1896": " prāgupāttasya dharmādhamapracayasyābhuktasya bhujyamānasya cāprakṣīṇatvāt /",
    "GSP29nystik_u:1897": " na ca prāyaśvittenevātmajñānenādattaphalānyeva karmāṇi kṣīyanta iti yuktam,",
    "GSP29nystik_u:1898": " nābhuktaṃ kṣīyate karma /",
    "GSP29nystik_u:1899": " iti smṛteḥ /",
    "GSP29nystik_u:1900": " atyantasukhaduḥkhasaṃvijñānavirodhasya karmaṇāmavadhāraṇāt /",
    "GSP29nystik_u:1901": " autsargikasya kvacit prayaśvittādau viśeṣavacanenāpavādāt /",
    "GSP29nystik_u:1902": " kṣīyante cāsya karmāṇi /",
    "GSP29nystik_u:1903": " muṇḍaka 2/2/8 iti śruteḥ /",
    "GSP29nystik_u:1904": " yogarddhivaśād yugapadutpāditānekavidhadehopabhogenāpyupapatteḥ //",
    "GSP29nystik_u:1905": " tāvadevāsya ciraṃ yāvanna vimākṣye 'tha supatsye /",
    "GSP29nystik_u:1906": " chāndogya 3/14/2 iti cābhuktopabhajyamānaphalakarmaprakṣayāvaghitvadarśanam /",
    "GSP29nystik_u:1907": " yogārddhivaśāccāniyatavipākakālānyapi dīrghakālaphalānyapi karmāṇi piṇḍīkṛtya bhūtendriyadavijayitayā yugapadeva bhuṅkte /",
    "GSP29nystik_u:1908": " acintyo hi samādhiprabhāva ityuktam /",
    "GSP29nystik_u:1909": " na cācintyatvād vinaivopabhogena karmāśayān prakṣayiṣyatīti yuktam,",
    "GSP29nystik_u:1910": " dṛṣṭānusāreṇa kathañcidupapattau atyantādṛṣṭakalpanāyā ayogāt /",
    "GSP29nystik_u:1911": " tasmādutpannatattvasākṣātkārasya doṣābhāvāt pravṛttyuparame yo 'nāgatāpūrvānutpādastadaparaṃ niḥśreyasam /",
    "GSP29nystik_u:1912": " tacca tattvasākṣātkārānantaraṃ bhavati /",
    "GSP29nystik_u:1913": " tādṛśaśca munistattvajñānavān śāstrasya praṇeteti na vātaputrīyaṃ śāstramiti /",
    "GSP29nystik_u:1914": " paraṃ tu riḥśreyasaṃ yogarddhiprabhavasampadā yugapadupabhogenopāttakarmāśayasya kṣayāt sarvaduḥkhoparama ityupapannaṃ niḥśreyasadvaividhyamiti bhāvaḥ //",
    "GSP29nystik_u:1915": " tadetad darśayati--yattāvaditi /",
    "GSP29nystik_u:1916": " tattvasākṣātkāraḥ tattvajñānam /",
    "GSP29nystik_u:1917": " saṃharṣaḥ sukham /",
    "GSP29nystik_u:1918": " āyāso duḥkham /",
    "GSP29nystik_u:1919": " tatrānāgatābhyāṃ tāvat pravṛttyabhāvādanutpādādevamucyate /",
    "GSP29nystik_u:1920": " vidyamānakāraṇe api sukhaduḥkhe 'śakto 'dviṣaśca bhu/",
    "GSP29nystik_u:1921": " jano na sukhaduḥkhatayā manute /",
    "GSP29nystik_u:1922": " na hyasti saṃbhavo na tatra tṛpyati tacca tasya sukham,",
    "GSP29nystik_u:1923": " na ca tad dveṣṭi tacca tasya duḥkhamiti /",
    "GSP29nystik_u:1924": " syādetat bhavatvetadaparaṃ niḥśreyasam /",
    "GSP29nystik_u:1925": " prakṛte tu kimāyātamityata āha--ayaṃ śāstrārthaḥ /",
    "GSP29nystik_u:1926": " arthaśabdo nimitte /",
    "GSP29nystik_u:1927": " aparaṃ niḥśreyasaṃ śāstrasya nimittam /",
    "GSP29nystik_u:1928": " atha aparaniḥśreyasotpādasamaya eva paraniḥśreyasotpādo 'pi kasmānna bhavatītyāha--paraṃ tu niḥśreyasaṃ tattvajñānāt krameṇa bhavati /",
    "GSP29nystik_u:1929": " no khalūtpannatattvasākṣātkāraḥ samucchinnavāsanāviparyāsajñānastatkāryadoṣatatkāryapravṛttīnaṃ nivṛttyai prayatate,",
    "GSP29nystik_u:1930": " kāraṇanivṛttyaivāyatnalabhyatvāt kāryanivṛtteḥ /",
    "GSP29nystik_u:1931": " na hi kaphodbhāvajvarapraśamanāya kaphanivṛttau satyāṃ yatnāntaramātiṣṭhate,",
    "GSP29nystik_u:1932": " tata eva tatsiddheḥ /",
    "GSP29nystik_u:1933": " paraṃ tu niḥśreyasaṃ na tāvad bhavati,",
    "GSP29nystik_u:1934": " yāvadupabhogādupāttakarmāśayapracayo na kṣīyate /",
    "GSP29nystik_u:1935": " tasmāt tattvasākṣātkārādhānaprayatnātparastadupabhogaprayatna āstheyaḥ /",
    "GSP29nystik_u:1936": " tathā ca na tulyakāla utpādaḥ parāparayorniḥśreyasayoḥ /",
    "GSP29nystik_u:1937": " tadidamuktam--krameṇeti //",
    "GSP29nystik_u:1938": " tadevamarthagati pariśodhya sūtramavatārayati--krimeti /",
    "GSP29nystik_u:1939": " yadyapyaparasminnapi niḥśreyase mithyājñānadoṣapravṛttīnāmapi samucchedakramo 'sti,",
    "GSP29nystik_u:1940": " tathāpi janmaduḥkhocchedakramo nāsti,",
    "GSP29nystik_u:1941": " pūrvopāttasya karmāśayapracayasya tādavasthyāt /",
    "GSP29nystik_u:1942": " tasmāt janmaduḥkhocchedakramasamabhivyāhṛto mithyājñānādyucchedakramaḥ parasyaiva niḥśreyasasya śāstraprayojanasya /",
    "GSP29nystik_u:1943": " tatpratipādanamarthaḥ prayojanaṃ yasya tat tathoktam /",
    "GSP29nystik_u:1944": " idaṃ cāvāntaraprayojanam /",
    "GSP29nystik_u:1945": " pradhānaprayojanamagre vakṣyati //",
    "GSP29nystik_u:1946": " atra kecit yogavibhāgamicchanti /",
    "GSP29nystik_u:1947": " kāraṇocchedāt kāryocchedo 'bhimataḥ /",
    "GSP29nystik_u:1948": " na cāsau duḥkhādīnāṃ mithyājñānāntānāmapradarśite kāryakāraṇabhāve sidhyati /",
    "GSP29nystik_u:1949": " tasmād duḥkhajanmapravṛttidoṣamithyājñānānāmityako yogaḥ /",
    "GSP29nystik_u:1950": " atra kila samāsādeteṣāmitaretarayogaḥ avagamyate /",
    "GSP29nystik_u:1951": " sa ca yogyatayā kāryakāraṇabhāvaḥ /",
    "GSP29nystik_u:1952": " kāryeṇa kāraṇaṃ yuktam,",
    "GSP29nystik_u:1953": " kāraṇena ca kāryamiti /",
    "GSP29nystik_u:1954": " ataḥ siddhe kāryakāraṇabhāve uttarottarāpāye tadanantarābhāvādapavarga ityanena yogena kāraṇocchedakrameṇa kāryocchedakramapratipādanenāpavargaḥ pratipādyate /",
    "GSP29nystik_u:1955": " atra cottaratvaṃ pāṭhāpekṣayā kāraṇasya /",
    "GSP29nystik_u:1956": " tadanantaratvaṃ ca kāryasyāvyavahitādipāṭhāpekṣayā /",
    "GSP29nystik_u:1957": " mithyājñāne kāraṇe tatkāryāḥ doṣāḥ /",
    "GSP29nystik_u:1958": " eve śeṣeṣvapi yojyam /",
    "GSP29nystik_u:1959": " tamimaṃ sūtravibhāgamamṛṣyamāṇo vārttikakṛd āha--idaṃ sūtram /",
    "GSP29nystik_u:1960": " ekavacanena bhedaṃ vyāvartayati /",
    "GSP29nystik_u:1961": " na hi samucchedakramapratipādanenāpavargaparatayaikavākyatve saṃbhavati vākyabhedo nyāyyaḥ /",
    "GSP29nystik_u:1962": " evanivṛttyā anyanivṛttyaiva kāryakāraṇabhāva ākṣipta iti nāsau sūtre darśanīyaḥ /",
    "GSP29nystik_u:1963": " na hyarthākṣiptaṃ sūtrakārā darśayanti /",
    "GSP29nystik_u:1964": " tadidaṃ sūtragrahaṇaprayojanam /",
    "GSP29nystik_u:1965": " tathā hi---",
    "GSP29nystik_u:1966": " svalpākṣaramasandigdhaṃ sāravad viśvatomukham /",
    "GSP29nystik_u:1967": " astobhamanavadyaṃ ca sūtraṃ sūtravido viduḥ //",
    "GSP29nystik_u:1968": " viṣṇudharmottare 3.5.1 iti /",
    "GSP29nystik_u:1969": " astobhamanadhikam,",
    "GSP29nystik_u:1970": " arthalabhyapradarśane tvadhikaṃ bhavediti /",
    "GSP29nystik_u:1971": " tat sūcanāt sūtraṃ syāt /",
    "GSP29nystik_u:1972": " tathā hyahuḥ,",
    "GSP29nystik_u:1973": " laghūni sūcitārthāni svalpākṣarapadāni ca /",
    "GSP29nystik_u:1974": " sarvataḥ sārabhūtāni sūtrāṇyāhurmanīṣiṇaḥ //",
    "GSP29nystik_u:1975": " iti /",
    "GSP29nystik_u:1976": " itaretarayogenāpi kāryakāraṇabhāvaḥ sūcanīya eva /",
    "GSP29nystik_u:1977": " sa varamekanivṛttyānyanivṛttyaiva sūcyatāmekavākyatānurodhāyeti /",
    "GSP29nystik_u:1978": " paramatātparyamasyāha--etatsaṃbandhenaiva /",
    "GSP29nystik_u:1979": " śāstrasya niḥśreyasādhigamalakṣaṇena prayojanena yaḥ saṃbandhaḥ pūrvamākṣiptaḥ,",
    "GSP29nystik_u:1980": " tatsamādhānenārthena arthavadetat sūtram /",
    "GSP29nystik_u:1981": " saṃbandhapadena viṣayavācinā viṣacisamādhānaṃ lakṣayati /",
    "GSP29nystik_u:1982": " tadevaṃ sūtratātparyaṃ vyākhyāyāvayavavyākhyānamavatārayati--padārthasviti /",
    "GSP29nystik_u:1983": " yadyapi sāmabhedādau halaśakaṭadau ca mithyājñānamanekaprakāraṃ saṃbhavati,",
    "GSP29nystik_u:1984": " tathāpi na tat saṃsāraheturapi tvātmādidvādaśavidhaprameyaviśeṣaviṣayamiti sūtrasthaṃ mithyājñānaṃ viśeṣṭumāha--tatreti /",
    "GSP29nystik_u:1985": " tadetena ātmādyapavargaparyanta ityādi bhāṣyamavatāritam /",
    "GSP29nystik_u:1986": " tadetadākṣipati--ko vṛttyartha",
    "GSP29nystik_u:1987": " iti /",
    "GSP29nystik_u:1988": " na khalu yathā kuṇḍe vadaraṃ paṭe vā śauklyam,",
    "GSP29nystik_u:1989": " evaṃ prameye mithyājñānaṃ pravartate,",
    "GSP29nystik_u:1990": " tasya jñātṛsamavetatvādityarthaḥ /",
    "GSP29nystik_u:1991": " uttaram--viṣayārthaḥ /",
    "GSP29nystik_u:1992": " yāvaduktaṃ bhavati pramayaviṣayaṃ mithyājñānamiti,",
    "GSP29nystik_u:1993": " tāvaduktaṃ bhavati prameye vartata iti /",
    "GSP29nystik_u:1994": " viṣayatvaṃ cāgre nivedayiṣyate /",
    "GSP29nystik_u:1995": " anekaprakāram ityuktam /",
    "GSP29nystik_u:1996": " tadāha--tatrāyaṃ bhedaḥ tatrātmani tāvat pradhāne prameye nāstīti /",
    "GSP29nystik_u:1997": " kathaṃ punaretanmithyājñānamityata āha--ātmā tāvaditi /",
    "GSP29nystik_u:1998": " atra śaṅgate--tasyānupapattiḥ /",
    "GSP29nystik_u:1999": " kutaḥ? sadasatoḥ sārūpyābhāvāditi cet?",
    "GSP29nystik_u:2000": " sarvatra hi rajatodakādivibhrameṣu śuktirajatayorvā marūmarīcisalilayorvā sārūpyameva nimittaṃ pratīmaḥ na hi jātu rūpaṃ rasādiṣu hastinaṃ vā maśakādiṣu āropayanti /",
    "GSP29nystik_u:2001": " asadṛśe 'pi śvete pītabhramaḥ,",
    "GSP29nystik_u:2002": " madhure ca tiktabhramaḥ,",
    "GSP29nystik_u:2003": " pītaḥ śaṅkhastikto guḍa iti ca dṛśyata iti cet--na,",
    "GSP29nystik_u:2004": " tatrāpi sārūpyasaṃbhavāt /",
    "GSP29nystik_u:2005": " tathā hi bahinirgacchadatyacchanayanaraśmisaṃpṛktapittagataṃ pītimānamāśrayarahitam,",
    "GSP29nystik_u:2006": " śaṅkhaṃ ca doṣācchāditasitimānamanubhavan pītagaṇasya ca tadasaṃbandhamananubhavaṃstadasaṃbandhāgraheṇa pītacīravilvādisāmānādhikaraṇyena sārūpyāt śaṅkha pīta iti viparyasyati /",
    "GSP29nystik_u:2007": " evaṃ tvagindriyopanītaṃ guḍadravyamananubhūyamānamādhuryamanubhavan rasanāgravartinaśca",
    "GSP29nystik_u:2008": " pittasyāsvabhāvajātatiktasya tiktatvamanubhavan tadāśrayaṃ ca pittamananubhavannasaṃbandhāgrahasārūpyāt",
    "GSP29nystik_u:2009": " tiktanimbasāmānādhikaraṇyena tikto guḍa iti vapiryasyati /",
    "GSP29nystik_u:2010": " atiśīghratayā caiṣa kramo na lakṣyate /",
    "GSP29nystik_u:2011": " na ca brūmo yatra sārūpyaṃ tatra bhrama iti,",
    "GSP29nystik_u:2012": " yenātiprasaktiścodyeta,",
    "GSP29nystik_u:2013": " api tu yatra bhramastatrāvaśyaṃ kathañcit sārūpyamiti /",
    "GSP29nystik_u:2014": " evaṃ dvicandradiṅmohālātacakrādiṣvapi kiñcit kathañcit sārūpyamūhanīyam /",
    "GSP29nystik_u:2015": " na ca sa dasatoratyantavilakṣaṇayoḥ sārūpyamasti /",
    "GSP29nystik_u:2016": " tat kathamātmani nāstitāropa ityākṣepaḥ //",
    "GSP29nystik_u:2017": " samādhatte--na,",
    "GSP29nystik_u:2018": " pramāṇagamyatopapatte /",
    "GSP29nystik_u:2019": " ākṣepaṃ vibhajate--na hi sadasatī iti /",
    "GSP29nystik_u:2020": " samādhānaṃ vibhajata--tacca naivamiti /",
    "GSP29nystik_u:2021": " yadi sadasatoḥ samānatvaṃ nāsti,",
    "GSP29nystik_u:2022": " tarhi bhedaḥ /",
    "GSP29nystik_u:2023": " tathā ca kasya kutrāropa ityata āha--kriyāguṇeti /",
    "GSP29nystik_u:2024": " so 'yamasaddharmān kriyāguṇarahitatvādīn satyātmani samāropya asattayā viparyasyati--nāstyātmeti,",
    "GSP29nystik_u:2025": " natvātmānaṃ sarvato 'bhyarhitatamaṃ paśyan tatrāsau snihyati,",
    "GSP29nystik_u:2026": " snehācca tadupakārāya ghaṭate /",
    "GSP29nystik_u:2027": " evaṃ tatparipanthinaṃ dveṣṭi /",
    "GSP29nystik_u:2028": " dveṣācca tadapakārāya dyaṭate /",
    "GSP29nystik_u:2029": " tataśca karmāśayam ācinoti /",
    "GSP29nystik_u:2030": " tato janma /",
    "GSP29nystik_u:2031": " tataśca duḥkhamiti /",
    "GSP29nystik_u:2032": " evamātmanastādṛśasya mā bhūt tattvājñānam /",
    "GSP29nystik_u:2033": " astu nāstitāsamāropa eva tāvad yato na pravartate /",
    "GSP29nystik_u:2034": " yathāhuḥ,",
    "GSP29nystik_u:2035": " sukhī bhaveyaṃ duḥkhī vā mā bhūvamiti tṛṣyataḥ /",
    "GSP29nystik_u:2036": " yaivāhamitidhīḥ saiva sahajaṃ sattvadarśanam //",
    "GSP29nystik_u:2037": " pra.vā. 1.202.3 atrocyate /",
    "GSP29nystik_u:2038": " yadyapi rāgādinivṛttiheturnairātmyadarśanam,",
    "GSP29nystik_u:2039": " tathāpi nāsti karma,",
    "GSP29nystik_u:2040": " nāsti karmaphalamiti dṛṣṭeḥ paramaṃ nidānam /",
    "GSP29nystik_u:2041": " evaṃ pretyabhāvābhāvajñānasya ca /",
    "GSP29nystik_u:2042": " tathā ca duḥkhahetorheyavargasyābhāvānna taddhānāyānena ghaṭitavyam /",
    "GSP29nystik_u:2043": " na cāvaṅghaṭamāno heyaṃ hātumarhati /",
    "GSP29nystik_u:2044": " so 'yaṃ vṛścikabhiyā palāyamānaḥ āśīviṣamukhenipatitaḥ /",
    "GSP29nystik_u:2045": " secamāstikatvāyātmāstitopāsanīyā /",
    "GSP29nystik_u:2046": " abhyarhitatā cātmano 'tyantaduḥkhanivṛttāvupapadyate /",
    "GSP29nystik_u:2047": " ayameva cāsyopakāro yadātyantikaduḥkhaśamanam,",
    "GSP29nystik_u:2048": " sūkhādhāne tvasya tadanuṣaṅgiduḥkhādhānādapakāraprasaṅgāt /",
    "GSP29nystik_u:2049": " na hi jātu kaściccetanaḥ sukhamāpsyāmīti madhuviṣasampṛktamannamupabhuṅkte /",
    "GSP29nystik_u:2050": " tasmānnairātmyadṛṣṭiḥ prayatnenocchettavyā prekṣāvateti siddham //",
    "GSP29nystik_u:2051": " aparamapi saṃsārahetu mithyādarśanamāha--evamanātmanīti /",
    "GSP29nystik_u:2052": " pṛcchati--ki punariti /",
    "GSP29nystik_u:2053": " uttaram--ahaṅkāreti /",
    "GSP29nystik_u:2054": " viśeṣamāha--icchādīti /",
    "GSP29nystik_u:2055": " punaḥ pṛcchati--kathaṃ punariti /",
    "GSP29nystik_u:2056": " uttaram--śarīreti /",
    "GSP29nystik_u:2057": " upasaṃharati--evamiti /",
    "GSP29nystik_u:2058": " sāmānyadharmo 'haṅkārāspadatvam /",
    "GSP29nystik_u:2059": " viśeṣadharma icchādyādhāratā /",
    "GSP29nystik_u:2060": " tāṃ khalvayaṃ śarīrādiṣvāropya eta evāhamiti śarīrādiṣvātmabhāvamāropayati //",
    "GSP29nystik_u:2061": " evaṃ siddhaṃ kṛtvā viparyayaṃ sarvamuktam /",
    "GSP29nystik_u:2062": " saṃprati sandihāno viparyayasvarūpaṃ pṛcchati--kaḥ punarayaṃ viparyayaḥ?",
    "GSP29nystik_u:2063": " parīkṣakāṇāṃ vipratipatteḥ saṃśayaḥ /",
    "GSP29nystik_u:2064": " kecit svākārabāhyatvaviṣayaṃ jñānaṃ viparyaya ityācakṣate /",
    "GSP29nystik_u:2065": " anye 'sādviṣayaṃ jñānam /",
    "GSP29nystik_u:2066": " anye tvanirvacanīyameva jñānam /",
    "GSP29nystik_u:2067": " apare tvagrahaṇamevava /",
    "GSP29nystik_u:2068": " anyathākhyāti tu vṛddhāḥ /",
    "GSP29nystik_u:2069": " uttaram--atasmistaditi pratyayaḥ //",
    "GSP29nystik_u:2070": " idamatrākūtam--na tāvat svākāraṃ rajatādi bāhyatayā ālambante vibhramāḥ /",
    "GSP29nystik_u:2071": " tathā hi jñānākāratvaṃ rajatāderanubhavād vyavasthāpyet,",
    "GSP29nystik_u:2072": " anumānād vā?",
    "GSP29nystik_u:2073": " anubhavo 'pi rajatapratyayo vā svād,",
    "GSP29nystik_u:2074": " bādhakapatyayo vā?",
    "GSP29nystik_u:2075": " na tāvad rajatapratyayaḥ /",
    "GSP29nystik_u:2076": " sa hīdamanahaṅkārākārāspadaṃ rajatamādarśayati,",
    "GSP29nystik_u:2077": " na cāntaram /",
    "GSP29nystik_u:2078": " ahamiti hi tadā syāt,",
    "GSP29nystik_u:2079": " pratipattuḥ pratyayādavyatirekāt /",
    "GSP29nystik_u:2080": " bhrāntaṃ hi jñānaṃ svākārameva bāhyatā ālambate /",
    "GSP29nystik_u:2081": " tathā cānahaṅkārāspadamasya viṣayo jñānākāro 'pi,",
    "GSP29nystik_u:2082": " jñānākāratā punarasya bādhakajñānapravedanīyeti cet?",
    "GSP29nystik_u:2083": " hanta cakṣuṣī nimīlya vaitālikapakṣapātaṃ parityajyālocayatvāyuṣmān ki purovartidravyākāratāmātraṃ pratiṣedhati rajatasya,",
    "GSP29nystik_u:2084": " āhosvit jñānākāratāmapyasyādarśayati bādhakapratyayaḥ?",
    "GSP29nystik_u:2085": " tatra jñānākāratopadarśanavyāpāraṃ bādhakapratyayasya brūvāṇaḥ ślāghanīyaprajño devānāṃpriyaḥ /",
    "GSP29nystik_u:2086": " purovartitvaniṣedhādarthāt jñānākāratāsiddhiriti cet?",
    "GSP29nystik_u:2087": " tanniṣedho vaṇigvīthyādāvupalabdhasya rajatasya vyāvasthāpane hetuḥ /",
    "GSP29nystik_u:2088": " āntaratvaṃ tvasyānupalabdhacaraṃ kutastyam?",
    "GSP29nystik_u:2089": " na cānumānamatra prabhavatīti caturthenivedayiṣyate //",
    "GSP29nystik_u:2090": " santu tarhi bādhakapratyayānurodhād asatprakāśanaśīlā eva mithyāpratyayāḥ /",
    "GSP29nystik_u:2091": " tathā hi bādhakaṃ vijñānaṃ nedaṃ rajatamiti rajatajñānagocarasyāsattvaṃ gṛhṇāti /",
    "GSP29nystik_u:2092": " na cāsato viṣayabhāvo nopapadyate /",
    "GSP29nystik_u:2093": " na hi viṣayatvaṃ nāma kāraṇatvaṃ yenāsati na syāt,",
    "GSP29nystik_u:2094": " kiṃ tu svakāraṇadhīnaḥ sāmarthyātiśayaḥ /",
    "GSP29nystik_u:2095": " sa tādṛśo jñānasya,",
    "GSP29nystik_u:2096": " yena santamivāsantamapi gocarayati/",
    "GSP29nystik_u:2097": " na ca viṣayasāmarthyamatropayujyate,",
    "GSP29nystik_u:2098": " jñānasya sāmarthyādeva tadbhāvasiddheḥ /",
    "GSP29nystik_u:2099": " ata evāsatprakāśanasāmarthyameva mithyājñānānāmavidyātvamanirvacanīyaṃ kecidāsthiṣata /",
    "GSP29nystik_u:2100": " atredamālocanīyam--kimetat mithyājñānamasat sadātmanā gṛhṇātītyasadviṣayamupeyate?",
    "GSP29nystik_u:2101": " āhosvit sadeva sadantarātmanā gahṇāti sataśca sadantarātmatvena asattvādasadviṣayamucyate?",
    "GSP29nystik_u:2102": " na tāvat pūrvaḥ kalpaḥ,",
    "GSP29nystik_u:2103": " rajatātmanā cet asadālambeta na satī śuktikām,",
    "GSP29nystik_u:2104": " kathaṃ punarasau rajātartho śuktau pravartate na punā rajatābhāve /",
    "GSP29nystik_u:2105": " kaskāccedamiti purovarti dravyamaṅgulyā nirdiśya tasya rajatatvaṃ niṣedhati nedaṃ rajatamiti,",
    "GSP29nystik_u:2106": " yadi tatra na prasañjitaṃ rajatatvaṃ pūrvavijñānena?",
    "GSP29nystik_u:2107": " atha śuktireva rajatātmanā asatīti tadākāratayā tāmālambamānaṃ mithyājñānamasadālambanamucyate?",
    "GSP29nystik_u:2108": " tatrānujñayā vartāmahe /",
    "GSP29nystik_u:2109": " na khalvanyathākhyātivādino 'pi sadantaraṃ sadantarātmanā sadabhyupagacchanti /",
    "GSP29nystik_u:2110": " tathā satyanyathetyeva na syāt /",
    "GSP29nystik_u:2111": " yathāhuranyathākhyātivādinaḥ,",
    "GSP29nystik_u:2112": " tasmād yadanyathā santamanyathā pratipadyate /",
    "GSP29nystik_u:2113": " tannirālambanaṃ jñānamabhāvālambana ca tat //",
    "GSP29nystik_u:2114": " ślo. vā. nirālambanavāde 117-8 iti /",
    "GSP29nystik_u:2115": " na ca rajatātmanā purovartino dravyasyānirvacanīyatā,",
    "GSP29nystik_u:2116": " mithyājñānasamaye sattvena bādhakasamaye cāsattvena nirvacanīyatvāt /",
    "GSP29nystik_u:2117": " na caivaṃbhūtasyāsataḥ prathā nopapadyate,",
    "GSP29nystik_u:2118": " tasya sadasadbhyāmupākhyeyatvāt /",
    "GSP29nystik_u:2119": " yaḥpunaḥ advaitavādinā prapajco vaināśikānāṃ vā sāmānyādirno bahiḥ ki tvalīkam /",
    "GSP29nystik_u:2120": " tadviṣayaṃ ca jñānaṃ mithyājñānamityapi na saṃbhavati,",
    "GSP29nystik_u:2121": " tasya sarvopākhyārahitasya kenacit sārūpyābhāvāt,",
    "GSP29nystik_u:2122": " tatkāraṇakatvācca bhrānteḥ,",
    "GSP29nystik_u:2123": " kāraṇābhāve kāryābhāvasya sulabhatvāt /",
    "GSP29nystik_u:2124": " tasmāt prapañcaśca sāmānyādi ca vastusatī nāmamīcīnavijñānagocarau /",
    "GSP29nystik_u:2125": " tabdādhakaṃ copariṣṭādapākariṣyate /",
    "GSP29nystik_u:2126": " tasmānnānivacanīyakhyātirapi //",
    "GSP29nystik_u:2127": " syādetata /",
    "GSP29nystik_u:2128": " anyadanyathā prakāśata iti saṃvidviruddham/",
    "GSP29nystik_u:2129": " na tāvat sadbhāvamātreṇālambanatvam /",
    "GSP29nystik_u:2130": " tanmātrasya sarvapratyayasādhāraṇyena sarve 'rthāḥ savarpratyayaviṣayā iti savarsarvajñatāpattiḥ /",
    "GSP29nystik_u:2131": " na ca kāraṇatvenālambanatvam,",
    "GSP29nystik_u:2132": " rūpādivijñānānāṃ rūpādivaccakṣurādyapi kāraṇamiti cakṣurādyālambanatvaprasaṅgāt /",
    "GSP29nystik_u:2133": " atītānāgataviṣayatvaṃ ca vijñānasya na syāt,",
    "GSP29nystik_u:2134": " atītānāgatayorasattvenākāraṇatvāt /",
    "GSP29nystik_u:2135": " tasmāt pratibhāsamānamālambanam /",
    "GSP29nystik_u:2136": " tathā ca rajatapratibhāsaḥ śuktikālambanamiti durghaṭam /",
    "GSP29nystik_u:2137": " api ca cakṣurādīnāṃ samīcīnajñānopajananasāmarthyamiti kathamebhyo mithyājñānaṃ bhavitumarhati?",
    "GSP29nystik_u:2138": " na hi śyāmākabījaṃ parikarmasahasreṇāpi kalamāṅkurāya kalpate /",
    "GSP29nystik_u:2139": " doṣasahāyā locanādayo mithyāpratyayamādadhata iti cet--na doṣā hi kāraṇānāṃ sāmarthya nighnanti,",
    "GSP29nystik_u:2140": " na punaḥ kāryāntaropajananasāmarthyamādadhati,",
    "GSP29nystik_u:2141": " na khalu bhṛṣṭaṃ kuṭajabījaṃ nyagrodhadhānāyai kalpate,",
    "GSP29nystik_u:2142": " kiṃ tu na karoti kuṭajadhānām /",
    "GSP29nystik_u:2143": " api ca svagocare vyabhicāre vijñānānāṃ sarvatrānāśvāsaprasaṅgaḥ /",
    "GSP29nystik_u:2144": " tasmāt sarvameva vijñānaṃ samīcīnamāstheyam /",
    "GSP29nystik_u:2145": " tathā hi rajatamidamiti dve jñāne smṛtyanubhavarūpe /",
    "GSP29nystik_u:2146": " tatredamiti purovartidravyamātragrahaṇam,",
    "GSP29nystik_u:2147": " doṣavaśāt tadgatasya śuktikātvasāmānyaviśeṣasyāgrahaṇāt /",
    "GSP29nystik_u:2148": " tāvanmātraṃ ca gṛhītaṃ sadṛśatayā saṃskārodbodhakrameṇa rajate smṛti janayati /",
    "GSP29nystik_u:2149": " sā ca gṛhītagrahaṇasvabhāvāpi doṣavaśāt gṛhītatāṃśapramoṣeṇa grahaṇamātramavatiṣṭhate /",
    "GSP29nystik_u:2150": " tathā ca rajatasmṛteḥ purovartimātragrahaṇasya va mithaḥ svarūpataśca viṣayataśca",
    "GSP29nystik_u:2151": " bhedāgrahaṇāt sannihitarajataviṣayavijñānasārūpyeṇedaṃ rajatamiti bhinne api grahaṇasmaraṇe",
    "GSP29nystik_u:2152": " abhedavyavahāraṃ sāmānādhikaraṇyavyapadeśaṃ ca pravartayataḥ /",
    "GSP29nystik_u:2153": " kvacit punargrahaṇe eva mitho 'gṛhītaprabhede,",
    "GSP29nystik_u:2154": " yathā pītaḥ śaṅkha iti /",
    "GSP29nystik_u:2155": " atra hi viniryannayanaraśmivartinaḥ pittadravyasya kāyasyevātisvacchasya pītattvaṃ ca gṛhyate /",
    "GSP29nystik_u:2156": " pittaṃ tu gṛhyate /",
    "GSP29nystik_u:2157": " śaṅkho 'pi doṣavaśāt guṇarahitaḥ svarūpamātreṇa gṛhyate /",
    "GSP29nystik_u:2158": " tadanayorguṇaguṇinorasaṃsargāgrahāt sārūpyāt pītacirabilvaphalapratyayāviśeṣeṇābhedavyavahāraḥ sāmānādhikaraṇyavyapadeśaśca,",
    "GSP29nystik_u:2159": " bhedāgrahaprasañjitābhedavyavahārabādhānācca nedaṃ rajatamiti vivekapratyayasya bādhakattvamapyupapadyate /",
    "GSP29nystik_u:2160": " tadupapattau ca bhrāntatvamapi lokaprasiddhaṃ siddhra bhavati /",
    "GSP29nystik_u:2161": " tasmād yathārthāḥ sarve 'pi bhramāḥ pratyayatvāt paṭapratyayatvayavaditi prāptam //",
    "GSP29nystik_u:2162": " evaṃ prāpte 'bhidhīyate--asti tāvad rajatārthino rajatamiti jñāne sati purovartidravyapravṛttiḥ sāmānādhikaraṇyavyapadeśaśceti sarvajanīnam",
    "GSP29nystik_u:2163": " tat kiṃ grahaṇasmaraṇayostadgocarayośca bhedāgrahād bhavatu,",
    "GSP29nystik_u:2164": " āhosvidabhedagrahāt?",
    "GSP29nystik_u:2165": " na tāvaccetano 'jñānāt pravartate,",
    "GSP29nystik_u:2166": " api tu jñānāt /",
    "GSP29nystik_u:2167": " purovartivastugrahaṇarajatajñānādagṛhītabhedaṃ svarūpato viṣayato vā rajatārthinaṃ purovartidravye pravartayatīti cet?",
    "GSP29nystik_u:2168": " hanta bhoḥ kimetāvatā purovartivastugocaraṃ jñānaṃ rajatagocaraṃ bhavati,",
    "GSP29nystik_u:2169": " āhosvit tanmātragocarameva?",
    "GSP29nystik_u:2170": " yadi rajatagocaraṃ purovartirajatatayāgṛhṇāt,",
    "GSP29nystik_u:2171": " kathaṃ nānyathākhyātiḥ?",
    "GSP29nystik_u:2172": " atha tanmātragocaram,",
    "GSP29nystik_u:2173": " ko bhedāgrahasyopayogaḥ?",
    "GSP29nystik_u:2174": " na hi vṛkṣamātradarśanaṃ niścayena śiṃśapārthinaṃ pravartayati,",
    "GSP29nystik_u:2175": " na hi tatra śiṃśapājñānamasti /",
    "GSP29nystik_u:2176": " asti tviha rajatavijñānam,",
    "GSP29nystik_u:2177": " agṛhītabhedamidamiti jñāneneti cet?",
    "GSP29nystik_u:2178": " nanu rajatavijñānaṃ purovartini dravye na vartate,",
    "GSP29nystik_u:2179": " purovartijñānaṃ ca na rajata iti tatra purovartidravyamātrārtho purovartini pravarteta na rajatārtho /",
    "GSP29nystik_u:2180": " evaṃ rajatārtho yatra kvacana pravarteta na niyamena purovartina dravye /",
    "GSP29nystik_u:2181": " na hi tatra tena rajatatvamavagatamīti /",
    "GSP29nystik_u:2182": " athedaṃ rajatamiti dve jñāne,",
    "GSP29nystik_u:2183": " bhedāgrahādidaṃ rajatamityekajñānasadṛśe,",
    "GSP29nystik_u:2184": " tena taducitaṃ vyavahāraṃ pravartayataḥ?",
    "GSP29nystik_u:2185": " yadyevaṃ tadrajatam,",
    "GSP29nystik_u:2186": " iyaṃ śuktiriti bhedāvabhāsivijñānavyavahāramapi kasmānna pravartayataḥ?",
    "GSP29nystik_u:2187": " yathaiva hi bhedāgrahādabhinnavijñānasādṛśyam,",
    "GSP29nystik_u:2188": " evamabhedāgrahād bhinnavijñānasādṛśyamapi /",
    "GSP29nystik_u:2189": " so 'yamubhayato bhedābhedagrahasārūpyāt pravṛttinivṛttibhyāṃ yugapadākṛṣyamāṇaḥ pratipattā kaṣṭāṃ daśāmāveśitaḥ prajñāśālibhirativyākhyayā //",
    "GSP29nystik_u:2190": " syādetat /",
    "GSP29nystik_u:2191": " viparyayajñānotpāde 'pi śuktirajatayorbhedāgrahe 'sya vyāpāra āstheyaḥ,",
    "GSP29nystik_u:2192": " anyathā gṛhītabhedānāmapi viparyayotpādaprasaṅgāt /",
    "GSP29nystik_u:2193": " tathā ca śakyaṃ tatrāpi vaktum--yathā bhedagrahād viparyayajñānotpāda evamabhedāgrahāt kasmānna samīcīnajñānotpāda iti /",
    "GSP29nystik_u:2194": " tatra yastava parihāraḥ so 'smākaṃ vyavahāravyapadeśayorbhaviṣyatīti /",
    "GSP29nystik_u:2195": " yathāhurakhyātivādinaḥ---",
    "GSP29nystik_u:2196": " yeṣāmapi viparītakhyātisteṣāmapyajñānavāsananibandhano bhrama iti /",
    "GSP29nystik_u:2197": " maivam, jñānahetūnām ajñātarūpakāryasaṃbandhānā cukṣurādīnāṃ darśanāt,",
    "GSP29nystik_u:2198": " cetanavyavahārāṇāṃ tvabuddhipūrvakāṇāmapratīteḥ buddhipūrvakatve tu vivekāgraha upayujyate,",
    "GSP29nystik_u:2199": " na vyavahāravyapadeśayoriti yuktamutpaśyāmaḥ /",
    "GSP29nystik_u:2200": " yadyavivekagraho 'pi tatparipanthī vidyata iti kuto 'nyataranibandhano vyavahāraḥ?",
    "GSP29nystik_u:2201": " tasmāt samāropa eva bhedāgraha iti /",
    "GSP29nystik_u:2202": " tat siddham etadvivādādhyāsitaṃ rajatādivajñānaṃ purovartivastuviṣayam,",
    "GSP29nystik_u:2203": " rajatārthinastatra niyamena pravartakatvāt /",
    "GSP29nystik_u:2204": " yad yadarthina niyamena yatra pravarpayati tadvijñānaṃ tadviṣayam,",
    "GSP29nystik_u:2205": " yathobhayasiddhaṃ samīcīnarajatavijñānam /",
    "GSP29nystik_u:2206": " tathā caitat,",
    "GSP29nystik_u:2207": " tasmāt yathā,",
    "GSP29nystik_u:2208": " yaccoktam--anavabhāsamāmā śuktiranālambanamiti,",
    "GSP29nystik_u:2209": " tatra kiṃ śuktikātvasya rajatamiti jñānaṃ pratyanālambanatvaṃ sādhyate,",
    "GSP29nystik_u:2210": " āhosvid dravyamātrasya sitabhāsvarasya purovartinaḥ?",
    "GSP29nystik_u:2211": " tatra pūrvasmin kalpe siddhasādhanam /",
    "GSP29nystik_u:2212": " uttarasminnanavabhāsanamasiddham,",
    "GSP29nystik_u:2213": " idamiti purovartino dravyasyāṅgulyā nirdeśāt /",
    "GSP29nystik_u:2214": " dṛṣṭaṃ ca duṣṭānāmapi kāraṇānāmautsargikakāryapratibandhena kāryāntarotpādakatvam /",
    "GSP29nystik_u:2215": " tad yathā, vetrabījānāṃ dāvāgnidagdhānāṃ kadalīprakāṇḍajanakatvam,",
    "GSP29nystik_u:2216": " bhasmakaduṣṭasya caudaryasya tejaso bahutarānnapānapācakatvam /",
    "GSP29nystik_u:2217": " nedaṃ rajatamiti ca pratyakṣabādhakapratyayādapahṛtaviṣayam,",
    "GSP29nystik_u:2218": " pratyayatvena vibhramāṇāṃ yathārthatvānumānaṃ nodetumarhati /",
    "GSP29nystik_u:2219": " yathā ca pramāṇābhāsavyabhicāre 'pi pramāṇe āśvāsaḥ,",
    "GSP29nystik_u:2220": " tathā pramāṇato 'rthapratipattau ityatropapāditam /",
    "GSP29nystik_u:2221": " diṅmātramatra darśitam /",
    "GSP29nystik_u:2222": " prapañcastu tattvasamīkṣāyām asmābhiḥ kṛta ityuparamyate //",
    "GSP29nystik_u:2223": " tadevamātmani mithyājñānaṃ vyākhyāya śarīrādiṣvekādaśasu mithyājñānaṃ bhāṣya eva darśitam /",
    "GSP29nystik_u:2224": " tattu spaṣṭatvāt asmābhirna vyutpāditamityāśayavānāha--śeṣamiti /",
    "GSP29nystik_u:2225": " tatra śarīrādiṣu manaḥparyanteṣu yathāyogaṃ mithyājñānaṃ duḥkhe sukham ityādinā apratihātavyam ityantena bhāṣyeṇoktam /",
    "GSP29nystik_u:2226": " pravṛttyādiṣu śṛṅgagrāhikayoktaṃ pravṛttau ityādinā rocayet ityantena bhāṣyeṇa /",
    "GSP29nystik_u:2227": " evaṃ mithyājñānasya svarūpaṃ darśayitvā mithyājñānadoṣapravṛttitajanmaduḥkhānāṃ kāryakāraṇabhāvo doṣādīnāṃ svarūpaṃ coktam etasmāt ityādinā tāpa ityantena bhāṣyeṇa /",
    "GSP29nystik_u:2228": " saṃprati mithyājñānādyucchedādapavarga iti vakṣyati /",
    "GSP29nystik_u:2229": " taccāyuktam,",
    "GSP29nystik_u:2230": " satyapi taducchede saṃsāratādavasthyāt /",
    "GSP29nystik_u:2231": " na hyānyocchede 'nyasyocchedaḥ /",
    "GSP29nystik_u:2232": " tathā ca nāpavarga iti vakṣyamāṇamarthamupapādayitumaktaṃ bhāṣyakṛtā,",
    "GSP29nystik_u:2233": " ta hame mithyājñānādaya ityādi /",
    "GSP29nystik_u:2234": " tad vārttikakāro vyācaṣṭa--ta hame duḥkhādaya iti bhāṣyakāroktakramād viparītakramābhidhānaṃ vārttikakṛtaḥ evaṃ sūtrakāroktakramād viparītakramābhidhānaṃ bhāṣyakṛtaḥ /",
    "GSP29nystik_u:2235": " tad duḥkhādīnāṃ mithyājñānapūrvakatvena mithyājñānasya duḥkhādipūrvakatvenānāditvaṃ darśayitum /",
    "GSP29nystik_u:2236": " pṛcchati--kaḥ punariti /",
    "GSP29nystik_u:2237": " yadyeta eva saṃsārastarhi sūtrakāraḥ prameyasūtre kasmād duḥkhādibhyaḥ pṛthak pretyabhāvaṃ saṃsārāparanāmānamupādatte?",
    "GSP29nystik_u:2238": " tasmādebhyo 'nya eva saṃsāra iti bhāvaḥ /",
    "GSP29nystik_u:2239": " uttaram--duḥkhādīnāmiti /",
    "GSP29nystik_u:2240": " naiṣāṃ svarūpamapi tu kāryakāraṇabhāva ityarthaḥ /",
    "GSP29nystik_u:2241": " kramavyatikramatātparyamāha--sa cānādiriti /",
    "GSP29nystik_u:2242": " atra hetumāha--pūrvāpareti /",
    "GSP29nystik_u:2243": " duḥkhajanmapravṛttidoṣāḥ viṣayatvena tāvanmithyājñānasya kāraṇam /",
    "GSP29nystik_u:2244": " evamasati janmani mithyājñānasyānutpattaraviṣayo 'pi janma mithyājñānasya kāraṇam /",
    "GSP29nystik_u:2245": " evaṃ vinā pravṛttiṃ janmābhāvāt janmadvādeṇa pravṛtterapi mithyājñānakāraṇatvam /",
    "GSP29nystik_u:2246": " pravṛttidvāreṇa ca doṣāṇām,",
    "GSP29nystik_u:2247": " tathā mithyājñānād deṣāḥ,",
    "GSP29nystik_u:2248": " doṣebhyaḥ pravṛttiḥ,",
    "GSP29nystik_u:2249": " pravṛtterjanma,",
    "GSP29nystik_u:2250": " janmano duḥkham /",
    "GSP29nystik_u:2251": " yadyapi pravṛttireva sākṣāduḥkhahetuḥ,",
    "GSP29nystik_u:2252": " tathāpyanāyatanasya tasyānutpatterantarā janma karoti /",
    "GSP29nystik_u:2253": " atha saiva duḥkhamiti?",
    "GSP29nystik_u:2254": " anāditvācca nānyonyāśrayaṃ cakrakaṃ vā bījāṅkurasantānayoriveti /",
    "GSP29nystik_u:2255": " saṃpratibījāpāya iva tajjānyāṅkurapravāhanivṛttiḥ mithyājñānāpāye tajjanyadoṣapravṛttijanmaduḥkhamithyājñānādipravāhanivṛttiḥ,",
    "GSP29nystik_u:2256": " kāraṇanivṛttau kāryanivṛtteriti kathanaparaṃ bhāṣyam anubhāṣyākṣipati--yadā tu tattvajñānāditi /",
    "GSP29nystik_u:2257": " apāyo 'pi tattvajñānānmithyājñānasya svarūpato vā,",
    "GSP29nystik_u:2258": " viṣayato,",
    "GSP29nystik_u:2259": " vā phalato vā syāt,",
    "GSP29nystik_u:2260": " na tāvat svarūpataḥ,",
    "GSP29nystik_u:2261": " tasyāśutaravināśinaḥ saṃskārād vā jñānāntarād vā apāyasya tattvajñānasādhāraṇyena tasyāpi bādhyatvaprasaṅgāt /",
    "GSP29nystik_u:2262": " nāpi viṣayataḥ,",
    "GSP29nystik_u:2263": " na hi śuktikājñānaṃ rajatajñānasya rajataviṣayatāmapahartumutsahate jātaṃ hi tad rajataṃ viṣayīkṛtya /",
    "GSP29nystik_u:2264": " yathāhuḥ",
    "GSP29nystik_u:2265": " gṛhītvārthaṃ gatāścaurāḥ kastānācchettumarhati /",
    "GSP29nystik_u:2266": " iti /",
    "GSP29nystik_u:2267": " nāpi phalamapaharati,",
    "GSP29nystik_u:2268": " upadarśito hi tenārthaḥ,",
    "GSP29nystik_u:2269": " pravartitaśca tatra puyaṣaḥ /",
    "GSP29nystik_u:2270": " tadidamuktam--kathamapāya iti /",
    "GSP29nystik_u:2271": " uttaram--samānaviṣaya iti /",
    "GSP29nystik_u:2272": " yasminneva hi purovartini dravye pūrveṇa rajatatvamāsañjitaṃ tatraivottaraṃ tadviruddhaṃ śuktikātvaṃ dharmamupanayati /",
    "GSP29nystik_u:2273": " tathā ca pūrvasya vijñānasya mithyātvamādarśayattajjanitāṃ pravṛttiṃ vighaṭayat phalamasyāpaharatīti bhāvaḥ /",
    "GSP29nystik_u:2274": " na tu samānaviṣayatāmātreṇa virodhaḥ,",
    "GSP29nystik_u:2275": " mā bhūdekasminnātmani nityatvavibhutvajñānayorvirodha ityata āha--yasmāditi /",
    "GSP29nystik_u:2276": " tatvamithyātvakathanena mitho viruddhadharmaprasa/",
    "GSP29nystik_u:2277": " janaṃ sūcayati /",
    "GSP29nystik_u:2278": " nityatvavibhutvajñānayostu samānaviṣayayorapyaviruddhadharmopasthāpakatayā tattvajñānatvādityarthaḥ /",
    "GSP29nystik_u:2279": " kasmād virodha ityata āha--vastuna iti /",
    "GSP29nystik_u:2280": " parasparābhāvadharmiṇorekatra samavāye nedaṃ svābhāvikaṃ nānātvaṃ kvacidapītyadvaitaprasaṅga iti bhāvaḥ /",
    "GSP29nystik_u:2281": " upasaṃharati--tasmāditi //",
    "GSP29nystik_u:2282": " atra deśayati--kathaṃ punariti /",
    "GSP29nystik_u:2283": " prathamamutpannaṃ mithyājñānamanupajātavirodhi,",
    "GSP29nystik_u:2284": " tenāpahṛtaviṣayaṃ paśrvāttanaṃ tattvajñānamudetumeva notsahate,",
    "GSP29nystik_u:2285": " prāgeva tu mithyājñānaṃ bādhitumiti bhāvaḥ /",
    "GSP29nystik_u:2286": " uttaram--mithyājñānasyeti /",
    "GSP29nystik_u:2287": " tatra hi prathamamupajātenānupajātavirodhinā jñānenottaraṃ bādhyate,",
    "GSP29nystik_u:2288": " yatra pūrvāpekṣamuttaramupajāyate /",
    "GSP29nystik_u:2289": " tat khalu pūrvavirodhe na jāyeta /",
    "GSP29nystik_u:2290": " ajātaṃ sat kathaṃ pūrvaṃ bādheta,",
    "GSP29nystik_u:2291": " yathā pratyakṣādiviruddhamanumānam?",
    "GSP29nystik_u:2292": " iha tu dve api jñānedoṣopahatānupahatendriyārthasannikarṣajanmanī parasparānapekṣe /",
    "GSP29nystik_u:2293": " tatra pūrvamanupajātavirodhitvāt ki bādhatām,",
    "GSP29nystik_u:2294": " anāgatasyāprāptatvena bādhitumaśakyatvāt,",
    "GSP29nystik_u:2295": " svakāraṇabalādāsādyamānajanmanaścotpattivirodhasya cāśakyātvāt?",
    "GSP29nystik_u:2296": " tadevamutpannamuttaramupajātavirodhitayā pūrvabādhātmakaṃ sannānupakṛdya pūrvamutpattumarhatīti bādhate /",
    "GSP29nystik_u:2297": " tattu na pūrveṇa nāpyanyena kenaciditi bhāvatyarthasahāyam /",
    "GSP29nystik_u:2298": " arthāsahāyaṃ ca mithyājñānam /",
    "GSP29nystik_u:2299": " tadanena bādhyatvābādhyatve mithyājñānatattvajñānayorūpalakṣyete /",
    "GSP29nystik_u:2300": " tadidamanyairapyuktam---",
    "GSP29nystik_u:2301": " pūrvāt parabalīyastvaṃ tatra nāma pratīyatām /",
    "GSP29nystik_u:2302": " anyonyanirapekṣāṇāṃ yatra janma dhiyāṃ bhavet //",
    "GSP29nystik_u:2303": " iti /",
    "GSP29nystik_u:2304": " tathā cānupajātavirodhitvamatra bādhyatve hetuḥ,",
    "GSP29nystik_u:2305": " upajātavirodhitvaṃ ca bādhakatva iti /",
    "GSP29nystik_u:2306": " yadupalakṣaṇārthaṃ sasahāyatvābhidhānaṃ tajjijñāsuḥ pṛcchati--kasmāt?",
    "GSP29nystik_u:2307": " uttaram--tayātveneti /",
    "GSP29nystik_u:2308": " anenābādhyatvaṃ tattvajñānasyoktamiti /",
    "GSP29nystik_u:2309": " na kevalamabādhyatvam,",
    "GSP29nystik_u:2310": " dṛḍhamūlatvamapi tattvajñānasyetyāha--pramāṇāntarānugrahācca /",
    "GSP29nystik_u:2311": " antaraśabdo viśeṣavacanaḥ /",
    "GSP29nystik_u:2312": " ātmāditattvajñānaṃ hi phalaṃ pramāṇaviśeṣairāgamānumānapratyakṣairanugṛhyate /",
    "GSP29nystik_u:2313": " tasmād dṛḍhamūlatvāt tadapi tattvajñānaṃ mithyājñānaṃ nivartayatītyarthaḥ /",
    "GSP29nystik_u:2314": " etadeva vibhajate--āgameti /",
    "GSP29nystik_u:2315": " etadeva sphorayati--yadā hīti /",
    "GSP29nystik_u:2316": " āgamamayena hi jñānena prameyaṃ gṛhītvā śāstrīyeṇa ca nyāyavijñānenānumānāparanāmnā",
    "GSP29nystik_u:2317": " vyavasthāpya bhāvayato yadātmamanaḥsannikarṣād yogajadharmasahāyādutpadyate tattvaviṣayaḥ",
    "GSP29nystik_u:2318": " sākṣātkāraḥ pratyakṣaphalam,",
    "GSP29nystik_u:2319": " tatra trayāṇāmapi pramāṇānāṃ pratisandhānam astīti dṛḍhamūlatvāt tena mithyājñānaṃ bādhyate //",
    "GSP29nystik_u:2320": " viṣayaṃ bhāvayatīti vyācaṣṭa--samāhita iti /",
    "GSP29nystik_u:2321": " samāhitatvena cetaso dhāraṇāṃ darśayati--ananyamanā iti pratyāhāram,",
    "GSP29nystik_u:2322": " cetasaḥ tattvaviṣayabuddhidhārāvipacyamānatvaṃ dhyānasya,",
    "GSP29nystik_u:2323": " tattvajñānasya sphuṭābhatvārambhāvasthā /",
    "GSP29nystik_u:2324": " dhyānajanitabhāvanā saṃskāro dhyānabhāvanā,",
    "GSP29nystik_u:2325": " tasyā viveko mithyajñānavāsanāyāḥ /",
    "GSP29nystik_u:2326": " pūrvaṃ hi mithyājñānavāsanā tattvajñānavāsanāyā balavatyāsīt,",
    "GSP29nystik_u:2327": " athābhyāsavaśāt tulyabalābhavat,",
    "GSP29nystik_u:2328": " atheyameva balīyasī tattvajñānavāsanāsaṃbhinnā mithyājñānavāsanayā sahānuvartate /",
    "GSP29nystik_u:2329": " saṃprati tu tattvajñānavāsanayā atyantabalīyasya samūlakāṣaṃ kaṣitatvāt mithyājñānavāsanāyā bhavati viviktā tattvajñānavāsanā tasyāmityarthaḥ",
    "GSP29nystik_u:2330": " nanvanena krameṇa nivartatāṃ mithyājñānam,",
    "GSP29nystik_u:2331": " nivṛttaṃ taṃ tattvasākṣātkārasamaye 'pi kasmāt punaḥ svavāsanāvaśānna jāyate?",
    "GSP29nystik_u:2332": " na khalu mithyājñānavāsanā anādikālapravṛttā ādimatā tattvajñānena tatsaṃskāreṇa vā śakyā nivartayitumityata āha--nivṛtte ceti /",
    "GSP29nystik_u:2333": " tāvadeva puṃsāṃ buddhayo 'sthirā bhrāmyanti svocitaṃ ca saṃskārajātamātanvate,",
    "GSP29nystik_u:2334": " na yāvad bhūtamarthaṃ sākṣātkurvanti /",
    "GSP29nystik_u:2335": " atha sākṣātkṛtya tatra sthirapadā bhavanti,",
    "GSP29nystik_u:2336": " kṣiṇvanti ca savāsanān mithyāpratyayān /",
    "GSP29nystik_u:2337": " bhūtārthaṃpakṣapāto hi buddheḥ svabhāvaḥ /",
    "GSP29nystik_u:2338": " yadāhurbāhyā api----",
    "GSP29nystik_u:2339": " nirūpaplavabhūtārthasvabhāvasya viparyayaiḥ /",
    "GSP29nystik_u:2340": " na bādho yatnavattve 'pi buddhestatpakṣapātataḥ //",
    "GSP29nystik_u:2341": " pra. vā. 212.3 iti /",
    "GSP29nystik_u:2342": " tasmāt mithyājñānasya na punarūtpāda iti //",
    "GSP29nystik_u:2343": " uktamevārthaṃ smṛtidāḍhrayāya pṛcchati--kaḥ punariti /",
    "GSP29nystik_u:2344": " uktaṃ smārayitumuttaram--saheti /",
    "GSP29nystik_u:2345": " bhavatu mithyājñānasya nivṛttiḥ savāsanasya,",
    "GSP29nystik_u:2346": " tato 'pi kimityata āha--mithyājñāneti /",
    "GSP29nystik_u:2347": " atra pṛcchati--ye tāvaditi /",
    "GSP29nystik_u:2348": " uttaram--teṣāmapīti /",
    "GSP29nystik_u:2349": " vairāgyasvarūpaṃ pṛcchati--ki punariti /",
    "GSP29nystik_u:2350": " rāgābhāvo hi vairāgyam /",
    "GSP29nystik_u:2351": " na ca tasmādeva rāgādīnāmabhāva iti bhāvaḥ /",
    "GSP29nystik_u:2352": " uttaram--bhogānabhiṣvaṅgalakṣaṇamityuktam /",
    "GSP29nystik_u:2353": " viṣayadoṣaparibhāvanāparipākāt khalu viṣayaparityāgecchā bhavati /",
    "GSP29nystik_u:2354": " tayā virodhiguṇena viṣayatṛṣṇā ca tatparipanthini vidveṣaśca tadadhikaraṇāśrverṣyādayo nivartante /",
    "GSP29nystik_u:2355": " asaktirviṣayaparityāgecchā,",
    "GSP29nystik_u:2356": " vaśitayā ca svayamupanateṣu viṣayeṣu mādhyasthyadarśanam /",
    "GSP29nystik_u:2357": " doṣābhāve kiṃ bhavatītyata āha--doṣābhāva iti /",
    "GSP29nystik_u:2358": " pṛcchati--kā punariyamiti /",
    "GSP29nystik_u:2359": " yadi hi janmanaḥ pravṛttiḥ kāraṇaṃ syāt,",
    "GSP29nystik_u:2360": " tato janmanivṛttyai tannivṛttirarthyeta /",
    "GSP29nystik_u:2361": " na punarasau kṣaṇikā sato āmuṣmikāya janmane kalpate /",
    "GSP29nystik_u:2362": " ataḥ kimarthaṃ nivartyata iti bhāvaḥ /",
    "GSP29nystik_u:2363": " viditābhiprāya uttaramāha--dharmādharmo /",
    "GSP29nystik_u:2364": " kasmāt punarūpacāra ityata āha--janmasādhanatvāt /",
    "GSP29nystik_u:2365": " etadvibhajate--nāsminniti /",
    "GSP29nystik_u:2366": " upacāre prayojanaṃ darśayitvā nimittamāha--dharmādharmayostviti /",
    "GSP29nystik_u:2367": " vartamānānāgatayoraviśeṣeṇa doṣāpāyāt nivṛttirūkteti bhrāntyā deśayati--yau tāvadanāgatāviti /",
    "GSP29nystik_u:2368": " pariharati--na,",
    "GSP29nystik_u:2369": " anāgatayoriti /",
    "GSP29nystik_u:2370": " anāgatābhiprāyametadityarthaḥ /",
    "GSP29nystik_u:2371": " yadyevam, vartamānayoḥ kutaḥ prakṣaya",
    "GSP29nystik_u:2372": " ityata āha--vartamānayoriti /",
    "GSP29nystik_u:2373": " astu pravṛtterabhāvaḥ,",
    "GSP29nystik_u:2374": " tataḥ kimityata āha--pravṛttyabhāva iti /",
    "GSP29nystik_u:2375": " uktaṃ vivekamihāpi yojayati--atrāpīti /",
    "GSP29nystik_u:2376": " vartamānanivṛttihetu pṛcchati--atheti /",
    "GSP29nystik_u:2377": " uttaram--saṃskāreti /",
    "GSP29nystik_u:2378": " śrutiḥ,",
    "GSP29nystik_u:2379": " tāvadevāsya ciraṃ yāvanna vimokṣye 'tha saṃpatsye /",
    "GSP29nystik_u:2380": " chāndogya 6.14.2 iti /",
    "GSP29nystik_u:2381": " kiṃ janmābhāve sidhyatītyata āha--janmābhāva iti /",
    "GSP29nystik_u:2382": " atraiva vṛddhasaṃmatimāha--etacca tadāhuriti /",
    "GSP29nystik_u:2383": " tadetacceti yojanā /",
    "GSP29nystik_u:2384": " prāṇanasya kālabhedāvaccheda āyuḥ //",
    "GSP29nystik_u:2385": " syādetat, mahāpralaye 'pi mithyājñānādinā duḥkhāntenāsti viyoga iti atrāpi muktiprasaṅga ityata āha--so 'yaṃ mithyājñānādineti /",
    "GSP29nystik_u:2386": " sarvata iti tṛtīyārthe tasiḥ sarveṇeti /",
    "GSP29nystik_u:2387": " na ca pralayāvasthāyāṃ sarveṇa viyogaḥ,",
    "GSP29nystik_u:2388": " karmāvidyāvāsanayoranavināśāt /",
    "GSP29nystik_u:2389": " muktau tu tayorapi vināśaḥ /",
    "GSP29nystik_u:2390": " karmavāsanā ca sarvakāryāṇāmutpādikā avasthāpikā ca /",
    "GSP29nystik_u:2391": " tannivṛttau śarīrādivat tattvajñānasaṃskārasyāpi pralaya ityaśeṣaviśeṣaguṇavimukto mukta ityucyata iti saddhim //",
    "GSP29nystik_u:2392": " stādetat /",
    "GSP29nystik_u:2393": " tattvajñānāt mithyājñānāpāya ityuktam /",
    "GSP29nystik_u:2394": " kiṃ punastattvajñānamityata uktaṃ bhāṣyakṛtā--tattvajñānu tviti /",
    "GSP29nystik_u:2395": " tadanubhāṣya sarveṣāṃ jñānānāṃ bhāṣyoktānāmanugatamekaṃ svarūpatastviti /",
    "GSP29nystik_u:2396": " codayati--kasmāditi /",
    "GSP29nystik_u:2397": " no khlvayaṃ prekṣāvatāṃ samācāro yad duḥkhabhiyā sukhaparityāga iti,",
    "GSP29nystik_u:2398": " api tu sukhaṃ duḥkhād vivicya upādadate duḥkhaṃ ca varjayanti /",
    "GSP29nystik_u:2399": " na hi mṛgāḥ santīti śālayo nopyante,",
    "GSP29nystik_u:2400": " bhikṣukāḥ santīti sthālyo nādhiśrīyanta iti /",
    "GSP29nystik_u:2401": " uttaram--vivekahānasyeti /",
    "GSP29nystik_u:2402": " yadyapi sukhaduḥkhe bhinne,",
    "GSP29nystik_u:2403": " tathāpyanityatvakṛtakatvavat parasparānuṣakte iti na khalu sukhasya kevalasyopādānaṃ duḥkhasya vā kevalasya parivarjanaṃ śakyamityarthaḥ /",
    "GSP29nystik_u:2404": " kaḥ punarayamanuṣaṅgo yato vivekahānamaśakyamityata āha--anuṣaṅgo 'dhinābhāvaḥ /",
    "GSP29nystik_u:2405": " tatsvarūpamāha--yatraikaṃ sukhaṃ vā duḥkhaṃ vā,",
    "GSP29nystik_u:2406": " tatretarat duḥkhaṃ vā sukhaṃ vā /",
    "GSP29nystik_u:2407": " tadanenānityatvakṛtakatvayoriva sukhaduḥkhayoravinābhāvo darśitaḥ /",
    "GSP29nystik_u:2408": " na cāvinābhāvo vinā saṃbandhāditi tatsiddhaye saṃbandhavikalpānāha--samānanimittatā vā anuṣaṅgo 'vinābhāvaḥ,",
    "GSP29nystik_u:2409": " vāśabdaśca vakṣyamāṇasaṃbandhāntarāpekṣayā,",
    "GSP29nystik_u:2410": " na tu pūrvāpekṣayā /",
    "GSP29nystik_u:2411": " atra ca śarīrādyapekṣayā samānanimittatā,",
    "GSP29nystik_u:2412": " na tu dharmādharmāpekṣayā,",
    "GSP29nystik_u:2413": " na tu pūrvāpekṣayā /",
    "GSP29nystik_u:2414": " atra ca śarīrādyapekṣayā samānanimittatā,",
    "GSP29nystik_u:2415": " na tu dharmādharmāpekṣayā tayorasādhāraṇyāditi /",
    "GSP29nystik_u:2416": " mantavyam /",
    "GSP29nystik_u:2417": " tayoravinābhāvasiddhyarthaṃ saṃbandhāntaram āha--samānādhāratā vā /",
    "GSP29nystik_u:2418": " aparaṃ saṃbandhāntaramāha--samānādhāratā vā /",
    "GSP29nystik_u:2419": " aparaṃ saṃbandhāntaramāha--samānopalabhyatā vā /",
    "GSP29nystik_u:2420": " manogocaratvamubhayoḥ /",
    "GSP29nystik_u:2421": " tataśca siddho 'navinābhāvāparanāmā anuṣaṅga iti /",
    "GSP29nystik_u:2422": " yatraikaṃ tatretaraditi vā yatra yasminnimitte satīti vā yatrādhāra iti vā yatropalabdhisādhane satīti vyākhyeyam /",
    "GSP29nystik_u:2423": " itiḥ sūtrasamāptiṃ sūcayati//2 //",
    "GSP29nystik_u:2424": " NyS_1,1.3: pratyakṣānumānopamānaśabdāḥ pramāṇāni //",
    "GSP29nystik_u:2425": " tadevaṃ pramāṇādipadārthatattvajñānasya niḥśreyasasaṃbandha uktaḥ parīkṣitaśca /",
    "GSP29nystik_u:2426": " tatraitat syāt /",
    "GSP29nystik_u:2427": " svapadebhyaḥ pramāṇādayaḥ padārthāstattvato jñātā yathāyathaṃ mithyājñānādinivṛttikrameṇa apavarge upayokṣyante,",
    "GSP29nystik_u:2428": " kṛtamuparitanena prabandhena iti /",
    "GSP29nystik_u:2429": " ata uktaṃ bhāṣyakṛtā--trivadhā cāsyeti /",
    "GSP29nystik_u:2430": " na nāmadheyamātrāt pramāṇādīnāṃ tattvajñānaṃ bhavati,",
    "GSP29nystik_u:2431": " api tu lakṣaṇaparīkṣaṇābhyām ityasti prabandhasyottarasyopayoga iti bhāṣyārthaḥ /",
    "GSP29nystik_u:2432": " tadetadbhāṣyamanubhāṣya pṛcchati---pravṛtteriti /",
    "GSP29nystik_u:2433": " yadi puruṣakalpanā mātrāt traividhyam,",
    "GSP29nystik_u:2434": " athānantyameva kasmānna bhavati?",
    "GSP29nystik_u:2435": " sarvatra tasya sulabhatvāditi bhāvaḥ /",
    "GSP29nystik_u:2436": " uttaram---arthasya tathābhāvāt /",
    "GSP29nystik_u:2437": " arthasya prayojanasya sākṣāt,",
    "GSP29nystik_u:2438": " śāstrakāryasya tattvajñānalakṣaṇasya tathaiva trividhayaiva śāstrapravṛttyā bhāvāt /",
    "GSP29nystik_u:2439": " tathā hi, lakṣaṇaṃ nāma vyatirekihetuvacanam /",
    "GSP29nystik_u:2440": " taddhi samānāsamānajātīyebhyo vyavacchidya lakṣyaṃ vyavasthāpayati /",
    "GSP29nystik_u:2441": " na cāsya dharmidarśanamantareṇa pakṣadharmatā sidhyatīti tadupadarśanāya nāmadheyamātreṇa dharmiṇāmuddeśaḥ /",
    "GSP29nystik_u:2442": " yadyapi ca pratilakṣaṇamuddiṣṭā eva dharmiṇaḥ,",
    "GSP29nystik_u:2443": " tathāpi śāstrābhisaṃbandhaparādapi vākyāt samadhigamyanta ityuddeśo 'pyuktaḥ /",
    "GSP29nystik_u:2444": " na cāparīkṣito heturvyatirekī catūrūpo bhavatīti parīkṣāpyavaśyaṃ kartavyā /",
    "GSP29nystik_u:2445": " tasmāt tattvajñānasyārthasya tathābhāvāt traividhyamiti /",
    "GSP29nystik_u:2446": " tadetad vibhajate--nāmī padārthā iti /",
    "GSP29nystik_u:2447": " kiṃ tviti /",
    "GSP29nystik_u:2448": " arthaḥ tattvajñānaṃ tathābhūtam,",
    "GSP29nystik_u:2449": " yenārthena hetunā śāstrasya pravṛttistredhā bhavati //",
    "GSP29nystik_u:2450": " uddeśasvarūpapratipādanaparaṃ bhāṣyamanubhāṣyākṣipati--nāmadheyeneti /",
    "GSP29nystik_u:2451": " pariharati--mātragrahaṇasāmarthyāditi /",
    "GSP29nystik_u:2452": " yadyapi pramāṇaṇādiśabdā api kārakaśabdā eva,",
    "GSP29nystik_u:2453": " tathāpyuddeśasamaye tadarthānāṃ sadapi kārakatvamavivakṣitam,",
    "GSP29nystik_u:2454": " api tu prātipadikārthamātram /",
    "GSP29nystik_u:2455": " ghrāṇādisūtre 1.1.12 tu lakṣaṇapare kārakatvaṃ vivakṣitam anyathā lakṣaṇatvāyogāditi adoṣaḥ /",
    "GSP29nystik_u:2456": " atra ca yadyapi sūtrakāreṇa saṃśayapramāṇaprameyeṣu parīkṣā sākṣāt kṛtā na prayojanādiṣu,",
    "GSP29nystik_u:2457": " tathāpi tatkaraṇādeva prayojanādiparīkṣāpi sūcitā sūtrakāreṇa iti trividhetyuktam /",
    "GSP29nystik_u:2458": " ata eva bhāṣyakāraḥ sarvatra parīkṣāmanvavartayaditi //",
    "GSP29nystik_u:2459": " syādetat /",
    "GSP29nystik_u:2460": " vibhāgaparametat sūtramiti vakṣyati /",
    "GSP29nystik_u:2461": " na ca vibhāgo nyūnādhikasaṃkhyāvyavacchedārthamekaṃ kiñcidupasaṃgrāhakamantareṇa /",
    "GSP29nystik_u:2462": " na ca pramāṇatvādanyadatropasaṃgrāhakam /",
    "GSP29nystik_u:2463": " na cedamalakṣitamupasaṃgṛhṇāti /",
    "GSP29nystik_u:2464": " na caitat sūtramasya lakṣaṇam,",
    "GSP29nystik_u:2465": " vibhāgaparatvāditi śaṅkānirākaraṇaparaṃ bhāṣyam--tatroddiṣṭasyeti /",
    "GSP29nystik_u:2466": " tasyārthaḥ--yadyapi vibhāgaparametat sūtram,",
    "GSP29nystik_u:2467": " tathāpi pramāṇapadasamabhivyāhṛtaṃ sat sāmarthyāt pramāṇatvamapi lakṣayatīti /",
    "GSP29nystik_u:2468": " tathā hi, pramīyate 'nenetyasya vākyasyārthe pramāṇapadaprayogaḥ /",
    "GSP29nystik_u:2469": " pramā ca smṛteranyaḥ arthāvyabhicārī svatantraḥ paricchedaḥ tasmād vibhāgaparādapi",
    "GSP29nystik_u:2470": " sūtrāt pratīyamānaṃ pramāṇasāmānyalakṣaṇamapekṣitaṃ saṃgṛhītamiti pramāṇatvopagṛhītānāṃ",
    "GSP29nystik_u:2471": " pratyakṣādīnāṃ pramāṇānāṃ yukto vibhāgaḥ /",
    "GSP29nystik_u:2472": " tathā ca vibhāgaparatvena sākṣāt sāmānyalakṣaṇānabhidhānād vibhaktasya lakṣaṇamucyata ityuktam tacceha /",
    "GSP29nystik_u:2473": " viśeṣalakṣaṇam indriyārthasannikarṣetyādi 1.1.4 /",
    "GSP29nystik_u:2474": " tadetad bhāṣyaṃ vyācaṣṭe--uddiṣṭasyeti /",
    "GSP29nystik_u:2475": " lakṣaṇālakṣaṇamātravivakṣayā lakṣitasyālakṣitasya ityuktam /",
    "GSP29nystik_u:2476": " tacca chale sāmānyataḥ,",
    "GSP29nystik_u:2477": " pramāṇeṣu prameyeṣu ca viśeṣata iti gamayitavyam //",
    "GSP29nystik_u:2478": " atra bhāṣyam--athoddiṣṭasya vibhāgavacanamiti /",
    "GSP29nystik_u:2479": " tasyārtha ucyate 'neneti vacanaṃ sūtraṃ vibhāgasya /",
    "GSP29nystik_u:2480": " atheti trividhapravṛttivyutpādanānantaraṃ viviktānāṃ pratipādanaṃ vibhāgavacanam /",
    "GSP29nystik_u:2481": " na ca vivekaḥ svarūpa upayujyata ityata āha--athoddiṣṭavibhāgadvāreṇeti /",
    "GSP29nystik_u:2482": " nātra vibhāgamātraṃ vivakṣitam,",
    "GSP29nystik_u:2483": " api tu taddvāreṇa nyunādhikasaṃkhyāvyavacchedastattvajñānāṅgamityarthaḥ //",
    "GSP29nystik_u:2484": " avyākhyāne hetumāha--sūtreti /",
    "GSP29nystik_u:2485": " codayati--uddiṣṭasya vibhāgānarthakyam vyāghātāt /",
    "GSP29nystik_u:2486": " trividhā cāsya śāstrasya pravṛttirityasyānarthakyam /",
    "GSP29nystik_u:2487": " anarthamarthaviparyayaṃ kāyati kīrtayatītyanarthakaḥ /",
    "GSP29nystik_u:2488": " tasya bhāvastattvam /",
    "GSP29nystik_u:2489": " kasmāt? vyāghātāt /",
    "GSP29nystik_u:2490": " vyāghātam eva sphorayati--trividhā cāsya śāstryasyeti /",
    "GSP29nystik_u:2491": " pariharati--noddiṣṭeti /",
    "GSP29nystik_u:2492": " parasparaṃ vibhaktā nāmadheyamātreṇoddiśyanta ityuddeśentarbhāvaḥ /",
    "GSP29nystik_u:2493": " tenāyamartho bhavati,",
    "GSP29nystik_u:2494": " sāmānyenoddiṣṭasya vibhāgavacanaṃ viśeṣeṇoddeśa iti /",
    "GSP29nystik_u:2495": " vibhāgaprayojanaṃ pṛcchati--kiṃ punariti /",
    "GSP29nystik_u:2496": " uttaram--niyamaḥ /",
    "GSP29nystik_u:2497": " tadvibhajate--yadīti /",
    "GSP29nystik_u:2498": " punaścodayati--lakṣaṇata iti /",
    "GSP29nystik_u:2499": " pramāṇalakṣaṇakaraṇapravṛtto yat catvāryeva lakṣayati tadavagamyate na nyūnānyadhikāni vā pramāṇanītyarthaḥ /",
    "GSP29nystik_u:2500": " pariharati--lakṣaṇasyeti /",
    "GSP29nystik_u:2501": " ākṣepaṃ vibhajte--syādeṣeti /",
    "GSP29nystik_u:2502": " parihāraṃ vibhajate--na,",
    "GSP29nystik_u:2503": " lakṣaṇasyeti /",
    "GSP29nystik_u:2504": " anyaparamapi vākyaṃ tadevārthalabhyaṃ svīkaroti /",
    "GSP29nystik_u:2505": " na ca pratyakṣādīnāṃ samānāsamānajātīyasya vyavacchede pañcamyādyabhāva upayujyate /",
    "GSP29nystik_u:2506": " lakṣaṇakaraṇapravṛttasya kvacidakaraṇaṃ na tadabhāve pramāṇam,",
    "GSP29nystik_u:2507": " sato 'pyanupayogenākaraṇāpatteḥ /",
    "GSP29nystik_u:2508": " tadetadāha--anyāsaṃbhavasyeti /",
    "GSP29nystik_u:2509": " vibhāgoddeśasya punarananyaparatvādanyābhāviniścayo bhavatīti /",
    "GSP29nystik_u:2510": " upasaṃharati--tasmāditi //",
    "GSP29nystik_u:2511": " akṣasyākṣasyeti bhāṣyamanubhāṣya tātparyamāha--ayaṃ ca sūtravivakṣāyāmiti /",
    "GSP29nystik_u:2512": " akṣamakṣaṃ prati vartata iti vigṛhyāvyayībhāve kṛte sarvendriyāvarodho bhavati /",
    "GSP29nystik_u:2513": " nanu yadir idṛśo vigrahaḥ,",
    "GSP29nystik_u:2514": " kasmāt punarbhāṣyakāreṇa akṣasyākṣasyeti vigṛhyata ityata āha--anyathā tu vastunirdeśa iti /",
    "GSP29nystik_u:2515": " arthamātramanena pratipādyate,",
    "GSP29nystik_u:2516": " na punaḥ samāsa ityarthaḥ /",
    "GSP29nystik_u:2517": " atha kasmāt samāsa eva tena vigraheṇa na pratipādyata ityata āha--samāse hi akṣasyeti ṣaṣṭhī na śrūyeteti /",
    "GSP29nystik_u:2518": " yadi sūtragatasya pratyakṣapadasyāvyayībhāvaḥ samāsaḥ,",
    "GSP29nystik_u:2519": " anyatra punarasya kaḥ samāsa iti pṛcchati--kaḥ punariti /",
    "GSP29nystik_u:2520": " uttaram--prādisamāsa iti /",
    "GSP29nystik_u:2521": " tathā hi, prāptāpannālaṃpūrvagatisamāseṣu paravalliṅgatāpratiṣedhādabhidhayaliṅgopādānāt pratyakṣo 'rthaḥ pratyakṣābuddhiḥ pratyakṣaṃ jñānamityabhidheyaliṅgatā siddhā bhavati /",
    "GSP29nystik_u:2522": " kvacit pāṭhaḥ samāse hi pratyakṣasyeti ṣaṣṭhī na śrūyeteti /",
    "GSP29nystik_u:2523": " sūtravivakṣayāvyayībhāva ityuktam /",
    "GSP29nystik_u:2524": " tatra śaṅkate,",
    "GSP29nystik_u:2525": " kasmāt punaḥ sūtravivakṣayetyucyate,",
    "GSP29nystik_u:2526": " yāvatā sarvatraiva kasmādavyayībhāvo na bhavatīti?",
    "GSP29nystik_u:2527": " tatredamupatiṣṭhate--samāse hi avyayībhāvasamāse hi,",
    "GSP29nystik_u:2528": " sarvatra pratyakṣasyeti ṣaṣṭhī na śrūyeteti /",
    "GSP29nystik_u:2529": " vyutpattinimittamātraṃ cedaṃ pratyakṣaśabdasya,",
    "GSP29nystik_u:2530": " na tu pravṛttinimittam /",
    "GSP29nystik_u:2531": " tasmāt nendriyagatairguṇasāmānyādibhirvyabhicāraḥ,",
    "GSP29nystik_u:2532": " pravṛttihetustvarthasākṣātkārijñānajanakatvam /",
    "GSP29nystik_u:2533": " tannimittaḥ khalvayaṃ pratyakṣaśabdastatra tatra laukikaparīkṣakaiḥ prayujyate /",
    "GSP29nystik_u:2534": " yathā mayūraśabdo mayūratvasāmānyanibandhanaḥ kāsucideva patatrivyaktiṣu vartamānaḥ,",
    "GSP29nystik_u:2535": " mahyāṃ rautītyanvākhyāyate /",
    "GSP29nystik_u:2536": " tadidaṃ pratyakṣamuddhiṣṭamapi sat pramāṇatadābhāsasaṃkīrṇamiti tadvivekāya lakṣaṇamupayujyate /",
    "GSP29nystik_u:2537": " yadi tūddeśapadaṃ tadvivecayet,",
    "GSP29nystik_u:2538": " kṛtaṃ tarhi lakṣaṇapraṇayanena //",
    "GSP29nystik_u:2539": " vigrahavākyagatā ca vṛttirbhāṣyakṛtā vyākhyātā /",
    "GSP29nystik_u:2540": " vṛttistu sannikarṣo jñānaṃ vā /",
    "GSP29nystik_u:2541": " vṛttiriti hi vyāpāraḥ /",
    "GSP29nystik_u:2542": " sa tu vyāpāra ucyate,",
    "GSP29nystik_u:2543": " yaḥ kārakaiḥ phale janayitavye cāramabhāvī dharmabhedaḥ phalotpādānukūlo 'pekṣyate /",
    "GSP29nystik_u:2544": " yathā paṭe janayitavye tantubhiścaramabhāvinaḥ saṃyogabhedāḥ,",
    "GSP29nystik_u:2545": " svarge vā janayitavye yāgenāpūrvamātmadharmaḥ,",
    "GSP29nystik_u:2546": " tathehāpi indriyādinā pramāṇena pramāyāṃ phale pravṛttena tadutpādanānukūlaḥ sannikarṣo jñānaṃ vā caramabhāvī dharmabhedo 'pekṣyata iti bhavati vyāpāraḥ /",
    "GSP29nystik_u:2547": " sa eva vṛttirityākhyāyate /",
    "GSP29nystik_u:2548": " vyavasthāṃ darśayati--yadā sannikarṣo vyāpāra indriyādeḥ pramāṇasya tadā jñānam ālocanaṃ vā savikalpakaṃ vā sākṣātkāravadvijñānaṃ pramitiḥ phalam,",
    "GSP29nystik_u:2549": " ubhayasyāpīndriyavyāpārāt sannikarṣāparabhidhānānutpatteḥ /",
    "GSP29nystik_u:2550": " na cāntarālikena nirvikalpakenendriyavyāpāraviccheda iti pratyakṣavyākhyānāvasare nivedayiṣyate /",
    "GSP29nystik_u:2551": " yadā jñānam ālocanaṃ vā vikalpo vā vyāpāra indriyādīnāṃ tadā hānopādānopekṣābuddhayaḥ phalam /",
    "GSP29nystik_u:2552": " tatropādeyamidaṃ salilamiti buddhiranāgatopādānaviśiṣṭaṃ salilamālambamānā na sākṣātkāravatī,",
    "GSP29nystik_u:2553": " salilamātrasākṣātkārastu syāt /",
    "GSP29nystik_u:2554": " na ca tanmātramasya phalam,",
    "GSP29nystik_u:2555": " api tūpādeyatā /",
    "GSP29nystik_u:2556": " sā ca parokṣā,",
    "GSP29nystik_u:2557": " anāgatatvāt /",
    "GSP29nystik_u:2558": " tasmādupādīyate anenetyupādānam upādānaṃ cāsau buddhiścetyupādānabuddhiḥ /",
    "GSP29nystik_u:2559": " tatra toyālocanamatha toyavikaltaḥ,",
    "GSP29nystik_u:2560": " atha tajjātīyasya dṛṣṭacarapipāsopaśamanahetubhāvasya smṛtibījasaṃskārodbodhaḥ,",
    "GSP29nystik_u:2561": " atha tasya smaraṇam,",
    "GSP29nystik_u:2562": " atha liṅgaparāmarśaḥ tajjātīyaṃ cedamiti /",
    "GSP29nystik_u:2563": " tadidaṃ liṅgaparāmarśavijñānaṃ sākṣātkāravat /",
    "GSP29nystik_u:2564": " liṅge vinaśyadavasthavyāptismaraṇasahakāridṛśyamānasya salilasya pipāsopaśamanahetutayā anumānamukhenopādānabuddhirūcyate /",
    "GSP29nystik_u:2565": " anumāya khalvayaṃ tathābhāvaṃ tadupāditsarn ihamānastadupādatte /",
    "GSP29nystik_u:2566": " na ca vyāptismṛtivicchinnamālocanaṃ vā vikalpo vā na liṅgaparāmarśajñānaheturiti vācyam,",
    "GSP29nystik_u:2567": " tadudbodhitasaṃskāradvāreṇa vyāpsmiraṇe ca parāmarśe ca tasya tadānīmasato 'pi kāraṇatvāt /",
    "GSP29nystik_u:2568": " na khalu kṛṣikarma śasyādhigatisamaye samasti,",
    "GSP29nystik_u:2569": " na ca yāgādikaṃ svargādyutpādasamaye,",
    "GSP29nystik_u:2570": " na ca trivṛtkaṣāyapānaṃ virekasamaye /",
    "GSP29nystik_u:2571": " āntarālikakāryaparamparayā tu tatsādhānatvaṃ sarvatra samānam //",
    "GSP29nystik_u:2572": " syādetat /",
    "GSP29nystik_u:2573": " kā punariyaṃ pipāsopaśamanaśaktistoyasya,",
    "GSP29nystik_u:2574": " yā anumānagocaraḥ?",
    "GSP29nystik_u:2575": " na tāvat mīmāṃsakavadatīndriyā śaktiryusmābhirabhyupeyate,",
    "GSP29nystik_u:2576": " kiṃ tu kāraṇānāṃ svarūpaṃ vā sahakārisākalyaṃ vā /",
    "GSP29nystik_u:2577": " tatra svarūpaṃ hetūnāṃ pratyakṣameva /",
    "GSP29nystik_u:2578": " sahakāriṇā pratyakṣāpratyakṣāṇāṃ sākalyaṃ kāryasamutpādaikavya/",
    "GSP29nystik_u:2579": " janīyam, na tu tat toyarūpadarśanamātrāt śakyānumānam /",
    "GSP29nystik_u:2580": " tat kimaparamavaśiṣyate yadanumānasya gocara iti? atrocyate /",
    "GSP29nystik_u:2581": " na vayamatīndriyaṃ sāmarthyam ātiṣṭhāmahe,",
    "GSP29nystik_u:2582": " nāpi sahakārisākalyānumānamācakṣmahe,",
    "GSP29nystik_u:2583": " kiṃ tu svarūpasya kāryasaṃbadhitām /",
    "GSP29nystik_u:2584": " na ceyaṃ svarūpameva,",
    "GSP29nystik_u:2585": " ihasthasyeva nārikeladvīpādāgatasyāpi vahnidarśanamātrād grāhakatvāvagamaprasaṅgāt /",
    "GSP29nystik_u:2586": " tasmāt kāryopahitaṃ svarūpamanumeyam /",
    "GSP29nystik_u:2587": " idameva cāsya kāryopadhānaṃ yat kāryotpādāt pūrvamavaśyaṃbhāva ānantaryaniyamaḥ /",
    "GSP29nystik_u:2588": " na ca tajjātīyasya dṛṣṭacarasya tathābhāvadarśane 'pi dṛśyamānasya toyasya tad dṛṣṭaṃ bhavati yena tatra smaryeta /",
    "GSP29nystik_u:2589": " na khalūjjayinyāmupalabdhasya saudhasya pāṭaliputre smarantyabhrāntāḥ /",
    "GSP29nystik_u:2590": " upādānena hānaṃ vyākhyātam /",
    "GSP29nystik_u:2591": " na copekṣānupādānatayā hānapakṣe nikṣiptā,",
    "GSP29nystik_u:2592": " ahānatayopādānapakṣaniḥśrepaprasaṅgāt /",
    "GSP29nystik_u:2593": " upādānaprayatnāprasavahetutayā nopādānamiti cet?",
    "GSP29nystik_u:2594": " kimiyaṃ hānaprayatnamapi prasūte yato hānaṃ syāt?",
    "GSP29nystik_u:2595": " tasmād yā nobhayaprayatnaprasavahetuḥ sopekṣābuddhistṛtīyā lokaprasiddheti siddham //",
    "GSP29nystik_u:2596": " pratyakṣapadavyutpattiṃ darśayitvā anumānādipadeṣvavi vyutpattigati diśati--evamanumānādiṣvapīti /",
    "GSP29nystik_u:2597": " tatredamanumānadavyutpattibhāṣyam /",
    "GSP29nystik_u:2598": " mitena liṅgena liṅgino 'rthasya paścānmānamanumānamiti /",
    "GSP29nystik_u:2599": " mitirmānam /",
    "GSP29nystik_u:2600": " tathā ca liṅgadarśanodbodhitasaṃskārajā smṛtirvyavacchinnā,",
    "GSP29nystik_u:2601": " tasyā miteranyatvena lokasiddhatvāt /",
    "GSP29nystik_u:2602": " mitenetyajñānasandehaviparyāsā liṅgaviṣayā vyudastā bhavanti /",
    "GSP29nystik_u:2603": " tathāpi mitenārthasya jñānaṃ śābde 'pyastītyata uktam--liṅgeneti /",
    "GSP29nystik_u:2604": " apakṣadharmato nivartayati--liṅgina iti /",
    "GSP29nystik_u:2605": " tathāpi dharmiṇaḥ pratyakṣagocaratvāt kṛtamanumānenetyata uktam--arthasyeti /",
    "GSP29nystik_u:2606": " arthyate sādhyata ityarthaḥ /",
    "GSP29nystik_u:2607": " na ca dharmo svarūpeṇārthyate,",
    "GSP29nystik_u:2608": " kiṃ tu jijñāsitadharmaviśiṣṭa ityarthaḥ /",
    "GSP29nystik_u:2609": " paścāditi anuśabdasya vyākhyā /",
    "GSP29nystik_u:2610": " tadetadbhāṣyamanubhāṣyākṣipati--miteneti /",
    "GSP29nystik_u:2611": " kasmādayuktamityata āha--phalābhāvāditi /",
    "GSP29nystik_u:2612": " etad vibhajate--etasminniti /",
    "GSP29nystik_u:2613": " anumānajñānasya phalāvasthāyāmevārtho mita iti meyaṃ nāvaśiṣyate,",
    "GSP29nystik_u:2614": " yatraitat siddhaṃ sat pramāṇaṃ bhavedityarthaḥ /",
    "GSP29nystik_u:2615": " tatra phalaviśeṣaṇapakṣamāsthāya yata ityadhyāhṛtya sāmadhatte---naiṣa doṣa iti /",
    "GSP29nystik_u:2616": " anadhyāhāreṇāpyadoṣa iti samādhānāntaramāha---bhavatu veti /",
    "GSP29nystik_u:2617": " pūrvoktaṃ doṣaṃ smārayatti---nanu ceti /",
    "GSP29nystik_u:2618": " pariharati--na doṣa iti /",
    "GSP29nystik_u:2619": " atha kasmāt hānādiviṣayaṃ pramāṇamucyate,",
    "GSP29nystik_u:2620": " na svagocaraṃ pratītyata āha--sarva ca pramāṇamiti /",
    "GSP29nystik_u:2621": " yadyapi vahnijñānasyānumānasya sato heyatvādikaṃ viṣayaḥ,",
    "GSP29nystik_u:2622": " tatraiva vyāpārāt /",
    "GSP29nystik_u:2623": " anyathā pramāṇaphalayorvibhinnaviṣayatvena vipratipattyā pramāṇaphalabhāvāyogāt /",
    "GSP29nystik_u:2624": " na hi panasaviṣayeṇa paraśunā khadire dvaidhībhāvo bhavati /",
    "GSP29nystik_u:2625": " tathāpi phalāntarānapekṣamutpattāveva vijñāne yat prakāśate sa tasya viṣayaḥ /",
    "GSP29nystik_u:2626": " tatra tu na tat pramāṇam,",
    "GSP29nystik_u:2627": " phalāntarājanakatvādapi tu phalamevetyarthaḥ /",
    "GSP29nystik_u:2628": " viṣayāntaraṃ prati tu pramāṇamityāha--viṣayāntaramiti /",
    "GSP29nystik_u:2629": " codayati--yadīti /",
    "GSP29nystik_u:2630": " bhāvasādhanaścet pramāṇaśabdaḥ phalamasyārtho na tu phalaṃ svaviṣaye karaṇam,",
    "GSP29nystik_u:2631": " tadvyāpārasya tajjanakenaiva kṛtatvāt /",
    "GSP29nystik_u:2632": " na ca svaviṣayādanyad viṣayāntaramasya saṃbhavati,",
    "GSP29nystik_u:2633": " atiprasaṅgāditi bhāvaḥ /",
    "GSP29nystik_u:2634": " pariharati--uktaṃ phalamiti /",
    "GSP29nystik_u:2635": " yadyapi yatra phalaṃ so 'syautpattiko viṣayaḥ,",
    "GSP29nystik_u:2636": " tathāpi yatrānena pramāṇena satā hānādibuddhayo janayitavyāḥ,",
    "GSP29nystik_u:2637": " so 'pi vyāpāreṇa viṣaya iti bhāvaḥ /",
    "GSP29nystik_u:2638": " phalatva eva hetumāha---jñāta iti /",
    "GSP29nystik_u:2639": " parokṣārthāvagāhitayā heyādibuddhayaḥ pratyakṣaphalaṃ na bhavanti,",
    "GSP29nystik_u:2640": " bhavanti tvanumānasyeti /",
    "GSP29nystik_u:2641": " niyamavādināṃ matamapanyasya dūṣayati---kecit tviti /",
    "GSP29nystik_u:2642": " aniyamaṃ rocyamāna āha--ubhayaṃ tviti //",
    "GSP29nystik_u:2643": " anumānaśabdavat phalena nirvacanīyatvamupamānaśabdasyeti manvāna ākṣipati--sāmīpyeti /",
    "GSP29nystik_u:2644": " samādhatte--nāsti vyāghāta iti /",
    "GSP29nystik_u:2645": " neyamupamānaśabdasya phalena nirūktiḥ,",
    "GSP29nystik_u:2646": " api tu pramāṇena nirūktiriti na vayāghāta ityarthaḥ //",
    "GSP29nystik_u:2647": " śabdaviṣayā pratipattiḥ śābdaṃ pramāṇam /",
    "GSP29nystik_u:2648": " yat khalu caitra,",
    "GSP29nystik_u:2649": " gāṃ badhāneti vākyamidamityanusandhānātmakaṃ smārtaṃ vijñānamupajāyate,",
    "GSP29nystik_u:2650": " tat padārthasmaraṇasahakāri viśiṣṭārthaviṣayaṃ vijñānaṃ prasūte,",
    "GSP29nystik_u:2651": " tacchābdra pramāṇam /",
    "GSP29nystik_u:2652": " pramāṇamuktvā phalamasyāha---phalaṃ tadeva /",
    "GSP29nystik_u:2653": " yadā hyetat pramāṇaṃ tadā vākyārthavijñānaṃ phalam /",
    "GSP29nystik_u:2654": " yadānumānavad vākyārthavijñānaṃ pramāṇaṃ tadā hānopādānādibuddhayaḥ phalamityarthaḥ //",
    "GSP29nystik_u:2655": " atra pratyakṣādīnāṃ kramoddeśaprayojanaṃ prati ekadeśimatamupanyasyati---kecit tviti /",
    "GSP29nystik_u:2656": " pratyakṣaparā hi pramāṇāntarajanyāḥ pramitaya iti pratyakṣasya prādhānyam /",
    "GSP29nystik_u:2657": " yadyapi kiñcidanumānamanumānādipūrvakamapi,",
    "GSP29nystik_u:2658": " tathāpi prāyeṇa pratyakṣapūrvakam,",
    "GSP29nystik_u:2659": " upamānaṃ tu pratyakṣapūrvakamapi śabdapūrvakamevetyasyānumānādapakarṣaḥ /",
    "GSP29nystik_u:2660": " smaraṇasahakāritā cānumānasādṛśyamupamānasyāstītyanumānānantaramuddeśaḥ /",
    "GSP29nystik_u:2661": " alpajñānādhīnaṃ ca bahujñānamityalpaviṣayapratyakṣādyuddeśebhyaḥ paro bahuviṣayaśabdoddeśa iti /",
    "GSP29nystik_u:2662": " tadetat ekadeśimatam ekadeśyantaramatena dūṣayati--taccāyuktamityapara iti /",
    "GSP29nystik_u:2663": " ākliṣṭo hi prathamaṃ mahāviṣayameva duravadhāraṇatvānnirūpayati,",
    "GSP29nystik_u:2664": " alpaviṣayaṃ tu kliṣṭo 'pi śaknoti nirūpayitum /",
    "GSP29nystik_u:2665": " ato mahāviṣayatvaṃ prāthamya eva heturna caramatva ityarthaḥ /",
    "GSP29nystik_u:2666": " anantaramataṃ dūṣayati--etacceti /",
    "GSP29nystik_u:2667": " etāvatā kramamātraṃ bhavet,",
    "GSP29nystik_u:2668": " na tu tadviśeṣaniyama ityarthaḥ / //",
    "GSP29nystik_u:2669": " saṃprati vimarśapūrvakaṃ svābhibhatakramaniyamahetumavadhārayanneva pūrvaikadeśimatamapākaroti--tasmādanya iti /",
    "GSP29nystik_u:2670": " vimarśanimittaṃ vipratipattimāha--pratyakṣaṃ pūrvaṃ prādhānyāt ityekaḥ /",
    "GSP29nystik_u:2671": " mahāviṣayatvāccādau śabdopadeśa ityaparaḥ /",
    "GSP29nystik_u:2672": " tatra mahāviṣayatvamanaikāntikaṃ sannāgamasyaiva pūrvopadeśaṃ gamayatītyāha--ubhayamiti /",
    "GSP29nystik_u:2673": " pṛcchati--kathamiti /",
    "GSP29nystik_u:2674": " uttaram--pratyakṣaiṇāpīti /",
    "GSP29nystik_u:2675": " mahāviṣayatvalakṣaṇasādhāraṇadharmadarśananimittaṃ saṃdehamāha---tatreti /",
    "GSP29nystik_u:2676": " svābhimatena hetunāṃ kramaviśeṣaniyamamavadhārayati--pratyakṣasyetīti /",
    "GSP29nystik_u:2677": " yadyapi pramiteḥ pratyakṣaparatvena pratyakṣasya prādhānyam,",
    "GSP29nystik_u:2678": " tathāpi śāstre vyutpādyatvenānumānasyāpi tadastīti sādhāraṇatayā na heturiti bhāvaḥ //",
    "GSP29nystik_u:2679": " syādetat /",
    "GSP29nystik_u:2680": " vyavasthitaviṣayaṃ pratyakṣaṃ nānumānaviṣaye pravartate /",
    "GSP29nystik_u:2681": " na cānumānam agṛhītasaṃbandhamudeti /",
    "GSP29nystik_u:2682": " na ca saṃbandhagrahaḥ saṃbandhigrahamantareṇa /",
    "GSP29nystik_u:2683": " na cānumānaviṣaye sāmānyarūpe saṃbandhini pratyarkṣa pravartate /",
    "GSP29nystik_u:2684": " anumānāntareṇa tu grahaṇe 'navasthā /",
    "GSP29nystik_u:2685": " tasmāt kāraṇabhāvānnānumānamasti /",
    "GSP29nystik_u:2686": " etena śabdopamāne api parāste,",
    "GSP29nystik_u:2687": " tayorapi saṃbandhasaṃvedanādhīnajanmatvāt /",
    "GSP29nystik_u:2688": " tasmāt nāpratyakṣaṃ pramāṇamiti vibhāgavacanamanupapannamiti śaṅkāmapanetuṃ vimarśapūrvakaṃ vicārayati sma bhārūyakāraḥ---kiṃ punaḥ pramāṇānīti",
    "GSP29nystik_u:2689": " tadetadbhāṣyam anubhāṣyāvyākhyāne kāraṇamāha--kiṃ punaretānīti //",
    "GSP29nystik_u:2690": " sā ceyaṃ pramitiḥ pratyakṣapareti bhāṣyam /",
    "GSP29nystik_u:2691": " tadanubhāṣya hetumāha--seyamiti /",
    "GSP29nystik_u:2692": " ākāṅkṣābhāvapratipādanāya pratītisvarūpaṃ kramaṃ cāha--yathāyamiti /",
    "GSP29nystik_u:2693": " āhita utpāditaḥ pratyayo niścayo yasya,",
    "GSP29nystik_u:2694": " saṃsargopadhānaṃ varhi prati sa tathā /",
    "GSP29nystik_u:2695": " sandigdhena hi niścayāya pravartitavyameva /",
    "GSP29nystik_u:2696": " niścitastu viniścayāya pramāṇāntare pravartamānastadabhyarhitataraṃ manyate /",
    "GSP29nystik_u:2697": " dhūmāṅgatveneti /",
    "GSP29nystik_u:2698": " aṅgatvaṃ vyāpakatvam /",
    "GSP29nystik_u:2699": " vyāpyaṃ punarvyāptikriyāyāṃ karmatvena pradhānam /",
    "GSP29nystik_u:2700": " tadanena dhūmavyāpakatvopadhānena dhūmād gamyamāno bahniḥ parokṣa iti darśitam /",
    "GSP29nystik_u:2701": " anupahitaprakāśasatu pratyakṣeṇāvyavahitavahnisvarūpaprakāśaḥ /",
    "GSP29nystik_u:2702": " sa hi sākṣātkāra iti /",
    "GSP29nystik_u:2703": " tāvadayaṃ pramātā sākāṅkṣo yāvadupadhānavyavahitaṃ svarūpamupalabhate /",
    "GSP29nystik_u:2704": " upadhānānapekṣastu pratyakṣeṇāvyavahitaṃ sākṣād varhina viṣayīkṛtya nirākāṅkṣo bhavati /",
    "GSP29nystik_u:2705": " dhūmāṅgatvena dhūmaviśeṣaṇatveneti kecit /",
    "GSP29nystik_u:2706": " tattu prakṛtānupayogitayā ayuktamiti /",
    "GSP29nystik_u:2707": " upasaṃharati--ataḥ pradhānamiti /",
    "GSP29nystik_u:2708": " so 'yaṃ guṇapradhānabhāvo bhedāśrayo vyavasthāyāṃ nāsti,",
    "GSP29nystik_u:2709": " vyavasthitānāṃ pratyekamekatvāt /",
    "GSP29nystik_u:2710": " tasmād vyavasthāyāṃ guṇapradhānabhāvo na cintya iti /",
    "GSP29nystik_u:2711": " itiḥ sūtrasamāptau//3 //",
    "GSP29nystik_u:2712": " // iti nyāyatrisūtrītātparyaṭīkā //",
    "GSP29nystik_u:2713": " NyS_1,1.4: indriyāryasannikarṣotpannu jñānamavyapadeśyamavyabhicāri vyavasāyātmakaṃ pratyakṣam //",
    "GSP29nystik_u:2714": " pratyakṣādipramāṇaviśeṣalakṣaṇānām arthākṣiptasāmānyalakṣaṇavibhāgoddeśahetutvena tadanantarābhidhānamityāha--atha vibhaktānāmiti /",
    "GSP29nystik_u:2715": " tatra teṣu madhye prāthamyāt pratyakṣalakṣaṇam indriyārthasannikarṣotpannam ityādi sūtram /",
    "GSP29nystik_u:2716": " asya tātparyamāha--sūtrārthaḥ sūtraprayojanam /",
    "GSP29nystik_u:2717": " samānāsamānajātīyaviśeṣakatvam /",
    "GSP29nystik_u:2718": " samānajātīyamanumānādi,",
    "GSP29nystik_u:2719": " asamānajātīyaṃ pratyakṣābhāsaprameyādi /",
    "GSP29nystik_u:2720": " tebhyo viśeṣakatvaṃ viśeṣaḥ /",
    "GSP29nystik_u:2721": " tadasya sūtrasya prayojanam /",
    "GSP29nystik_u:2722": " yaḥ khalu kutaścid vyāmohāt samānāsamānajātīyavyāvṛttaṃ tadrūpaṃ na śakroti grahītum,",
    "GSP29nystik_u:2723": " so 'nena lakṣaṇena bodhyate /",
    "GSP29nystik_u:2724": " evaṃlakṣaṇakaṃ pratyakṣamiti /",
    "GSP29nystik_u:2725": " tasmāt sāmānnayataḥ siddhaviviktapratyakṣamātrānuvādena lakṣaṇavidhānaparamidaṃ sūtram /",
    "GSP29nystik_u:2726": " itastvavagatalakṣaṇaḥ tenaiva vivicya pratyakṣatattvaṃ gṛhṇātīti samānāsamānajātīyavyavacchedaḥ sūtrārtha ukta iti /",
    "GSP29nystik_u:2727": " atra ca yaha ityadhyāhṛtya yattadonityābhisaṃbandhāt tat pratyakṣamiti pramāṇavāci pratyakṣapadra yojanīyam /",
    "GSP29nystik_u:2728": " evaṃ ca jñānapramāṇyapakṣe 'pi yat tadviśeṣyajñānaṃ pratyakṣaphalaṃ liṅgaparāmarśo",
    "GSP29nystik_u:2729": " vā tadapīndriyārthasannikarṣotvannatvādyupetatvena bhavati pramāṇaviśeṣaṇamiti nāvyāpakatvaṃ lakṣaṇasyeti //",
    "GSP29nystik_u:2730": " sūtrapadārthaṃ pṛcchati---atheti /",
    "GSP29nystik_u:2731": " uttaram--indriyeti /",
    "GSP29nystik_u:2732": " sannikarṣagrahaṇalabhyaṃ prakārabhedaṃ parisaṃcaṣṭe--sannikarṣaḥ punariti /",
    "GSP29nystik_u:2733": " punaḥśabdena saṃyogasamavāyapadopādānāt vyavacchinatti /",
    "GSP29nystik_u:2734": " saṃyogapadopādāne hi na samavāyo labhyate,",
    "GSP29nystik_u:2735": " samavāyapadopādāne vā na saṃyogaḥ /",
    "GSP29nystik_u:2736": " sannikarṣapadopādāne tvabhimatalābhaḥ /",
    "GSP29nystik_u:2737": " arthagrahaṇenārthyamāṇatayā jñeyasvarūpyogyatā darśitā /",
    "GSP29nystik_u:2738": " na cāsāvaṇvākāśādīnāmastīti satyapi saṃyogādau nāsāvarthasannikarṣa iti tadvyudāsaḥ /",
    "GSP29nystik_u:2739": " utpannagrahaṇena ca sannikarṣasyotpādakatvaṃ sūcitam /",
    "GSP29nystik_u:2740": " tataḥ satyapyarthasvarūpayogyatve saṃyuktasaṃyogāderanutpādakasya sannikarṣasya vyudāsaḥ /",
    "GSP29nystik_u:2741": " anyathā kuḍyādisaṃyuktenendriyeṇa kuḍyādivyavahitasya tatsaṃyuktasya ghaṭādeḥ tatsamavetasya ca rūpāderapi grahaṇaprasaṅgaḥ /",
    "GSP29nystik_u:2742": " na caitāvatā trividha eva sannikarṣaḥ saṃyogaḥ saṃyuktasamavāyaḥ samavāyaśceti sāṃpratam /",
    "GSP29nystik_u:2743": " svatantravyāghātādanubhavavyāghātācca /",
    "GSP29nystik_u:2744": " ye hi dravyaguṇakarmāśrayaṃ sāmānyātiriktaṃ sādṛśsayamarthānataraṃ rocayante,",
    "GSP29nystik_u:2745": " teṣāṃ kathaṃ rūpādibhedānāmanyonyasya sādṛśyaṃ pratyakṣaṃ bhavet ?",
    "GSP29nystik_u:2746": " na hi tadindriyeṇa saṃyuktam /",
    "GSP29nystik_u:2747": " nāpīndriyasaṃyuktasamavetam /",
    "GSP29nystik_u:2748": " tasmāt caturthaḥsaṃyuktasamavetasamavāyo 'bhyupagantavyaḥ /",
    "GSP29nystik_u:2749": " itarathā svatantravyāghātaḥ,",
    "GSP29nystik_u:2750": " anubhavavyāghātaśca /",
    "GSP29nystik_u:2751": " anubhūyante hi rūpagandhatvādayaḥ sāmānyaviśeṣā anugatāḥ,",
    "GSP29nystik_u:2752": " tāsu tāsu vyaktiṣu parasparavyāvṛttimatīṣu ete nānubhūyeran asati sannikarṣāntare /",
    "GSP29nystik_u:2753": " yadi tu vaiyātyādāhuḥ nānubhūyanta eveti,",
    "GSP29nystik_u:2754": " tadā prativaktavyaṃ kutastyo 'yamanantāsu rūpagandhādivyaktiṣu rūpamiti vā gandha iti vā vyapadeśabhedaḥ?",
    "GSP29nystik_u:2755": " cākṣuṣatvādyupādhinibandhana iti cet--na,",
    "GSP29nystik_u:2756": " ananusaṃhitopādherūpahitapratyayāyogāt /",
    "GSP29nystik_u:2757": " na khalvananusaṃhitadaṇḍaśrcaitraṃ daṇḍīti vyapadiśati /",
    "GSP29nystik_u:2758": " na cendriyāṇyatīndriyāṇīndriyadarśanaviṣayabhāvamanubhavanti /",
    "GSP29nystik_u:2759": " tasmādastīndriyeṇa rūpatvādisāmānyānubhavo yannibandhanāḥ kāsucideva kecideva vyaktiṣu vyapadeśebhedā iti siddhaṃ sannikarṣāntaram /",
    "GSP29nystik_u:2760": " viśeṣaṇabhāvena ca saṃyuktaviśeṣaṇaṃ samavetaviśeṣaṇa ca saṃgṛhītam //",
    "GSP29nystik_u:2761": " yasyendriyeṇa yādṛśaḥ sannikarṣaḥ tādṛśaṃ tatra darśayati--tatra cakṣuriti /",
    "GSP29nystik_u:2762": " śabdassya ākāśaguṇatvam /",
    "GSP29nystik_u:2763": " karṇaśaṣkulyavacchinnasya nabhobhāgasya śrotratvam /",
    "GSP29nystik_u:2764": " ādyasyaiva śabdasya saṃyogavibhāgayonijatvam /",
    "GSP29nystik_u:2765": " santānena śrotre samutpādaḥ samavāya ityādi dvitīye nipuṇataramupapādayiṣyate /",
    "GSP29nystik_u:2766": " avayavāvayavinau guṇaguṇinau kriyākriyāvantau jātijātimantau ca mithaḥ saṃbaddhāvanubhūtete /",
    "GSP29nystik_u:2767": " nānyathā tantuṣu paṭa iti ca,",
    "GSP29nystik_u:2768": " śuklaḥ paṭa iti ca,",
    "GSP29nystik_u:2769": " paṭaḥ spandate iti ca,",
    "GSP29nystik_u:2770": " paṭo dravyamiti ca buddhivyapadeśau syātām /",
    "GSP29nystik_u:2771": " śuklaḥ paṭa ityādi sāmānādhikaraṇyajñānaṃ na tu saṃbandhijñānamiti cet?",
    "GSP29nystik_u:2772": " kiṃ punaridaṃ sāmānādhikaraṇyam?",
    "GSP29nystik_u:2773": " tādātmyamiti cet--na,",
    "GSP29nystik_u:2774": " dvitīyabuddhivyapadeśayoḥ paunaruktyāt /",
    "GSP29nystik_u:2775": " apaunarūktyaṃ cābhimanyante pratipattāraḥ,",
    "GSP29nystik_u:2776": " yadanyataradupalabhyānyad bubhutsante /",
    "GSP29nystik_u:2777": " na caikaṃ vastu dvyātmakamiti yuktam /",
    "GSP29nystik_u:2778": " bhedādhiṣṭhānasya tannāntarīyakasya dvitvasyaikātmani virodhenāsaṃbhavāt /",
    "GSP29nystik_u:2779": " tasmād bhinne eva vastunī saṃbaddhe sāmānādhikaraṇyena bhāsete,",
    "GSP29nystik_u:2780": " asaṃbandhe gauraśva itivat tadanupapatteḥ /",
    "GSP29nystik_u:2781": " saṃbandhe 'pi kuṇḍe dadhītivadvaiyadhikaraṇyaprasaṅga iti cet--na,",
    "GSP29nystik_u:2782": " śabdavṛttibhedena saṃbandhābhede 'pi sāmānādhikaraṇyavaiyadhikaraṇyavyavasthāpanāt /",
    "GSP29nystik_u:2783": " na hi jātu dadhiśabdaḥ kuṇḍe vartate kuṇḍaśabdo vā dadhni /",
    "GSP29nystik_u:2784": " vartante tu surabhimadharaśuklādiśabdāḥ svābhidheyaṃ nimittīkṛtya paṭādiṣu,",
    "GSP29nystik_u:2785": " evaṃ paṭādiśabdā api jātyādi nimittīkṛtya dravye pravartante iti sāmānādhikaraṇyam /",
    "GSP29nystik_u:2786": " tena sāmānādhikaraṇye 'pi pravṛttinimittānāṃ naikātmyaṃ parasparam /",
    "GSP29nystik_u:2787": " nāpi dravyeṇa,",
    "GSP29nystik_u:2788": " kiṃ tu taistainvitamekaṃ dravyaṃ pratīyate /",
    "GSP29nystik_u:2789": " śabdānāṃ tu tatraikasmin dravye pravṛtteḥ tadvācyānāmaikātmyabhramaḥ /",
    "GSP29nystik_u:2790": " ayutasiddhyā tu kuṇḍe dadhītivat na sphuṭataro vivekaprakāśaḥ /",
    "GSP29nystik_u:2791": " tadevamasti saṃbaddhānubhavaḥ,",
    "GSP29nystik_u:2792": " na cāsau saṃbaddhānubhavaṃ vineti saṃbandho 'nubhūyate,",
    "GSP29nystik_u:2793": " sa cāyutasiddhyādisaṃpattyā samavāyaḥ,",
    "GSP29nystik_u:2794": " na cāsyānyaḥ samavāyaḥ,",
    "GSP29nystik_u:2795": " avasthānāt /",
    "GSP29nystik_u:2796": " na cendriyeṇāsya saṃyogaḥ adravyatvāt /",
    "GSP29nystik_u:2797": " na cāsaṃbaddhasya grahaṇam,",
    "GSP29nystik_u:2798": " indriyāṇāṃ prāpyakāritvasamarthanāt /",
    "GSP29nystik_u:2799": " tasmāt viśeṣaṇaviśeṣyabhāvaḥ pariśiṣyate /",
    "GSP29nystik_u:2800": " nanvayaṃ viśeṣaṇaviśeṣyabhāvo 'nyatra saṃbandhāntarapūvrako dṛṣṭaḥ /",
    "GSP29nystik_u:2801": " tat kimatra saṃbandhāntaraṃ kalpyatām?",
    "GSP29nystik_u:2802": " tathā cānavasthā ityuktam /",
    "GSP29nystik_u:2803": " na cendriyāsaṃvabaddhasya grahaṇam /",
    "GSP29nystik_u:2804": " tasmād vinā saṃbandhāntaraṃ viśeṣaṇaviśeṣyabhāva eṣitavya iti siddham //",
    "GSP29nystik_u:2805": " evamabhāve 'pi yadindriyasaṃyuktaṃ vā yadvendriyasamavetu yathā bhūtale ghaṭo nāstīti vā nāstyakāre 'nudāttasvara iti vā tasya saṃyuktasya vā",
    "GSP29nystik_u:2806": " samavetasya viśeṣaṇabhāvena cendriyapratyāsattyā grahaṇam /",
    "GSP29nystik_u:2807": " na ca bhūtalādirūpameva ghaṭābhāvo nārthāntaramiti sāṃpratam,",
    "GSP29nystik_u:2808": " satyapi ghaṭādau bhūtalasya bhāvāt /",
    "GSP29nystik_u:2809": " na ca kaivalyaṃ tasya dharmo ghaṭabhāvavirodhī ghaṭābhāvādanyaḥ /",
    "GSP29nystik_u:2810": " na ca dṛśye ghaṭādau bhūtalopalambhaḥ kaivalyamabhāvavyavahāraheturiti yuktam /",
    "GSP29nystik_u:2811": " evaṃ hi ghaṭasaṃsṛṣṭabhūtalagraho 'pi kaivalyamiti ghaṭābhāvavyavahāraṃ pravartayet /",
    "GSP29nystik_u:2812": " na hyadṛśyo ghaṭastadānīṃ dṛśyamānaḥ /",
    "GSP29nystik_u:2813": " dṛśye 'nupalabhyamāna iti tu viśeṣaṇe kimaparāddhamupalabhyābhāvena yena tadapākaraṇāyopalambhābhāvo 'bhyupeyate?",
    "GSP29nystik_u:2814": " tasmāt sadivāsadapi tattvamabhyupeyam /",
    "GSP29nystik_u:2815": " tacca pratyakṣamakṣavyāpāre sati tatpratyayāt /",
    "GSP29nystik_u:2816": " na ca pratiyogismaraṇavyavahita indriyārthasannikarṣo nālamabhāvadhiyamupajanayitumiti sāṃpratamityagra darśayiṣyāmaḥ /",
    "GSP29nystik_u:2817": " savikalpakassa pratyakṣatvasiddhau yathā śabdasmaraṇapūrvagṛhītapiṇḍānusandhānādayo nendriyavyāpāraṃ vyavadadhatīti,",
    "GSP29nystik_u:2818": " na ca śabdasmaraṇādīnāmanuyogitā,",
    "GSP29nystik_u:2819": " bhūtalavikalpaṃ pratyaṅgatvāt,",
    "GSP29nystik_u:2820": " svāṅgamavyavadhāyakamiti nyāyāt,",
    "GSP29nystik_u:2821": " ghaṭasya tu pratiyogiteti sāṃpratam /",
    "GSP29nystik_u:2822": " kasya punaḥ pratiyogī ghaṭaḥ?",
    "GSP29nystik_u:2823": " tadabhāvasyeti ced bhavatu /",
    "GSP29nystik_u:2824": " ghaṭābhāvānubhavasya tu ghaṭasmaraṇaṃ heturiti na pratiyogi,",
    "GSP29nystik_u:2825": " kiṃ tvanuyogyeva /",
    "GSP29nystik_u:2826": " nanu svarūpamātraṃ dṛṣṭaṃ veśmādyarthaṃ smaranneva bahirnitaśrcaitro yadā pṛcchyate kenacit--vayasya,",
    "GSP29nystik_u:2827": " tava gṛhe tadā kimāsīt maitra iti ?",
    "GSP29nystik_u:2828": " sa caitraḥ pratiyogismaraṇavirahāt pūrvamapratipannamaitrābhāvo 'pi tatpraśnajanitamaitrasmṛtiḥ kṣaṇaṃ dhyātva tadabhāvamavagamyāha,",
    "GSP29nystik_u:2829": " mitra,",
    "GSP29nystik_u:2830": " tatra nāsīt maitra iti /",
    "GSP29nystik_u:2831": " tadīyamasatīndriyārthasannikarṣe 'bhāvabuddhirbhavantī pratyakṣādyatiriktamabhāvākhyaṃ pramāṇa vyavasthāpayatīti /",
    "GSP29nystik_u:2832": " naitat, saṃyuktaviśeṣaṇalakṣaṇena manaḥsannikarṣeṇa smartavyasya smaraṇābhāvaṃ maitrasya gṛhītvā tena liṅgena tadabhāvasya tadānīmanumānāt /",
    "GSP29nystik_u:2833": " tathā hi tadgehaṃ tadā maitrābhāvavat",
    "GSP29nystik_u:2834": " jñānārhasya maitrasyājñāne gehasya jñāyamānatvāt /",
    "GSP29nystik_u:2835": " yad yasya jñānārhasyājñāne jñāyate tat tadabhā vavat /",
    "GSP29nystik_u:2836": " yathā ghaṭabhāvavad bhūtalam /",
    "GSP29nystik_u:2837": " tathā ca geham /",
    "GSP29nystik_u:2838": " tasmāt tathā /",
    "GSP29nystik_u:2839": " na ca yat kadācidānumānikaṃ tenenidrayagamyena na bhavitavyam,",
    "GSP29nystik_u:2840": " pramāṇasaṃplavavyavasthāpanāt /",
    "GSP29nystik_u:2841": " tat saddhiṃ viśeṣaṇabhāvādabhāvasyendriyaprameyateti /",
    "GSP29nystik_u:2842": " saṃyogasamavāyapadaparihāreṇa sannikarṣapadopādānasya prayojanamāha---so 'yaṃ sannikarṣaśabda iti //",
    "GSP29nystik_u:2843": " tadanena prabandhena indriyasyārthena sannikarṣād yadutpadyate jñānaṃ tat pratyakṣamiti bhāṣyaṃ vyākhyātam /",
    "GSP29nystik_u:2844": " saṃprati na tarhīti codyabhāṣyaṃ vyācaṣṭe---yadīndriyārtheti /",
    "GSP29nystik_u:2845": " pratyakṣajñānakāraṇābhidhānapravṛttestadekadeśaṃ vadannakuśalaḥ sūtrakāraḥ syādityarthaḥ /",
    "GSP29nystik_u:2846": " kāraṇāntarāṇi darśayati--tadyatheti /",
    "GSP29nystik_u:2847": " viṣayasaṃyoti cakṣurālokaśca /",
    "GSP29nystik_u:2848": " tatsthaṃ rūpam /",
    "GSP29nystik_u:2849": " ātmīyena hi rūpeṇālokacakṣuṣī dravyaṃ darśayata iti sthitiḥ /",
    "GSP29nystik_u:2850": " mahattvaṃ vā anekadravyavattvaṃ vā,",
    "GSP29nystik_u:2851": " anekadravyā avayavāḥ,",
    "GSP29nystik_u:2852": " tadvattvamavayavino mahata eva na dvyaṇukasya,",
    "GSP29nystik_u:2853": " tasmādanyonyanirapekṣatvaṃ mahattvānekadravyavattvayoriti vikalpa eva nyāyya iti /",
    "GSP29nystik_u:2854": " satyapyevaṃlakṣaṇakatve cukṣuravayavinastaijasasya na cākṣuṣatvamityata uktam--upalabdhikalaḥ saṃskāra iti /",
    "GSP29nystik_u:2855": " dharmādharmanimitta ubhdavasamākhyātaḥ saṃskāraḥ upalabdhiphalaḥ /",
    "GSP29nystik_u:2856": " na cāsau cakṣuṣi,",
    "GSP29nystik_u:2857": " tasyādṛṣṭavaśenānudbhūtarūpasparśatvādityarthaḥ /",
    "GSP29nystik_u:2858": " pariharati--na vaktavyāni iti /",
    "GSP29nystik_u:2859": " pratyakṣalakṣaṇakaraṇapravṛtto hi sūtrakāraḥ tadeva brūyāt yadasyāsādhāraṇaṃ kāraṇam /",
    "GSP29nystik_u:2860": " na tu sadapi sādhāraṇamasya kāraṇam /",
    "GSP29nystik_u:2861": " na hi tat tasya lakṣaṇamativyāpterityarthaḥ /",
    "GSP29nystik_u:2862": " tadanena nedam ityādi bhāṣyaṃ vyākhyātam /",
    "GSP29nystik_u:2863": " asādhāraṇaṃ kāraṇaṃ cet pratyakṣalakṣaṇāyopādeyaṃ hanta,",
    "GSP29nystik_u:2864": " anyadapyasyāsādhāraṇamasti kāraṇamiti tadapyupādeyamiti codayati--indriyamanaḥ- saṃyogastarhīti /",
    "GSP29nystik_u:2865": " tadanena manasastarhītyasya bhāṣyasyārtha ukto veditavyaḥ /",
    "GSP29nystik_u:2866": " pariharati-na,",
    "GSP29nystik_u:2867": " anenaiva indriyārthasannikarṣeṇaiva /",
    "GSP29nystik_u:2868": " tasya---indriyamanaḥsannikarṣasya uktatvāt /",
    "GSP29nystik_u:2869": " taduktisādhyaṃ yat tat tenaiva kṛtam /",
    "GSP29nystik_u:2870": " tatsādhyaṃ tvindriyamanaḥsannikarṣo na śaknoti sādhayitum /",
    "GSP29nystik_u:2871": " na ca sukhādijñāne mānase astīndriyamanaḥsannikarṣaḥ /",
    "GSP29nystik_u:2872": " indriyārthasannikarṣastu sarvavyāpakaḥ /",
    "GSP29nystik_u:2873": " vakṣyati hi manasa indriyatvam /",
    "GSP29nystik_u:2874": " sukhādeścārthatvaṃ siddhameveti /",
    "GSP29nystik_u:2875": " saṃprati vyāpakatvamabhyupetya parīhārāntaramāha---indriyārtheti /",
    "GSP29nystik_u:2876": " yadyapīndriyamanaḥsannikarṣe 'pīndriyam asti pratyakṣajñānasya viśeṣakam indriyeṇa vyapadeśādindriyajñānamiti,",
    "GSP29nystik_u:2877": " tathāpi manasā vyapadeśāmāvāt manasastatrāviśeṣakatvam indriyārthasannikarṣe tūbhayamapi viśeṣakam,",
    "GSP29nystik_u:2878": " ubhābhyāṃ pratyakṣajñānasya vyapadeśādityayamasyendriyamanaḥsannikarṣādviśeṣa iti //",
    "GSP29nystik_u:2879": " codayati--yadā tviti /",
    "GSP29nystik_u:2880": " tuśabdaḥ pūrvapakṣaṃ vyāvartayati /",
    "GSP29nystik_u:2881": " yu/jānasya hi yogino yadātmamanaḥsayogādātmani buddhayo bhavanti tāḥ khalvātmanā vyapadiśyante ātmabuddhaya iti /",
    "GSP29nystik_u:2882": " manasā ca vyapadiśyante manobuddhaya iti /",
    "GSP29nystik_u:2883": " tasmādubhābhyāṃ vyapadeśād ubhayorviśeṣakatvamitīndriyārthasannikarṣavadātmamanaḥsannikarṣo vaktavya ityarthaḥ /",
    "GSP29nystik_u:2884": " pariharati--yacceti /",
    "GSP29nystik_u:2885": " co 'vadhāraṇe /",
    "GSP29nystik_u:2886": " yadevāsādhāraṇaṃ tad vyapadeśabhāgbhavati,",
    "GSP29nystik_u:2887": " kāraṇatvena jñānaṃ vyapadiśyate ityarthaḥ /",
    "GSP29nystik_u:2888": " etaduktaṃ bhavati---yathā cukṣuṣā indriyatvena jñānaṃ vyapadiśyate cākṣuṣamiti,",
    "GSP29nystik_u:2889": " tathā manasāpīndriyatvena vyapadiśyate jñānaṃ mānasamiti /",
    "GSP29nystik_u:2890": " evaṃ yathā rūpeṇārthena vyapadiśyate jñānaṃ rūpajñānamiti,",
    "GSP29nystik_u:2891": " tathā ātmanāpyarthena vyapadiśyate ātmajñānamiti,",
    "GSP29nystik_u:2892": " tatra cāsādhāraṇatvameva tayoḥ /",
    "GSP29nystik_u:2893": " yatra tvindriyāntaramevāsādhāraṇam,",
    "GSP29nystik_u:2894": " liṅgādi vā tatra cātmā nārtho 'pi tu pramātaiva /",
    "GSP29nystik_u:2895": " yathā rūpādijñāne 'numānādijñāne vā na tatra jñānaṃ mānasamiti vā ātmajñānamiti vā vyapadeśaḥ sa kasya hetāḥ,",
    "GSP29nystik_u:2896": " tayoḥ sādhāraṇyāt?",
    "GSP29nystik_u:2897": " ātmamanaḥsannikarṣastvindriyārthasannikarṣeṇa saṃgṛhīto na tvindriyārthasannikarṣasyaiṣa saṃgrāhako 'vyāpakatvāditi //",
    "GSP29nystik_u:2898": " ekadeśinaḥ parīhāramupanyasyati--indriyamanaḥsaṃyogasya vā agrahaṇaṃ bhede 'bhedāt /",
    "GSP29nystik_u:2899": " yadā hi nāgarayoṣitaḥ kutūhalāt praṇihitamanaso vikasitaniḥspandanayanotpalāḥ saudhamālāgavākṣakairavanipatiṃ sabalavāhanamaticiraparāvṛttaṃ gopureṇa niviśamānamālokayanti,",
    "GSP29nystik_u:2900": " tadā khlvāsāmekenaivendriyamanaḥsaṃyogena kramavadanekendriyārthasannikarṣasahakāriṇā bhinnāni kramavanti hāstikāśvīyādipratyakṣajñānāni jāyante",
    "GSP29nystik_u:2901": " tadidamāha--yasmād iti /",
    "GSP29nystik_u:2902": " codayati--yadīti /",
    "GSP29nystik_u:2903": " yadā hi mandaṃ gacchati gavi dūrataḥ saṃyuktasamavāyenendriyārthasannikarṣeṇa śuklo gaurityajñāsīt,",
    "GSP29nystik_u:2904": " atha pratyāsīdan gacchatītyapi vijānāti tenaiva saṃyuktasamavāyena sannikarṣeṇa,",
    "GSP29nystik_u:2905": " tena pratyakṣajñānasya śukla iti ca gacchatīti ca bhede 'pi indriyārthasannikarṣo na bhidyate /",
    "GSP29nystik_u:2906": " tasmādindriyārthasannikarṣe tulyatvādindriyamanaḥsaṃyogo 'pi tatra vaktavya ityarthaḥ /",
    "GSP29nystik_u:2907": " pariharati--na vaktavyaḥ /",
    "GSP29nystik_u:2908": " kutaḥ--uktottaratvāditi /",
    "GSP29nystik_u:2909": " tadvibhajate--ukteti /",
    "GSP29nystik_u:2910": " nanu bhavatūktamuttaraṃ bhede 'bhedādityasyākṣepaḥ samādhātavyaḥ ityata āha--anabhyupagamācca /",
    "GSP29nystik_u:2911": " ekadeśimatametadasmābhirnābhyupeyate /",
    "GSP29nystik_u:2912": " tasmānna samādheyam ityarthaḥ /",
    "GSP29nystik_u:2913": " tat kimidānīṃ bhidyamānasya pratyakṣajñānasya nāyaṃ bhidyata iti samānatvānnokta iti bhāṣyam anupapannameva?",
    "GSP29nystik_u:2914": " netyāha--indriyamanaḥsaṃyogasya cāgrahaṇaṃ samānatvāt /",
    "GSP29nystik_u:2915": " pṛcchati--keneti /",
    "GSP29nystik_u:2916": " uttaram“--ātmamana iti /",
    "GSP29nystik_u:2917": " punaḥ pṛcchati--kiṃ punaḥ samānatvam,",
    "GSP29nystik_u:2918": " uttaram--vyapadeśābhāva ityuktam /",
    "GSP29nystik_u:2919": " tena bhāṣyasyāyamarthaḥ /",
    "GSP29nystik_u:2920": " pratyakṣajñānasya rūpajñānasya rūpajñānamiti vā cakṣurvijñānamiti vā vyapadeśena bhidyamānasya ātmamanaḥsaṃyoga iva ayam indriyamanaḥsaṃyogo na bhidyate /",
    "GSP29nystik_u:2921": " evaṃ hi sa bhidyate,",
    "GSP29nystik_u:2922": " yadi svasaṃbandhivācakena vyapadeśena svamanyato vyāvartyate,",
    "GSP29nystik_u:2923": " na viśeṣaṇena viśiṣṭaṃ jñānamapyanyato vyāvartayet /",
    "GSP29nystik_u:2924": " na tvasti indriyamanaḥsannikarṣādhārābhyāmindriyamanobhyāṃ pratyekamasya vyapadeśo yathendriyārthasannikarṣādhārābhyāṃ indriyārthābhyāṃ vyapadeśo rūpajñānamiti cakṣurjñānamiti vā /",
    "GSP29nystik_u:2925": " tasmād vyapadeśābhāva ātmamanaḥsannikarṣeṇa sāmyam indriyamanaḥsannikarṣasya /",
    "GSP29nystik_u:2926": " tasmāt samānatvāt nokta iti //",
    "GSP29nystik_u:2927": " prākarāntaraṃ samānatve darśayati--atīndriyādhāratā veti /",
    "GSP29nystik_u:2928": " lakṣaṇaṃ hi prasiddhaṃ bhavati yathā dhūmo vahneḥ na cātīndriyadvayādhārasannikarṣastathā prasiddho yathendriyārthasannikarṣo 'rthasya saṃbandhina ekasnaya prasiddhatvāt,",
    "GSP29nystik_u:2929": " indriyamanasostu dvayoratīndriyatvāt /",
    "GSP29nystik_u:2930": " ātmā tu yadyapi yu/",
    "GSP29nystik_u:2931": " jānasya śarīrādyatiriktaḥ pratyakṣaḥ,",
    "GSP29nystik_u:2932": " tathāpyasmadādīnāṃ na tathetyatīndriya uktaḥ /",
    "GSP29nystik_u:2933": " tadanenātīndriyādhāratvaṃ svarūpeṇoktvā tadevaṃ viṣayāvṛttitvamanovṛttitvābhyām atīndriyādhāratvaṃ sāmānyamāha--viṣayāvṛttitvaṃ veti /",
    "GSP29nystik_u:2934": " upasaṃharati--tasmāditi samānatvāditi bhāṣyokto hetuḥ,",
    "GSP29nystik_u:2935": " caritārthatvāditi svoktaḥ //",
    "GSP29nystik_u:2936": " ākṣipati--indriyārthasannikarṣotpannamityayuktamiti /",
    "GSP29nystik_u:2937": " sāntaragrahaṇāditi hetuṃ vibhajate--viprakṛṣṭeti /",
    "GSP29nystik_u:2938": " nanu nārtho viprakṛṣṭaḥ,",
    "GSP29nystik_u:2939": " cakṣuṣastatra prāpterityata āha--na tu cakṣuṣa iti /",
    "GSP29nystik_u:2940": " kasmādityata āha--bhūtaviśeṣasyeti /",
    "GSP29nystik_u:2941": " bāhyo bhūtaviśeṣa ālokaḥ /",
    "GSP29nystik_u:2942": " tasya prasāda indriyāvyavadhāyakatvam kuḍyādibhyo viśeṣaḥ yaḥ khalu kācābhrapaṭalādiṣu svaccheṣu samasti /",
    "GSP29nystik_u:2943": " syādetat /",
    "GSP29nystik_u:2944": " asti kṛṣṇasāralakṣaṇo bhūviśeṣaḥ prasannāndhasyāpi,",
    "GSP29nystik_u:2945": " atastasyāpi rūpopalabdhiḥ syāditpata āha--tattṛṣṇāpūrvaketi /",
    "GSP29nystik_u:2946": " rūpopabhogatṛṣṇā hi tatsādhanaṃ kṛṣṇasāramapi viṣayīkaroti /",
    "GSP29nystik_u:2947": " etaduktaṃ bhavati--bhūtaviśeṣaḥ karmāpekṣo rūpaṃ caṣṭa iti cakṣurityucyate /",
    "GSP29nystik_u:2948": " karmakṣāyāt tu prasannāndhasya na rūpaṃ caṣṭa iti na cakṣuḥ /",
    "GSP29nystik_u:2949": " astu golakameva cakṣuḥ kimetāvatāpītyāha--na ceti /",
    "GSP29nystik_u:2950": " vicchinnaṃ hi golakamarthādanubhūyata ityarthaḥ /",
    "GSP29nystik_u:2951": " tadevaṃ vastunaḥ sāntarasya grahaṇamaprāpyakāritve heturuktam //",
    "GSP29nystik_u:2952": " kecit tu sāntaramiti grahaṇaviśeṣaṇaṃ hentu bruvate,",
    "GSP29nystik_u:2953": " tanmatamupanyasyati---apare tviti /",
    "GSP29nystik_u:2954": " sādhyaviparyayādasya vyatirekaṃ darśayati--na hi prāpyakāriṣviti pakṣadharmatāmāha--dṛṣṭaṃ tviti /",
    "GSP29nystik_u:2955": " yaccoktamaprāpyakāritve sādhanaṃ pṛthutaragrahaṇāditi,",
    "GSP29nystik_u:2956": " tadvibhajate--pṛthutareti /",
    "GSP29nystik_u:2957": " dvyāśrayo hi saṃyogo 'lpameva saṃyoginamanurudhyate,",
    "GSP29nystik_u:2958": " na mahāntam /",
    "GSP29nystik_u:2959": " na jātu rathādisaṃyogā nabho vyaśnuvate,",
    "GSP29nystik_u:2960": " mā bhūt sarvatra rathādīnāṃ tatsaṃyogādīnāṃ copalabdhiḥ /",
    "GSP29nystik_u:2961": " tena yāvanmātra rāṣṭravanādergolakena vyāptaṃ tāvanmātrasya grahaṇaprasaṅgaḥ /",
    "GSP29nystik_u:2962": " hetvantaramāha--digiti /",
    "GSP29nystik_u:2963": " asyāpi vyatirekamukhena gamakatvaṃ darśayati---yadi prāpyakārīti /",
    "GSP29nystik_u:2964": " aparamapi hetumāha---sannikṛṣṭeti /",
    "GSP29nystik_u:2965": " yadyapi gatikṣaṇānāṃ pratyekaṃ spāśrayasya deśāntaravibhāgasaṃyogopajananaṃ prati kṣipratayā na viśeṣaḥ /",
    "GSP29nystik_u:2966": " svāśrayapratyāsattau cāviśeṣaḥ tathāpyā cāpādānavibhāgāt ā ca prāpanīyadeśaprāpterantarālavartī yāvān gatikṣaṇapracayaḥ pūrvāparībhūto gatiriha vivakṣitaḥ /",
    "GSP29nystik_u:2967": " tasya sāntaratvaṃ mandatvaṃ vilambaḥ nairantaryaṃ tu pāṭavaṃ kṣipratā /",
    "GSP29nystik_u:2968": " tāmimāṃ gatimabhindad nairantaryeṇa kurvadapi sannikṛṣṭamāśu prāpnoti /",
    "GSP29nystik_u:2969": " na viprakṛṣṭena tulyakālam,",
    "GSP29nystik_u:2970": " kiṃ tu viprakṛṣṭaṃ cireṇeti /",
    "GSP29nystik_u:2971": " yathoktaṃ digrāgena--",
    "GSP29nystik_u:2972": " sāntaragrahaṇaṃ na syāt prāptau jñāne 'dhikasya ca /",
    "GSP29nystik_u:2973": " bahirvartitvādindriyasyopapannaṃ sāntaragrahaṇamiti cet?",
    "GSP29nystik_u:2974": " ata uktam---",
    "GSP29nystik_u:2975": " adhiṣṭhānād bahirnākṣaṃ kiṃ tvadhiṣṭhānadeśa evendriyam /",
    "GSP29nystik_u:2976": " kutaḥ?",
    "GSP29nystik_u:2977": " taccikitsādiyogataḥ //",
    "GSP29nystik_u:2978": " satyapi ca bahirbhāve na śaktirviṣayekṣaṇe /",
    "GSP29nystik_u:2979": " yadi ca syāt tadā paśyedapyunmīlya nimīlanāt //",
    "GSP29nystik_u:2980": " yadi ca syāt unmīlya nimīlitanayano 'pi rūpaṃ paśyet,",
    "GSP29nystik_u:2981": " unmīlanādasti bahirindriyamiti //",
    "GSP29nystik_u:2982": " tatra vārttikakāraḥ sāntaragrahaṇāditi hetuṃ vikalpya dūṣayati--yat tāvaditi /",
    "GSP29nystik_u:2983": " sāntaratā khalvaprāptisāhacaryāt /",
    "GSP29nystik_u:2984": " aprāptiṃ lakṣayati---hetvarthasya pratijñārthenākṣipratvāt amedena /",
    "GSP29nystik_u:2985": " taduktam--na pratijñārthād bhidyata iti /",
    "GSP29nystik_u:2986": " hetupratijñāpadavācyatvena bhedamupacaryākṣepyākṣepakabhāvo draṣṭavyaḥ /",
    "GSP29nystik_u:2987": " tasya vyavadhāyakatvāditi rūpavato 'prasādasvabhāvasya kuḍyāderityarthaḥ /",
    "GSP29nystik_u:2988": " yat tu prasādasvabhāvaṃ tejaḥ tanna gṛhyate,",
    "GSP29nystik_u:2989": " kiṃ tu tasya rūpamātraṃ visphāritākṣaṇa dṛśyate /",
    "GSP29nystik_u:2990": " tadāśrayaṃ ca dravyaṃ sādhayiṣyate /",
    "GSP29nystik_u:2991": " na ca guṇo dravyasyāntaram /",
    "GSP29nystik_u:2992": " mā bhūd gandhādibhirantaraṃ dravyasya,",
    "GSP29nystik_u:2993": " mā na bhūtāṃ ca nirantare dravye,",
    "GSP29nystik_u:2994": " svaguṇābhyāmantaritatvāt /",
    "GSP29nystik_u:2995": " na cāpātajanmālocanaṃ vā vikalpo vā dravyānumānaṃ pratīkṣate yena rūpajñānānumitaṃ dravyam indriyarthayordravyayorantaraṃ syāt /",
    "GSP29nystik_u:2996": " api ca rūpamātramagṛhyamāṇe dravye svatantraṃ gandhādivad gṛhyamāṇaṃ kathamantarā svāśrayamanumāpayet,",
    "GSP29nystik_u:2997": " ākāśādīnāmāśrayāṇamagrahaṇāt?",
    "GSP29nystik_u:2998": " tasmād viṣaktāvayavatejodravyāpratyakṣatvasamāropamātreṇa dūṣaṇaṃ vakṣyamāṇaṃ tvanyathāsiddhatvadūṣaṇaṃ pāramārthikaṃ draṣṭavyam /",
    "GSP29nystik_u:2999": " athābhāvo 'ntaraśabdavācya iti,",
    "GSP29nystik_u:3000": " nāsmākaṃ mūrtadravyābhāvādanyat ākāśamastīti bhāvaḥ /",
    "GSP29nystik_u:3001": " dūṣayati--sa svatantraśrcakṣurviṣayo na bhavati indriyaṃ cārthaṃ cāntarā abhāvo grāhyaḥ,",
    "GSP29nystik_u:3002": " tena sahārthasya grahaṇaṃ sāntaragrahaṇam /",
    "GSP29nystik_u:3003": " na cendriyārthayormadhyate kasyacit saṃyuktasya vā samavetasya vā grahaṇamasti,",
    "GSP29nystik_u:3004": " yattantro 'yamabhāvo gṛhyeta iti bhāvaḥ //",
    "GSP29nystik_u:3005": " syādetat /",
    "GSP29nystik_u:3006": " mā bhūdāntarālikaṃ saṃyuktaṃ vā samavetaṃ vā viśeṣyaṃ gṛhyamāṇameva tu rūpādiviśeṣyamiti /",
    "GSP29nystik_u:3007": " tattantro 'yamabhāvaḥ tadviśeṣaṇatvena rirūpayiṣyate /",
    "GSP29nystik_u:3008": " tataśrca sāntaragrahaṇamupapatsyata ityata āha--tena sahopalabdhāviti /",
    "GSP29nystik_u:3009": " pratīyate hi tvagādibhiḥ apīndriyaiḥ prāpyakāribhirauṣṇyābhavaviśeṣaṇa śiṣirataraṃ pāthaḥ /",
    "GSP29nystik_u:3010": " na cendriyāṇāmatrāprāpyakāritā,",
    "GSP29nystik_u:3011": " tasmādanaikāntikam /",
    "GSP29nystik_u:3012": " anvayābhyupagamenaitaduktam /",
    "GSP29nystik_u:3013": " anvayābhāve tu viruddhamiti bhāvaḥ /",
    "GSP29nystik_u:3014": " na ca taijasaṃ rūpamantaram,",
    "GSP29nystik_u:3015": " yena sāntaragrahaṇaṃ syādityāha--na cānyā gatirati /",
    "GSP29nystik_u:3016": " yathā caitat tathopapāditamadhastāt /",
    "GSP29nystik_u:3017": " ye tu sāntara iti grahaṇamiti hetumāhuḥ,",
    "GSP29nystik_u:3018": " tān prati dūṣaṇamāha---yairapīti /",
    "GSP29nystik_u:3019": " anyathāsiddhatve hetumāha--śarīreti /",
    "GSP29nystik_u:3020": " śarīrāvacchinnāḥ khalvātmānaḥ śarīrāyatanāḥ śarīramevātmānamabhimanyānā arthānanubhavanti /",
    "GSP29nystik_u:3021": " tatra ya eva śarīrāsaṃbaddha ityanubhūyate tameva sāntara iti manyate /",
    "GSP29nystik_u:3022": " indriyasaṃbandho bhavatu,",
    "GSP29nystik_u:3023": " mā vā bhūt,",
    "GSP29nystik_u:3024": " śarīrasaṃbandhena tasya sparśādau na sāntaratvābhimāna ityarthaḥ /",
    "GSP29nystik_u:3025": " hetvantaraṃ dūṣayati--yadapīti /",
    "GSP29nystik_u:3026": " saṃbandhamātreṇeti /",
    "GSP29nystik_u:3027": " mātragrahaṇaṃ saṃbandhacatuṣṭayavyāptyartham /",
    "GSP29nystik_u:3028": " tad yathā indriyeṇārthasya saṃbandhaḥ,",
    "GSP29nystik_u:3029": " indriyāvayavairarthasya,",
    "GSP29nystik_u:3030": " arthāvayavairindrayasya,",
    "GSP29nystik_u:3031": " indriyāvayavairarthāvayavānām /",
    "GSP29nystik_u:3032": " na caitat niryatā vinā pṛthvagratāṃ bhavatīti pṛthvagratā sūcitā /",
    "GSP29nystik_u:3033": " yathā vartideśe piṇḍitamapi tejaḥ prasarpat prāsādodaraṃ vyāpnoti /",
    "GSP29nystik_u:3034": " tat kasya hetoḥ?",
    "GSP29nystik_u:3035": " pṛthvagratvāditi /",
    "GSP29nystik_u:3036": " svabhāvataḥ prasaradapi na svaparimāṇānuvidhāyinaṃ pratyayamādhatte,",
    "GSP29nystik_u:3037": " kiṃ tu viṣayabhedānuvidhāyinam /",
    "GSP29nystik_u:3038": " viṣayanirūpaṇādhīnanirūpaṇā hi pratyayā nendriyanirūpaṇādhīnanirūpaṇāḥ /",
    "GSP29nystik_u:3039": " tadidamuktam---viṣayabhedānuvidhāyī pratyaya iti //",
    "GSP29nystik_u:3040": " aparamapi hetuṃ dūṣayati--yat punariti /",
    "GSP29nystik_u:3041": " dehamarthaṃ cāntarāvasthitasya pṛthivyādeḥ saṃyuktasaṃyogālpīyastvaṃ bhūyastvaṃ cāpekṣamāṇasyeti /",
    "GSP29nystik_u:3042": " khagānāṃ coparyupari saṃcaratāṃ dūrāntikabhāvo bahulatamālokāvayavabhāgānāṃ saṃyuktasaṃyogālpatvabhūyastvābhyāmavagantavyaḥ /",
    "GSP29nystik_u:3043": " sa ca tādṛgālokāvayavī pratyakṣo 'nyathā na rūpamātreṇa tadanumānaṃ śakyamityuktam /",
    "GSP29nystik_u:3044": " na ca khagānāmuparyupari saṃcaratāṃ dūrantikapratyayaḥ syāt /",
    "GSP29nystik_u:3045": " na ca patati patatriṇīha prāpto neheti bhavet /",
    "GSP29nystik_u:3046": " tasmādanyathāsiddhireva sahāntareṇa grahaṇāditivadatrāpi dūṣaṇamiti draṣṭavyam //",
    "GSP29nystik_u:3047": " aparamapi hetuṃ dūṣayati--yat punariti /",
    "GSP29nystik_u:3048": " yugapadgrahaṇamasiddham,",
    "GSP29nystik_u:3049": " tadabhimānastu anyathāsiddhaḥ /",
    "GSP29nystik_u:3050": " acintyo hi tejaso lādhavātiśayena vegātiśayo yadudayagiriśikharam ārohatyeva mārtaṇḍamaṇḍale bhavanodareṣvāloka ityabhimāno laukikānām /",
    "GSP29nystik_u:3051": " tādṛśaṃ cākṣuṣamapi teja iti krameṇāpi gacchad yugapattatra tatra lakṣyate /",
    "GSP29nystik_u:3052": " na caikasmādeva karmaṇo yugapad durāntikasaṃyogā bhavantīti yuktam /",
    "GSP29nystik_u:3053": " taddhi svakārye janayitavye svāśrayapratyāsattim apekṣate /",
    "GSP29nystik_u:3054": " anyathā madhurāsthasya devadattasya karma pāṭaliputreṇa devadattaṃ yojayet /",
    "GSP29nystik_u:3055": " vegākhyasaṃskārajamapi karmana sahasā śaramantarāladeśena ca lakṣyeṇa ca yojayati /",
    "GSP29nystik_u:3056": " tasmāt mithyaiva yaugapadyābhimāna iti /",
    "GSP29nystik_u:3057": " codayati--kathaṃ punariti /",
    "GSP29nystik_u:3058": " asti hi śākhācandramasoḥ grahaṇe yaugapadyābhimānaḥ /",
    "GSP29nystik_u:3059": " na cāyamasati bādhake mithyeti vaktuṃ śakyaḥ /",
    "GSP29nystik_u:3060": " so 'yamabādhito bodho 'vabodhayatyaprāpyakāritāṃ cakṣuṣa ityarthaḥ /",
    "GSP29nystik_u:3061": " pariharati--idamiti /",
    "GSP29nystik_u:3062": " indriyaṃ yadyagatvānāgatamarthaṃ gṛhṇīyāt,",
    "GSP29nystik_u:3063": " kimasya kuḍyakaṭādyāvaraṇamapakuryāt yena tadāvṛtaṃ na gṛhṇīyāt /",
    "GSP29nystik_u:3064": " gatau tu sparśavatā prasādarahitena saivāsya pratibaddheti na prāpnoti viṣayam,",
    "GSP29nystik_u:3065": " aprāptaṃ ca na gṛhṇāti /",
    "GSP29nystik_u:3066": " prāyogastu,",
    "GSP29nystik_u:3067": " cakṣuḥśrotre prāpya svaviṣaye kāryaṃ kurutaḥ,",
    "GSP29nystik_u:3068": " janakatve sati tadaprāptāvajanakatvāt /",
    "GSP29nystik_u:3069": " yajjanakaṃ sad yadaprāptau yanna janayati tat tatprāptāveva tajjanayati,",
    "GSP29nystik_u:3070": " yathā kumbhajanakaḥ kumbhakāro mṛdo 'prāptāvakurvan kumbhaṃ tatprāptāveva karoti /",
    "GSP29nystik_u:3071": " tathā caitat /",
    "GSP29nystik_u:3072": " tasmāt tatheti //",
    "GSP29nystik_u:3073": " yuktyantaramāha--dūrāntikānuvidhānamiti /",
    "GSP29nystik_u:3074": " dūre nopalabhyate,",
    "GSP29nystik_u:3075": " antike ca upalabhyate /",
    "GSP29nystik_u:3076": " aprāpteraviśeṣeṇa dūre 'pyupalambhaḥ syāt /",
    "GSP29nystik_u:3077": " anupalambhe vā antike 'pi na syāt /",
    "GSP29nystik_u:3078": " prāptau tu dūraṃ gacchat prakṣīṇaṃ sat prāptamarthaṃ na gṛhṇāti ataijasam,",
    "GSP29nystik_u:3079": " taijasam apyabhibhūtaṃ na gṛhṇāti,",
    "GSP29nystik_u:3080": " yatholkāprakāśaṃ madhyandine /",
    "GSP29nystik_u:3081": " anabhibhūtaṃ tu mārtaṇḍamaṇḍalaṃ gṛhṇātyeveti /",
    "GSP29nystik_u:3082": " codayati--viṣayībhāvāditi /",
    "GSP29nystik_u:3083": " yogyo hi tādṛśa indriyakṣaṇaḥ svakāraṇādupajātaḥ pariṇato vārthakṣaṇaśrca,",
    "GSP29nystik_u:3084": " yayoraprāptayoreva grahaṇagrāhyabhāvaḥ /",
    "GSP29nystik_u:3085": " vyavahitaviprakṛṣṭau ca na tau tādṛśau /",
    "GSP29nystik_u:3086": " tat kimapratīyamānaprāptikalpanayetyarthaḥ /",
    "GSP29nystik_u:3087": " pariharati---tacca naivamiti /",
    "GSP29nystik_u:3088": " niṣatsyete hi kṣaṇabhaṅgapariṇāmau bhāvānām /",
    "GSP29nystik_u:3089": " tena sthemabhājāṃ bhāvānāṃ svarūpayogyatā vā mahattvādirviṣayībhāvaḥ sahakārisākalyaṃ vā jñānopajananaṃ prati pariśiṣyate /",
    "GSP29nystik_u:3090": " tatra svarūpayogyatāmātraṃ cedāsthīyeta,",
    "GSP29nystik_u:3091": " tadā yadevāvyavahitaṃ sannihitaṃ sad ajanayad vijñānaṃ viprakṛṣṭamapi vyavahitamapi tadeveti tathaiva tena jñānaṃ janayitavyam /",
    "GSP29nystik_u:3092": " asti hi tasya tadāpi svarūpayogyateti,",
    "GSP29nystik_u:3093": " sahakārisākalyaṃ tu prāptireva /",
    "GSP29nystik_u:3094": " tasmāt na saṃbandhamantareṇa viṣayībhāva iti sūktam /",
    "GSP29nystik_u:3095": " sandigdhaḥ pṛcchati--atha prāpyakāritva iti /",
    "GSP29nystik_u:3096": " ayamabhisandhiḥ /",
    "GSP29nystik_u:3097": " kulālādau prāpyakāriṇi dṛṣṭaṃ yathā viprakṛṣṭo vyavahitaśrca na karotīti,",
    "GSP29nystik_u:3098": " tasmāt aprāpyakāriṇi cācaskāntādau dṛṣṭaṃ yathā viprakṛṣṭo vyavahitaśrca lauhaṃ maṇirākarṣati,",
    "GSP29nystik_u:3099": " tasmāt tatra pramāṇaṃ vaktavyamiti uttaram--indriyatvameva pramāṇam /",
    "GSP29nystik_u:3100": " tadeva pañcāvayavopapannamāha--prāpyakārīti /",
    "GSP29nystik_u:3101": " yadi tu kaśrcit dṛṣṭāntasya sādhyavikalatvam ubhdāvayet tvagādīnāmaprāpyakāritvāditi,",
    "GSP29nystik_u:3102": " tu pratyāha--atha punarna kiñciditi /",
    "GSP29nystik_u:3103": " pṛcchati--atheti /",
    "GSP29nystik_u:3104": " yogyatayaiva hi kāraṇāni svakāryaṃ kurvanti,",
    "GSP29nystik_u:3105": " prāptistu svarūpyogyatāprayuktāṃ vyāptimupajīvati,",
    "GSP29nystik_u:3106": " na tvasyāḥ svābhāvikaṃ vyāpakatvamiti bhāvaḥ /",
    "GSP29nystik_u:3107": " uttaram--so 'pīti /",
    "GSP29nystik_u:3108": " sahakārisākalyaṃ tāvat na prāpteratiricyata ityuktam /",
    "GSP29nystik_u:3109": " kevalaṃ svarūpayogyatā vaktavyā /",
    "GSP29nystik_u:3110": " sa ca vyastānāmapyastīti yatra tatra vyavasthitebhyo 'pi kāryotpādaprasaṅkaḥ /",
    "GSP29nystik_u:3111": " ayaskāntamaṇerapi cakṣuṣa iva vṛttibheda eṣitavyaḥ,",
    "GSP29nystik_u:3112": " anyathā vyavadhānaviprakarṣayorapi lauhākarṣaṇaprasaṅgāt /",
    "GSP29nystik_u:3113": " na ca vyavadhānaviprakarṣābhāvasahito lauhamākarṣati,",
    "GSP29nystik_u:3114": " vyavadhānaviprakarṣayostu tadabhāvābhāvo nākarṣati saṃpratam /",
    "GSP29nystik_u:3115": " prāptereva tatra tatra kāryotpādaṃ prati upayogasya viditasvāt /",
    "GSP29nystik_u:3116": " yogyatāmātrasya copādherapākṛtatvāt /",
    "GSP29nystik_u:3117": " yathā ca dravyātiriktastaddharmaḥ prāptistathāgrenivedayiṣyate /",
    "GSP29nystik_u:3118": " tasmāt sarvamavadātam /",
    "GSP29nystik_u:3119": " upasaṃharati--tasmāditi /",
    "GSP29nystik_u:3120": " yadapi kṛṣṇasārānugrahopaghātābhyāṃ darśanādarśanāditi tatrocyate,",
    "GSP29nystik_u:3121": " tadadhiṣṭhānamindriyamityadhiṣṭhānānugrahopaghātābhyāṃ tasyānugrahopadhātau,",
    "GSP29nystik_u:3122": " yathā kūṣmāṇḍalatāsecanacchedanābhyāṃ tatphalasya anugrahopaghātau /",
    "GSP29nystik_u:3123": " ata eva bahirnisṛtāpyacchinnamūlā dṛṣṭiḥ kāryāya samarthā na chinnamūleti siddham //",
    "GSP29nystik_u:3124": " pṛcchati--atha jñāneti,",
    "GSP29nystik_u:3125": " pratyakṣasamākhyātalakṣaṇānuvādena lakṣaṇe vidhīyamāne jñāyata evaitajjñānameveti loke sākṣātkārijñānahetoḥ pratyakṣatvāditi bhāvaḥ /",
    "GSP29nystik_u:3126": " uttaram---sukhādivyudāsārtham /",
    "GSP29nystik_u:3127": " tadeva hi lakṣaṇavāyamucyate,",
    "GSP29nystik_u:3128": " yasya lakṣyānapekṣo 'tivyāptyavyāptivyudāso lakṣaṇapadebhya eva pratīyate /",
    "GSP29nystik_u:3129": " lakṣyānurodhena tu lakṣaṇavyavasthāpane anyonyāśrayatvamagatirveti bhāvaḥ /",
    "GSP29nystik_u:3130": " sukhādīnāṃ vijñānābhinnahetujatvena vijñānatvādaśakyaṃ vyāvartanamiti cet--na,",
    "GSP29nystik_u:3131": " abhinnahetujatvāsiddhaḥ /",
    "GSP29nystik_u:3132": " na khalu yaiva candanasparśajñānasyotpattau sāmagrī saiva sukhasyāpīti /",
    "GSP29nystik_u:3133": " asti hi śītārtasyāpi candanendriyasaṃyogāt śītasparśajñānam iti tadvadevāsya sukhamapi bhavet /",
    "GSP29nystik_u:3134": " avāntarasāmagrībhede 'pīndriyārthamanaskārajatvāt jñānajātīyatvamiti cet---na,",
    "GSP29nystik_u:3135": " kiñcitkāraṇābhede 'pi kāryabhedasyānākasmikatvopapatteḥ /",
    "GSP29nystik_u:3136": " tadarthatvācca kāraṇabhedānusaraṇaprayāsasya /",
    "GSP29nystik_u:3137": " na copādānābhedādabheda iti yuktam /",
    "GSP29nystik_u:3138": " bhinnānāmapi jñānānāmekasamanantarapratyayopādānatvasya bhavabhdirabhyupagatatvāt /",
    "GSP29nystik_u:3139": " api copādānābhedaśrca kutaśrcit kāraṇabhedāt kāryabhedaśceti ko virodhaḥ?",
    "GSP29nystik_u:3140": " ata evāsmākamabhede apyupādānasya piṭharasyauṣṇyāparākhyasya ca vahinasaṃyogasya",
    "GSP29nystik_u:3141": " pūrvarūpādipradhvaṃsānāṃ kāraṇānāṃ bhedād bhinnajātīyā jāyante gandharūparasasparśā iti siddhāntaḥ /",
    "GSP29nystik_u:3142": " tasmādarthapravaṇebhyo jñānebhyastadapravaṇatayā bhinnajātīyāḥ sukhādayo yathāsvamunakūlavedanīyatvādibhirlakṣaṇairanyonyamapi",
    "GSP29nystik_u:3143": " bhedavantastīvrasaṃvegatayā pramitsānapekṣamānasapratyakṣapravedanīyā iti ramaṇīyam //",
    "GSP29nystik_u:3144": " syādetat /",
    "GSP29nystik_u:3145": " asatyapīndriyārthasannikarṣe jñānamātrādeva sukhaduḥkhayoḥ svapnāntike darśanāt",
    "GSP29nystik_u:3146": " yatrāpīndriyārthasannikarṣastatrāpi jñānamastīti tadeva sukhaduḥkhayoḥ kāraṇaṃ kluptasāmarthyāt /",
    "GSP29nystik_u:3147": " indriyārthasannikarṣasya tu jñānamātropayogādanyathāsiddhau bhāvābhāvāviti /",
    "GSP29nystik_u:3148": " tadayuktam,",
    "GSP29nystik_u:3149": " svapnāntike sukhaduḥkhotpādasyāsiddhestajjñānasyārthajñānasyeva mithyātvāt /",
    "GSP29nystik_u:3150": " yathā hi tatra kāminīsmṛtiviṣaryāsa eva mupalabdhacaratajjanmasukhasmaraṇaviparyāsaḥ /",
    "GSP29nystik_u:3151": " sukhaduḥkhabuddhyutpāda eva cātra dharmādharmopayogo na tu susaduḥkhotpāde /",
    "GSP29nystik_u:3152": " na cāsatīndriyārthasannikarṣe jñānamanyanmanorathādi vā tādṛśaṃ sukhabhedaṃ vidhatte yādṛśo viṣayopabhogajanmā /",
    "GSP29nystik_u:3153": " satīndriyārthasannikarṣe jñānamātrameva tasya hetuḥ /",
    "GSP29nystik_u:3154": " jñānahetustu sukhabhedasyānutpādādityapyuktameva /",
    "GSP29nystik_u:3155": " viṣayasākṣātkārastadutpādaheturna viṣayajñānamātramiti cet?",
    "GSP29nystik_u:3156": " hantar, iśvarasyāpyasti tatrabhavato yogarddhisaṃpannānāṃ ca mahādhiyāṃ samastavastusākṣātmāra iti teṣāmapi sukhaduḥkhotpādapracayaḥ prasajyet,",
    "GSP29nystik_u:3157": " asatyāṃ pratipakṣadhāraṇāyām /",
    "GSP29nystik_u:3158": " tasmādindriyārthasannikarṣo 'pi sukhaduḥkhotpādahetureṣitavyaḥ /",
    "GSP29nystik_u:3159": " sa ca satyapyarthasākṣātkāre nāsti siddhānāmiti na teṣāṃ sukhaduḥkhotpādaḥ /",
    "GSP29nystik_u:3160": " api ca caramabhāvi kāraṇaṃ gṛhītvā pūrvabhāvināmakaraṇatvāpādane tantvādīnāmapi paṭādīn pratyakāraṇatvaprasaṅgaḥ /",
    "GSP29nystik_u:3161": " saṃyogabhedādeva tādṛśapaṭātpatteḥ tantvādīnāṃ ca saṃyogabheda evopayogāt /",
    "GSP29nystik_u:3162": " tatsahitasya tu tatkāraṇatvaṃ sannikarṣasyāpyālocanasahitasyeti samānam /",
    "GSP29nystik_u:3163": " yathāhuḥ padārthavidaḥ stragādyabhiprataviṣayasānnidhye satīṣṭopalabdhīndriyārthasannikarṣadharmādyapekṣādātmamanasoḥ",
    "GSP29nystik_u:3164": " saṃyogāt yadanugrahābhiṣvaṅganayanādiprasādajanakamatpadyate tatsukham iti /",
    "GSP29nystik_u:3165": " tasmāt suṣṭhūktaṃ sukhādinivṛttyarthaṃ jñānagrahaṇamiti //",
    "GSP29nystik_u:3166": " iha dvayī pratyakṣajātiravikalpikā savikalpikā ceti /",
    "GSP29nystik_u:3167": " tatrobhayyapi indriyārthasannikarṣotpannaṃ jñānamavyabhicārīti lakṣaṇena saṃgṛhītāpi svaśabdenopāttā,",
    "GSP29nystik_u:3168": " tatra vipratipatteḥ /",
    "GSP29nystik_u:3169": " tatrāvikalpikāyāḥ padam avyapadeśyamiti,",
    "GSP29nystik_u:3170": " savikalpikāyāśrca vyavasāyātmakamiti /",
    "GSP29nystik_u:3171": " tatra vyapadeśo viśeṣaṇamupalakṣaṇaṃ vā nāmajātyādi,",
    "GSP29nystik_u:3172": " tat karma vyapadeśyaṃ viśeṣyamiti yāvat /",
    "GSP29nystik_u:3173": " tadyathā ḍittho 'yaṃ gaurayaṃ śuklo 'yaṃ kamaṇḍalumānayaṃ gacchatyayamiti sarvaṃ hi savikalpakaṃ viśeṣaṇaviśeṣyabhāvena vastuṣu pravartate /",
    "GSP29nystik_u:3174": " avidyamānaṃ vyapadeśyaṃ yasmistadavyapadeśyaṃ jātyādisvarūpāvagāhi,",
    "GSP29nystik_u:3175": " na tu jātyādīnāṃ mitho viśeṣaṇaviśeṣyabhāvāvagāhīti yāvat //",
    "GSP29nystik_u:3176": " tatra nāmarahitamavikalpakaṃ nāstīti ye vipratipadyante tanmatamapacikīrṣurūpanyasyati bhāṣyakāraḥ yāvadarthaṃ vai nāmadheyaśabdāḥ /",
    "GSP29nystik_u:3177": " sarve 'rthāḥ sarvathā sarvadā sarvatra nāmadhayānvitāḥ /",
    "GSP29nystik_u:3178": " nāsti so 'rtho yaḥ kadācit kvacit kathañcit nāmadheyena viyujyate /",
    "GSP29nystik_u:3179": " tadanena nāmadheyatādātmyamarthānāṃ pratijānīte /",
    "GSP29nystik_u:3180": " atra hetumāha--tairarthasaṃpratyaya iti /",
    "GSP29nystik_u:3181": " arthā hi pratīyamānāṃ nāmadheyairūpetāstatsāmānādhikaraṇyenāvagamyante gaurityartho 'śva ityartha iti /",
    "GSP29nystik_u:3182": " na copāyatayā sāmānādhikaraṇyaṃ ghaṭate /",
    "GSP29nystik_u:3183": " na hi cakṣurādisāmānādhikaraṇyaṃ rūpādyanubhavati /",
    "GSP29nystik_u:3184": " nāpi jñāyamāna upāya upeyasāmānādhikaraṇmanubhavati /",
    "GSP29nystik_u:3185": " na hi bhavati dhūmo 'yaṃ vahinariti kiṃ tu dhūmo 'yaṃ dhūmatvāt vahinamāniti /",
    "GSP29nystik_u:3186": " api cāśabdopāye 'numeyādau na śabdasaṃbhedenādhigamo bhavet, asti tu /",
    "GSP29nystik_u:3187": " tasmāt tairnāmadheyaiḥ saha samānādhikaraṇasyārthasya pratyayo yata iti /",
    "GSP29nystik_u:3188": " tasmāt nāmadheyātmānaḥ arthāḥ /",
    "GSP29nystik_u:3189": " kiṃ ca gavādiṣu ṣaḍjādiṣu ca śabdāpakarṣe 'rthapratyayāpakarṣāt tadutkarṣe tvarthapratyayotkarṣāt",
    "GSP29nystik_u:3190": " pratyayasya ca pratyetavyotkarṣādhīnotkarṣatvāt nāmadheyotkarṣeṇārthasyotkarṣaḥ arthasya",
    "GSP29nystik_u:3191": " tādatmyaṃ gamayati /",
    "GSP29nystik_u:3192": " tadidaṃ samaḥ prayojanaṃ saṃpratyaya iti samadhikaḥ pratyaya ityarthaḥ /",
    "GSP29nystik_u:3193": " astyarthasaṃpratyayo nāmadheyasāmānādhikaraṇyena,",
    "GSP29nystik_u:3194": " na tvetāvatā nāmadheyātmatā sidhyati /",
    "GSP29nystik_u:3195": " asti hi purovartidravyasāmānādhikaraṇyena rajatapratyayo na caitāvatā śuktī rajatātmikā bhavatītyata āha---arthasaṃpratyayācca vyavahāraḥ /",
    "GSP29nystik_u:3196": " tataśrcavisaṃvādāt pramāṇaṃ sannāmadheya tādatmyaṃ sādhayatyarthānāmityarthaḥ //",
    "GSP29nystik_u:3197": " tadevaṃ sāmānyato 'rthānāṃ nāmadheyatādātmyaṃ vyutpādya prakṛte yojanayati---tatredamindriyārthasannikarṣādutpannaṃ",
    "GSP29nystik_u:3198": " viṣayajñānaṃ rūpamiti vā rasa iti vā evaṃ rūpādyarthasāmānādhikaraṇyena bhavati /",
    "GSP29nystik_u:3199": " bhavatu, kimetāvatāpītyata āha---rūparasaśabdāśrca viṣayanāmadheyam /",
    "GSP29nystik_u:3200": " kimetāvatāpītyata āha--tena vyapadiśyate jñānam /",
    "GSP29nystik_u:3201": " uktamapi vyapadeśaṃ savyākhyānamāha--rūpamiti jānīte rasa iti jānīte iti /",
    "GSP29nystik_u:3202": " tathā cārthānāṃ nāmadheyātmakatvāt tadgocaramālocanamapi nāmadheyagocaramityarthavat nāmadheyena vyapadiśyamānaṃ śābdaṃ prasajyata iti /",
    "GSP29nystik_u:3203": " na śabdapramāṇakatayā śābdam,",
    "GSP29nystik_u:3204": " api tu śabde jātaṃ śābdam /",
    "GSP29nystik_u:3205": " śabdaśrcātra viṣayatvena janako 'rthatādātmyāt /",
    "GSP29nystik_u:3206": " tathā ca nāvikalpakaṃ śabdarahitamastīti tātparyārthaḥ /",
    "GSP29nystik_u:3207": " tathā cāhuḥ,",
    "GSP29nystik_u:3208": " na so 'sti pratyayo loke yaḥ śabdānugamādṛte /",
    "GSP29nystik_u:3209": " anuviddhamiva jñānaṃ sarvaṃ śabdena gamyate //",
    "GSP29nystik_u:3210": " bālakamūkādīnāmapi jñānaṃ śabdānuvyādhavadevānādiśabdabhāvanāvaśāt /",
    "GSP29nystik_u:3211": " yadavocat,",
    "GSP29nystik_u:3212": " ādyaḥ karaṇavinyāsaḥ prāṇasyordhvaṃ samīraṇam /",
    "GSP29nystik_u:3213": " sthānānāmabhighātaśrca na vinā śabdabhāvanām //",
    "GSP29nystik_u:3214": " iti /",
    "GSP29nystik_u:3215": " tadasya nirākaraṇaṃ lakṣaṇagatenālocanajñānāvarodhārthenāvyapadeśyapadena sūcitam",
    "GSP29nystik_u:3216": " iti parīkṣāparvaṇi vacanārhamapi subhāṣitarucitayā tadvilambamasahamāno bhāṣyakāro",
    "GSP29nystik_u:3217": " lakṣaṇāvasara evāha /",
    "GSP29nystik_u:3218": " ata evāha---avyapadeśyamitīti /",
    "GSP29nystik_u:3219": " tena sūcite 'pyarthe avyapadeśyapadaṃ cojayati---yadidamanumayukte śabdārthasaṃbandhe 'rthajñānam,",
    "GSP29nystik_u:3220": " na tat nāmadheyaśabdena vyapadiśyate //",
    "GSP29nystik_u:3221": " ayamabhisandhiḥ /",
    "GSP29nystik_u:3222": " sāmānādhikaraṇyena śabdātmakatvaṃ rūpādīnāmabhidhīyānaṃ śabdabrahmātmakatvaṃ vocyeta śreyamāṇagaurityādipadabhedātmakatvaṃ vā?",
    "GSP29nystik_u:3223": " na tāvadādya /",
    "GSP29nystik_u:3224": " kalpaḥ /",
    "GSP29nystik_u:3225": " na salvasmadādisamastadarśanapathātivṛttena śabdabrahmaṇā rūpādīnāmasti sāmānādhikaraṇyapratītiḥ laukikānām /",
    "GSP29nystik_u:3226": " śrūyamāṇaśabdasāmānādhikaraṇyena tu tādātmyaprasādhane anupayuktaśabdasaṃbandhasya bālamūkādeḥ rūpādijñāneṣu nāsti śrūyamāṇaśabdagandho 'pi,",
    "GSP29nystik_u:3227": " prāgeva tu tatsāmānādhikaraṇyam /",
    "GSP29nystik_u:3228": " na ca teṣāmapi prāgbhavīyaśabdabhāvanānugamena tatsāmānādhikaraṇyamiti sāṃpratam /",
    "GSP29nystik_u:3229": " na khalu rūpādyātmanaḥ śabdasya rūpādivaiśadyaināvaiśadyaṃ saṃbhavati /",
    "GSP29nystik_u:3230": " yugapad vaiśadyāvaiśadyarūpaviruddhadharmayogena bhedaprasaṅgāt /",
    "GSP29nystik_u:3231": " veśadye tu vyutpannavadavyutpanno 'pi śabdaiḥ vyavaharet,",
    "GSP29nystik_u:3232": " na tu saṃbandhagrahaṇapekṣeta /",
    "GSP29nystik_u:3233": " na ca tādātmyādanyad vācakatvaṃ śabdānāṃ yatra saṃbandhagrahāpekṣā bhavet /",
    "GSP29nystik_u:3234": " na ca tādātmye 'pi kalpitabhedānāṃ vācyavācakabhāvaḥ /",
    "GSP29nystik_u:3235": " tathā sati na sāmānādhikaraṇyaṃ syāt /",
    "GSP29nystik_u:3236": " na hyasti saṃbhavo bhedakalpanā ca sāmānādhikaraṇyaprathā ceti /",
    "GSP29nystik_u:3237": " tasmādavyutpannānāmasti śabdarahitaṃ rūpādiṣu nirvikalpakaṃ pratyakṣamiti /",
    "GSP29nystik_u:3238": " na kevalamabyutpannānām,",
    "GSP29nystik_u:3239": " vyutpannānāmapyastītyāha--gṛhīte 'pi ca śabdārthasaṃbandhe iti /",
    "GSP29nystik_u:3240": " ārddhekta eva sāmānādhikaraṇyanirāsāya saṃbandhagrahaṇasvarūpamāha--asthārthasya sāsnādimadrūpasya ayaṃ gakarādyokāro nāmadheyamiti /",
    "GSP29nystik_u:3241": " itikaraṇo jñānaparāmarśapradhānaḥ /",
    "GSP29nystik_u:3242": " tathā ca yo ḍittho nānādeśakālāvasthāsaṃsṛṣṭaḥ piṇḍabhedaḥ so 'yamiti sannihitadeśakāla ityarthaḥ /",
    "GSP29nystik_u:3243": " na tvayaṃ piṇḍo ḍitthaśabda iti pratyayaḥ /",
    "GSP29nystik_u:3244": " autsargikaṃ hi śabdānāmarthaparatvaṃ kvacit punarityādibhiḥ śabdaistadapodyate /",
    "GSP29nystik_u:3245": " yatrāpi saṃbandhapratipādanamabhedena ayaṃ ḍittha iti,",
    "GSP29nystik_u:3246": " tatrāpi śabdo vācyatvaparo na svarūpaparaḥ yathā gaurvāhīka iti lakṣyamāṇaguṇayogaparaḥ /",
    "GSP29nystik_u:3247": " na ca tanmātreṇa vāhīkasya gotvaṃ bhavati /",
    "GSP29nystik_u:3248": " tasmād bhinnayoreva śabdārthayoḥ saṃbandhagrahāt tanmūlatvācca śabdavyavahārasya na śabdapuraḥsaramapi jñānaṃ śabdasāmānādhikaraṇyamātmano 'rthasyāvagamayati",
    "GSP29nystik_u:3249": " yattu śabdānupāye 'pi jñāne śabdaḥ pūrvaṃ bhavati tadgṛhītasaṅketasya prathamamindriyārthasannikarṣādālocanena",
    "GSP29nystik_u:3250": " śabdasaṃsargarahitenālocite 'rthamātretasyārthabhedasya śabdabhedena saṃbandhāt śabdaviṣayaḥ",
    "GSP29nystik_u:3251": " saṃskāraḥ prabodhyate /",
    "GSP29nystik_u:3252": " prabuddhaḥ śabdasmṛtiṃ janayati /",
    "GSP29nystik_u:3253": " tena vyutpannasya nirvikalpakāt parāñcaḥ pratyayāḥ śabdānupāyā api śabdapuraḥsarā jāyante /",
    "GSP29nystik_u:3254": " yathāhuḥ,",
    "GSP29nystik_u:3255": " yat saṃjñāsmaraṇaṃ tatra na tadapyanyahetukam /",
    "GSP29nystik_u:3256": " piṇḍa eva hi dṛṣṭaḥ san saṃjñāṃ smārayituṃ kṣamaḥ //",
    "GSP29nystik_u:3257": " tasmād vyutpannasyāpi nāmadheyasmaraṇāya pūrvameṣitavyo vinaiva nāmadheyamarthapratyayaḥ /",
    "GSP29nystik_u:3258": " tadidam uktam--gṛhīte 'pi śabdārthasaṃbandhe asyārthasyāyaṃ śabdo nāmadheyamiti /",
    "GSP29nystik_u:3259": " yadā tu so 'rtho gṛhyate nāmadheyarahito nāmadheyasmaraṇāt pūrvamavikalpena tadā pūrvasmād avyutpannāvasthāyām arthajñānāt na viśiṣyate iti",
    "GSP29nystik_u:3260": " yato na viśiṣyate tasmāt tadarthajñānaṃ tādṛgeva bhavati /",
    "GSP29nystik_u:3261": " nanu parapratipādanādilakṣaṇavyavahārāya svarūpeṇa jñāne vyapadeṣṭavye yadarthavyapadeśena vyapadiśyate tadavagacchāmo 'rthavyapadeśākāramiti",
    "GSP29nystik_u:3262": " kathaṃ cārthākāraṃ bhavati?",
    "GSP29nystik_u:3263": " yadyarthavyapadeśayornābhedaḥ,",
    "GSP29nystik_u:3264": " tasmāt punarapi tādātmyaṃ prasaktamityata āha--tasya tviti /",
    "GSP29nystik_u:3265": " arthākārameva tu jñānamarthavyapadeśena vyapadiśyate anyathā aśakyatvādityarthaḥ /",
    "GSP29nystik_u:3266": " pratīyamānaṃ pareṇa /",
    "GSP29nystik_u:3267": " upasaṃharati--tasmāditi //",
    "GSP29nystik_u:3268": " tadevamarthajñānakāle sa na samākhyāśabdo vyāpriyate pratīyamānatayā,",
    "GSP29nystik_u:3269": " vyavahārakāle tu parapratyāyanakāle tu vyāpriyate kāraṇatayā /",
    "GSP29nystik_u:3270": " tadanena gopālāvipālādīnāṃ saṃjñāniveśanaṃ tāsu tāsu vyaktiṣu vyavahārotkarṣahetuḥ",
    "GSP29nystik_u:3271": " nārthotkarṣaheturityapi sūcitaṃ bhavati /",
    "GSP29nystik_u:3272": " tasmād avikalpakapratyakṣāvarodhārthenāvyapadeśyapadenāsyaivāvikalpakasya śabdānuvyādharahitatā sūcitā ityāśayavān upasaṃharati---tatmāditi",
    "GSP29nystik_u:3273": " tadetad bhāṣyaṃ vārttikakāraḥ tātparyato vyācaṣṭe---taccendriyārtheti /",
    "GSP29nystik_u:3274": " viṣayabhedānuvidhāyi jñānamiti śabdātmatāmapāroti /",
    "GSP29nystik_u:3275": " cākṣuṣaṃ hi rūpajñānaṃ rūpa eva niyataṃ na śabde pravartate /",
    "GSP29nystik_u:3276": " evaṃ śrautramapi śabda eva niyataṃ na rūpādau pravartate /",
    "GSP29nystik_u:3277": " yadi punaridaṃ śabdātmakaṃ rūpādi bhavet,",
    "GSP29nystik_u:3278": " śrotrajaṃ jñānaṃ śabdagrāhīti rūpādāvapi pravarteta /",
    "GSP29nystik_u:3279": " apravartamānaṃ vā vidhurayati rūpādīnāṃ śabdātmatām /",
    "GSP29nystik_u:3280": " api ca śrūyamāṇaśabdātmatve rūpādīnām,",
    "GSP29nystik_u:3281": " teṣāmapi śravaṇagrāhyatvamityandho 'pi rūpu gṛhṇīyāt /",
    "GSP29nystik_u:3282": " asti hi tasya śrotraṃ ca śabdajñānaṃ ca /",
    "GSP29nystik_u:3283": " evaṃ badhiro 'pi śabdaṃ gṛhṇīyāt /",
    "GSP29nystik_u:3284": " asti hi tasya locanaṃ ca rūpajñānaṃ ca /",
    "GSP29nystik_u:3285": " aśabdo 'bhāva iti ca vivakṣitaviparītāpattiḥ śabdābhāvasyārthasya śabdatvāt,",
    "GSP29nystik_u:3286": " aśabdatve vā sa evāsyārthaḥ śabdād bhinnaḥ prasajyate /",
    "GSP29nystik_u:3287": " evamabhāvo 'pyartha iti śabdaḥ syāt /",
    "GSP29nystik_u:3288": " tathā ca nābhāvaḥ,",
    "GSP29nystik_u:3289": " śabdasya sattvāt /",
    "GSP29nystik_u:3290": " tathā cārthānuvidhāyi vijñānaṃ na bhavet /",
    "GSP29nystik_u:3291": " asti ca /",
    "GSP29nystik_u:3292": " tasmāt na śabdātmāno 'rthā iti /",
    "GSP29nystik_u:3293": " tadutpattikāla iti prāthamyena śabdānuvyādhaṃ vyāvartayati //",
    "GSP29nystik_u:3294": " ekadeśivyākhyānamāha---apare tviti /",
    "GSP29nystik_u:3295": " indriyārthasannikarṣeṇa hi liṅgena yadindriyagātijñānaṃ tadapi pratyakṣalakṣaṇopetamiti pratyakṣaṃ prasajyata iti tannivāraṇāya avyapadeśyapadam",
    "GSP29nystik_u:3296": " apadeśo hetuvacanam /",
    "GSP29nystik_u:3297": " tadeva tadābhāsebhyo viśiṣṭaṃ vyapadeśaḥ /",
    "GSP29nystik_u:3298": " tasya kāryaṃ hetupratyāyanadvārā anumeyajñānaṃ vyapadeśyam /",
    "GSP29nystik_u:3299": " na vyapadeśyamavyapadeśyamaliṅgobhdavam ityanumānaṃ vyāvartitamityarthaḥ /",
    "GSP29nystik_u:3300": " tadekadeśimataṃ dūṣayati---tacca naivamiti /",
    "GSP29nystik_u:3301": " nanvindriyagatijñānamapi indriyārthasannikarṣālliṅgādutpannamityata āha---na hyanumeyasyeti naitadindrayārthasannikārṣādupajāyate,",
    "GSP29nystik_u:3302": " kiṃ tu tajjñānāt /",
    "GSP29nystik_u:3303": " ata evātīte 'pi dhūmādau liṅge tatsmaraṇamātrādevānumeyajñāna bhavati /",
    "GSP29nystik_u:3304": " na ca sannikarṣapadasya mukhyatve saṃbhavati jñānalakṣaṇā yuktetti bhāvaḥ /",
    "GSP29nystik_u:3305": " upasaṃharati--ata iti /",
    "GSP29nystik_u:3306": " imaṃ ca vārttikagranthamabudhyamānā indriyagatijñānanivṛttyarthamindriyaviṣayeṣviti padaṃ sūtre 'dhyāharantīti //",
    "GSP29nystik_u:3307": " kramaprāptasyāvyabhicāripadasya tātparyaṃ brūvāṇo bhāṣyasyāpi tātparyamāha--grīṣme marīcaya itīti /",
    "GSP29nystik_u:3308": " yadyapi sāmānyalakṣaṇenaiva vyabhicāriṇo nirastāḥ pratyayāḥ tadapekṣaṃ ca viśeṣalakṣaṇam,",
    "GSP29nystik_u:3309": " anyathā anumānādipadeṣvapyabhicādipadamupādeyaṃ syāt,",
    "GSP29nystik_u:3310": " tathāpi siddhe satyārambho niyamārthaḥ /",
    "GSP29nystik_u:3311": " dvayī hi pramāṇānāṃ gatiḥ /",
    "GSP29nystik_u:3312": " kiñcit sattāmātreṇapramāsādhanaṃ yathā pratyakṣam /",
    "GSP29nystik_u:3313": " na hi cakṣurādīnāṃ grahaṇamupayujyate,",
    "GSP29nystik_u:3314": " api tu sattaiva /",
    "GSP29nystik_u:3315": " anumānādīna tu svajñānena pramāsādhanāni /",
    "GSP29nystik_u:3316": " na khalvagṛhītaṃ liṅgaṃ vā śabdo vā āgamasahitaṃ sādṛśyaṃ vā yathāviṣayam ādadhāti pramām /",
    "GSP29nystik_u:3317": " tatrānumānasya pramopajananāt prāgeva arthāvyabhicāragrahaṇamapekṣate nānyathā /",
    "GSP29nystik_u:3318": " tataḥ pramā sidhyatīti /",
    "GSP29nystik_u:3319": " śabdādau tu yadyapi pramopajananaṃ prati nārthāvyabhicāragrahāpekṣā,",
    "GSP29nystik_u:3320": " tathāpi śakyamatirohitārthamantramadhyapatitasya drāgityeva pratīyamānārthasyāpi,",
    "GSP29nystik_u:3321": " sṛṇyeva jarbharī turpharītū //",
    "GSP29nystik_u:3322": " ityevamādermantrasyāptapraṇetṛkatayā sāmānyato 'rthāvyabhicāritvaṃ grahītum /",
    "GSP29nystik_u:3323": " autsargikaṃ hi śabdānāmarthaparatvam /",
    "GSP29nystik_u:3324": " ata eva nigamaniruktavyākaraṇasahāyāstato 'rthamavadhārayanti /",
    "GSP29nystik_u:3325": " evaṃ yathā mudgastambastathā mudgaparṇīti āptavākyaśravaṇādeva mudgastambasādṛśyajñānasyānupajanitaphalasyāpi śakyaṃ tadarthāvyabhicāritvaṃ niśrcetum /",
    "GSP29nystik_u:3326": " pratyakṣasya tu pramāṇasyātyantaparokṣasvarūpolambha eva tāvat pramopajananāt prāg durlabhaḥ,",
    "GSP29nystik_u:3327": " prāgeta tu tasyārthāvyabhicāritvam /",
    "GSP29nystik_u:3328": " yadyapi ca saṃvedanaprāmāṇyapakṣe 'pi tatsaṃvedanaṃ manasā sulabham,",
    "GSP29nystik_u:3329": " tathāpi na tanmātraṃ pramāṇam /",
    "GSP29nystik_u:3330": " api tu asādhāraṇendriyārthasannikarṣasahāyamiti tatsahāyasya tasya parokṣatvameva /",
    "GSP29nystik_u:3331": " tena pratyakṣasya pramāṇasya phalāvyabhicāreṇaivāvyabhicārajñānam,",
    "GSP29nystik_u:3332": " na svarūpataḥ ityetat pramāṇāntarebhyo vyāvṛttamasādhāraṇaṃ pratyakṣasya rūpamādarśayitumavyabhicāripadopādānam /",
    "GSP29nystik_u:3333": " atha vā pratyakṣāvyabhicāra evānumānādyavyabhicāre kāraṇam /",
    "GSP29nystik_u:3334": " na hyasti saṃbhavo 'vyabhicaritapratyakṣagṛhītapakṣadharmatākaṃ tarkasahāyapratyakṣagṛhītāvinābhāvaṃ cānumānaṃ vyabhicāratīti /",
    "GSP29nystik_u:3335": " yattu bādhitaviṣayaṃ satpratipakṣitaṃ cānumānam,",
    "GSP29nystik_u:3336": " tadapi yadyapi prathamaṃ vyāptigrahaṇadoṣeṇa na khaṇḍitam,",
    "GSP29nystik_u:3337": " tathāpi khaṇḍanottarakālaṃ so 'pi pratīyate /",
    "GSP29nystik_u:3338": " tathā ca vyāptigrāhi pratyakṣaṃ tatrāpi vyabhicārīti /",
    "GSP29nystik_u:3339": " evamāgamo 'pi sākṣāt kvacit pāramparyeṇa pratyakṣapūrvakastadvyabhicāreṇaiva vyabhicarati /",
    "GSP29nystik_u:3340": " āgamavyabhicāreṇaivopamānavyabhicāro vyākhyātaḥ /",
    "GSP29nystik_u:3341": " tadevaṃ pratyakṣāvyabhicāre pramāṇānāmavyabhicāro 'stīti pratyakṣasyaiva viśeṣaṇamavyabhicāripadaṃ cakāra,",
    "GSP29nystik_u:3342": " netareṣāṃ pramāṇānām /",
    "GSP29nystik_u:3343": " na hyasti saṃbhavastanmūlaṃ pratyakṣam avyabhicāri,",
    "GSP29nystik_u:3344": " tāni ca vyabhicārīṇīti /",
    "GSP29nystik_u:3345": " so 'yaṃ viśeṣaḥ pramāṇāntarebhyaḥ pratyakṣasya /",
    "GSP29nystik_u:3346": " yathāha mīmāṃsāvārttikakāraḥ,",
    "GSP29nystik_u:3347": " pratyakṣāvyabhicāreṇa svalakṣaṇabalena ca /",
    "GSP29nystik_u:3348": " prasiddhāvyabhicāritvānnānumānaṃ parīkṣyate //",
    "GSP29nystik_u:3349": " iti /",
    "GSP29nystik_u:3350": " tasmāt suṣṭhūkaṃ grīṣme marīcaya iti bhāṣyam,",
    "GSP29nystik_u:3351": " tatpratiṣedhārthamidamucyate---avyabhicārīti //",
    "GSP29nystik_u:3352": " pṛcchati--kimidamiti /",
    "GSP29nystik_u:3353": " uttaram--yadatasminniti /",
    "GSP29nystik_u:3354": " etaccopapāditaṃ dvitīyasūtre /",
    "GSP29nystik_u:3355": " punaḥ dūṣayati--tacca naivamiti /",
    "GSP29nystik_u:3356": " pṛcchati--kasmāt?",
    "GSP29nystik_u:3357": " uttaram--arthasyeti /",
    "GSP29nystik_u:3358": " tadeva sphorayati--yattaditi /",
    "GSP29nystik_u:3359": " atra ca na nirvikalmakaṃ bhrāntam,",
    "GSP29nystik_u:3360": " kiṃ tu savikalpakamityāha--tāṃstu marīcīniti /",
    "GSP29nystik_u:3361": " indriyeṇālocya marīcīn uccāvacamuccalato nirvikalpakena gṛhītvā paśrcāt tatropaghātadoṣād viparyeti,",
    "GSP29nystik_u:3362": " savikalpako 'sya pratyayo bhrānto jāyate iti /",
    "GSP29nystik_u:3363": " tasmād vijñānasya vyabhicāro nārthasyeti /",
    "GSP29nystik_u:3364": " yathāhuḥ niruktakārāḥ,",
    "GSP29nystik_u:3365": " naiṣa sthāṇoraparādho yadenamandhe na paśyati /",
    "GSP29nystik_u:3366": " puruṣāparādhaḥ sa bhavatīti //",
    "GSP29nystik_u:3367": " avyabhicāripadenaiva saṃśayajñānamapi vyudastam /",
    "GSP29nystik_u:3368": " no khalu saṃśayajñānaṃ vikalpyamānavastugocaraṃ tadrūpaṃ vastu prāpayati /",
    "GSP29nystik_u:3369": " aprāpayaccopadarśitaṃ kathaṃ saṃvādam,",
    "GSP29nystik_u:3370": " asaṃvādakaṃ ca kathamavyabhicāri?",
    "GSP29nystik_u:3371": " tasmādavyabhicāripadenaiva saṃśayajñāne niraste savikalpakapratyakṣāvadodhārthamupādīyamānaṃ vyavasāyātmakapadaṃ saṃśayajñānapratyakṣatāpākaraṇamanvācinoti",
    "GSP29nystik_u:3372": " tadyathā edhānāhartumaraṇyaṃ gaccha,",
    "GSP29nystik_u:3373": " śākamapyāneṣyasīti śākānayanamanvācīyate /",
    "GSP29nystik_u:3374": " na ca tadevāsya preṣiturvi dhitsitam, tathehāpi /",
    "GSP29nystik_u:3375": " vyavasāyātmakapadaṃ sākṣātsavikalpakasya vācakam /",
    "GSP29nystik_u:3376": " tathā hi vyavasāyo viniśrcayo vikalpa ityanarthāntaram /",
    "GSP29nystik_u:3377": " sa evātmā rūpaṃ yasya tat savikalpakaṃ pratyakṣam /",
    "GSP29nystik_u:3378": " tadetadatisphaṭatvāt śiṣyairgamyata eveti bhāṣyavārttikakārābhyām avyākhyātamapi asmābhiḥ,",
    "GSP29nystik_u:3379": " trilocanagurunnītamārgānugamanonmukhaiḥ /",
    "GSP29nystik_u:3380": " yathānyāyaṃ yathāvastu vyākhyātamidamīdṛśam //",
    "GSP29nystik_u:3381": " syādetat /",
    "GSP29nystik_u:3382": " na vyavasāyātmakaṃ pratayakṣaṃ bhavitumarhati /",
    "GSP29nystik_u:3383": " abhilāpasaṃsargayogyapratibhāsaṃ hi tat /",
    "GSP29nystik_u:3384": " na cendriyārthābhyāṃ labdhajanma vijñānamarthāvabhāsaṃ śakyamabhilāpena yojanayitum /",
    "GSP29nystik_u:3385": " na hyarthe śabdāḥ santi,",
    "GSP29nystik_u:3386": " arthātmano vā,",
    "GSP29nystik_u:3387": " tathā satyavyutpannasyāpi vyutpannavad vyavahāraḥ syādityuktam /",
    "GSP29nystik_u:3388": " na cābhilāpo 'rthāsaṃsparśo saṃvedanadharmaḥ,",
    "GSP29nystik_u:3389": " artheṣu tanniyojanāt /",
    "GSP29nystik_u:3390": " tasmādarthādupajāyamānaṃ jñānamarthamevādarśayet nābhilāpam /",
    "GSP29nystik_u:3391": " na hi rūpāt jāyamānaṃ pratyakṣaṃ rasasahitametadādarśayati /",
    "GSP29nystik_u:3392": " tasmādabhilāpasaṃsargānapekṣamabhilāpasaṃsargiṇamādarśayad vikalpavijñānaṃ vikalpavāsanotthāpitamaniyatārthagrāhi",
    "GSP29nystik_u:3393": " mānasamātmīyamutprekṣālakṣaṇaṃ vyāpāraṃ tiraskṛtyānubhavaprabhavatayā anubhavavyāpāraṃ",
    "GSP29nystik_u:3394": " darśanu puraskṛtya pravartamānamanubhavatayā abhimanyante pratipattāraḥ /",
    "GSP29nystik_u:3395": " tat siddhametat,",
    "GSP29nystik_u:3396": " yadarthasāmarthyalabdhajanma,",
    "GSP29nystik_u:3397": " na tat śabdakalpanānugatam,",
    "GSP29nystik_u:3398": " yathā nirvikalpakam /",
    "GSP29nystik_u:3399": " arthasāmarthyalabdhajanmāraśrca vivādādhyāsitā vikalpā iti prasaṅgasādhanaviruddhavyāptopalabdhiḥ /",
    "GSP29nystik_u:3400": " śabdakalpanānugatatvasya hi pratiṣedhyasya viruddhaṃ tadananugatatvam,",
    "GSP29nystik_u:3401": " tenārthasāmarthyajatvaṃ vyāptam /",
    "GSP29nystik_u:3402": " tasyopalabdhistadananugatatvamutthāpayantī tadanugatatvaṃ virūṇaddhīti /",
    "GSP29nystik_u:3403": " athaiṣāṃ pratyayānāṃ pratyakṣamabhi lāpānugatatvamaśakyāpahnavam,",
    "GSP29nystik_u:3404": " hanta bhoḥ,",
    "GSP29nystik_u:3405": " nārthasāmarthyajatvamiti prasaṅgaviparyayaḥ /",
    "GSP29nystik_u:3406": " tathā hi yadabhilāpakalpanānugataṃ na tadarthasāmarthyajaṃ yatheśvarapradhānādivikalpavijñānam /",
    "GSP29nystik_u:3407": " tathā caite vivādādhyāsitā vikalpā iti vyāpakaviruddhopalabdhiḥ /",
    "GSP29nystik_u:3408": " niṣedhyamarthasāmarthyajatvaṃ tadabhilāpakalpanānanugatatvena vyāptaṃ tadviruddhaṃ ca sadanugatatvamiti /",
    "GSP29nystik_u:3409": " na ca sandigdhavyatirekitā,",
    "GSP29nystik_u:3410": " arthasāmarthyena hi tadutpadyamānamartharūpam anukuryād na śabdarūpam /",
    "GSP29nystik_u:3411": " na hyarthe śabdāḥ santi tadātmāno vetyuktam /",
    "GSP29nystik_u:3412": " asaṃbaddharūpānukāre tu vijñānasya sarvarūpānukāreṇa sarvasarvajñātāpattirati /",
    "GSP29nystik_u:3413": " saṅketavaśāt śabdānāmarthasaṃbandhenārthopalabdhau tatsmaraṇāt tatsaṃsṛṣṭavedanamiti cet?",
    "GSP29nystik_u:3414": " yatra tarhi te kṛtasaṅketāḥ tadeva smārayedetān /",
    "GSP29nystik_u:3415": " tatraiva ca te kṛtasaṅketā yadanugataṃ sāmānyam /",
    "GSP29nystik_u:3416": " na ca taddṛṣṭam,",
    "GSP29nystik_u:3417": " kiṃ tu svalakṣaṇaṃ darśanagocaraḥ /",
    "GSP29nystik_u:3418": " tadeva hi paramārthasadvijñānasya kāraṇam,",
    "GSP29nystik_u:3419": " na tu sāmānyam /",
    "GSP29nystik_u:3420": " sarvasāmārthyayahitaṃ hi tat alīkatvāt /",
    "GSP29nystik_u:3421": " tasmād yad dṣṭaṃ na tena śabdānāṃ saṃbandhaḥ,",
    "GSP29nystik_u:3422": " yena ca saṃbandho na taddṛṣṭam /",
    "GSP29nystik_u:3423": " api ca dṛṣṭasya śabdavācyatve darśanādiva vahinaruṣṇa iti vākyādapi pratīyeta /",
    "GSP29nystik_u:3424": " tathā ca śabdādapi tasmin pratīte śītāpanopanaprasaṅgaḥ /",
    "GSP29nystik_u:3425": " sāmānyaviṣayauliṅgaśabdau vastubhūtasāmānyavacca svalakṣaṇam /",
    "GSP29nystik_u:3426": " tādṛśaṃ ca taddarśanasya kāraṇamiti nirvikalpakena prathamākṣatannipātajanmanā jātimadvastuvedanāt tatropalabdhacarasaṃbandhasya śabdasya smaraṇam",
    "GSP29nystik_u:3427": " tathā ca tacchabdābhidheyajātiviśiṣṭadravyāvagāhīndriyārthasannikarṣajanmā vikalpapratyayo gaurayamityevamākāro jāyata iti cet? yathāhuḥ,",
    "GSP29nystik_u:3428": " nirvikalpakabodhena dvyātmakasyāpi vastunaḥ /",
    "GSP29nystik_u:3429": " grahaṇam ślo. vā. pratyakṣa. 118",
    "GSP29nystik_u:3430": " tathā tataḥ paraṃ punarvastu dharmairjātyādibhiryayā /",
    "GSP29nystik_u:3431": " buddhyāvasīyate sāpi pratyakṣatvena saṃmatā //",
    "GSP29nystik_u:3432": " ślo. vā. pratyakṣa. 120 iti /",
    "GSP29nystik_u:3433": " tanna, piṇḍavivekena jātyāderavikalpakenāgrahaṇāt /",
    "GSP29nystik_u:3434": " na hi jātijātibhantau vā kriyākriyāvantau va guṇaguṇinau vā tatsamavāyo vā vivekena cakāsati /",
    "GSP29nystik_u:3435": " na ca vivekenāpratibhāsamānaḥ śakyā mitho yojayituṃ kṣīrodakavadatadvedinā /",
    "GSP29nystik_u:3436": " tasmādekamavibhāgaṃ svalakṣaṇamanādivikalpavāsanāsamāropitajātyādibhedaṃ tathā vikalpyata iti yuktamutpaśyāmaḥ /",
    "GSP29nystik_u:3437": " api ca paramārthasadvastudvayavedane 'pi kuto viśeṣaṇaviśeṣyabhāvaḥ?",
    "GSP29nystik_u:3438": " na hyaṅgulyāvekavijñānaviṣayau mitho viśeṣaṇaviśeṣyabhāvamāpadyete //",
    "GSP29nystik_u:3439": " viśeṣaṇa khalūpakārakam,",
    "GSP29nystik_u:3440": " upakāryaṃ ca viśeṣyam /",
    "GSP29nystik_u:3441": " nānyathā tayostabhdāvaḥ /",
    "GSP29nystik_u:3442": " na caikavijñānasamārūḍhayorjñāpyajñāpakabhāvo vā kāryakāraṇabhāvo vā saṃbhavī,",
    "GSP29nystik_u:3443": " samānakālayoḥ tayorūbhayorapi paurvāparyaniyamāt /",
    "GSP29nystik_u:3444": " api ca vastuniveśe jātyādīnāmupādhīnāmekasya vastunaḥ sattvaṃ ca dravyatvaṃ ca pārthivatvaṃ",
    "GSP29nystik_u:3445": " ca vṛkṣatvaṃ ca śiṃśapātvaṃ copādhaya iti dūrādekopādhiviśiṣṭasya grahe sarvopādhiviśiṣṭagrahaprasaṅgaḥ /",
    "GSP29nystik_u:3446": " tathā hyādhārādheyabhāva upakāragarbho bhavati /",
    "GSP29nystik_u:3447": " patanadharmaṇo hi badarasyottarasya kuṇḍamadharaṃ pratayāsannamapatanadharmakaṃ badaraṃ vidadhadādhāraḥ /",
    "GSP29nystik_u:3448": " tadvadihāpi dravyeṇa jātyādīnāmupādhīnāmupakartavyam /",
    "GSP29nystik_u:3449": " na ca śaktyantarairūpakaroti /",
    "GSP29nystik_u:3450": " śaktyantarapakāre 'pi śaktyantaraukalpanāyām anavasthāpātāt /",
    "GSP29nystik_u:3451": " tasmāt svabhāva eva svakāraṇādhīnajanmā dravyasya sa tādṛśo yena bahūnāmupādhīnāmupakarotīti vācyam /",
    "GSP29nystik_u:3452": " tathā ca sattvopakārasamartheṃ tasmin dravye gṛhyamāṇe dravyatvādyupakārasamartho",
    "GSP29nystik_u:3453": " 'pi sa evāsya svabhāva iti tatsvabhāvāvacchinnāḥ sattvavikalpakena paramārthasaddravyāvagāhinā",
    "GSP29nystik_u:3454": " sarva eva dravyatvapārthivatvavṛkṣatvaśiśapātvādayo viṣayīkṛtā iti vikalpāntarāṇāmānarthakyam /",
    "GSP29nystik_u:3455": " yadāha,",
    "GSP29nystik_u:3456": " yasyāpi nānopādherdhīgrāhikārthasya bhedinaḥ /",
    "GSP29nystik_u:3457": " nānopādhyupakārāṅgaśakyabhinnātmano grahe /",
    "GSP29nystik_u:3458": " sarvātmanopakāryasya ko bhedaḥ syādaniśrcitaḥ //",
    "GSP29nystik_u:3459": " ekopakārake grāhye nopakārāstato 'pare /",
    "GSP29nystik_u:3460": " dṛṣṭe tasmannadṛṣṭā ye tadgrahe sakalagrahaḥ //",
    "GSP29nystik_u:3461": " iti /",
    "GSP29nystik_u:3462": " asmākaṃ tu anādivikalpavāsanopādānā vikalpā yacca gṛhṇanti,",
    "GSP29nystik_u:3463": " yacca adhyavasyanita tayorūbhayorapyanyanivṛttirūpatayā avastutvāt matāgapi na paramārthasad vastu gāhante,",
    "GSP29nystik_u:3464": " pāramparyeṇa tu vastupratibandhāt tatra pravartayantaḥ prāpayantaśca na visaṃvādayanti lokam /",
    "GSP29nystik_u:3465": " ato vastusabhdāvāviniveśād vikalpānāṃ na paunarūktyamasti /",
    "GSP29nystik_u:3466": " api cālocite vastunīndriyeṇa tadanantarotpannaṃ śabdasmaraṇavyavahitavyāpāramindriyamarthaśrca na savikalpikāmapi dhiyamupajanayitumarhataḥ",
    "GSP29nystik_u:3467": " yathāha,",
    "GSP29nystik_u:3468": " arthopayoge 'pi punaḥ smārtaṃ śabdānuyojanam /",
    "GSP29nystik_u:3469": " akṣadhīryadyapekṣeta so 'rtho vyavahito bhavet //",
    "GSP29nystik_u:3470": " na ca yadevālocanamajījanadindriyaṃ tadeva smaraṇasahakāri vikalpapratyayamādhatte /",
    "GSP29nystik_u:3471": " na ca smṛtirvyavadhāyikā,",
    "GSP29nystik_u:3472": " svāṅgamavyavadhāyakamiti nyāyāt /",
    "GSP29nystik_u:3473": " yato yaḥ prāgajanako buddherūpayogāviśeṣataḥ /",
    "GSP29nystik_u:3474": " sa paśrcādapi /",
    "GSP29nystik_u:3475": " iti no khalvatītaṃ bhavati gocaro 'kṣasya /",
    "GSP29nystik_u:3476": " na cāgocare sahasreṇāpyupāyairetat pravartitumarhati /",
    "GSP29nystik_u:3477": " na ca smṛtiratītaviṣayānanubhūtapūrvaṃ vartamānaṃ gocarayitumarhati /",
    "GSP29nystik_u:3478": " tadgocaratve cāndhānāmapi rūpasākṣātkāraprasaṅgaḥ yathāha,",
    "GSP29nystik_u:3479": " tena syādakṣāpāye 'pi netradhīḥ //",
    "GSP29nystik_u:3480": " iti /",
    "GSP29nystik_u:3481": " tadevaṃ nāmajātiguṇakarmakalpanāḥ pratyakṣatvena parāstāḥ /",
    "GSP29nystik_u:3482": " dravyakalpanāpi daṇḍīti,",
    "GSP29nystik_u:3483": " viśeṣaṇaṃ viśeṣyaṃ ca saṃbandhaṃ laukikīṃ sthitim /",
    "GSP29nystik_u:3484": " gṛhītvā saṅkalayyaitat tathā pratyeti nānyathā //",
    "GSP29nystik_u:3485": " na caitāvantaṃ vyāpārakalāpaṃ vicārakanivartanīyamindriyajñānaṃ sahate,",
    "GSP29nystik_u:3486": " tasya sannihitaviṣayabalenotpatteravicārakatvāt /",
    "GSP29nystik_u:3487": " jātiguṇakriyāvatāṃ caitanna saṃbhavatyeva rūpavivekasaṃbandhayorapratibhāsanena ghaṭanāyogāt kṣīrodakavadatadvedinetyuktam /",
    "GSP29nystik_u:3488": " tasmāt na tadvikalpaṃ pratyakṣamiti //",
    "GSP29nystik_u:3489": " atrocyate /",
    "GSP29nystik_u:3490": " yat tāvaduktam---arthasāmarthyajatvābhilāpasaṃsargayogyapratibhāsattvayoḥ virodha iti,",
    "GSP29nystik_u:3491": " tatra brūmaḥ /",
    "GSP29nystik_u:3492": " syād virodho yadi svalakṣaṇamevārthaḥ,",
    "GSP29nystik_u:3493": " na tvetadasti /",
    "GSP29nystik_u:3494": " upapādayiṣyati hi paramārthasantaṃ jātyādimantamarthaṃ sthemabhājamabhilāpasaṃsargayogyam /",
    "GSP29nystik_u:3495": " tena tajjanitaṃ jñānamarthasāmarthyajaṃ cābhilāpasaṃsargayogyapratibhāsaṃ ceti na virodhaḥ /",
    "GSP29nystik_u:3496": " tathā ca prasaṅgasādhanasya sandigdhavyatirekitā /",
    "GSP29nystik_u:3497": " na ca dravyādyabhinnaṃ jātyādi bhinnaṃ kalpayanto vikalpā nārthasāmarthyajanmāna iti sāṃpratat /",
    "GSP29nystik_u:3498": " dravyādapi hi bhedaḥ sādhayiṣyate teṣām /",
    "GSP29nystik_u:3499": " yathā ca bhede 'pi teṣāṃ tadvācakānāṃ sāmānādhikaraṇyaṃ tathopapāditamadhastāt /",
    "GSP29nystik_u:3500": " na ca bhinnena śabdena ḍittho 'yamityabhedakalpanādarthasya vikalpānāmanarthajatvamiti yuktam /",
    "GSP29nystik_u:3501": " uktametad avyapadeśyapadavyākhyānāvasare yathā na śabdābhedenārthayorekendriyajñānasaṃsargitā",
    "GSP29nystik_u:3502": " kiṃ tu prathamamālocito 'rthaḥ sāmānyaviśeṣavān saṅketagrahaṇsamayavartinīmātmano",
    "GSP29nystik_u:3503": " 'vasthāṃ smārayan tatkālabhāvinaṃ śabdamapi smārayatyavarjanīyatayā /",
    "GSP29nystik_u:3504": " na tvindriyajavikalpotpādaṃ pratyastyupayogaḥ kaścit śabdasmaraṇasya /",
    "GSP29nystik_u:3505": " anyathā bālamūkādīnāṃ nendriyajaḥ syādvikalpaḥ śabdasmaraṇābhāvāt /",
    "GSP29nystik_u:3506": " saṅketasamayavartyavasthāsmaraṇaṃ tūpayujyate,",
    "GSP29nystik_u:3507": " vastunastadānīntanedānīntanāvasthābhedavata ekasyendriyajena vikalpenākalanāt /",
    "GSP29nystik_u:3508": " śabdastu saṃpātāyāto na niveśayatyātmānam indriyaje vikalpe /",
    "GSP29nystik_u:3509": " yathāha,",
    "GSP29nystik_u:3510": " devadattādiśabdana hṛdayasthena yaḥ smṛtaḥ /",
    "GSP29nystik_u:3511": " cakṣuṣāpi sa evāyaṃ piṇḍaḥ saṃprati dṛśyate //",
    "GSP29nystik_u:3512": " anena hi piṇḍasya pūrvāparāvasthāvartinīmekatāmindiyajavikalpagocaratvena darśayati,",
    "GSP29nystik_u:3513": " na tu śabdaniveśanamapi /",
    "GSP29nystik_u:3514": " tathā,",
    "GSP29nystik_u:3515": " saṃjñā hi smaryamāṇāpi pratyakṣatvaṃ na bādhate /",
    "GSP29nystik_u:3516": " saṃjñinaḥ /",
    "GSP29nystik_u:3517": " kutaḥ?",
    "GSP29nystik_u:3518": " sā taṭāvasthā na rūpācchādanakṣamā //",
    "GSP29nystik_u:3519": " nārthendriyavyāpāraṃ vyavadhatte ityarthaḥ /",
    "GSP29nystik_u:3520": " na ca prāgavasthāsmaraṇasāpekṣatayā nendriyārthasannikarṣaḥ kāraṇaṃ vikalpasyeti sāṃpratam /",
    "GSP29nystik_u:3521": " yato,",
    "GSP29nystik_u:3522": " na kiñcidekamekasmāt sāmagryāḥ sarvaṃsaṃbhavaḥ /",
    "GSP29nystik_u:3523": " pra. vā. 3.53 iti bhavanto 'pyāhuḥ /",
    "GSP29nystik_u:3524": " anyathālokamanaskārasāpekṣamarthendriyaṃ nirvikalpakamapi na janayet /",
    "GSP29nystik_u:3525": " yattu prathamaṃ nājījanat tat smaraṇasahakārivirahāt /",
    "GSP29nystik_u:3526": " na hi nājījanat kuśūlasthaṃ bījamaṅkuramiti na samavahitakṣityādisahakārigrāmamapyasyājanakaṃ bhavati /",
    "GSP29nystik_u:3527": " na ca janakatvājanakatvalakṣaṇo viruddhadharmasaṃsargo bhedaheturityupapādayiṣyate kṣaṇabhaṅgabhaṅge //",
    "GSP29nystik_u:3528": " syādetat /",
    "GSP29nystik_u:3529": " atītāvasthā nendriyagocarastasya vartamānārthe niyamāt /",
    "GSP29nystik_u:3530": " na ca vartamāno 'rthaḥ smaraṇagocaraḥ smaraṇasyānubhavajanitasaṃskārodbodhajanmanaḥ pūrvānubhavagocaraṃ prati niyamāt /",
    "GSP29nystik_u:3531": " tasmāt bhinnaviṣayatayā nendriyasahakāritā smaraṇasya /",
    "GSP29nystik_u:3532": " na hi rūpaviṣayāḥ sahasramapi nayanapradīpādayaḥ śabdaviṣayasya śravasaḥ sahakāritāmāpadyanta iti /",
    "GSP29nystik_u:3533": " tat kiṃ bhavatāṃ yatra gandhajñānānantaraṃ cākṣuṣaṃ rūpajñānaṃ jāyate tatra gandhajñānam na samanantarapratyayaḥ?",
    "GSP29nystik_u:3534": " tatrāpi hi cakṣūrūpaviṣayaṃ na gandhaviṣayasya jñānasya sahakāri bhavitumarhati,",
    "GSP29nystik_u:3535": " bhinnaviṣayatvādeva /",
    "GSP29nystik_u:3536": " athānvayavyatirekanibandhanaḥ kāryakāraṇabhāvo na samānaviṣayatvamanuvidhīyate ityucyetra,",
    "GSP29nystik_u:3537": " tadasmākamapi samānam /",
    "GSP29nystik_u:3538": " nanvatītāvasthāviśiṣṭatvam asya nendriyasannikṛṣṭamiti kathaṃ pratyakṣam?",
    "GSP29nystik_u:3539": " tat kiṃ yadindriyasaṃbaddhaṃ tat pratyakṣam?",
    "GSP29nystik_u:3540": " tathā satyākāśaparamāṇvādayo 'pi tatsaṃyuktā iti te 'pi pratyakṣāḥ prasajyeran /",
    "GSP29nystik_u:3541": " tasmād yadevendriyajasya jñānasya gocarastat pratyakṣam /",
    "GSP29nystik_u:3542": " na tvindriyasaṃbaddham /",
    "GSP29nystik_u:3543": " nanvasaṃbaddhamindriyaṃ kathaṃ tatra jñānaṃ janayati?",
    "GSP29nystik_u:3544": " tacca jñānaṃ kathaṃ pratyakṣam?",
    "GSP29nystik_u:3545": " pratyakṣaṃ cet,",
    "GSP29nystik_u:3546": " kathamindriyārthasannikarṣotpannamiti lakṣaṇaṃ pratyakṣaṃ vyāpnoti,",
    "GSP29nystik_u:3547": " asyaiva pratyakṣasya lakṣaṇenāvyānāt?",
    "GSP29nystik_u:3548": " mā bhūdarthasya pūrvakālavartitā indriyagocaraḥ,",
    "GSP29nystik_u:3549": " tathāpi smaraṇasahakāriṇā saṃskārasahakāriṇendriyārthasannikarṣeṇopajanitaṃ tadindriyārthasannikarṣotpannaṃ na bhavati /",
    "GSP29nystik_u:3550": " tathā ca nāvyāpakamasya lakṣaṇam //",
    "GSP29nystik_u:3551": " nanu pūrvāparāvasthāparāmarśijñānaṃ kathamekam,",
    "GSP29nystik_u:3552": " viṣayabhedāt pārokṣyāpārokṣyalakṣaṇaviruddhadharmasaṃsargācca?",
    "GSP29nystik_u:3553": " tathā hi taditi pārokṣyam,",
    "GSP29nystik_u:3554": " idamiti ca sākṣātkāraḥ /",
    "GSP29nystik_u:3555": " na ca viruddhadharmasaṃsarge 'pyekatvam,",
    "GSP29nystik_u:3556": " trailākyasyaikatvaprasaṅgāt /",
    "GSP29nystik_u:3557": " viṣayabhedaśrca pūrvadeśakālāparadeśakālasaṃbandhayorekasya virodhāt /",
    "GSP29nystik_u:3558": " yathā hyekasmin padmarāgamaṇau gṛhyamāṇe tadabhāvo vyavacchidyate,",
    "GSP29nystik_u:3559": " yadi punarnaṃ vyavacchidyeta tadā bhāvo na paricchidyeta,",
    "GSP29nystik_u:3560": " tasya svābhāvavyavacchedarūpatvāt /",
    "GSP29nystik_u:3561": " tadabhāvāvinābhāvinaśrca puṣparāgādaya iti te 'pi sarve vayavacchinna bhavanti /",
    "GSP29nystik_u:3562": " yadi punarna vyavacchidyaran,",
    "GSP29nystik_u:3563": " sa eva puṣparāgādyatmeti tadavinābhāvī padmarāgābhāvaḥ padmarāgaśrca syāditi durghaṭamāpadyeta /",
    "GSP29nystik_u:3564": " evaṃ tasyaiva pūrvadeśakālasaṃbandhe gṛhyamāṇe tadabhāvavyavacchedakrameṇāparadeśakālasaṃbandho vyavacchinnaḥ /",
    "GSP29nystik_u:3565": " pūrvadeśakālasaṃbandhābhāvāvyabhicārī /",
    "GSP29nystik_u:3566": " tathā ca na padadeśakālasaṃbandhasvabhāvaḥ /",
    "GSP29nystik_u:3567": " tathāpi yadyasau taddeśakālasaṃbandhādanyasvabhāvo bhavet,",
    "GSP29nystik_u:3568": " tathā sati sa eva bhavet,",
    "GSP29nystik_u:3569": " na bhavecceti durghaṭamāpadyeta /",
    "GSP29nystik_u:3570": " tasmāt pūrvadeśakālasaṃbandhādanyo 'paradeśakālasaṃbandha iti siddho viṣayabheda iti //",
    "GSP29nystik_u:3571": " atrocyate /",
    "GSP29nystik_u:3572": " yadi parokṣyāpārokṣyadharmabhedāt pūrvāparāvasthāparāmarśijñānaṃ bhidyeta,",
    "GSP29nystik_u:3573": " hanta bhoḥ,",
    "GSP29nystik_u:3574": " tadityapi vikalpo bhidyeta /",
    "GSP29nystik_u:3575": " so 'pi hi parokṣaścāparokṣaśrca vikalpaścāvikalpaśrca /",
    "GSP29nystik_u:3576": " arthe parokṣo vikalpaśrca svātmani tvavikalpo 'parokṣaśrca /",
    "GSP29nystik_u:3577": " tasmād viṣayabhodāt virodha iti cet---na tvihāpi tadekaṃ jñānaṃ tasyaivaikasya vastunaḥ pūrvadeśakālasaṃbandhe parokṣamaparokṣaṃ vā paradeśakālasaṃbandha iti ko virodhaḥ?",
    "GSP29nystik_u:3578": " yo 'pi kāladeśasaṃbandhabhedena viṣayabheda uktaḥ,",
    "GSP29nystik_u:3579": " so 'pi ayuktaḥ /",
    "GSP29nystik_u:3580": " yato yuktaṃ yat padmarāgasvarūpagrahe tadabhāvo vyavacchidyata iti,",
    "GSP29nystik_u:3581": " svābhāvavyavacchedātmakatvena bhāvānāṃ tadavyavacchede svarūpāgrahaṇaprasaṅgāt /",
    "GSP29nystik_u:3582": " kasmāt punaḥ puṣparāgādayo vyavacchidyante,",
    "GSP29nystik_u:3583": " padmarāgābhāvāvinābhāvāditi cet?",
    "GSP29nystik_u:3584": " athaitadabhāvāvinābhāvajñānaṃ kutastyam?",
    "GSP29nystik_u:3585": " tayoḥ kadācidapi tādā tmyenānupalambhāditi cet---yatra tarhi tādātmyamupalabhyate na tatra tadabhāvāvinābhāvaḥ,",
    "GSP29nystik_u:3586": " tathā ca pūrvāparadeśakālasaṃbaddhastādātmyenānubhūyamāna indriyajena vikalpena padmarāgo na bhinno bhavitumarhati /",
    "GSP29nystik_u:3587": " tasmāt parvāparadeśakālau tatsaṃndhau vā kāmaṃ bhidyeyātāṃ parasparābhāvāvinābhāvāt,",
    "GSP29nystik_u:3588": " tayorekadāpi tādātmyenāpratibhāsanāt /",
    "GSP29nystik_u:3589": " na tu tadāliḍrigatasvabhāvaḥ padmarāgamaṇi/",
    "GSP29nystik_u:3590": " , tasya tābhyāmanyatvāt /",
    "GSP29nystik_u:3591": " na cānyasya bhedo 'nyasya bhedamāpādayati,",
    "GSP29nystik_u:3592": " atiprasaṅgāt /",
    "GSP29nystik_u:3593": " na cendriyārthasannikarṣābhāve 'pi pūrvāparāvasthāparāmarśātmano vikalpasya bhāvādanindriyajayatvamiti sāṃpratam,",
    "GSP29nystik_u:3594": " tathā satyavikalpakamapi kāmāturasya kāminīṃ bhāvayataḥ tadviṣayamindriyārthasannikarṣaṃ vināpi dṛṣṭamiti nīlādyanubhāvātmāno 'pi avikalpakā anindriyajāḥ prasajyeran /",
    "GSP29nystik_u:3595": " yadi tu nīlādyanubhavānāṃ kāminyanubhavāt kathañcid viśeṣaṃ brūyāta,",
    "GSP29nystik_u:3596": " tadā asmākamapi anindriyajebhyo vikalpebhya utprekṣāvyāpārebhyo 'stīndriyajānāṃ darśanavyāpārāṇāṃ bhedaḥ /",
    "GSP29nystik_u:3597": " na ca vikalpagato darśanavyāpāro 'nubhūyamānaḥ sati saṃbhave nirvikalpakopādhiriti yuktam /",
    "GSP29nystik_u:3598": " sarvā eva hīndriyajā buddhayo vikalpikā avikalpikā vā dhārāvāhinyo 'mahamikayā parasparānapekṣā ekamarthamavagāhamānā udayante vyayante ca /",
    "GSP29nystik_u:3599": " na tvamūṣāmanyonyamanugamyānugantṛtāmīkṣāmahe /",
    "GSP29nystik_u:3600": " tasmāt indriyārthasannikarṣalabdhajanmāno vikalpā darśanavyāpārā nānya iti yuktamutpaśyamaḥ /",
    "GSP29nystik_u:3601": " na ca śabdapratyakṣayorvastugocaratve satyapi pratyayābhedaḥ kāraṇabhedena pārokṣyāpārokṣyabhedopapatteḥ /",
    "GSP29nystik_u:3602": " na ca vahinasaṃyogajanmā śītāpanodo vahinajñānād",
    "GSP29nystik_u:3603": " bhavitumarhati /",
    "GSP29nystik_u:3604": " na caikopādhinā sattvena viśiṣṭe tasmin gṛhīte upādhyantaraviśiṣṭatadgrahaprasaṅgaḥ /",
    "GSP29nystik_u:3605": " svabhāvo hi dravyasyopādhibhirviśiṣyate,",
    "GSP29nystik_u:3606": " na tūpādhayo va tairviśiṣṭatvaṃ vā tasya svabhāvaḥ /",
    "GSP29nystik_u:3607": " na ca yat svabhāvasaṃbandhi sa svabhāvaḥ /",
    "GSP29nystik_u:3608": " tathā satyasaṃbandhitvameva /",
    "GSP29nystik_u:3609": " na hi tadeva tena saṃbadhyate /",
    "GSP29nystik_u:3610": " api ca rūpajñānaṃ viṣayagrahaṇadharma nānāparamāṇuviṣayaṃ na paramāṇusvabhāvaḥ /",
    "GSP29nystik_u:3611": " tatsvabhāvatve vā teṣāṃ sarvān pratyaviśeṣāt sarvaireva te paramāṇavo viditāḥ syuḥ /",
    "GSP29nystik_u:3612": " na cāsaṃbaddhā eva svajñānena rūpaparamāṇavo viṣayāstasyeti vācyam,",
    "GSP29nystik_u:3613": " asaṃbaddhasya viṣayatve 'tiprasaṅgāt /",
    "GSP29nystik_u:3614": " svabhāva evārthajñānabhedayoḥ saṃbandho yadartho viṣayo jñānaṃ ca viṣayīti cet?",
    "GSP29nystik_u:3615": " hantopādhyupādhimatorapi svabhāva eva saṃbandho 'stu tathāpi vijñānārthavanna svarūpābhedaḥ /",
    "GSP29nystik_u:3616": " kṣaṇabhaṅgapariṇāmanirākaraṇe tu svabhāvātiriktaṃ saṃbandhamupapādayiṣyāmaḥ /",
    "GSP29nystik_u:3617": " tasmāt naikopādhyanvitagrahaṇe sakalopādhyanvitapratyayaprasaṅgaḥ //",
    "GSP29nystik_u:3618": " yaccaikavijñānagocarayorna viśeṣyaviśeṣaṇabhāva iti,",
    "GSP29nystik_u:3619": " tatra brūmaḥ /",
    "GSP29nystik_u:3620": " bhinnajñānagocaratve 'pi nāsau saṃbhīti /",
    "GSP29nystik_u:3621": " na hi viśeṣaṇajñānaṃ viśeṣyāviṣayaṃ viśeṣyamavacchettumarhati /",
    "GSP29nystik_u:3622": " evaṃ viśeṣyajñānamapi viśeṣaṇāviṣayaṃ kena svaviṣayamavacchindyāt,",
    "GSP29nystik_u:3623": " tayoḥ parasparavārtānabhijñatvāt?",
    "GSP29nystik_u:3624": " tābhyāṃ vāsanā,",
    "GSP29nystik_u:3625": " tato mānasapratyayo viśeṣaṇaviśeṣyabhāvākara utpadyate /",
    "GSP29nystik_u:3626": " na tvasti viśeṣaṇaviśeṣyabhāvo vāstava iti cet?",
    "GSP29nystik_u:3627": " astu tāvad vāstavāvāstavacintā /",
    "GSP29nystik_u:3628": " kariṣyate hīyamupariṣṭāt /",
    "GSP29nystik_u:3629": " yastu bhavatāmasya mānasatve prayāsaḥ,",
    "GSP29nystik_u:3630": " sa varamindriyajatva eva bhavatu,",
    "GSP29nystik_u:3631": " tathā sati darśanavyāpāratvamasya sākṣāt samarthitaṃ bhavati /",
    "GSP29nystik_u:3632": " itarathā hi nirvikalpakopadhānaṃ kalpyeta //",
    "GSP29nystik_u:3633": " nanvavicārakamindriyajñānaṃ kathaṃ viśeṣaṇaviśeṣyādi sakalaṃ saṃkalayet?",
    "GSP29nystik_u:3634": " hanta bhoḥ kiṃ mānasamapi jñānaṃ saṃkalayitumarhati?",
    "GSP29nystik_u:3635": " saṃkalayati manasastatkāraṇasya sarvaviṣayatvāt iti cet?",
    "GSP29nystik_u:3636": " yadi pūrvakaṃ vijñānaṃ manaḥ,",
    "GSP29nystik_u:3637": " kathaṃ tasya sarvaviṣayatā?",
    "GSP29nystik_u:3638": " asmākaṃ tu manaḥ sarvaviṣayamapi acetanatayā na vicārakam /",
    "GSP29nystik_u:3639": " tasmādātmaiva sakalajñānatajjanitavāsanādhāraḥ smartā ca pratisandhātā ca /",
    "GSP29nystik_u:3640": " yathāha,",
    "GSP29nystik_u:3641": " ātmanyeva sthitaṃ jñānaṃ sa hi boddhātra gamyate /",
    "GSP29nystik_u:3642": " smaraṇe cāsya sāmarthyaṃ sandhānādau ca vidyate //",
    "GSP29nystik_u:3643": " ślo. vā. pratyakṣa. 122 sa salvindriyārthasannikarṣādālocya jātimantaṃ saṃmugdhamartham udbuddhasaṃskārasamupajātapūrvapiṇḍānusmṛtisahāyaḥ prāgeva cakṣuṣā vikalpayati,",
    "GSP29nystik_u:3644": " gaurayamiti /",
    "GSP29nystik_u:3645": " yathāha,",
    "GSP29nystik_u:3646": " karaṇaṃ cendriyaṃ buddheḥ kartā cātma sacetanaḥ /",
    "GSP29nystik_u:3647": " sa ca smṛtisamarthatvāt sarvārthān kalpayiṣyati //",
    "GSP29nystik_u:3648": " tenaikavijñānavedyatve yadyapi jñāpyajñāpakabhāvarūpa upakāryopakārakabhāvo nāsti,",
    "GSP29nystik_u:3649": " tathāpi,",
    "GSP29nystik_u:3650": " tadarthālocanānugatasmaraṇayorviśeṣaṇaviśeṣyabhāvāvagāhi vijñānaṃ pratyutpādakatvamevopakārakatvamasti /",
    "GSP29nystik_u:3651": " arthau hi rūparūpibhāvena sthitāvapi nāpātajanmanā jñānena tathā gṛhītau,",
    "GSP29nystik_u:3652": " api tu svarūpamātreṇa /",
    "GSP29nystik_u:3653": " na hi yāvadasti tāvad grahītavyam,",
    "GSP29nystik_u:3654": " tena tadekadeśagrahe 'pi nāpramāṇatā /",
    "GSP29nystik_u:3655": " savikalpakaṃ tūktasāmagrījanma jātyādirūpatayā dravyaṃ ca rūpitayā kalpayat paścājjāyamānamapīndriyārthasannikarṣaprabhavatayā pratyakṣaṃ bhavatyeva",
    "GSP29nystik_u:3656": " akramasyāpi ca kramavatsahakāribhedasamavadhānavaśāt krameṇa kāryakaraṇamupapādayiṣyate /",
    "GSP29nystik_u:3657": " tat siddhametad vivādādhyāsitā vikalpāḥ svagocare pratyakṣā avyabhicāritve sati indriyārthasannikarṣajatvāt /",
    "GSP29nystik_u:3658": " yo ya evaṃbhūtaḥ sa sarpaḥ pratyakṣo yathālocanam,",
    "GSP29nystik_u:3659": " tathā caitat /",
    "GSP29nystik_u:3660": " tasmāt tatheti //",
    "GSP29nystik_u:3661": " tasmāt savikalpakapratyakṣāvarodhārthaṃ vyavasāyātmakapadamiti siddham /",
    "GSP29nystik_u:3662": " tadasya savikalpakapratyakṣāvarodhārthasyānvācīyamāno vyavacchedaḥ /",
    "GSP29nystik_u:3663": " tadvyavacchedyapratipādanārthaṃ bhāṣyamanubhāṣyānvācīyamānameva vyavasāyātmakapadasyārthamāha--dūrāccakṣuṣeti /",
    "GSP29nystik_u:3664": " na caitanmantavyamiti bhāṣyaṃ vyācikhyāsuśrcodayati--na saṃśayasyeti /",
    "GSP29nystik_u:3665": " nanu satīndriyārthasannikarṣe purovartini dravye dhūma iti vā reṇuriti vā jñānamutpadyamānaṃ kathamanindriyajamityata āha--na hīti /",
    "GSP29nystik_u:3666": " kasmānmānasa ityata āha--saṃśītiriti /",
    "GSP29nystik_u:3667": " saṃpūrvo hi śīḍ bhāvapratyayānto viśeṣāpekṣe vimarśe vartate sa caikādhikaraṇau smaryamāṇau mitho viruddhau dharmāvāropayan anyatarannāvadhārayati",
    "GSP29nystik_u:3668": " tathā cādhikaraṇamātrasamarpaṇamindriyajavyāpāraḥ /",
    "GSP29nystik_u:3669": " manasā tu smaraṇasahakāriṇaiva puruṣaḥ saṃśete /",
    "GSP29nystik_u:3670": " ata eva visphāritākṣāḥ saudāminīsaṃpātāt sakṛdālocya kañcit samānadharmavantaṃ dharmiṇaṃ samandhakāre sandigdhe,",
    "GSP29nystik_u:3671": " tasmānmānasa evaiṣa saṃśayo na tvindriyaja ityarthaḥ /",
    "GSP29nystik_u:3672": " tadetat pariharan na caitadityādi bhāṣyaṃ vcācaṣṭe---tacca naivam /",
    "GSP29nystik_u:3673": " kasmāt saṃśayasyeti--ubhayaṃ tviti /",
    "GSP29nystik_u:3674": " tu śabdo manomātranimittatvaṃ vyavacchinatti /",
    "GSP29nystik_u:3675": " tadanena cakṣuṣā hītyādi bhāṣyaṃ vyākhyātam /",
    "GSP29nystik_u:3676": " paśyan samānadharmāṇaṃ dharmiṇaṃ nāvadhārayati /",
    "GSP29nystik_u:3677": " viśeṣataḥ sandigdhe tasminnityarthaḥ /",
    "GSP29nystik_u:3678": " indriyeṇopalabdhaṃ sannikṛṣṭaṃ sannikarṣapūrvakatvāduparladheḥ manasopalabhate jānīte cakṣuḥsahāyenetyarthaḥ /",
    "GSP29nystik_u:3679": " atra bhāṣyaṃ yacca tadindrayānavadhāraṇapūrvakaṃ manasānavadhāraṇaṃ tadviśeṣapekṣaṃ vimarśamātraṃ saṃśayaḥ,",
    "GSP29nystik_u:3680": " na parvamiti /",
    "GSP29nystik_u:3681": " anavadhāraṇaśabdo 'yaṃ saṃśayajñānavācakaḥ svakāraṇendriyārthasannikarṣe prayukta upacāreṇa /",
    "GSP29nystik_u:3682": " uparatendriyavyāpārasya hi saṃśayajñānadarśanāt /",
    "GSP29nystik_u:3683": " satyapīndriyavyāpāre saṃśayo nendriyaja iti codako 'bhimanyate /",
    "GSP29nystik_u:3684": " tadanayoḥ saṃśayajñānayormadhye yat tadindriyāvadhāraṇapūrvakamindriyārthasannikarṣapūrvakaṃ manasānavadharaṇaṃ saṃśayajñānamityarthaḥ /",
    "GSP29nystik_u:3685": " na pūrvam /",
    "GSP29nystik_u:3686": " yaduparatendriyavyāpārasya saṃśayajñānaṃ dṛṣṭāntatayā hṛdi sthitaṃ śaṅkiturityarthaḥ /",
    "GSP29nystik_u:3687": " tadetad bhāṣyaṃ vyācaṣṭe--tatra yadindriyārtheti /",
    "GSP29nystik_u:3688": " indriyārthasannikarṣaścāsāvanavadhāraṇaṃ ceti karmadhārayaḥ /",
    "GSP29nystik_u:3689": " tatpūrvakaṃ manasānavadhāraṇaṃ saṃśayajñānamityarthaḥ //",
    "GSP29nystik_u:3690": " nanu smaraṇavyavahitavyāpāramasya kāraṇaṃ nendriyamityata āha--tasya hīti /",
    "GSP29nystik_u:3691": " upapāditametadadhastāt yathā smaraṇaṃ nendriyavyāpāraṃ vyavadhatta iti /",
    "GSP29nystik_u:3692": " pūrvaṃ tviti /",
    "GSP29nystik_u:3693": " dṛṣṭantatayā pūrvatvam /",
    "GSP29nystik_u:3694": " syādetat, mana evendriyānapekṣaṃ bāhye pravartate ityabhyupeyam,",
    "GSP29nystik_u:3695": " anyathā ghaṭamahaṃ jānāmīti jñānaṃ nirnimittaṃ syāt /",
    "GSP29nystik_u:3696": " na tāvadindriyajam,",
    "GSP29nystik_u:3697": " āntare jñāne cakṣurādīnāmapravṛtteḥ /",
    "GSP29nystik_u:3698": " nāpyanumānādiṣvantarbhavati,",
    "GSP29nystik_u:3699": " liṅgādyabhāvāt /",
    "GSP29nystik_u:3700": " tasmānmānasabhevedam /",
    "GSP29nystik_u:3701": " yadi ca ghaṭādau bāhye na manaḥ pravartena,",
    "GSP29nystik_u:3702": " kathaṃ ghaṭamiti bhavet?",
    "GSP29nystik_u:3703": " jānāmītyeva syāt /",
    "GSP29nystik_u:3704": " na cārthanirupaṇamantareṇa jñānarūpanirūpaṇam,",
    "GSP29nystik_u:3705": " tasmād bāhyābhyantaraviṣayaṃ manaḥ,",
    "GSP29nystik_u:3706": " tathā ca sarva eva saṃśayo mānasa ityāśaṅkyāha bhāṣyakāraḥ,",
    "GSP29nystik_u:3707": " sarvatra ca pratyakṣaviṣaye iti /",
    "GSP29nystik_u:3708": " yadyapyayamīdṛśo 'nuvyavasāyo mānasastathāpyandhabadhirādīnāmabhāvāt tatpūrvaṃ vyavasāyotpattau cakṣurādyapekṣaṇīyam,",
    "GSP29nystik_u:3709": " anyathā andhabadhirādyabhāvaprasaṅgaḥ /",
    "GSP29nystik_u:3710": " tathā ca saṃśayajñānotpāde apīndriyārthasannikarṣo 'pekṣaṇīya iti bhāvaḥ /",
    "GSP29nystik_u:3711": " tadidaṃ tasya hītyādinā vārttikena vyākhyātam //",
    "GSP29nystik_u:3712": " avyāpakatvena lakṣaṇākṣepaparaṃ bhāṣyam ātmādiṣu ityāti /",
    "GSP29nystik_u:3713": " tad vyācaṣṭe--indriyārtheti /",
    "GSP29nystik_u:3714": " codayati--kathaṃ punariti /",
    "GSP29nystik_u:3715": " pariharati--indriyeti /",
    "GSP29nystik_u:3716": " mā bhūdindriyasūtre pāṭhaḥ /",
    "GSP29nystik_u:3717": " taddhi bāhyendriyalakṣaṇam,",
    "GSP29nystik_u:3718": " āntaraṃ ca mana ityata āha--pṛthak ceti /",
    "GSP29nystik_u:3719": " na ca sukhādau pramāṇāntaramasti /",
    "GSP29nystik_u:3720": " tasmāt pāriśeṣyāt saddhiṃ pratyakṣatvamityāha---pratyakṣāśrceti /",
    "GSP29nystik_u:3721": " nanu naite prameyāḥ svasaṃvedanasiddhatvāt,",
    "GSP29nystik_u:3722": " tat kimatra prameyārthena pramāṇena ityata āha---na ca teṣāmiti nanūktaṃ svasaṃvedanatayā na pramākarmabhāva eṣāmityata āha--na cānyā gatiriti",
    "GSP29nystik_u:3723": " saṃvedanatvena hi teṣāṃ svasaṃvedanatā,",
    "GSP29nystik_u:3724": " na caite saṃvedanamiti uktamadhastāditi bhāvaḥ /",
    "GSP29nystik_u:3725": " ākṣepanupasaṃharati--tasmāditi /",
    "GSP29nystik_u:3726": " bhāṣye cātmādiṣu sukhādiṣviti nityānityābhiprāyaṃ vargadvayam /",
    "GSP29nystik_u:3727": " ātmasukhaduḥkhatvādayo nityāḥ anityāśca sukhaduḥkhādaya iti /",
    "GSP29nystik_u:3728": " tadidamuktaṃ dignāgena,",
    "GSP29nystik_u:3729": " na sukhādi prameyaṃ vā mano vāstvindriyāntaram /",
    "GSP29nystik_u:3730": " na ca tat saṃbhavati,",
    "GSP29nystik_u:3731": " ghrāṇādisūtreṇa vibhāgapareṇa niṣedhāditi bhāvaḥ /",
    "GSP29nystik_u:3732": " samādhibhāṣyam indriyasya vai sataḥ iti /",
    "GSP29nystik_u:3733": " tadvyācikhyāsurgūḍhābhiprāyaḥ pṛcchati--kaścaivam iti /",
    "GSP29nystik_u:3734": " ākṣepturuttaram--indriyārtheti /",
    "GSP29nystik_u:3735": " samādhātā āha--naiṣa doṣa iti /",
    "GSP29nystik_u:3736": " ākṣeptuḥ anuśayabījamudghāṭya dūṣayati--yattu sūtre iti /",
    "GSP29nystik_u:3737": " nedaṃ vibhāgaparaṃ ghrāṇādisūtram,",
    "GSP29nystik_u:3738": " api tu lakṣaṇaparam /",
    "GSP29nystik_u:3739": " tatra cendriyamapi mano na lakṣitam,",
    "GSP29nystik_u:3740": " vaidharmyādityarthaḥ /",
    "GSP29nystik_u:3741": " vaidharmyamāha--vaidharmyamiti /",
    "GSP29nystik_u:3742": " tatra pramāṇayati--sarvaviṣayaṃ tviti /",
    "GSP29nystik_u:3743": " vaidharmyāntaraṃ dūṣayati---bhautiketi /",
    "GSP29nystik_u:3744": " kāryasya hi viśeṣau bhautikatvābhautikatve,",
    "GSP29nystik_u:3745": " bhūtakāryaṃ bhautikam /",
    "GSP29nystik_u:3746": " yad bhūtakāryaṃ na bhavati tadabhautikam /",
    "GSP29nystik_u:3747": " bhūtakāryatvapratiṣedhaśrca tadanyakāryatvaṃ gamayati,",
    "GSP29nystik_u:3748": " viśeṣaniṣedhasya viśeṣāntarābhyanujñānahetutvāt /",
    "GSP29nystik_u:3749": " itarathā tu akāryamevocyeta,",
    "GSP29nystik_u:3750": " na tvabhautikamiti /",
    "GSP29nystik_u:3751": " tasmādakāryasya manaso 'bhautikatvaṃ kāryadharmo viruddhamityarthaḥ /",
    "GSP29nystik_u:3752": " api ca vaidharmyāt manovat śrotramapi na vaktavyamityāha--śrotre ceti /",
    "GSP29nystik_u:3753": " śaṅkate--svārtha iti /",
    "GSP29nystik_u:3754": " bhūtāni hi ghrāṇādīni śrotrāntāni,",
    "GSP29nystik_u:3755": " manastu na bhūtamiti vaidharmyamityarthaḥ /",
    "GSP29nystik_u:3756": " nirākaroti--tacca neti /",
    "GSP29nystik_u:3757": " darśayiṣyati hi vārttikakāro yathā svārthiko na kaśrcidapi pratyaya ityarthaḥ /",
    "GSP29nystik_u:3758": " ākṣepahetumanubhāṣate--yat purariti /",
    "GSP29nystik_u:3759": " dūṣayati--na nāstīti /",
    "GSP29nystik_u:3760": " tadadena sati cendriyārthasannikarṣe ityādi bhāṣyaṃ vyākhyātam /",
    "GSP29nystik_u:3761": " yaccāparaṃ vaidharmyaṃ ghrāṇādibhyo manasa uktaṃ bhāṣyakāreṇa tadapi siṃhāvalokanena dūṣayati---saguṇānāmiti /",
    "GSP29nystik_u:3762": " ghrāṇādīni yathā svasvaguṇena gandhādinā bāhyaṃ gandhādi bodhayanti ,",
    "GSP29nystik_u:3763": " naivaṃ svaguṇena śabdena śrotraṃ bāhyaṃ śabdaṃ bodhayati,",
    "GSP29nystik_u:3764": " tanmanovat śrotramapi ghrāṇādisūtre na paṭhitavyamityarthaḥ /",
    "GSP29nystik_u:3765": " bhāṣyokteṣu madhya abhimataṃ vaidhamyamupasaṃharati--tasmāditi /",
    "GSP29nystik_u:3766": " bhūtatvābhūtatvalakṣaṇaṃ vaidharmyaṃ na bhautikatvābhautikatvagrahaṇena śakyaṃ vaktumityavadhāraṇābhiprāyaḥ /",
    "GSP29nystik_u:3767": " nanu yugapajjñānānutpatterjñānakāraṇaṃ manoḥ astītyavagamyate,",
    "GSP29nystik_u:3768": " na punarasyendriyatvamapi,",
    "GSP29nystik_u:3769": " tabhdāvānavagame ca nendriyārthasannikarṣajaṃ sukhādijñānaṃ śakyaṃ vaktumityata āha--tantrāntareti /",
    "GSP29nystik_u:3770": " tantryate vyutpādyate anena tattvamiti tantraṃ śāstram /",
    "GSP29nystik_u:3771": " tadanena manasaśrcetyādi bhāṣyaṃ vyākhyātam /",
    "GSP29nystik_u:3772": " etad dūṣitaṃ dignāgena",
    "GSP29nystik_u:3773": " aniṣedhādupāttaṃ cedanyendriyarutaṃ vṛthā /",
    "GSP29nystik_u:3774": " iti /",
    "GSP29nystik_u:3775": " taddūṣayitumupanyasyati----na śeṣeti /",
    "GSP29nystik_u:3776": " taddūṣayati--na tantrayuktīti /",
    "GSP29nystik_u:3777": " sarvasya tantrāntare loke ca siddhatvādavaktavyatāyāṃ svamatamiti nāsti /",
    "GSP29nystik_u:3778": " vacanaliṅgaṃ hi matājñānaṃ na cānanumate niṣedhamātraṃ śakyaṃ vaktum,",
    "GSP29nystik_u:3779": " abhāvasya bhāvanirūpaṇādhīnanirūpaṇatvāditi bhāvaḥ /",
    "GSP29nystik_u:3780": " siddhamarthamupasaṃharati--tasmāditi /",
    "GSP29nystik_u:3781": " prakṛtamusaṃharati--taditi //",
    "GSP29nystik_u:3782": " tadevaṃ lakṣaṇapadāni vyākhyāya vimṛśati--samastamiti /",
    "GSP29nystik_u:3783": " abhimatamāha--samastamityāha bhāṣyakāraḥ /",
    "GSP29nystik_u:3784": " hetumāha--yasmāditi /",
    "GSP29nystik_u:3785": " indriyārthasannikarṣotvannaṃ jñānamavyabhicārīti hi pratayakṣalakṣaṇamanavayavena samānāsamānajātīyebhyo vyāvṛttaṃ śakyameva lakṣayitum /",
    "GSP29nystik_u:3786": " na khalvayamasāvaśva iti jñānamindriyajaṃ śabdajaṃ saṃbhavati /",
    "GSP29nystik_u:3787": " taddhi dravyagocaraṃ vā ucyeta,",
    "GSP29nystik_u:3788": " vācyatvagocaraṃ vā,",
    "GSP29nystik_u:3789": " vācyatvaviśiṣṭadravyagocaraṃ vā /",
    "GSP29nystik_u:3790": " tatra dravyamaindriyakameva na śābdamityaśakyaṃ hi jñānaṃ vyavacchettum,",
    "GSP29nystik_u:3791": " anabhimataṃ ca /",
    "GSP29nystik_u:3792": " vācyatvagocaraṃ tu jñānaṃ śābdam eva,",
    "GSP29nystik_u:3793": " anyathā hyaśrutaśabdo 'pyāraṇyako 'śvamevendriyasannikarṣādaśvaśabdavācya iti gṛhṇīyāt /",
    "GSP29nystik_u:3794": " vācyatvaviśiṣṭadravyajñānamapi śābdameva,",
    "GSP29nystik_u:3795": " vahniviśiṣṭadhūmajñānamivānumānikam,",
    "GSP29nystik_u:3796": " anyathā tadapyaindriyakamiti na tannirākaraṇāya yatnāntaramāstheyam /",
    "GSP29nystik_u:3797": " atha na vācyatvaṃ nāma mīmāṃsakānāmiva kiñcidatīndriyam,",
    "GSP29nystik_u:3798": " api tu saṅketamātrametadasmādidaṃ pratyetavyamiti /",
    "GSP29nystik_u:3799": " tathāpi śabda eva /",
    "GSP29nystik_u:3800": " athāyamapyaindriyaka eva,",
    "GSP29nystik_u:3801": " tatra gurupadiṣṭā gāthā paṭhitavyā,",
    "GSP29nystik_u:3802": " śabdajatvena śābdaṃ cet pratyakṣaṃ cākṣajanmataḥ /",
    "GSP29nystik_u:3803": " spaṣṭagrahaṇarūpatvād yuktamaindriyakaṃ hi tata //",
    "GSP29nystik_u:3804": " iti /",
    "GSP29nystik_u:3805": " tasmāt nobhayajajñānanivāraṇāyāvyapadeśyapadam /",
    "GSP29nystik_u:3806": " vyavasāyātmakapadena tu savikalpake jñāne 'varuddhe nirvikalpakasyāpratyakṣatā mā",
    "GSP29nystik_u:3807": " prasāṃkṣīditi tadavarodhārthenāvyapadeśyapadena nirvikalpake 'pi śabdasaṃbhedanirākaraṇamanvācitamiti śābdetyuktam /",
    "GSP29nystik_u:3808": " evam avyapadeśyapadena nirvikalpake 'varuddhe savikalpakasyendriyajasyāpratyakṣatvaṃ",
    "GSP29nystik_u:3809": " mā prasāṃkṣīditi tadavarodhārthena vyavasāyātmakapadena saṃśayajñānapratyakṣatvanirākaraṇamanvācitamiti saṃśayetyuktam //",
    "GSP29nystik_u:3810": " anvayaṃ darśayitvā vyatirekamāha--yadīti /",
    "GSP29nystik_u:3811": " upasaṃharati--tasmāditi /",
    "GSP29nystik_u:3812": " heyāstriśatkoṭīrgaṇayati--tatreti /",
    "GSP29nystik_u:3813": " dvipadaparigraheṇa daśa--indriyārthasannikarṣotpannapadaṃ dhravaṃ kṛtvā jñānādyekaikapadasaṃbandhena carastraḥ koṭayaḥ,",
    "GSP29nystik_u:3814": " jñānaṃ ca ghavaṃ kṛtvā avyapadeśyādi ekaikapadasaṃbandhena tistraḥ,",
    "GSP29nystik_u:3815": " evamavyapadeśyapadaṃ dhruvaṃ kṛtvā avyabhicāryādyekaikapadasaṃbandhena dve koṭī,",
    "GSP29nystik_u:3816": " avyabhicārivyavasāyatmakasaṃbandhe daśamīti /",
    "GSP29nystik_u:3817": " tripadaparigraheṇāpi daśaiva /",
    "GSP29nystik_u:3818": " indriyārthasannikarṣotpannaṃ jñānamiti dhruvaṃ kṛtvā avyapadeśyādyekaikapadasaṃbandhe tistraḥ koṭayaḥ,",
    "GSP29nystik_u:3819": " jñānamavyapadeśyamiti dhruvaṃ kṛtvā avyabhicāryādipadasaṃbandhena dve koṭī,",
    "GSP29nystik_u:3820": " avyabhicāryavyapadeśyapadayostu vyavasāyātmakapadasaṃbandhe koṭirekā indriyārthasannikarṣāvyapadeśyapadadhrauvye avyabhicāryādyekaikapadasaṃbandhe",
    "GSP29nystik_u:3821": " avyabhicārivyavasāyātmakapadayostu dhruvayorindriyārthasannikarṣotpanna padena jñānapadena ca pratyekaṃ saṃbandhe koṭidvayam,",
    "GSP29nystik_u:3822": " iti tripadaparigraheṇa daśa koṭayaḥ /",
    "GSP29nystik_u:3823": " catuṣpadaparigraheṇa pañca /",
    "GSP29nystik_u:3824": " indriyārthasannikarṣotpannaṃ jñānamavyapadeśyamiti dhruvaṃ kṛtvā avyabhicāryādyekaikasaṃbandhe dve koṭī,",
    "GSP29nystik_u:3825": " avyapadeśyapadaṃ tyakatvā parakoṭiḥ,",
    "GSP29nystik_u:3826": " jñānapadaṃ tyaktvā cāparā,",
    "GSP29nystik_u:3827": " indriyārthasannikarṣotpannapadaṃ tyaktvā tu pañcamī /",
    "GSP29nystik_u:3828": " pṛcchati--kasmāt pañcapadaparigraheṇaikatriśattamakoṭiparigraheṇetarāḥ koṭayo vyavacchidyante?",
    "GSP29nystik_u:3829": " na hyatra tadvyavacchedavācakaḥ kaśrcidasti śabda ityarthaḥ /",
    "GSP29nystik_u:3830": " uttaram--viśeṣeti /",
    "GSP29nystik_u:3831": " viśeṣapratividhānaprastāve śeṣaniṣedhopanyāso dṛṣṭāntalābhāya /",
    "GSP29nystik_u:3832": " ekadeśābhyupagama ekatriśatkoṭiṣu ekatriṃśattamī koṭirekadeśa ityarthaḥ /",
    "GSP29nystik_u:3833": " śeṣavidhānaṃ veti /",
    "GSP29nystik_u:3834": " vāśabda ivārthaḥ //",
    "GSP29nystik_u:3835": " tadevaṃ pratyakṣalakṣaṇaṃ samarthya vāsubandhavaṃ tāvat pratyakṣalakṣaṇaṃ dūṣayitum upanyasyati--apare punariti /",
    "GSP29nystik_u:3836": " lakṣaṇaṃ vyācaṣṭe tato 'rthāditi /",
    "GSP29nystik_u:3837": " yattadornityasaṃbandhād yasyārthasya yadvijñānaṃ vyapadiśyate,",
    "GSP29nystik_u:3838": " yadi tata eva tabhdavati nārthāntarād vyapadeśāsaṃbandhinaḥ tat pratyakṣam /",
    "GSP29nystik_u:3839": " ata eva vyapadeśāsaṃbandhino 'rthāntarāt śuktirūpāt rajatena vyapadiśyāmānaṃ śuktijñānaṃ na pratyakṣam,",
    "GSP29nystik_u:3840": " vyapadeśakānutpatteḥ,",
    "GSP29nystik_u:3841": " vyapadeśakasya rajatasya tatrāsaṃbhavāt /",
    "GSP29nystik_u:3842": " etasya pratyakṣābhāsasya vyāvṛttiḥ suprasiddheti tāmupekṣyānumānavyāvṛttim āha--eteneti /",
    "GSP29nystik_u:3843": " kutaḥ? na hi tata eva vyapadeśakādeva vahneḥ tad vijñānamanumānaṃ bhavati,",
    "GSP29nystik_u:3844": " kiṃ tu yatra vahnirasti tatra /",
    "GSP29nystik_u:3845": " tataśca yatra tu dṛṣṭamātra eva vahnerūparamāduparato dhūmaḥ tatrānyataśrca tabhdavati smaryamāṇād dhūmādasati vyapadeśake vahnau /",
    "GSP29nystik_u:3846": " tato 'rthāt ityatra hi arthaviśeṣaṇaṃ tata iti /",
    "GSP29nystik_u:3847": " tatsaṃgataśrca evakāro 'yogavyavacchede vartate,",
    "GSP29nystik_u:3848": " yathā caitra dhanardhara eveti /",
    "GSP29nystik_u:3849": " tena yatraiva tadayogaḥ tadapratyakṣamityarthaḥ /",
    "GSP29nystik_u:3850": " tadetallakṣaṇaṃ dūṣayati---atrārthagrahaṇamanarthakam /",
    "GSP29nystik_u:3851": " na hi jñānavyapadeśa ātmanā vā indriyeṇa vā saṃbhavati /",
    "GSP29nystik_u:3852": " śaṅkate---avadhāraṇārtha iti /",
    "GSP29nystik_u:3853": " ayogavyavacchedenaitadavadhāraṇam,",
    "GSP29nystik_u:3854": " viśeṣaṇa ca tata iti /",
    "GSP29nystik_u:3855": " viśeṣaṇasaṃgataścevakāro 'yogaṃ vyavacchinatti /",
    "GSP29nystik_u:3856": " asati cārthapade kasyedaṃ viśeṣaṇam iti viśeṣaṇasaṃgato naivakāro 'yogaṃ vyavacchindāditi bhāvaḥ /",
    "GSP29nystik_u:3857": " nirākaroti--tanneti /",
    "GSP29nystik_u:3858": " tata iti sarvanāmnaḥ sannihītaviśeṣyāpekṣatvāt /",
    "GSP29nystik_u:3859": " anyathā abhidhānāparyavasānād yasya tad vyapadiṣyata iti vyapadeśasaṃbandhī viśeṣyaḥ prāpyata eveti sidhyatyeva viśeṣaṇatvam /",
    "GSP29nystik_u:3860": " abhyupetya tvadavadhāraṇamātre 'pyadoṣa iti manyamānenābbhakṣa inyudāhṛtam /",
    "GSP29nystik_u:3861": " anyavyavacchede apihi tadevānyadvyavacchidyeta yadvirodhi,",
    "GSP29nystik_u:3862": " na punaranyamātram /",
    "GSP29nystik_u:3863": " yathāhuḥ,",
    "GSP29nystik_u:3864": " niyamastadvirodhācca kalpate nāvirodhinaḥ /",
    "GSP29nystik_u:3865": " iti //",
    "GSP29nystik_u:3866": " syadetat /",
    "GSP29nystik_u:3867": " tata ityucyamāne yatastataḥ syāt,",
    "GSP29nystik_u:3868": " tathā cānumānādyapi liṅgajñānādestata upajāyate iti pratyakṣaṃ prasajyeteti tannivṛttyarthamarthāditi vaktavyam /",
    "GSP29nystik_u:3869": " na hi tad arthāt jāyate /",
    "GSP29nystik_u:3870": " api tu pratyakṣameva,",
    "GSP29nystik_u:3871": " ityata āha---etaneni /",
    "GSP29nystik_u:3872": " yasya tad vyapadiśyate ityapekṣya tataḥśabdasāmarthyenānumānādivyudāso 'pi pratyuktaḥ /",
    "GSP29nystik_u:3873": " yacca tataḥśabdasya vyāvartyāntaramuktam,",
    "GSP29nystik_u:3874": " tadapi dūṣayati--yatpunaretaditi /",
    "GSP29nystik_u:3875": " yadi yasya vyāpadiśyate jñānaṃ,",
    "GSP29nystik_u:3876": " tat pratyakṣaṃ tato ghaṭa ityapi jñānaṃ pratyakṣaṃ prasajyeta,",
    "GSP29nystik_u:3877": " tadapi hi ghaṭasya vyapadiśyate,",
    "GSP29nystik_u:3878": " na tu tato ghaṭād bhavati /",
    "GSP29nystik_u:3879": " tasya vicārāsahatayā paramārthasattvābhāvena saṃvṛtisato vijñānaṃ prati kāraṇabhāvābhāvāt /",
    "GSP29nystik_u:3880": " tena tannirākaraṇāya tata ityuktam /",
    "GSP29nystik_u:3881": " tadetat na budhyāmahe kathamapakṣiptamiti /",
    "GSP29nystik_u:3882": " śaṅkate---yadīti /",
    "GSP29nystik_u:3883": " rūpādiparamāṇava eva nirantarotpādāḥ paramārthasanto bhinnāḥ svavijñānasyāvikalpakasya janakāḥ /",
    "GSP29nystik_u:3884": " teṣāṃ tu nānātvaṃ svena rūpeṇa saṃvṛṇvatī nirvikalpakapṛṣṭhabhāvinī ghaṭa iti vikalpikā buddhiḥ tāneva rūpādīn ekodakāharaṇādikriyākāriṇo bhedina iva darśayantī saṃvṛtirityucyate /",
    "GSP29nystik_u:3885": " nirākaroti--na hi rūpādibhya iti /",
    "GSP29nystik_u:3886": " anuśayabījamudghāṭayati--athāpīti /",
    "GSP29nystik_u:3887": " nirākaroti--manomodaketi bhavantu vyatiriktāḥ kimetāvatāpītyata āha--sarvaṃ ceti /",
    "GSP29nystik_u:3888": " yatsaṃvṛtitvena bhavatāmabhimataṃ yaccāvikalpakaṃ tatsarvaṃ svaviṣayād bhavati /",
    "GSP29nystik_u:3889": " tasmāt tatograhaṇam saṃvṛtinivṛttyartham anarthakam /",
    "GSP29nystik_u:3890": " mā bhūt saṃvṛtinivṛttyartham,",
    "GSP29nystik_u:3891": " mithyājñānanivṛttyarthaṃ bhaviṣyatīti codayati---nanu ca mithyājñānamatasmādapi bhavati /",
    "GSP29nystik_u:3892": " yathā purovarti dravyamidamiti vyapadiśyate rajatamiti na,",
    "GSP29nystik_u:3893": " na tu śuktiriti,",
    "GSP29nystik_u:3894": " tena yadyapi sāmānyarūpeṇa tasya vyapadiśyate jñānam,",
    "GSP29nystik_u:3895": " tataśrca tabhdavati,",
    "GSP29nystik_u:3896": " tathāpi yena viśeṣaṇarūpeṇa tasya vayapadiśyate na tatastabhdavati iti atasmādapītyuktam /",
    "GSP29nystik_u:3897": " tasmāt tata eva yabhdavati tat pratyakṣam,",
    "GSP29nystik_u:3898": " na caivaṃ mithyājñānam /",
    "GSP29nystik_u:3899": " taddhi tataśrcatataśrca bhavatītyarthaḥ /",
    "GSP29nystik_u:3900": " pariharati--na hyatasmāt āropitādrūpāt tatrāsataḥ tat mithyajñānaṃ bhavati,",
    "GSP29nystik_u:3901": " kiṃ tu tato bhavati /",
    "GSP29nystik_u:3902": " yasya sāmānyarūpasya vyapadiśyata idamiti tata eva /",
    "GSP29nystik_u:3903": " samāropitaṃ tu tajatamasya viṣayo dṛśyamānākāratayā /",
    "GSP29nystik_u:3904": " tadidam uktam--atasmistad bhavatīti /",
    "GSP29nystik_u:3905": " evaṃ ca lakṣyapadamātrāvaśeṣāt lakṣaṇābhāva ityāha--tatograhaṇamiti /",
    "GSP29nystik_u:3906": " tathā cātivyāptirityāha--tathā ceti /",
    "GSP29nystik_u:3907": " abhyupetyata dūṣaṇāntaramāha--yadyapyetaditi /",
    "GSP29nystik_u:3908": " yato bhavati jñānaṃ sa grāhyo 'rthaḥ kāraṇam,",
    "GSP29nystik_u:3909": " grāhakaṃ ca vijñānaṃ kāryam /",
    "GSP29nystik_u:3910": " tayorayugapabhdāvāt vartamānābhaṃ jñānamatīte mithyeti na pratyakṣaṃ syāt /",
    "GSP29nystik_u:3911": " tatsamānakālayostu kāryakāraṇabhāvābhāvāt /",
    "GSP29nystik_u:3912": " tato 'rthāditi nāstīti bhāvaḥ /",
    "GSP29nystik_u:3913": " śaṅkate--nāśotpādāviti /",
    "GSP29nystik_u:3914": " kṣaṇikatvād bhāvānāṃ kāraṇasaya nāśaḥ kāryasyotpāda ityekaḥ kālaḥ,",
    "GSP29nystik_u:3915": " tathāpi kāraṇasya grāhyatā bhinnakālasyāpi,",
    "GSP29nystik_u:3916": " svasadṛśajñānajanakameva tasya tajānaṃ grāhyatvam,",
    "GSP29nystik_u:3917": " nānyat, yathāha,",
    "GSP29nystik_u:3918": " bhinnakālaṃ kathaṃ grāhyamiti ced grāhyatāṃ viduḥ /",
    "GSP29nystik_u:3919": " hetutvameva yuktijñāḥ jñānākārārpaṇakṣamam //",
    "GSP29nystik_u:3920": " pra. vā. 2.2.47 iti /",
    "GSP29nystik_u:3921": " na caitāvatā mithyātvam,",
    "GSP29nystik_u:3922": " arthāhitasya nīlākārasya vartamānatvāditi bhāvaḥ /",
    "GSP29nystik_u:3923": " nirākaroti--tacca neti /",
    "GSP29nystik_u:3924": " pūrvāparakālakalāvikalalakṣaṇā kṣaṇikatā na kvacidapi /",
    "GSP29nystik_u:3925": " vidyujjālāderapyāśuvināśino dvitrādikṣaṇāvasthānādityarthaḥ /",
    "GSP29nystik_u:3926": " pūrvoktaścānuyogastadavastha evetyāha--vinaṣṭaśrceti /",
    "GSP29nystik_u:3927": " anahaṅkārāspadamasātādirūpaṃ vijñānād bhinnaṃ nīlādyanubhūyate,",
    "GSP29nystik_u:3928": " na tu vijñānātmakam /",
    "GSP29nystik_u:3929": " tathā ca yadi vicchedagraho mithyā,",
    "GSP29nystik_u:3930": " tathā sati jñānametasmin mithyeti kathaṃ pratyakṣam,",
    "GSP29nystik_u:3931": " samyagjñānabhedasya tathābhāvāt?",
    "GSP29nystik_u:3932": " na cārthā hitākāravedanamarthavedanam,",
    "GSP29nystik_u:3933": " bhāktatvaprasaṅgāt /",
    "GSP29nystik_u:3934": " na ca gauṇamukhyalakṣaṇā girāṃ gatayo jñāneṣuśakyā niyojayitum bhinnaprasthānatvāt /",
    "GSP29nystik_u:3935": " tasmāt nirākāraṃ jñānamātmano bhinnaṃ gocarayatīti vācyam /",
    "GSP29nystik_u:3936": " sa cet kāraṇaṃ vinaṣṭasya pratyakṣateti tathā ca vartamānābhamavartamānaṃ gocarayati mithyātvamapratyakṣatvaṃ ca syāditi bhāvaḥ /",
    "GSP29nystik_u:3937": " yaugapadye 'pi nāstyudāharaṇam,",
    "GSP29nystik_u:3938": " sarvasya kṣaṇikatvapakṣanikṣepāditi codayati--tulyamiti cet /",
    "GSP29nystik_u:3939": " nirākaroti--tacceti //",
    "GSP29nystik_u:3940": " saṃprati dignāgasya lakṣaṇamupanyasyati--apara iti /",
    "GSP29nystik_u:3941": " dūṣayituṃ kalpanāsvarūpaṃ pṛcchati--atha keyamiti /",
    "GSP29nystik_u:3942": " lakṣaṇavādina uttaram--nāmeti /",
    "GSP29nystik_u:3943": " yadṛcchāśabdeṣu hi nāmnā viśiṣṭo 'rtha ucyate ḍittha iti /",
    "GSP29nystik_u:3944": " jātiśabdeṣu jātyā gaurayamiti /",
    "GSP29nystik_u:3945": " guṇaśabdeṣu guṇena śukla iti /",
    "GSP29nystik_u:3946": " kriyāśabdeṣu kriyayā pācaka iti /",
    "GSP29nystik_u:3947": " dravyaśabdeṣu dravyeṇa daṇḍī viṣāṇīti /",
    "GSP29nystik_u:3948": " seyaṃ kalpanā yatra jñāne nāstyarthataḥ svarūpato vā tatkalpanayā apoḍhaṃ pratyakṣam /",
    "GSP29nystik_u:3949": " tadidamāha--yat kila na nāmnā abhidhīyate arthataḥ svarūpataśrca na jātyādibhirvyapadiśyate /",
    "GSP29nystik_u:3950": " avyabhicārāya viṣayakāraṇatvamāha--viṣayasvarūpānuvidhāyīti /",
    "GSP29nystik_u:3951": " pramāṇatvamāha--paricchedakaṃ vyavasthāpakam /",
    "GSP29nystik_u:3952": " jñānatāmasya darśayati--ātmasaṃvedya svasaṃvedanādeva tasya kalpanārahitatvamapi /",
    "GSP29nystik_u:3953": " yathāha,",
    "GSP29nystik_u:3954": " pratyakṣaṃ kalpanāpoḍhaṃ pratyakṣenaiva sidhyati /",
    "GSP29nystik_u:3955": " iti /",
    "GSP29nystik_u:3956": " tat pratyakṣamiti /",
    "GSP29nystik_u:3957": " tadellakṣyalakṣaṇapadatatsamudāyavyāpāranirūpaṇena dūṣayati--ta idamiti /",
    "GSP29nystik_u:3958": " atha neti /",
    "GSP29nystik_u:3959": " vikalpayonayo hi śabdāstadgocaramabhiniviśanate /",
    "GSP29nystik_u:3960": " yad vikalpā gṛhṇānti,",
    "GSP29nystik_u:3961": " yaccādhyavasyati tadubhayamapyanyavyāvṛttirūpamavastu,",
    "GSP29nystik_u:3962": " tasmānna avikalpakaṃ jñānaṃ tadgocaraṃ vā paramārthasad gocarayanti vikalpāḥ śabdāścetyayamabhisandhiḥ /",
    "GSP29nystik_u:3963": " api cāsyāvācyatve bhavadabhyupagataprāmāṇyāgamavirodha ityāha-- anityādīti /",
    "GSP29nystik_u:3964": " śaṅkate-- atheti /",
    "GSP29nystik_u:3965": " svamasādharaṇaṃ rūpaṃ vyāvṛttamiti yāvat /",
    "GSP29nystik_u:3966": " tato nirākaroti--sarve 'rthā iti /",
    "GSP29nystik_u:3967": " na hi yathā samyagjñānam adhikṛtya pratyakṣādilakṣaṇaṃ kṛtaṃ kīrtinā tathā dignāgena yenādhikārāt jñāne vyavatiṣṭheta kalpanāpoḍhamiti bhāvaḥ",
    "GSP29nystik_u:3968": " nanu yadi svarūpato nābhidhīyetānabhidheyaṃ tarhi vastu prasajyeta /",
    "GSP29nystik_u:3969": " tathā cāvāstavaḥ syāt śābdo vyavahāra ityata āha--sarvasya ceti /",
    "GSP29nystik_u:3970": " sāmānyaviśeṣatadvabhdedād vastutrayam /",
    "GSP29nystik_u:3971": " tatra tadvadvastvadhikṛtyoktam--dvāvākārāviti /",
    "GSP29nystik_u:3972": " sāmānyenaivākāreṇābhidhīyate sāmānyānvitamityarthaḥ /",
    "GSP29nystik_u:3973": " brāhmaṇa iti /",
    "GSP29nystik_u:3974": " manuṣyatvajātimānityarthaḥ /",
    "GSP29nystik_u:3975": " viśeṣamākāramabhipretya svarūpato na vyapadeśyamityuktam,",
    "GSP29nystik_u:3976": " na tu sarvatheti bhāvaḥ /",
    "GSP29nystik_u:3977": " prakṛte yojayati--evamiti /",
    "GSP29nystik_u:3978": " āśaṅkya pūrvoktamatiprasaṅgaṃ samārayati--yadi ceti /",
    "GSP29nystik_u:3979": " athāścakarṇādivadavyutpannaḥ kalpanāpoḍhaśabdaḥ pratyakṣasvarūpasya vācaka iti śaṅkate--atheti /",
    "GSP29nystik_u:3980": " nirākaroti--evamapīti /",
    "GSP29nystik_u:3981": " bhavatu kalpanāpoḍhaśabdaḥ avyutpanno mā vā bhūt,",
    "GSP29nystik_u:3982": " avācyaṃ tu pratyakṣameṣitavyam,",
    "GSP29nystik_u:3983": " anyathā vikalpasya pratyakṣatvaprasaṅgāt /",
    "GSP29nystik_u:3984": " tathā ca vyāghāta ityarthaḥ //",
    "GSP29nystik_u:3985": " jaiminipratyakṣalakṣaṇaṃ dūṣayati--satsaṃprayoga iti /",
    "GSP29nystik_u:3986": " yathāśrutasyātivyāptiḥ saṃśabdenāpi prayogasya samīcīnatā pratipādyate /",
    "GSP29nystik_u:3987": " sā ca mithyāpratyaye 'pi tulyā,",
    "GSP29nystik_u:3988": " vyatyaye 'pi buddhyā boddhasyopasthāpanāt /",
    "GSP29nystik_u:3989": " tad iti bodhyaṃ parāmṛśati /",
    "GSP29nystik_u:3990": " asti ca mithyājñāne 'pi bodhyena saṃbandha indriyāṇām,",
    "GSP29nystik_u:3991": " bodhyaṃ hi purovarti dravyam /",
    "GSP29nystik_u:3992": " atha yathā bodhyaṃ tādṛśo nāsti saṃbandha indriyāṇām,",
    "GSP29nystik_u:3993": " rajatatvasya prakārasyāsannidhānāt /",
    "GSP29nystik_u:3994": " hantāvyāpakatvaṃ lakṣaṇadoṣaḥ /",
    "GSP29nystik_u:3995": " pratyabhijñāyāṃ tattāprakārasya",
    "GSP29nystik_u:3996": " indriyeṇāsaṃbandhāt /",
    "GSP29nystik_u:3997": " api ca prābhākare darśane anumānādijñānamātmani pratyakṣaṃ na bhavet,",
    "GSP29nystik_u:3998": " na hi tat satsaṃprayogajam /",
    "GSP29nystik_u:3999": " tasmādetadapi paribhāvanīyaṃ sūribhiriti //",
    "GSP29nystik_u:4000": " vārṣagaṇyasyāpi lakṣaṇamayuktamityāha--śrotrādivṛttiriti /",
    "GSP29nystik_u:4001": " pañcānāṃ khalvindriyāṇāmarthākāreṇa pariṇatānāmālocanamātraṃ vṛttiriṣyate,",
    "GSP29nystik_u:4002": " sā ca saṃśayādivyāpakatvādalakṣaṇamiti /",
    "GSP29nystik_u:4003": " tat siddhamindriyārthasannikarṣotpannamityetadeva lakṣaṇamiti pratyakṣalakṣaṇaṃ samāptam//4 //",
    "GSP29nystik_u:4004": " NyS_1,1.5: atha tatpūrvakaṃ trividham anumānaṃ pūrvavaccheṣavatsāmānyato dṛṣṭaṃ ca //",
    "GSP29nystik_u:4005": " pratyakṣalakṣaṇānantaramanumānalakṣaṇaparaṃ sūtraṃ paṭhati---atha tatpūrvakaṃ trividhamanumānamiti /",
    "GSP29nystik_u:4006": " atrānumānamiti sidvavat pramāṇāviśeṣarūpalakṣyānuvāda eva nāpratyakṣaṃ pramāṇamityaprāmāṇyamanumānasya sudūdaṃ pratikṣipati /",
    "GSP29nystik_u:4007": " dṛṣṭaprāmāṇyāprāmāṇyavijñānavyaktisādharmyeṇa hi kāsāṃcid vyaktīnāṃ prāmāṇyamaprāmāṇyaṃ vā vidadhīta /",
    "GSP29nystik_u:4008": " dṛṣṭasādharmyaṃ cānumānam eveti kathaṃ tenaiva tasyāprāmāṇyam?",
    "GSP29nystik_u:4009": " api cānumānamapramāṇamiti vākyaprayogo 'jñaṃ vipratipannaṃ sandigdhaṃ vā puruṣaṃ pratyarthaṃvān /",
    "GSP29nystik_u:4010": " na ca parapuruṣavartino dehadharmā api sandehājñānaviparyāsā gauratvādivat pratyakṣamīkṣante /",
    "GSP29nystik_u:4011": " na ca tadvavacanāt prattīyante,",
    "GSP29nystik_u:4012": " vacanasyāpi pratyakṣādanyasyāprāmāṇyopagamāt /",
    "GSP29nystik_u:4013": " puruṣaviśeṣamanadhikṛtya tu vacanamanarthaṅkaṃ prayu/",
    "GSP29nystik_u:4014": " jāno nāyaṃ laukiko na parīkṣaka ityunmattavadanavadheyavacanaḥ syāt /",
    "GSP29nystik_u:4015": " pariśiṣṭaṃ tu parīkṣāparvaṇi nivedayiṣyate /",
    "GSP29nystik_u:4016": " tasmādakāmenāpi pramāṇamanumānamupetavyamiti /",
    "GSP29nystik_u:4017": " lakṣyaṃ pramāṇabhedamanumānamanūdya tatpūrvakamiti lakṣaṇaṃ vidhatte /",
    "GSP29nystik_u:4018": " athetyānantarye uktaṃ pratyakṣam anumānasya hetuḥ /",
    "GSP29nystik_u:4019": " athedānīmanumānaṃ hetumadvyutpādyate ityarthaḥ /",
    "GSP29nystik_u:4020": " lakṣaṇasūtratātparyamāha---anumāneti /",
    "GSP29nystik_u:4021": " tadeva sphuṭayati---aneneti /",
    "GSP29nystik_u:4022": " samānajātīyāni pramāṇatayā pratyakṣādīni,",
    "GSP29nystik_u:4023": " asamānajātīyāni cānumānābhāsādīni,",
    "GSP29nystik_u:4024": " yathā kṣaṇikatvādiṣu sādhyeṣu sattvādīni /",
    "GSP29nystik_u:4025": " syādetadativyāpakametat tatpūrvakatvam /",
    "GSP29nystik_u:4026": " taditi hi pratyakṣaṃ parāmṛśatyānantaryāt /",
    "GSP29nystik_u:4027": " tathā ca pratyakṣapūrvakatvamanumānasyevāgamasmṛtisaṃśayaviparyāsānāmapyastīti tānyapyanumānaṃ prasajyeran /",
    "GSP29nystik_u:4028": " anumānādipūrvakaṃ cānumānaṃ na pratyakṣapūrvakamiti nānumānaṃ syāt,",
    "GSP29nystik_u:4029": " anumānalakṣaṇenāvyātatvāt /",
    "GSP29nystik_u:4030": " tasmādavyāptyativyāptibhyāmalakṣaṇametadityata āha---tatpūrvakamiti /",
    "GSP29nystik_u:4031": " tatpūrvakamityāvṛtyā vigrahatrayapradarśanam /",
    "GSP29nystik_u:4032": " tatra prathame vigrahe tānītyanantaraṃ sūtram uvallaṅghya vibhāgasūtragatāḥ pratyakṣādayaḥ saṃbandhanīyāḥ yogyatvāt /",
    "GSP29nystik_u:4033": " yathāhuḥ,",
    "GSP29nystik_u:4034": " yasya yenārthasaṃbandho dūrasthasyāpi tasya saḥ /",
    "GSP29nystik_u:4035": " iti tadanena lakṣaṇasyāvyāptiḥ parihṛtā /",
    "GSP29nystik_u:4036": " tadidamāha---yadā tānīti /",
    "GSP29nystik_u:4037": " nanvedaṃ pratyakṣapūrvakamiti bhāṣyavirodha ityata āha---pāramparyeṇeti /",
    "GSP29nystik_u:4038": " pāramparyeṇa hi pratyakṣapūrvakatvamuktaṃ bhāṣyakṛtā,",
    "GSP29nystik_u:4039": " tasmānna virodha iti /",
    "GSP29nystik_u:4040": " ativyāptinirāsāya dvitīyaṃ vigrahaṃ vivṛṇoti---yadāpīti /",
    "GSP29nystik_u:4041": " te iti vigrahe anantarasūtragatameva pratyakṣapadaṃ saṃbadhyate /",
    "GSP29nystik_u:4042": " yathā ca dve pratyakṣe pūrve yasya pratyakṣasya liṅgaparāmarśajñānasya pratyakṣaphalasya /",
    "GSP29nystik_u:4043": " tadidaṃ tatpūrvakaṃ pratyakṣam,",
    "GSP29nystik_u:4044": " taddhi svaviṣaye pratyakṣamapyanumeyārthapratyayaṃ kurvadanumānam /",
    "GSP29nystik_u:4045": " tadidaṃ tadityucyate /",
    "GSP29nystik_u:4046": " pratyakṣagrahaṇamupalakṣaṇārtham,",
    "GSP29nystik_u:4047": " anumāne ityādyapi draṣṭavyam /",
    "GSP29nystik_u:4048": " syādetat /",
    "GSP29nystik_u:4049": " saṃbandhagrahaṇasamaye padatadarthagocaraṃ pratyakṣaṃ prathamam /",
    "GSP29nystik_u:4050": " atha tadarthaviṣaye dvitīye pratyakṣe sati yā tatpadaviṣayā smṛtirutpadyate sāpi pratyakṣadvayapūrvā /",
    "GSP29nystik_u:4051": " evaṃ liṅgalliṅgsiṃbandhasmṛtirapi pratyakṣadvayapūrveti tadavasthaivātivyāptirityāśayavān pṛcchati--- katare dve iti /",
    "GSP29nystik_u:4052": " uttaram---liṅgeti /",
    "GSP29nystik_u:4053": " sarvasandeheṣvidamupatiṣṭhate /",
    "GSP29nystik_u:4054": " vyākhyānato viśeṣapratipattirna hi saṃndehādalakṣaṇamiti bhāvaḥ /",
    "GSP29nystik_u:4055": " na ca dvitīyaliṅgadarśanaṃ vyaptismaraṇasamaye vinaśyadavasthamapyasti,",
    "GSP29nystik_u:4056": " vyāptisaṃskārobdodha samayajanmanā svajanitena saṃskāreṇāsya vyāptismaraṇasamaye vināśāt /",
    "GSP29nystik_u:4057": " vinaśyadavasthasya dvitīyaliṅgadarśanasya vyāptismaraṇena saha yaugapadye 'pi tayoḥ parasparavārtānabhijñatayā mitho ghaṭanāyogaḥ /",
    "GSP29nystik_u:4058": " na cātmā te ghaṭayatīti yuktam /",
    "GSP29nystik_u:4059": " vṛttyā khalvayaṃ ghaṭayet,",
    "GSP29nystik_u:4060": " na svarūpataḥ /",
    "GSP29nystik_u:4061": " tasmād ubhābhyāmutpannaṃ parāmarśajñānamindriyārthasannikarṣajaṃ tṛtīyaṃ pratyakṣam eṣitavyam /",
    "GSP29nystik_u:4062": " bubhutsāvato dvitīyāditi /",
    "GSP29nystik_u:4063": " bubhutsāpyanumānajñānotpattau kāraṇamiti darśayituṃ bubhutsāvata ityuktam /",
    "GSP29nystik_u:4064": " liṅgaliṅgisaṃbandhadarśanamādyaṃ pratyakṣam ityatra saṃbandhapadenānumānāṅga saṃbandhaṃ",
    "GSP29nystik_u:4065": " vivakṣan paroktān saṃbandhavikalpān anumānānaṅgabhūtān pratikṣipati---pratyakṣamiti",
    "GSP29nystik_u:4066": " ca tasya pramāṇamāha /",
    "GSP29nystik_u:4067": " tathā hi kecidavinābhāvaṃ tādātmyatadutpattinibandhanamanumānāṅgamāhuḥ /",
    "GSP29nystik_u:4068": " dvividho hyarthaḥ,",
    "GSP29nystik_u:4069": " pratyakṣaśca parokṣaśca /",
    "GSP29nystik_u:4070": " tatra yo buddhau sākṣādātmīyaṃ rūpaṃ niveśayati sa pratyakṣaḥ /",
    "GSP29nystik_u:4071": " sa hi svaviṣayāyā buddheḥ janaka iti tamantareṇa buddhirātmānamanāsādayantī tasya sattā niścāyayatīti yuktam /",
    "GSP29nystik_u:4072": " parokṣastu buddhau sākṣāt svarūpopadhānasāmarthyarahito 'yuktapratipattireva /",
    "GSP29nystik_u:4073": " na cānyadarśane anyakalpanā yuktā,",
    "GSP29nystik_u:4074": " atiprasaṅgāt /",
    "GSP29nystik_u:4075": " nāntarīyakatayā tvanyo 'pyanyaṃ gamayet /",
    "GSP29nystik_u:4076": " sa hi pratibaddhasvabhāvo yathāvidhaḥ siddhaḥ tathāvidhasannidhānaṃ sūcayati /",
    "GSP29nystik_u:4077": " sa ca pratibandho na darśanādarśanamātrādavaseyaḥ,",
    "GSP29nystik_u:4078": " tathā sati sa śyāmo maitanayatvāt paridṛśyamānamaitratanayastomavadityapyanumānaṃ syāt /",
    "GSP29nystik_u:4079": " ihāpi hi sto darśanādarśane /",
    "GSP29nystik_u:4080": " tasmāt tādātmyatadutpattinibandhana eva pratibandhaḥ /",
    "GSP29nystik_u:4081": " yathāha kāryakāraṇabhāvād vā svabhāvād vā niyāmakāt /",
    "GSP29nystik_u:4082": " avinābhāvaniyamo darśanānna na darśanāt //",
    "GSP29nystik_u:4083": " tathā ca liṅgavikalpaṃ vinā na liṅgivikalpaḥ /",
    "GSP29nystik_u:4084": " na liṅgavikalpo liṅgānubhavaṃ vinā /",
    "GSP29nystik_u:4085": " na liṅgānubhavo liṅgaṃ vinā /",
    "GSP29nystik_u:4086": " na cāvinābhūtaṃ liṅgaṃ vinā liṅginamiti liṅgisvalakṣaṇāpratibhāsyapi pāramparyeṇa tatpratibandhāt tatrāvisaṃvādako 'numānavikalpa iti /",
    "GSP29nystik_u:4087": " kāryakāraṇabhāvaścedam /",
    "GSP29nystik_u:4088": " asmin sati bhavati satsvapi tadanyeṣvasminnasati na bhavati evamākāro nānvayavyatirekābhyāmatiricyate /",
    "GSP29nystik_u:4089": " tau ca pratyakṣapṛṣṭhabhāvinā vikalpenāvasīyete /",
    "GSP29nystik_u:4090": " tathā hi satyagnau dhūma iti pratyakṣameva vikalpānugatavyāpāramadhyavasyati /",
    "GSP29nystik_u:4091": " asati cāgnau na dhūma ityapi pratyakṣameva,",
    "GSP29nystik_u:4092": " na hyagnidhūmānupalambhāvānyau /",
    "GSP29nystik_u:4093": " atastadviviktavastūpalabhbhāt nāpyanayorvyatireko 'nyastadviviktād vastunaḥ /",
    "GSP29nystik_u:4094": " evaṃ tādātmyamapi viparyaye bādhakapramāṇopapattyā niścetavyam,",
    "GSP29nystik_u:4095": " yathā sattvasya kṣaṇikatayā saha tādātmyaṃ vipakṣai'kṣaṇike kramākramayorvyāpakayoranupalambhanniścīyate /",
    "GSP29nystik_u:4096": " tasmāt tādātmyatadutpattibhyāmeva pratibandho nānyata iti //",
    "GSP29nystik_u:4097": " atrocyate /",
    "GSP29nystik_u:4098": " satyaṃ yat kiñcit kvacid dṛṣṭam,",
    "GSP29nystik_u:4099": " tasya yatra pratibandhaḥ tadvidastasya tadgamakaṃ tatretyanujānīmaḥ /",
    "GSP29nystik_u:4100": " sa eva tu pratibandho na tāvat tadutpattyā saṃbhavati /",
    "GSP29nystik_u:4101": " kā punariyaṃ tadutpattirdhūmasya?",
    "GSP29nystik_u:4102": " kiṃ vahnyanantaraṃ bhāvaḥ?",
    "GSP29nystik_u:4103": " sa tādṛśo 'sti rāsabhasyāpīti tatpratibaddho 'pi dhūmaḥ syāt /",
    "GSP29nystik_u:4104": " atha tadanantarameva bhāvaḥ,",
    "GSP29nystik_u:4105": " na ca rāsabhānantaraṃ bhavannapi tadanantarameva bhavati,",
    "GSP29nystik_u:4106": " tasmin satyapyasatyagnau tadabhāvāt /",
    "GSP29nystik_u:4107": " asatyapi tasmin sati ādrendhanavati vahnau tadbhāvāt /",
    "GSP29nystik_u:4108": " atha yadyapi dhūmasya vahnibhāvābhāvānuvidhānaṃ tatropalabdhaṃ tathāpi deśāntarādiṣu tadbhāvo 'sya kutastyaḥ?",
    "GSP29nystik_u:4109": " tathā hi bhūyo bhūyo rāsabhe dṛṣṭe dhūmo dṛṣṭaḥ,",
    "GSP29nystik_u:4110": " tadabhāve cādṛṣṭaḥ /",
    "GSP29nystik_u:4111": " na ca sa tatkāryaḥ /",
    "GSP29nystik_u:4112": " tajjātīyasyaiva dhūmasya rāsabhaṃ vinā sati vahnau bhāvāt /",
    "GSP29nystik_u:4113": " evaṃ satyapyagnau piśācena janito dhūmaḥ kvacit deśādau tajjātīya eva rāsabhavad vahnyabhāve 'pi piśācādeva bhaviṣyatīti,",
    "GSP29nystik_u:4114": " avaśyaṃ śaṅkayā bhāvyaṃ niyāmakamapaśyatām /",
    "GSP29nystik_u:4115": " na ca sati bhāvamātraṃ niyāmakam,",
    "GSP29nystik_u:4116": " tasya rāsabhādiṣvaṣyaviśeṣāt /",
    "GSP29nystik_u:4117": " tadanantarameveti cāvadhāraṇasya śaṅkāpanayanamantareṇāsaṃbhavāt /",
    "GSP29nystik_u:4118": " avadhāraṇena tu śaṅkāpanaye parasparāśrayaprasaṅgaḥ //",
    "GSP29nystik_u:4119": " syādetat /",
    "GSP29nystik_u:4120": " yo yo dhūmo dṛṣṭaḥ sa sarvastāvadārdrendhanasahitavahnyanantarameva na piśācānantaram /",
    "GSP29nystik_u:4121": " sa ca kādācitkatayā nimittamapekṣamāṇo yadanantarameva gamyate tadevāpratītavyabhicāraṃ nimittīkaroti,",
    "GSP29nystik_u:4122": " na tu pratīvyabhicāraṃ rāsabhādi /",
    "GSP29nystik_u:4123": " nāpi sarvathā anupalabdhapūrvapiśācādi /",
    "GSP29nystik_u:4124": " yadi na tannimittaṃ kasmāt vināpi vahni kvacid dhūmo nopalabhyate?",
    "GSP29nystik_u:4125": " athāsau sarvathā vahnisahitaḥ,",
    "GSP29nystik_u:4126": " tathā satyādrendhanavat kathaṃ vahnirapi na kāraṇam?",
    "GSP29nystik_u:4127": " kāraṇaṃ cet kathaṃ tadantareṇa dhūmabhāvaśaṅkā?",
    "GSP29nystik_u:4128": " akāraṇasya hi kāryasya nityaṃ sattvamasattvaṃ vā syāt,",
    "GSP29nystik_u:4129": " anapekṣatvāt,",
    "GSP29nystik_u:4130": " na kādācitkatvam /",
    "GSP29nystik_u:4131": " nāpyanekakāraṇakam,",
    "GSP29nystik_u:4132": " akāraṇakatvaprasaṅgādeva /",
    "GSP29nystik_u:4133": " vahnyanantarameva bhāva iti hi dhūmasya vahnikāryatvam /",
    "GSP29nystik_u:4134": " sa cet avahnerapyanantaraṃ naivakārārthaḥ syāditi na vahneḥ kāryam /",
    "GSP29nystik_u:4135": " evamanyasyāpi na kāryam /",
    "GSP29nystik_u:4136": " na hi anyānantarameva bhavati,",
    "GSP29nystik_u:4137": " vahnerapyanantaraṃ bhāvāt /",
    "GSP29nystik_u:4138": " tataścāhetuko dhūmaḥ syāt /",
    "GSP29nystik_u:4139": " tathā ca kādācitkatvavyāhatiḥ //",
    "GSP29nystik_u:4140": " satyam, tatkāryatvasiddhau syādevam /",
    "GSP29nystik_u:4141": " tadeva tu tadanantarameva bhāva ityevaṃrūpaṃ nāsti /",
    "GSP29nystik_u:4142": " yadyapi ca vinā vahni nopalabdho dhūmo yadyapi ca piśācānantaraṃ nopalabhyate teṣāmanupalabdheḥ,",
    "GSP29nystik_u:4143": " tathāpi piśācakārya eva dhūmasyatra tatra vahniḥ kutaścit svahetorūpanipatito rāsabha iva na tu dhūmasya janamaḥ /",
    "GSP29nystik_u:4144": " tena tadabhāve 'pi tajjātīya eva kāraṇabhedajanmā kadācit kādācitko dhūmaḥ syāditi anivṛttireva śaṅkāyāḥ /",
    "GSP29nystik_u:4145": " na dṛṣṭasaṃbhave nādṛṣṭaṃ kalpayituṃ yuktamiti śakyaṃ bhavadbhirvaktum,",
    "GSP29nystik_u:4146": " anupalabdhilakṣaṇaprāptasya aśakyanirākaraṇatvāt /",
    "GSP29nystik_u:4147": " na cānupalabdhantarāṇyapi tanniṣedhe prabhavanti /",
    "GSP29nystik_u:4148": " tasmāt anantaramevetyavadhāraṇābhāvāt naivaṃrūpaṃ kāryakāraṇabhāvāvadhāraṇaṃ yuktam /",
    "GSP29nystik_u:4149": " na ca yad yadanyasahitānantaram mupalabdhaṃ tat tadanyarahitāt tasmād bhavad bhinnajātīyaṃ bhavati /",
    "GSP29nystik_u:4150": " uktaṃ hi rāsabhasahitād vahneryādṛśo dhūmaḥ tādṛśa eva tadvirahitād vahneriti /",
    "GSP29nystik_u:4151": " tasmādevaṃvidhā śaṅkāpiśācī svanivārakaṃ tadutpattiniścayamāskandantī na śakyā nivārayitum /",
    "GSP29nystik_u:4152": " api cāstu tadutpattiniścayaḥ,",
    "GSP29nystik_u:4153": " tathāpi kasmāt kāraṇamantareṇa na kāryaṃ bhavati?",
    "GSP29nystik_u:4154": " tathā ca satyanapekṣatayā kādācitkatvavihatiriti cet---yathāha,",
    "GSP29nystik_u:4155": " nityaṃ sattvamasattvaṃ vā hetoranyānapekṣaṇāt /",
    "GSP29nystik_u:4156": " apekṣāto hi bhāvānāṃ kādācitkatvasaṃbhavaḥ //",
    "GSP29nystik_u:4157": " iti /",
    "GSP29nystik_u:4158": " astu tarhi saṃbandhaḥ svābhāvikatayā anyānapekṣo 'vyabhicārī gamakāṅgam /",
    "GSP29nystik_u:4159": " sa ca yo vā sa vā bhavatu,",
    "GSP29nystik_u:4160": " kṛtaṃ kāryakāraṇabhāvāvadhāraṇāyāsena /",
    "GSP29nystik_u:4161": " yathā caitat tathātraiva pradarśayiṣyāmaḥ //",
    "GSP29nystik_u:4162": " api ca kāryāt kāraṇamanumīyamānaṃ tataḥ pūrvamevānumīyeta,",
    "GSP29nystik_u:4163": " na tu vartamānakālam /",
    "GSP29nystik_u:4164": " na hi hetusattā kāryakālā kāryotpādāṅgam,",
    "GSP29nystik_u:4165": " api tu tatpūrvakālā /",
    "GSP29nystik_u:4166": " na hi nadīpūrabhedaḥ svasattāsamayavarti varṣaṃ gamayatyapi tu tatpūrvakālam /",
    "GSP29nystik_u:4167": " tatkālaṃ tu na tasya kāraṇam /",
    "GSP29nystik_u:4168": " ata eva sādhakabādhakapramāṇābhāvena tatkālavartina varṣe sandihānā na tadarthinaḥ pravartante /",
    "GSP29nystik_u:4169": " evaṃ dhūmādapyagniḥ tatpūrvakāla evānumīyeta,",
    "GSP29nystik_u:4170": " na tu vartamānakālaḥ /",
    "GSP29nystik_u:4171": " tathā ca sati na tadarthinaḥ tatra niḥśaṅkaṃ pravarteran /",
    "GSP29nystik_u:4172": " api ca rasādanyadrūpaṃ rasasamānakālamanumimate 'numātāraḥ /",
    "GSP29nystik_u:4173": " na cānayorasti kā kāraṇabhāvaḥ tādātmyaṃ vā /",
    "GSP29nystik_u:4174": " yadyucyeta tatpūrvebhyo rūparasagandhasparśakṣaṇebhyo rasakṣaṇo jāyate,",
    "GSP29nystik_u:4175": " sa svakāraṇaṃ pūrvarūpakṣaṇamanumāpayan yādṛśā tena janitaḥ,",
    "GSP29nystik_u:4176": " tādṛśamevānumāpayati /",
    "GSP29nystik_u:4177": " sa cānumāpakarasakṣaṇasamānakālarūpakṣaṇāntarajanaka eva svakāraṇam iti tādṛśameva gamayati /",
    "GSP29nystik_u:4178": " tathā ca kāryasamānakālarūpānumānasiddhiḥ /",
    "GSP29nystik_u:4179": " etena dhūmānumānaṃ vyākhyātam /",
    "GSP29nystik_u:4180": " yathāha,",
    "GSP29nystik_u:4181": " ekasāmagryadhīnasya rūpāderasato gatiḥ /",
    "GSP29nystik_u:4182": " hetudharmānumānena dhūmendhanavikāravat //",
    "GSP29nystik_u:4183": " iti //",
    "GSP29nystik_u:4184": " atrocyate /",
    "GSP29nystik_u:4185": " yo 'yu gamakarasasamānakālo rūpakṣaṇaḥ,",
    "GSP29nystik_u:4186": " sa kiṃ tajjanakasya rūpakṣaṇasya svabhāva ata tatsvabhāvāvacchedako 'svabhāvabhūtaḥ?",
    "GSP29nystik_u:4187": " na tāvat svabhāvaḥ,",
    "GSP29nystik_u:4188": " ekasminnabhinne janyajanakabhāvānupapatteḥ,",
    "GSP29nystik_u:4189": " tasya bhedāśrayāt /",
    "GSP29nystik_u:4190": " tadasvabhāvabhūtaḥ kathaṃ tadanumānaniveśī?",
    "GSP29nystik_u:4191": " tadavacchedakatvādita cet?",
    "GSP29nystik_u:4192": " nanu naitāvatāpyasya tulyakālasya rūpasya kāraṇabhāva iti kathaṃ kāryaṃ hetorgamyeta?",
    "GSP29nystik_u:4193": " viśiṣṭena kāraṇasvabhāvenāsvabhāvo 'pi asāvākṣipyate viśeṣaṇatayeti cet?",
    "GSP29nystik_u:4194": " nanvākṣipyate jñāpyata ityanarthāntaram /",
    "GSP29nystik_u:4195": " sa kiṃ kāraṇānumiteḥ prāgathānumitisamaye paścād vā?",
    "GSP29nystik_u:4196": " na tāvat prāk na hi sattāmātreṇa kāraṇaṃ tad gamayatyatiprasaṅgāt,",
    "GSP29nystik_u:4197": " kiṃ tu svajñānena /",
    "GSP29nystik_u:4198": " na ca kāryamasya gamakam,",
    "GSP29nystik_u:4199": " akāraṇatvādityuktam /",
    "GSP29nystik_u:4200": " ata evānumitisamaye 'pyagamakam,",
    "GSP29nystik_u:4201": " svajñānena gamakatvāt /",
    "GSP29nystik_u:4202": " ubhayośca jñānayoḥ sahabhavatoḥ savyetaraviṣāṇavat kāryakāraṇabhāvābhāvāt /",
    "GSP29nystik_u:4203": " tathā ca rasāt kāryāt tatkāraṇaṃ rūpamanumātavyam /",
    "GSP29nystik_u:4204": " tathā ca kāraṇāt kāryānumānaṃ tādātmyatadutpattibhyāmanyata iti nābhyāmeva pratibandhasiddhiḥ /",
    "GSP29nystik_u:4205": " laukikānāṃ cedaṃ rasād rūpānumānam,",
    "GSP29nystik_u:4206": " na caite piśitacakṣuṣaḥ kṣaṇānāmanyonyabhedamadhyavasyanti /",
    "GSP29nystik_u:4207": " na cānadhyavasyantaḥ pravṛttarūpotpādanasāmarthyaṃ rasahetuṃ rūpamanumātumutsahante /",
    "GSP29nystik_u:4208": " na ca lakṣaṇānurodhena lakṣyasyānyathākaraṇaṃ yuktaṃ parīkṣakāraṇam /",
    "GSP29nystik_u:4209": " atipatitalokamaryādānāṃ teṣāṃ tattvānupapatteḥ /",
    "GSP29nystik_u:4210": " yathāhuḥ,",
    "GSP29nystik_u:4211": " siddhānugamamātraṃ ca kartuṃ yuktaṃ parīkṣakaiḥ /",
    "GSP29nystik_u:4212": " na sarvalokasiddhasya lakṣaṇena nivartanam //",
    "GSP29nystik_u:4213": " iti /",
    "GSP29nystik_u:4214": " api cādyatanasya saviturūdayasya hyastanena saviturūdayena,",
    "GSP29nystik_u:4215": " candrodayasya ca samānakālasya samudravṛddhyā,",
    "GSP29nystik_u:4216": " madhyanakṣatradṛṣṭyā cāṣṭamāstamayodayasya,",
    "GSP29nystik_u:4217": " na kāryakāraṇabhāvaḥ tādātmyaṃ vā,",
    "GSP29nystik_u:4218": " atha ca dṛṣṭo gamyagamakabhāvaḥ /",
    "GSP29nystik_u:4219": " api ca tādātmye 'pi kathaṃ gamyagamakabhāvaḥ?",
    "GSP29nystik_u:4220": " na hi tadeva karma ca kartṛ ceti yuktam /",
    "GSP29nystik_u:4221": " tasya bhedāśrayatvāt /",
    "GSP29nystik_u:4222": " yadyapi ca vṛkṣatvaśiṃśapātve paramārthato na bhinne tathāpi bhedāntarapratikṣepāpratikṣepābhyāṃ kalpitabhedayorgamyagamakabhāva iti cet---na,",
    "GSP29nystik_u:4223": " vāstavameva vṛkṣatvaśiṃśapātvayorbhedamupapādayiṣyāmaḥ /",
    "GSP29nystik_u:4224": " api ca kālpanikamapi rūpaṃ vicāryamāṇaṃ na yathā bhinnamevamabhinnamapi na bhavati,",
    "GSP29nystik_u:4225": " vastuno 'pi tucchatvaprasaṅgāt /",
    "GSP29nystik_u:4226": " kālpanikasyāvāstavatvena tattvānupapatteḥ /",
    "GSP29nystik_u:4227": " tasmāt kalpanārūḍhayornavastutādātmyam,",
    "GSP29nystik_u:4228": " nāpi parasparam /",
    "GSP29nystik_u:4229": " tathā sati saddravyapārthivavṛkṣaśiśapādivikalpānāṃ ca paryāyatvaprasaṅgāt //",
    "GSP29nystik_u:4230": " syādetat /",
    "GSP29nystik_u:4231": " kalpanābhedavirahiṇāṃ bhedamullikhantyapi parasparameṣāmabhedamapyavagāhate sāmānādhikaraṇyākāratvāt,",
    "GSP29nystik_u:4232": " abhedānullekhe tadanupapatteḥ /",
    "GSP29nystik_u:4233": " tathā ca tādātmyaṃ siddhamiti /",
    "GSP29nystik_u:4234": " tadayuktam /",
    "GSP29nystik_u:4235": " uktaṃ hi yathā sāmānādhikaraṇyaṃ na bhāvānāmabhedasādhakam /",
    "GSP29nystik_u:4236": " jātyādiśabdā hi jātyādīn nimittīkṛtya dravye vartante /",
    "GSP29nystik_u:4237": " taccādhikaraṇamekamiti sāmānādhikaraṇyam aśnuvate,",
    "GSP29nystik_u:4238": " na punarjātyādīnapi mitho miśrayanti /",
    "GSP29nystik_u:4239": " śabdasamānaviṣayāṇāṃ vikalpānām apīyameva gati /",
    "GSP29nystik_u:4240": " tasmād yatra gamyagamakabhāvo na tatra tādātmyam,",
    "GSP29nystik_u:4241": " yatra tādātmyaṃ na tatra gamyagamakabhāva iti saddhim /",
    "GSP29nystik_u:4242": " yattu viditaśiṃśapāvyavahāramaviditavṛkṣavyavahāramuccāyāṃ hi śiṃśapāyāṃ vṛkṣaśabdaḥ prayuktaḥ,",
    "GSP29nystik_u:4243": " tasmāduccatvameva vṛkṣaśabdapravṛttinimittamiti manyamānaṃ mūḍhaṃ prati śiṃśapātvena vṛkṣavyavahāramātraṃ sādhyate /",
    "GSP29nystik_u:4244": " vāmanāyāmapi śiśapāyāṃ vṛkṣa iti vyavahartavyam,",
    "GSP29nystik_u:4245": " śiṃśapāmātrānubandhitvād vṛkṣatvasyeti /",
    "GSP29nystik_u:4246": " tatrāpi ced vyavahāraḥ sādhyaḥ sa śiṃśapāyā bhinna iti,",
    "GSP29nystik_u:4247": " na tādātmyam /",
    "GSP29nystik_u:4248": " vyavahārayogyatā cet?",
    "GSP29nystik_u:4249": " sā śiṃśapāyā abhinneti na gamyagamakabhāvaḥ /",
    "GSP29nystik_u:4250": " vyāvṛttibhede coktam /",
    "GSP29nystik_u:4251": " tasmāt tādātmyatadutpattibhyāṃ pratibandha iti manorathamātram //",
    "GSP29nystik_u:4252": " yaśca vaiṣeśikaiḥ catuṣprakāraḥ saṃbandha ucyate,",
    "GSP29nystik_u:4253": " asyedaṃ kāryaṃ kāraṇaṃ saṃbandhyekāryasamavāyi virodhi ceti laiṅgikam vai. sū. 9/2/1 //",
    "GSP29nystik_u:4254": " iti, atrāpi saṃbandhipadenaiva sarvāpasaṃgrahāt śeṣābhighānaṃ vyartham /",
    "GSP29nystik_u:4255": " na ca saṃbandhipadopāttasyātiprasaktiḥ śeṣapadairnivāryate /",
    "GSP29nystik_u:4256": " tathā sati śeṣapadānyeva santu kṛtaṃ saṃbandhipadena,",
    "GSP29nystik_u:4257": " tebhya eva saṃbandhibhedānāmadhigateḥ /",
    "GSP29nystik_u:4258": " na caivaṃ cāturvidhyaṃ saṃbandhasyānumānaṅgasya /",
    "GSP29nystik_u:4259": " tacceṣyate /",
    "GSP29nystik_u:4260": " tathā ca saṃbandhipadasya saṃbandhimātrāvarodhe 'tivyāptiḥ /",
    "GSP29nystik_u:4261": " api ca bhūtaṃ varṣam abhūtasya vāyvabhrasaṃyogasya kathaṃ virodhi?",
    "GSP29nystik_u:4262": " taddhi tadanukūlameva evam abhūtam varṣaṃ bhūtasya vāyyabhrasaṃyogasyāpratikūlam /",
    "GSP29nystik_u:4263": " evaṃ bhūto nakulajayo na bhūtasya sarpaparājayasya virodhī /",
    "GSP29nystik_u:4264": " nāpi abhūto 'sau abhūtasya virodhī /",
    "GSP29nystik_u:4265": " yeṣāṃ punarvirodhaḥ,",
    "GSP29nystik_u:4266": " teṣāmanyatamadanyatamasya na liṅgamapi tu pratikṣepakameva //",
    "GSP29nystik_u:4267": " etenaiva,",
    "GSP29nystik_u:4268": " mātrānimittasaṃyogivirodhisahacāribhiḥ /",
    "GSP29nystik_u:4269": " svasvāmivadhyaghātādyaiḥ sāṃkhyānāṃ saptadhānumā //",
    "GSP29nystik_u:4270": " ityapi parākṛtaṃ veditavyam //",
    "GSP29nystik_u:4271": " tasmād yo vā sa vāstu saṃbandhaḥ kevalaṃ yasyāsau svābhāviko niyataḥ,",
    "GSP29nystik_u:4272": " sa eva gamako gamyaścetaraḥ saṃbandhīti yujyate /",
    "GSP29nystik_u:4273": " tathā hi dhūmādīnāṃ vahnyādisaṃbandhaḥ svābhāvikaḥ,",
    "GSP29nystik_u:4274": " na tu vahnyadīnāṃ dhūmādibhiḥ /",
    "GSP29nystik_u:4275": " te hi vināpi dhamādibhirūpalabhyante /",
    "GSP29nystik_u:4276": " yadā tvādrendhanādisaṃbandhamanubhavanti,",
    "GSP29nystik_u:4277": " tadā dhūmādibhiḥ saha saṃbadhyante /",
    "GSP29nystik_u:4278": " tasmādvahnyādīnāmādrendhānādyupādhikṛtaḥ saṃbandho na svābhāvikaḥ,",
    "GSP29nystik_u:4279": " tato na niyataḥ svābhāvikastu dhūmādīnā vahnyādisaṃbandhaḥ,",
    "GSP29nystik_u:4280": " tadupādheranupalabhyamānatvāt /",
    "GSP29nystik_u:4281": " kvacid vyabhicārasyādarśanāt māno 'pi darśanānarhatayā sādhakabādhakapramāṇābhovana sandihyamāna upādhiḥ saṃbandhasya svābhāvikatva pratibadhnātīti sāṃpratam //",
    "GSP29nystik_u:4282": " avaśyaṃ śaṅkayā bhāvyaṃ niyāmakamapaśyatām /",
    "GSP29nystik_u:4283": " iti dattāvakāśā khalviyaṃ laukikapramāṇāmaryādātikrameṇa śaṅkāśicī labdhrapasarā na kvacit nāstīti nāyaṃ kvacit pravarteta /",
    "GSP29nystik_u:4284": " sarvatraiva kasyacit kathañcidanarthasya śaṅkāspadatvāt /",
    "GSP29nystik_u:4285": " anarthaśaṅkāyāśca prekṣāvatāṃ nivṛttyaṅgatvāt /",
    "GSP29nystik_u:4286": " antataḥ snigdhānnapānopayoge 'pi maraṇādidarśanāt /",
    "GSP29nystik_u:4287": " tasmāt prāmāṇikalokayātrāmanupālayatā yathādarśanaṃ śaṅkanīyam /",
    "GSP29nystik_u:4288": " na tbadṛṣṭapūrvamapi /",
    "GSP29nystik_u:4289": " na tvadṛṣṭapūrvamapi /",
    "GSP29nystik_u:4290": " viśeṣasmṛtyapekṣo hi saṃśayo nāsmṛterbhavati /",
    "GSP29nystik_u:4291": " na ca smṛtirananubhūtacare bhavitumarhati /",
    "GSP29nystik_u:4292": " tasmādupādhi prayatnenānviṣyanto 'nupalabhyamānā nāstītyavagamya svābhāvikatvaṃ saṃbandhasya niścinumaḥ //",
    "GSP29nystik_u:4293": " syādetat /",
    "GSP29nystik_u:4294": " anyenānyasya sahakāreṇa cet svābhāvikaḥ saṃbandho bhavet,",
    "GSP29nystik_u:4295": " sarvaṃ sarveṇa svabhāvataḥ saṃbadhyeta /",
    "GSP29nystik_u:4296": " tathā ca sarvaṃ sarvasmād gamyeta /",
    "GSP29nystik_u:4297": " athānyasya cedanyat kāryam,",
    "GSP29nystik_u:4298": " kasmāt sarvaṃ sarvasya na bhavati,",
    "GSP29nystik_u:4299": " anyatvāviśiṣāt /",
    "GSP29nystik_u:4300": " tataśca sa evātiprasaṅgaḥ /",
    "GSP29nystik_u:4301": " yadyucyeta,",
    "GSP29nystik_u:4302": " na bhāvasvabhāvāḥ paryanuyojyāḥ,",
    "GSP29nystik_u:4303": " tasmādanyatvāviśeṣe 'pi kiñcideva kāraṇaṃ kāryañca kiñciditi /",
    "GSP29nystik_u:4304": " nanveṣa svabhāvānāmanuyogo bhinnānāmakāryakāraṇabhūtānāmapi svabhāvapratibandhe tulya eva /",
    "GSP29nystik_u:4305": " tasmād yatkiñcidetat /",
    "GSP29nystik_u:4306": " kaḥ punaḥ pramāṇena svābhāvikaḥ saṃbandho gṛhyate?",
    "GSP29nystik_u:4307": " pratyakṣasaṃbandhiṣu pratyakṣeṇa,",
    "GSP29nystik_u:4308": " yathāha---liṅgaliṅgisaṃbandhadarśanamādyamiti /",
    "GSP29nystik_u:4309": " yadā tāvat prathamaṃ vahnidhūmayoḥ sahādrendhanayoḥ saṃbandhaṃ paśyati tadā dvayorapi kiṃ svābhāvikaḥ saṃbandha aupādhiko vā?",
    "GSP29nystik_u:4310": " atha dhūmasyaupādhiko vahneḥ svābhāvikaḥ,",
    "GSP29nystik_u:4311": " vahnervaupādhiko dhūmasya tu svābhāvika iti na śakyaṃ nirdhārayitum /",
    "GSP29nystik_u:4312": " tatra vahneranārdrendhanasya vinādhūmamayogolakādau darśanād ādrendhanopādhirasya dhūmena saṃbandho,",
    "GSP29nystik_u:4313": " na tu svabhāvika iti niścīyate /",
    "GSP29nystik_u:4314": " dhūmaviśeṣasya tu vinā vahnimanupalabhbhād upādhibhedasya cādṛśyamānasya kalpanāyāṃ pramāṇābhāvād viśeṣasmṛtyapekṣasya ca saṃśayasyānupalabdhapūrve",
    "GSP29nystik_u:4315": " utpāde vā atiprasaṅgāt prekṣāvatāṃ pravṛttyucchedāt svābhāvikaḥ saṃbandhaḥ avadhāryate /",
    "GSP29nystik_u:4316": " tadidamavadhāraṇaṃ na mānasam,",
    "GSP29nystik_u:4317": " anapekṣasya manaso bāhye pravṛttāvandhabadhirādyabhāvaprasaṅgāt /",
    "GSP29nystik_u:4318": " bhūyodarśanasāpekṣasya ca pravṛttau pramāṇāntarāpātāt,",
    "GSP29nystik_u:4319": " na hi mano nimittam ityeva mānasaṃ pratyakṣaṃ bhavati /",
    "GSP29nystik_u:4320": " tathā sati na kiñcinmānasam,",
    "GSP29nystik_u:4321": " pratyayamātrasya manonimittatvāt /",
    "GSP29nystik_u:4322": " tattadasādhāraṇakāraṇāpekṣayo tu tatpramāṇavyapadeśe atrāpi bhūyodarśanam asādhāraṇamiti pramāṇāntaraṃ jātam /",
    "GSP29nystik_u:4323": " tasmādabhijātamaṇibhedatattvavadbhūyodarśanajanitasaṃskārasahāyamindriyameva dhūmādīnāṃ vahnyādibhiḥ svābhāvikasaṃbandhagrāhīti yuktamutpaśyāmaḥ",
    "GSP29nystik_u:4324": " evaṃ mānāntaraviditasaṃbandhiṣu mānāntarāṇyeva yathāsvaṃ bhūyodarśanasahāyāni svābhāvikasaṃbandhagrahaṇe pramāṇamunnetavyāni /",
    "GSP29nystik_u:4325": " svabhāvataśca pratibaddhā hetavaḥ svasādhyena yadi sādhyamantareṇa bhaveyuḥ,",
    "GSP29nystik_u:4326": " svabhāvādeva pracyaveranniti tarkasahāyā nirastasādhyavyatirekavṛttisandehā yatra dṛṣṭāḥ tatra svasādhyamupasthāpayantyeva /",
    "GSP29nystik_u:4327": " na ca śyāmādiṣu maitratanayādīnāṃ svābhāvikapratibandhasaṃbhavaḥ,",
    "GSP29nystik_u:4328": " annapānapariṇatibhedasyopādheḥ śyāmatāyā maitratanayasaṃbandhaṃ prati vidyamānatvena maitratanayatvasyāgamakatvāt /",
    "GSP29nystik_u:4329": " etena pakvānyasya vṛkṣasyāgravartīni phalāni etadvṛkṣaprabhavatvāt patitaphalavadityādayo 'pyaupādhikasaṃbandhā vyākhyātāḥ /",
    "GSP29nystik_u:4330": " tasmāt sarvamavadātam //",
    "GSP29nystik_u:4331": " nanvantimapratyakṣamatītābhyāṃ pratyakṣābhyāṃ kathamanugṛhyate ityata āha---smṛtyā ceti /",
    "GSP29nystik_u:4332": " co hetvarthe /",
    "GSP29nystik_u:4333": " yadyapi svarūpato liṅgadarśane atīte,",
    "GSP29nystik_u:4334": " tathāpi tajjanitā smṛtiḥ anugṛhṇāti yasmādatastābhyāmanugṛhyate /",
    "GSP29nystik_u:4335": " anugrahaśca karaṇameva /",
    "GSP29nystik_u:4336": " saṃbandhasamṛtisahakāriṇā indriyeṇa svasādhyāvinābhūtaliṅgavijñānaṃ yadupajanyate tat parāmarśa",
    "GSP29nystik_u:4337": " ityākhyāyate /",
    "GSP29nystik_u:4338": " tathābhūtaliṅgagocara eva caturtho vākyāvayava upanaya ityākhyāyate /",
    "GSP29nystik_u:4339": " atra pṛcchati---kaḥ punariti /",
    "GSP29nystik_u:4340": " anumānaśabdasyārtho na tāvadanumitiḥ /",
    "GSP29nystik_u:4341": " na khalu liṅgaparāmarśo 'numitiḥ,",
    "GSP29nystik_u:4342": " pratyakṣaphalatvāt /",
    "GSP29nystik_u:4343": " tasmādanumīyate aneneti karaṇārtho vaktavyaḥ /",
    "GSP29nystik_u:4344": " sa ca liṅgaviṣayaḥ kriyā ca liṅgiviṣayeti viṣayavaiṣamyāt na kriyākaraṇabhāva iti bhāvaḥ /",
    "GSP29nystik_u:4345": " uttaram---anumīyata iti /",
    "GSP29nystik_u:4346": " tenaivābhiprāyeṇa pṛcchati---kiṃ punariti /",
    "GSP29nystik_u:4347": " uttaram---agnīti /",
    "GSP29nystik_u:4348": " praṣṭā svābhiprāyamudghāṭayati---kathaṃ punaranyaviṣayamiti /",
    "GSP29nystik_u:4349": " ekadeśina uttaram---nāniyamāditi /",
    "GSP29nystik_u:4350": " vṛkṣoddeśena pravartitaḥ paraśuḥ kartrā na tadavayavoddeśena,",
    "GSP29nystik_u:4351": " tasmād vṛkṣaviṣayaḥ paraśurna tadavayavaviṣayaḥ /",
    "GSP29nystik_u:4352": " dvaidhībhāvaścāvayaveṣu na vṛkṣe,",
    "GSP29nystik_u:4353": " tasya tato vināśāt iti bhāvaḥ /",
    "GSP29nystik_u:4354": " kvacit punaryadviṣayamiti /",
    "GSP29nystik_u:4355": " auṣṇyāpekṣo vahnisaṃyogaḥ karaṇaṃ taṇḍuleṣu /",
    "GSP29nystik_u:4356": " rūpādiparāvṛttirūpaḥ pākaḥ teppeva /",
    "GSP29nystik_u:4357": " taṇḍulena piṭharaṃ lakṣayati /",
    "GSP29nystik_u:4358": " na kevalaṃ samānaviṣayatvāniyamaḥ kartuḥ karaṇaṃ bhinnamityapi niyamo nāstītyaniyamābhidhānaprasaṅgenāha-kvacit punariti /",
    "GSP29nystik_u:4359": " sthitiḥ sāvayaveṣu samavāyo vā pradeśaviśeṣe saṃyogo vā /",
    "GSP29nystik_u:4360": " evamaniyamaṃ dṛṣṭānta uktvā dārṣṭāntike yojayati---evamanyaviṣayasyeti dhūmaviṣayasya pramāṇasyāgniviṣayā kriyā pramitiḥ /",
    "GSP29nystik_u:4361": " yadā agniviṣayameva jñānaṃ pramāṇaṃ tatrāha---kvacit punariti /",
    "GSP29nystik_u:4362": " ākṣipati---kiṃ punariti /",
    "GSP29nystik_u:4363": " atra hetumāha---pramitatvāt /",
    "GSP29nystik_u:4364": " uttaram---pramīyate /",
    "GSP29nystik_u:4365": " tadvibhajate---heyatveneti /",
    "GSP29nystik_u:4366": " aniyamavādina ekadeśino mataṃ niyamavādī dūṣayati---tanneti /",
    "GSP29nystik_u:4367": " hetumāha---pramāṇaphalayoriti /",
    "GSP29nystik_u:4368": " yadi anyaviṣayaṃ karaṇamanyaviṣayā kriyā bhavet tataśchedane khadiraṃ prāpte panasādāvapi cchidā syādityatiprasaṅgaḥ syāt /",
    "GSP29nystik_u:4369": " yadyapi vṛkṣoddeśena kartrā paraśuḥ prayuktastathāpyayaṃ vṛkṣamiva tadavayavānapi prāpta iti tadviṣayo bhavati /",
    "GSP29nystik_u:4370": " tena tadavayavadvaidhībhāvamukhena vṛkṣaviṣayāmapi dvaidhībhāvakriyāṃ janayatīti na vaiyadhikaraṇyaṃ karaṇaphalayoḥ /",
    "GSP29nystik_u:4371": " evaṃ yadyapi liṅgaviṣayaṃ pratyakṣaphalatayā liṅgajñānam,",
    "GSP29nystik_u:4372": " tadanubaddhasya tasya mānasapratyakṣagocaratvāt,",
    "GSP29nystik_u:4373": " liṅganirūpaṇamantareṇa tadanirūpaṇāt /",
    "GSP29nystik_u:4374": " na tu liṅgajñānaṃ liṅginaṃ vinā na nirūpyate /",
    "GSP29nystik_u:4375": " tasmāt pratipattayanubandhitayā viṣayo na liṅgajñānasya liṅgī,",
    "GSP29nystik_u:4376": " kiṃ tu liṅgameva /",
    "GSP29nystik_u:4377": " tathapi liṅgiviṣayapratipattijanakatvāt liṅgajñānaṃ bhavati liṅgiviṣayam /",
    "GSP29nystik_u:4378": " na cātiprasaṅgaḥ,",
    "GSP29nystik_u:4379": " svābhāvikasaṃbandhaśālitvāt liḍsya liṅgini /",
    "GSP29nystik_u:4380": " tasmād dvividho viṣayabhāvaḥ pratipattyanubandhitayā,",
    "GSP29nystik_u:4381": " pratipādyatayā ca /",
    "GSP29nystik_u:4382": " tatra pūrvaḥ phalasya,",
    "GSP29nystik_u:4383": " uttarastu prāmāṇyasyeti vivekaḥ /",
    "GSP29nystik_u:4384": " tasmāt suṣṭhuktam---pramāṇaphalayorviṣayabhadānabhyupagamāditi /",
    "GSP29nystik_u:4385": " sthitau tu bhedo darśayiṣyate kartuḥ karaṇasya ceti /",
    "GSP29nystik_u:4386": " tadevaṃ tāni te iti vigrahadvayaṃ parasparāpekṣamupapādya tāni taditi vigrahadvayaṃ parasparāpekṣamupapādayati---yadā punariti /",
    "GSP29nystik_u:4387": " liṅgaliṅgisaṃbandhadarśanaṃ ca anantaraliṅgadarśanaṃ ca tatsmṛtiśceti vigrahaḥ /",
    "GSP29nystik_u:4388": " atrāpi sarvasandeheṣvidamupatiṣṭhate,",
    "GSP29nystik_u:4389": " vyākhyānato viśaiṣapratipattirna hi sandehādalakṣaṇamiti bhāvaḥ //",
    "GSP29nystik_u:4390": " nanu yadi pramāṇaphalayorekaviṣayatvaṃ tarhi parāmarśajñānaviṣayīkṛta evārtho viṣayīkartavyo nānyaḥ /",
    "GSP29nystik_u:4391": " sa ca pratyakṣapramāṇaviṣaya eveti kṛtamanumānenetyāśayavān pṛcchati---kiṃ punariti /",
    "GSP29nystik_u:4392": " tairviśiṣṭena liṅgaparāmarśenetyarthaḥ /",
    "GSP29nystik_u:4393": " uttaram---śeṣo 'rthaḥ /",
    "GSP29nystik_u:4394": " pratyakṣapramitāt liṅgādanyo liṅgī tadviṣayatvaṃ ca liṅgaparāmarśasyoktamiti /",
    "GSP29nystik_u:4395": " pṛcchati---anumānamityatra kiṃ kārakam?",
    "GSP29nystik_u:4396": " anumīyate 'neneti karaṇakārakameva yuktaṃ,",
    "GSP29nystik_u:4397": " tasyaiva liṅgadarśanadvayasmṛtipūrvakatvāt,",
    "GSP29nystik_u:4398": " na tvanumitiranumānaṃ pramāṇavyāpāratvenātannimittatvāt karaṇakārakādanyatvād atatpūrvakatvācceti bhāvaḥ /",
    "GSP29nystik_u:4399": " uttaram---bhāvaḥ karaṇaṃ vā /",
    "GSP29nystik_u:4400": " nanūktaṃ na bhāvaḥ kārakamityata āha---yadeti /",
    "GSP29nystik_u:4401": " na dravyādīnāmeva kārakatvam,",
    "GSP29nystik_u:4402": " api tu vyāpārasyāpi /",
    "GSP29nystik_u:4403": " anyathā karmanāmadheyeṣūdbhidādiśabdeṣu na kāraṇavibhaktiḥ śrūyeta,",
    "GSP29nystik_u:4404": " udbhidā yajeta darśamaurṇamāsābhyāṃ yajetetyādi /",
    "GSP29nystik_u:4405": " saṃbhavati hi tasyāpi siddhasya phalabhāvanāyāṃ nimittatvam /",
    "GSP29nystik_u:4406": " evaṃ vahnipramāyāḥ siddhāyāḥ saṃbhavati hānādibuddhinimittabhāvaḥ /",
    "GSP29nystik_u:4407": " etasmiśca kalpe tatpūrvakamityatra tadā hānādisaṃbandhāvadhāraṇasamaye prathamaṃ vahnitvasya liṅgasya darśanam,",
    "GSP29nystik_u:4408": " athānumānikaṃ dvitīyam,",
    "GSP29nystik_u:4409": " atha saṃbandhasya smṛtiriti trayamekīkṛtya parāmarṣṭavyam /",
    "GSP29nystik_u:4410": " tatpūrvako hi tathā cāyamanumīyamāno vahniriti liṅgaparāmarśaḥ /",
    "GSP29nystik_u:4411": " tasmād dāhapākādikāritvādupādeyo vahniriti jñānamanumānasya phalam /",
    "GSP29nystik_u:4412": " tataśca tatpūrvakatvamapi siddhaṃ bhavatīti bhāvaḥ /",
    "GSP29nystik_u:4413": " karaṇakārakapakṣe phalamāha---yadā karaṇamiti /",
    "GSP29nystik_u:4414": " atra vimṛśati-liṅgeti /",
    "GSP29nystik_u:4415": " tatpūrvakatvānumitinimittatvasamānadharmadarśanāt saṃśayaḥ /",
    "GSP29nystik_u:4416": " atra ācāryadeśīyamatamāha---eke tāvaditi /",
    "GSP29nystik_u:4417": " satsvapītareṣu smṛterabhāvādanumiteranutpādanena smṛtireva anumānam,",
    "GSP29nystik_u:4418": " itare tu tadanugrāhakā ityarthaḥ /",
    "GSP29nystik_u:4419": " matāntaramāha---apara iti /",
    "GSP29nystik_u:4420": " satsvapītareṣu liṅgaparāmarśaṃ vinā anumityanutpādāt,",
    "GSP29nystik_u:4421": " liṅgaparāmarśa evānumānamitarairanugṛhīta ityarthaḥ /",
    "GSP29nystik_u:4422": " svamatamāha---vayaṃ tviti /",
    "GSP29nystik_u:4423": " anvayavyatirekābhyāmaśakyo guṇapradhānabhāvo vivektum,",
    "GSP29nystik_u:4424": " tayoḥ sarvatra tulyatvāditi bhāvaḥ /",
    "GSP29nystik_u:4425": " tat kimidānīṃ nāstyeva guṇapradhānabhāva ityata āha---pradhāneti /",
    "GSP29nystik_u:4426": " nānvayavyatirekāvatra prabhavato na tu nyāyāntaramiti bhāvaḥ /",
    "GSP29nystik_u:4427": " pṛcchati---kaḥ punaratreti /",
    "GSP29nystik_u:4428": " uttaramāha---ānantaryeti /",
    "GSP29nystik_u:4429": " nehāsti tirohitaṃ kiñcit //",
    "GSP29nystik_u:4430": " ativyāpti codayati---yadīti /",
    "GSP29nystik_u:4431": " nanu bhavatu pratyakṣadvayapūrvakaḥ saṃskāro 'numānam,",
    "GSP29nystik_u:4432": " tenāpi śeṣo 'rtho 'numāsyata ityata āha---smṛtihetuḥ nānumitiheturityarthaḥ /",
    "GSP29nystik_u:4433": " pariharati---naiṣa doṣa iti /",
    "GSP29nystik_u:4434": " viśiṣṭajñānaṃ vijñānam viśaṣaśca smṛteranyatvam,",
    "GSP29nystik_u:4435": " na hīndriyārthasannikarṣotpannaṃ jñānaṃ smṛtiḥ /",
    "GSP29nystik_u:4436": " tasyāḥ saṃskāramātraprabhavatayā anyasmādanutpatteḥ /",
    "GSP29nystik_u:4437": " tena ca jñānena svakāraṇaṃ viśeṣitam,",
    "GSP29nystik_u:4438": " pratyakṣasūtre yata ityadhyāhārāt /",
    "GSP29nystik_u:4439": " tasmādihāpi svakāraṇaviśeṣakaṃ smṛteranyad vijñānamadhikṛtam /",
    "GSP29nystik_u:4440": " na ca saṃskāraḥ pratyakṣapūrvo 'pi tādṛśajñānakāraṇamiti na tasya prasaṅga ityarthaḥ /",
    "GSP29nystik_u:4441": " nirṇaye 'nupajanitaphale prasaṅga nivārayati-nirṇaya iti /",
    "GSP29nystik_u:4442": " vibhāgasūtrākṣiptapramāṇasāmānyalakṣaṇapūrvakaṃ viśeṣapramāṇalakṣaṇaṃ tadapekṣaṃ pravartamānaṃ nānupajanitaphale 'pramāṇe nirṇayamātre pravartitumarhati,",
    "GSP29nystik_u:4443": " janitaphalastu nirṇayaḥ pramāṇameveti bhāvaḥ /",
    "GSP29nystik_u:4444": " svaviṣayaparicchedakatvāt phalaṃ pariccheda eva paricchedakaḥ /",
    "GSP29nystik_u:4445": " svārthikaḥ pratyayaḥ //",
    "GSP29nystik_u:4446": " trividhamiti sūtrāvayavamarthagauravādarād vārttikakāra udbhāṣyaṃ vyācaṣṭe---trividhamitīti /",
    "GSP29nystik_u:4447": " anvayavyatirekiṇaṃ lakṣayati---tatreti /",
    "GSP29nystik_u:4448": " vivakṣitopapattiḥ pakṣadharmatā /",
    "GSP29nystik_u:4449": " tajjātīyopapattiḥ anvayaḥ /",
    "GSP29nystik_u:4450": " vipakṣāvṛttiḥ vyatirekaḥ /",
    "GSP29nystik_u:4451": " anvayimātrāt vyatirekimātrācca vyāvṛtto 'nvayavyatirekī darśanīya iti hetutrayasādhāraṇe abādhitaviṣayatvātsatpratipakṣatve satī api heturūpe na darśite /",
    "GSP29nystik_u:4452": " vivakṣitapratyayamantareṇa cānvayavyatirakayoḥ tajjātīyātajjātīyavṛttivyāvṛttyoraśakyapratītitvād vivakṣitopādānam /",
    "GSP29nystik_u:4453": " tatprasaṅgena ca taddharmatā hetutrayasamānapi darśitā /",
    "GSP29nystik_u:4454": " tasyodāharaṇamāha---yatheti /",
    "GSP29nystik_u:4455": " pratyakṣatvāditi heturātmani nitye 'stītyata uktam---bāhyakaraṇeti /",
    "GSP29nystik_u:4456": " tathāpi sāmānyaviśeṣairghaṭatvādibhirvyabhicāra ityata uktam--sāmānyaviśeṣavattva iti /",
    "GSP29nystik_u:4457": " tathāpi paramāṇubhirbāhyakaraṇapratyakṣairyogināṃ vyabhicāra ityata uktam--asmadādīti /",
    "GSP29nystik_u:4458": " tathā cāyaṃ nityebhya ākāśādibhyo ghaṭādiṣu cānityeṣvanvita iti bhavatyanvayavyatirekī /",
    "GSP29nystik_u:4459": " anvayinaṃ lakṣayati--anvayīti,",
    "GSP29nystik_u:4460": " vipakṣahīna iti /",
    "GSP29nystik_u:4461": " vipakṣābhāvena tato vyatirekābhāvaṃ darśayati /",
    "GSP29nystik_u:4462": " sadbhyāmabhāvo nirūpyate naikena satetyuktam /",
    "GSP29nystik_u:4463": " tena hetoryato vipakṣānnivṛttiḥ sa eva nāstīti kuto nivartatām,",
    "GSP29nystik_u:4464": " pakṣādanyasya sarvasyaiva sapakṣatvāt?",
    "GSP29nystik_u:4465": " na nivartata iti cet?",
    "GSP29nystik_u:4466": " astu tarhi hetostatra vṛttiḥ,",
    "GSP29nystik_u:4467": " nivṛttiniṣedharūpatvād vṛtteriti cet?",
    "GSP29nystik_u:4468": " yasyābhāvādhikaraṇatvamapi na saṃbhavati nirūpākhyasya tasya bhāvādhikaraṇatvaśaṅketi subhāṣitam /",
    "GSP29nystik_u:4469": " na khalu mumurṣosatoyābhyavahāre 'pyasamarthasya śaṣkulībhakṣaṇaṃ śaṅkate cetanaḥ /",
    "GSP29nystik_u:4470": " tat kimidānīṃ bhāvābhāvau na parasparābhāvātmānau yadekaniṣedhenānyavidhiḥ syāt?",
    "GSP29nystik_u:4471": " satyam, yatraikatara etayorniṣidhyate vidhīyate vā tatra taditaravidharniṣedho vāvaśyaṃ bhavet /",
    "GSP29nystik_u:4472": " na tviha paramārthataḥ kasyacit niṣedhaḥ /",
    "GSP29nystik_u:4473": " na cātra nirūpākhyo hetorvyatireko niṣidhyate /",
    "GSP29nystik_u:4474": " nanu nirūpākhyo niṣedhādhikaraṇamiti ca vacaḥ svacaritaviruddham /",
    "GSP29nystik_u:4475": " na caitat tattvato nirūpākhye hetorvyatirekaṃ vā hetuṃ vā vyāsedhāmo nāpyanvayaṃ vidadhmaḥ /",
    "GSP29nystik_u:4476": " no khalvayaṃ sakalapratipattyabhājanaṃ kvacidapyupayujyate /",
    "GSP29nystik_u:4477": " upayoge vā nirūpākhyo na bhavet /",
    "GSP29nystik_u:4478": " kastarhi na nirūpākhye hetorvyatireka ityasyavacanasyārthaḥ?",
    "GSP29nystik_u:4479": " atha nirūpākhye hetorvyatireka ityasya bhavadbhāṣitasya ko 'rthaḥ?",
    "GSP29nystik_u:4480": " ahṛdayavācāṃ khalayahṛdayā eva prativāco bhavanti bhavanti /",
    "GSP29nystik_u:4481": " yakṣānurūpo baliriti hi laukikānām ābhāṇakaḥ /",
    "GSP29nystik_u:4482": " na cātyantādṛṣṭapūrvāṇāṃ kalpanājālagocaratvamiti copapāditamanyathākhyāti /",
    "GSP29nystik_u:4483": " nirūpaṇavāsare /",
    "GSP29nystik_u:4484": " kalpitagocaraśca vyatireko 'pi kālpanika iti nānumānāṅgam /",
    "GSP29nystik_u:4485": " svābhāvikarūpasaṃpannaṃ hi pramāṇaṃ tattvajñānarūphalāya kalpate na kalpitarūpasaṃpadā,",
    "GSP29nystik_u:4486": " tasyāḥ sarvatra sulabhatvāditi /",
    "GSP29nystik_u:4487": " tattvaviṣayatvaṃ cānumānasyopapādayiṣyate /",
    "GSP29nystik_u:4488": " tasmādanupākhye vipakṣe hetorvyatirekanivṛttau vā vyatireke vā hetupravṛttau vā sahṛdayānāṃ mūkataivocitā /",
    "GSP29nystik_u:4489": " na caitāvatā hetoragamakatvam /",
    "GSP29nystik_u:4490": " na hi vyatireko 'stītyeva gamako bhavati /",
    "GSP29nystik_u:4491": " mā bhūdasādhāraṇasyāpi gamakatvam,",
    "GSP29nystik_u:4492": " kiṃ tu svasādhyena saha svābhāvikasaṃbandhaśālitayā /",
    "GSP29nystik_u:4493": " sā cānvayavyatirekābhyāmivānvayamātreṇapyupādhirahitena śakyā jñātumiti kṛtamatra vyatirekeṇa /",
    "GSP29nystik_u:4494": " vipakṣasaṃbhave tu tatrāpi hetuvṛttiśaṅkānirākaraṇāya vyatirekagrahaṇam upāsanīyamiti sarvamavadātam //",
    "GSP29nystik_u:4495": " udāharaṇamāha---yatheti /",
    "GSP29nystik_u:4496": " svamate tvabhidheyo viśeṣaḥ prameyatvāt sāmānyavat /",
    "GSP29nystik_u:4497": " paramāṇvākāśādayaḥ kasyacit pratyakṣāḥ prameyatvāt ghaṭavadityādayo draṣṭavyāḥ,",
    "GSP29nystik_u:4498": " viśvasyaiva sadasatprabhedabhinnasya yathāsvaṃ pakṣasapakṣayorantarbhāvena vipakṣābhāvāditi /",
    "GSP29nystik_u:4499": " vyatirekiṇaṃ lakṣayati---vyatirekīti /",
    "GSP29nystik_u:4500": " tamimaṃ vyatirekiṇaṃ hetvavayavalakṣaṇavyākhyānāvasare vārttikakṛd upapādayiṣyatīti nehopapāditaḥ /",
    "GSP29nystik_u:4501": " tadevaṃ trividhamityavacchidya vyutpādya saṃprati pūrvavadityādinā ekavākyatayā vyācaṣṭa---atha vā trividhamiti /",
    "GSP29nystik_u:4502": " tisṛṣvapi vidhāsu sādhyavacanasya pūrvamapapādanāt pūrvaṃ sādhyaṃ tad yasyāstyadhikaraṇatayā tatpūrvavat /",
    "GSP29nystik_u:4503": " tathāpyanityāḥ paramāṇavo gandhavattvād ghaṭavadityapi hetuḥ syāt /",
    "GSP29nystik_u:4504": " asti hi sādhyaṃ tasyāpi,",
    "GSP29nystik_u:4505": " pārthivānāmapyaṇūnāmanityatvena siṣādhayiṣitatvādityata āha---vyāptyeti /",
    "GSP29nystik_u:4506": " asti gandhavattvasya sādhyaṃ na tu vyāptyā,",
    "GSP29nystik_u:4507": " pṛthivīmātravṛttitatayā caturṣu paramāṇuṣu tadabhāvāt /",
    "GSP29nystik_u:4508": " sādhyasyopayuktatvāt tato 'nyastajjātīyaḥ śeṣaḥ,",
    "GSP29nystik_u:4509": " sādhyasāmānyena samāna iti yāvat /",
    "GSP29nystik_u:4510": " tadidamāha---sādhyatajjātīya iti //",
    "GSP29nystik_u:4511": " padāni vibhajyārthamāha---pūrvavannāmeti /",
    "GSP29nystik_u:4512": " sāmānyato 'dṛṣṭamiti na/",
    "GSP29nystik_u:4513": " mantarbhāvya vyācaṣṭa---sāmānyataśceti /",
    "GSP29nystik_u:4514": " tathā ca bādhitaviṣayaṃ prakaraṇasamaṃ cānumānaṃ syādityata āha---caśabdāditi /",
    "GSP29nystik_u:4515": " vārttike caśabdenāsatpratipakṣatvamati sūcitam /",
    "GSP29nystik_u:4516": " tena sūtrasthena caśabdenābādhitaviṣayatvamasatpratipakṣatvamapi rūpadvayaṃ samuccitamityuktaṃ bhavati /",
    "GSP29nystik_u:4517": " nanvevaṃ trividho 'pi hetuḥ pañcalakṣaṇaḥ syādityata āha---evamiti /",
    "GSP29nystik_u:4518": " etaduktaṃ bhavati abādhitaviṣayamasatpratipakṣaṃ pūrvavaditi ca dhruvaṃ kṛtvā śeṣavadityekā vidhā,",
    "GSP29nystik_u:4519": " sāmānyatodṛṣṭamiti dvitīyā,",
    "GSP29nystik_u:4520": " śeṣavatsāmānyatodṛṣṭaṃ ceti tṛtīyā /",
    "GSP29nystik_u:4521": " trividhamanumānam /",
    "GSP29nystik_u:4522": " tatra caturlatraṇa dvayam /",
    "GSP29nystik_u:4523": " ekaṃ pañcalakṣaṇamiti /",
    "GSP29nystik_u:4524": " tadevaṃ svamatena sūtraṃ vyākhyāya bhāṣyakṛnmatena vyācaṣṭa---atha veti /",
    "GSP29nystik_u:4525": " ākṣeptuṃ svarūpato vyācaṣṭe---tatreti /",
    "GSP29nystik_u:4526": " pūrvaṃ kāraṇaṃ kāryāt /",
    "GSP29nystik_u:4527": " tad yasyāsti viṣayatayā parāmarśajñānasyānumānasya tat pūrvavadityarthaḥ /",
    "GSP29nystik_u:4528": " vikalpyā ākṣipati---yadi tāvaditi sarvatrānumānaprasaṅgāditi bhāvaḥ /",
    "GSP29nystik_u:4529": " atiprasaḍbhiyā kalpāntaramātiṣṭhate---atha punariti /",
    "GSP29nystik_u:4530": " dūṣayati---etadapīti /",
    "GSP29nystik_u:4531": " dūṣaṇāntaraṃ samuccinoti---kāraṇadarśanācceti /",
    "GSP29nystik_u:4532": " nāsiddhāśrayo heturgamaka iti bhāvaḥ /",
    "GSP29nystik_u:4533": " pariharati--neti /",
    "GSP29nystik_u:4534": " dvayamapi nābhyupeyata ityarthaḥ /",
    "GSP29nystik_u:4535": " kiṃ tarhi abhyupeyate ityata āha--kāryaṃ tviti /",
    "GSP29nystik_u:4536": " enaṃ prakāramanyatrāpyatidiśati--evamiti /",
    "GSP29nystik_u:4537": " pṛcchati--kathamiti /",
    "GSP29nystik_u:4538": " uttaram--dvayoriti /",
    "GSP29nystik_u:4539": " pūrvaśabdena kāraṇabhighāyinā pratisaṃbandhitayā kāryamapyupakṣiptam /",
    "GSP29nystik_u:4540": " ato dvayorapyupakṣiptayoḥ kāraṇasyopayogādanumānabhāveneti yocanā /",
    "GSP29nystik_u:4541": " udāharaṇamāha--udāharaṇamiti /",
    "GSP29nystik_u:4542": " yadyapi kāraṇamātraṃ vyabhicārati kāryotpādam,",
    "GSP29nystik_u:4543": " tathāpi yādṛśaṃ na vyabhicarati tatra nipuṇena pratipatrā bhavitavyam /",
    "GSP29nystik_u:4544": " anyathā dhūmamātramapi vahnisattāṃ vyabhicaratīti na dhūmaviśeṣo gamako bhavet /",
    "GSP29nystik_u:4545": " rasādrūpānumāne tu vaināśikānāmāpāditaṃ kāraṇāt kāryānumānamasmābhiḥ /",
    "GSP29nystik_u:4546": " api cāntyatantusaṃyogānantaraṃ paṭo jāyate tatrāpi śakyaṃ kāraṇāt kāryānumānam /",
    "GSP29nystik_u:4547": " yadā khalvayamanyata evodbuddhasaṃskāro vyāptismṛtimān aviraleṣvitareṣu tantuṣu antyatantāvutpannāyāṃ kriyāyāmindriyasannikarṣāt prathamameva parāmṛśati tathā ceyamiti,",
    "GSP29nystik_u:4548": " tadaiva kriyāto vibhāga ityekaḥ kālaḥ /",
    "GSP29nystik_u:4549": " atha yadā vibhāgāt pūrvasaṃyogavināśaḥ,",
    "GSP29nystik_u:4550": " tadā parāmarśāt tasmādavaśyaṃbhāvipaṭaviśiṣṭeyaṃ kriyetyanumānotpāda ityekaḥ kālaḥ /",
    "GSP29nystik_u:4551": " athāntyasya tantostantusaṃyogaḥ,",
    "GSP29nystik_u:4552": " atha paṭotpādaḥ,",
    "GSP29nystik_u:4553": " tatra rūpādyutpādaḥ,",
    "GSP29nystik_u:4554": " atha pratyakṣadarśanam ityanumānotpādasya parastāccaturthe kṣaṇe pratyakṣam /",
    "GSP29nystik_u:4555": " yadi tu kriyotpādānantaramālocanamiṣyate,",
    "GSP29nystik_u:4556": " tathāpi tṛtīye kṣaṇe pratyakṣasya utpāda iti nānavasaramanumānam /",
    "GSP29nystik_u:4557": " api ca badhiro murajamukhamabhihatya svapāṇinābhighātādeva śabdakāraṇāt tatkāryaṃ śabdaṃ niḥśaṅkamanumimīte /",
    "GSP29nystik_u:4558": " evamanyānyapi kāraṇāt kāryānumānāni ūhanīyanīti //",
    "GSP29nystik_u:4559": " śeṣavadudāharaṇamāha--nadyā iti /",
    "GSP29nystik_u:4560": " codayati--kathaṃ punariti /",
    "GSP29nystik_u:4561": " pariharati--neti /",
    "GSP29nystik_u:4562": " anumīyate 'neneti anumānaṃ nadīpūraḥ /",
    "GSP29nystik_u:4563": " na tu vṛṣṭiranumīyamānā pūraviśeṣāt nātītā śakyānumātum,",
    "GSP29nystik_u:4564": " anumānasamaye tadatyayasyāśakyaniścayatvāt /",
    "GSP29nystik_u:4565": " nāpi vartamānā tadatyayasyāpi tadānīṃ saṃbhavāt /",
    "GSP29nystik_u:4566": " evaṃ bhaviṣyantyapi sādhakabādhakapramāṇābhāvena sandigdhaiva /",
    "GSP29nystik_u:4567": " tasmāt trekālyasyāśakyaniścayatvāt anupapannamanumānamityata āha--bhaviṣyatīti /",
    "GSP29nystik_u:4568": " kāraṇasya hi kāryāt pūrvakālatā śakyā niścetum kāryeṇa liṅgena /",
    "GSP29nystik_u:4569": " tena atītādisandehaḥ kṣatimāvahati /",
    "GSP29nystik_u:4570": " yaḥ kaściditi yogyābhiprāyam /",
    "GSP29nystik_u:4571": " sa ca kāryasya purastāt tato niścayavyāpta ityarthaḥ //",
    "GSP29nystik_u:4572": " sāmānyatodṛṣṭodāharaṇaṃ bhāṣyakārīyaṃ duḥkhabodham,",
    "GSP29nystik_u:4573": " śeṣavadudāharaṇāntargataṃ ca /",
    "GSP29nystik_u:4574": " atrāpi kāryeṇa saviturdeśāntaraprāptyā tatkāraṇasya vrajyāyā anumānāt /",
    "GSP29nystik_u:4575": " na caitāvatā anumānasya traividhyaṃ bhavati,",
    "GSP29nystik_u:4576": " udāharaṇamātrasyānantyenānantyaprasaṅgāt /",
    "GSP29nystik_u:4577": " tasmād bhāṣyakāravyākhyānamarocayamāno vārttikakṛt anyathāvyākhyāyodāharaṇāntaramāha--sāmānyatodṛṣṭaṃ nāmeti /",
    "GSP29nystik_u:4578": " sādhyadharmāvinābhāvinā viśeṣaṇena sādhanadharmeṇa viśiṣyamāṇo dharmo gamyate gamakatvena /",
    "GSP29nystik_u:4579": " hetuviśiṣṭo hi dharmo gamakaḥ,",
    "GSP29nystik_u:4580": " jijñāsitadharmaviśiṣṭaśca gamyaḥ /",
    "GSP29nystik_u:4581": " yathāhuḥ,",
    "GSP29nystik_u:4582": " sa eva cobhayātmāṣa gamyo gamaka iṣyate /",
    "GSP29nystik_u:4583": " asiddhenaikadeśena gamyaḥ siddhena bodhakaḥ //",
    "GSP29nystik_u:4584": " iti /",
    "GSP29nystik_u:4585": " avinābhāvitvaṃ svabhāvapratibaddhatvaṃ sarveṣāmeva hetūnāṃ sāmānyam /",
    "GSP29nystik_u:4586": " tatra dharmadharmiṇorabhedavivakṣayā hetureva sāmānyamuktaḥ /",
    "GSP29nystik_u:4587": " sāmānyenāvinābhāvinā hetunā avacchinnaṃ dṛṣṭaṃ dharmirūpamanumānaṃ sāmānyato dṛṣṭamanumānam /",
    "GSP29nystik_u:4588": " tṛtīyāyāstasiḥ /",
    "GSP29nystik_u:4589": " tadetat pūrvavaccheṣavatorapi prāpakamapi tatpadasannidhānāt gobalīvardanyāyena te parityajyānyatra niviśate /",
    "GSP29nystik_u:4590": " tadidamuktam--akāryakāraṇabhṛteneti /",
    "GSP29nystik_u:4591": " udāharaṇamāha--yathā balākayeti //",
    "GSP29nystik_u:4592": " bhāṣyakārīyamudāharaṇamupanyasyākṣipati--apare punariti /",
    "GSP29nystik_u:4593": " taditi gatimāniti /",
    "GSP29nystik_u:4594": " parāmṛśati--upalabdhilakṣaṇaprāptatvāditi /",
    "GSP29nystik_u:4595": " karmaṇo hi mahattvarūpaviśeṣaikārthasamavāya upalabdhilakṣaṇaprāptiḥ pratyakṣopalabdhiyogyatā /",
    "GSP29nystik_u:4596": " samādhatte--naivedamiti /",
    "GSP29nystik_u:4597": " deśāntaraprāptimānādityaḥ dravyatve sati kṣayavṛddhipratyayāviṣayatve ca prāṅmukhopalabhyatve",
    "GSP29nystik_u:4598": " ca tadabhimukhadeśasaṃbandhād anutpannapādavihārasya parivṛtya tatpratyayaviṣayatvāt maṇyādivat,",
    "GSP29nystik_u:4599": " tatpratyayaviṣayatvād ityucyamāne puraḥsthitena sthāṇunā vyabhicāraḥ,",
    "GSP29nystik_u:4600": " so 'pi hi pratyabhijñāviṣayo bhavati tatraiva sthitaḥ /",
    "GSP29nystik_u:4601": " tannivṛttyarthaṃ parivṛtyetyuktam /",
    "GSP29nystik_u:4602": " tathāpi guṇādibhirvyabhicāraḥ /",
    "GSP29nystik_u:4603": " tannivṛttyarthaṃ dravyatve satīti viśeṣaṇam /",
    "GSP29nystik_u:4604": " tathāpi pradīpādibhirāśutaravināśibhirvyabhicāraḥ,",
    "GSP29nystik_u:4605": " tannivṛttyarthaṃ kṣayavṛddhipratyayāviṣayatve satīti viśeṣaṇam /",
    "GSP29nystik_u:4606": " tathāpi pṛṣṭhato 'vasthitayā sthūṇayā vyabhicāraḥ,",
    "GSP29nystik_u:4607": " tannivṛttyarthaṃ prāṅmukhopalabhyatve satīti viśeṣaṇam /",
    "GSP29nystik_u:4608": " upalabhyatā ca upalabdhikarmatā /",
    "GSP29nystik_u:4609": " sā cehātītā vivakṣitā,",
    "GSP29nystik_u:4610": " anyathā pūrvāparajaladhivelāvagāhinā tuhinaśailena vyabhicāraḥ /",
    "GSP29nystik_u:4611": " yadyapyayamapi parivṛtya tatpratyayavato 'tipatitopalambhakarmabhāvaḥ,",
    "GSP29nystik_u:4612": " tathāpi tadā narāntarasyopalabhyaḥ /",
    "GSP29nystik_u:4613": " mārtaṇḍamaṇḍalaṃ tvastācalacūḍāvalambi na prācyāṃ kasyacidupalambhagocara iti vaiṣamyam,",
    "GSP29nystik_u:4614": " tathāpi yadi draṣṭaiva puro 'vasthitasya paścimābhimukhasaya prāsādasya svayumupanipatya pṛṣṭato bhavati,",
    "GSP29nystik_u:4615": " tadoktalakṣaṇasya hetorasti vyabhicāraḥ /",
    "GSP29nystik_u:4616": " tannivṛttyarthamanutpannapādavihārasyeti viśeṣaṇam /",
    "GSP29nystik_u:4617": " tadabhimukhadeśasaṃbandhāditi lyablope pañcamī /",
    "GSP29nystik_u:4618": " svābhimukhadeśamuddiśyānutpannaḥ pādavihāro yasya sa tathoktaḥ /",
    "GSP29nystik_u:4619": " tamuddiśya khalvayaṃ padbhyāṃ saṃcaramāṇaḥ prāsādasya pṛṣṭato bhavatīti bhāvaḥ /",
    "GSP29nystik_u:4620": " deśāntaraprāptau sādhanāntaramāha---deśāntareti /",
    "GSP29nystik_u:4621": " satyavināśa iti ca draṣṭavyam /",
    "GSP29nystik_u:4622": " ye tvimāmanumānaparamparām amṛṣyamāṇā diśaḥ pratyakṣatāmicchanti,",
    "GSP29nystik_u:4623": " vipratipannaṃ cānumānena bodhayanti,",
    "GSP29nystik_u:4624": " tanmatamupanyasyati---eke tviti /",
    "GSP29nystik_u:4625": " dūṣayati--tacca neti /",
    "GSP29nystik_u:4626": " arūpamātmasukhādyapi pratyakṣamiti śaṅkamānena bāhyakaraṇenetyuktam /",
    "GSP29nystik_u:4627": " pṛcchati--kathaṃ tarhīti /",
    "GSP29nystik_u:4628": " uttaram--digdeśeti /",
    "GSP29nystik_u:4629": " anyathāsiddhatayā aṅgulyā nirdeśasya dikpratyakṣatvena na svābhāvikaḥ pratibandha ityarthaḥ //",
    "GSP29nystik_u:4630": " syādetat /",
    "GSP29nystik_u:4631": " apratyakṣāyāṃ diśi digdeśasaṃbandhiṣvityetadeva kuta ityata āha---ādityeneti /",
    "GSP29nystik_u:4632": " tadvibhajane---prācītyayamiti /",
    "GSP29nystik_u:4633": " tat punaridaṃ pratyakṣam ā codayāt ā cāstamayād deśāntaraṃ sañcaraṇaṃ mārtaṇḍamaṇḍalasya anākalitadravyatve satītyādidaṇḍakānumānānāmindriyavyāpārāntaramupajāyamānatvāt",
    "GSP29nystik_u:4634": " tatra mā bhūvannākāśadigādayaḥ pratyakṣāḥ,",
    "GSP29nystik_u:4635": " tathāpi parito viniṣpatadativiśadamayukhajālamadhyavartino helimaṇḍalasya ta eva",
    "GSP29nystik_u:4636": " mayukhabhāgabhedāḥ pratyakṣadeśā iti teṣāṃ pratyakṣāṇāṃ pratyakṣeṇa savitṛmaṇḍalena",
    "GSP29nystik_u:4637": " saṃyogavibhāgāḥ pratyakṣā bhaviṣyantīti yuktam /",
    "GSP29nystik_u:4638": " idaṃ tvatisphuṭatayā nābhidhāya śiṣyavyutpādanāyākṣuṇṇaṃ mārgāntaraṃ darśitamiti mantavyam /",
    "GSP29nystik_u:4639": " tadevaṃ rūpeṇa sparśānumānam,",
    "GSP29nystik_u:4640": " śiṃśapātvena śrutena vṛkṣatvānu mānamityādi sāmānyatodṛṣṭena saṃgṛhītaṃ veditavyam //",
    "GSP29nystik_u:4641": " svamatena vyākhyāntaramāha--athavā trividhamiti /",
    "GSP29nystik_u:4642": " taddhibhajate--prasiddhamiti /",
    "GSP29nystik_u:4643": " pakṣaikadeśe sadapi siddham,",
    "GSP29nystik_u:4644": " pakṣavyāpakaṃ tu prakarṣeṇa siddhamityarthaḥ /",
    "GSP29nystik_u:4645": " yadyapi avinābhāvaḥ pañcasu caturṣu vā rūpeṣu liṅgasya samāpyate ityavinābhāvenaiva sarvāṇiliṅgarūpāṇi saṃgṛhyante,",
    "GSP29nystik_u:4646": " tathāpīha prasiddhasacchabdābhyāṃ dvayoḥ saṃgrahe gobalīvardanyāyena tat parityajya vipakṣavyatirekāsatpratipakṣatvābādhitaviṣayatvāni saṃgṛhṇāti",
    "GSP29nystik_u:4647": " atrāpi yathāsaṃbhavaṃ caturṇāṃ pañcānāṃ vā rūpāṇāṃ liṅgeṣu saṃbandhaḥ /",
    "GSP29nystik_u:4648": " tadanena prabandhenānumānavādināṃ svarūpasaṃkhyāphalavipratipattayo nirākṛtāḥ /",
    "GSP29nystik_u:4649": " tatra tatpūrvakamiti svarūpavipratipattiḥ /",
    "GSP29nystik_u:4650": " anumānamiti samākhyānirvacanasāmarthyāt phalavipratipattiḥ /",
    "GSP29nystik_u:4651": " trividhamiti nyūnādhikasaṃkhyāvyavacchedena saṃkhyāvipratipattirnirākṛtā //",
    "GSP29nystik_u:4652": " saṃpratyāntargaṇikabhedānantyenānantyād anumānasyāśakyalakṣaṇamiti yadi kaścidanumanyeta,",
    "GSP29nystik_u:4653": " tannirākaraṇāya traividhyamanumānasya ucyate iti trividhapadasyatātparyāntaramāha--atha veti /",
    "GSP29nystik_u:4654": " trividhatvena yato niyatamataḥ śakyalakṣaṇamityarthaḥ /",
    "GSP29nystik_u:4655": " anityaḥ śabdaḥ kṛtakatvāditi sapakṣe sadeva /",
    "GSP29nystik_u:4656": " anitya śabdo 'smadādipratnanāntarīyakatvāditi sapakṣe sadasat /",
    "GSP29nystik_u:4657": " tadetadanvayavyatireki dvividham /",
    "GSP29nystik_u:4658": " evamanvayyapi dvedhā /",
    "GSP29nystik_u:4659": " tatra sapakṣe sadeva,",
    "GSP29nystik_u:4660": " yathā paramāṇvādayaḥ kasyacit pratyakṣāḥ prameyatvād ghaṭādivaditi /",
    "GSP29nystik_u:4661": " tathā sapakṣe sadasad yathā tatraiva sādhye sattvād ghaṭādivaditi /",
    "GSP29nystik_u:4662": " kālabhedaḥ traikālyam /",
    "GSP29nystik_u:4663": " pratipanno 'pratipannaḥ sandigdho viparyastaśceti puruṣabhedaḥ /",
    "GSP29nystik_u:4664": " pūrvaṃ siddhavat pūrvavadityanūdya tasyodāharaṇamuktam /",
    "GSP29nystik_u:4665": " saṃprati praśnapūrvakaṃ tadarthābhāsanirākaraṇena tāttvikamasyārthamāha---pūrvavadityuktamiti /",
    "GSP29nystik_u:4666": " bhāṣyavyāghāta ityarthaḥ /",
    "GSP29nystik_u:4667": " pūrvavadityasya vyākhyānaṃ śeṣavadityatrāpi yojayati /",
    "GSP29nystik_u:4668": " sāmānyatodṛṣṭaṃ ca jñānamatidiśati---evaṃ śeṣavadādiṣviti /",
    "GSP29nystik_u:4669": " athavā pūrvavaditi bhāṣyam /",
    "GSP29nystik_u:4670": " tasyārthaḥ,",
    "GSP29nystik_u:4671": " pūrveṇa tulyaṃ vartate iti pūrvavat /",
    "GSP29nystik_u:4672": " kriyātulyatāyāṃ ca vatiriti kriyātulyatā darśitā /",
    "GSP29nystik_u:4673": " yatreti /",
    "GSP29nystik_u:4674": " pūrvamanyataradarśanena sahānyataradarśanaṃ dṛṣṭāntadharmiṇi,",
    "GSP29nystik_u:4675": " yathāpūrvaṃ pratyakṣabhūtayoriti pramāṇamātropalakṣaṇam /",
    "GSP29nystik_u:4676": " evaṃ sādhyadharmiṇi anyataradharmadarśanena sādhanadharmadarśanenānyatarasya sādhyadharmasyānumānamanumiti darśanamiti bhavati kriyātulyatā",
    "GSP29nystik_u:4677": " tadetat bhāṣyamanubhāṣya vyācaṣṭe---atha veti //",
    "GSP29nystik_u:4678": " atra dignāgena dhūmādagnirūpadharmāntarānumānam agnideśayoḥ saṃbandhānumānaṃ ca dūṣayitvā agniviśiṣṭadeśānumānaṃ samarthitam /",
    "GSP29nystik_u:4679": " tathā cāha---",
    "GSP29nystik_u:4680": " kecid dharmāntaraṃ meyaṃ liṅgasyāvyabhicārataḥ /",
    "GSP29nystik_u:4681": " saṃbandhaṃ kecidicchanti siddhatvād dharmadharmiṇoḥ //",
    "GSP29nystik_u:4682": " liṅga dharme prasiddhaṃ cet kimanyat tena mīyate /",
    "GSP29nystik_u:4683": " atha dharmiṇi tasyaiva kimarthaṃ nānumeyatā //",
    "GSP29nystik_u:4684": " saṃbandhe 'pi dvayaṃ nāsti ṣaṣṭhī śrūyeta tadvati /",
    "GSP29nystik_u:4685": " avācyo 'nugṛhītatvānna cāsau liṅgasaṃgataḥ //",
    "GSP29nystik_u:4686": " na hi saṃbandhadharmatayā liṅgaṃ pratīyate,",
    "GSP29nystik_u:4687": " api tu deśasaṃgatamityarthaḥ, iti /",
    "GSP29nystik_u:4688": " tatra liṅgasyāvyabhicārastu dharmeṇānyatra dṛśyate /",
    "GSP29nystik_u:4689": " tatra prasiddhaṃ tadyuktaṃ dharmiṇaṃ gamayiṣyati //iti /",
    "GSP29nystik_u:4690": " tatra dignāgadūṣitān kalpān anyāṃśca vikalpān dignāgasamarthitaṃ ca kalpamupanyasya dūṣayati---anye punariti dharmadharmibhāvānupapatteriti",
    "GSP29nystik_u:4691": " dharmeṇa hi dharmipratipattavyaḥ,",
    "GSP29nystik_u:4692": " anyathā atiprasakteriti bhāvaḥ /",
    "GSP29nystik_u:4693": " deśasya ca svarūpeṇetyarthaḥ /",
    "GSP29nystik_u:4694": " śaṅkate---athāpīdamiti /",
    "GSP29nystik_u:4695": " nirākaroti---tacca naivamiti /",
    "GSP29nystik_u:4696": " yaḥ kaścid vā deśo 'gnimān sādhyo,",
    "GSP29nystik_u:4697": " dhūmavān vā deśabhedaḥ?",
    "GSP29nystik_u:4698": " tatra pūrvasvin kalpe nirākaraṇamāha---ataddharmāditi /",
    "GSP29nystik_u:4699": " yaḥ kaścidagnimattayā deśaḥ sādhyate na tasyāvaśyaṃ dhūmo dharma ityarthaḥ /",
    "GSP29nystik_u:4700": " na caitat sādhyaṃ siddhatvādityāha---na cāgneriti /",
    "GSP29nystik_u:4701": " dvitīyaṃ kalpamāśaḍte---ayamiti /",
    "GSP29nystik_u:4702": " nirākaroti---na,",
    "GSP29nystik_u:4703": " tasyeti,",
    "GSP29nystik_u:4704": " śaṅkāṃ vibhajate---deśeti /",
    "GSP29nystik_u:4705": " nirākaraṇaṃ vibhajate---na hyayamiti /",
    "GSP29nystik_u:4706": " na hyayamevaṃvādī dignāgo dhūmādhāraṃ deśaviśeṣaṃ paśyati /",
    "GSP29nystik_u:4707": " na hyasya mate parvato nāma kaścidavayavī yadādhāro dhūma upalabhyeta,",
    "GSP29nystik_u:4708": " kiṃ tu paramāṇavaḥ paramasūkṣmā atīndriyāḥ parvataḥ /",
    "GSP29nystik_u:4709": " evaṃ dhūmo 'pi tādṛśa eva /",
    "GSP29nystik_u:4710": " yathā vakṣyati---sarvāgahaṇam mavayavyasiddheḥ 2/1/34 iti /",
    "GSP29nystik_u:4711": " yeṣāmapi deśabhedo 'vayavī darśanārhaḥ,",
    "GSP29nystik_u:4712": " teṣāmapi viyadvartinīṃ dhūmalekhāmabhraṃlihāmupalabhyānupalabdhadeśānāṃ nānumānasaṃbhava iti bhāvaḥ /",
    "GSP29nystik_u:4713": " śaṅkate---avinābhāveneti /",
    "GSP29nystik_u:4714": " tadeva vibhajate---athāpīti /",
    "GSP29nystik_u:4715": " nirākaroti---tanneti /",
    "GSP29nystik_u:4716": " vikalpayati---agnidhūmayoriti /",
    "GSP29nystik_u:4717": " kāryakāraṇabhāvamālambate---astviti /",
    "GSP29nystik_u:4718": " dūṣayati---tanneti /",
    "GSP29nystik_u:4719": " dhūmena hi vahniranumīyate,",
    "GSP29nystik_u:4720": " na ca kāryasattā nimittakāraṇasattāyā vyāptā /",
    "GSP29nystik_u:4721": " na hi yadā yatra vā paṭaḥ,",
    "GSP29nystik_u:4722": " tadā tatra vā kuvindaḥ /",
    "GSP29nystik_u:4723": " nāpyasamavāyikāraṇasattayā,",
    "GSP29nystik_u:4724": " na hi yadā yadā saṃyogastadā karma /",
    "GSP29nystik_u:4725": " tasmāt samavāyikāraṇāvinābhāvaḥ kāryasya vaktavyaḥ /",
    "GSP29nystik_u:4726": " tatredaṃ dūṣaṇam--atadvṛttitvāditi /",
    "GSP29nystik_u:4727": " ekārthasamavāyamavinābhāvaṃ dūṣayati--naiketi /",
    "GSP29nystik_u:4728": " ekārthasamavāya iti hi dvedhā,",
    "GSP29nystik_u:4729": " ekasyārthasya samavāyaḥ,",
    "GSP29nystik_u:4730": " ekasmin vārthe samavāya iti /",
    "GSP29nystik_u:4731": " tatra prathamaṃ kalpaṃ dūṣayati---tābhyāmiti /",
    "GSP29nystik_u:4732": " yadi hi vahnimābhyāmeko 'rthaḥ kaścit ārabhyeta tato 'sau tayoḥ samaveyāt,",
    "GSP29nystik_u:4733": " na tvetadastītyarthaḥ /",
    "GSP29nystik_u:4734": " dvitīyaṃ kalpaṃ dūṣayati---na ca tāviti /",
    "GSP29nystik_u:4735": " tat kimasaṃbaddhāveva vahnidhūmau,",
    "GSP29nystik_u:4736": " tathā ca pratītivirodha",
    "GSP29nystik_u:4737": " ityata āha---saṃbandhamātramiti /",
    "GSP29nystik_u:4738": " saṃyoga ityarthaḥ /",
    "GSP29nystik_u:4739": " tadeva tahra //",
    "GSP29nystik_u:4740": " yavadhāryatāmityata āha---tadapīti /",
    "GSP29nystik_u:4741": " pṛcchati--kathamiti /",
    "GSP29nystik_u:4742": " uttaram--yadi tāvaditi /",
    "GSP29nystik_u:4743": " kurute prayogam /",
    "GSP29nystik_u:4744": " asti saṃbandho 'gnidhūmayordhūmāditi /",
    "GSP29nystik_u:4745": " dūṣayati--tannāpratītatvāt /",
    "GSP29nystik_u:4746": " tadanenānaikāntikatvaṃ darśayati /",
    "GSP29nystik_u:4747": " saṃbandhāntaram āśaṅkate--rūpasparśavaditi /",
    "GSP29nystik_u:4748": " na hi bauddharāddhānte dravyaṃ nāma kiñcidasti yatra rūpasparśai samavetau,",
    "GSP29nystik_u:4749": " kiṃ tvekasāmagryadhīnatayā niyatasāhacaryau,",
    "GSP29nystik_u:4750": " tathā vahnidhūmāvapi ityarthaḥ /",
    "GSP29nystik_u:4751": " dūṣayati--nobhayoriti /",
    "GSP29nystik_u:4752": " ubhayasahācaryanirākaraṇena yatra dhūmastatrāgnirityapi parākṛtam,",
    "GSP29nystik_u:4753": " tasyāpi sāhacaryaviśeṣatvādityāha--yatra dhūma iti /",
    "GSP29nystik_u:4754": " gatyantarābhāvādupasaṃharati--na ceti /",
    "GSP29nystik_u:4755": " śaṅkate--loka iti /",
    "GSP29nystik_u:4756": " nirākaroti-- nāstīti /",
    "GSP29nystik_u:4757": " yatra tāvat parvatanitambavartinī dhūmalekhā santatamudgacchantī dṛśyate,",
    "GSP29nystik_u:4758": " tatrāsau deśa eva tadviśiṣṭo 'numīyate iti lokaprasiddhameveti kimatra vaktavyam /",
    "GSP29nystik_u:4759": " yatra tu bhūyiṣṭhatāyā tasya dhūmasya dūratvena deśo na dṛśyate,",
    "GSP29nystik_u:4760": " dhūma eva tvamraṃliho limpanniva abhramaṇḍalamavalokyate,",
    "GSP29nystik_u:4761": " tatra deśānumānaprayāsālasatayā dṛśyamāno dhūmaviśeṣa evāgnimattayā sādhyate dhūmatvaikārthasamavāyibhiḥ tadgataiḥ saṃtatyerdhvagamanādibhirityāha--dhūmaviśeṣeṇa iti /",
    "GSP29nystik_u:4762": " viśiṣyate teneti viśeṣaḥ saṃtatyūrdhvagamanādiḥ /",
    "GSP29nystik_u:4763": " tena dhūmamātrād vahnivyabhicāriṇo vahnyavinābhāvī dhūmo viśeṣyata ityarthaḥ /",
    "GSP29nystik_u:4764": " śeṣamatirohitārtham //",
    "GSP29nystik_u:4765": " śeṣavannāma pariśeṣaḥ /",
    "GSP29nystik_u:4766": " dravyatvakarmatvayoḥ śabde nirākāryatvena upayuktatvāt tābhyāmanyad guṇatvaṃ śeṣaḥ /",
    "GSP29nystik_u:4767": " sa yasyāstyanumānasya pratipādyatayā,",
    "GSP29nystik_u:4768": " taccheṣavat /",
    "GSP29nystik_u:4769": " tatra na dravyaṃ śabdaḥ ekadravyatvāt /",
    "GSP29nystik_u:4770": " dvividhameva hi dravyam,",
    "GSP29nystik_u:4771": " adravyamanekadravyaṃ ca /",
    "GSP29nystik_u:4772": " adravyaṃ paramāṇvādi,",
    "GSP29nystik_u:4773": " anekadravyaṃ ca ghaṭādi /",
    "GSP29nystik_u:4774": " śabdastvekadravyaḥ /",
    "GSP29nystik_u:4775": " tasmāt na dravyaṃ rūpādivat /",
    "GSP29nystik_u:4776": " na karma, śabdāntarahetutvāditi /",
    "GSP29nystik_u:4777": " tadetad bhāṣyamākṣipati---karmeti /",
    "GSP29nystik_u:4778": " pariharati---neti /",
    "GSP29nystik_u:4779": " anyamasyārthaṃ darśayati---samānajātīyārambhakatvāditi /",
    "GSP29nystik_u:4780": " yat samānajātīyārambhakaṃ na tat karma,",
    "GSP29nystik_u:4781": " yathā rūpādaya iti /",
    "GSP29nystik_u:4782": " kāryatvāt tāvat śabdaḥ samavāyikāraṇavān /",
    "GSP29nystik_u:4783": " tatra ca pṛthivyādiniṣedhāt nabho 'sya samavāyikāraṇam /",
    "GSP29nystik_u:4784": " na caiṣa nabhovyāpakaḥ sarvatra upalambhaprasaṅgāt /",
    "GSP29nystik_u:4785": " tasmādavyāpakaḥ /",
    "GSP29nystik_u:4786": " karṇaśaṣkulyupasannihitaṃ ca nabhaḥ śrotram /",
    "GSP29nystik_u:4787": " tālvādisaṃyogopadhānena ca nabhaḥpradeśe śabdaḥ samavetaḥ /",
    "GSP29nystik_u:4788": " prāpyakāri ca śrotram /",
    "GSP29nystik_u:4789": " na ca vaktṛvaktrāvaruddhaṃ nabhaḥpradeśaṃ tat prāpnoti /",
    "GSP29nystik_u:4790": " na cādravyaṃ śabdo gatvā śrotreṇa saṃbadhyate /",
    "GSP29nystik_u:4791": " tasmād vīcītaraṅgarītyā svadeśānantaradeśe śabdāntarārambhaṇaparamparayā śrotradeśotpannaṃ śabdaṃ gṛhṇātīti siddhaṃ sajātīyārambhakatvāditi",
    "GSP29nystik_u:4792": " idaṃ tu pariśeṣasya udāharaṇaṃ nādaraṇīyam /",
    "GSP29nystik_u:4793": " vyatirekiṇo hi nāmāntaramidaṃ pariśeṣa iti /",
    "GSP29nystik_u:4794": " eṣa punaranvayavyatirekī dravyakarmānyatve sati sadādyabhedasya sapakṣe rūpādau sattvād,",
    "GSP29nystik_u:4795": " vipakṣe sāmānyādāvabhāvāt /",
    "GSP29nystik_u:4796": " tasmād ātmatantratāsādhanamicchādīnāṃ pariśeṣodāharaṇaṃ draṣṭavayam /",
    "GSP29nystik_u:4797": " taccānantarameva vakṣyatīti //",
    "GSP29nystik_u:4798": " sāmānyatodṛṣṭaṃ nāmetyādi bhāṣyam anubhāṣyākṣipati--sāmānyata iti /",
    "GSP29nystik_u:4799": " kathaṃ tarhi anumānamatra pravartate iti /",
    "GSP29nystik_u:4800": " nityaparokṣeṇa saha kasyacit liṅgasaya saṃbandhādarśanādityarthaḥ /",
    "GSP29nystik_u:4801": " vyāhataṃ ceti /",
    "GSP29nystik_u:4802": " sa khalvatyantāparidṛṣṭaḥ svarūpato vā sādhyeta,",
    "GSP29nystik_u:4803": " dṛṣṭadharmiviśeṣaṇatayā vā?",
    "GSP29nystik_u:4804": " tatra pūrvasmin kalpe nānupalabdha iti vyāghātaḥ /",
    "GSP29nystik_u:4805": " uttarasmin sandigdha iti,",
    "GSP29nystik_u:4806": " viśeṣasmṛtyapekṣo hi saṃśayo nātyantānupalabdhapūrvadharmavattayā kvacid bhavitum arhati /",
    "GSP29nystik_u:4807": " na khalu saptamarasavattayā kecid dravye saṃśerata iti bhāvaḥ /",
    "GSP29nystik_u:4808": " samādhatte--na viśeṣaṇabhūtasyeti /",
    "GSP29nystik_u:4809": " na tāvat svarūpeṇānumīyate yena nānupalabdha iti vyāhanyeta,",
    "GSP29nystik_u:4810": " kiṃ tu dṛṣṭasya dharmiṇo viśeṣaṇatayā /",
    "GSP29nystik_u:4811": " na caivaṃ sarvānumānāviśeṣaḥ /",
    "GSP29nystik_u:4812": " sādhyadharmiṇyasyāsmadādibhiḥ kadācidapi pratyakṣeṇānupalambhāt /",
    "GSP29nystik_u:4813": " tajjātīyena tu dṛṣṭāntadharmiṇordṛṣṭena pratyakṣato vā mānāntarād vā sādhanadharmasya svābhāvikapratibandhagrahasaṃbhādityarthaḥ /",
    "GSP29nystik_u:4814": " udāharaṇamāha--yathecchādibhirātmā /",
    "GSP29nystik_u:4815": " tadevaṃ vibhajate--icchādayaḥ khalu dharmiṇo bhavanti mānasapratyakṣadṛṣṭāḥ,",
    "GSP29nystik_u:4816": " teṣām ātmā viśeṣaṇam /",
    "GSP29nystik_u:4817": " kutaḥ? guṇabhūto 'vacchedakatayā yataḥ,",
    "GSP29nystik_u:4818": " tasmādātmaviśiṣṭā icchādayaḥ sādhyā ityuktaṃ bhavati /",
    "GSP29nystik_u:4819": " sādhanadharmaṃ tadvartinaṃ darśayati--icchādīnāṃ guṇatvamiti /",
    "GSP29nystik_u:4820": " nanūktamanupalabdhacareṇa sādhyadharmeṇa na saṃdehaviṣayatvam,",
    "GSP29nystik_u:4821": " anupalabdhacaraścātmeti kathaṃ tadviśiṣṭā icchādayo nyāyaviṣayā iti śaṅkāmurīkṛtyata prayogaṃ sūcayati--paratantrā iti /",
    "GSP29nystik_u:4822": " mā tatra saitsīdātmapāratantryam,",
    "GSP29nystik_u:4823": " pāratantryamātraṃ tu siddham ityarthaḥ /",
    "GSP29nystik_u:4824": " tena sāmānyatodṛṣṭasya pāratantryamātraviṣayatā,",
    "GSP29nystik_u:4825": " na pāratantryamicchādīnām anumeyātmavādīnāṃ kadācidapyasmadādipratyakṣagocaraḥ /",
    "GSP29nystik_u:4826": " parasya tadāśrayasya nityaparokṣatvāditi //",
    "GSP29nystik_u:4827": " tadevaṃ sāmānyatodṛṣṭamudāhṛtya pariśepodāharaṇaṃ pāramārthikaṃ praśnapūrvakamādarśayati--pāratantryeti /",
    "GSP29nystik_u:4828": " icchādīno hi bādhakairapanīte dravyāṣṭakaguṇatve guṇatvameva vyatirekī hetuḥ ātmapāratantrye pramāṇam /",
    "GSP29nystik_u:4829": " yadyapi cāyaṃ svarūpeṇātmā na prasiddhaḥ,",
    "GSP29nystik_u:4830": " tathāpi dravyāṣṭakavyatirekādiśabdairadūraviprakarṣeṇa parāmṛṣṭaḥ śaknoti viśeṣṭuṃ dharmiṇi ca nyāyapravṛttyaṅgaḥ saṃśayam āpādayitumiti niravadyam",
    "GSP29nystik_u:4831": " atra bhāṣyaṃ vibhāgavacanādeva trividhamiti saddhi iti,",
    "GSP29nystik_u:4832": " tasyārthaḥ,",
    "GSP29nystik_u:4833": " trividham iti vibhāgavacanādeva trividhe pūrvavadādau siddhe kimarthaṃ pūrvavadādyupādānaṃ sūtreṇeti /",
    "GSP29nystik_u:4834": " tatra samādhānaṃ trividhavacanaṃ trividhasya pūrvavadādervacanamuktiḥ /",
    "GSP29nystik_u:4835": " mahataḥ trividhasya mahāviṣayasya atītānāgatavartamānaviṣayasya laghīyasā sūtreṇa",
    "GSP29nystik_u:4836": " tatpūrvakamityetāvataivopadeśe paraṃ vākyalāghavaṃ manyamānasyānyasmin vākyalāghave",
    "GSP29nystik_u:4837": " 'nādaraḥ sūtrakārasyeti śiṣyān vyutpipādayiṣoḥ atraiva nidarśanam--tathā cāyam /",
    "GSP29nystik_u:4838": " asya samācāraḥ---itthaṃbhūtena vakyavikalpena vaicitryeṇa pravṛtta iti yojanā //",
    "GSP29nystik_u:4839": " evaṃ tāvat lakṣaṇabhedānumānaṃ bhinnaṃ pratyakṣād darśitam /",
    "GSP29nystik_u:4840": " bhāṣyakārastu viṣayabhedādapi bhedamāha---sadviṣayaṃ ca pratyakṣaṃ sadasadviṣayaṃ cānumānam /",
    "GSP29nystik_u:4841": " co viṣayabhedaṃ samuccinoti /",
    "GSP29nystik_u:4842": " saditi vartamānam /",
    "GSP29nystik_u:4843": " asadityatītānāgate /",
    "GSP29nystik_u:4844": " pratyakṣaṃ hi laukikaṃ vartamānaviṣayameva /",
    "GSP29nystik_u:4845": " anumānaṃ tu traikālyaviṣayam /",
    "GSP29nystik_u:4846": " yadyapi pratyakṣamapyatītānāgatayoḥ saṃprati niṣedhyaniṣedhayorniṣedhe pravartamānamasadviṣayaṃ tathāpi na pratiṣedhyayoḥ pravartate ityetāvatā sadviṣayamuktam /",
    "GSP29nystik_u:4847": " anumānaṃ tu tayorapi pravartate ityetāvatā asadviṣayamuktam /",
    "GSP29nystik_u:4848": " tadetadākṣipati---sadviṣayaṃ ceti /",
    "GSP29nystik_u:4849": " na hyanupalabdhasāmānye iti sāmānyata upalabdho viśeṣataścānirṇīto dharmo nyāyapravṛttāvadhikriyate /",
    "GSP29nystik_u:4850": " na tvanupalabdhasāmānya ityarthaḥ /",
    "GSP29nystik_u:4851": " na cāsataḥ svatantrasya sāmānyena darśanamastīti /",
    "GSP29nystik_u:4852": " dvitīyaṃ kalpamāśaṅkate---atheti /",
    "GSP29nystik_u:4853": " etaddūṣayituṃ dharmatraividhyamāha---dharmā iti /",
    "GSP29nystik_u:4854": " tadvibhajate---tatreti /",
    "GSP29nystik_u:4855": " pṛcchati---kathaṃ punariti /",
    "GSP29nystik_u:4856": " yadi hi svatantraḥ samavāyaḥ,",
    "GSP29nystik_u:4857": " na tarhi kasyacid viśeṣaṇam,",
    "GSP29nystik_u:4858": " tathā ca na viśeṣaṇatayā gṛhyeteti bhāvaḥ /",
    "GSP29nystik_u:4859": " uttaram---samavāyāntarābhāvāt /",
    "GSP29nystik_u:4860": " na viśeṣaṇatvaṃ svātantryeṇa nirākurmaḥ,",
    "GSP29nystik_u:4861": " kiṃ tu vṛttimasyetyarthaḥ /",
    "GSP29nystik_u:4862": " kasmāt punarasya na samavāyāntaramabhyupeyata ityata āha---atheti /",
    "GSP29nystik_u:4863": " pṛcchati--kimidamiti /",
    "GSP29nystik_u:4864": " anavasthāprasaṅgo hi nāma tarkaḥ /",
    "GSP29nystik_u:4865": " naiṣa pramāṇamantareṇa nirṇayāya paryāpta ityarthaḥ /",
    "GSP29nystik_u:4866": " uttaram--na saṃdehaḥ,",
    "GSP29nystik_u:4867": " kiṃ tvastyeva nyāyaḥ /",
    "GSP29nystik_u:4868": " tamāha--pañceti /",
    "GSP29nystik_u:4869": " ayaṃ pañcapadārthavṛttiśabdo bahuvrīhiṇā paramāṇau vartate,",
    "GSP29nystik_u:4870": " ṣaṣṭhīsamāsena tu samavāye /",
    "GSP29nystik_u:4871": " na ca kathañcit śabdābhedamātramanumānāṅgam,",
    "GSP29nystik_u:4872": " mā bhūd gośabdasāmyena vāgādīnām api viṣāṇitvamityaparitoṣāt nyāyāntaramāha--anāśritaḥ samavāya iti /",
    "GSP29nystik_u:4873": " iha buddhinimittatvaṃ kāraṇatvam /",
    "GSP29nystik_u:4874": " saṃyogenānaikānto mā bhūdityata uktam---vyāpakatve satīti /",
    "GSP29nystik_u:4875": " satyupalabdhikāraṇāntarasamavadhāne sarvatropalabhyatā vyāpakatvam /",
    "GSP29nystik_u:4876": " tacceha pratyayakāraṇe ātmāni ca samavāye cāvilakṣaṇamiti /",
    "GSP29nystik_u:4877": " nyāyetikartavyatābhūtaṃ tarkaṃ pṛcchati---yadi punariti uttaram---kāryamiti /",
    "GSP29nystik_u:4878": " uktamanavasthāprasaṅgamavatārayitumanādhāratvaprasaṅga uktaḥ //",
    "GSP29nystik_u:4879": " syādetat /",
    "GSP29nystik_u:4880": " bhavatu vṛtteḥ prāganāśritaṃ kāryaṃ paścāt samavaiṣyati,",
    "GSP29nystik_u:4881": " turīsaṃyuktebhya iva tantubhya utpadya paṭaḥ paścāt turyā ityata āha--samavāyaśceti /",
    "GSP29nystik_u:4882": " anavasthāprasaṅgaḥ pūrvokta ityarthaḥ /",
    "GSP29nystik_u:4883": " śaṅkate--prāptitvāditi /",
    "GSP29nystik_u:4884": " pramāṇavattvāt prāptā samavāyasya vṛttirna śakyā anavasthābhiyā parityaktumityarthaḥ /",
    "GSP29nystik_u:4885": " vimarśapūrvakaṃ śaṅkāṃ nirākaroti--kimiyamiti /",
    "GSP29nystik_u:4886": " saṃyoge prāptitvasya nivṛttyā svābhāvikaḥ saṃbandhaḥ kāryatvasyopādheḥ tatprayojakasya vidyamānatvādityarthaḥ /",
    "GSP29nystik_u:4887": " atha prāptidharmo 'pi kasmāt na bhavatītyata āha---yadi punariyamiti /",
    "GSP29nystik_u:4888": " nanviyamanavasthā kasmād bījāṅgurādiṣvivehāpi nābhyupeyate ityata āha---na caināmanavasthāmiti /",
    "GSP29nystik_u:4889": " anidaṃprathameṣvanāditvāt śakyā pratipādayitumanavasthā pramāṇena,",
    "GSP29nystik_u:4890": " na tvidaṃprathameṣvādimattvena tasyāśakyaniścayatvāt /",
    "GSP29nystik_u:4891": " tadidam uktam---pramāṇābhāvāditi /",
    "GSP29nystik_u:4892": " śāstravirodhaśca samavāyāntarābhyupagama ityāha---samavāyaśceti /",
    "GSP29nystik_u:4893": " tattvamekatvaṃ samavāyasya bhāvena sattvayā vyākhyātamiti śāstramāha,",
    "GSP29nystik_u:4894": " tadanekatvamupapādayatā bādhyetetyarthaḥ /",
    "GSP29nystik_u:4895": " codayati---saṃbandhinivṛttāviti /",
    "GSP29nystik_u:4896": " tathā ca vinaśyati,",
    "GSP29nystik_u:4897": " vinaṣṭe ca tasmin yo dṛśyate sa tato 'nya utpanna iti siddhaṃ samavāyasya nānātvamityarthaḥ /",
    "GSP29nystik_u:4898": " pariharati---na nāstīti /",
    "GSP29nystik_u:4899": " khyātirūpalabdhiḥ /",
    "GSP29nystik_u:4900": " kasmāt? akṛtakatvāt /",
    "GSP29nystik_u:4901": " akṛtakatvameva kuta ityata āha---akṛtaka iti /",
    "GSP29nystik_u:4902": " kārya svāpādānena akṛtakasaṃbandhavad ādhāravattvāditi vyatirekī hetuḥ /",
    "GSP29nystik_u:4903": " vyatirekāvyabhicāramāha---yadyayamiti /",
    "GSP29nystik_u:4904": " utpadyamānaḥ khalvayaṃ samavāyaḥ sahakāryeṇa,",
    "GSP29nystik_u:4905": " na kāryasya /",
    "GSP29nystik_u:4906": " na hi sahotpannau rūpasparśau mithaḥ saṃbadhyete /",
    "GSP29nystik_u:4907": " ekārthasamavāyastu tayoḥ /",
    "GSP29nystik_u:4908": " so 'pi samavāye nāsti /",
    "GSP29nystik_u:4909": " sannapyasau na kāryamādhāravat karoti /",
    "GSP29nystik_u:4910": " tasmāt sahotpāde kāryamanādhāraṃ syāditi /",
    "GSP29nystik_u:4911": " śaṅkate---atheti /",
    "GSP29nystik_u:4912": " kāryāt pūrvamutpannaḥ samavāyaḥ paścādutpadyamānaṃ kāryamupādānādhārakaṃ kariṣyati kāryahetubalādityarthaḥ /",
    "GSP29nystik_u:4913": " nirākaroti--tathāpīti /",
    "GSP29nystik_u:4914": " tribhyo hi kāraṇebhyaḥ kāryaṃ bhāvarūpaṃ jāyate /",
    "GSP29nystik_u:4915": " kāryakāraṇasamavāyasya ca kāryakāraṇe samavāyikāraṇe vaktavye,",
    "GSP29nystik_u:4916": " kāryāt prāg jātasya ca samavāyasya na kāryaṃ kāraṇam /",
    "GSP29nystik_u:4917": " na ca nimittakāraṇamātrādasya janmeti sāṃpratam,",
    "GSP29nystik_u:4918": " bhāvotpādasya sarvatra kāraṇatrayapūrvakatvaniyamāt /",
    "GSP29nystik_u:4919": " tasmāt samavāyasya samavāyyasamavāyikāraṇābhāvat na kāryāt prāg utpāda iti suṣṭhūktam--tathāpi kasyeti vācyamiti /",
    "GSP29nystik_u:4920": " śaṅkate--atheti /",
    "GSP29nystik_u:4921": " dūṣayati--kāryeti /",
    "GSP29nystik_u:4922": " na ca paṭaturīsaṃyogavat samavāyasya paścāt kāryakāraṇasamavāya iti yuktam /",
    "GSP29nystik_u:4923": " saṃyogajasya saṃyogasya kāraṇatrayasaṃbhavād asya tu samavāyāntaramantareṇa kāraṇatrayāyogāt /",
    "GSP29nystik_u:4924": " anyathānavasthāprasaṅgāditi bhāvaḥ /",
    "GSP29nystik_u:4925": " upasaṃharati--tasmāditi /",
    "GSP29nystik_u:4926": " tataśca na jñāyate kimabhipretyata asadviṣayamityuktamityākṣepa iti /",
    "GSP29nystik_u:4927": " samādhatte--tatra pratiṣidhyamāneti /",
    "GSP29nystik_u:4928": " atītānāgate saṃprati pratiṣidhyamāne tadviṣayamanumānam asadviṣayamuktam /",
    "GSP29nystik_u:4929": " tanniṣedhastu bhavatu pratyakṣagocaraḥ,",
    "GSP29nystik_u:4930": " tathāpi siddho viṣayabheda ityarthaḥ /",
    "GSP29nystik_u:4931": " atra caiṣa dharmatraividhyakramo dvedhā tāvat,",
    "GSP29nystik_u:4932": " vidhīyamānaḥ pratiṣiśyamānaśca /",
    "GSP29nystik_u:4933": " vidhīyamāno 'pi dvedhā,",
    "GSP29nystik_u:4934": " paratantraḥ svatantraśceti /",
    "GSP29nystik_u:4935": " svatantrasya ca dharmatvaṃ viśeṣaṇatvamātravivakṣayā draṣṭavyam /",
    "GSP29nystik_u:4936": " nanu vidhīyamāno 'pyasan pratyakṣaśca kvacit /",
    "GSP29nystik_u:4937": " yathā vyāpriyamāṇe kulāle jāyamāno ghaṭaḥ /",
    "GSP29nystik_u:4938": " visphāritākṣo hi tadā ghaṭo bhavatīti pratyeti /",
    "GSP29nystik_u:4939": " na cāsau tadā san,",
    "GSP29nystik_u:4940": " sato bhavanaṃ pratyakartṛkatvāt,",
    "GSP29nystik_u:4941": " gamanavaditi śaṅkate---bhavatīti /",
    "GSP29nystik_u:4942": " nirākaroti---na,",
    "GSP29nystik_u:4943": " jāyamāneti /",
    "GSP29nystik_u:4944": " jāyamānasyārthasya vidhiviṣayasya sattayāsattayā vānabhyupagamāt /",
    "GSP29nystik_u:4945": " niṣedhaviṣayatayā tu tasyāsattvamabhyupeyata eveti /",
    "GSP29nystik_u:4946": " kastarhi bhavatiśabdasyārtha ityata āha---bhavatīti /",
    "GSP29nystik_u:4947": " dhaṭo jāyata iti tu laukikaḥ prayogo ghaṭaśabdaṃ ghaṭārtheṣu tadavayaveṣūpacarya teṣāṃ ca siddhatayā kartṛtvādupapādanīya iti /",
    "GSP29nystik_u:4948": " upasaṃharati---evaṃ tāvaditi //",
    "GSP29nystik_u:4949": " svalakṣaṇaṃ samādhāya pareṣāmanumānalakṣaṇaṃ dūṣayitumupanyasyati---apare tviti /",
    "GSP29nystik_u:4950": " tasyārthamāha---asyārtha iti /",
    "GSP29nystik_u:4951": " dūṣayati---atreti /",
    "GSP29nystik_u:4952": " yathāsaṃbhavaṃ samāsaṃ vikalpya dūṣyati--nāntarīyakārtha iti ceti /",
    "GSP29nystik_u:4953": " sattvaṃ vidhiviṣayajñānagamyatvam,",
    "GSP29nystik_u:4954": " na tu sāmānyam /",
    "GSP29nystik_u:4955": " sattvādibhiranityatvānāntarīyakaiḥ tannāntarīyakakṛtakatvadharmairanityatvānumānaṃ syāt,",
    "GSP29nystik_u:4956": " na ca śakyam,",
    "GSP29nystik_u:4957": " teṣāmākāśādiṣu nityeṣu vyabhicārādityarthaḥ /",
    "GSP29nystik_u:4958": " tathāpyasamarthaḥ samāsa iti /",
    "GSP29nystik_u:4959": " pūrvamarthātirekamātraṃ dūṣaṇamuktam /",
    "GSP29nystik_u:4960": " saṃprati tvarthātirekeṇa hetunā viśeṣaṇasamāsānupapattirityapaunarūktyam /",
    "GSP29nystik_u:4961": " viśeṣaṇaṃ viśeṣyeṇa bahulam //",
    "GSP29nystik_u:4962": " ityatra viśeṣaṇapadopādādamātreṇa vā viśeṣyapadopādānamātreṇa vā anyatarasyārthāt",
    "GSP29nystik_u:4963": " prāpterūbhayapadopādānasyaitat prayojanam---yatrobhayoḥ pratyekaṃ vyabhicāraḥ samudāye tvavyabhicāraḥ,",
    "GSP29nystik_u:4964": " tatra samāso yathā syāditi /",
    "GSP29nystik_u:4965": " sa cātra nāstīti samāsānupapattirityarthaḥ /",
    "GSP29nystik_u:4966": " sāmarthyaṃ prayojanābhisaṃbandhaḥ /",
    "GSP29nystik_u:4967": " codayati---ekapadeti /",
    "GSP29nystik_u:4968": " pariharati---atrāpīti /",
    "GSP29nystik_u:4969": " pradhānaṃ vyaktirviśeṣyatvāt aṅgaṃ jātirviśeṣaṇatvāt /",
    "GSP29nystik_u:4970": " pṛthivītyukte bhavati saṃśayaḥ,",
    "GSP29nystik_u:4971": " kiṃ pṛthivītvaṃ sāmānyamasya vivakṣitaṃ yathā paśunā yajeta iti,",
    "GSP29nystik_u:4972": " kiṃ vā tadviśeṣyaṃ dravyam,",
    "GSP29nystik_u:4973": " grahaṃ saṃmārṣṭīti /",
    "GSP29nystik_u:4974": " atredamupatiṣṭhate--dravyamiti /",
    "GSP29nystik_u:4975": " taddhi pṛthivītvāt sāmānyaviśeṣāt pṛthivī vyavacchinatti /",
    "GSP29nystik_u:4976": " evaṃ dravyamityapyukte dravyatvaṃ vā sāmānyaṃ vyaktirveti vimarśe pṛthivītyetadupatiṣṭhate /",
    "GSP29nystik_u:4977": " na dravyatvaṃ sāmānyaṃ kiṃ tu pṛthivī /",
    "GSP29nystik_u:4978": " na ca dravyatvapṛthivītvayoḥ sāmānādhikaraṇyamasti /",
    "GSP29nystik_u:4979": " na hi bhavati pṛthivītvaṃ dravyatvamiti /",
    "GSP29nystik_u:4980": " tasmāt sāmānādhikaraṇyasaṃbhavāt pradhānaikavyaktilābhaḥ /",
    "GSP29nystik_u:4981": " iha tvartho nāntarīyakatvaṃ vyabhicarati /",
    "GSP29nystik_u:4982": " nāntarīyakatvaṃ tu nārtham /",
    "GSP29nystik_u:4983": " na hyasti saṃbhavo nāntarīyakaśca syāt na cārtha iti,",
    "GSP29nystik_u:4984": " nāntarīyakaśabdavācyasyānabhidheyatvāsaṃbhavāt /",
    "GSP29nystik_u:4985": " vastuvacanatve 'pyarthaśabdasya lakṣyāsaṃbhavād aviṣayaṃ lakṣaṇam,",
    "GSP29nystik_u:4986": " na hi dignāgasya mate kiñcidasti vastu yannāntarīyakaṃ saddheturbhavati /",
    "GSP29nystik_u:4987": " yathāha---",
    "GSP29nystik_u:4988": " sarvo 'yamanumānānumeyabhāvo buddhyārūḍhena dharmadharmibhāvena na bahiḥ sadasattvamapekṣate iti /",
    "GSP29nystik_u:4989": " avyāpakaṃ ca,",
    "GSP29nystik_u:4990": " na hi vastveva nāntarīyakamasato 'pi nāntarīyakatvāditi bhāvaḥ //",
    "GSP29nystik_u:4991": " dūṣaṇāntaramāha---tadvida iti ceti /",
    "GSP29nystik_u:4992": " nāntarīyakadarśanamityucyamāne śabdasāmarthyādeva labhyate nāntarīyakatvaviśiṣṭārthadarśanamiti,",
    "GSP29nystik_u:4993": " sati saṃbhave śabdārthaparityāgābhāvāt /",
    "GSP29nystik_u:4994": " atastrirūpaliṅgadarśanasya siddheḥ kimaparamavaśiṣyate yadavarodhāya tadvida ityupādīyate ityarthaḥ /",
    "GSP29nystik_u:4995": " etadeva vyatirekamukhena nirūpayati--na hīti /",
    "GSP29nystik_u:4996": " etallakṣaṇadūṣaṇaṃ lakṣaṇāntare apyatidiśati--eteneti /",
    "GSP29nystik_u:4997": " pṛcchati--ka iti /",
    "GSP29nystik_u:4998": " na hyasmin lakṣaṇe tadvida ityasti,",
    "GSP29nystik_u:4999": " tena tadatiricyate iti bhāvaḥ /",
    "GSP29nystik_u:5000": " uttaram--yatheti /",
    "GSP29nystik_u:5001": " teṣāmudāharaṇaṃ dūṣayati--udāharaṇamiti /",
    "GSP29nystik_u:5002": " tadanena dignāgasya lakṣaṇaṃ dūṣayitvā anyeṣāṃ lakṣaṇaṃ dūṣitam //",
    "GSP29nystik_u:5003": " saṃprati dignāgasya svakīyalakṣaṇaprapañcārthaṃ vākyam anumeye 'tha tattulya ityādyupanyasya dūṣayati--apare tviti /",
    "GSP29nystik_u:5004": " anantaralakṣaṇakāramapekṣyāpara ityuktam /",
    "GSP29nystik_u:5005": " codayati--anumeya iti /",
    "GSP29nystik_u:5006": " na hi yo 'numeye saṃścāsaṃśca sa śakyaḥ sanniti vaktum",
    "GSP29nystik_u:5007": " ityarthaḥ /",
    "GSP29nystik_u:5008": " samādhatte--nāprasaṅga iti /",
    "GSP29nystik_u:5009": " yadyevaṃ syātad yo vipakṣe dvedhā sa vipakṣāvṛttiriti hetureva syāt na savyabhicāra ityarthaḥ /",
    "GSP29nystik_u:5010": " punaścodayati--na kartavya iti /",
    "GSP29nystik_u:5011": " kutaḥ? avadhāraṇāt nivṛtteḥ /",
    "GSP29nystik_u:5012": " anumeye sadbhāva evetyavadhāraṇenānumeye sadbhāvasya niyatatvāt kutaḥ pakṣaikadeśavṛtteḥ prasaṅga iti bhāvaḥ /",
    "GSP29nystik_u:5013": " evannirākartuṃ yathāsaṃbhavaṃ vikalpayati---anumeye iti /",
    "GSP29nystik_u:5014": " tatra pūrvakalpasya tātparyaṃ vikalpayati--kiṃ punaraneneti /",
    "GSP29nystik_u:5015": " asaṃbhavaḥ atyantāsaṃbhavo nirākriyate,",
    "GSP29nystik_u:5016": " yathā nīlaṃ sarojaṃ bhavatyeva nātyantaṃ na bhavatīti gamyate,",
    "GSP29nystik_u:5017": " na tu nīlameva sarojaṃ nānīlamiti,",
    "GSP29nystik_u:5018": " nāpi sarojameva nīlaṃ nānyaditi /",
    "GSP29nystik_u:5019": " atha saṃbhava iti /",
    "GSP29nystik_u:5020": " anvayaparo na vyatirekapara ityarthaḥ /",
    "GSP29nystik_u:5021": " etadvikalpadvayaṃ dūṣayati---ubhayathā ceti /",
    "GSP29nystik_u:5022": " dūṣaṇāntaraṃ cāha---na caikadeśavṛttiriti /",
    "GSP29nystik_u:5023": " na hyatyantāyogavyavacchedenāyogo vyavacchinno bhavati,",
    "GSP29nystik_u:5024": " nāpi saṃbhavamātravidhānenāsaṃbhavo vyavacchinno bhavati /",
    "GSP29nystik_u:5025": " tataścayogāvyavacchedādekadeśavṛttiranumānābhāso na vyavacchinna ityarthaḥ //",
    "GSP29nystik_u:5026": " syādetat /",
    "GSP29nystik_u:5027": " viśeṣyasaṃgato 'yamevakāro 'numeya eva saṃbhavati /",
    "GSP29nystik_u:5028": " yathā pārtha eva dhanurdhara iti /",
    "GSP29nystik_u:5029": " na cāyamanyayogavyavacchedo vinaivakāraṃ labhyate /",
    "GSP29nystik_u:5030": " tasmāt na vyarthamavadhāraṇamityata āha---uttarapadabādhā ca /",
    "GSP29nystik_u:5031": " na hyasti saṃbhavo 'numeya evāsti tattulye ceti /",
    "GSP29nystik_u:5032": " tasmāt tattulya ityasya bādhā /",
    "GSP29nystik_u:5033": " cakāro naikadeśavṛttirnirākṛta iti dūṣaṇaṃ samuccinoti //",
    "GSP29nystik_u:5034": " anumeya eva sadbhāva iti pakṣaṃ yathāsaṃbhavaṃ dūṣayitvā anumeye sadbhāva eveti dvitīyaṃ pakṣaṃ dūṣayitumupanyasyati---athottaramiti /",
    "GSP29nystik_u:5035": " tasya prayojanaṃ daśayati---tasya vayāptirityarthaḥ /",
    "GSP29nystik_u:5036": " sadbhāva eveti kila viśeṣaṇasaṃgatamavadhāraṇamayogam avyāpti vyavacchindat vyāpti darśayati /",
    "GSP29nystik_u:5037": " tathā ca vyāptirasyārtha ityarthaḥ /",
    "GSP29nystik_u:5038": " dūṣayati---tathāpyanumeyamavadhāritaṃ saṃbhavasya vyāptyā na dharmaḥ sadbhāvaḥ /",
    "GSP29nystik_u:5039": " hetumāha--yata evakārakaraṇaṃ tato 'nyatrāvadhāraṇamiti /",
    "GSP29nystik_u:5040": " mā vadhāri sadbhāvo 'vadhāryatāṃ cānumeyam /",
    "GSP29nystik_u:5041": " kimetāvatāpītyata āha---saṃbhavavyāptyā ceti /",
    "GSP29nystik_u:5042": " anumeyaṃ khalvavadhāritaṃ saddhetusaṃbhavaṃ parityajya nānyatra vartate,",
    "GSP29nystik_u:5043": " tataścānumeyaṃ hetusaṃbhavavyāptyāvadhāritaṃ bhavati /",
    "GSP29nystik_u:5044": " hetusaṃbhavastvanavadhāritaḥ sarvatraiva tattulye ca vipakṣe ca prasṛtaḥ /",
    "GSP29nystik_u:5045": " sa ca kaścit tattulyavipakṣau vyāpnoti,",
    "GSP29nystik_u:5046": " kaścit tadekadeśavṛttiḥ /",
    "GSP29nystik_u:5047": " tadasya hetusaṃbhavasya vipakṣe 'pi prasaktasya pratiṣedhāya yuktamasati nāstīti /",
    "GSP29nystik_u:5048": " tattulye tu prasaktamapratiṣiddhamanumatameveti tattulye sadbhāva iti vyarthamityarthaḥ //",
    "GSP29nystik_u:5049": " syādetat /",
    "GSP29nystik_u:5050": " tulyahetu sadbhāvasiddhāvapi tattulye vyāptyā hotoḥ sadbhāvo bhavatvityetadarthaṃ tattulye sadbhāva",
    "GSP29nystik_u:5051": " iti vacanam ityata āha--tattulye ceti /",
    "GSP29nystik_u:5052": " yadi punarvyāptirvivakṣyeta kṛtakatve sādhye prayatnānantarīyakatvaṃ na hetuḥ syāt /",
    "GSP29nystik_u:5053": " na hyayaṃ sapakṣavyāpaka iti bhāvaḥ /",
    "GSP29nystik_u:5054": " deśayati--atha tattulye iti /",
    "GSP29nystik_u:5055": " dūṣayituṃ vikalpayati--kiṃ punaratreti /",
    "GSP29nystik_u:5056": " pūrvasya virodhād bādhanam,",
    "GSP29nystik_u:5057": " uttarasya paunarūktyāditi /",
    "GSP29nystik_u:5058": " pūrvapadena saha virodhe nidarśanamāha---na hi bhavatīti /",
    "GSP29nystik_u:5059": " anumeye sadbhāva ityanenānumeye vṛttau hetārlabdhāyāṃ tattulya eva sadbhāva iti samuccīyamānāvadhāraṇaṃ vipakṣamātrād vṛtti vyavacchinatti,",
    "GSP29nystik_u:5060": " na tvanumeyāt,",
    "GSP29nystik_u:5061": " naraṃ ca nārāyaṇameva cādau svataḥ sutau dvau janayāṃ babhūva /",
    "GSP29nystik_u:5062": " iti yatheti ced ata āha---tathehāpīti /",
    "GSP29nystik_u:5063": " samuccīyamānāvadhāraṇe hi tattulyena yathānyayogavyavacchedenaivakāraḥ saṃbadhyate tathānumeyenāpi saṃbadhyeta /",
    "GSP29nystik_u:5064": " tathā cānumeyaikadeśavṛttirapi hetuḥ syāt /",
    "GSP29nystik_u:5065": " na khalu naraṃ ca nārāyaṇameveti nipāto nārāyaṇena sahānyayogavyavacchedena saṃbadhyate,",
    "GSP29nystik_u:5066": " nareṇa cāyogavyavacchedeneti bhāvaḥ /",
    "GSP29nystik_u:5067": " athāvadhāraṇasyāvaicitryeṇa saṃbandhamicchatā anumeye yathāyogavyavacchedaḥ,",
    "GSP29nystik_u:5068": " tathā tattulye 'yogavyavacchedena saṃbandha ucyeteti śaṅkate---atha tattulya iti /",
    "GSP29nystik_u:5069": " nirākaroti---tattulya iti /",
    "GSP29nystik_u:5070": " tad eva vistārayati---sa iti /",
    "GSP29nystik_u:5071": " te tava darśane ityarthaḥ /",
    "GSP29nystik_u:5072": " na ca yasyānumeye sadbhāva evetyanūdya tattulya eva sattvamiti vidhātuṃ śakyam /",
    "GSP29nystik_u:5073": " na hyanumānaṃ śakyaṃ viśeṣṭum,",
    "GSP29nystik_u:5074": " tathā sati tadviśeṣaṇāya prayatnāntarāsthāne sati vākyabhedaprasaṅgāt /",
    "GSP29nystik_u:5075": " yathā,",
    "GSP29nystik_u:5076": " yasyobhayaṃ havirārttimārcchedaindraṃ pañcaśarāvamodanaṃ nirvapet /",
    "GSP29nystik_u:5077": " ityatra hi yadyapi svarūpeṇārteraśakyapratipattitvena haviṣā viśeṣaṇaṃ mṛgyate,",
    "GSP29nystik_u:5078": " tathāpi na śakyaṃ havirūbhayatvena viśeṣṭuṃ vinā prayatnāntarāditi vākyabhedabhiyā pratīyamānamapi ubhayatvamavivakṣitam,",
    "GSP29nystik_u:5079": " evamātrāpyanumeya ityavivakṣitam /",
    "GSP29nystik_u:5080": " atha tadvivakṣayaiva vākyabhedamabhyupetya paścād vākyaikavākyatayā abhimatārthasiddhirāsthīyate /",
    "GSP29nystik_u:5081": " na ca virodhād vākyayorekavākyatā virahaḥ /",
    "GSP29nystik_u:5082": " tattulya evetyanyayogavyavacchedasya vipakṣamātraviṣayatvenāpyupapattau virodhāsiddheḥ /",
    "GSP29nystik_u:5083": " tasmāt anyāpohārthatvāt padānāṃ virodho vaktavyaḥ /",
    "GSP29nystik_u:5084": " tathā hi anumeye sadbhāva ityatrānumeya eva nānanumeye,",
    "GSP29nystik_u:5085": " sadbhāva eva nāsadbhāva iti padārthaḥ /",
    "GSP29nystik_u:5086": " tathā ca tattulyavipakṣayorhetvabhāvo darśitaḥ /",
    "GSP29nystik_u:5087": " evaṃ tattulye sadbhāva ityatrāpi tattulya eva nātattulye,",
    "GSP29nystik_u:5088": " sadbhāva eva nāsadbhāva iti padārthaḥ /",
    "GSP29nystik_u:5089": " tathā cānumeye 'sadbhāva ityuktaṃ bhavati /",
    "GSP29nystik_u:5090": " na cānumeyatattulyapadārthayoḥ parasparaparihāravatoḥ samuccayasaṃbhavaḥ /",
    "GSP29nystik_u:5091": " dvayorapi vipakṣavyāvṛttimātraparatvāt parasparasamuccayasadbhāva iti cet---na,",
    "GSP29nystik_u:5092": " vṛkṣo gaurityanayorapi hastyādinivṛttimātraparatvenābhinnārthayoḥ sāmānādhikaraṇyaprasaṅgāt,",
    "GSP29nystik_u:5093": " tasmād virodhāt samuccīyamānāvadhāraṇaṃ na yuktamiti /",
    "GSP29nystik_u:5094": " na ca samuccīyamānāvadhāraṇaṃ dignāgo mene,",
    "GSP29nystik_u:5095": " yadevamūce vaiśeṣikalakṣaṇadūṣaṇāvasare---",
    "GSP29nystik_u:5096": " yadi rūpameva cākṣuṣaṃ tato na dravyaṃ cākṣuṣaṃ syāt /",
    "GSP29nystik_u:5097": " tathā ca mahadanekradravyasamavāyād rūpāccopalabdhiḥ",
    "GSP29nystik_u:5098": " vai. sū. 8/1/6 iti dravyacākṣuṣatvābhidhānaṃ vyāhanyeteti //",
    "GSP29nystik_u:5099": " atra hi rūpavaddravyasahitaṃ rūpameva cākṣuṣaṃ na gandharasādīti śakyaṃ samuccīyamānāvadhāraṇam /",
    "GSP29nystik_u:5100": " tasmāt samuccīyamānāvadhāraṇābhidhānaṃ kīrteḥ svātantryeṇa /",
    "GSP29nystik_u:5101": " taccāyuktamiti kṛtaṃ vistareṇa //",
    "GSP29nystik_u:5102": " asati nāstiteti dūṣayati---asatīti /",
    "GSP29nystik_u:5103": " kasmāt? yadasat tattucchaṃ svayameva nāsti,",
    "GSP29nystik_u:5104": " tanna saditi śakyaṃ vyavahartum asaditi vā /",
    "GSP29nystik_u:5105": " bhavatu, tathāpi kasmāt tasmānna hetoḥ vyāvṛttirbhavatītyata āha---na hyasaditi /",
    "GSP29nystik_u:5106": " yathā caitat tathā anvayihetūpapādanāvasare 'smābhirūktam /",
    "GSP29nystik_u:5107": " svarūpeṇa dūṣayitvā etadgatamavadhāraṇaṃ dūṣayiṣyannanūdya vikalpayati--kimavadhāryata iti /",
    "GSP29nystik_u:5108": " prathamaṃ kalpaṃ dūṣayati--yadi tāvaditi /",
    "GSP29nystik_u:5109": " tattulya eva sadbhāva ityanena gamyata ityarthaḥ /",
    "GSP29nystik_u:5110": " dvitīyaṃ kalpaṃ dūṣayati--yadi tāvaditi /",
    "GSP29nystik_u:5111": " tattulya eva sadbhāva ityanena gamyata ityarthaḥ /",
    "GSP29nystik_u:5112": " dvitīyaṃ kalpaṃ dūṣayati---atha punariti /",
    "GSP29nystik_u:5113": " gaurayaṃ viṣāṇītvādityayaṃ heturvipakṣa eva nāsti,",
    "GSP29nystik_u:5114": " pakṣasapakṣavyāpakatvāt /",
    "GSP29nystik_u:5115": " na tu nāstyeva,",
    "GSP29nystik_u:5116": " vipakṣaikadeśe mahiṣādau vṛtteḥ /",
    "GSP29nystik_u:5117": " ato vipakṣa eva nāsti ityayamapi hetuḥ syāditi /",
    "GSP29nystik_u:5118": " tadevamavayavārthaṃ dūṣayitvā samudāryārthaṃ dūṣayitumupanyasyati--yadapyekadvipadaparyudāseneti /",
    "GSP29nystik_u:5119": " tatraikapadaparyudāsena trayaḥ pakṣāḥ,",
    "GSP29nystik_u:5120": " dvipadaparyudāsenāpi traya iti paṭkam /",
    "GSP29nystik_u:5121": " tatparyudāsena saptikāparigrahaḥ /",
    "GSP29nystik_u:5122": " yathānumeye sadbhāva ityucyamāne yasya tattulye nāstitā vipakṣe ca vṛttiḥ so 'pi hetuḥ syāt yathā nityaḥ śabdaḥ kṛtakatvāditi /",
    "GSP29nystik_u:5123": " tattulye astītyucyamāne vipakṣavṛtterapakṣadharmasya ca hetutvaṃ syāt,",
    "GSP29nystik_u:5124": " yathā nityaḥ śabdaḥ cākṣuṣatvāt sāmānyavaditi /",
    "GSP29nystik_u:5125": " nāstitāsatītyucyamāne yo 'pakṣadharmastattulye ca nāsti sa hetuḥ syāt yathā nityaḥ śabdo 'sattvāt /",
    "GSP29nystik_u:5126": " anumeye tattulye cetyucyamāne,",
    "GSP29nystik_u:5127": " anityaḥ śabdaḥ prameyatvāditi vipakṣavṛttirhetuḥ syāt /",
    "GSP29nystik_u:5128": " anumeye 'styasati ca nāstītyetāvatyucyamāne nityaḥ śabdo jātimattve sati śrāvaṇatvādityayaṃ tattulyavṛttihīno 'pi hetuḥ syāt /",
    "GSP29nystik_u:5129": " tattulye 'sti asati ca nāstītyetāvatyucyamāne anityāḥ paramāṇavaḥ kṛtakatvādityayam apakṣadharmo hetuḥ syāt /",
    "GSP29nystik_u:5130": " tadetatsarvaṃ mā bhūditi samudāyopādānaprayojanam /",
    "GSP29nystik_u:5131": " tadetad dūṣayati--etadapīti /",
    "GSP29nystik_u:5132": " sapakṣavyāptyavyāptibhyāṃ dvirūpayuktasyānvayino dvitvam //",
    "GSP29nystik_u:5133": " saṃprati sāṃkhyīyamanumānalāṇaṃ dūṣayati--eteneti /",
    "GSP29nystik_u:5134": " saṃbandho 'vinābhāvaḥ sādhanasya sādhyena /",
    "GSP29nystik_u:5135": " tasmāt pratyakṣād dṛḍhatarapramāṇāvadhāritāt /",
    "GSP29nystik_u:5136": " tathāpi yatrāvinābhūte liṅge bhavata ekasmin dharmiṇi virūddhāvyabhicāriṇī,",
    "GSP29nystik_u:5137": " tayorapi hetutvaṃ prasajyetetyata uktam---ekasmāditi /",
    "GSP29nystik_u:5138": " śeṣasya anumeyasya siddhiḥ /",
    "GSP29nystik_u:5139": " anupapannatvamātrasāmyenoktam metena na prayuktamiti /",
    "GSP29nystik_u:5140": " anupapatti pṛcchati---kathamiti /",
    "GSP29nystik_u:5141": " yathāsaṃbhavamanupapattimāha---na hīti /",
    "GSP29nystik_u:5142": " yadi pratyakṣaśabdo jñānavacanaḥ jñānaṃ caikatvena viśiṣyate,",
    "GSP29nystik_u:5143": " tadaitad dūṣaṇam /",
    "GSP29nystik_u:5144": " atha saṃbandhaviśeṣaṇamekasmāditi,",
    "GSP29nystik_u:5145": " pratyakṣaśabdaśca jñāye na tu jñāne,",
    "GSP29nystik_u:5146": " tadetadupanyasya dūṣayati--athāpi saṃbandhāditi /",
    "GSP29nystik_u:5147": " śaṅkate--atheti /",
    "GSP29nystik_u:5148": " saṃbandhasya pratyakṣatoktā pūrvam,",
    "GSP29nystik_u:5149": " na tvanumānakāla ityarthaḥ /",
    "GSP29nystik_u:5150": " dūṣayati--tathāpyupalabdhasaṃbandhasya pūrvamanumānakāle cānupalabdhaliṅgasyānumānaṃ prasajyeteti /",
    "GSP29nystik_u:5151": " syādetat /",
    "GSP29nystik_u:5152": " saṃbadhyate iti vyutpattyā saṃbandho liṅgam /",
    "GSP29nystik_u:5153": " tenāvinābhūtāddhetoḥ pratyakṣādekasmād anumeyasiddhiriti /",
    "GSP29nystik_u:5154": " tathā ca gṛhītāvinābhāvāt liṅgāt saṃprati pratyakṣādityupapannamityata āha---na cānyā gatirasti /",
    "GSP29nystik_u:5155": " atrāpi vyākhyāne ekasmāditi vyartham /",
    "GSP29nystik_u:5156": " tathā hi anvayavyatirekamātrasaṃpattiravinābhāva ityucyate,",
    "GSP29nystik_u:5157": " sarvarūpasaṃpattirvā?",
    "GSP29nystik_u:5158": " tatra prathame kalpe mā bhūd viruddhāvyabhicārī,",
    "GSP29nystik_u:5159": " bādhitaviṣayastu hetuḥ syāt /",
    "GSP29nystik_u:5160": " dvitīye tu kalpe na sarvarūpasaṃpanno heturviruddhāvyabhicārī saṃbhavatītyekasmāditi atiricyate /",
    "GSP29nystik_u:5161": " tasmāt suṣṭhūktam--na cānyā gatirastīti /",
    "GSP29nystik_u:5162": " avyāpakatvaṃ lakṣaṇadoṣam āha--rūpeṇa ceti /",
    "GSP29nystik_u:5163": " na tāvadanayoḥ tādātmyam,",
    "GSP29nystik_u:5164": " bhinnendriyagrāhyatvād minnabuddhibodhyatvācca /",
    "GSP29nystik_u:5165": " na cātadātmanoranayoḥ saṃbandhaḥ kaścidupalabhyate /",
    "GSP29nystik_u:5166": " na ca pratikṣaṇapariṇāmavāde kuṇḍavadarādīnāmapi kaścidasti saṃbandha ityapi draṣṭavyam /",
    "GSP29nystik_u:5167": " śaṅkate---atheti /",
    "GSP29nystik_u:5168": " nirākaroti--so 'pīti /",
    "GSP29nystik_u:5169": " na hi sāṃkhyānāṃ bauddhānāṃ vā rāddhānte 'sti saṃbandhaḥ samavāyo nām /",
    "GSP29nystik_u:5170": " nāpi tadāśrayo dravyam /",
    "GSP29nystik_u:5171": " nāpi tadāśrayo dravyam /",
    "GSP29nystik_u:5172": " ataḥ svadarśanavyāghāta ityarthaḥ /",
    "GSP29nystik_u:5173": " yadyucyeta prādhānikatvād rūpādīnāṃ pradhānamekamāśrayaḥ,",
    "GSP29nystik_u:5174": " tathā ca yatra rūpaṃ tatra sparśa ityata āha--yatra rūpamiti /",
    "GSP29nystik_u:5175": " kutaḥ? na kvacidati /",
    "GSP29nystik_u:5176": " na hi pradhānamādhāraḥ kāryāṇām,",
    "GSP29nystik_u:5177": " api tu pradhānātmakatvameṣāmiṣyate,",
    "GSP29nystik_u:5178": " tathā ca yatra tatretyanupapattiḥ /",
    "GSP29nystik_u:5179": " na ca tādātmyamityapyuktam /",
    "GSP29nystik_u:5180": " na ca bhedābhedāvekatra saṃbhavato virodhāditi bhāvaḥ /",
    "GSP29nystik_u:5181": " śaṅkate--paraspareti /",
    "GSP29nystik_u:5182": " yathā hyāsandikāṅgāni bhinnānyanauttarādharyavyavasthitānyapi parasparāśrayatayā na patanti,",
    "GSP29nystik_u:5183": " evaṃ rūpasparśāvapi parasparāśrayāvityarthaḥ /",
    "GSP29nystik_u:5184": " nirākaroti--parasparādhārabhāve 'pi anyatrāsandikāṅgādau,",
    "GSP29nystik_u:5185": " nāsau rūpasparśayoḥ /",
    "GSP29nystik_u:5186": " kutaḥ? na rūpaṃ sparśo rūpe iti /",
    "GSP29nystik_u:5187": " parasparasaṃyogabhedapratibaddhagurutvāni āsandikāṅgāni apatanti sthitāni parasparādhāratvenāpadiśyante /",
    "GSP29nystik_u:5188": " rūpasparśādīnāṃ tu sthitirna parasparahetukā,",
    "GSP29nystik_u:5189": " api tu bhogāpavargalakṣaṇapuruṣārthahetuketi bhāvaḥ /",
    "GSP29nystik_u:5190": " etena sāṅkhānāṃ saptavidhaḥ saṃbandhaḥ pratyuktaḥ /",
    "GSP29nystik_u:5191": " śeṣaṃ subodham//5 //",
    "GSP29nystik_u:5192": " NyS_1,1.6: prasiddhasādharmyātsādhyasādhanamupamānam //",
    "GSP29nystik_u:5193": " vibhāgasūtre anumānānantaramupamānasyoddeśād yathoddeśaṃ ca lakṣaṇādanumānalakṣaṇānantaramupamānalakṣaṇamāha---athopamānamiti bhāṣyam /",
    "GSP29nystik_u:5194": " sūtraṃ paṭhati---prasiddhasādharmyāt sādhyasādhanamupamānam /",
    "GSP29nystik_u:5195": " atrāpi yata ityadhyāhāryam /",
    "GSP29nystik_u:5196": " siddhiḥ sādhanam /",
    "GSP29nystik_u:5197": " tadetad bhāṣyakāreṇa vyākhyātam /",
    "GSP29nystik_u:5198": " prajñātena prasiddhena /",
    "GSP29nystik_u:5199": " gavā sādharmyāt sāmānyād gavayasya /",
    "GSP29nystik_u:5200": " sādharmyaṃ ca sāmānyamabhidadhatā na sāmānyātiriktaṃ sādṛśyaṃ nāma padārthāntaramastītyuktaṃ bhavati /",
    "GSP29nystik_u:5201": " sādharmyaṃ cāprasiddhaṃ na sādhyasāghanāyālamiti sādharmyaprasiddhirapi draṣṭavyā /",
    "GSP29nystik_u:5202": " sā ca yathā gaustathā gavaya ityāptavākyāt /",
    "GSP29nystik_u:5203": " tadidamuktam---yathā gauriti /",
    "GSP29nystik_u:5204": " sādhyasādhanapadavyākhyānam---prajñāpanīyasya gavayaśabdavācyatayā pratyakṣadṛśyamānagosādṛśyasya gavayatvasāmānyaviśeṣavataḥ piṇḍasya prajñāpanamupamānam",
    "GSP29nystik_u:5205": " piṇḍasya hi gavayaśabdavācyatāṃ puruṣo 'tideśavākyasmaraṇasahakāriṇaḥ pratayakṣād gavayagatād gosādṛśyāt prajānan tena prajñāpyata iti pramāṇasya vyāpāraḥ prajñāpanamuktamiti /",
    "GSP29nystik_u:5206": " tatra vārttikakāraḥ prathamaṃ tāvat sūtratātparyamāha---sūtrārthaḥ pūrvavat /",
    "GSP29nystik_u:5207": " samānāsamānajātīyavyavaccheda ityarthaḥ /",
    "GSP29nystik_u:5208": " sādhyasādhanamityucyamāne pratyakṣādisādhaneṣu sukhaduḥkhasādhaneṣu prasaṅgaḥ /",
    "GSP29nystik_u:5209": " ata uktaṃ prasiddhasādharmyāditi /",
    "GSP29nystik_u:5210": " yadyapi prasiddhasārmyamupamānamityucyamāne pramāṇaviśeṣābhidhāyyupamānapadasāmānādhikaraṇyāt karaṇatvalābhaḥ,",
    "GSP29nystik_u:5211": " tathāpi tadābhāsanirākaraṇāya sādhyasādhanapadopādānam /",
    "GSP29nystik_u:5212": " tenopamānābhāsamapākṛtaṃ bhavatīti //",
    "GSP29nystik_u:5213": " avayavārthaṃ vibhajate---prasiddheti /",
    "GSP29nystik_u:5214": " vārttikakāreṇa bahuvrīhidvayasaṃbhavo darśitaḥ,",
    "GSP29nystik_u:5215": " na tu tṛtīyāsamāso bhāṣyakārīyo nirastaḥ /",
    "GSP29nystik_u:5216": " bhāṣyakāreṇa hi saṃjñitayā gavayapratipattiḥ phalaṃ sādhyasādhanapadavācyamuktā,",
    "GSP29nystik_u:5217": " ākṣiptaprayojyavyāpāratvāt /",
    "GSP29nystik_u:5218": " prayojakavyāpārasya prajñāpanasya paścāt niṣkṛṣyābhidhānaṃ kṛtam---samākhyāsaṃbandhapratipattipattirūpamānārtha iti /",
    "GSP29nystik_u:5219": " etadeva sādhyasādhanapadārthatayā vārttikakāro vyācaṣṭe---samākhyāsaṃbandhapratipattirūpamānārthaḥ phalam /",
    "GSP29nystik_u:5220": " sādhyaśabdena samākhyāsaṃbandha ucyate /",
    "GSP29nystik_u:5221": " tasya sādhanaṃ siddhiḥ pratipattiriti /",
    "GSP29nystik_u:5222": " nanu pratipadyatāmayaṃ gosādṛśyayuktaṃ gavayam /",
    "GSP29nystik_u:5223": " samākhyāsaṃbandhapratipattistu kutastyā?",
    "GSP29nystik_u:5224": " na hi yo yatsadṛśaṃ yaṃ pratipadyate,",
    "GSP29nystik_u:5225": " sa tasya samākhyāmapyavagacchati ityāśayavān pṛcchati---kimuktaṃ bhavati /",
    "GSP29nystik_u:5226": " uttaram---āgameti /",
    "GSP29nystik_u:5227": " āgamānubhavāhitāt saṃskārāt smṛtiḥ /",
    "GSP29nystik_u:5228": " etaduktaṃ bhavati,",
    "GSP29nystik_u:5229": " na kevalaṃ sārūpyajñānaṃ samākhyāsaṃbandhapratipattihetuḥ,",
    "GSP29nystik_u:5230": " api tvāgamārthasmṛtyapekṣamiti /",
    "GSP29nystik_u:5231": " nanvasatyāgamānubhave kutaḥ smṛtirityata āha---yadā hyaneneti /",
    "GSP29nystik_u:5232": " prasiddhasādharmyādityatra prasiddhirūbhayī śrutamayī pratyakṣamayī ca /",
    "GSP29nystik_u:5233": " śrutamayī yathā gaurevaṃ gavaya iti /",
    "GSP29nystik_u:5234": " pratyakṣamayī ca yathā gosādṛśyaviśiṣṭo 'yamīdṛśaḥ piṇḍa iti /",
    "GSP29nystik_u:5235": " tatra pratyakṣamayī prasiddhirāgamāhitasmṛtyapekṣā samākhyāsaṃbandhapratipattihetuḥ /",
    "GSP29nystik_u:5236": " yadyapi yathā gaurevaṃ gavaya ityetasmādapi gosadṛśasya gavayaśabdaḥ samākhyeti śakyamavagantum,",
    "GSP29nystik_u:5237": " na khalu pratyakṣa eva saṃjñākarma,",
    "GSP29nystik_u:5238": " samānajātīyavyavacchinne hi tadbhāvati /",
    "GSP29nystik_u:5239": " tacca yadi mānāntareṇāpi tathāvagamyate,",
    "GSP29nystik_u:5240": " kastatra saṃjñākarma nivārayet?",
    "GSP29nystik_u:5241": " gosādṛśyena copalakṣitaḥ piṇḍo ya iti sarvanāmnā parāmṛṣṭaḥ śakyo ghaṭādibhyo 'samānajātiyebhyo mahiṣādibhyaśca samānajātīyebhyo vyavacchinno 'vagantuṃ gavayaḥ,",
    "GSP29nystik_u:5242": " tathāpi yāvadayamasau gavaya iti sākṣāt pratīte saṃbandhini saṃjñāṃ na niveśayati,",
    "GSP29nystik_u:5243": " tāvadayaṃ pariplutamatiḥ pramātā kaccit khalu drakṣyāmi tādṛśaṃ piṇḍaṃ yatra gavayasaṃjñā pratipatsya iti pramotsuka evodīkṣate /",
    "GSP29nystik_u:5244": " na cāsau vākyamātrasahāyo 'pratyakṣīkṛtagosadṛśagavayatvajātimatpiṇḍo 'sau gavayākhya iti pratipattumarhati /",
    "GSP29nystik_u:5245": " na ca vākyaṃ vinā pratyakṣātrāt /",
    "GSP29nystik_u:5246": " tasmādāgamapratyakṣābhyāmanyadevedam āgamasmṛtisahitaṃ sādṛśyajñānamupamānākhyaṃ pramāṇamāstheyam //",
    "GSP29nystik_u:5247": " nanu yadodīcyena kramelakaṃ nindratoktam,",
    "GSP29nystik_u:5248": " dhik karabhamatidīrghavakragrīvaṃ pralamboṣṭhaṃ kaṭhoratīkṣṇakaṇṭakāśinaṃ kutsitāvayavasanniveśamapasadaṃ paśūnāmiti,",
    "GSP29nystik_u:5249": " tadupaśrutya dākṣiṇātya uttarāpathaṃ gatastādṛśaṃ vastūpalabhya nūnamasau karabha iti pratyeti,",
    "GSP29nystik_u:5250": " tat katamadeteṣu pramāṇam?",
    "GSP29nystik_u:5251": " na tāvadupamānaṃ sādharmyābhāvāt /",
    "GSP29nystik_u:5252": " nāpi pañcamaṃ pramāṇamupagamyate /",
    "GSP29nystik_u:5253": " yadyucyeta nindāparaṃ vākyaṃ karabhasya tādṛśatve na pramāṇam,",
    "GSP29nystik_u:5254": " na hyanyaparāt śabdādanyasyāvagama iti /",
    "GSP29nystik_u:5255": " yatra tarhi tādṛktve paryavasyati vākyaṃ tatra kā gatiḥ?",
    "GSP29nystik_u:5256": " atha tatrāpi tādṛk karabha āgamāvagataḥ pratyakṣeṇa pratyabhijñāyate,",
    "GSP29nystik_u:5257": " karabhaśabdavācyatā tu tasya tatpūrvaṃ tādṛkvarabhaparatve apyāgamasya prayogamātrādavagatā anumānāt /",
    "GSP29nystik_u:5258": " yo hi yatra prayujyate śabdo 'sati vṛttyantare sa tasya vācakaḥ,",
    "GSP29nystik_u:5259": " yathā gośabdo gotve /",
    "GSP29nystik_u:5260": " prayuktaścāyaṃ tādṛśi /",
    "GSP29nystik_u:5261": " tasmāt tasya vācaka iti /",
    "GSP29nystik_u:5262": " tadidaṃ prāgeva prayogānumitaṃ vācakatvamasya pratyakṣasamaye kevalaṃ smaryate iti /",
    "GSP29nystik_u:5263": " samānametat",
    "GSP29nystik_u:5264": " upamānavākye 'pi tatrāpi vākyādavagataḥ sādharmyavān piṇḍaḥ pratyakṣeṇa pratyabhijñāyate /",
    "GSP29nystik_u:5265": " prayogānumitaṃ ca gavayapadasya vācakatvaṃ smaryate iti na phalāntaramavaśiṣyate yatropamānaṃ pramāṇamiti //",
    "GSP29nystik_u:5266": " atrocyate /",
    "GSP29nystik_u:5267": " na tāvadākāśādiśabdavadeṣa gavayaśabdaḥ sākṣāt piṇḍasya vācakaḥ,",
    "GSP29nystik_u:5268": " kintu gavayatvaṃ nimittīkṛtya piṇḍe vartate iti paramārthaḥ /",
    "GSP29nystik_u:5269": " na ca yathā gaurevaṃ gavaya iti vākyād gavayatvamavagatam,",
    "GSP29nystik_u:5270": " na hyanavagatasaṃbadhaṃ gavayapadametadavabodhayati /",
    "GSP29nystik_u:5271": " tatastadavagamāt tu saṃbandhavedane parasparāśrayaprasaṅgaḥ /",
    "GSP29nystik_u:5272": " na ca gosādṛśyenopalakṣyate gavayatvam /",
    "GSP29nystik_u:5273": " na khalvanupalabdhacareṇa gavayatvena gosādṛśyaṃ saṃbaddhaṃ dṛṣṭam /",
    "GSP29nystik_u:5274": " na cādṛṣṭasaṃbandham upalakṣakam /",
    "GSP29nystik_u:5275": " na hi puruṣeṇādṛṣṭasaṃbandho daṇḍaḥ puruṣamupalakṣayitumarhati /",
    "GSP29nystik_u:5276": " tasmāt saṃbandhino gavayatvasya sarvathānupalabdheḥ kuto vākyād vā anumānād vā vācyavācakasaṃbandhāvasāyaḥ?",
    "GSP29nystik_u:5277": " kutastarāṃ ca saṃbandhasmṛti?",
    "GSP29nystik_u:5278": " gavayatvasāmānyaviśeṣavati tu piṇḍe pratyakṣe yuktaḥ saṃbandhāvagamaḥ,",
    "GSP29nystik_u:5279": " saṃbandhino gavayatvasya pratyakṣatvāt vākyārthasya ca smaryāṇatvāt /",
    "GSP29nystik_u:5280": " tathāpi kiṃ gavayatvajātimān piṇḍo vācyaḥ,",
    "GSP29nystik_u:5281": " uta gosādṛśyavāniti kuto vinigamaneti cet?",
    "GSP29nystik_u:5282": " vākyārthasmaraṇasahakāri gavayatvajātimataḥ piṇḍasya gāsādṛśyadarśanameva tarkasahāyaṃ gavayatvābhidhāne pramāṇam /",
    "GSP29nystik_u:5283": " tarkaśca gosādṛśyaviśiṣṭapiṇḍābhidhāne kalpanāgauravaprasaṅgaḥ tathā hi sādṛśyaviśiṣṭa piṇḍābhidhāne,",
    "GSP29nystik_u:5284": " nāpratītaṃ sādṛśyaṃ piṇḍaṃ viśinaṣṭīti tatpratipattavyam /",
    "GSP29nystik_u:5285": " na ca śabdādanyatastadavagama iti śabdaśya tatra vācakatvaṃ kalpanīyam /",
    "GSP29nystik_u:5286": " na cāviśiṣṭaṃ sādṛśyamapi piṇḍaviśeṣe gavayapadam avasthāpayitumarhati,",
    "GSP29nystik_u:5287": " yasya kasyacid yena kenacit saha sādṛśyāditi tadapi gavā viśeṣaṇīyam /",
    "GSP29nystik_u:5288": " na cānyato gotvasyāpi pratipattiriti tadapi gavayapadenābhidhātavyam iti kalpanāgauravam /",
    "GSP29nystik_u:5289": " gavayatvajātimatpiṇḍābhidhāne tu lāghavamiti tadanujānāti /",
    "GSP29nystik_u:5290": " sādharmyagrahaṇaṃ ca dharmamātropalakṣaṇamiti karabhasaṃjñāpratītiphalamapyupamānameveti nāvyāptiḥ /",
    "GSP29nystik_u:5291": " nāpi pañcamapramāṇābhyupagamaḥ /",
    "GSP29nystik_u:5292": " ata eva bahunyudāhaṇānyuktvāpyāha sma bhagavān bhāṣyakāraḥ,",
    "GSP29nystik_u:5293": " evamanyo 'pyupamānasya loke viṣayo bubhutsitavya iti /",
    "GSP29nystik_u:5294": " tasmāt sarvaṃ caturasram //",
    "GSP29nystik_u:5295": " tadīdṛśamupamānaphalamavidvān sādṛśyaviśiṣṭavastujñānaṃ copamānaphalamiti bhrānto bhadanto dignāga ākṣipati---pratyakṣeti /",
    "GSP29nystik_u:5296": " pṛcchati---kathamiti /",
    "GSP29nystik_u:5297": " uttaram---yadā tāviti /",
    "GSP29nystik_u:5298": " upalakṣaṇaṃ caitat,",
    "GSP29nystik_u:5299": " ubhau pratyakṣeṇa paśyatīti /",
    "GSP29nystik_u:5300": " yadā tu gavayamekaṃ pratyakṣeṇa paśyati,",
    "GSP29nystik_u:5301": " smarati ca gām,",
    "GSP29nystik_u:5302": " tadāpi gosādṛśyaṃ gavayasthaṃ pratyakṣameva /",
    "GSP29nystik_u:5303": " gagosthamapratyakṣam,",
    "GSP29nystik_u:5304": " apratyakṣatvād goriti cet?",
    "GSP29nystik_u:5305": " hanta bhoḥ kimabhimataṃ sādṛśyamāyuṣmato yadapratyakṣāyāṃ gavi na pratyakṣam?",
    "GSP29nystik_u:5306": " sāmānyabāhulyaṃ jātyantaravarti jātyantarasya /",
    "GSP29nystik_u:5307": " yathāhuḥ,",
    "GSP29nystik_u:5308": " sāmānyānyeva bhūyāṃsi guṇāvayavakarmaṇām /",
    "GSP29nystik_u:5309": " bhinnapradhānasāmānyavṛtti sādṛśyamucyate //",
    "GSP29nystik_u:5310": " iti cet? tat kimidānīṃ karṇatvādisāmānyaṃ gogavayagatakarṇādibhedena bhinnamityapi vaktumadhyavasito 'si? tasmād",
    "GSP29nystik_u:5311": " yathā kālākṣyāṃ gavi gotvamīkṣitavataḥ svastimatyāṃ pratyabhijñāyamānaṃ tadevedamiti,",
    "GSP29nystik_u:5312": " etadeva tadityavagataṃ bhavati,",
    "GSP29nystik_u:5313": " tathehāpīti na phalātirekaḥ /",
    "GSP29nystik_u:5314": " tasmāt na sādṛśyapratītiphalamupamānaṃ pratyakṣād vākyād vā vyatiricyate iti sūktam /",
    "GSP29nystik_u:5315": " bhadantabhrāntimudghāṭayati---gaveti /",
    "GSP29nystik_u:5316": " gavayasattāṃ sādṛśyaviśiṣṭam ityarthaḥ /",
    "GSP29nystik_u:5317": " arthatattvamuktaṃ smārayati---gavayeti /",
    "GSP29nystik_u:5318": " upasaṃharati---tasmāditi /",
    "GSP29nystik_u:5319": " prayogastu,",
    "GSP29nystik_u:5320": " pratyakṣādibhyaḥ pramāṇāntaramupamānam,",
    "GSP29nystik_u:5321": " tajjanyapramāvilakṣaṇapramājanakatvāt /",
    "GSP29nystik_u:5322": " yadi tu na tebhyo vilakṣaṇamabhaviṣyad na tadvilakṣaṇāṃ pramāmakariṣyat,",
    "GSP29nystik_u:5323": " tathā tānyeva /",
    "GSP29nystik_u:5324": " na caitat tathā /",
    "GSP29nystik_u:5325": " tasmāt tathāti //6 //",
    "GSP29nystik_u:5326": " NyS_1,1.7: āptopadeśaḥ śabdaḥ //",
    "GSP29nystik_u:5327": " atha śabda iti bhāṣyam /",
    "GSP29nystik_u:5328": " upamānānantaraṃ śabdoddeśāt upamānalakṣaṇānantaraṃ śabdasya lakṣaṇamityarthaḥ /",
    "GSP29nystik_u:5329": " lakṣaṇasūtraṃ paṭhati---āptopadeśaḥ śabdaḥ /",
    "GSP29nystik_u:5330": " atra śabda iti lakṣyapadam /",
    "GSP29nystik_u:5331": " āptopadeśa iti lakṣaṇam /",
    "GSP29nystik_u:5332": " upadiśyate 'neneti upadeśo vākyajñānaṃ vā tadarthajñānaṃ vā abhighīyate /",
    "GSP29nystik_u:5333": " tatra vākyajñānapramāṇyapakṣe tadarthajñānaṃ phalam,",
    "GSP29nystik_u:5334": " padārthasmṛtyādayastvāntarālikā itikartavyatāḥ /",
    "GSP29nystik_u:5335": " tadarthajñānaprāmāṇyapakṣe tu hānādibuddhiḥ phalam /",
    "GSP29nystik_u:5336": " yadyapi vidhirūpadeśaḥ pravartanamityanarthāntaram,",
    "GSP29nystik_u:5337": " yadyapi cāyaṃ niyojyaprayojane pravṛttinivṛttī vidadhadājñādhyeṣaṇābhyāmatiricyate,",
    "GSP29nystik_u:5338": " te hi niyoktṛprayojane pravṛttinivṛttī vidhattaḥ,",
    "GSP29nystik_u:5339": " tathāpi bhūtārthaparopaniṣadādiśabdavyāpakatvāt paraprayojanavadvacanamātravivakṣayopadeśapadaṃ vyākhyeyam /",
    "GSP29nystik_u:5340": " yadyapi sadeva somyedamagra āsīd",
    "GSP29nystik_u:5341": " ityādi vacanaṃ kvacit na pravartayati,",
    "GSP29nystik_u:5342": " kutaścid vā nivartayati puruṣam,",
    "GSP29nystik_u:5343": " tathāpi puruṣaśreyo 'bhidhatte ityupadeśa ityucyate /",
    "GSP29nystik_u:5344": " tathāpyativyāptiḥ,",
    "GSP29nystik_u:5345": " caityavandanādivākyānāmapyevaṃ lakṣaṇatvāt /",
    "GSP29nystik_u:5346": " ata uktam---āpteti /",
    "GSP29nystik_u:5347": " āptānāṃ ṛṣyāryamlecchānāmupadeśaḥ śabdo na tvanāptānāṃ māyāmohanirmitānāṃ buddharṣabhādīnāṃ pramāṇaviruddhakṣaṇikasarvadharmanairātmyavādināmiti",
    "GSP29nystik_u:5348": " tadevāha---vārttikakāraḥ na śabdamātramiti sūtrārthaḥ //",
    "GSP29nystik_u:5349": " sūtrasthāptalakṣaṇaparaṃ bhāṣyam---āptaḥ khalu sākṣātkṛtadharmā /",
    "GSP29nystik_u:5350": " sudṛḍhena pramāṇenāvadhāritāḥ sākṣātkṛtā dharmāḥ padārthā hitāhitaprāptiparihāraprayojanā yena sa tathoktaḥ /",
    "GSP29nystik_u:5351": " tathāpi tattvaṃ vidvān akārūṇikatayā vā alasatayā vā anupadiśan,",
    "GSP29nystik_u:5352": " matsaritayā vā viparītamupadiśan nāptaḥ syādityata āha---yathādṛṣṭasyārthasya cikhyāpayiṣayā prayuktaḥ /",
    "GSP29nystik_u:5353": " yathādṛṣṭasyeti matsaritayā viparītopadeśo nivāritaḥ /",
    "GSP29nystik_u:5354": " cikhyāpayiṣayeti akṛpāsvārthakāmatve nirākṛte /",
    "GSP29nystik_u:5355": " prayuktaḥ utpāditaprayatnaḥ ityalasatvam /",
    "GSP29nystik_u:5356": " tathāpi sthānakaraṇapāṭavābhāvena varṇaniṣpādanāsāmarthyenāptaḥ prasajyeta,",
    "GSP29nystik_u:5357": " ityata āha---upadeṣṭā /",
    "GSP29nystik_u:5358": " sthānakaraṇapāṭavānityarthaḥ //",
    "GSP29nystik_u:5359": " āpta iti prakṛtipratyayasamudāyāt prakṛti niṣkṛṣya tadarthamāha--sākṣātkaraṇamiti /",
    "GSP29nystik_u:5360": " anena yathoktarūpasaṃpadupalakṣitā /",
    "GSP29nystik_u:5361": " pratyayārthamāha--tayeti /",
    "GSP29nystik_u:5362": " āptalakṣaṇasya vayāpakatvamāha--ṛṣīti /",
    "GSP29nystik_u:5363": " darśanāt ṛṣiḥ /",
    "GSP29nystik_u:5364": " karatalāmalakaphalavat sākṣātkṛtatraikālyavarttiprameyamātraḥ,",
    "GSP29nystik_u:5365": " ārād yātaḥ pātakebhya ityāryo madhyamo lokaḥ,",
    "GSP29nystik_u:5366": " mlecchaḥ prasiddhaḥ /",
    "GSP29nystik_u:5367": " mlecchā api hi paripathamavasthitāḥ pānthānāmapahṛtasarvasvānāṃ mārgākhyāne hetudarśanaśūnyā avantyāptā iti pareṣāmāptalakṣaṇamavyāpakamityuktaṃ bhavati //",
    "GSP29nystik_u:5368": " tadetad bhāṣyam ākṣeptumanubhāṣate---āptaḥ khalviti /",
    "GSP29nystik_u:5369": " ākṣipati---svargeti /",
    "GSP29nystik_u:5370": " ākṣeptā bhāṣyam ākṣipya sūtraṃ samādhatte tasmāditi /",
    "GSP29nystik_u:5371": " āptaḥ prāpto yukta iti yāvat /",
    "GSP29nystik_u:5372": " apauruṣeyo vaidika upadeśaḥ svargāpūrvadevatādiviṣayaḥ svataḥprāmāṇye siddhe nirdeṣatayā yukta upapannaḥ /",
    "GSP29nystik_u:5373": " laukikaścāryamlecchānāṃ pramāṇāntaramūlo yuktaḥ /",
    "GSP29nystik_u:5374": " mānāntarābhāve tvanāpto 'yuktaḥ /",
    "GSP29nystik_u:5375": " samādhatte---na brūma iti /",
    "GSP29nystik_u:5376": " pauruṣeyatvaṃ vedānāṃ dvitīyādhyāya upapādayiṣyate /",
    "GSP29nystik_u:5377": " tasmāt puruṣasyaivāptasyopadeśa āptopadeśa iti sādhu vyākhyānaṃ bhāṣyakārīyamiti bhāvaḥ //",
    "GSP29nystik_u:5378": " pṛcchati--kaḥ punariti /",
    "GSP29nystik_u:5379": " asti hi svargādīnāmapratyakṣatve nyāyaḥ,",
    "GSP29nystik_u:5380": " yogipratyakṣaṃ na svargādiviṣayaḥ pratyakṣatvāt asmadādipratyakṣavaditi bhāvaḥ /",
    "GSP29nystik_u:5381": " uttaram--brūmo nyāyam /",
    "GSP29nystik_u:5382": " tamāha--samānyaviśeṣavattvāt kasyacit pratyakṣā iti /",
    "GSP29nystik_u:5383": " atra yāvati pakṣe yo hetuḥ siddhaḥ,",
    "GSP29nystik_u:5384": " tasya tanmātre pakṣīkāryam /",
    "GSP29nystik_u:5385": " yogaje ca pratyakṣe siddhe tatsādhakādeva pramāṇāt tasya svargādiviṣayatvamapi siddhamiti",
    "GSP29nystik_u:5386": " dharmigrāhakapramāṇaviruddhaṃ mīmāṃsakānām anumānaṃ nodetumapyutsahate prāgeva tad bādhitum /",
    "GSP29nystik_u:5387": " asiddhe tu yogaje pratyakṣa āśrayāsiddho heturābhāsaḥ /",
    "GSP29nystik_u:5388": " asmākaṃ tu samyañco bahavaśca nyāyā iti bhāvaḥ /",
    "GSP29nystik_u:5389": " anityatvaṃ hetumākṣipati--asiddhamiti /",
    "GSP29nystik_u:5390": " pariharati--neti /",
    "GSP29nystik_u:5391": " nitye cāpūrva iti /",
    "GSP29nystik_u:5392": " atra trayaḥ kalpāḥ,",
    "GSP29nystik_u:5393": " kimekamapūrvaṃ sarvapuruṣasādhāraṇam,",
    "GSP29nystik_u:5394": " āho asādhāraṇam?",
    "GSP29nystik_u:5395": " yadāpi asādhāraṇaṃ tadāpi kiṃ pratipuruṣamekaikamapūrvam,",
    "GSP29nystik_u:5396": " āho pratipuruṣamanekamiti?",
    "GSP29nystik_u:5397": " tatra prathamaṃ kalpaṃ dūṣayati--yadi sādhāraṇateti /",
    "GSP29nystik_u:5398": " na hi kadācidapyayamapūrvaṃ paśyati laukikaḥ puruṣaḥ /",
    "GSP29nystik_u:5399": " yoginastvanabhivyaktamapi paśyantīti bhāvaḥ /",
    "GSP29nystik_u:5400": " dvitīyaṃ kalpaṃ dūṣayati--etena pratipuruṣamiti /",
    "GSP29nystik_u:5401": " utkarṣa ādhikyamavayavopacaya iti yāvat /",
    "GSP29nystik_u:5402": " śaṅkate--vya/jaketi /",
    "GSP29nystik_u:5403": " ekamapi vya/",
    "GSP29nystik_u:5404": " jakabhedāt utkarṣanikarṣavad dṛṣṭam /",
    "GSP29nystik_u:5405": " tad yathā mahati darpaṇatale mahanmukham,",
    "GSP29nystik_u:5406": " tadeva kanīnikāyām aṇviti bhāvaḥ /",
    "GSP29nystik_u:5407": " vakṣyamāṇenābhiprāyeṇa nirākaroti--na hyekamiti /",
    "GSP29nystik_u:5408": " śaṅkitā svābhiprāyamuddhāṭayati--nanu ceti /",
    "GSP29nystik_u:5409": " svābhiprāyeṇa nirākaroti---na dṛṣṭa iti brūma iti /",
    "GSP29nystik_u:5410": " śaṅkitā pṛcchati--kiṃ punastat yadi na dṛṣṭam?",
    "GSP29nystik_u:5411": " tatra yadi bhedena na dṛṣṭam,",
    "GSP29nystik_u:5412": " dṛṣṭirnāsti /",
    "GSP29nystik_u:5413": " kiṃ punastat,",
    "GSP29nystik_u:5414": " yad bhedena bhedadarśanamiti bhāsate?",
    "GSP29nystik_u:5415": " samāghātā svābhiprāyamāha--mithyāpratyaya iti /",
    "GSP29nystik_u:5416": " na bhedadarśanamapajānīmahe,",
    "GSP29nystik_u:5417": " kiṃ tu pāramārthikaṃ bhedam /",
    "GSP29nystik_u:5418": " na ca kalpito 'pūrvabhadaḥ pāramārthikāya kāryāyālamiti bhāvaḥ /",
    "GSP29nystik_u:5419": " utkarṣāpakarṣakartṛtvaṃ veti karmaṇa iti śeṣaḥ /",
    "GSP29nystik_u:5420": " tṛtīyaṃ kalpamātiṣṭhate---pratipuruṣamaneka iti /",
    "GSP29nystik_u:5421": " dūṣayati---anivṛtta iti /",
    "GSP29nystik_u:5422": " athottarakālamiti /",
    "GSP29nystik_u:5423": " aśvamedhakriyayā tāvat tadapūrvaṃ svakāla evābhivyaktaṃ phaladānābhimukhīkṛtam, abhivya/",
    "GSP29nystik_u:5424": " jakasamānakālatvādabhivyakteḥ,",
    "GSP29nystik_u:5425": " pradīpādiṣu darśanāt /",
    "GSP29nystik_u:5426": " tathāpi phalaṃ tāvat na datte,",
    "GSP29nystik_u:5427": " yāvat kriyā na nivartate /",
    "GSP29nystik_u:5428": " nivṛttāyāṃ tu phalaṃ datte ityarthaḥ /",
    "GSP29nystik_u:5429": " dūṣayati---asatīti /",
    "GSP29nystik_u:5430": " tat khalu pūrvaṃ sadapi phalaṃ nākārṣīt caramabhāvinyāḥ kriyāyāḥ tajjanyāyā ābhivyakteranutpādāt /",
    "GSP29nystik_u:5431": " utpannāyāṃ tu kriyāyāmabhivyaktau vā kasmāt na karoti?",
    "GSP29nystik_u:5432": " na hi kriyāyā vināśasya kaścidupayogaḥ /",
    "GSP29nystik_u:5433": " tasmādakāmenāpi tvayā asatyā eva kriyāyā vya/",
    "GSP29nystik_u:5434": " jakatvamanugrāhakatvaṃ cāṅgīkartavyam /",
    "GSP29nystik_u:5435": " taccaitadubhayamapi citramityarthaḥ /",
    "GSP29nystik_u:5436": " api ca sāsatī cet kriyābhivyanakti,",
    "GSP29nystik_u:5437": " tathā sati asattāyāḥ sarvatra sulabhatvāt na kiñcidapūrvaṃ nābhivyaktamiti /",
    "GSP29nystik_u:5438": " kriyāvilopaḥ prayatnavilopa ityarthaḥ //",
    "GSP29nystik_u:5439": " atra śabdaṃ pramāṇāntaramasahamāno dignāgaḥ tallakṣaṇaṃ vikalpyākṣipati---āptopadeśa iti /",
    "GSP29nystik_u:5440": " anyasmādanyasya niścayo na tāvadasaṃbandhādatiprasaṅgāt /",
    "GSP29nystik_u:5441": " na ca śabdaḥ arthātmā,",
    "GSP29nystik_u:5442": " nāpyarthakāryaḥ /",
    "GSP29nystik_u:5443": " vināpyarthaṃ puruṣavivakṣāmātrādeva tadutpādāt /",
    "GSP29nystik_u:5444": " tasmāt na sākṣāt śabdādarthaniścayaḥ,",
    "GSP29nystik_u:5445": " vivakṣākāryantayā tu vivakṣāṃ gamayet /",
    "GSP29nystik_u:5446": " sā cārthābhiprāyapūrvā /",
    "GSP29nystik_u:5447": " abhiprāyaśca kaścinmanomātrayoniḥ,",
    "GSP29nystik_u:5448": " aparastu pramāṇamūlaḥ /",
    "GSP29nystik_u:5449": " tatra yaḥ pramāṇaniścitamarthaṃ vivakṣati,",
    "GSP29nystik_u:5450": " yathāvivakṣaṃ coccārayati sa āptaḥ /",
    "GSP29nystik_u:5451": " tasya vacanāt kāryāt kāraṇaṃ vivakṣā anumīyate /",
    "GSP29nystik_u:5452": " tasyāśca kāraṇamarthajñānam /",
    "GSP29nystik_u:5453": " tataścārthajñānasyārthakāryatvāditi pramāṇagatiḥ /",
    "GSP29nystik_u:5454": " tatrāptopadeśa ityatropadeśakriyayā upadeṣṭāra upasthāpitāḥ /",
    "GSP29nystik_u:5455": " te ca prāyeṇa visaṃvādakā dṛṣṭā ityāptagrahaṇena teṣāmavisaṃvāditvam /",
    "GSP29nystik_u:5456": " tataśca upadeśādarthaviniścayo bhavatvityetadarthaṃ yadyucyeta ityāha---yadyāptānāmiti /",
    "GSP29nystik_u:5457": " upadeṣṭaṇāmityarthaḥ /",
    "GSP29nystik_u:5458": " imaṃ kalpaṃ dūṣayati---tadanumānāt /",
    "GSP29nystik_u:5459": " avisaṃvāditvamupadeṣṭurānumānikam,",
    "GSP29nystik_u:5460": " tādṛśasya vacanamarthaviniścaye anumānameva /",
    "GSP29nystik_u:5461": " tathā hi yad yannirdeṣasattvīyaṃ vacanaṃ tatsarvamarthavat,",
    "GSP29nystik_u:5462": " yathā buddhasya kṣaṇikanairātmyādiviṣaya upadeśaḥ,",
    "GSP29nystik_u:5463": " tathā cāyaṃ vivādādhyāsita upadeśa iti /",
    "GSP29nystik_u:5464": " yathoktaṃ bhadantena",
    "GSP29nystik_u:5465": " āptavākyāvisaṃvādasāmānyādanumānatā //",
    "GSP29nystik_u:5466": " iti /",
    "GSP29nystik_u:5467": " dvitīyaṃ kalpamātiṣṭhate---athārthasya tathābhāvaḥ /",
    "GSP29nystik_u:5468": " atra hi upadiśyata ityupadeśa iti vyutpattyā artha ucyate /",
    "GSP29nystik_u:5469": " āptaḥ prāpta upadeśo yasmāt sa tathoktaḥ /",
    "GSP29nystik_u:5470": " etaduktaṃ bhavati yasmāt śabdādavagamyārthaṃ pravartamānaḥ prāpnoti tamevārtha sa āptopadeśaḥ śabdaḥ pramāṇam /",
    "GSP29nystik_u:5471": " evaṃ ca yathā śabdena yo 'rtho darśitaḥ,",
    "GSP29nystik_u:5472": " tasyāptyā tathātā darśitā bhavati /",
    "GSP29nystik_u:5473": " tadidamuktam--athārthasya tathābhāva iti /",
    "GSP29nystik_u:5474": " dūṣayati--so 'pīti /",
    "GSP29nystik_u:5475": " tadeva sphuṭayati--yadā hīti /",
    "GSP29nystik_u:5476": " āptyā hi tathātvaṃ viniścanvan arthasya nāpratipannatayā niścetumarhati /",
    "GSP29nystik_u:5477": " pratipattiśca prāyeṇa pratyakṣeṇeti pratyakṣata ityuktam /",
    "GSP29nystik_u:5478": " tamimamākṣemapākaroti--tanneti /",
    "GSP29nystik_u:5479": " nāptatvasahāyaḥ śabdo 'rthaṃ bodhayatīti sūtrārthaḥ /",
    "GSP29nystik_u:5480": " nāpi śabdārthaprāptyā śabdārthatathātvamiti /",
    "GSP29nystik_u:5481": " kastarhi ityata āha--api tviti /",
    "GSP29nystik_u:5482": " indriyasaṃbaddhāsaṃbaddheṣviti dṛrūṭadṛṣṭeṣvityarthaḥ /",
    "GSP29nystik_u:5483": " yathoktaṃ sa dvividho dṛṣṭādṛṣṭabhedāditi /",
    "GSP29nystik_u:5484": " etaduktaṃ bhavati,",
    "GSP29nystik_u:5485": " nāptatvahetukamavisaṃvāditvamanena sūtreṇāgamārthatayā pratipādyate /",
    "GSP29nystik_u:5486": " nāpyarthatathātvam āgamārthatayā pratipādyate /",
    "GSP29nystik_u:5487": " nāpyāgamaḥ pratyakṣānumānābhyāṃ na bhidyate,",
    "GSP29nystik_u:5488": " kiṃ tu upadeśaḥ śabda ityuktam /",
    "GSP29nystik_u:5489": " upadeśa iti ca kārakapadam,",
    "GSP29nystik_u:5490": " upadiśyate jñāpyate prayojanavānartho 'neneti /",
    "GSP29nystik_u:5491": " tathāpi vātikādyupadeśo 'pi śabdaḥ syādityata uktam---āpteti /",
    "GSP29nystik_u:5492": " tenopadeśapadādevāgamasya vākyārthapratipattiḥ phalamuktam /",
    "GSP29nystik_u:5493": " tadidamuktam---yā śabdollekhena padārthasmaraṇāvāntaravyāpārāt śabdādevārthaṃ pratyemītyanenollekhena pratipattiḥ sāgamasyārthaḥ phalamiti /",
    "GSP29nystik_u:5494": " āptatvaṃ ca na vākyārthaṃ pratyāyayati api tvāgamasyāvyabhicāritām /",
    "GSP29nystik_u:5495": " na ca yataḥ prāmāṇyamavagamyate tataḥ prameyamapi /",
    "GSP29nystik_u:5496": " tathā ca sati prāmāṇyajñānahetoranumānādeva pratyakṣādiprameyāvagatiriti pratyakṣādīnāmapramāṇyaprasaṅgaḥ /",
    "GSP29nystik_u:5497": " tathāsati kasyānumānamapi prāmāṇyamavadhārayet /",
    "GSP29nystik_u:5498": " na cāptavākyaṃ kāryaṃ sad vaktṛjñānānumānadvāreṇārthe 'pyanumānameva,",
    "GSP29nystik_u:5499": " na tvarthasya pratyāyakamiti sāṃpratam /",
    "GSP29nystik_u:5500": " yadi hi nārthaṃ pratyāyayet jñānamātramanumāpayet,",
    "GSP29nystik_u:5501": " tathā ca nārthaviśeṣasiddhiḥ /",
    "GSP29nystik_u:5502": " na ca jñānasyārthādanyo 'sti kaścid viśeṣaḥ /",
    "GSP29nystik_u:5503": " tasmāt vaktṛjñānaviśeṣaṇāya pūrvaṃ śabdādeva kevalād vākyārthajñānam eṣitavyam /",
    "GSP29nystik_u:5504": " evaṃ ca kṛtaṃ vaktṛjñānānumānenārthapratipattyarthena kevalaṃ prāmāṇyajñānāya tadupayoga iti /",
    "GSP29nystik_u:5505": " na cāvinābhāva eva saṃbandho yena śabdārthayorasaṃbandhena gamyagamakatvaṃ na syāt /",
    "GSP29nystik_u:5506": " asti hi sāṅketikaḥ saṃbandho 'nayoriti vakṣyate /",
    "GSP29nystik_u:5507": " na cāvinābhāvaḥ eva pratyāyanāṅgam,",
    "GSP29nystik_u:5508": " cakṣurādayo nīlādibhedavyabhicāriṇo 'pi dṛṣṭāḥ tatpratipādakā ityuktam /",
    "GSP29nystik_u:5509": " tasmāt padāni kṛtasaṃketāni svārthān smārayanti,",
    "GSP29nystik_u:5510": " ākāṅkṣāyogyatāsattisadhrīcīnāni adṛṣṭapūrvaṃ vākyārthaṃ bodhayanti,",
    "GSP29nystik_u:5511": " na saṃgatigrahaṇamapi pratīkṣanta iti dūre 'numānād bhavanti /",
    "GSP29nystik_u:5512": " yathā caitat,",
    "GSP29nystik_u:5513": " tathoddeśe leśata uktam /",
    "GSP29nystik_u:5514": " upapāditaṃ ca tattvabindau /",
    "GSP29nystik_u:5515": " tasmāt sarvamavadātam//7 //",
    "GSP29nystik_u:5516": " NyS_1,1.8: sa dvividho dṛṣṭādṛṣṭārthatvāt //",
    "GSP29nystik_u:5517": " sa dvividho dṛṣṭādṛṣṭārthatvāt iti sūtrasya tātparyamāha---niyamārtham /",
    "GSP29nystik_u:5518": " tadvibhajate---anekadheti /",
    "GSP29nystik_u:5519": " dṛṣṭādṛṣṭārthatvāditi bhāṣyamatena vyācaṣṭe---pratyakṣeti /",
    "GSP29nystik_u:5520": " āptapraṇītatvaliṅgānumitaprāmāṇyaśabdaikaviṣayasvargayāgādisaṃbandhādīnāmanumānaviṣayatā /",
    "GSP29nystik_u:5521": " yathāha bhāṣyakāraḥ,",
    "GSP29nystik_u:5522": " yasyāmutra pratīyate so 'dṛṣṭārtha iti /",
    "GSP29nystik_u:5523": " adṛṣṭārtho 'pi pramāṇamarthasyānumānāditi /",
    "GSP29nystik_u:5524": " tena dṛṣṭo 'rtho yasyāgamasya sa tathā /",
    "GSP29nystik_u:5525": " evamitaro 'pīti /",
    "GSP29nystik_u:5526": " tadevaṃ bhāṣyamatena vyākhyāya svamatena vyācaṣṭe---vaktṛbhedenati /",
    "GSP29nystik_u:5527": " dṛṣṭo 'rtho yena saṃ dṛṣṭārthaḥ pravaktā,",
    "GSP29nystik_u:5528": " evamadṛṣṭo 'rthonumito yena sa tathā /",
    "GSP29nystik_u:5529": " tatra dṛṣṭārthā ṛṣayo 'smadādayaśca /",
    "GSP29nystik_u:5530": " anumitārthā asmadādaya eveti /",
    "GSP29nystik_u:5531": " evamapi śabdadvaividhyasādhane mā bhūdapakṣadhargateti pravaktṛpadena pūrayati---dṛṣṭādṛṣṭārthapravaktṛkatvāditi /",
    "GSP29nystik_u:5532": " adṛṣṭārthaḥ pravaktā yasyāgamasya sa tathoktaḥ /",
    "GSP29nystik_u:5533": " asyārthamāha na vigrahaṃ karoti pratyakṣata iti /",
    "GSP29nystik_u:5534": " śeṣaṃ subodham /",
    "GSP29nystik_u:5535": " sa na manyeta dṛṣṭānāṃ vākyānāṃ prāmāṇyam /",
    "GSP29nystik_u:5536": " sa iti /",
    "GSP29nystik_u:5537": " viprakṛṣṭo nāstikaḥ parāmṛṣyata iti bhāṣyayojanikā /",
    "GSP29nystik_u:5538": " pariśiṣṭaṃ tu parīkṣāparvaṇi nivedayiṣyate //8 //",
    "GSP29nystik_u:5539": " NyS_1,1.9: ātmāśarīrendriyārthabuddhimanaḥvṛttidoṣapretyabhāvaphaladuḥkhāpavargāsatu prameyam //",
    "GSP29nystik_u:5540": " iha prameyaṃ heyopādeyabhāvenāvasthitaṃ mumukṣuṇā pratipitsitam /",
    "GSP29nystik_u:5541": " tacca parīkṣitasvapramāṇaviśeṣādhīnapratipatti /",
    "GSP29nystik_u:5542": " lakṣaṇaṃ cāsya pramāṇaviśeṣaḥ /",
    "GSP29nystik_u:5543": " na cāvāntarapramāṇasāmānyapratyakṣādilakṣaṇamantareṇātmādipramāṇāvatāraḥ kartuṃ śakyaḥ,",
    "GSP29nystik_u:5544": " tasya pratyakṣādisāmānyaviśeṣatvāt /",
    "GSP29nystik_u:5545": " ataḥ pratyakṣādilakṣaṇānantaraṃ tadavatāraḥ /",
    "GSP29nystik_u:5546": " aparīkṣitaṃ ca na tattvanirṇayāya paryāptamiti parīkṣā vidhāyiṣyate /",
    "GSP29nystik_u:5547": " tatparikaraśca saṃśayādaya iti yuktaṃ teṣāṃ paścāllakṣaṇam /",
    "GSP29nystik_u:5548": " tadiha prameyalakṣaṇāya tadvibhāgoddeśasūtramavatārayituṃ bhāṣyakāraḥ pṛcchati sma---kiṃ punaranena pramāṇeneti /",
    "GSP29nystik_u:5549": " jātyabhiprāyamekavacanam,",
    "GSP29nystik_u:5550": " prakṛte prameye yathāyathaṃ pramāṇānāmupayogāt /",
    "GSP29nystik_u:5551": " tadetad bhāṣyam anūdya vārttikakāra ākṣipati---kiṃ punariti /",
    "GSP29nystik_u:5552": " prameyanāntarīyakatvaṃ pramāṇānāṃ sāmarthyam /",
    "GSP29nystik_u:5553": " samādhatte--neti /",
    "GSP29nystik_u:5554": " pratyakṣādilakṣaṇasāmarthyāt prameyamātraṃ sidvam,",
    "GSP29nystik_u:5555": " siśiṣṭaṃ tu prameyamadyāpi na sidhyatīti tadarthaṃ praśnaḥ /",
    "GSP29nystik_u:5556": " sa ca viśeṣo yathāvaditi na darśita iti /",
    "GSP29nystik_u:5557": " ayameva ca sūtrārtha iti /",
    "GSP29nystik_u:5558": " yeṣāṃ tattvātattvajñānābhyām apavargasaṃsārau bhavataḥ,",
    "GSP29nystik_u:5559": " ta etāvanta eva /",
    "GSP29nystik_u:5560": " na nyūnā nādhikā ityarthaḥ /",
    "GSP29nystik_u:5561": " prathamasūtravyavasthām atidiśati---atrāpīti /",
    "GSP29nystik_u:5562": " uktamarthamanākalayannākṣipati---ubhayeti /",
    "GSP29nystik_u:5563": " digādīnāmiti /",
    "GSP29nystik_u:5564": " dravyeṣu dikkālaparamāṇūnāmanabhidhānāt /",
    "GSP29nystik_u:5565": " vṛkṣastiṣṭhatīti /",
    "GSP29nystik_u:5566": " itiśabda ādyarthe tena vṛkṣaṃ paśyati,",
    "GSP29nystik_u:5567": " vṛkṣeṇa candramasaṃ paśyatītyādayo veditavyāḥ /",
    "GSP29nystik_u:5568": " samādhatte---na sūtrārthāparijñānāditi,",
    "GSP29nystik_u:5569": " na prameyapadaṃ prameyamātre pravartate,",
    "GSP29nystik_u:5570": " kiṃ tu yat tattvato jñāyamānamapavargasādhanaṃ tasmin,",
    "GSP29nystik_u:5571": " taccātmādyeva nānyaditi yukto 'nyayogavyavaccheda ityarthaḥ /",
    "GSP29nystik_u:5572": " ayogavyavacchede 'pi na doṣa ityāha---prameyameveti /",
    "GSP29nystik_u:5573": " nanvasmin pakṣe na kadācidapi pramāṇatā syādityasti doṣa ityata āha---kimuktaṃ bhavatīti /",
    "GSP29nystik_u:5574": " nāsya puruṣamātraṃ prati prameyatvaṃ vidhīyate,",
    "GSP29nystik_u:5575": " api tu mokṣamāṇaśiṣṭaṃ prati vidhīyate /",
    "GSP29nystik_u:5576": " anūdyata iti pramāṇāntaramūlakatvena vidhānasya dārḍhyaṃ darśayati /",
    "GSP29nystik_u:5577": " upasaṃharati---tasmāditi /",
    "GSP29nystik_u:5578": " kauśalamātramātmanaḥ khyāpayitumabhyupetya samādhānāntaramāha--upetyeti /",
    "GSP29nystik_u:5579": " pravṛttisaṃskārakatvamasti dikkālayoḥ,",
    "GSP29nystik_u:5580": " prāṅmukho 'nnāni bhu/jīta //",
    "GSP29nystik_u:5581": " prācīnapravaṇe vaiśvadevena yajeta //",
    "GSP29nystik_u:5582": " paurṇamāsyāṃ paurṇamāsyā yajeta //",
    "GSP29nystik_u:5583": " amāvāsyāyāmamāvāsyayā yajeta //",
    "GSP29nystik_u:5584": " ityevamādi śravaṇāt /",
    "GSP29nystik_u:5585": " kauśalamātramidaṃ na tu samādhānamityāha---na punaridamiti /",
    "GSP29nystik_u:5586": " vihitavidhānāditi /",
    "GSP29nystik_u:5587": " pramāṇavidhānasāmarthyena vihitamityarthaḥ /",
    "GSP29nystik_u:5588": " na kevalaṃ pramāṇavidhānākṣiptam,",
    "GSP29nystik_u:5589": " api tvādyasūtragamaprameyapadādapi labdhamityāha---ādyena ceti /",
    "GSP29nystik_u:5590": " etasmiścārthe sūtrakārasya anumatimāha---enaṃ cārthamiti /",
    "GSP29nystik_u:5591": " bhāṣyam---sarvasya sukhaduḥkhasādhanasya,",
    "GSP29nystik_u:5592": " draṣṭā sarvasya sukhaduḥkhasya bhoktā,",
    "GSP29nystik_u:5593": " yataḥ sukhaduḥkhasādhanaṃ sarvam,",
    "GSP29nystik_u:5594": " sarvaṃ ca sukhaduḥkhaṃ jānāti,",
    "GSP29nystik_u:5595": " ataḥ sarvajñaḥ /",
    "GSP29nystik_u:5596": " na cāprāptānyetāni jānātītyata āha---sarvānubhāvī /",
    "GSP29nystik_u:5597": " anubhavaḥ prāptiḥ /",
    "GSP29nystik_u:5598": " tadetad vairāgyotpādāyoktam,",
    "GSP29nystik_u:5599": " evamuttaratrāpi boddhavyam /",
    "GSP29nystik_u:5600": " ātmanyayaṃ viśeṣo yadanena rūpeṇa heyaḥ,",
    "GSP29nystik_u:5601": " kaivalyena copādeyaḥ /",
    "GSP29nystik_u:5602": " śarīrādīni tu heyānyeva /",
    "GSP29nystik_u:5603": " apavargastūpādeya eveti /",
    "GSP29nystik_u:5604": " avidyamānaṃ pūrvaṃ śarīraṃ yasya tadapūrvaṃ śarīram /",
    "GSP29nystik_u:5605": " tanniṣedhati---nāsyedamiti /",
    "GSP29nystik_u:5606": " prameyatattvamaviduṣa ātmana avidyamānamuttaraṃ śarīraṃ yasya tad anuttaram /",
    "GSP29nystik_u:5607": " tadapi niṣiddhaṃ cena,",
    "GSP29nystik_u:5608": " netyanukarṣaṇāt /",
    "GSP29nystik_u:5609": " nanu yathā pūrveṣāṃ śarīrāṇām anāditā evamuttareṣāmapyanantatā,",
    "GSP29nystik_u:5610": " tathā ca mokṣamāṇānāṃ pravṛttayaśca tadarthāni śāstrāṇi cānarthakāni prasajyerannityata āha---uttareṣāmiti /",
    "GSP29nystik_u:5611": " prameyatattvāvagamādityarthaḥ /",
    "GSP29nystik_u:5612": " nanu sūkhe 'pyuddeṣṭavye duḥkhamātroddeśaḥ kiṃ sukhaṃ pratyācaṣṭe?",
    "GSP29nystik_u:5613": " tathā cānubhavavirodha ityata āha--nedamiti /",
    "GSP29nystik_u:5614": " tadetad bhāṣyaṃ vārttikakāra ākṣepasamādhānābhyāṃ vyācaṣṭe---sukhaṃ punariti na cānyata ātmādipadāt,",
    "GSP29nystik_u:5615": " upalabdhiḥ,",
    "GSP29nystik_u:5616": " asmādeva ātmādibhyo bhedena pratyātmamupalabhyamānatvādeva,",
    "GSP29nystik_u:5617": " nirvidyate ityasya vyākhyānam---tāṃ copāsīnasya tayaiva virodhiguṇena tṛṣṇā vicchidyate,",
    "GSP29nystik_u:5618": " sukhānabhidhānena duḥkhapakṣanikṣepaṃ sūcayati /",
    "GSP29nystik_u:5619": " tathā ca sukhe 'sya vairāgyaṃ bhavatīti tātparyārthaḥ //9 //",
    "GSP29nystik_u:5620": " NyS_1,1.10: icchādveṣaprayatnasukhaduḥkhajñānānyātmano liṅgam //",
    "GSP29nystik_u:5621": " apavargasyāpyātmārthatvena prameyeṣvātmanaḥ prādhānyāt prathamamātmalakṣaṇasūtram icchetyādi /",
    "GSP29nystik_u:5622": " tadavatārārthaṃ bhāṣyam---tatrātmeti /",
    "GSP29nystik_u:5623": " ahamiti jñānaṃ gaurādyākāraṃ śarīrāvabhāsaṃ na śakyaṃ ghaṭādijñānavad drāgātmani pramāṇayitumityabhiprāyaḥ,",
    "GSP29nystik_u:5624": " paradehavartyātmābhiprāyaṃ vā /",
    "GSP29nystik_u:5625": " tadatra vārttikāraḥ sūtratātparyamāha---samāneti /",
    "GSP29nystik_u:5626": " samānajātīyaṃ śarīrādi,",
    "GSP29nystik_u:5627": " asamānajātīyaṃ pramāṇasaṃśayādi /",
    "GSP29nystik_u:5628": " satyevāsmin prayojane prayojanamanvācinoti---āgamasyeti /",
    "GSP29nystik_u:5629": " tataścātpoktatvānumānasiddhamapi prāmāṇyaṃ śabdasya anena tadarthasaṃvādakenānumānena dṛḍhataraṃ bhavatītyarthaḥ /",
    "GSP29nystik_u:5630": " prayojanāntaraṃ cānvācinoti---pramāṇasaṃplavasyeti /",
    "GSP29nystik_u:5631": " dvāvapi vāśabdau cārthe 'nvācaye draṣṭavyau /",
    "GSP29nystik_u:5632": " tadanena vārttikena anumānācca pratipattavya iti bhāṣyaṃ vyākhyātam icchāyā ātmaliṅgatvakathanaparaṃ bhāṣyaṃ yajjātīyasyeti /",
    "GSP29nystik_u:5633": " yajjātīyasyeti vyaptismṛtikathanam /",
    "GSP29nystik_u:5634": " tajjātīyaṃ paśyanniti pakṣadharmopanayaḥ /",
    "GSP29nystik_u:5635": " tasmādayaṃ sukhaheturityanumāyādātumicchati /",
    "GSP29nystik_u:5636": " seyamicchedṛśī vyāptigrahaṇatatsmaraṇapakṣadharmatāgrahaṇānumānecchādīnāmekakartṛtvaṃ sūcayati,",
    "GSP29nystik_u:5637": " bhede pratisandhānābhāvena tadanupapatteḥ /",
    "GSP29nystik_u:5638": " tadidamuktam---ekasyeti /",
    "GSP29nystik_u:5639": " yaścāsāveko 'nubhavitā ca smartā cānumātā caiṣitā ca sa ātmā /",
    "GSP29nystik_u:5640": " na ca śarīrameva bhavitumarhati,",
    "GSP29nystik_u:5641": " tasyāpi bālyakaumārayauvanavārddhakabhedenānyatvāt /",
    "GSP29nystik_u:5642": " nendriyam, indriyāntaragṛhīta indriyāntareṇāpratisandhānaprasaṅgāt yamaham asprākṣaṃ ta paśyāmīti /",
    "GSP29nystik_u:5643": " nāpi manaḥ, manasaḥ,",
    "GSP29nystik_u:5644": " karaṇatvenaivānumānāt /",
    "GSP29nystik_u:5645": " vakṣyati hyetat sarvaṃ jñāturjñānasādhanopapatteḥ //",
    "GSP29nystik_u:5646": " 3/1/17 ityatra sūtre //",
    "GSP29nystik_u:5647": " syādetat /",
    "GSP29nystik_u:5648": " asatyapi ātmani jñātari satyapi ca buddhyādīnāṃ bhede,",
    "GSP29nystik_u:5649": " tatsantānābhedena pratisandhānavyavasthopapatsyata ityata āha---niyataviṣaye iti /",
    "GSP29nystik_u:5650": " niyataviṣaya iti buddhibhedasya pratisandhānamapākaroti /",
    "GSP29nystik_u:5651": " mātragrahaṇena ca saṃtānaṃ saṃtānivyatiriktamapākaroti /",
    "GSP29nystik_u:5652": " tadabhyupagame vā sa evātmeti siddhaṃ naḥ samīhitam /",
    "GSP29nystik_u:5653": " tadetad bhāṣyam anubhāṣya vārttikakārastātparyamasyāha---yajjātīyasyeti /",
    "GSP29nystik_u:5654": " tatra vicāramārabhate---tatreti /",
    "GSP29nystik_u:5655": " pūrvapakṣamāha---kathamicchādīti /",
    "GSP29nystik_u:5656": " pariharati---smṛtyeti /",
    "GSP29nystik_u:5657": " nanvekaviṣayāṇāṃ smṛtyādīnāṃ nānākartṛkatve ko virodha ityata āha---na hīti /",
    "GSP29nystik_u:5658": " nānāviṣayatva udāharaṇamāha---na hi bhavati yadrūpamiti /",
    "GSP29nystik_u:5659": " nānānimittatva udāharaṇamāha---nāpi bhavatīti,",
    "GSP29nystik_u:5660": " yad yasmāt nimittāt tvagindriyāt sparśamahamasparkṣaṃ tat tasmāt nimittāt cakṣuṣo rūpaṃ paśyāmīti /",
    "GSP29nystik_u:5661": " nānākartṛtva udāharaṇamāha---na hi bhavati devadatta iti /",
    "GSP29nystik_u:5662": " tadetat kila pratisandhānaṃ kartṛbhedād devadattayajñadattādervyatirekabalenaikakartṛkatvaṃ sādhayatītyuktam //",
    "GSP29nystik_u:5663": " tadetadanupapannam,",
    "GSP29nystik_u:5664": " bhinnakartṛkatvād vyatirekasyopādhisaṃbhavena svābhāvikapratibandhavijñānavaikalyāt,",
    "GSP29nystik_u:5665": " asti hi devadattayajñadattavijñānānāṃ bhinnakartṛkatvamakāryakāraṇabhāvaśca,",
    "GSP29nystik_u:5666": " tatra kimakāryakāraṇabhāvāt pratisandhānasya vyatireka uta bhinnakartṛkatvāditi sandigdhavyatirekatvādasādhanāṅgaṃ pratisandhānamityāśayavāṃścodayati---kāryakāraṇabhāvāditi",
    "GSP29nystik_u:5667": " tadidamuktam---tadidaṃ pratisandhānamanyathā bhavaditi /",
    "GSP29nystik_u:5668": " gūḍhābhiprāyaḥ pariharati---na nānātvasyeti /",
    "GSP29nystik_u:5669": " codaka āha---akāryeti /",
    "GSP29nystik_u:5670": " gūḍhābhiprāya eva parihāravādyāha---tadayuktamiti,",
    "GSP29nystik_u:5671": " anaikāntikatvaṃ sandigdhavyatirekitā /",
    "GSP29nystik_u:5672": " codaka āha---tulyaṃ bhavato 'pīti /",
    "GSP29nystik_u:5673": " siddhāntī gūḍhābhiprāya evāha--abhyupagamāditi /",
    "GSP29nystik_u:5674": " codaka āha--nāsādhanāditi /",
    "GSP29nystik_u:5675": " asiddhārthatā anyathāsiddhārthatā /",
    "GSP29nystik_u:5676": " hetoḥ hetuvacanasyetyarthaḥ /",
    "GSP29nystik_u:5677": " saṃprati samādhātā svābhiprāyamāviṣkaroti--na,",
    "GSP29nystik_u:5678": " hetvarthāparijñānāt /",
    "GSP29nystik_u:5679": " tadeva vibhajate---na bhavateti /",
    "GSP29nystik_u:5680": " kaḥ punarasau hetuviśeṣa ityata āha---viśeṣitaṃ caitatpratisaṃdhānam /",
    "GSP29nystik_u:5681": " tat kathayati--- smṛtyā saha pūrvāparapratyayayorekaviṣayatvena pratisaṃndhānam yajjātīyaṃ candanavanitādi sukhahetuṃ pratītaṃ smarāmi tajjātīyamimu pratyemīti pratisandhānam /",
    "GSP29nystik_u:5682": " tadanena śālibījāṅgurasya paramparayā śālibījāntarajananalakṣaṇāt pratisaṃdhānāt kāryakāraṇabhāvaniyamād vyavacchinatti //",
    "GSP29nystik_u:5683": " nanviyaṃ pūrvāparapratyayasaṃhitā smṛtirapi kāryakāraṇabhāvādevopapatsyate,",
    "GSP29nystik_u:5684": " kṛtamekena kartretyata āha---sā ca smṛtirbhavatpakṣe 'nupapannā /",
    "GSP29nystik_u:5685": " pṛcchati---kasmāt?",
    "GSP29nystik_u:5686": " uttaram---anyena nimittena anubhūtasya anyena nimittena asmaraṇāt /",
    "GSP29nystik_u:5687": " na hi bhavati yenaiva cakṣuṣā ghaṭamadrākṣam,",
    "GSP29nystik_u:5688": " tenaiva tvagindriyeṇa taṃ spṛśāmīti /",
    "GSP29nystik_u:5689": " nimittabhede pratisaṃdhānābhāvamuktvā viṣayabhede 'pyāha---na hyanyena svabhāvena ghaṭatvādinānubhūtasya anyena vṛkṣatvādinā smaraṇam /",
    "GSP29nystik_u:5690": " na hi bhavati yamahaṃ ghaṭamadrākṣaṃ so 'yaṃ vṛkṣa iti /",
    "GSP29nystik_u:5691": " kartṛbhede pratisaṃdhānābhāvamāha---na hyanyena devadattena anubhūtamanyo yajñadattaḥ smarati /",
    "GSP29nystik_u:5692": " na hi bhavati yo 'haṃ devadatto 'drākṣaṃ so 'haṃ yajñadattaḥ paśyāmīti /",
    "GSP29nystik_u:5693": " na cedaṃ satyapi bhede kāryakāraṇabhāvāt pratisaṃdhānaṃ bhavitumarhati /",
    "GSP29nystik_u:5694": " na hi yatra sphuṭataraḥ kāryakāraṇabhāvaḥ tantupaṭayorghaṭakapālayorvā dṛśyate tatra pratisaṃdhānaṃ bhavati,",
    "GSP29nystik_u:5695": " ye tantavaḥ sa eva paṭa iti vā yo ghaṭākṣaṇaḥ sa eva kapālakṣaṇa iti vā /",
    "GSP29nystik_u:5696": " vastutaḥ kāryakāraṇabhūtānāmagṛhītabhedānāṃ pratisaṃdhānahetubhāvaḥ sabhāgeṣu kṣaṇeṣu tathā darśanāditi cet?",
    "GSP29nystik_u:5697": " tanna, āmalakaphalasyaikasyāpanayane tatraiva sthāne āmalakāntarāvasthāpane bhavati pratisaṃdhānam /",
    "GSP29nystik_u:5698": " na ca tayorāmalakayorasti kāryakāraṇabhāvaḥ /",
    "GSP29nystik_u:5699": " pūrvāparapratyayayoḥ smṛtyā sahaikaviṣayatvaṃ kartari kāryakāraṇabhāvanibandhanaṃ na karmaṇīti cet?",
    "GSP29nystik_u:5700": " hanta, nairātmyasākṣātkārasātmībhāve 'pyasti vijñānānāṃ kāryakāraṇabhāva iti tannibandhanaṃ pratisaṃdhānaṃ pūrvavadeva prasajyeta /",
    "GSP29nystik_u:5701": " saiva cātmadṛṣṭirdeṣāṇāṃ nidānaṃ paramiti vyartho nairātmyasākṣātkārasātmībhāvaprayāsaḥ /",
    "GSP29nystik_u:5702": " athāsadapi pratisaṃdhānaṃ kāryavaśādāharati tathāgato naṭa iva rāmatvamātmanaḥ,",
    "GSP29nystik_u:5703": " yadi tat kāryakāraṇabhāvanibandhanam,",
    "GSP29nystik_u:5704": " kathamasat,",
    "GSP29nystik_u:5705": " kathamāhāryam?",
    "GSP29nystik_u:5706": " atha kāryakāraṇabhāvo 'pyavastusan kalpanāmātranibandhanaḥ,",
    "GSP29nystik_u:5707": " sa tarhi tādṛśaḥ śālibījasyotpādaṃ vāstavaṃ na niyantumarhati,",
    "GSP29nystik_u:5708": " na jātu kalpitavahnibhāvo māṇavako dahanapākayorūpayujyate /",
    "GSP29nystik_u:5709": " na ca pratyayānāṃ bhedāgrahāt pratisaṃdhānamiti sāṃpratam,",
    "GSP29nystik_u:5710": " pravṛttivijñānānāṃ rūpādiviṣayāṇāṃ bhedena pṛthagjanairapi pratiyamānatvāt,",
    "GSP29nystik_u:5711": " ālayavijñānasya ca pravṛttivijñānātiriktasyānupalabdheḥ /",
    "GSP29nystik_u:5712": " ahamiti ca sattvadṛṣṭeḥ kṣaṇikatvanirākṛtāvasati bādhake sthiravastuviṣayatvāt /",
    "GSP29nystik_u:5713": " tasmāt smṛtyā saha pūrvāparapratyayayoḥ ekaviṣayatvalakṣaṇasya pratisandhānasyānekakartṛkatvād vyatireko nirūpādhirekakartṛkatvaṃ sādhayati",
    "GSP29nystik_u:5714": " sa caikaḥ kartā śarīrendriyabuddhibhyo bhinna ātmeti siddham //",
    "GSP29nystik_u:5715": " tadanenāśayenāktam---asti ca smṛtiḥ uktarūpa /",
    "GSP29nystik_u:5716": " tasmād yasmin pakṣe smṛtiḥ saṃbhavati tatra pratisaṃdhānaṃ nyāyyamiti /",
    "GSP29nystik_u:5717": " sa ca kartrekatvapakṣa iti bhāvaḥ /",
    "GSP29nystik_u:5718": " āśayamavidvān punaḥ paraḥ pratyavatiṣṭhate---bhavāniti /",
    "GSP29nystik_u:5719": " para evaikagranthenāha---kathamiti /",
    "GSP29nystik_u:5720": " kathaṃ na saṃbhavatītyarthaḥ /",
    "GSP29nystik_u:5721": " syādetat, yogicittamapi sarvajñasya cetasa ālambanapratyaya iti /",
    "GSP29nystik_u:5722": " tasyāpi yogicittena pratisandhānaṃ syādityata āha---yatkāyeti /",
    "GSP29nystik_u:5723": " etaduktaṃ bhavati,",
    "GSP29nystik_u:5724": " upādānopādeyabhāvenāvasthitaḥ cittapravāhaḥ santānaḥ /",
    "GSP29nystik_u:5725": " na ca yogicittamupādānaṃ sarvajñasya cetasaḥ /",
    "GSP29nystik_u:5726": " ālambanapratyayo hi taditi /",
    "GSP29nystik_u:5727": " kāyagrahaṇaṃ ca ekasantānopalakṣaṇaparam /",
    "GSP29nystik_u:5728": " tena janmāntare 'pi smṛtirūpapanneti /",
    "GSP29nystik_u:5729": " tamimamasmadabhiprāyānabhijñaṃ paramanyathāpi bodhayituṃ vibhavāma iti siddhāntī anyathā smṛtyanupapattimāha---na,",
    "GSP29nystik_u:5730": " asthiratvāt buddhīnām /",
    "GSP29nystik_u:5731": " na hyajātānanvayadhyastayorasti kaścid viśeṣa iti pūrvotpanno 'nubhavaḥ kāñcana vāsanāmādhāya dhvaṃsate,",
    "GSP29nystik_u:5732": " yayā kālāntare smṛtirādhīyate ityabhyupagantavyam /",
    "GSP29nystik_u:5733": " na cāsthirā buddhiḥ śakyā vāsayitumityātmā sthiro 'bhyupeya ityarthaḥ /",
    "GSP29nystik_u:5734": " yuktyantaramāha---asaṃbandhācceti /",
    "GSP29nystik_u:5735": " na ca buddhīnāmasamānakālānāmasti saṃbandha ityarthaḥ /",
    "GSP29nystik_u:5736": " punaḥ paraḥ pratyavatiṣṭhate---śaktīti /",
    "GSP29nystik_u:5737": " nāsmākaṃ kṣaṇikavastuvādināmasti tajjagati yadavasthitaṃ vāsakena vāsyamānaṃ dṛṣṭamiti",
    "GSP29nystik_u:5738": " bhāvaḥ nanu tathāpyasamānakālayatā saṃbandharahitamaśakyaṃ vāsayitumiti grahaṇakavākyavivaraṇavyājenāpākaroti---athāpīti /",
    "GSP29nystik_u:5739": " pūrvacittaṃ pravṛttivijñānaṃ yattat ṣaḍvidham,",
    "GSP29nystik_u:5740": " pañca rūpādijñānānyavikalpakāni,",
    "GSP29nystik_u:5741": " ṣaṣṭhaṃ ca vikalpavijñānam /",
    "GSP29nystik_u:5742": " tena saha jātaḥ samānakālaḥ cenāviśeṣaḥ tadālayavijñānamityucyate /",
    "GSP29nystik_u:5743": " ahaṅkārāspadaṃ smṛtiśaktiḥ /",
    "GSP29nystik_u:5744": " sā ca na śaktāt tajjñānādatiricyate /",
    "GSP29nystik_u:5745": " tena kathañcid",
    "GSP29nystik_u:5746": " bhedavivakṣayā śaktiviśiṣṭamityucyate /",
    "GSP29nystik_u:5747": " siddhāntavādyāha---atroktamiti /",
    "GSP29nystik_u:5748": " upapādayiṣyate hi bhāvānāṃ sarvajanapratītisiddhā stharatā kṣaṇabhaṅganirākaraṇena /",
    "GSP29nystik_u:5749": " tathā ca sthirasya saṃbaddhasya ca vastrādeḥ mṛgamadādinā vāsyatvaṃ dṛṣṭamiti nāsthire 'saṃbaddhe ca bhavitumarhatītyarthaḥ //",
    "GSP29nystik_u:5750": " syādetat /",
    "GSP29nystik_u:5751": " asthirayorapi jñānayoḥ samānakālatayā asti saṃbandha iti kasmāt anyataracittavāsitamanyataraccittaṃ smṛtiṃ nādhatte ityata āha---yaścāsāviti",
    "GSP29nystik_u:5752": " vakṣyamāṇāpekṣo 'piśabdaḥ /",
    "GSP29nystik_u:5753": " nanu vartamāne cetasi mā kārṣodupakāram,",
    "GSP29nystik_u:5754": " anāgate tu kariṣyati ityata āha---nāpīti /",
    "GSP29nystik_u:5755": " pṛcchati---kathamiti /",
    "GSP29nystik_u:5756": " uttaram---vartamānaṃ tāvaditi /",
    "GSP29nystik_u:5757": " prakṛtamupasaṃharati---tasmāditi /",
    "GSP29nystik_u:5758": " ito 'pyasatyātmani vijñānamātrāt kāryakāraṇabhāvena smṛtirnotpadyate ityāha---itaśceti /",
    "GSP29nystik_u:5759": " kasmāt? bhāvasya bhavitrapekṣatvāt /",
    "GSP29nystik_u:5760": " bhāva utpattimān dharmaḥ /",
    "GSP29nystik_u:5761": " bhavitā dharmo /",
    "GSP29nystik_u:5762": " pāko viklittiḥ saṃyogabhedaḥ /",
    "GSP29nystik_u:5763": " sa ca taṇḍulāvayavasamaveto 'pyavayavāvayavinorabhedopacārāt taṇḍulānāmityuktam /",
    "GSP29nystik_u:5764": " gatiḥ parispando devadatte kartarīti /",
    "GSP29nystik_u:5765": " siddhāntī kṣaṇikavādinamutthāpyākṣaṇikatvābhripāyeṇa dūṣayati---anādhāraiveti /",
    "GSP29nystik_u:5766": " pūrvapakṣī kṣaṇikatvābhiprāyeṇāha---kāryeti /",
    "GSP29nystik_u:5767": " siddhāntavādyakṣaṇikatvābhiprāyeṇa pariharati---tacca neti /",
    "GSP29nystik_u:5768": " samānakālayorādhārādheyabhāvo dṛṣṭaḥ,",
    "GSP29nystik_u:5769": " yathā kuṇḍavadarayoḥ /",
    "GSP29nystik_u:5770": " sthirameva hi kuṇḍaṃ sthirasyaiva vadarasya gurutvena patato gurutvaṃ pratibadhnadadhaḥpatanaṃ nivārayadādhāro bhavati /",
    "GSP29nystik_u:5771": " yadyucyeta na smṛtirbhāvaḥ,",
    "GSP29nystik_u:5772": " kiṃ tu bhavitrī utpattirasyā bhāvaḥ /",
    "GSP29nystik_u:5773": " na tu bhaviturbhavitrantarāpekṣā yuktā anavasthāpātāditi āśaṅkate---athāpīdamiti /",
    "GSP29nystik_u:5774": " nirākaroti---tacca neti /",
    "GSP29nystik_u:5775": " virodhāditi vivṛṇoti---yadīti /",
    "GSP29nystik_u:5776": " kasmād vyāhatamityata āha---svarūpaṃ ceti /",
    "GSP29nystik_u:5777": " co hetvartha /",
    "GSP29nystik_u:5778": " svarūpamutpatterūcyamānaṃ svatantraṃ bādhate yataḥ,",
    "GSP29nystik_u:5779": " tasmād virodha ityarthaḥ /",
    "GSP29nystik_u:5780": " anabhyupagamāditi vivṛṇoti-na hi bhavanta iti /",
    "GSP29nystik_u:5781": " virodhāditi sphorayati---vyatiriktāṃ ceti /",
    "GSP29nystik_u:5782": " tantraṃ śāstram /",
    "GSP29nystik_u:5783": " śaṅkate---atheti /",
    "GSP29nystik_u:5784": " tathā ca na virodho nāpyanabhyupaga ityarthaḥ /",
    "GSP29nystik_u:5785": " nirākaroti---kiṃ kveti /",
    "GSP29nystik_u:5786": " abhidhānasvarūpamāha-utpattitirati /",
    "GSP29nystik_u:5787": " api cotpatterbhāvatve 'pi na smṛtirna bhāvaḥ,",
    "GSP29nystik_u:5788": " bhāvatvasya kāryamātrānubandhitvāt smṛteśca kāryatvāt /",
    "GSP29nystik_u:5789": " na cānavasthā,",
    "GSP29nystik_u:5790": " nitye vyavasthānāt /",
    "GSP29nystik_u:5791": " tathā ca smṛteḥ bhāvasya bhavitā ātmaika nityaḥ pariśiṣyate ityāśayavānāha---yadā cotpattiriti /",
    "GSP29nystik_u:5792": " prakṛtamupasaṃharati---tasmāditi /",
    "GSP29nystik_u:5793": " tat siddhametat---smṛtiḥ pūrvāparapratyayābhyāmekakartṛkā,",
    "GSP29nystik_u:5794": " tābhyāṃ sahaikaviṣayatvena pratisandhīyamānatvāt /",
    "GSP29nystik_u:5795": " yā punarnābhyāmekakartṛkā sā nābhyāṃ tathā pratisandhīyate,",
    "GSP29nystik_u:5796": " yathā devadattasya smṛtirna yajñadattapratyayābhyām /",
    "GSP29nystik_u:5797": " na ceyaṃ tathā /",
    "GSP29nystik_u:5798": " tasmāt tatheti //",
    "GSP29nystik_u:5799": " tadevaṃ vyatirekisamarthanaṃ kṛtvā anvayavyatirekiṇamatrārthe pramāṇayati---atha veti /",
    "GSP29nystik_u:5800": " anekagrahaṇamanekanibhittapratiṣedhaśaṅkānivṛttyarthaṃ yena mayā rūpādayo 'nūbhūtāḥ",
    "GSP29nystik_u:5801": " tenaiva gandha upalabhyate iti khalu mayeti smṛtyā saha pratisandhānaṃ tasmād bharatamatābhyāsenābhinaye",
    "GSP29nystik_u:5802": " ye kṛtasaṅketāḥ, teṣām /",
    "GSP29nystik_u:5803": " yaccoktaṃ paraiḥ,",
    "GSP29nystik_u:5804": " nartakībhrūlatākṣepo na hyekaḥ paramārthikaḥ /",
    "GSP29nystik_u:5805": " paramāṇusamūhatvādekatvaṃ tasya kalpitam //",
    "GSP29nystik_u:5806": " iti /",
    "GSP29nystik_u:5807": " tatrāha---bhrūkṣepasyaikatvāt /",
    "GSP29nystik_u:5808": " na bhrūḥ paramāṇusamūho 'pi tu avayavidravyamekam,",
    "GSP29nystik_u:5809": " tadgataṃ ca recitakamapi kriyaikaiva /",
    "GSP29nystik_u:5810": " bhavatu vā paramāṇusamūha eva bhrūkṣepaḥ,",
    "GSP29nystik_u:5811": " tathāpi samūhasya samūhibhyo 'nanyatvāt paramāṇava eva,",
    "GSP29nystik_u:5812": " teṣāṃ ca pratyekamekatā cānekabharatamatanipuṇapratipattṛsādhāraṇatā ca /",
    "GSP29nystik_u:5813": " asti ca teṣāmapi svagocarāvikalpotpādanadvāreṇa paraṃparayā mayeti pratisandhānahetubhāva iti yatkiñcidetadekatvaṃ tasya kalpitamiti /",
    "GSP29nystik_u:5814": " tadevaṃ pratisandhānadvāreṇecchādīnāmātmaliṅgatvamuktvā saṃprati guṇatayā liṅgatā vārttikakṛd āha---atha veti /",
    "GSP29nystik_u:5815": " guṇatvenecchādīnāṃ pāratantryaṃ rūpādivat sādhanīyam /",
    "GSP29nystik_u:5816": " taccānityatvenaiva sāmānyaviśeṣasamavāyebhyo vyāvartakena siddham /",
    "GSP29nystik_u:5817": " na hyanityo bhāvo dravyāt svatantro bhavati /",
    "GSP29nystik_u:5818": " tasmād guṇatvaprasādhakādeva hetoḥ pāratantryasiddheḥ kṛtaṃ guṇatvena pāratantryasādhakeneti",
    "GSP29nystik_u:5819": " hṛdi nidhāya vārttikakāraḥ tadapi pūrvamuktamiti siddhena pāratantryeṇa guṇatvamapi sādhayati /",
    "GSP29nystik_u:5820": " na caitadanityasya pāratantryaṃ dravyeṇa sidhyati,",
    "GSP29nystik_u:5821": " dravyavakarmaṇorapyanityayoḥ pāratantryāt /",
    "GSP29nystik_u:5822": " tasmādanityatvasiddhena dravyapāratantryeṇa dravyakarmabhyāṃ vyatirecayati---na dravyaṃ karma vā icchādayaḥ,",
    "GSP29nystik_u:5823": " vyāpakadravyasamavāyāt śabdavad ityādi /",
    "GSP29nystik_u:5824": " yadyapyanityatvena dravyasamavāyamātraṃ sidhyati,",
    "GSP29nystik_u:5825": " tathāpi dravyakalpanamātreṇaivopapattau tadavayayavakalpanāyāṃ pramāṇābhāvena tad dravyamanavayavaṃ tāvat siddham /",
    "GSP29nystik_u:5826": " anavayavaṃ ca dravyaṃ dvedhā,",
    "GSP29nystik_u:5827": " vyāpakam aṇu ca /",
    "GSP29nystik_u:5828": " na tāvadaṇu,",
    "GSP29nystik_u:5829": " tatrecchādīnāmupalabdheḥ /",
    "GSP29nystik_u:5830": " kvacidanyatarakarmaṇā kvacit svabhāvataḥ tatsaṃyogopapattau tadgatikalpanāyāṃ pramāṇābhāvāt siddhamasya vyāpakatvam /",
    "GSP29nystik_u:5831": " tadetadādigrahaṇavyākhyānam /",
    "GSP29nystik_u:5832": " tadanayā vakroktyā nityatvaṃ paramamahattvaṃ cātmano darśitaṃ bhavati /",
    "GSP29nystik_u:5833": " etacca sāmānyatodṛṣṭamanumānaṃ sūtrayatā sarvaṃ darśitamityāha---sāmānyata iti /",
    "GSP29nystik_u:5834": " yat tatpūrvaṃ hṛdi sthitamicchādīnāṃ dravyapāratantrye sādhye 'nityatvahetukānumānam taduddhāṭayati,",
    "GSP29nystik_u:5835": " kāryatvamapi hetuṃ samuccinoti---eteneti /",
    "GSP29nystik_u:5836": " nanvastu dravyapāratantryaṃ tathāpi śarīrapāratantryamastu,",
    "GSP29nystik_u:5837": " kṛtamanupalabdhacareṇātmanā ityata āha---ayāvaditi /",
    "GSP29nystik_u:5838": " sarvapuruṣasādhāraṇyaprasaṅgācca na pṛthivyādiguṇāḥ /",
    "GSP29nystik_u:5839": " tadutpattau karaṇatvena kalpanācca nākarturmanasaḥ /",
    "GSP29nystik_u:5840": " tasmād aṣṭadravyātiriktaṃ dravyāntaram,",
    "GSP29nystik_u:5841": " tatrecchādayaḥ,",
    "GSP29nystik_u:5842": " sa cātmeti siddhamityāha---tatpratiṣedhāditi //10 //",
    "GSP29nystik_u:5843": " NyS_1,1.11: ceṣṭendriyārthāśrayaḥ śarīram //",
    "GSP29nystik_u:5844": " ātmānaṃ lakṣayitvātmano duḥkhanidānānāmindriyādīnāṃ sarveṣāṃ sākṣāt pāramparyeṇa",
    "GSP29nystik_u:5845": " ca śarīramāśritya tannidānatvamiti tadevāsya duḥkhamūlakāraṇamityanantaraṃ śarīraṃ",
    "GSP29nystik_u:5846": " lakṣayituṃ sūtram---ceṣṭetyādi /",
    "GSP29nystik_u:5847": " tadavatārāya bhāṣyam---tasyeti /",
    "GSP29nystik_u:5848": " tasyetyāmānaṃ parāmṛśati /",
    "GSP29nystik_u:5849": " bhogaḥ sukhaduḥkhasaṃvit /",
    "GSP29nystik_u:5850": " tadadhiṣṭhānaṃ śarīram /",
    "GSP29nystik_u:5851": " tadanena sarvasyānarthasaṃbhārasya paramanidānaṃ śarīram /",
    "GSP29nystik_u:5852": " atastadevendriyādibhyaḥ pūrvaṃ lakṣaṇīyamityuktam /",
    "GSP29nystik_u:5853": " atra ceṣṭāśrayatvenendriyāśrayatvenārthāśrayatvena ca pratyekaṃ samānajātīyebhya ātmendriyādibhyo 'samānajātīyebhyaḥ pramāṇasaṃśayādibhyaḥ śarīraṃ vyavacchidyate //",
    "GSP29nystik_u:5854": " kathaṃ ceṣṭāśrayaḥ iti bhāṣyam /",
    "GSP29nystik_u:5855": " tasyārthaṃ vyācaṣṭe---kā punariti /",
    "GSP29nystik_u:5856": " ceṣṭā vyāpāraḥ /",
    "GSP29nystik_u:5857": " sa cātivyāpakatayā avyāpakatayā ca na lakṣaṇam,",
    "GSP29nystik_u:5858": " vṛkṣādiṣu bhāvāt,",
    "GSP29nystik_u:5859": " abhāvācca pāṣāṇamadhyavartimaṇḍūkādiśarīre iti bhāvaḥ /",
    "GSP29nystik_u:5860": " atrottarabhāṣyarm---ipsitamityādita /",
    "GSP29nystik_u:5861": " tad vyācaṣṭe---hitāhiteti /",
    "GSP29nystik_u:5862": " prayuktasya utpāditaprayatnasya /",
    "GSP29nystik_u:5863": " na ca vyāpāramātraṃ ceṣṭā abhimatā,",
    "GSP29nystik_u:5864": " api tu viśiṣṭo vyāpāraḥ /",
    "GSP29nystik_u:5865": " sa ca na vṛkṣādiṣvastīti nātivyāpakatā /",
    "GSP29nystik_u:5866": " yadyapi ca dārūyantrādiṣur idṛśo vyāpāro 'sti,",
    "GSP29nystik_u:5867": " tathāpi mūrtāntarāprayoge satīti viśeṣaṇāt na vyabhicāraḥ,",
    "GSP29nystik_u:5868": " teṣāṃ śarīreṇa mūrtena prayogāt /",
    "GSP29nystik_u:5869": " śarīrasya tu mūrtāntarāprayuktasyar idṛśavyāpārāśrayatvam,",
    "GSP29nystik_u:5870": " pāṣāṇamadhyavartinaśca maṇḍūkadehasya tadvyāpārāyoge 'pi tadyāgyatvāt,",
    "GSP29nystik_u:5871": " pāṭite pāṣāṇe tādṛśasya tadvyāpārasya darśanāditi bhāvaḥ //",
    "GSP29nystik_u:5872": " kathamindriyāśraya iti bhāṣyaṃ vyācaṣṭe---kathamiti /",
    "GSP29nystik_u:5873": " saṃyogitayā tvindriyāśrayatve ghaṭādīnāmapi śarīratvaprasaṅgaḥ,",
    "GSP29nystik_u:5874": " teṣāmapīndriyasaṃyogitvāditi bhāvaḥ /",
    "GSP29nystik_u:5875": " yasyetyādi parihārabhāṣyaṃ vyācaṣṭe---śarīreti //",
    "GSP29nystik_u:5876": " eteneti /",
    "GSP29nystik_u:5877": " tadvṛttitvenānupapattyā arthānāmapyānyādṛśa āśrayārtho vyākhyeyaḥ /",
    "GSP29nystik_u:5878": " yadyapi gandhādayo viṣayā na svarūpeṇa śarīramāśrayante tathāpi yadeṣāṃ sukhādyupalambhahetutvaṃ kāryaṃ prayojanaṃ tadarthamāśrayante ityarthaḥ",
    "GSP29nystik_u:5879": " tadanena yasminnityādi bhāṣyaṃ vyākhyātam /",
    "GSP29nystik_u:5880": " codayati---kathaṃ punariti /",
    "GSP29nystik_u:5881": " pariharati---sāmānyeti /",
    "GSP29nystik_u:5882": " viśeṣeṇa bubhukṣitatvādināprakaraṇāpannaṃ niyantriyaṃ sāmarthyam /",
    "GSP29nystik_u:5883": " prakaraṇādītyatrādipadasaṃgṛhītamaparamapi sāmarthyaśabdārthamāha---sāmarthyaṃ ceti /",
    "GSP29nystik_u:5884": " aparamāpyāha---pramāṇeti /",
    "GSP29nystik_u:5885": " atra prathame pakṣe ceṣṭāśabdo vyāpāraviśeṣe spandādivanmukhyārthaḥ /",
    "GSP29nystik_u:5886": " tadetat---lokastāvadityādinā tathā cāyaṃ ceṣṭāśabda ityantena darśitam /",
    "GSP29nystik_u:5887": " pramāṇāsaṃbhavo veti dvitīyaṃ pakṣaṃ vivṛṇoti---sāmānyavācyapīti /",
    "GSP29nystik_u:5888": " apirabhyupagame /",
    "GSP29nystik_u:5889": " pramāṇāsaṃbhavo/",
    "GSP29nystik_u:5890": " nupapattiḥ /",
    "GSP29nystik_u:5891": " sā ca na kriyāmātra ityanena darśitā /",
    "GSP29nystik_u:5892": " evaṃ ceṣṭāpadavyākhyāne na ghaṭādiṣu śarīratvaprasaṅgaḥ //",
    "GSP29nystik_u:5893": " evaṃ bhāṣyānusāreṇa svamatena ca pratyekaṃ ceṣṭāśrayatvādi śarīrasya lakṣaṇamiti varṇayitvā samastamevedaṃ śarīralakṣaṇamiti ye varṇayāṃbabhūvuḥ,",
    "GSP29nystik_u:5894": " tanmataṃ nirākaroti---yairapīti /",
    "GSP29nystik_u:5895": " yadyādyaṃ padaṃ lakṣaṇaṃ ceṣṭāśraya iti,",
    "GSP29nystik_u:5896": " tadā ghaṭena vyabhicāraḥ /",
    "GSP29nystik_u:5897": " tadarthaṃ dvitīyapadopādānam indriyāśraya iti,",
    "GSP29nystik_u:5898": " indriyasaṃyogītyarthaḥ /",
    "GSP29nystik_u:5899": " tathāpi tenaiva ghaṭādinā vyabhicāraḥ,",
    "GSP29nystik_u:5900": " prāpyakāritvenendriyāṇāṃ ghaṭādīnāmapi indriyasaṃyogitvāt /",
    "GSP29nystik_u:5901": " ata āha---arthāśraya iti /",
    "GSP29nystik_u:5902": " evamapi vyabhicārastadavastha",
    "GSP29nystik_u:5903": " eva, ghaṭādīnāmapi rūpādyarthasamavāyenārthāśrayatvāt /",
    "GSP29nystik_u:5904": " atha samavāyābhiprāyeṇāśrayatvam,",
    "GSP29nystik_u:5905": " tathāpi na samavāya indriyāṇāṃ śarīre /",
    "GSP29nystik_u:5906": " ghrāṇasya pārthivatvena samavāyo na viruddha iti cet---na,",
    "GSP29nystik_u:5907": " tasya śarīrāvayavasamavāyitvena śarīrāsamavāyāt /",
    "GSP29nystik_u:5908": " yadi nāsikāgrameva ghrāṇam,",
    "GSP29nystik_u:5909": " atha tadādhāramatīndriyam,",
    "GSP29nystik_u:5910": " tathāpi na tatsamavetaṃ śarīram,",
    "GSP29nystik_u:5911": " pratyakṣāpratyakṣavṛttervāyuvanaspatisaṃyogavadapratyakṣatvaprasaṅgād dehasya /",
    "GSP29nystik_u:5912": " api ca yadā ceṣṭendriyārthasya samavāyena śarīratvam,",
    "GSP29nystik_u:5913": " hanta bho indriyasamavāyikāraṇeṣu paramāṇuṣu samastam etadastīti teṣāmapi śarīratvaprasaṅga ityāha---samasteti /",
    "GSP29nystik_u:5914": " syādetat /",
    "GSP29nystik_u:5915": " bhavanmate 'pi cukṣurādibhirindriyairvyabhicāraḥ,",
    "GSP29nystik_u:5916": " teṣāmapi yathoktavyāpārādhāratvādityata āha---yathā tviti /",
    "GSP29nystik_u:5917": " mūrtāntarāprayoge satīti viśeṣitam /",
    "GSP29nystik_u:5918": " cakṣurādayastu unmīlanānmūrtena śarīreṇa prayujyante iti na prasaṅgaḥ /",
    "GSP29nystik_u:5919": " śrotraṃ tu ceṣṭādhāra eva na bhavati /",
    "GSP29nystik_u:5920": " tadetadupalakṣaṇaṃ śarīraṃ bhāvayannirvidyate iti siddham //11 //",
    "GSP29nystik_u:5921": " NyS_1,1.12: ghrāṇarasanacakṣustvakśrotrāṇīndriyāṇi bhūtebhyaḥ //",
    "GSP29nystik_u:5922": " indriyasyopanāyakatvenārthādibhyo viśeṣādindriyāṇāmarthādibhyaḥ pūrvaṃ lakṣaṇam /",
    "GSP29nystik_u:5923": " na ca viśeṣalakṣaṇamakṛte sāmānyalakṣaṇe śakyamiti bhāṣyakāraḥ prathamamindriyāṇāṃ sāmānyalakṣaṇaṃ nirvedopayuktamāha---bhogasādhanānīti /",
    "GSP29nystik_u:5924": " anena yaccharīrasaṃyuktaṃ satkārakadoṣavyatiriktaṃ sākṣātpratītisādhanaṃ tadindriyamiti sāmānyalakṣaṇaṃ sūcitam /",
    "GSP29nystik_u:5925": " sākṣātpratītisādhanamindriyamiti vaktavye bhogasādhanābhidhānaṃ nirvedopayogīti /",
    "GSP29nystik_u:5926": " pāramparyeṇa ca bhogasādhanatvaṃ ghrāṇādīnām sākṣānmanasa eva tatsādhanatvāt,",
    "GSP29nystik_u:5927": " sukhaduḥkhasākṣātkārasya bhogatvāt //",
    "GSP29nystik_u:5928": " ghrāṇa---bhyaḥ // 12//",
    "GSP29nystik_u:5929": " atrendriyāṇīti lakṣyanirdeśaḥ ghrāṇādīnītyarthaḥ /",
    "GSP29nystik_u:5930": " teṣāṃ pañcānāṃ pañcaiva lakṣaṇānīti kathayati---lakṣaṇasūtrāṇīti /",
    "GSP29nystik_u:5931": " āpātataḥ sūtram,",
    "GSP29nystik_u:5932": " vicāryamāṇāni tu sūtrāṇītyarthaḥ /",
    "GSP29nystik_u:5933": " samānajātīyaṃ ghrāṇāde rasanādi pratiniyataviṣayatvāt /",
    "GSP29nystik_u:5934": " asamānajātīyaṃ tu mana ādi sarvaviṣayamiti /",
    "GSP29nystik_u:5935": " jighratītyādibhāṣyanirākaraṇīyaśaṅkāmāha---uddeśeti /",
    "GSP29nystik_u:5936": " pramāṇādyuddeśena sāmānyādityarthaḥ /",
    "GSP29nystik_u:5937": " lakṣaṇaṃ hi vidheyam /",
    "GSP29nystik_u:5938": " lakṣyaṃ coddeśyam /",
    "GSP29nystik_u:5939": " jñātaṃ coddiśyate,",
    "GSP29nystik_u:5940": " ajñātaṃ ca vidhīyate iti /",
    "GSP29nystik_u:5941": " na caikasya yugapajjñātājñātatve saṃbhavataḥ /",
    "GSP29nystik_u:5942": " nāpi lakṣyalakṣaṇatve iti bhāvaḥ /",
    "GSP29nystik_u:5943": " pariharati---nedaṃ tathā yathoddeśa ityarthaḥ /",
    "GSP29nystik_u:5944": " kasmāt? karaṇabhāvāt svaviṣayagrahaṇalakṣaṇatvaṃ yato ghrāṇādīnām /",
    "GSP29nystik_u:5945": " etaduktaṃ bhavati,",
    "GSP29nystik_u:5946": " indriyāṇāmatīndriyatvāt sarvadā svasvaviṣayopalabdhikaraṇatvenaivānumātavyāni /",
    "GSP29nystik_u:5947": " tasmāt svasvaviṣayopalabdhisādhanatvameva samānāsamānajātīyavyavacchedakatayā lakṣaṇam /",
    "GSP29nystik_u:5948": " tadekārthasamavāyi tu ghrāṇatvādi lakṣyam /",
    "GSP29nystik_u:5949": " atra ca ghrāṇādiśabdāḥ paṅkajādipadavadavayavārthaṃ nimittīkṛtya kvacit,",
    "GSP29nystik_u:5950": " kvacit sāmānyaviśeṣe vartante,",
    "GSP29nystik_u:5951": " avayavārthasaṃbandhasya pratīyamānasyāsati bādhake parityāgāyogāt /",
    "GSP29nystik_u:5952": " aśvakarṇādau vṛkṣaviśeṣavācake vājikarṇāyogena bādhakenāvayavārthaparityāgāt /",
    "GSP29nystik_u:5953": " avayavārthage 'pi ca gandhādyupalabdhisādhane sannikarṣādau ghrāṇādiśabdāprayogāt avayavārthānvitaṃ ghrāṇatvādyeva ghrāṇādiśabdapravṛttinimittam",
    "GSP29nystik_u:5954": " tathā ca ghrāṇādipadameva ghrāṇatvādiparaṃ lakṣayanirdeśaḥ /",
    "GSP29nystik_u:5955": " tacca indriyāṇi ityanena sūcitam /",
    "GSP29nystik_u:5956": " tadeva tvavayavārthaparaṃ lakṣaṇanirdeśo ghrāṇetyādi /",
    "GSP29nystik_u:5957": " na ca sannikarṣeṇa gandhopalabdhisādhanena ca vyabhicāraḥ,",
    "GSP29nystik_u:5958": " indriyasāmānyalakṣaṇayuktasya gandhopalabdhisādhanatvaṃ na sannikarṣasyāsti /",
    "GSP29nystik_u:5959": " tadanena jighratītyādi svaviṣayagrahaṇalakṣaṇāni ityantaṃ bhāṣyaṃ vyākhyātam /",
    "GSP29nystik_u:5960": " nirvacanagrahaṇena padapravṛttinimittamātramucyate /",
    "GSP29nystik_u:5961": " tena tvakpadamapi saṃgṛhītaṃ bhavati /",
    "GSP29nystik_u:5962": " tasyāpi tvaksthāne indriye sparśopalabdhisādhane eva upacāra iti //",
    "GSP29nystik_u:5963": " bhūtebhya iti sūtrāvayavatātparyavyākhyānaparaṃ bhāṣyaṃ bhūtebhya itīti /",
    "GSP29nystik_u:5964": " nānāprakṛtīnāmityādi /",
    "GSP29nystik_u:5965": " tad vārttikakāro vyācaṣṭe---bhūtebhya iti /",
    "GSP29nystik_u:5966": " pṛcchati---kaḥ punariti /",
    "GSP29nystik_u:5967": " uttaram---bhūtaguṇaviśeṣagrahaṇasādhanatvam ghrāṇenaiva hi pṛthivyā yo guṇaviśeṣo gandhaḥ sa gṛhyate,",
    "GSP29nystik_u:5968": " na rasanādinā /",
    "GSP29nystik_u:5969": " evaṃ rasanenaivāpāṃ yo mādhuryaṃ guṇaviśeṣaḥ sa gṛhyate,",
    "GSP29nystik_u:5970": " na ghrāṇādinā /",
    "GSP29nystik_u:5971": " evaṃ cakṣuṣaiva śuklabhāsvaraṃ rūpaṃ tejasaḥ /",
    "GSP29nystik_u:5972": " evaṃ tvacaivānuṣṇāśītasparśo 'pākajo vāyoḥ /",
    "GSP29nystik_u:5973": " evaṃ śrotreṇaiva śabdo nabhasa iti hi niyamaḥ //",
    "GSP29nystik_u:5974": " atra ca prayogaḥ,",
    "GSP29nystik_u:5975": " gandhopalabdhiḥ karaṇasādhyā kriyātvāt chidikriyāvaditi /",
    "GSP29nystik_u:5976": " evaṃ sā tadanyakriyākāraṇātiriktakaraṇaniṣpādyā,",
    "GSP29nystik_u:5977": " tadanvayavyatirekānanuvidhāne sati kāryatvāt /",
    "GSP29nystik_u:5978": " yā yatkriyākaraṇānvayatirekānanuvidhāne sati kāryā,",
    "GSP29nystik_u:5979": " sa sarvā takriyākaraṇātiriktakaraṇaniṣpādyā,",
    "GSP29nystik_u:5980": " yathā paṭādikriyā ghaṭadikriyākaraṇacakradaṇḍādyatiriktavemādikaraṇaniṣpādyā /",
    "GSP29nystik_u:5981": " tathā ceyam /",
    "GSP29nystik_u:5982": " tasmāt tatheti /",
    "GSP29nystik_u:5983": " tacca karaṇaṃ cakṣurādyatiriktaṃ ghrāṇam /",
    "GSP29nystik_u:5984": " tad dravyam,",
    "GSP29nystik_u:5985": " saṃyogādhāratvād ghaṭadivat /",
    "GSP29nystik_u:5986": " tacca pārthivam,",
    "GSP29nystik_u:5987": " dravyatve sati rūpādiṣu madhye gandhasyaiva vya/",
    "GSP29nystik_u:5988": " jakatvāt, pārthivāntaravat /",
    "GSP29nystik_u:5989": " evaṃ rasanādiṣvapi yojyam /",
    "GSP29nystik_u:5990": " tadidamuktam---yajjātīyamindriyaṃ pārthivaṃ pārthasīyaṃ vā bhavati,",
    "GSP29nystik_u:5991": " tasya pṛthivyāḥ pāthaso vā yo guṇaviśeṣo gandho vā madhura eva vā rasabhedaḥ,",
    "GSP29nystik_u:5992": " tena hi pṛthivī abādibhyaḥ,",
    "GSP29nystik_u:5993": " āpo vā pṛthivyādibhyo vyavacchidyante iti /",
    "GSP29nystik_u:5994": " itaretarabhūtavyavacchedahetuḥ sa tenaivendriyeṇa gṛhyate nānyeneti /",
    "GSP29nystik_u:5995": " na caive rasanā apāmiva pṛthivyā api rasabhedaṃ gṛhṇātīti pārthivī bhavati /",
    "GSP29nystik_u:5996": " tathātve tayā gandho 'pyupalabhyeta /",
    "GSP29nystik_u:5997": " tena tenaivendriyeṇeti niyamo guṇaviśeṣamavadhārayati,",
    "GSP29nystik_u:5998": " na tvindriyamimi /",
    "GSP29nystik_u:5999": " atra ca karṇaśaṣkulīsaṃyogopādhinā śrotrasya nabhasaḥ kathañcid bhedaṃ vivakṣitvā bhūtebhya iti pa/",
    "GSP29nystik_u:6000": " yamyartho vyākhyeyaḥ //",
    "GSP29nystik_u:6001": " anena khalvāhaṅkārikāṇīndriyāṇi iti yadāhuḥ sāṃkhyāḥ,",
    "GSP29nystik_u:6002": " tat nirākṛtam /",
    "GSP29nystik_u:6003": " nirākaraṇahetumāha---aikātmya iti śliṣṭaṃ padam /",
    "GSP29nystik_u:6004": " sāṃkhyānāṃ kila rāddhānte kāraṇātmakaṃ kāryam /",
    "GSP29nystik_u:6005": " tacca kāraṇamindriyāṇāmahaṅkāra eva ityaikātmyamekakāraṇakatvam /",
    "GSP29nystik_u:6006": " tathā caikātmyamekatvaṃ ghrāṇādīnāmityaniyamaḥ syāditi /",
    "GSP29nystik_u:6007": " tadetad vibhajate---yadi punariti /",
    "GSP29nystik_u:6008": " śaṅkate---eketi /",
    "GSP29nystik_u:6009": " vibhajate---atheti /",
    "GSP29nystik_u:6010": " ekaḥ pākya eko 'gnisaṃyogaḥ ekaṃ coṣṇyamityarthaḥ /",
    "GSP29nystik_u:6011": " nirākaroti---na brūma iti /",
    "GSP29nystik_u:6012": " yadyapyauṣṇyaṃ nimittaṃ sādhāraṇam,",
    "GSP29nystik_u:6013": " tathāpi gandhādyutpattau pūrvagandhādidhvaṃsānāṃ nimittānāṃ bhedādutpannaṃ bhedādutpannaṃ kāryanānātvamiti /",
    "GSP29nystik_u:6014": " tadidamuktaṃ ye pūrve rūpādayaḥ teṣāṃ svagato viśeṣaḥ pradhvaṃsa ityarthaḥ /",
    "GSP29nystik_u:6015": " atha rūpatvādisāmānyameva kasmāt svagato viśeṣo na bhavatītyata āha---evaṃ ca kṛtveti /",
    "GSP29nystik_u:6016": " rūpatvādisāmānyānāṃ tādavasthye na pakvataratamādibhedaḥ /",
    "GSP29nystik_u:6017": " pradhvaṃsānāṃ tu stokabhūyastvaṃ niḥśeṣatve nopadyate iti bhāvaḥ /",
    "GSP29nystik_u:6018": " punarāśaṅkate---ekaṃ karmeti /",
    "GSP29nystik_u:6019": " nirākaroti---neti /",
    "GSP29nystik_u:6020": " samavāyikāraṇaṃ svāśrayapratyāsatti vāpekṣata iti bhāvaḥ /",
    "GSP29nystik_u:6021": " śaṅkate---yadi tarhīti /",
    "GSP29nystik_u:6022": " lakṣaṇahāniḥ tathā ca lakṣaṇahānirityarthaḥ /",
    "GSP29nystik_u:6023": " nirākaroti---neti /",
    "GSP29nystik_u:6024": " caramabhāvinimittāntaraṃ bhāvarūpamityarthaḥ /",
    "GSP29nystik_u:6025": " saṃyogābhāvaṃ tūttarasaṃyogajananāyāpekṣata eva /",
    "GSP29nystik_u:6026": " upasaṃharati---tasmāditi //12 //",
    "GSP29nystik_u:6027": " NyS_1,1.13: pṛthivyāpastejo vāyurākāśamiti bhūtāni //",
    "GSP29nystik_u:6028": " indriyaprakṛtitvaṃ tu bhūtalakṣaṇaṃ veditavyam //13 //",
    "GSP29nystik_u:6029": " NyS_1,1.14: gandharasarūpasparśaśabdāḥ pṛthivyādiguṇāstadarthāḥ //",
    "GSP29nystik_u:6030": " kramaprāptamarthalakṣaṇamavatārayati bhāṣyakāraḥ---hame tviti /",
    "GSP29nystik_u:6031": " tuśabdenārthamātrād vayavacchinatti /",
    "GSP29nystik_u:6032": " yeṣāmindriyaviṣayatvena bhāvyamānānāṃ niḥśreyasasādhakatvam,",
    "GSP29nystik_u:6033": " mithyājñānaviṣayīkṛtānāṃ tu saṃsāranimittatā,",
    "GSP29nystik_u:6034": " ta ime ityarthaḥ //",
    "GSP29nystik_u:6035": " gandhar---thāḥ // 14//",
    "GSP29nystik_u:6036": " atra coddeśakramasmāritā arthā lakṣyatayā pratipattavyāḥ,",
    "GSP29nystik_u:6037": " teṣāṃ lakṣaṇaṃ tadarthā iti /",
    "GSP29nystik_u:6038": " tadityanantaralakṣitānīndriyāṇi parāmṛśati,",
    "GSP29nystik_u:6039": " teṣāmindriyāṇām arthāḥ /",
    "GSP29nystik_u:6040": " indriyairaryamāṇatvamarthānāṃ lakṣaṇam /",
    "GSP29nystik_u:6041": " etāvataiva lakṣaṇe paryavasite suhṛdbhāvena pravibhāgābhidhānaṃ pṛthivyādiguṇā iti /",
    "GSP29nystik_u:6042": " pṛthivyaptejāṃsi ca guṇāśca dharmāḥ saṃkhyākarmādayaḥ /",
    "GSP29nystik_u:6043": " pravibhāge 'pyetāvatāvagate ganadhādyabhidhānaṃ suhṛdbhāvenendriyaviṣayaniyamajñāpanārtham /",
    "GSP29nystik_u:6044": " pṛthivyādīnāmiti bhāṣyaṃ na ṣaṣṭhīsamāsajñāpanārtham,",
    "GSP29nystik_u:6045": " api tvarthābhidhānamātram /",
    "GSP29nystik_u:6046": " yathāviniyogamiti /",
    "GSP29nystik_u:6047": " yathākramaṃ pṛthivyādiṣvanilānteṣu gandhādayaḥ sparśāntāḥ catustridvyekaniyamena viniyuktāḥ /",
    "GSP29nystik_u:6048": " śabdaścākāśa evetyarthaḥ /",
    "GSP29nystik_u:6049": " tadarthā iti lakṣaṇapadaṃ vyācaṣṭe---indriyāṇāmiti /",
    "GSP29nystik_u:6050": " yena krameṇa ghrāṇādaya indriyasūtre paṭhitāḥ yena ceha gandhādaya,",
    "GSP29nystik_u:6051": " tadanatikrameṇetyarthaḥ /",
    "GSP29nystik_u:6052": " atra vārttikakāraḥ pṛthivyādiguṇā ityatrānekasamāsapratibhāsanāt saṃśayaṃ kṛtvā dvandvasamāsamavadhārayati---pṛthivyādiguṇā iti /",
    "GSP29nystik_u:6053": " ṣaṣṭhīsamāsenābhinnārthatvāt saptamīsamāsasyetyasau na darśitaḥ /",
    "GSP29nystik_u:6054": " nanu kaṇṭhekāla itivad vaiyadhikaraṇyena bahuvrīhirbhaviṣyati pṛthivyādīnāṃ guṇā yebhyo gandhādibhyaḥ, te tathā /",
    "GSP29nystik_u:6055": " tathā hi paramāṇugatā gandhādayo 'vayavini gandhādyārabhante,",
    "GSP29nystik_u:6056": " nabhogataśca śabdo nabhasi samānajātīyaṃ śabdamityata āha---na cānyatheti /",
    "GSP29nystik_u:6057": " jñāpakavaśāt kvacid vyadhikaraṇānāṃ bahuvrīhiḥ /",
    "GSP29nystik_u:6058": " jñāpakakṛtaṃ ca na sarvatra /",
    "GSP29nystik_u:6059": " na ca gandhādīnāṃ pṛthivyādiguṇahetutvapratipādanaṃ kvacit nirvedādāvupayujyata iti bhāvaḥ /",
    "GSP29nystik_u:6060": " anyasamāsaḥ karmadhārayādiḥ /",
    "GSP29nystik_u:6061": " dvandvamavadhāritamākṣipati---na dvandva iti /",
    "GSP29nystik_u:6062": " samādhatte---na,",
    "GSP29nystik_u:6063": " ubhayasyāpīti /",
    "GSP29nystik_u:6064": " pṛthivyādigrahaṇeneti /",
    "GSP29nystik_u:6065": " yadyādiśabdena vāyvādayo gṛhyeran,",
    "GSP29nystik_u:6066": " tadarthā iti lakṣaṇamavyāpakaṃ syāt,",
    "GSP29nystik_u:6067": " teṣāṃ bāhyendriyārthatvābhāvādityarthaḥ /",
    "GSP29nystik_u:6068": " guṇagrahaṇena sarva iti āśritānāśritatvābhiprāyam,",
    "GSP29nystik_u:6069": " guṇaśabdasya dharmavacanatvāt /",
    "GSP29nystik_u:6070": " viśeṣastu rekhoparekhādiḥ na tvantyaḥ,",
    "GSP29nystik_u:6071": " tasyātīndriyatvāt /",
    "GSP29nystik_u:6072": " eteṣāṃ ca yathāyogaṃ mithyājñānasamyagjñānaviṣayāṇāṃ rāgavairāgyahetutvamūhanīyam /",
    "GSP29nystik_u:6073": " codayati---gandheti /",
    "GSP29nystik_u:6074": " pariharati---na kartavyaṃ laghusūtram /",
    "GSP29nystik_u:6075": " gandhādīnāṃ pṛthagabhidhānaṃ kartavyamityarthaḥ /",
    "GSP29nystik_u:6076": " niyamamāha---indriyāṇīti /",
    "GSP29nystik_u:6077": " tatretyaniyateṣu madhye,",
    "GSP29nystik_u:6078": " pṛthivyaptejāṃsi dvīndriyagrāhyāṇi,",
    "GSP29nystik_u:6079": " śeṣaśca guṇarāśiḥ saṃkhyādirviśeṣānto dvīndriyāgrāhya ityarthaḥ /",
    "GSP29nystik_u:6080": " tathā sarvendriyagrāhyaityarthaḥ //",
    "GSP29nystik_u:6081": " atra bauddhamutthāpayati---darśanasparśanābhyāmiti /",
    "GSP29nystik_u:6082": " tasya paryanuyogamāha---sa iti /",
    "GSP29nystik_u:6083": " svasaṃvedanena vā mānasena vā jñānena rūpāddhālambanaḥ,",
    "GSP29nystik_u:6084": " pratyayo rūpādiviśiṣṭo yathānubhūyate,",
    "GSP29nystik_u:6085": " evaṃ rūpādyatiriktaghaṭādiviśiṣṭo 'nubhūyata ityarthaḥ /",
    "GSP29nystik_u:6086": " atra para āha---rūpādibhyastathā sanniviṣṭebhya iti /",
    "GSP29nystik_u:6087": " tathetyākāraṃ nirdiśati /",
    "GSP29nystik_u:6088": " sanniveśo vyavasthānam /",
    "GSP29nystik_u:6089": " rūpādiparamāṇava eva tena tenākāreṇa utpannā ekayodakāharaṇakriyayā vyavacchinnā ghaṭa ityucyante /",
    "GSP29nystik_u:6090": " anura/janādikayā tu rūpādivyapadeśaḥ /",
    "GSP29nystik_u:6091": " yathāha ghaṭa ityapi ca rūpādaya evaikārthakriyākāriṇastathā vyapadiśyante iti /",
    "GSP29nystik_u:6092": " nirākaroti---na,",
    "GSP29nystik_u:6093": " ākārārtheti /",
    "GSP29nystik_u:6094": " tathārthasya yathāpadārthena nityābhisambandhāt yathā ghaṭaḥ,",
    "GSP29nystik_u:6095": " tathā sanniviṣṭā rūpādaya ityartho gamyate /",
    "GSP29nystik_u:6096": " tena ghaṭākāreṇa ghaṭasādṛśyenetyayamarthaḥ /",
    "GSP29nystik_u:6097": " tathā ca dūṣaṇamiti /",
    "GSP29nystik_u:6098": " dūṣaṇāntaramāha---rūpādimātre ceti /",
    "GSP29nystik_u:6099": " na tāvad rūpādikṣaṇa eko ghaṭaḥ,",
    "GSP29nystik_u:6100": " kṣaṇāntare tatprayogābhāvaprasaṅgāt /",
    "GSP29nystik_u:6101": " tasmād",
    "GSP29nystik_u:6102": " rūpādimātramavivakṣitabhedam tathā satyetaddūṣaṇamityarthaḥ /",
    "GSP29nystik_u:6103": " śaṅkate---saṃsthānabhedāditi /",
    "GSP29nystik_u:6104": " yathāsaṃsthānāṃ rūpādayo 'rthā anubhūyante,",
    "GSP29nystik_u:6105": " tathā sanniviṣṭebhyo ghaṭādipratyayā ityarthaḥ /",
    "GSP29nystik_u:6106": " nirākaroti---naitaditi /",
    "GSP29nystik_u:6107": " anyatve tadevāvayavīti saṃjñābhedamātram /",
    "GSP29nystik_u:6108": " ananyatve vyarthābhidhānam /",
    "GSP29nystik_u:6109": " śaṅkate---ghaṭādipratyayā iti /",
    "GSP29nystik_u:6110": " ekānekavicārāsahatvād asanta eva ghaṭādayo 'nādivikalpavāsanājanitavikalpapratyayapratibhāsinaḥ /",
    "GSP29nystik_u:6111": " śabdaśabdena vikalpamupalakṣayati---śabdavāsanāvaśāditi /",
    "GSP29nystik_u:6112": " nirākaroti---tadayuktamiti /",
    "GSP29nystik_u:6113": " bījaṃ mithyāpratyayasya samyakpratyayaviṣayo 'rthaḥ /",
    "GSP29nystik_u:6114": " tasya kvacidabhyupagame 'bhimatārthahānamityarthaḥ /",
    "GSP29nystik_u:6115": " yastu bhinnalokamaryādatayā brūte ādimān mithyāpratyayaḥ samyagjñānaṃ nimittīkaroti,",
    "GSP29nystik_u:6116": " ayaṃ punaranādi /",
    "GSP29nystik_u:6117": " pūrvapūrvamithyāpratyayajanmā mithyāpratyayapravāhaḥ,",
    "GSP29nystik_u:6118": " kṛtamatra samyagjñāneneti,",
    "GSP29nystik_u:6119": " taṃ pratyāha---mityāpratyayāścaita iti /",
    "GSP29nystik_u:6120": " rūpādyavyatireke avayavina ityarthaḥ /",
    "GSP29nystik_u:6121": " parastvavyatireke pramāṇamāha---na nāstīti /",
    "GSP29nystik_u:6122": " na hi māṃsatoyātiriktaḥ kaṃścidyūṣo nāma /",
    "GSP29nystik_u:6123": " nāpi tṛṇarājatarūyatiriktā paṅktirnāma //",
    "GSP29nystik_u:6124": " dūṣayati---nāyaṃ heturiti /",
    "GSP29nystik_u:6125": " ye ghaṭādibhāvamāpannā bhavatāṃ darśane iti /",
    "GSP29nystik_u:6126": " kāme 'ṣṭadravyako 'ṇuraśabdaḥ rūpadhāturarūpadhātuḥ kāmadhāturiti traidhātukaṃ jagat /",
    "GSP29nystik_u:6127": " tatra kāmadhātusvarūpamuktam /",
    "GSP29nystik_u:6128": " kāme kāmadhātau /",
    "GSP29nystik_u:6129": " aṣṭadravyako 'ṇuḥ /",
    "GSP29nystik_u:6130": " rūparasagandhasparśā iti catvāri dravyāṇi,",
    "GSP29nystik_u:6131": " pṛthivyaptejovāyava iti catvāri /",
    "GSP29nystik_u:6132": " dravyaśabdo vastuvacanaḥ /",
    "GSP29nystik_u:6133": " tenāṣṭadravyako 'ṇurityāgamaḥ /",
    "GSP29nystik_u:6134": " so 'yaṃ rūpādyatiriktapṛthivyādyanabhyupagame bādhyeta /",
    "GSP29nystik_u:6135": " atha vaiyātyāducyate---pṛthivyādīnāmiti /",
    "GSP29nystik_u:6136": " tataśca sāṃvṛtatvenāṣṭasaṃkhyāsiddhernāgamavirodha iti bhāvaḥ /",
    "GSP29nystik_u:6137": " uttaram---tathāpīti /",
    "GSP29nystik_u:6138": " mā bhūvan vastutaḥ,",
    "GSP29nystik_u:6139": " ubhaye 'pi sāṃvṛtā bhaviṣyantītyata āha---saṃhanyamānasyeti /",
    "GSP29nystik_u:6140": " yo hi yattantraḥ sa tadabhāvamabhyupagamyāśakyābhyupagamaḥ,",
    "GSP29nystik_u:6141": " na khalu saṃyujyamānānāmabhāve saṃyogaḥ śakyābhyupagama ityarthaḥ /",
    "GSP29nystik_u:6142": " na ca saṃvṛtiḥ,",
    "GSP29nystik_u:6143": " sā hi pararūpaṃ svarūpeṇa saṃvṛṇoti,",
    "GSP29nystik_u:6144": " saṃhanyamānābhāve ca na saṃghātaḥ,",
    "GSP29nystik_u:6145": " nāpi saṃhanyamānā iti kimanayā svarūpeṇāvriyeteti bhāvaḥ //",
    "GSP29nystik_u:6146": " tadevaṃ tadagrahe tadbuddhyabhāvād ityasya vyāghātadoṣaṃ darśayitvā svasāmarthyālocane na vivakṣitaliṅgābhidhāyitā,",
    "GSP29nystik_u:6147": " kiṃ tvasaṃbaddhārthatā hetuvacanasyetyāha---tadagrahe iti /",
    "GSP29nystik_u:6148": " evaṃ kilātrābhimatam,",
    "GSP29nystik_u:6149": " pṛthivyādayo rūpādibhyo 'bhinnā,",
    "GSP29nystik_u:6150": " rūpādyagrahe pṛthivyādibuddhyabhāvāditi /",
    "GSP29nystik_u:6151": " tannṛ tadettatadagrahe tadbuddhyabhāvādityanena na śakyaṃ vaktum /",
    "GSP29nystik_u:6152": " tadagraha ityatra tacchabdaḥ pradhānaparāmarśī ,",
    "GSP29nystik_u:6153": " pṛthivyādayaśca dharmitayā pradhānamiti ta eva parāmarṣṭavyāḥ /",
    "GSP29nystik_u:6154": " tathā ca pṛthivyādyagrahe pṛthivyādibuddhyabhāvāditi syāt /",
    "GSP29nystik_u:6155": " tathā ca pratijñātasteṣāṃ rūpādyabhedo na sidhyedityasaṃbaddham /",
    "GSP29nystik_u:6156": " atha rūpādayaḥ pakṣīkriyante,",
    "GSP29nystik_u:6157": " tathāpi rūpādyagrahe rūpādibuddhyayabhāvāditi syāt /",
    "GSP29nystik_u:6158": " tathāpi na pratijñātārthasiddhirityasaṃbaddhārthamityarthaḥ /",
    "GSP29nystik_u:6159": " evaṃ śabdāntareṇāpi pratijñāprayoge tulyaḥ prasaṅga ityāha---evaṃ rūpādimātramiti /",
    "GSP29nystik_u:6160": " pratijñādoṣamāha---sarvatra ceti /",
    "GSP29nystik_u:6161": " nānātvaikārthasaṃbandhaniyatāyā bahutvasaṃkhyāyā abhedaikārthaniyataikatvasaṃkhyayā sāmānādhikaraṇyavirodha ityarthaḥ /",
    "GSP29nystik_u:6162": " tadetadanaikāntikamiti codayati---nanviti /",
    "GSP29nystik_u:6163": " nirākaroti---tanna,",
    "GSP29nystik_u:6164": " anabhyupagamāditi /",
    "GSP29nystik_u:6165": " samānaṃ dharmasādhanam /",
    "GSP29nystik_u:6166": " yamāḥ pañca /",
    "GSP29nystik_u:6167": " niyamāśca pañca /",
    "GSP29nystik_u:6168": " brahmacārigṛhasthavānaprasthayatīnāmaviśeṣeṇaiva daśa dharmasādhanam /",
    "GSP29nystik_u:6169": " teṣāṃ dharmasādhanatvamekaṃ cāturāśramyamiti prakṛtigatā vibhaktirāha /",
    "GSP29nystik_u:6170": " āśramaprakṛtigatā tu vibhaktiḥ prakṛtyarthasamavetāmeva bahutvasaṃkhyāmāha,",
    "GSP29nystik_u:6171": " samānārthānāmapi prakṛtīnāṃ rūpabhedena tatparasya pratyayasya sāmarthyabhedāt /",
    "GSP29nystik_u:6172": " yathāptoyaśabdayostulyārthatve 'pi toyaśabdāt parā vibhaktistoyānīti toyasamavetāmeva bahutvasaṃkhyāmāha /",
    "GSP29nystik_u:6173": " āpa iti na toyagatām,",
    "GSP29nystik_u:6174": " api tu tatsaṃbaddhagatām /",
    "GSP29nystik_u:6175": " tatsaṃbaddhāśca tadavayavāḥ,",
    "GSP29nystik_u:6176": " tadgatarūpādayo vā bahava ityekasyāmapi pāthaḥkaṇikāyāṃ bahuvacanopapattirāpa iti /",
    "GSP29nystik_u:6177": " na ca sorastāḍaṃ krandato 'pi lokasyāvinivṛtternaivamiti sāmpratam /",
    "GSP29nystik_u:6178": " loko hi dṛṣṭavyavahāramātraprayojano na vivecayati,",
    "GSP29nystik_u:6179": " parīkṣakāstu tadanusāriṇo vivecayantyeva /",
    "GSP29nystik_u:6180": " anyathā hi pratyakṣādilakṣaṇapraṇayanavaiyarthyaprasaṅgaḥ /",
    "GSP29nystik_u:6181": " etena dārāḥ ṣaṇṇagarītyādayo 'pi vyākhyātāḥ /",
    "GSP29nystik_u:6182": " ṣāṅguṇyamiti ṣaṇṇāṃ guṇānāmekaṃ rājaprayayojanasādhakatvam /",
    "GSP29nystik_u:6183": " vaiśeṣikamityatrāpi viśeṣāṇāṃ samānāsamānajātīyavyavacchedakatvamekamacyate iti gamayitavyam /",
    "GSP29nystik_u:6184": " hetudeṣamāha---asiddho 'pīti /",
    "GSP29nystik_u:6185": " sphaṭikasya dhavalaṃ rūpam /",
    "GSP29nystik_u:6186": " tacca nīlīdravyānuṣaṅgādabhibhūtaṃ na pratīyate /",
    "GSP29nystik_u:6187": " sphaṭikaśca pratīyate /",
    "GSP29nystik_u:6188": " na ca nīlasya sphaṭikalakṣaṇasyotpattiriti tṛtīye nivedayiṣyate /",
    "GSP29nystik_u:6189": " tasmādasiddho heturityarthaḥ //",
    "GSP29nystik_u:6190": " dṛṣṭāntaśca sādhyavikala ityāha---yo 'pyayamiti /",
    "GSP29nystik_u:6191": " utpannapākajānāṃ taile sartiṣi vā bhṛṣṭamāṃsapiṇḍāvayavānām,",
    "GSP29nystik_u:6192": " dravyāntareṇa toyena saṃpṛktānāṃ pākajotpattau satyām /",
    "GSP29nystik_u:6193": " na cāsau sahaseti /",
    "GSP29nystik_u:6194": " ata uktam---kālaviśeṣānugrahe satīti /",
    "GSP29nystik_u:6195": " sa ca saṃyogabheda eva toyamāṃsayoḥ,",
    "GSP29nystik_u:6196": " na tvavayavī vijātīyayoranāmbhakatvāt /",
    "GSP29nystik_u:6197": " nāpi yūṣajātīyaṃ toyasaṃyogi dravyaṃ kṣīrajātīyamiveti yuktam /",
    "GSP29nystik_u:6198": " toyavirahe kāṭhinyapi kṣīrabuddhivyapadeśayostādavasthyat /",
    "GSP29nystik_u:6199": " iha tu kāṭhinye na yūṣabuddhivyapadeśāviti saṃyogabheda eva toyamāṃsayoryūṣa iti nyāyyam /",
    "GSP29nystik_u:6200": " sa cānubhavasiddhaḥ saṃyogivyatiriktaḥ /",
    "GSP29nystik_u:6201": " evaṃ bahutvasaṃkhyā saṃkhyeyātiriktānubhavasiddhaiveti /",
    "GSP29nystik_u:6202": " evaṃ tatra tatra vyākhyeyam /",
    "GSP29nystik_u:6203": " anādyanteṣu anāravdhāvayaviṣviti draṣṭavyam /",
    "GSP29nystik_u:6204": " na ca parakīya sādhanadoṣodabhāvanamātrāt svapakṣasiddhiriti siddhāntinaṃ sādhanaṃ pṛcchati---atha rūpādibhyo 'rthāntare dravye kiṃ pramāṇamiti",
    "GSP29nystik_u:6205": " yato 'yaṃ paro rūpādibhyo 'rthāntaraṃ dravyaṃ pratyakṣeṇa vidvānapi svasiddhāntābhyāsāhitavyāmohāpasmāro na tathā vyavaharati,",
    "GSP29nystik_u:6206": " ato 'nenānumānena sa vyavahāryate /",
    "GSP29nystik_u:6207": " asti hi sarveṣāmeva laukikaparīkṣakāṇāṃ brāhyaṇasya kamaṇḍaluritivat candanasya rūpādaya iti vyapadeśaḥ /",
    "GSP29nystik_u:6208": " tatra ca paro rūpādyupalambhamabhyupagacchati candanopalambhamapi /",
    "GSP29nystik_u:6209": " anyathā tadbuddhyabhāvādityetāvanmātre vaktavye kathamāha tadagraha iti?",
    "GSP29nystik_u:6210": " tenāvagacchāmo rūpādigrahe 'sya candanabuddhirabhimateti /",
    "GSP29nystik_u:6211": " na cāsau manomātrayoniḥ smārtīti nyāyyam /",
    "GSP29nystik_u:6212": " upapāditametasyāḥ savikalpikāyā indriyajanyatvaṃ vyavasāyātmakapadavyākhyānāvasare /",
    "GSP29nystik_u:6213": " dravyabādhakapramāṇāni ca parīkṣāparvaṇi nirākariṣyante /",
    "GSP29nystik_u:6214": " tasmāt siddhamupalabhyatvaṃ candanasya /",
    "GSP29nystik_u:6215": " so 'yaṃ candano vivādagocarebhyo rūpādibhyo bhinnaḥ,",
    "GSP29nystik_u:6216": " svayamupalabhyasya ca samastairūpalabhyairvyapadiśyamānatvāt /",
    "GSP29nystik_u:6217": " pradhānamapi sāṃkhyairvyapadiśyate,",
    "GSP29nystik_u:6218": " pradhānasya rūpādaya iti /",
    "GSP29nystik_u:6219": " tannivṛttyartham upalabhyasyeti /",
    "GSP29nystik_u:6220": " pradhānaṃ tu kālpanikaṃ nopalabhyam,",
    "GSP29nystik_u:6221": " tathāpi rūpādīnāṃ mūlakāraṇaṃ pradhānamityasti sāṃkhyānāṃ vyapadeśaḥ /",
    "GSP29nystik_u:6222": " ata uktam---upalabhyairiti /",
    "GSP29nystik_u:6223": " tathāpi rūpādīnāṃ parasparabhinnānāmanyonyaṃ vyapadeśyavyapadeśakabhāva upapatsyata ityuktam---samastairiti /",
    "GSP29nystik_u:6224": " ataḥ samastebhyo vyapadeśakebhyaścandanaṃ bhinnaṃ bhavati /",
    "GSP29nystik_u:6225": " upalabhyasyopalabhyeneti vaktavye pratyakṣsya pratyakṣeṇeti vacanaṃ rūpāvagamasamaye 'numeyebhyo rasādibhya ekāntato vyapadeśaṃ vyāvartayitum,",
    "GSP29nystik_u:6226": " na tvasyānumāna upayoga iti /",
    "GSP29nystik_u:6227": " asyānaikāntikatvamudbhāvya nirākaroti---senāvanādibhiriti /",
    "GSP29nystik_u:6228": " saṃkhyāyāmasattvamāśaṅkya nirākaroti---tadasattvamiti cediti /",
    "GSP29nystik_u:6229": " vidhīyamānaṃ pratiṣidhyamānamiti yathāsaṃkhyaṃ niṣedhasya vidhyadhīnanirūpaṇatayā niṣedhyamekatvam aṅgīkāryam,",
    "GSP29nystik_u:6230": " tacca saṃkhyetyarthaḥ /",
    "GSP29nystik_u:6231": " nanu santvamī pratyayāḥ,",
    "GSP29nystik_u:6232": " te tu dravyamātranibandhanā bhaviṣyanti,",
    "GSP29nystik_u:6233": " kṛtaṃ saṃkhyetyata āha---viśiṣṭāśceti /",
    "GSP29nystik_u:6234": " na dravyātiriktanimittapratyākhyānena ityarthaḥ /",
    "GSP29nystik_u:6235": " prayogāntaramāha---tatpratyayaviṣayanimittapratyayavyatirekeṇeti /",
    "GSP29nystik_u:6236": " ghaṭapratyayasya viṣayaśca,",
    "GSP29nystik_u:6237": " nimittaṃ ca,",
    "GSP29nystik_u:6238": " ghaṭapratyayaśca tadvyatirekeṇeti,",
    "GSP29nystik_u:6239": " tadviśiṣṭasaṃkhyādipratyayasya nimittāntarākāṅkṣitvāt /",
    "GSP29nystik_u:6240": " tat kimarthamat uktam---utpattāviti /",
    "GSP29nystik_u:6241": " carmaṇi dvīpinaṃ hanti itivad ghaṭādiviṣayanimittavyatirekabhāja ityatrāpi pratyayagrahaṇaṃ kartavyam /",
    "GSP29nystik_u:6242": " codayati---mahatpuṣpiteti /",
    "GSP29nystik_u:6243": " na saṃkhyāyā guṇasya parimāṇapuṣpayogasambhava ityarthaḥ /",
    "GSP29nystik_u:6244": " pariharati---naiṣa deṣa iti /",
    "GSP29nystik_u:6245": " sthānaśabdena tiṣṭhatīti vyutpattyā saṃkhyocyate /",
    "GSP29nystik_u:6246": " sā yeṣāmasti te gajavājipadātiprabhūtayaḥ sthāninaḥ pratyekaṃ mahāntaḥ /",
    "GSP29nystik_u:6247": " tatra te kvacicchatameva,",
    "GSP29nystik_u:6248": " kvacit punaḥ svajātīyasthānyaṅgāntarasannidhāne satyupacitāḥ sahasraṃ bhavanti /",
    "GSP29nystik_u:6249": " tena bahutvasaṃkhyopacayopakaraṇā tadekārthasamavetamahattvopacārāt mahatī senetyucyate /",
    "GSP29nystik_u:6250": " na caitāvatā yatra śataṃ gajādayaḥ yatra ca sahasraṃ tayoḥ senayormahattvāviśeṣaḥ,",
    "GSP29nystik_u:6251": " upacayāpacayopakaraṇatvena viśeṣitatvāt /",
    "GSP29nystik_u:6252": " evaṃ puṣpitavanādayo 'pi draṣṭavyāḥ /",
    "GSP29nystik_u:6253": " pratyayabhedād dravyādibhyaḥ saṃkhyāyā bhedamuktvā vyapadeśādabhedādapyāha---ata eveti //",
    "GSP29nystik_u:6254": " sthaṇuśabdenāpīti /",
    "GSP29nystik_u:6255": " mūrtānāṃ samānadeśatvābhāvāt na parvasu khadiraśca sthāṇuśca samavetau /",
    "GSP29nystik_u:6256": " na cāvasthitasaṃyogebhyastarūvināśāpekṣebhyaḥ sthāṇorūtpattiriti yuktam /",
    "GSP29nystik_u:6257": " yasya dravyasya yāvān saṃyogapracayo 'samavāyikāraṇaṃ sa tāvānutpannamātra eva tajjanakaḥ,",
    "GSP29nystik_u:6258": " tasya kṣepāyogāt /",
    "GSP29nystik_u:6259": " tasmāt parvaṇāṃ saṃsthānaviśeṣa eva sthāṇuriti gamayitavyam /",
    "GSP29nystik_u:6260": " athāvasthitasaṃyogānāṃ dravyavināśāpekṣāṇāṃ janakatvam,",
    "GSP29nystik_u:6261": " tataḥ saṃyogapracayapadena sthaṇutvasāmānyaviśeṣavad dravyamupalakṣaṇīyam /",
    "GSP29nystik_u:6262": " tacca khādiratarorbhinnamiti /",
    "GSP29nystik_u:6263": " pratimāyā mahārajatamayyā avayavinyāḥ śarīraṃ saṃsthānameva,",
    "GSP29nystik_u:6264": " evaṃ śilāputrakasya avayavinaḥ saṃsthānameva śarīram /",
    "GSP29nystik_u:6265": " śaṅkate---guṇasamudāyeti /",
    "GSP29nystik_u:6266": " atādātmyenāgrahaṇaṃ vyatirekeṇāgrahaṇam pṛthak śabdo 'pyatādātmyameva brūte /",
    "GSP29nystik_u:6267": " dūṣayati---agrahaṇasyeti /",
    "GSP29nystik_u:6268": " satāmapi vastūnāmanupalambho yathā mūlakīlodakādīnāṃ pramāṇābhāvena,",
    "GSP29nystik_u:6269": " śaśaviṣāṇādīnāṃ cānupalambho grāhyābhāvena /",
    "GSP29nystik_u:6270": " tasmād vyatirekāgrahaṇamātraṃ heturanekānta iti /",
    "GSP29nystik_u:6271": " śaṅkate---grāhyābhāvāditi cet?",
    "GSP29nystik_u:6272": " grāhyābhāve satyagrahaṇāditi hetuḥ,",
    "GSP29nystik_u:6273": " na tvagrahaṇamātramityarthaḥ /",
    "GSP29nystik_u:6274": " dūṣayati---pratijñārtheneti /",
    "GSP29nystik_u:6275": " pratijñārthasyāsattvena /",
    "GSP29nystik_u:6276": " tadviśiṣṭo heturasiddha ityarthaḥ /",
    "GSP29nystik_u:6277": " śaṅkate---grahaṇeti /",
    "GSP29nystik_u:6278": " grahaṇaṃ pramāṇam /",
    "GSP29nystik_u:6279": " nirākaroti---na pramāṇābhāvamātrād vyatirekapratiṣedhaḥ,",
    "GSP29nystik_u:6280": " yastu yogyapramāṇābhāvāditi viśeṣayet taṃ pratyāha---yaśca tadagraha iti /",
    "GSP29nystik_u:6281": " asiddhatā hetordeṣaḥ /",
    "GSP29nystik_u:6282": " darśanasparśanābhyāmekārthapratisandhānameva rūpādivyatiriktadravyagrahaṇam /",
    "GSP29nystik_u:6283": " ato guṇasamudāyavyatirekeṇāgrahaṇādityasiddho heturiti /",
    "GSP29nystik_u:6284": " ekatra anyatve /",
    "GSP29nystik_u:6285": " pramāṇānāmupapatteḥ /",
    "GSP29nystik_u:6286": " ekatra ananyatve cānupapatteriti /",
    "GSP29nystik_u:6287": " prakṛtamupasaṃharati---tasmāditi //14 //",
    "GSP29nystik_u:6288": " NyS_1,1.15: buddhirūpalabdhirjñānamityanarthāntaram //",
    "GSP29nystik_u:6289": " ātmādīnāṃ buddhihetūnāṃ lakṣaṇasyānantaraṃ hetumatī buddhirlakṣaṇīyetyāha vārttikakāraḥ---atha buddheravasaraprāptāyā iti /",
    "GSP29nystik_u:6290": " lakṣaṇaṃ tāvat prakṛtatvādapadeṣṭavyameva,",
    "GSP29nystik_u:6291": " tadapadeśadvāreṇānyadapi kiñcit sūcanīyam /",
    "GSP29nystik_u:6292": " ata evoktam---sūtramiti /",
    "GSP29nystik_u:6293": " anyacca sāṃkhyamatanirākaraṇam /",
    "GSP29nystik_u:6294": " yathoktaṃ bhāṣyakāreṇa---acetanasya karaṇasya buddheriti /",
    "GSP29nystik_u:6295": " ivakāreṇa nedaṃ pratyākhyānaparam,",
    "GSP29nystik_u:6296": " api tu lakṣaṇaparādayamapyarthaḥ pratīyamāno 'pekṣitaśca nopekṣaṇīya ityuktaṃ bhavati //",
    "GSP29nystik_u:6297": " buddhi---ram //15// sūtratātparyamāha---etairiti /",
    "GSP29nystik_u:6298": " pṛcchati---kathamiti /",
    "GSP29nystik_u:6299": " samānāsamānajātīyavyavacchedakaṃ hi lakṣaṇamavyabhicāritayā /",
    "GSP29nystik_u:6300": " paryāyaśabdāśca saṃketamātrādhīnapravṛttayaḥ kva nāma na sambhavanti?",
    "GSP29nystik_u:6301": " tasmāt naite lakṣaṇamiti bhāvaḥ /",
    "GSP29nystik_u:6302": " uttaram---vyavacchedeti /",
    "GSP29nystik_u:6303": " nanu vyabhicārasambhavena vyavacchedakatvamayuktamityata āha---etaiśceti /",
    "GSP29nystik_u:6304": " saṃketo hi dvedhā,",
    "GSP29nystik_u:6305": " sarvajanīno yathā gauriti gojātīyasya vāyakaḥ,",
    "GSP29nystik_u:6306": " prādeśikaśca yathā caitra iti puruṣabhedasya /",
    "GSP29nystik_u:6307": " tatra sarvajanīnaḥ śaknoti vyavacchedabuddhi bhāvayitum,",
    "GSP29nystik_u:6308": " tadvivakṣayaivoktam---etaiśceti /",
    "GSP29nystik_u:6309": " upapattisāmarthyāditi bhāṣyāvayavaṃ vyācaṣṭe---paryāyeti /",
    "GSP29nystik_u:6310": " acetanasyetyādi bhāṣyam /",
    "GSP29nystik_u:6311": " tad vyācaṣṭe---ya āhurbuddheriti /",
    "GSP29nystik_u:6312": " buddhiḥ kilatraiguṇyavikāraḥ /",
    "GSP29nystik_u:6313": " traiguṇyaṃ cācenamityacetanā kevalamindriyapraṇālikayā arthākāreṇa pariṇamate /",
    "GSP29nystik_u:6314": " citiśāktiścāpariṇāminī nityacaitanyasvabhāvā /",
    "GSP29nystik_u:6315": " tasyāḥ sannidhānād ayaskāntamaṇikalpā buddhistatpratibimbodgrāhitayā caitanyarūpatāmāpannevārthākārapariṇatārthaṃ cetayate /",
    "GSP29nystik_u:6316": " tena yo 'sau nīlākāraḥ pariṇāmo buddheḥ,",
    "GSP29nystik_u:6317": " sa jñānalakṣaṇā vṛttirityucyate /",
    "GSP29nystik_u:6318": " ātmapratibimbasya tu buddhisaṃkrāntasya yo buddhyākāranīlasambandhaḥ,",
    "GSP29nystik_u:6319": " sa ātmano vyāpāra ivārthopalabdhirātmano vṛttirityākhyāyate /",
    "GSP29nystik_u:6320": " tadidaṃ buddhitattvaṃ jaḍaprakṛtitayā indumaṇḍalam iva svayamaprakāśaṃ caitanyamārtaṇḍamaṇḍalacchāyāpattyā prakāśate,",
    "GSP29nystik_u:6321": " prakāśayati cārthāniti /",
    "GSP29nystik_u:6322": " tannirākaraṇāya paryāyopanyāsaḥ /",
    "GSP29nystik_u:6323": " nātmavṛtterūpabdheranyāsti buddhiḥ /",
    "GSP29nystik_u:6324": " nāpi buddhivṛttirjñānam anyaditi /",
    "GSP29nystik_u:6325": " ayamabhisandhiḥ /",
    "GSP29nystik_u:6326": " na tāvad buddherātmācchāyāpattirindāviva mārtaṇḍamaṇḍalatejaḥsaṃkrāntiḥ pāramārthikī,",
    "GSP29nystik_u:6327": " citerapariṇāmitayā saṃkramāyogāt /",
    "GSP29nystik_u:6328": " tasmād bhrāntiḥ /",
    "GSP29nystik_u:6329": " sā ca na tāvad buddheḥ,",
    "GSP29nystik_u:6330": " tasyā acaitanyāt /",
    "GSP29nystik_u:6331": " nāpyātmanaḥ,",
    "GSP29nystik_u:6332": " tasyāvṛttikatvāt,",
    "GSP29nystik_u:6333": " tathātve vā pariṇāmāpatteḥ /",
    "GSP29nystik_u:6334": " tasmāt kṛpaṇadhanamivātmacaitanyaṃ na svaparopakārīti buddheḥ svābhāvikaṃ caitanyamāstheyam /",
    "GSP29nystik_u:6335": " tathā ca ubhayacaitanye dūṣaṇamuktam /",
    "GSP29nystik_u:6336": " pratyayavyavasthayā yadekakartṛtvānumāna tanna syādityarthaḥ /",
    "GSP29nystik_u:6337": " atha dvayoścetanayorekā vṛttirbhedāgraho vā,",
    "GSP29nystik_u:6338": " tenaikakartṛkatvābhimāna ityata āha---buddhivṛttyaviśiṣṭāyāmiti /",
    "GSP29nystik_u:6339": " buddhirjñānasādhanamiti /",
    "GSP29nystik_u:6340": " budhyate 'neneti vyutpattyā mana ucyate /",
    "GSP29nystik_u:6341": " gandhādiviṣayatayā sukhaduḥkhaviṣayatayā ceyaṃ buddhirbhāvyamānā nirvedāya kalpata iti //15 //",
    "GSP29nystik_u:6342": " NyS_1,1.16: yugapajjñānānutpattirmanaso liṅgam //",
    "GSP29nystik_u:6343": " bhāṣyakāraḥ kramaprāptaṃ manolakṣaṇasūtramavatārayan utsūtramanyānyapi lakṣaṇāni āha---smṛtītyādi /",
    "GSP29nystik_u:6344": " sukhādipratyakṣamityādiśabdena viṣayatayecchādayaḥ saṃgṛhītāḥ /",
    "GSP29nystik_u:6345": " icchādaya ityatrādiśabdena kāryatayā sukhādayaḥ saṃgṛhītāḥ //",
    "GSP29nystik_u:6346": " yuga---ṅgam //16// anindriyanimittā abāhyendriyanimittā ityarthaḥ /",
    "GSP29nystik_u:6347": " smṛtītyādibhāṣyasya vārttikakāraḥ tātparyamāha---smṛtīti /",
    "GSP29nystik_u:6348": " anindriyetyādibhāṣyaṃ vyācaṣṭe---yasmāditi /",
    "GSP29nystik_u:6349": " indriyagatarūpādinivṛttyarthayuktam indriyasaṃyogīti /",
    "GSP29nystik_u:6350": " tathāpi ākāśādīnāmapi manastvaṃ māṃ bhūdityata uktam---sahakārīti /",
    "GSP29nystik_u:6351": " tathāpyālokasya mā bhūdityata uktam---nimittāntaramiti /",
    "GSP29nystik_u:6352": " tathāpyātmano mā bhūdityata uktam---avyāpīti //",
    "GSP29nystik_u:6353": " ākṣipya bhāṣyaṃ samādhatte---kathaṃ punariti /",
    "GSP29nystik_u:6354": " cakṣurādibhyo 'nutpattau satyāṃ kriyātvāt /",
    "GSP29nystik_u:6355": " atra ca ya ātmano viśeṣaguṇāste sarve indriyajanmāno yathā gandhādipratyayāḥ,",
    "GSP29nystik_u:6356": " tathā ca vivādādhyāsitāḥ smṛtyādayaḥ /",
    "GSP29nystik_u:6357": " tasmāt te 'pīndriyajanmānaḥ /",
    "GSP29nystik_u:6358": " evaṃ ca saṃskārādiṣu na karaṇatvaprasaṅga iti /",
    "GSP29nystik_u:6359": " sautraṃ hetumākṣipya samādhatte---athāyugapaditi /",
    "GSP29nystik_u:6360": " sambandhibhedāditi /",
    "GSP29nystik_u:6361": " yadā tasyaiva manaḥsaṃyuktasyendriyasya krameṇa nīlādayo 'rthāḥ sambadhyante tadā tatkramāt krama",
    "GSP29nystik_u:6362": " ityarthaḥ /",
    "GSP29nystik_u:6363": " bubhutsākramaṃ gṛhītvā siddhānte 'pi manaḥparityāgo mā bhūditi bhiyā uktam---satyāṃ bubhutsāyāmayugapadgrahaṇa iti /",
    "GSP29nystik_u:6364": " na hi kiñcitkaraṇaṃ sambaddhamapi saditi syāt /",
    "GSP29nystik_u:6365": " yadyevaṃ dhārāvāhikajñānotvattirna syāt,",
    "GSP29nystik_u:6366": " dvitīyādijñāneṣvapi saiva sāmagrīti sakṛdeva yāvat kartavayakaraṇāt samarthasya kṣepāyogāt /",
    "GSP29nystik_u:6367": " kṣepayoge vā paścādapi na janayet, aviśeṣāt /",
    "GSP29nystik_u:6368": " na ca karturapyayaṃ kramakāritādharmaḥ sa hyanekakaraṇādhiṣṭhānena yugapannānākāryāṇi karoti /",
    "GSP29nystik_u:6369": " yathā yugapanmāṇavako gacchati,",
    "GSP29nystik_u:6370": " paṭhati,",
    "GSP29nystik_u:6371": " panthānaṃ vīkṣate,",
    "GSP29nystik_u:6372": " vahati cācāryasya kamaṇḍalumiti /",
    "GSP29nystik_u:6373": " tasmāt sarvamavadātam /",
    "GSP29nystik_u:6374": " tadidamapimanaḥ smṛtyādisādhanatayā bhāvyamānaṃ nirvedāya kalpata iti saddhim//26 //",
    "GSP29nystik_u:6375": " NyS_1,1.17: pravṛttirvāgbuddhiśarīrārambhaḥ //",
    "GSP29nystik_u:6376": " kramaprāptā tviti bhāṣyam pravṛttilakṣaṇabhavatārayitum /",
    "GSP29nystik_u:6377": " manaso 'pi pravṛttirdarśanīyā /",
    "GSP29nystik_u:6378": " na cāpratipādite manasi śakyā darśayitumiti manaso 'nantaratvaṃ pravṛtterityarthaḥ //",
    "GSP29nystik_u:6379": " pravṛ---mbhaḥ // 17//",
    "GSP29nystik_u:6380": " ārambha pravṛttiḥ /",
    "GSP29nystik_u:6381": " sā ca dvividhā jñānahetuḥ kriyāhetuśca /",
    "GSP29nystik_u:6382": " tatra yā jñānotpādadvāreṇa puṇyapāpahetuḥ sā vākpravṛttiḥ /",
    "GSP29nystik_u:6383": " vāgiti ca jñāpakahetūpalakṣaṇam /",
    "GSP29nystik_u:6384": " tena manasā iṣṭadevatādyanucintanaṃ cakṣurādibhiśca sādhvasādhudarśanādi sūcitaṃ bhavati /",
    "GSP29nystik_u:6385": " kriyāheturdvayī kāyanimittā manonimittā ceti /",
    "GSP29nystik_u:6386": " tadetad vārttikakāro vibhajate---śarīreṇeti /",
    "GSP29nystik_u:6387": " nanu pravṛtterjanmahetutvamuktaṃ dvitīyasūtre /",
    "GSP29nystik_u:6388": " na ceyaṃ kṣaṇikā satī āmuṣmikaṃ janma sādhayitumarhati /",
    "GSP29nystik_u:6389": " tasmād dvitīyasūtravyāghāta iti codayati---kṣaṇikatvāditi /",
    "GSP29nystik_u:6390": " pariharati---neti //17 //",
    "GSP29nystik_u:6391": " NyS_1,1.18: pravartanālakṣaṇā doṣāḥ //",
    "GSP29nystik_u:6392": " prayojyavyāpārapūrvakatvena prayojakavyāpāranirūpaṇāt pravṛttyanantaraṃ doṣalakṣaṇam //",
    "GSP29nystik_u:6393": " prava---ṣāḥ //18// rāgadveṣau mohaprabhavau puruṣaṃ pravartamānaṃ pravartayataḥ /",
    "GSP29nystik_u:6394": " tayordharmaḥ pravartanā /",
    "GSP29nystik_u:6395": " sā ca mohaikārthasamavāyaḥ /",
    "GSP29nystik_u:6396": " tāvaddhi ayaṃ rāgādivaśaḥ spandate,",
    "GSP29nystik_u:6397": " yāvadasya moho vartate iti /",
    "GSP29nystik_u:6398": " pratyātmavedanīyā ityādi codyabhāṣyam /",
    "GSP29nystik_u:6399": " tasyārthaḥ /",
    "GSP29nystik_u:6400": " lakṣaṇaṃ khalvanumānam /",
    "GSP29nystik_u:6401": " na pratyātmavedanīyeṣu samānāsamānajātīyavyāvṛtteṣu sphuṭatareṣu tad yuktamiti bhāvaḥ /",
    "GSP29nystik_u:6402": " parihārabhāṣyam---karmalakṣaṇā ityādi /",
    "GSP29nystik_u:6403": " tasyārthaḥ /",
    "GSP29nystik_u:6404": " svarūpataḥ sphuṭatve 'pi na nirvedaviṣayatayā sphuṭatā /",
    "GSP29nystik_u:6405": " tathā ceha prayojanam /",
    "GSP29nystik_u:6406": " pravartanāvattvena caite nirvedaviṣayāḥ /",
    "GSP29nystik_u:6407": " sā ca pravṛttyā kāryeṇa lakṣyata iti karmalakṣaṇā ityuktam /",
    "GSP29nystik_u:6408": " yataḥ karmaṇā pravṛttyā pravartakarāgādiyuktāḥ puruṣā lakṣyante,",
    "GSP29nystik_u:6409": " ato rāgādīnāṃ pravartanāvatvattmapi lakṣitaṃ bhavati /",
    "GSP29nystik_u:6410": " bahu noktaṃ bhavatīti /",
    "GSP29nystik_u:6411": " svarūpamātraṃ rāgādīnāmuktaṃ bhavati,",
    "GSP29nystik_u:6412": " na tu pravartanāvatvamapi teṣāmityarthaḥ /",
    "GSP29nystik_u:6413": " tadetat sarvaṃ vārttikakāraḥ praśnapūrvakaṃ vyācaṣṭe---kā punariti /",
    "GSP29nystik_u:6414": " avaśo 'svatantraḥ /",
    "GSP29nystik_u:6415": " sā punariyaṃ pravartanā pravartakānāṃ doṣāṇāṃ vyāpāraḥ kathaṃ gamyate?",
    "GSP29nystik_u:6416": " doṣā hi gamyante,",
    "GSP29nystik_u:6417": " na tu teṣāṃ pravṛttihetutvamityarthaḥ /",
    "GSP29nystik_u:6418": " uttaram---pratyātmamiti /",
    "GSP29nystik_u:6419": " svaparātmanoryathāsaṃkhyaṃ pratyakṣānumānābhyam /",
    "GSP29nystik_u:6420": " mauhaikārthasamavāyo hi rāgādīnāṃ mānasa pratyakṣavedanīya ityarthaḥ //18 //",
    "GSP29nystik_u:6421": " NyS_1,1.19: punar utpattiḥ pretyabhāvaḥ //",
    "GSP29nystik_u:6422": " uddeśakramaprāptaṃ pretyabhāvaṃ lakṣayani---punaḥ---vaḥ//19 //",
    "GSP29nystik_u:6423": " satvanikāyaḥ prāṇinikāyaḥ /",
    "GSP29nystik_u:6424": " nanvātmano notpattiḥ saṃbhavati nityatvādityata āha bhāṣyakāraḥ---utpannasya saṃbaddhasyeti /",
    "GSP29nystik_u:6425": " tadetad vārttikakāro vyācaṣṭe---pūrveti /",
    "GSP29nystik_u:6426": " punargrahaṇamiti /",
    "GSP29nystik_u:6427": " punarityabhyāsamāha,",
    "GSP29nystik_u:6428": " tathā cānāditā sūcitā bhavati /",
    "GSP29nystik_u:6429": " tadetad vārttikajātaṃ dvitīyasūtre kṛtavyākhyānam /",
    "GSP29nystik_u:6430": " pūrvābhyastasūtre cāyamartha upapādayiṣyate /",
    "GSP29nystik_u:6431": " ājara/jarībhāva ityāyamabhāṣayā asyārthasyāgamikatvaṃ sūcayati /",
    "GSP29nystik_u:6432": " kriyāmiti upasarpaṇamapasarpaṇaṃ cetyarthaḥ//19 //",
    "GSP29nystik_u:6433": " NyS_1,1.20: pravṛttidoṣajanito 'rthaḥ phalam //",
    "GSP29nystik_u:6434": " yadyapi śarīrendriyabuddhisukhaduḥkhopabhogātiriktaṃ gauṇamukhyaphalaṃ bhinnaṃ nāsti,",
    "GSP29nystik_u:6435": " te ca yathāyogaṃ pūrvaṃ lakṣitāḥ,",
    "GSP29nystik_u:6436": " tenāpi ca rūpeṇa te nirvedopayoginaḥ,",
    "GSP29nystik_u:6437": " tathāpi pravṛttidoṣajanitatvenāpi rūpeṇāmī nirvedopayogina iti tena rūpeṇa lakṣyante //",
    "GSP29nystik_u:6438": " pravṛ---lam //",
    "GSP29nystik_u:6439": " atra ca pravṛttijanita iti vaktavye doṣagrahaṇaṃ na kevalaṃ pravṛtti prati doṣāṇāṃ hetubhāvaḥ,",
    "GSP29nystik_u:6440": " api tu pravṛttikārye sūkhaduḥkhe api prati iti darśanārtham /",
    "GSP29nystik_u:6441": " doṣasalilāvasiktāyāṃ khalvātmabhūmau dharmādharmabīje sukhaduḥkhe janayataḥ, nānyathā /",
    "GSP29nystik_u:6442": " na cāsti sambhavo na tatra tṛṣyati tacca tasya sukham,",
    "GSP29nystik_u:6443": " na ca tad dveṣṭi tacca tasya duḥkhamiti /",
    "GSP29nystik_u:6444": " sūtre arthagrahaṇaṃ gauṇamukhyaphalāvarodhārtham /",
    "GSP29nystik_u:6445": " bhāṣye ca niṣṭhā samāptiḥ /",
    "GSP29nystik_u:6446": " sā ca mahāpralaye 'ṣyastītyata uktam---paryavasānamiti /",
    "GSP29nystik_u:6447": " avasānamātramasti,",
    "GSP29nystik_u:6448": " na tu paritaḥ punarapi sargahānopādānayorbhāvādityarthaḥ /",
    "GSP29nystik_u:6449": " subodhaṃ vārttikam//20 //",
    "GSP29nystik_u:6450": " NyS_1,1.21: bādhanālakṣaṇaṃ duḥkham //",
    "GSP29nystik_u:6451": " nānukte śarīrādau teṣāṃ duḥkhatvaṃ śakyaṃ lakṣayitumiti tallakṣaṇebhyaḥ paramidanduḥkhalakṣaṇam ---",
    "GSP29nystik_u:6452": " bādha---kham //21// atra ca bādhaneti bādhanāviṣayāṃ buddhimupalakṣayati /",
    "GSP29nystik_u:6453": " tena bādhanā ca tadanuṣaṅgiṇaśca śarīrādayo gauṇamukhyabhāvena lakṣitā bhavanti /",
    "GSP29nystik_u:6454": " saiva hi bādhanā buddhirduḥkhe mukhyā,",
    "GSP29nystik_u:6455": " śarīrādau gauṇīti /",
    "GSP29nystik_u:6456": " alamebhiriti pratyayo nirvedaḥ,",
    "GSP29nystik_u:6457": " vaśitayā yoginaḥ svayamupalabhante svayamupanīteṣvapi viṣayeṣu audāsīnyamupekṣābuddhirvairāgyam /",
    "GSP29nystik_u:6458": " lakṣaṇaśabda iti vārttikam /",
    "GSP29nystik_u:6459": " anuṣaṅgaśca sambandhaḥ /",
    "GSP29nystik_u:6460": " sa ca bādhanāyāṃ viṣayaviṣayībhāvaḥ /",
    "GSP29nystik_u:6461": " śarīrādiṣu uktaḥ /",
    "GSP29nystik_u:6462": " kecid",
    "GSP29nystik_u:6463": " viraktaṃmānyā mānyante na sukhaṃ nāmāsti svarūpata iti /",
    "GSP29nystik_u:6464": " tānnirācikīrṣurāha---svarūpatastu duḥkhamiti /",
    "GSP29nystik_u:6465": " vikalpo viśeṣaḥ /",
    "GSP29nystik_u:6466": " abhāvaphalatvaprasaṅgāditi /",
    "GSP29nystik_u:6467": " yadyapyupāttaduritakṣayahetavo 'pi dharmāḥ santi,",
    "GSP29nystik_u:6468": " tathāpyadhikādhikotkarṣaphalānāṃ darśapaurṇamāsādīnāṃ sahasrasaṃvatsaraparyantānāṃ vidhāyakebhyo vacanebhyo bhāvaphala eva dharmo gamyate bhāvasyaibotkarṣaśālitvāditi",
    "GSP29nystik_u:6469": " NyS_1,1.22: tadatyantavimokṣo 'pavargaḥ //",
    "GSP29nystik_u:6470": " kramaprāptamapavargalakṣaṇamavatārayati bhāṣyakāraḥ---yatra tviti //",
    "GSP29nystik_u:6471": " tadar---gaḥ //22// tadityanantaraṃ gauṇamukhyabhedabhinnaṃ duḥkhaṃ parāmṛśatītyāha bhāṣyakāraḥ---tena duḥkheneti /",
    "GSP29nystik_u:6472": " mukhyameva duḥkhamiti bhramo mā bhūdata āha---janmaneti /",
    "GSP29nystik_u:6473": " anena jāyamānā duḥkhaśabdena sarve śarīrādaya ucyanate ityuktaṃ bhavati /",
    "GSP29nystik_u:6474": " abhayamiti punaḥ saṃsārabhayābhāvamāha,",
    "GSP29nystik_u:6475": " abhayaṃ vai brahma",
    "GSP29nystik_u:6476": " ityasakṛdabhayaśruteḥ /",
    "GSP29nystik_u:6477": " ye tu brahmaiva nāmarūpaprapañcātmanā pariṇamata ityāhuḥ,",
    "GSP29nystik_u:6478": " tān pratyāha---ajaramiti /",
    "GSP29nystik_u:6479": " sarvātmanā vā pariṇāma,",
    "GSP29nystik_u:6480": " ekadeśena vā?",
    "GSP29nystik_u:6481": " pūrvasmin kalpe sarvātmanā brahmaṇo 'nyathātvād vināśaprasaṅgaḥ /",
    "GSP29nystik_u:6482": " ekadeśapariṇāme tu sāvayavatvāt ghaṭadivadanityatvaprasaṅgaḥ iti sūktam---ajaramiti /",
    "GSP29nystik_u:6483": " vaināśikāḥ prāhuḥ",
    "GSP29nystik_u:6484": " iti /",
    "GSP29nystik_u:6485": " tān pratyāha---amṛtyapadamiti /",
    "GSP29nystik_u:6486": " etadupapādayiṣyatyagre vārttikakāraḥ /",
    "GSP29nystik_u:6487": " tadetad bhāṣyaṃ vārttikakāro vyācaṣṭe---teneti /",
    "GSP29nystik_u:6488": " ātyantikagrahaṇaṃ mahāpralayāvasthānivṛttyartham //",
    "GSP29nystik_u:6489": " atra bhāṣyaṃ nityaṃ sukhamātmana ityādi /",
    "GSP29nystik_u:6490": " asyārthaḥ---",
    "GSP29nystik_u:6491": " vijñānamānandaṃ brahma",
    "GSP29nystik_u:6492": " iti sāmānādhikaraṇyaśruteḥ brahmasvabhāvaṃ sukham,",
    "GSP29nystik_u:6493": " tayā ca brahmaṇo nityatvāt tadapi nityamityarthaḥ /",
    "GSP29nystik_u:6494": " ātmana iti ca ṣaṣṭhī rāhoḥ śira itivat mantavyā /",
    "GSP29nystik_u:6495": " tadetad bhāṣyaṃ vyācaṣṭe---ātyantikīti /",
    "GSP29nystik_u:6496": " teṣāmityādi bhāṣyaṃ vyācaṣṭe---tanneti /",
    "GSP29nystik_u:6497": " atrānumānamupanyasyātiprasaṅgena nirākaroti---na, neti /",
    "GSP29nystik_u:6498": " athātmani duḥkhādikaṃ nityaṃ necchati,",
    "GSP29nystik_u:6499": " tatrāha---anaikāntikatā vā /",
    "GSP29nystik_u:6500": " nityasyābhivyaktirityādibhāṣyārthamāha---nityamiti /",
    "GSP29nystik_u:6501": " ayamabhisandhiḥ /",
    "GSP29nystik_u:6502": " sukhaṃ tāvadātmano guṇo nātmā /",
    "GSP29nystik_u:6503": " upapādito hi guṇaguṇinorbhedaḥ /",
    "GSP29nystik_u:6504": " evaṃ vijñānamapyātmaguṇaḥ,",
    "GSP29nystik_u:6505": " na hyudayavyayavatībhyo vijñānavyaktibhyo 'nudayavyayadharmā bhavitumarhatyabhinna ātmā /",
    "GSP29nystik_u:6506": " na cātmaiva vijñānasvabhāvaḥ tattadviṣayopadhānenodayavyayadharmeva bhavatīti sāṃpratam /",
    "GSP29nystik_u:6507": " ghaṭamahaṃ jānāmīti mānasyāṃ buddhau trayāṇāmapi jñānajñeyajñātaṇāṃ bhedenānuvyavasāyāt /",
    "GSP29nystik_u:6508": " viṣayatajjñānabhede 'pi ca jñāturekasya pratisandhīyamānatvāt /",
    "GSP29nystik_u:6509": " na caitadasati bādhake bhedajñānaṃ bhrāntamiti yuktam /",
    "GSP29nystik_u:6510": " na cāgantukajñānātiriktaṃ svābhāvikamātmani caitanyamanubhūyate /",
    "GSP29nystik_u:6511": " na cātmaiva tatsvabhāvaḥ,",
    "GSP29nystik_u:6512": " suṣuptatvānupapatteḥ /",
    "GSP29nystik_u:6513": " acetayanneva hi suṣupata ityucyate /",
    "GSP29nystik_u:6514": " na ca tadā viṣayaśūnyaṃ svaniṣṭhamātmacaitanyamiti yuktam /",
    "GSP29nystik_u:6515": " tadavasthābhedasya suṣuptotthitena svapnāntikasyeva smaraṇaprasaṅgāt /",
    "GSP29nystik_u:6516": " sukhaṃ ca na jñānajātīyamityupapāditaṃ pratyakṣasūtre /",
    "GSP29nystik_u:6517": " na ca kiñcidapi sava prakāśamastīti caturthe vijñāna vādaṃ nirākurvan vakṣyati //",
    "GSP29nystik_u:6518": " tadevaṃ vyavasthite dūṣaṇa bhāṣyavārttikoktaṃ draṣṭavyaṃ yathāyamātmamanaḥsaṃyoga iti /",
    "GSP29nystik_u:6519": " saṃsārāvasthāyāṃ tāvadayamātmamanaḥsaṃyogo dharmaṃ nimittamapekṣamāṇaḥ sukhajñānam ākārṣīt /",
    "GSP29nystik_u:6520": " yadi tu muktyavasthāyāṃ tadanapekṣa eva sukhajñānaṃ karoti,",
    "GSP29nystik_u:6521": " hanta rūpādijñāneṣu indriyāntarāṇyapi nāpekṣeteti bhāvaḥ /",
    "GSP29nystik_u:6522": " śaṅkate---yogajeti /",
    "GSP29nystik_u:6523": " na vayaṃ viṣayamātrāpekṣāṃ brūmo yena rūpādiṣvapi jñānamutpādayet,",
    "GSP29nystik_u:6524": " api tu saṃsārāvasthāyāṃ yat sukhajñānāyānenāpekṣitaṃ tadapekṣate /",
    "GSP29nystik_u:6525": " dharmaśca tadā tenāpekṣita iti muktyavasthāyāmapi dharmamevāpekṣate /",
    "GSP29nystik_u:6526": " etāvān viśeṣo yadayaṃ yogaja iti /",
    "GSP29nystik_u:6527": " tathā ca na rūpādivijñāna prasaṅga iti /",
    "GSP29nystik_u:6528": " śaṅkate---nityo 'sāviti /",
    "GSP29nystik_u:6529": " nirākaroti---yogeti /",
    "GSP29nystik_u:6530": " nanu tvanmate yathā sukhasaṃvedanaṃ jihāsitam,",
    "GSP29nystik_u:6531": " evamasmanmate 'pi sukhasaṃvedanahānāya ghaṭiṣyata ityata āha---na cāyaṃ sukhamiti /",
    "GSP29nystik_u:6532": " asmanmate hi duḥkhahānāyaiva tadanuṣaktaṃ sukhaṃ jihāsitam /",
    "GSP29nystik_u:6533": " nityaṃ tu sukhaṃ sarvaduḥkhavinirmuktaṃ sanna duḥkhahānāya jihāsitaṃ saṃbhavati ityarthaḥ /",
    "GSP29nystik_u:6534": " na kevalamānukūlyāt pratibandhakatvaṃ nāsti śarīrādīnām,",
    "GSP29nystik_u:6535": " pratyuta muktyavasthāyāmapi kalpanīyatā ityāha---nityaṃ śarīrādi iti /",
    "GSP29nystik_u:6536": " siddhāntino vacanamanubhāṣya deśayeti---pramāṇābhāvādityuktaṃ tacca neti /",
    "GSP29nystik_u:6537": " śāstreṇa hi mokṣasādhane lokaḥ pravartanīyaḥ /",
    "GSP29nystik_u:6538": " apravartamānaśca pravartanīyaḥ /",
    "GSP29nystik_u:6539": " iṣṭārthī ca pravartate tatsādhane /",
    "GSP29nystik_u:6540": " sukhaṃ ceṣṭam /",
    "GSP29nystik_u:6541": " sukhātmako mokṣa ityarthaḥ /",
    "GSP29nystik_u:6542": " seyaṃ lokapravṛttiranaikāntikatvena saṃśayaheturiti pariharati---na,",
    "GSP29nystik_u:6543": " pravṛttīti //",
    "GSP29nystik_u:6544": " syādetat /",
    "GSP29nystik_u:6545": " mukhyāsaṃbhave gauṇamarīyate /",
    "GSP29nystik_u:6546": " sukhaśabdaśca sukhe mukhyaḥ,",
    "GSP29nystik_u:6547": " bhāktastu duḥkhanivṛttau /",
    "GSP29nystik_u:6548": " tasmāt nityānanda eva mokṣa ityata āha---yadi punariti /",
    "GSP29nystik_u:6549": " saṃcakṣāṇakaḥ saṃkhyānapravṛtto yogī /",
    "GSP29nystik_u:6550": " dharmādharmau tāvadātmani pāramārthikau,",
    "GSP29nystik_u:6551": " na tvavidyākalpitau /",
    "GSP29nystik_u:6552": " tau ca vītarāgeṇāsaktena satā śakyau bhogena kṣetum,",
    "GSP29nystik_u:6553": " na tu śaktane /",
    "GSP29nystik_u:6554": " sa hi saktasteṣu teṣu viṣayeṣu upāttamupāttaṃ bhu/",
    "GSP29nystik_u:6555": " jānaḥ tyaktaṃ tyaktaṃ copādadānaḥ saṃsārāt na mucyeta /",
    "GSP29nystik_u:6556": " tasmādayaṃ rāgo bandhanamiti samājñātaḥ /",
    "GSP29nystik_u:6557": " tannibandhanā ca pravṛttiḥ parihartavyā /",
    "GSP29nystik_u:6558": " anyathā tu nityasukhāvadhāraṇalāliteyaṃ tṛṣṇāpiśācī labdhaprasarā viṣayasukheṣvapi",
    "GSP29nystik_u:6559": " pratyāsanneṣu purūṣaṃ pravartayantī mokṣamasya sūdūraṃ pratikṣipediti manāgapi prasaro 'syā na dātavyaḥ /",
    "GSP29nystik_u:6560": " tasmāt nityānandapratipādakaśrutirātyantike duḥkhaviyoge bhāktīti yuktamiti bhāvaḥ /",
    "GSP29nystik_u:6561": " codayati---yadyapīti /",
    "GSP29nystik_u:6562": " rāgavad dveṣasyāpi prasaro na dātavyaḥ /",
    "GSP29nystik_u:6563": " tasya ca tvayā prasaro datta iti tulayo doṣa iti /",
    "GSP29nystik_u:6564": " pariharati---na,",
    "GSP29nystik_u:6565": " apratikūlatvāt /",
    "GSP29nystik_u:6566": " yathā nityasukhopādānaṃ mokṣam apratikūlayā saktyā sapratikūlaṃ naivamātyantikaduḥkhahānaṃ duḥkhadveṣānuṣaktam /",
    "GSP29nystik_u:6567": " dveṣaḥ krodho manyurityanarthāntaram /",
    "GSP29nystik_u:6568": " jvalanātmako hi sa bhavati /",
    "GSP29nystik_u:6569": " naivaṃ vairāgyam /",
    "GSP29nystik_u:6570": " alaṃ pratyayo hi sa ityapratikūlaṃ duḥkhahānamityarthaḥ /",
    "GSP29nystik_u:6571": " tadanena nityaṃ sukhamātmano mokṣe 'bhivyajyate ityādi tasmin prahīṇe nāsya nityasukharāgaḥ pratikūlo bhavatītyevamantaṃ bhāṣyajātaṃ vyākhyātaṃ veditavyam /",
    "GSP29nystik_u:6572": " yadyevamityāderbhāṣyasyāyamarthaḥ /",
    "GSP29nystik_u:6573": " evaṃ vairāgyeṇa mokṣamāṇasya pravṛtto satyām,",
    "GSP29nystik_u:6574": " muktasya yadi nityaṃ sukhaṃ bhavati kāmaṃ bhavatu mā vā bhūt,",
    "GSP29nystik_u:6575": " ubhayorapi pakṣayoḥ vītarāgasya pravṛttau na mokṣādhigamo vikalpyate,",
    "GSP29nystik_u:6576": " na sandigdho bhavatītyarthaḥ //",
    "GSP29nystik_u:6577": " vaināśikānāṃ mokṣamupanyasyati---cittaṃ vimucyata iti /",
    "GSP29nystik_u:6578": " saṃsārī hi mucyate /",
    "GSP29nystik_u:6579": " rāgādayastaddhetavaḥ /",
    "GSP29nystik_u:6580": " na cātmani nitye rāgādayaḥ saṃsāraṃ kartumutsahante,",
    "GSP29nystik_u:6581": " nityasyāvikāryatvena tādavasthyādupaneyāpaneyābhāvāt /",
    "GSP29nystik_u:6582": " yathāhuḥ,",
    "GSP29nystik_u:6583": " varṣātapābhyāṃ kiṃ vyomnaścarmaṇyasti tayoḥ phalam /",
    "GSP29nystik_u:6584": " carmopamaścet so 'nityaḥ khatulyaścedasatphalaḥ //",
    "GSP29nystik_u:6585": " iti /",
    "GSP29nystik_u:6586": " cittaṃ tu kāryaṃ rāgādivaśāt saṃsārī,",
    "GSP29nystik_u:6587": " tadviyogācca mucyate iti yuktamityarthaḥ /",
    "GSP29nystik_u:6588": " devamanuṣyādijātiḥ gatiḥ tatrotpattiḥ /",
    "GSP29nystik_u:6589": " tadetad dūṣayati---na,",
    "GSP29nystik_u:6590": " ayatnata iti /",
    "GSP29nystik_u:6591": " kṣaṇikatvāt cittasya,",
    "GSP29nystik_u:6592": " janmavināśaprayojanameva /",
    "GSP29nystik_u:6593": " janmāntaraṃ hi vināśa iti kṣaṇasyābhedyatvenopaneyāpaneyābhāvāt /",
    "GSP29nystik_u:6594": " svarasabhaṅgitvācca vaiyarthyamityarthaḥ /",
    "GSP29nystik_u:6595": " śaṅkate---santateriti /",
    "GSP29nystik_u:6596": " anādiḥ khalu kāryakāraṇapravāharūpā buddhīnāṃ santatiḥ /",
    "GSP29nystik_u:6597": " sā cātmasākṣātkāronmūlitasavāsanakleśajālasya nivartate /",
    "GSP29nystik_u:6598": " nivṛttiśceyameva tasyā yat tatsantānavartinaścetaso 'nāgatasyānutpāda iti bhāvaḥ /",
    "GSP29nystik_u:6599": " nirākaroti---na,",
    "GSP29nystik_u:6600": " tasyāśakyatvāt /",
    "GSP29nystik_u:6601": " utpannasyānutpādo na śakyaḥ,",
    "GSP29nystik_u:6602": " nāpi santānanivṛttiḥ śakyā kartum,",
    "GSP29nystik_u:6603": " antyakṣaṇānupapatteḥ /",
    "GSP29nystik_u:6604": " sa hi antyaḥ kṣaṇaḥ kiñcidārabhate na vā?",
    "GSP29nystik_u:6605": " ārambhe nāntya iti na kāryakāraṇapravāhanivṛttiḥ,",
    "GSP29nystik_u:6606": " pravāhaśca santāna iti na santānanivṛttiḥ /",
    "GSP29nystik_u:6607": " anārambhe tasyāsāmarthyenāsattvam /",
    "GSP29nystik_u:6608": " tataḥ pūrve sarve 'pi kṣaṇā asantaḥ syuriti kasyoccheda iti bhāvaḥ /",
    "GSP29nystik_u:6609": " śaṅkate---anāgatānutpāda iti /",
    "GSP29nystik_u:6610": " tathā satyanāgatānutpādalakṣaṇārthakriyākāritvādantyakṣaṇopapattiriti bhāvaḥ /",
    "GSP29nystik_u:6611": " nirākaroti---anāgateti /",
    "GSP29nystik_u:6612": " prāgabhāvasyānāditvādityarthaḥ /",
    "GSP29nystik_u:6613": " pṛcchati---tarhi kasyeti /",
    "GSP29nystik_u:6614": " nityasyānupakāryatvādapaneyābhāva iti bhāvaḥ /",
    "GSP29nystik_u:6615": " uttaram---ya iti /",
    "GSP29nystik_u:6616": " yathā cākṣaṇikasyopakāryatvaṃ tathā kṣaṇabhaṅgabhaṅge upapādayiṣyata iti saddhim //22 //",
    "GSP29nystik_u:6617": " NyS_1,1.23: samānānekadharmopapattervipratipatterūpalabdhyanupalabdhyavyavasthātaśca viśeṣāpekṣo vimarśaḥ saṃśayaḥ //",
    "GSP29nystik_u:6618": " saṃśayalakṣaṇāvatāraṇaparaṃ bhāṣyaṃ sthānavata etarhi iti /",
    "GSP29nystik_u:6619": " tasyārthaḥ /",
    "GSP29nystik_u:6620": " sthānaṃ kramaḥ /",
    "GSP29nystik_u:6621": " tadvataḥ /",
    "GSP29nystik_u:6622": " etarhi idānīmiti /",
    "GSP29nystik_u:6623": " kkacit pāṭhaḥ sthānavata eva tarhīti /",
    "GSP29nystik_u:6624": " tarhi tadānīmuddeśasamaye,",
    "GSP29nystik_u:6625": " kramavataḥ saṃśayasya prameyānantaramuddiṣṭasya,",
    "GSP29nystik_u:6626": " prameyalakṣaṇānantaraṃ sthānaṃ kramo lakṣaṇasyetyarthaḥ /",
    "GSP29nystik_u:6627": " tadetad vārttikakāro vyācaṣṭe---prameyeti /",
    "GSP29nystik_u:6628": " etadeva sphuṭayani---yati /",
    "GSP29nystik_u:6629": " sthānaṃ kramagrahaṇena vyākhyātam,",
    "GSP29nystik_u:6630": " matubarthaśca prāptigrahaṇena //",
    "GSP29nystik_u:6631": " samā---yaḥ //",
    "GSP29nystik_u:6632": " atra ca vimarśaḥ saṃśaya iti saṃśayasāmānyalakṣaṇam /",
    "GSP29nystik_u:6633": " tatra saṃśaya iti lakṣyanirdeśaḥ,",
    "GSP29nystik_u:6634": " vimarśa iti lakṣaṇapadam /",
    "GSP29nystik_u:6635": " ekasmin dharmiṇi virodhinānārthāvamarśo vimarśaḥ,",
    "GSP29nystik_u:6636": " kiṃ sviditi jñānam /",
    "GSP29nystik_u:6637": " tadanenāsamānajātīyebhyaḥ pramāṇādibhyaḥ samānajātīyebhyaśca viparyayādibhyaḥ saṃśayo nivartito bhavati /",
    "GSP29nystik_u:6638": " samānetyādīni tu trīṇi viśeṣalakṣaṇāni /",
    "GSP29nystik_u:6639": " teṣu ca vimarśaḥ saṃśaya ityetadanuvartanīyam /",
    "GSP29nystik_u:6640": " atra viśiṣṭo 'vamarśo vimarśaviśiṣṭaḥ saṃśaya iti lakṣyapadam /",
    "GSP29nystik_u:6641": " samānadharmopapatteranekadharmopapattervipratipatteriti trīṇi pratyekaṃ śeṣaiḥ padairūpetāni lakṣaṇānīti /",
    "GSP29nystik_u:6642": " tadetadāha vārttikakāraḥ---tatra samāneti /",
    "GSP29nystik_u:6643": " trividha eveti ye pañcavidhamācakṣate te nirākṛtāḥ /",
    "GSP29nystik_u:6644": " tadanavadhāraṇajñānaṃ sa saṃśaya iti saṃśayasāmānyalakṣaṇaparaṃ bhāṣyaṃ vyācaṣṭe---tatra viṣayasvarūpeti /",
    "GSP29nystik_u:6645": " pratyayo 'navadhāraṇātmakaśceti /",
    "GSP29nystik_u:6646": " ākṣepaparihārau prathamasūtra eva vyākhyātau /",
    "GSP29nystik_u:6647": " pratyayaśabdasya niścayavacanatvamabhyupetya vyākhyānaṃ pratīyata iti /",
    "GSP29nystik_u:6648": " paramārthatastu pratyayaśabdo jñānaparyāyaḥ /",
    "GSP29nystik_u:6649": " jñānatvaṃ ca sāmānyaṃ saṃśayādiṣvapyastīti na virodha iti //",
    "GSP29nystik_u:6650": " samānadharmopapatteriti vyācaṣṭe---samāneti /",
    "GSP29nystik_u:6651": " vikalpyākṣipati---kiṃ punariti /",
    "GSP29nystik_u:6652": " kasmāditi /",
    "GSP29nystik_u:6653": " mā kārṣīd dravye saṃśayam,",
    "GSP29nystik_u:6654": " guṇa eva kasmāt na karotīti praśnārthaḥ /",
    "GSP29nystik_u:6655": " samādhatte---na,",
    "GSP29nystik_u:6656": " sādhāraṇeti /",
    "GSP29nystik_u:6657": " yādṛśaṃ saṃkhyāpracayaparimāṇabhadayoni parimāṇaṃ sthāṇupurūṣayoḥ,",
    "GSP29nystik_u:6658": " tādṛśamāsyāpi purovartino dravyasya parimāṇam /",
    "GSP29nystik_u:6659": " tasmāt sadṛśaparimāṇadharmasya dharmiṇa upapatterityarthaḥ /",
    "GSP29nystik_u:6660": " mahatvadīrghatvasāmānyadharmayogastu sannapi na saṃśayakāraṇam,",
    "GSP29nystik_u:6661": " asādṛśye tadyoge 'pi saṃśayābhāvāditi bhāvaḥ /",
    "GSP29nystik_u:6662": " syādetat /",
    "GSP29nystik_u:6663": " upapattiḥ sattā /",
    "GSP29nystik_u:6664": " na ca sadṛśo dharmaḥ sattāmātreṇa saṃśaye hetuḥ,",
    "GSP29nystik_u:6665": " api tūpalabdhaḥ /",
    "GSP29nystik_u:6666": " na copalabdhivācakamatrāsti padamityata āha---tasyopapattiradhyavasāya iti /",
    "GSP29nystik_u:6667": " yadyapyayamupapattiśabdaḥ sattāvacanastatparaśca,",
    "GSP29nystik_u:6668": " tathāpi padāntarasamabhivyāhārādavagamyate sattāmātrābhidhāne 'pi tadupalabdhirvivakṣiteti /",
    "GSP29nystik_u:6669": " viṣayaviṣayiṇorabhedavivakṣayā sāmānādhikaraṇyamupapattirūpalabdhiriti /",
    "GSP29nystik_u:6670": " pṛcchati---kasmāditi /",
    "GSP29nystik_u:6671": " asmadāyatte hi śabdaprayoge kimityavācakaṃ prayokṣyāmaha ityarthaḥ /",
    "GSP29nystik_u:6672": " uttaram---anuktamapīti /",
    "GSP29nystik_u:6673": " viśeṣāpekṣā iti vacanena viśeṣasyāpekṣā ucyate /",
    "GSP29nystik_u:6674": " apekṣāśabdaśca yadyapīcchāyāṃ vartate,",
    "GSP29nystik_u:6675": " tathāpīha jighṛkṣāyāṃ vākyasāmarthyāt /",
    "GSP29nystik_u:6676": " na ca sā saṃśayasya hetuḥ,",
    "GSP29nystik_u:6677": " tasyāḥ saṃśaye sati bhāvāt /",
    "GSP29nystik_u:6678": " tasmād viśeṣāpekṣayā vighṛkṣālakṣaṇayeha viśeṣayoḥ purovartivastusādṛśyāt smaraṇe satyagrahaṇaṃ lakṣaṇīyam,",
    "GSP29nystik_u:6679": " yathā gaṅgāśabdastīraṃ saṃbaddhameva lakṣayati,",
    "GSP29nystik_u:6680": " na tu tīramātram /",
    "GSP29nystik_u:6681": " anenaivābhiprāyeṇa vakṣyati bhāṣyakāraḥ viśeṣasmṛtyapekṣa iti /",
    "GSP29nystik_u:6682": " tasmād viśeṣagrahaṇapratiṣedhāt sāmānya grahaṇamabhyanujñātaṃ bhavatītyarthaḥ /",
    "GSP29nystik_u:6683": " parihārāntaramāha---atha veti /",
    "GSP29nystik_u:6684": " syādetat, upapattiśabdaḥ sattāvacanaścopalabdhivacanaśca /",
    "GSP29nystik_u:6685": " tathā ca vinigamanāyāṃ ko heturityata āha---yaḥ punariti /",
    "GSP29nystik_u:6686": " nanvabhāvaḥ pramāṇālambanamuktaḥ,",
    "GSP29nystik_u:6687": " tat kuto na virodha ityata uktam---svatantramiti /",
    "GSP29nystik_u:6688": " atha vā sattāvācako 'pyayamupapattiśabdaḥ svābhidheyaviṣayāmupalabdhi lakṣayatītyāha---viṣayaśabdeneti /",
    "GSP29nystik_u:6689": " na ceyam alaukikī lakṣaṇetyāha---laukikamiti /",
    "GSP29nystik_u:6690": " yathā ca dhūmo na sattāmātreṇa hetustathoktaṃ prāgiti //",
    "GSP29nystik_u:6691": " ekadeśināmupasaṃkhyānamupanyasyati---avyavacchedeti /",
    "GSP29nystik_u:6692": " te kila manyante vyavacchedaheturapi dharmaḥ samāno bhavati /",
    "GSP29nystik_u:6693": " yathā kṛtakatvaṃ sādhyadharmiṇi śabde dṛṣṭānta dharmiṇi ca ghaṭādau samānam,",
    "GSP29nystik_u:6694": " na cāsau nityānityatvasaṃśayahetuḥ,",
    "GSP29nystik_u:6695": " api tvanityatvasyāyogaṃ sādhyadharmiṇi vyavacchinatti /",
    "GSP29nystik_u:6696": " ato 'vyavacchedahetoriti vaktavyamityarthaḥ /",
    "GSP29nystik_u:6697": " tadetad vaktavyaṃ dūṣayati---na samāneti /",
    "GSP29nystik_u:6698": " samāno hi dharmaḥ pratisaṃbandhinamapekṣate---keneti /",
    "GSP29nystik_u:6699": " saṃśayapadena ca svaviṣayopasthāpakena parasparavirodhinau tāvupasthitau /",
    "GSP29nystik_u:6700": " tena tābhyāṃ samāna iti gamyate /",
    "GSP29nystik_u:6701": " tena vivakṣitatajjātīyavṛttitve satyanyajātīyavṛttireva gamyate /",
    "GSP29nystik_u:6702": " na caiva kṛtakatvam /",
    "GSP29nystik_u:6703": " tasmāt na vaktavyamavyavacchedahetoriti /",
    "GSP29nystik_u:6704": " samānaśabdārthaḥ sādṛśyaṃ tatra nāstītyarthaḥ /",
    "GSP29nystik_u:6705": " atraivopalabdhītyādipadadvayaṃ śaṅkāpūrvakaṃ yojayati---so 'yaṃ sādhāraṇa iti /",
    "GSP29nystik_u:6706": " upalabdhyanupalabdhī na vyavatiṣṭhete iti /",
    "GSP29nystik_u:6707": " śiraḥpāṇyāderanupalabdhirvakrakoṭarāderūlabdhiḥ purūṣasya bādhakaṃ pramāṇam,",
    "GSP29nystik_u:6708": " taddhi purūṣa evāyaṃ vā,",
    "GSP29nystik_u:6709": " idantayā vyavatiṣṭhate,",
    "GSP29nystik_u:6710": " idantāniṣedhena vā /",
    "GSP29nystik_u:6711": " nāyaṃ purūṣa ityanidantayā vyavatiṣṭhate /",
    "GSP29nystik_u:6712": " tadabhāvo 'vyavasthā /",
    "GSP29nystik_u:6713": " tadanena sādhakabādhakapramāṇābhāvo darśitaḥ /",
    "GSP29nystik_u:6714": " viśeṣākāṅkṣāyāṃ ceti viśeṣasmṛtirdarśitā //",
    "GSP29nystik_u:6715": " vimarśapūrvakaṃ samastamityavadhārayati---kimidamiti /",
    "GSP29nystik_u:6716": " tatraikapadaparigrahe doṣamāha---yadi samāneti /",
    "GSP29nystik_u:6717": " viśeṣaḥ śiraḥpāṇyādiḥ /",
    "GSP29nystik_u:6718": " viśiṣyate hyanena purūṣaḥ sthāṇoriti anupalabdhasāmānyasyāpi kvacidupalabdhyanupalabdhyavyavasthāstīti /",
    "GSP29nystik_u:6719": " yathā saptame rase,",
    "GSP29nystik_u:6720": " daśame vā dravye /",
    "GSP29nystik_u:6721": " na hi tatra sādhakaṃ bādhakaṃ vāsti pramāṇam /",
    "GSP29nystik_u:6722": " na ca saṃśayaḥ /",
    "GSP29nystik_u:6723": " viśeṣāpekṣa ityetāvatīti /",
    "GSP29nystik_u:6724": " tad yathā hastinaṃ dṛṣṭvā tatsaṃbandhino sthūṇāhastipakau smarati na ca tatra saṃndigdhe //",
    "GSP29nystik_u:6725": " dvipadaparigrahe doṣamāha---evaṃ samāneti /",
    "GSP29nystik_u:6726": " naudolārūḍho hi gacchan vidūre ārohapariṇāvadvastudarśane 'pi satyapi ca sādhakabādhakapramāṇābhāve viśeṣasmṛtyamāvāt naga iti vā nāga iti vā na sandigdhe /",
    "GSP29nystik_u:6727": " evamupalabdhyanupalabdhyavyavasthāto viśeṣāpekṣa iti padadvaye vidhīyamāna'nyataḥ smaryamāṇād viśeṣāt sadṛśadharmavati dharmiṇyanupalabhyamāne saṃśayaḥ syāt /",
    "GSP29nystik_u:6728": " asti hi tadā viśeṣasmṛtiḥ sādhakabādhakapramāṇābhāvaśca,",
    "GSP29nystik_u:6729": " no khalvanupalabhyamāne samānadharme dharmiṇi tadgatā vakrakoṭarādayo vā śiraḥ pāṇyādayo vā śakyagrahā iti /",
    "GSP29nystik_u:6730": " yadāyaṃ draṣṭeti /",
    "GSP29nystik_u:6731": " yadā khalvayaṃ draṣṭā pratiparūraḍakurodbhedapukakitābhirmandamalayamārūtāndolanalalitalāsyaśālinībhiḥ",
    "GSP29nystik_u:6732": " śākhābhirmadhumadamuditamadhupamālāśiñjitavallakīvādyamanoharābhirmattapuṃskokilakulavipañcyamānapañcamābhirārabdha-",
    "GSP29nystik_u:6733": " saṃṅgītakaṃ sahakāratarūmanubhūyātha vidūravartī ku/",
    "GSP29nystik_u:6734": " jarasadṛśadharmavantamanubhavati,",
    "GSP29nystik_u:6735": " tadāsyāsti samānadharmolabdhiḥ /",
    "GSP29nystik_u:6736": " asti ca karitarurūpaviśeṣasmṛtiḥ,",
    "GSP29nystik_u:6737": " na tu sādhakabādhakapramāṇābhāva iti na saṃśete /",
    "GSP29nystik_u:6738": " katipayavyaktyāśrayatvaṃ sahakāratvāderviśeṣasyālpaviṣayatvam /",
    "GSP29nystik_u:6739": " ārohapariṇāhādestu bahuvyāpitvaṃ mahāviṣayatvam /",
    "GSP29nystik_u:6740": " nānārthāvamarśanaṃ ca virūddhārthāvamarśanaṃ draṣṭavyam /",
    "GSP29nystik_u:6741": " tadanena sthāṇupurūṣayorityādi bhāṣyaṃ vyākhyātam /",
    "GSP29nystik_u:6742": " paśyan ityupapattivivaraṇam /",
    "GSP29nystik_u:6743": " viśeṣaṃ bubhutsamāna iti viśeṣāpekṣa ityasya vivaraṇam /",
    "GSP29nystik_u:6744": " kiṃ sviditi vimarśavivaraṇam /",
    "GSP29nystik_u:6745": " syādetat /",
    "GSP29nystik_u:6746": " saṃśayottarakālā bubhutseti,",
    "GSP29nystik_u:6747": " kathaṃ bubhutsamānaḥ saṃśeta ityata uktaṃ bhāṣyakṛtā,",
    "GSP29nystik_u:6748": " samānamanayoriti /",
    "GSP29nystik_u:6749": " viśeṣāpekṣāśabdenecchāvācinā agṛhyamāṇaviśeṣasmaraṇaṃ lakṣitamiti bhāvaḥ /",
    "GSP29nystik_u:6750": " seyaṃ sādhakabādhakapramāṇānupapattau satyā samānadharmopalabdhirvinaśyadavasthā viśeṣasmṛtyā sahāvinaśyadavasthā ekasmin kṣaṇe satī saṃśayajñānasya heturiti siddham /",
    "GSP29nystik_u:6751": " tripadaparigrahamanekadharmopapattervipratipatterityatrāpi yojayati---eteneti /",
    "GSP29nystik_u:6752": " dve dvitvenaikīkṛtyādyānantarayoriti draṣṭavyam //",
    "GSP29nystik_u:6753": " anekadharmopapatterityatra bhāṣyakṛto vyākhyāṃ grahītum ekadeśivyākhyānamupanyasya dūṣayati---aneketi /",
    "GSP29nystik_u:6754": " śabdo hi saṃyogajaḥ /",
    "GSP29nystik_u:6755": " saṃyogajatvaṃ hi kārye dravye guṇe ca rūpādau śarīrādikriyāyāṃ cāstīti dravyaguṇakarmaṇāṃ samānam /",
    "GSP29nystik_u:6756": " tasmādanekasya dharmaḥ caritārthaḥ /",
    "GSP29nystik_u:6757": " evaṃ śabdagato 'neko 'pi dharmaḥ samānatayaiva dravyatvādisandehahetuḥ triṣu,",
    "GSP29nystik_u:6758": " saṃyogajatvaṃ sādhāraṇaṃ sattvādinā nirbhaksya,",
    "GSP29nystik_u:6759": " nirguṇatvaṃ guṇakarmaṇāḥ /",
    "GSP29nystik_u:6760": " evaṃ kṣaṇikatvaṃ dravyaguṇakarmaṇāmiti samānadharmopapattyā gatārthaṃmityarthaḥ /",
    "GSP29nystik_u:6761": " pṛcchati---atheti /",
    "GSP29nystik_u:6762": " bhāṣyakṛdvyākhyayottaram---asādhāraṇa iti /",
    "GSP29nystik_u:6763": " punaḥ pṛcchati---kathamiti /",
    "GSP29nystik_u:6764": " samāsapadaśabdena tadekadeśo 'nekaśabdo lakṣyate samāsagatenānekaśabdenetyarthaḥ /",
    "GSP29nystik_u:6765": " uttaram---samāneti //",
    "GSP29nystik_u:6766": " etaduktaṃ bhavati /",
    "GSP29nystik_u:6767": " yato 'nekasmāt samānāsamānajātīyādeṣa svāśrayaṃ vyāvartayati,",
    "GSP29nystik_u:6768": " ato 'nekāpādānakavyāvṛttihetukatvāt lakṣaṇayānena ityucyate /",
    "GSP29nystik_u:6769": " tadanena samānajātīyam asamānajātīyaṃ cānekamiti bhāṣyaṃ tasmād viśeṣa ityadhyāhṛtya vyākhyātam /",
    "GSP29nystik_u:6770": " adhyāhṛtaviśeṣapadavivaraṇaṃ viśeṣako dharma iti /",
    "GSP29nystik_u:6771": " saṃbandhasāmānyavivakṣayā tu ṣaṣṭhī tasyānekasyeti /",
    "GSP29nystik_u:6772": " lakṣaṇābījāntaramāha---tasya cānekasyeti /",
    "GSP29nystik_u:6773": " nivartyanivartakasaṃbandhenānekaśabdena dharmoḥ lakṣyata ityarthaḥ /",
    "GSP29nystik_u:6774": " tadanena vinaivādhyāhāraṃ samānajātīyamasamānajātīyaṃ cānekam /",
    "GSP29nystik_u:6775": " tasya dharme nivartakatayeti vyākhyātam /",
    "GSP29nystik_u:6776": " na tvatra samāsabhrāntiḥ kartavyā /",
    "GSP29nystik_u:6777": " darśayiṣyati hi bahuvrīhimihaiva vārttikakāraḥ /",
    "GSP29nystik_u:6778": " tadevaṃ lakṣaṇābījadvayopanyāsena asādhāraṇo dharma iti grahaṇakavākyaṃ vyākhyātam /",
    "GSP29nystik_u:6779": " prakārāntareṇānekadharmapadaṃvyācaṣṭe---ekāṃneketi /",
    "GSP29nystik_u:6780": " ekaṃ cāneka ca tadubhayamanekaṃ tasyānekasya pratyayaheturdharmo 'nekadharmaḥ bhedābhedapratyayaheturityarthaḥ /",
    "GSP29nystik_u:6781": " vibhāgajatvaṃ vibhāgajānāṃ śabdānāmanyonyasyābhedapratyayahetuḥ,",
    "GSP29nystik_u:6782": " taditarebhyaśca bhedapratyayahetuḥ /",
    "GSP29nystik_u:6783": " tadidamāha---yato vibhāgajatvāt eṣa pratyayo bhavatīdaṃ vibhāgajaṃ śabdajātam ekam /",
    "GSP29nystik_u:6784": " idaṃ ca tato 'nyad anekaṃ bhinnam /",
    "GSP29nystik_u:6785": " tatra ya eva ekapratyayahetuḥ dharmo 'bhedaḥ sa eva anekapratyayaheturviśeṣaḥ /",
    "GSP29nystik_u:6786": " jātyabhiprāyaṃ caikavacanam,",
    "GSP29nystik_u:6787": " sadādirhi dharmo duvyaguṇakarmaṇāmabhedapratyayahetuḥ,",
    "GSP29nystik_u:6788": " sāmānyādibhyaśca śabdaṃ nirbhajati /",
    "GSP29nystik_u:6789": " tadidamāha---yataḥ sadādereṣa pratyayo bhavatīdamekaṃ yataśca vibhāgajatvādepa pratyayo bhavatīdamanekamiti,",
    "GSP29nystik_u:6790": " tasmāt siddhamekaṃ cānekaṃ ca /",
    "GSP29nystik_u:6791": " anekamiti tatpratyayaheturupacāreṇāneka iti /",
    "GSP29nystik_u:6792": " taddimudbhāṣyaṃ vyākhyānam /",
    "GSP29nystik_u:6793": " atrodāharaṇamāha---yatheti /",
    "GSP29nystik_u:6794": " dravyatvādikoṭitrayaviṣayasaṃśayapradarśanārthamuktaṃ sāmānyaviśeṣasamavāyebhya iti //",
    "GSP29nystik_u:6795": " sadanityaṃ dravyavatkāryāṃ kāraṇaṃ sāmānyaviśeṣavaditi dravyaguṇakarmaṇāmaviśeṣaḥ //",
    "GSP29nystik_u:6796": " tenānena sadādinā nirbhaktasya pṛthakkṛtasyetyarthaḥ //",
    "GSP29nystik_u:6797": " syādetat /",
    "GSP29nystik_u:6798": " yad yena sahacaritaṃ dṛṣṭaṃ tat kkacid dṛśyamānaṃ tat smārayat tadviyaruddhenāpi ca saṃbandhānaniścāyayat saṃśayaheturbhavati,",
    "GSP29nystik_u:6799": " yathā samāno dharmaḥ /",
    "GSP29nystik_u:6800": " asādhāraṇastu dharmo vibhāgajatvaṃ narte śabdāt kkacit pṛthivyādau vā utkṣepaṇādau vā gandhādau vā dṛṣṭa iti kathra smārayet,",
    "GSP29nystik_u:6801": " asmārayad vā kathaṃ tatra saṃśayaṃ janayet?",
    "GSP29nystik_u:6802": " tasmāt ko 'yaṃ bhavedityayo dharmāditi jijñāsāmātramutpādayet na tvayaṃ vāyaṃ veti saṃśayamityata āha---na hīti /",
    "GSP29nystik_u:6803": " kasmāt na dṛṣṭamityata āha---sarvatrāsaṃbhavāt /",
    "GSP29nystik_u:6804": " na hi dravyādervibhāgato janma saṃbhavati,",
    "GSP29nystik_u:6805": " tadanvayavyatirekānanuvidhānādityarthaḥ /",
    "GSP29nystik_u:6806": " nanvata evoktaṃ na saṃśayaheturityataḥ āha---vibhāgajatvaṃ saṃśarye karoti sarvato vyāvṛtteriti /",
    "GSP29nystik_u:6807": " ayamarthaḥ,",
    "GSP29nystik_u:6808": " yadyapi vibhāgajatvaṃ na dravyādau kvacid dṛṣṭam,",
    "GSP29nystik_u:6809": " tathāpi tadvyatirekaḥ pratyekaṃ dravyādau dṛṣṭa iti vibhāgajatvena sadādyaviśeṣavān śabdo dravyakarmabhyā vyāvartamānaḥ kiṃ guṇaḥ,",
    "GSP29nystik_u:6810": " guṇakarmabhyāṃ vyāvartamānaḥ kiṃ dravyam,",
    "GSP29nystik_u:6811": " guṇadravyābhyāṃ vyāvartamānaḥ kiṃ karmeti vyatirekamukhena tattat smārayan asādhāraṇo dharmo bhavati saṃśayakāraṇamiti /",
    "GSP29nystik_u:6812": " deśayati---nanu ceti //",
    "GSP29nystik_u:6813": " ayamabhisandhiḥ /",
    "GSP29nystik_u:6814": " vaṃśe pāṭyamāne vaṃśadalayoḥ kriyā,",
    "GSP29nystik_u:6815": " tatastayormitho vibhāgaḥ,",
    "GSP29nystik_u:6816": " tato vaṃśadalāvaruddhanabhobhāgavibhāgaḥ /",
    "GSP29nystik_u:6817": " so 'yaṃ vibhāgajo vibhāgo na vaṃśadalakarmajaḥ /",
    "GSP29nystik_u:6818": " avayavakriyā hi tadavayavāvaruddhanabhobhāgavibhāgajanikā dravyārambhakasaṃyogāpratidvandvivibhāgajanakatvena vyāptā vikasatkamalakuṅmaladaleṣu dṛṣṭā /",
    "GSP29nystik_u:6819": " na hi tatra tatra mukulitād vikāsi kamalamanyat,",
    "GSP29nystik_u:6820": " ākuñcitaprasāritāṅgulikaratalavat tattvena pratyabhijñāyamānatvāt /",
    "GSP29nystik_u:6821": " vaṃśadalakriyāpi cet tādṛśī,",
    "GSP29nystik_u:6822": " nūnamanayāpi dravyārambhakasaṃyogāpratidvandvivibhāgajanikayā bhavitavyam /",
    "GSP29nystik_u:6823": " tathā ca dravyaṃ kāryamapi na naśyet /",
    "GSP29nystik_u:6824": " tasmāt nānayā vaṃśadalākāśavibhāgo janayitavyaḥ /",
    "GSP29nystik_u:6825": " na cānyadasya kāraṇaṃ saṃbhavati /",
    "GSP29nystik_u:6826": " tasmād vaṃśadalakriyājanito dalayorvibhāgaḥ kāryaikārthasamavetaḥ tadavaruddhākāśapradeśavibhāgasyāsamavāyikāraṇameṣitavyaḥ /",
    "GSP29nystik_u:6827": " heturiti siddhaṃ bhavatīti /",
    "GSP29nystik_u:6828": " pariharati---anabhyupagatavibhāgajavibhāgasyaitad vibhāgajatvam evaṃ saṃśayakāraṇaṃ bhavati /",
    "GSP29nystik_u:6829": " anabhyupagamabījaṃ ca kutaḥ punarevadevamavagataṃ padmapatrāvayavakriyā vibhāgadvayajaniketi,",
    "GSP29nystik_u:6830": " vibhāgadvayakramakalpanāyāṃ pramāṇābhāvāditi cet?",
    "GSP29nystik_u:6831": " hanta, vaṃśadalavibhāgayorapi tulyam /",
    "GSP29nystik_u:6832": " nanūktaṃ dravyārambhakasaṃyogāpratidvandvivibhāgajanakaṃ syāt karma,",
    "GSP29nystik_u:6833": " tataśca dravyanāśo na bhavediti /",
    "GSP29nystik_u:6834": " athaṃ viparyayaḥ kasmāt na bhavatīti vaṃśadaladvayakriyaiva vibhāgadvayajanikā,",
    "GSP29nystik_u:6835": " padmapatravayavakriyā tvavayavavibhāgajanikā,",
    "GSP29nystik_u:6836": " tadavayavākāśavibhāgastvavayavavibhāgajanmā /",
    "GSP29nystik_u:6837": " yadi tu padmapatrāvayavakriyā ubhayajanikā bhavet,",
    "GSP29nystik_u:6838": " vaṃśadalakriyaiva dravyārambhakasaṃyogapratidvandvinaṃ vibhāgaṃ janayediti /",
    "GSP29nystik_u:6839": " na cānyataratra vibhāgadvayayaugapadyaniścayaḥ kramapramāṇābhāvaśca tulyaḥ /",
    "GSP29nystik_u:6840": " tasmāt padmapatrāvayavakriyāvibhāgajanakatvasaṃdehādaśakyaviniścayo vyāpyavyāpakabhāvaḥ /",
    "GSP29nystik_u:6841": " kriyāvailakṣaṇyāt tu svahetuvailakṣaṇyajanmanaḥ kāryasya vibhāgasya vailakṣaṇyaṃ syāt,",
    "GSP29nystik_u:6842": " yadeko dravyārambhakasaṃyogapratidvandvī apratidvandvī cetaraḥ,",
    "GSP29nystik_u:6843": " tathāpi caitadvailakṣaṇyaṃ kriyāyā abhyupetavyam yadekā vibhāgamekaṃ janayati /",
    "GSP29nystik_u:6844": " anyā tu vibhāgadvayamiti /",
    "GSP29nystik_u:6845": " tasmādetadudāharaṇabalena na vibhāgajavibhāgasiddhiḥ //",
    "GSP29nystik_u:6846": " yastvaṅgulikarmānantaramaṅgulitaruvibhāgo hastataruvibhāgaḥ,",
    "GSP29nystik_u:6847": " śarīrataruvibhagāśca daśyate,",
    "GSP29nystik_u:6848": " tatrāṅgulitaruvibhāgamaṅgulyāśrayā kriyā karotu,",
    "GSP29nystik_u:6849": " hastataruvibhāgaṃ tu na śaktā janayitum,",
    "GSP29nystik_u:6850": " tasyāḥ svāśrayasamavāyāt,",
    "GSP29nystik_u:6851": " svāśrayasamavetakāryajanane ca kriyāyāḥ sāmarthyāvadhāraṇāt /",
    "GSP29nystik_u:6852": " tasmāt hastāditaruvibhāgaḥ kriyato 'saṃbhavannaṅgulyāditaruvibhāgameva kāryaikārthasamavāyalakṣaṇayā pratyāsattyā nimittīkarotīti vibhāgajavibhāgasiddhiṃ",
    "GSP29nystik_u:6853": " taṃ pratyāha---yaḥ punariti /",
    "GSP29nystik_u:6854": " astu vā vibhāgajo vibhāgaḥ,",
    "GSP29nystik_u:6855": " tathāpi vibhāgajatvamīdṛśamasādhāraṇamevetyata āha---astu vā tasya abhyupagatavibhāgasya api vibhāgajatvamasādhāraṇaṃ viśiṣṭam /",
    "GSP29nystik_u:6856": " tadeva deśayati---vibhāgajeti /",
    "GSP29nystik_u:6857": " pāṭyamāne hi vaṃśe śabdotpattau vaṃśadalayormitho vibhāgo nimittakāraṇam /",
    "GSP29nystik_u:6858": " vaṃśadalāvaruddhākāśavibhāgastvasyāsamavāyikāraṇam,",
    "GSP29nystik_u:6859": " na tu bheryākāśasaṃyogavat vaṃśadalākāśasaṃyogo 'samavāyikāraṇaṃ bhavitumarhati /",
    "GSP29nystik_u:6860": " tathā hi prayogaḥ,",
    "GSP29nystik_u:6861": " yo 'yaṃ vaṃśadalavibhāganimittaḥ śabdaḥ,",
    "GSP29nystik_u:6862": " sa nimittasamānajātīyāsamavāyikāraṇajanyaḥ,",
    "GSP29nystik_u:6863": " tadasādhāraṇanimittajanyaśabdatvāt /",
    "GSP29nystik_u:6864": " yo yaḥ śabdo yadasādhāraṇanimittajanmā,",
    "GSP29nystik_u:6865": " sa sarvastajjātīyāsamavāyikāraṇajanyaḥ,",
    "GSP29nystik_u:6866": " yathā bherīdaṇḍasaṃyoganimittaḥ śabdo bheryākāśasaṃyogāsamavāyikāraṇakaḥ /",
    "GSP29nystik_u:6867": " tathā cāyam /",
    "GSP29nystik_u:6868": " tasmāt tatheti /",
    "GSP29nystik_u:6869": " tadevaṃ vaṃśadalavibhāgalabdhajanmanā vaṃśadalākāśavibhāgenāsamavāyikāraṇena janitaḥ śabdaḥ /",
    "GSP29nystik_u:6870": " tadevaṃ vibhāgajavibhāgāsamavāyikāraṇakatvaṃ śabdasya,",
    "GSP29nystik_u:6871": " tadapi yadyapyaṅgulyākāśavibhāgajahastākāśavibhāgāsamavāyikāraṇe kāyākāśavibhāge 'sti,",
    "GSP29nystik_u:6872": " tathāpi kāraṇamātravibhāgajavibhāgāsamavāyikāraṇakatvāditi hetuḥ bhāṣyakāreṇa vibhāgajatvāt ityanena sūcitaḥ /",
    "GSP29nystik_u:6873": " na cāṅgulyākāśavibhāgapūrvakaḥ kāyākāśavibhāga evam /",
    "GSP29nystik_u:6874": " sa hi kāraṇākāraṇavibhāgapūrvako,",
    "GSP29nystik_u:6875": " na tu kāraṇamātravibhāgapūrvakaḥ /",
    "GSP29nystik_u:6876": " tadidamuktam---vibhāgajavibhāgāsamavāyikāraṇakaḥ śabdo nānyaḥ padārtha iti //",
    "GSP29nystik_u:6877": " nanu sahacarito dṛṣṭaḥ smārayan viśeṣasaṃśayaheturbhavati,",
    "GSP29nystik_u:6878": " na tu yo vyāvṛttaḥ tena sahāsyāsāhacaryāditi śaṅakāmapanetuṃ bhāṣyakārīyamuttaramāha---tulyajātīyeṣvitiṃ /",
    "GSP29nystik_u:6879": " yadyapi vyatirekamukhenāsādhāraṇaḥ śaktaḥ smārayitum,",
    "GSP29nystik_u:6880": " tathāpi bhāṣyoktamapyuktam /",
    "GSP29nystik_u:6881": " yat khalu sadādirūpasaṃpannaṃ viśeṣavat tatsamānajātīyebhyo 'samānajātīyabhyaśca vyāvṛttam,",
    "GSP29nystik_u:6882": " yathā pṛthivīdravyam /",
    "GSP29nystik_u:6883": " abādibhyaśca dravyāntarebhyāṃ guṇakarmabhyaśca vijātīyebhyo gandhavattvena vyāvṛttaṃ dravyajātīyam /",
    "GSP29nystik_u:6884": " evaṃ rūpatvena rūpaṃ guṇaḥ /",
    "GSP29nystik_u:6885": " utkṣepaṇatvenotkṣepaṇaṃ karma /",
    "GSP29nystik_u:6886": " tathāvidhaḥ śabdaḥ sadādirūpasaṃpanno vibhāgajatvena samānāsamānajātīyebhyo viśiṣyate /",
    "GSP29nystik_u:6887": " tasmād bhavati dravyaṃ guṇaḥ karma veti saṃśaya iti /",
    "GSP29nystik_u:6888": " pūrvavyākhyānato 'nekaśabdenāsādhāraṇadharmo lakṣyata ityuktam /",
    "GSP29nystik_u:6889": " saṃprati samānaśabdaparyālocanayāpyanekapadamasādhāraṇe vartate lakṣaṇayaivetyāha---samānadharmasya saṃśayakāraṇatvena upayogād veti /",
    "GSP29nystik_u:6890": " samānaṃ hi pratigogitayā asamānaṃ buddhau sannidhāpayati /",
    "GSP29nystik_u:6891": " tatra dvayasyāpi samānaśabdena śrutyarthābhyāmupāttasya samānasya dharmasyāsamānasya ca,",
    "GSP29nystik_u:6892": " samānasya saṃśayakāraṇatvenopayogāditi yojanā /",
    "GSP29nystik_u:6893": " pṛcchati---kasmāditi /",
    "GSP29nystik_u:6894": " asmadāyatte śabdaprayoge kimityavācakaṃ prayokṣyāmaha iti bhāvaḥ /",
    "GSP29nystik_u:6895": " uttaram---naivamiti /",
    "GSP29nystik_u:6896": " asādhāraṇo hi dharmo vyatirekamukhena saṃśayahetuḥ /",
    "GSP29nystik_u:6897": " sa cānekasmād vyāvṛttyā sidhyati /",
    "GSP29nystik_u:6898": " sā ca lākṣaṇikānekapadādhīnā nāsamānapadāt labhyata iti prayojanavallākṣaṇikapadopādānam /",
    "GSP29nystik_u:6899": " lakṣaṇaiva ceyam anekasmādvyāvṛtto dharmo 'nekadharma iti vigraheṇa nirvarṇyate iti /",
    "GSP29nystik_u:6900": " abhyuccayamātramāha---lāghavaṃ veti /",
    "GSP29nystik_u:6901": " asādhāraṇasya saṃśayakāraṇatve vyāvṛttiḥ prayojiketi manvānaścodayati---yadyaneketi /",
    "GSP29nystik_u:6902": " pariharati---naiṣa doṣa iti /",
    "GSP29nystik_u:6903": " vyabhicārāvyabhicārau hi saṃśayanirṇayayoḥ prayojakau,",
    "GSP29nystik_u:6904": " nānvayavyatirekamātramityarthaḥ /",
    "GSP29nystik_u:6905": " codayati---yadi tarhīti /",
    "GSP29nystik_u:6906": " sapakṣāsapakṣasādhāraṇyaṃ hi hetorvyabhicāraḥ /",
    "GSP29nystik_u:6907": " sa cet saṃśayasya kāraṇam,",
    "GSP29nystik_u:6908": " hanta,",
    "GSP29nystik_u:6909": " samānadharmopapattireva sarvatra saṃśayakāraṇamiti kṛtam anekagrahaṇenetyarthaḥ /",
    "GSP29nystik_u:6910": " pariharati---satyamiti /",
    "GSP29nystik_u:6911": " sapakṣāsapakṣasādhāraṇyaṃ hi hetorvyabhicāraḥ /",
    "GSP29nystik_u:6912": " sa ca saṃśayasya prayojakaḥ /",
    "GSP29nystik_u:6913": " tathāpyekasyānvayaḥ sādhāraṇo 'parasya vyatireka ityetāvatobhayopādānamityarthaḥ //",
    "GSP29nystik_u:6914": " evamanekadharmopapatteriti svamate vyākhyāya paramatavyākhyānaṃ dūṣayitumupanyasyati---na /",
    "GSP29nystik_u:6915": " iti /",
    "GSP29nystik_u:6916": " nityaḥ śabdaḥ śrāvaṇatvāt śabdatvavadityekaḥ pañcarūpopapanno 'vyabhicārī hetuḥ1 anityaḥ śabdaḥ kṛtakatvād ghaṭavaditi cāyamaparaḥ pañcarūpopapanno 'vyabhicārī heturiti /",
    "GSP29nystik_u:6917": " tadetad dūṣayati---tadayuktamiti /",
    "GSP29nystik_u:6918": " na hyavyabhicāriṇau pañcarūpopapannāvityarthaḥ /",
    "GSP29nystik_u:6919": " na cāyaṃ prativādinaḥ prayogo 'pi yuktaḥ iti /",
    "GSP29nystik_u:6920": " viruddhaśabdasyārtho viruddhārtha iti,",
    "GSP29nystik_u:6921": " svarūpamanayorviruddhaṃ parasparābhāvavadityarthaḥ /",
    "GSP29nystik_u:6922": " viśeṣadarśanādupajāta iti /",
    "GSP29nystik_u:6923": " saṃśayasya hi viśeṣādarśanaṃ janakam,",
    "GSP29nystik_u:6924": " viśeṣadarśanaṃ ca nivartakamiti /",
    "GSP29nystik_u:6925": " sa cet tvanmate nivartakādutpadyata,",
    "GSP29nystik_u:6926": " avyabhicārihetujanitādviśeṣadarśanāt nāsya nivṛttiḥ syādityarthaḥ /",
    "GSP29nystik_u:6927": " na ca yadā nivartakatvamasyāsti tadā janakamapītyāha---na hi viśeṣadarśane satīti //",
    "GSP29nystik_u:6928": " syādetat /",
    "GSP29nystik_u:6929": " pratyakṣameva sa evāyaṃ gakāra ityevamākāraṃ pratyabhijñāsamājñātaṃ śabdasya sthemānamākalayat,",
    "GSP29nystik_u:6930": " tāvatkālaṃ sthiraṃ cainaṃ kaḥ paścānnāśayiṣyati //",
    "GSP29nystik_u:6931": " iti nityatvaṃ paricchetsyatītyata āha---nāyamarthaḥ pratyakṣasya viṣayaḥ /",
    "GSP29nystik_u:6932": " tadeva hi pratyakṣaṃ saṃśayasya nivartakaṃ yadananyathāsiddham,",
    "GSP29nystik_u:6933": " yathauṣṇyagrāhi vahneḥ /",
    "GSP29nystik_u:6934": " idaṃ tu sādṛśyenāpi saṃbhavāt svayaṃ sandigdhaṃ sanna saṃśayocchedāyālamityarthaḥ /",
    "GSP29nystik_u:6935": " mā bhūt pratyakṣasya viṣayaḥ,",
    "GSP29nystik_u:6936": " bhavati tvāgamasya /",
    "GSP29nystik_u:6937": " no khalu kṣaṇikaḥ śabdo 'rthapratyāyane samarthaḥ,",
    "GSP29nystik_u:6938": " tasyānvayavyatirekakālānavasthāyino 'śakyasamayatvenārthapratipatteranupapatteḥ /",
    "GSP29nystik_u:6939": " tasmād yadyapi sākṣānnityo 'ham ityāgamo nābhidhatte,",
    "GSP29nystik_u:6940": " tathāpi viditasaṃgaterarthapratyayaṃ kurvannātmano nityatāmākṣipannityatāviṣayo bhavati /",
    "GSP29nystik_u:6941": " yathāhuḥ",
    "GSP29nystik_u:6942": " nityastu syād darśanasya parārthatvāt //",
    "GSP29nystik_u:6943": " ityata āha---nāgamaviṣayaḥ /",
    "GSP29nystik_u:6944": " yadyapi varṇavyaktayaḥ kṣaṇikāḥ,",
    "GSP29nystik_u:6945": " tathāpi svasvasāmānyaviśeṣagatvādyupahitā gavādivyaktaya iva gotvādyupadhānāḥ śakyasaṃketā iti na nityatāmākṣipatyāgama ityarthaḥ /",
    "GSP29nystik_u:6946": " bhavatu kiṃ no bādhyata iti /",
    "GSP29nystik_u:6947": " na khalu candramasaḥ parabhāge hariṇasadasadbhāvasandehaḥ śakyaḥ kadācidapyucchettumasmadādīnāmityarthaḥ /",
    "GSP29nystik_u:6948": " kathaṃ na bādhyata iti /",
    "GSP29nystik_u:6949": " sandigdhanityānityabhāve śabde kṛtakatvaṃ dṛṣṭamiti nānityatvena svabhāvataḥ pratibaddham /",
    "GSP29nystik_u:6950": " tathā ca na buddhyādīnāmanityatvaṃ sādhayitumarhatītyarthaḥ /",
    "GSP29nystik_u:6951": " sarvamiti /",
    "GSP29nystik_u:6952": " kṛtakatvaprayatnanāntarīyakatvapratyayabhedabheditvādītyarthaḥ /",
    "GSP29nystik_u:6953": " sarvaṃ cānumānamiti /",
    "GSP29nystik_u:6954": " yadi ca pañcarūpo 'pi hetuḥ,",
    "GSP29nystik_u:6955": " saṃśayakāraṇaṃ sarvamevānumānamiti sarvamapramāṇaṃ syādityarthaḥ /",
    "GSP29nystik_u:6956": " vaināśikāḥ prāhuḥ nityāsaṃbhavāditi /",
    "GSP29nystik_u:6957": " na, bādhāparijñānāditi /",
    "GSP29nystik_u:6958": " bādhāviṣayāparijñānādityarthaḥ /",
    "GSP29nystik_u:6959": " svadeśe parotpattipratibandhakatvaṃ sapratidhatvam /",
    "GSP29nystik_u:6960": " sautrāntikamate hi rūpaṃ sapratighamiṣyate mūrtaṃ ca,",
    "GSP29nystik_u:6961": " nitya eveti vā anitya eveti vā abhilāpo nopapadyeta,",
    "GSP29nystik_u:6962": " sthāṇureveti vā puruṣa eveti vā abhilāpaḥ /",
    "GSP29nystik_u:6963": " codayati---naivaṃ bhaviṣyatīti /",
    "GSP29nystik_u:6964": " mā bhūdabhilāpa ityarthaḥ /",
    "GSP29nystik_u:6965": " pariharati---vyāhatamiti /",
    "GSP29nystik_u:6966": " sa evaikagranthenāha---nanu ceti //",
    "GSP29nystik_u:6967": " tadevaṃ pañcarūpayorhetvorekatra samavāyābhāvaḥ uktaḥ /",
    "GSP29nystik_u:6968": " yadi punarasatpratipakṣarūparahitayorekatra saṃbhavo 'ṅgīkriyate,",
    "GSP29nystik_u:6969": " tathā ca saṃśayahetutvamityabhiprāyeṇa śaṅkate---atha kṛtakatveti,",
    "GSP29nystik_u:6970": " nirākaroti---tathāpīti /",
    "GSP29nystik_u:6971": " pratyekaṃ satpratipakṣatvam,",
    "GSP29nystik_u:6972": " militayostvasādhāraṇatvam,",
    "GSP29nystik_u:6973": " tādṛśaḥ anyatrādarśanādityarthaḥ /",
    "GSP29nystik_u:6974": " tat kimidānīṃ satpratipakṣatayā kṛtakatvamasādhanameva śabdānityatve,",
    "GSP29nystik_u:6975": " tathā ca bahu vyāhataṃ bhavatītyāśayavān pṛcchati---yadā punarevaṃbhūtāviti /",
    "GSP29nystik_u:6976": " uttaram---tadā tayoriti /",
    "GSP29nystik_u:6977": " nanu kṛtakatvasya sādhyatvāt śrāvaṇatvasya ca siddhatvāt prathamabhāvinā nityatvānumānena",
    "GSP29nystik_u:6978": " siddhāṅgakenāpahṛtaviṣayaṃ caramabhāvisādhyaṅgakamanityatvānumānameva bādhyatām ityata",
    "GSP29nystik_u:6979": " āha---yatnaśca kriyamāṇa iti /",
    "GSP29nystik_u:6980": " siddhamapi śravaṇatvamanumānasikatādyanityadharmasādhāraṇatayā savyabhicāraṃ sannityatvasya sādhanaṃ na bhavitumarhatoti /",
    "GSP29nystik_u:6981": " kṛtakatvasya tu pāñcarupyam /",
    "GSP29nystik_u:6982": " nityatvasya ca pramāṇabādhanamupapādayiṣyata ityarthaḥ //",
    "GSP29nystik_u:6983": " vipratipatterityasya vyākhyānam---vipratipatteriti /",
    "GSP29nystik_u:6984": " yadyapi viruddhā pratipattirjñānaṃ vipratipattiḥ,",
    "GSP29nystik_u:6985": " tathāpi tasyā vādiprativādigatāyā atyantaparokṣatvāt saṃśayakāraṇatvānupapatteḥ svakāryaṃ pravādaṃ lakṣayatītyarthaḥ /",
    "GSP29nystik_u:6986": " atra bhāṣyakāraḥ upalabdhyavyavasthāyā anupalabdhavyavasthāyāśca pṛthak saṃśayakāraṇatvaṃ",
    "GSP29nystik_u:6987": " matvā samānadharmopapatterityanena gatārthatāṃ pariharannāha sma---purvaḥ samāno 'nekaścetyādi /",
    "GSP29nystik_u:6988": " tadupanyasya vārttikakāro dūṣayati---tatreti /",
    "GSP29nystik_u:6989": " no khalu samānānekadharmopalabdhau satyām,",
    "GSP29nystik_u:6990": " satyāṃ ca viśeṣasmṛtau sādhakabādhakapramāṇāsadbhāve saṃśayo bhavatītyuktam /",
    "GSP29nystik_u:6991": " tasmāt nopalabdhyanupalabdhyavyavasthe pṛthak saṃśayakāraṇe iti /",
    "GSP29nystik_u:6992": " viśeṣamapi dūṣayati---samāna iti /",
    "GSP29nystik_u:6993": " nanu yadi nāsita bhedaḥ,",
    "GSP29nystik_u:6994": " tat kimidānī sarveṣāṃ jñātṛsthatvāviśeṣaṇa trayāṇāmapi saṃśayakāraṇānāṃ samānānekavipratipattīnāmabhedaḥ,",
    "GSP29nystik_u:6995": " tathā ca pṛthagupādānavaiyarthyamityata āha---samānānekadharmayoriti /",
    "GSP29nystik_u:6996": " punaścodayati---samānadharmaḥ sarva evāyamiti /",
    "GSP29nystik_u:6997": " ayamabhisandhiḥ /",
    "GSP29nystik_u:6998": " asādhāraṇo hyadṛṣṭapūrvaḥ kvacidapi na saṃśayaṃ kartumutsahate,",
    "GSP29nystik_u:6999": " yat punarasādhāraṇavattvaṃ saṃśayahetutvenopavarṇitaṃ bhāṣyakṛtā tat samānameva,",
    "GSP29nystik_u:7000": " na tvasādhāraṇam /",
    "GSP29nystik_u:7001": " yathāhuḥ,",
    "GSP29nystik_u:7002": " anyo 'sādhāraṇo dharmastadvattānyā ca dṛśyate /",
    "GSP29nystik_u:7003": " sarvasādhāraṇī sā cediṣṭā saṃśayakāraṇam /",
    "GSP29nystik_u:7004": " tataḥ sādhāraṇasyaiva siddhā saṃśayahetutā //",
    "GSP29nystik_u:7005": " yacca vārttikakāreṇa sarvato vyāvṛttyā asādhāraṇasya saṃśayakāraṇatvamuktam,",
    "GSP29nystik_u:7006": " tatrāpi tadabhāvasya sādhāraṇasya saṃśayahetutve kimāyātamasādhāraṇasya? yathāhuḥ,",
    "GSP29nystik_u:7007": " sarvato 'sya nivṛttatvādabhāvāt saṃśayo yadi /",
    "GSP29nystik_u:7008": " ananyavṛttirūpasya tato 'sādhāraṇasya kim //",
    "GSP29nystik_u:7009": " iti //",
    "GSP29nystik_u:7010": " vipratipattirapi viruddhahetudvayasamutthā ekasmin saṃśayakāraṇam,",
    "GSP29nystik_u:7011": " viruddhahetusamavāyaścāsādhāraṇa eva /",
    "GSP29nystik_u:7012": " sa ca sādhāraṇe niviśate iti sūktam sarva evāyaṃ samānadharma evābhidhīyata iti /",
    "GSP29nystik_u:7013": " pariharati---na,",
    "GSP29nystik_u:7014": " sūtrārthāparijñānaditi /",
    "GSP29nystik_u:7015": " na vayaṃ sarvatra sādhāraṇamapajānīmahe anvayavyatirekavyabhicāravaktṛgatatvabhedamātramādriyamāṇāḥ kāraṇabhedena trividhaṃ saṃśayamācakṣmahe ityarthaḥ //",
    "GSP29nystik_u:7016": " vārttikakāro bhāṣyakāramatamupanyasya dūṣayati---apare punariti /",
    "GSP29nystik_u:7017": " sādhakabādhakapramāṇābhāvarahitaṃ trayamapi na saṃśayakāraṇamityuktamityarthaḥ /",
    "GSP29nystik_u:7018": " api caitayoḥ pṛthak saṃśayakāraṇatve 'tiprasaṅgāt niścayapūrvaṃ na pravarteta lokaḥ,",
    "GSP29nystik_u:7019": " tathā ca lokavirodha iti darśayati---upalabdhyanupalabdhyordvaividhyācceti /",
    "GSP29nystik_u:7020": " na cāsya kvacidāśvāso niḥśaṅkatā,",
    "GSP29nystik_u:7021": " na cānabhyāsadaśānne upalabdhyanupalabdhyavyavasthayāṃ saṃśaya iti vācyam,",
    "GSP29nystik_u:7022": " anabhyāsadaśāpanne hi dūrād vahnijñāne upalabdhyavyavasthāyā api na nāgo vā nago veti saṃśerate,",
    "GSP29nystik_u:7023": " kiṃ tu kiṃśukakusumanicayo vā uṣarbudho veti,",
    "GSP29nystik_u:7024": " tatra samānadharmopapattireva kāraṇamitarasahitā /",
    "GSP29nystik_u:7025": " evamayogyānupalabdhimātrādapi na saṃśayo vinā samānadharmādidarśanamityuktam /",
    "GSP29nystik_u:7026": " vikalpya dūṣaṇāntaramāha---yeṣāṃ ceti /",
    "GSP29nystik_u:7027": " sāmagrībhedena bhede trevidhyaṃ saṃśayasya sāmagrīniveśikāraṇabhedena tu pañcavidhaḥ,",
    "GSP29nystik_u:7028": " api tvanekavidha etyarthaḥ //",
    "GSP29nystik_u:7029": " samānānekadharmopapatterityatra ṣaṣṭhatatpuruṣaṃ matvā ākṣipati---na samānadharmagrahaṇāditi /",
    "GSP29nystik_u:7030": " bahuvrīhiṃ mattvā samādhatte---ayaṃ parihāra iti /",
    "GSP29nystik_u:7031": " atheti /",
    "GSP29nystik_u:7032": " kaścāsau viśeṣaśceti kiṃviśeṣaḥ anupalabdhapūrvo viśeṣo 'syetyarthaḥ /",
    "GSP29nystik_u:7033": " upalabdhapūrvāyāṃ vyaktau saṃśaye tadgatā viśeṣāḥ susmūrṣitāḥ tajjātīyavyaktyantarasaṃśaye tvanyagatāste sāmānyadvāreṇopalabdhā eveti---sāmānyapratyakṣāditi",
    "GSP29nystik_u:7034": " samānyavāneva sāmānyaḥ /",
    "GSP29nystik_u:7035": " yathā sāmānyo 'yaṃ dharmaseturnṛpāṇām",
    "GSP29nystik_u:7036": " iti sāmānyaścāsau pratyakṣaśceti dharmī tathoktaḥ /",
    "GSP29nystik_u:7037": " avyavasthitaviśeṣatvaṃ sādhakabādhakapramāṇābhāva ityarthaḥ //",
    "GSP29nystik_u:7038": " bauddhābhimataṃ saṃśayalakṣaṇamupanyasyati---anye tviti /",
    "GSP29nystik_u:7039": " nigūḍhābhiprāyo dūṣayati---tairapīti /",
    "GSP29nystik_u:7040": " aviditābhiprāyaḥ śaṅkate---dharmī cediti /",
    "GSP29nystik_u:7041": " dūṣaṇavādī svābhiprāyamuddhāṭayati---yadi tāvaditi /",
    "GSP29nystik_u:7042": " bauddhānāṃ hi rāddhānte na rūpādidharmāśrayaḥ kaścidasti dharmī /",
    "GSP29nystik_u:7043": " tataśca siddhāntavyākopaḥ /",
    "GSP29nystik_u:7044": " yadi tvāha bhavatu rāddhāntavyākopo na hi śāstrāśrayo vāda iti,",
    "GSP29nystik_u:7045": " tatrāpi doṣāntaramāha---dharmadharmiṇośceti /",
    "GSP29nystik_u:7046": " athāpyasmaddiśeti /",
    "GSP29nystik_u:7047": " samānānekadharmapadavad bahuvrīhirityarthaḥ /",
    "GSP29nystik_u:7048": " sāmānyaśabdastu bhavitari dṛṣṭo yathā,",
    "GSP29nystik_u:7049": " sāmānyārthasamutthāne vibhāgastu samaḥ smṛtaḥ /",
    "GSP29nystik_u:7050": " iti bhāvaḥ /",
    "GSP29nystik_u:7051": " vyarthaṃ cābhidhānamiti /",
    "GSP29nystik_u:7052": " sāmānyaviśeṣatadvadabhyupagame 'pi tadvato 'śravaṇāt sādharmyasya sāmānyasya viśeṣā iti gamyeta,",
    "GSP29nystik_u:7053": " na ca sāmānyasya viśeṣā iti viruddhārthamabhidhānaṃ syādityarthaḥ /",
    "GSP29nystik_u:7054": " vaiśeṣikalakṣaṇe hi viśeṣāpratyakṣādityanena sādhakabādhakapramāṇābhāvo darśitaḥ /",
    "GSP29nystik_u:7055": " iha tvasau vaktavyaḥ /",
    "GSP29nystik_u:7056": " tasmāt nyūnaṃ bauddhalakṣaṇamityāha---upalabdhītyādi /",
    "GSP29nystik_u:7057": " yadi ca sādharmyadarśanādityanenānvayamātravyabhicāro 'bhimato bauddhena tato 'nekadharmadarśanāditi vaktavyamiti /",
    "GSP29nystik_u:7058": " tadevaṃ sāmānyalakṣaṇamekaṃ,",
    "GSP29nystik_u:7059": " trīṇi ca viśeṣalakṣaṇānīti sthitam //",
    "GSP29nystik_u:7060": " tadetāni catvāri lakṣaṇāni pu/",
    "GSP29nystik_u:7061": " jīkṛtya vicārayati---samāneti /",
    "GSP29nystik_u:7062": " yadi tāvat saṃśayasāmānyalakṣaṇe sthite trīṇi viśeṣalakṣaṇāni tataḥ saṃśayatvenopagṛhītānāṃ trayāṇāṃ parasparavyavacchedakamātraṃ lakṣaṇaṃ vaktavyam",
    "GSP29nystik_u:7063": " tataḥ samānānekadharmopapattervipratipatterityetāvanmātraṃ vaktavyam /",
    "GSP29nystik_u:7064": " kṛtamatra śeṣeṇa,",
    "GSP29nystik_u:7065": " tanmātrādeva parasparavyavacchedasiddheḥ /",
    "GSP29nystik_u:7066": " tasmāt parasparavyavacchedamanaprekṣya saṃśayakāraṇakathanaparametat sūtram /",
    "GSP29nystik_u:7067": " tathā cānyānyapi saṃśayakāraṇāni santīti tānyapi vaktavyāni /",
    "GSP29nystik_u:7068": " yadā khalvayamātmanaḥ śamādau saṃśete,",
    "GSP29nystik_u:7069": " kimahaṃ candanavanitādisannidhāne rajye virajye veti,",
    "GSP29nystik_u:7070": " so 'yamasyātmanaḥ sannikarṣajanmā saṃśayaḥ āntarasya śamāderviṣayasyeti samādhatte---astu tāvaditi /",
    "GSP29nystik_u:7071": " yadyapi tāvanmātreṇa samānajātīyavyavacchedasiddhiḥ,",
    "GSP29nystik_u:7072": " tathāpi vijātīyanirṇayādivyavacchedāya sāmānyalakṣaṇamanuvartanīyam /",
    "GSP29nystik_u:7073": " tathā ca pratipattigauravaṃ syāditi tallāghavāya śeṣāpekṣā yuktā /",
    "GSP29nystik_u:7074": " ātmamanaḥ---sannikarṣādayastvatyantasādhāraṇā vijātīyavyavacchedāyāpi nālamiti nopattā iti bhāvaḥ /",
    "GSP29nystik_u:7075": " evaṃ saṃśayakāraṇāvadhāraṇādarthāt saṃśayabhedāvadhāraṇamityuktam /",
    "GSP29nystik_u:7076": " saṃprati kāraṇaviśeṣaṇatvena saṃśayasvarūpamevocyata ityaha---svarūpanirdeśo veti /",
    "GSP29nystik_u:7077": " vipratipanno 'pi puruṣaḥ saṃdigdhavat pratipādya evati manvānaścodayati---saṃśayavaditi /",
    "GSP29nystik_u:7078": " vipratipanno na śiṣyaḥ,",
    "GSP29nystik_u:7079": " kiṃ tu jalpavitaṇḍābhyāṃ śiṣyato nītvā sandigdha eva pratipādya ityabhiprāyeṇa pariharati---satyamiti //23 //",
    "GSP29nystik_u:7080": " NyS_1,1.24: yamarthamadhikṛtya pravartate tatprayojanam //",
    "GSP29nystik_u:7081": " uddeśakramaprāptasya prayojanasya lakṣaṇam---yama---nam// 2//",
    "GSP29nystik_u:7082": " atrārthaśabdo gauṇamukhyaprayojanāvarodhārthaḥ /",
    "GSP29nystik_u:7083": " tatra mukhyaṃ sukhaduḥkhāpitaparihārau,",
    "GSP29nystik_u:7084": " gauṇaṃ tu tatsādhanam /",
    "GSP29nystik_u:7085": " atra bhāṣyaṃ---yamartham ityādi /",
    "GSP29nystik_u:7086": " atrādhikṛtyetyasya vyākhyānam---vyavasāya niniścityetyarthaḥ /",
    "GSP29nystik_u:7087": " samādhanau ca sukhaduḥkhāptiparihārāvarthaḥ /",
    "GSP29nystik_u:7088": " na ca sukhaduḥkhaprāptiparihārau svarūpeṇa pravṛtti nivṛttigocarāviti tadupāyapravṛttyaiva cetanapravṛttigocarāviti darśayati---tadāptihānopāyamanutiṣṭhatīti",
    "GSP29nystik_u:7089": " pravṛttihetutvāditi /",
    "GSP29nystik_u:7090": " yadyapi sukhaduḥkhāptihāne tadupāyāśca santi,",
    "GSP29nystik_u:7091": " tathāpi sāmānyena jñāyamānānīcchādyupahāramukhena pravṛttihetavaḥ /",
    "GSP29nystik_u:7092": " nanu sūtre 'dhikṛtyetyasti,",
    "GSP29nystik_u:7093": " bhāṣye ca vyavasāyeti,",
    "GSP29nystik_u:7094": " tat kuto na virodha ityata āha---vyavasāyo 'rthasyādhikāra ityādi /",
    "GSP29nystik_u:7095": " tadetad vārttikakāro vyācaṣṭe---yamarthamadhikṛtyeti,",
    "GSP29nystik_u:7096": " vyavasāyeti /",
    "GSP29nystik_u:7097": " pṛcchati---kasyeti sukhadaḥkhāptiparihārayorvyavasāyastatraiva pravartayet /",
    "GSP29nystik_u:7098": " na cānayoḥ pravṛttiyogyatā /",
    "GSP29nystik_u:7099": " na cānyaniścayo 'nyatra pravartayati,",
    "GSP29nystik_u:7100": " atiprasaṅgāditi bhāvaḥ /",
    "GSP29nystik_u:7101": " uttaram---sukhaduḥkhasādhanānāmiti /",
    "GSP29nystik_u:7102": " tataśca pratītipravṛttyoḥ saṃpratipattirityarthaḥ /",
    "GSP29nystik_u:7103": " sarvavyāpitāmasya darśayati---anena prayojaneneti /",
    "GSP29nystik_u:7104": " vitaṇḍāyā api prayojanamuktaṃ prathamasūtre /",
    "GSP29nystik_u:7105": " codyamānasya pravarttamānasyetyarthaḥ /",
    "GSP29nystik_u:7106": " śaṅkate---yadīti /",
    "GSP29nystik_u:7107": " lokyate 'neneti lokaḥ pramāṇam /",
    "GSP29nystik_u:7108": " tadanvitaḥ tadutpannaḥ /",
    "GSP29nystik_u:7109": " na ca pramāṇamīdṛśam,",
    "GSP29nystik_u:7110": " anavasthāprasaṅgāditi bhāvaḥ /",
    "GSP29nystik_u:7111": " nirārakaroti---atidoṣo 'yamiti /",
    "GSP29nystik_u:7112": " yathā ca pramāṇasya pramāṇopapannatā na cānavasthā,",
    "GSP29nystik_u:7113": " tathā dvitīye nivedayiṣyate /",
    "GSP29nystik_u:7114": " na ca prasiddhataratayā na prayojanaṃ lakṣaṇīyam iti yuktam,",
    "GSP29nystik_u:7115": " kathamasya prayuktau sādhanatvam,",
    "GSP29nystik_u:7116": " kva ca prayojayati,",
    "GSP29nystik_u:7117": " kathaṃ ca vyāpakamiti sarvasya parīkṣakapravedanīyatvāt /",
    "GSP29nystik_u:7118": " athānya iti /",
    "GSP29nystik_u:7119": " aprāmāṇiko laukika iti /",
    "GSP29nystik_u:7120": " yathā vaṭe vaṭe vaiśravaṇaḥ",
    "GSP29nystik_u:7121": " iti /",
    "GSP29nystik_u:7122": " nirākaroti---tanna budhyāmaha iti /",
    "GSP29nystik_u:7123": " prayojanasya prāmāṇikatvādityarthaḥ /",
    "GSP29nystik_u:7124": " yadapyuktaṃ nyāyasyāṅgaṃ prayojanaṃ na bhavati,",
    "GSP29nystik_u:7125": " tasmāt na vaktavyamiti,",
    "GSP29nystik_u:7126": " tanna yuktam /",
    "GSP29nystik_u:7127": " yā khalu niṣprayojaneti na brūmaḥ prayojanaṃ nyāyasyāṅgamityapi,",
    "GSP29nystik_u:7128": " mukhyaṃ prayojanameva hi tanna syād yadṛte puruṣādanyārthamiti /",
    "GSP29nystik_u:7129": " prayojanavāṃstu nyāyo niṣprayojanāṃ tadgatāṃ cintāmaṅgī karoti,",
    "GSP29nystik_u:7130": " phalavatsannidhāvaphalaṃ tadaṅgamiti nyāyāt /",
    "GSP29nystik_u:7131": " tasmādanaṅgamapi prayojanaṃ parīkṣāyā mūlaṃ svarga iva setikartavyatākasya yāgādyanuṣṭhānasyeti siddham //24 //",
    "GSP29nystik_u:7132": " NyS_1,1.25: laukikaparīkṣadāṇāṃ yasminn arthe buddhisāmyaṃ sa dṛṣṭāntaḥ //",
    "GSP29nystik_u:7133": " kramaprāptaṃ dṛṣṭāntaṃ lakṣayati---lauki---ntaḥ// 25//",
    "GSP29nystik_u:7134": " dṛṣṭānta iti lakṣyanirdeśaḥ,",
    "GSP29nystik_u:7135": " śeṣaṃ lakṣaṇam /",
    "GSP29nystik_u:7136": " sādhyasādharmyāt taddharmabhāvitvenāryate tathā sādhyavaidharmyādataddharmabhāvitvenāryate yaḥ so 'rthastasmin /",
    "GSP29nystik_u:7137": " tathā ca nātivyāptiḥ /",
    "GSP29nystik_u:7138": " udāharaṇasūtrāccedṛśaviśeṣapratilambhaḥ /",
    "GSP29nystik_u:7139": " lokasāmānyam kiṃ tadityata āha---naisargikamiti /",
    "GSP29nystik_u:7140": " śāstrapariśīlanalabdhajanmā buddhyatiśayo vainayikaḥ /",
    "GSP29nystik_u:7141": " tadrahitā laukikāḥ pratipādyā iti tāvat /",
    "GSP29nystik_u:7142": " tadviparītāḥ tadubhayaṃsapannāśca parīkṣakāḥ pratipādakā iti yāvat kathābahutvācca bahuvayanam /",
    "GSP29nystik_u:7143": " tadanena vādiprativādinau darśitau,",
    "GSP29nystik_u:7144": " tayorbuddhisāmyaṃ vyācaṣṭe---yathā yamarthamiti /",
    "GSP29nystik_u:7145": " lakṣaṇaprayojanamāha---dṛṣṭāntavirodheneti /",
    "GSP29nystik_u:7146": " dṛṣṭāntasya virodho viruddhatvaṃ sādhyavikalatvādi /",
    "GSP29nystik_u:7147": " pratipakṣā iti pratipakṣāsādhanāni /",
    "GSP29nystik_u:7148": " samādhiḥ abhūtadośāropasya pratiṣedhaḥ /",
    "GSP29nystik_u:7149": " lakṣitaśca dṛṣṭānta udāharaṇalakṣaṇāya kalpate ghaṭate iti bhāṣyam /",
    "GSP29nystik_u:7150": " atra vārttikakāro laukikaparīkṣakasvarūpamavivakṣitamiti manvāna āha---buddhisāmyeti /",
    "GSP29nystik_u:7151": " avivakṣāyāḥ prayojanamanvayavyatirekābhyāmāha---evaṃ ceti /",
    "GSP29nystik_u:7152": " pareṣā dṛṣṭāntalakṣaṇakṣepamupanyasya dūṣayati---so 'yaṃ dṛṣṭānta iti /",
    "GSP29nystik_u:7153": " dṛṣṭāntasya prayojanamāha---dṛṣṭāntaḥ sārūpyavyutpattyarthaḥ /",
    "GSP29nystik_u:7154": " yathā ākṣeptroktaṃ tattadakṣaramanūdya dūṣayati---asiddhasādhanārtho veti /",
    "GSP29nystik_u:7155": " na khalvasiddhaḥ sādhyena sādhanasyāvinābhāvo dṛṣṭāntena sādhyate ityarthaḥ//25 //",
    "GSP29nystik_u:7156": " NyS_1,1.26: tantrādhikaraṇābhyupagasaṃsasthitiḥ siddhāntaḥ //",
    "GSP29nystik_u:7157": " atra bhāṣyakāraḥ siddhāntasāmānyalakṣaṇamapaṭhitvaiva tātparyaṃ vyācaṣṭe---atha siddhāntaḥ ityādinā /",
    "GSP29nystik_u:7158": " tatra idamitthaṃbhūtamiti vārttikakāro vyācaṣṭe---idamiti sāmānyata iti /",
    "GSP29nystik_u:7159": " bhāṣye ca saṃsthitiritthaṃbhāvavyastheti sāmānyopakramasya abhyupagamasya pramāṇato viśeṣaparyantatāparisamāptiḥ saṃsthitirityarthaḥ /",
    "GSP29nystik_u:7160": " atraivārthe sūtram ityāha vārttikakāraḥ---asyārthasyeti //",
    "GSP29nystik_u:7161": " tantrā---ntaḥ// 26//",
    "GSP29nystik_u:7162": " sūtrārthamākṣipati---kiṃ punariti /",
    "GSP29nystik_u:7163": " lakṣaṇārtha ceti /",
    "GSP29nystik_u:7164": " sāmānyalakṣaṇārtham,",
    "GSP29nystik_u:7165": " na khalu sāmānyalakṣaṇamantareṇa śakyo vibhāga ityuktam//26 //",
    "GSP29nystik_u:7166": " NyS_1,1.27: sarvatantrapratitantrādhikaraṇābhyupagamasaṃsthityarthāntarabhāvāt //",
    "GSP29nystik_u:7167": " samādhatte---nānārṣamiti /",
    "GSP29nystik_u:7168": " lakṣaṇārthatvaṃ sāmānyalakṣaṇārthatvam /",
    "GSP29nystik_u:7169": " tantryante vyutpādyante prameyāṇyaneneti tantraṃ pramāṇam /",
    "GSP29nystik_u:7170": " tadevādhikaraṇam āśrayo jñāpakatvena yeṣāmarthānāṃ te tathoktāḥ /",
    "GSP29nystik_u:7171": " aśāstritaḥ apramāṇika ityarthaḥ /",
    "GSP29nystik_u:7172": " ābhimānikaṃ ca prāmāṇikatvam,",
    "GSP29nystik_u:7173": " tena siddhāntabhedināmarthānāṃ sarveṣāṃ na prāmāṇikatvaprasaṅgaḥ /",
    "GSP29nystik_u:7174": " tadevaṃ bhāṣyakāreṇa vyākhyāya sāmānyalakṣaṇaṃ paṭhitam /",
    "GSP29nystik_u:7175": " evaṃ vyākhyānapūrvakameva vibhāgasūtraṃ paṭhati---tantrārthasaṃsthitiriti /",
    "GSP29nystik_u:7176": " tantragrahanena ca sarvatantrapratitantrayorupādānam /",
    "GSP29nystik_u:7177": " ubhayorapi tantratvāt /",
    "GSP29nystik_u:7178": " tadidamuktam---tantrabhedāt tviti /",
    "GSP29nystik_u:7179": " anavadhāritārthaparigraha iti /",
    "GSP29nystik_u:7180": " sākṣācchāstre nopātto yathā manasa indriyabhāva iti //27 //",
    "GSP29nystik_u:7181": " NyS_1,1.28: sarvatantrāviruddhastantre 'dhikṛto 'rthaḥ sarvatantrasiddhāntaḥ //",
    "GSP29nystik_u:7182": " sarva---ntaḥ //27// yadyapi ghrāṇādiṣu bhautikatvābhautikatvādayo vipratipattayaḥ,",
    "GSP29nystik_u:7183": " tathāpi indriyatve nāsti vipratipattiriti /",
    "GSP29nystik_u:7184": " tadetad vārttikakāro vyācaṣṭe---sarveṣāmiti /",
    "GSP29nystik_u:7185": " atra codayati---na dṛṣṭāntāditi /",
    "GSP29nystik_u:7186": " pariharati---bhidyata iti /",
    "GSP29nystik_u:7187": " na caivaṃ sarvatantrasiddhāntaḥ,",
    "GSP29nystik_u:7188": " tasya sarvaireva niścitatvāditi,",
    "GSP29nystik_u:7189": " anumānāgamayoriti /",
    "GSP29nystik_u:7190": " saṃbandhagrahaṇāśrayāvanumānāgamau,",
    "GSP29nystik_u:7191": " yatra ca saṃbandhagrahaḥ sa dṛṣṭānta ityarthaḥ //28 //",
    "GSP29nystik_u:7192": " samānatantrasiddhaḥ paratantrāsiddhaḥ pratitantrasiddhāntaḥ//29 //",
    "GSP29nystik_u:7193": " NyS_1,1.29: samānatantrasiddhaḥ paratantrāsiddhaḥ pratitantrasiddhāntaḥ //",
    "GSP29nystik_u:7194": " samā---ntaḥ //29// samānaśabda ekaparyāyaḥ /",
    "GSP29nystik_u:7195": " naiyāyikānāṃ hi samānaṃ tantraṃ nyāyaśāstram,",
    "GSP29nystik_u:7196": " paratantraṃ ca sāṃkhyādiśāstram /",
    "GSP29nystik_u:7197": " cetanā ātmanaḥ niratiśayā apariṇāmino na kenacid dharmeṇopajanāpāyadharmeṇa yujyante /",
    "GSP29nystik_u:7198": " prākṛteṣu ca dehādiṣu tatkāraṇeṣu mahadahaṅkārapañcatanmātrabhūtasūkṣmeṣu viśeṣo 'tiśaya ityarthaḥ /",
    "GSP29nystik_u:7199": " tadetat sūtraṃ vārttikakṛd vyācaṣṭe---sāmānyeneti /",
    "GSP29nystik_u:7200": " yogānām eva,",
    "GSP29nystik_u:7201": " sāṃkhyānām eveti niyamaḥ //29 //",
    "GSP29nystik_u:7202": " NyS_1,1.30: yatsiddhāv anyaprakaraṇasiddhiḥ saḥ adhikaraṇasiddhāntaḥ //",
    "GSP29nystik_u:7203": " yat---ntaḥ//30// yasyārthasya sādhyasya vā hetorvā siddhau iti viṣayasaptamī,",
    "GSP29nystik_u:7204": " na tu nimittasaptamī,",
    "GSP29nystik_u:7205": " dvayorjñāyamānayornimittanaimittikabhāvāyogāt /",
    "GSP29nystik_u:7206": " tena yasminnarthe jñāyamāne tadanuṣaṅgiṇo 'rthāstadantarbhāvino gamyante,",
    "GSP29nystik_u:7207": " so 'rthaḥ sākṣādadhikriyamāṇastadanuṣaṅgiṇāṃ cādhāraḥ tadāśrayatvāt tatsiddheḥ,",
    "GSP29nystik_u:7208": " sa pakṣo vā bhavatu heturvā anena rūpeṇa adhikaraṇasiddhāntaḥ /",
    "GSP29nystik_u:7209": " pakṣastāvad yathā vivādādhyāsitamupalabdhimatkāraṇamutpattimattvād tastrādivaditi /",
    "GSP29nystik_u:7210": " atra hi pṛthivyādigatenotpattimattena upalabdhimatpūrvakatvaṃ tadgataṃ sādhyamānaṃ svasiddhyantargatānuṣaṅgisarvajñatvādyupetameva sidhyati,",
    "GSP29nystik_u:7211": " nānyathehopalabdhimatpūrvakatvasya siddhiriti /",
    "GSP29nystik_u:7212": " bhāṣye hetupratisandhānaṃ sidhyat anuṣaṅgyarthāntarānvitaṃ sidhyatītpudāhlatam /",
    "GSP29nystik_u:7213": " tadetatsarvāvarodhārthaṃ vārttikakṛd āha---vākyārtheti /",
    "GSP29nystik_u:7214": " heturīdṛśaḥ pakṣaśca vākyārtha ityarthaḥ /",
    "GSP29nystik_u:7215": " pūrvo 'rtho yaḥ sākṣāddhikṛtaḥ tasya siddhāvantargata iti bhāṣyārthaḥ//30 //",
    "GSP29nystik_u:7216": " NyS_1,1.31: aparīkṣitābhyupagamāt tadviśeṣaparīkṣaṇamabhyupagasiddhāntaḥ //",
    "GSP29nystik_u:7217": " athābhyupagamasiddhāntasūtram---apa-ntaḥ// 31//",
    "GSP29nystik_u:7218": " tad vārttikakāro vyācaṣṭe---aparīkṣito 'sūtrita iti,",
    "GSP29nystik_u:7219": " sūtritasya prāyeṇa parīkṣāsaṃbandhāt,",
    "GSP29nystik_u:7220": " manaso hīndritvenāsūtritasyāpi indriyatvābhyupagamaḥ pramāṇādhikaraṇo yataḥ,",
    "GSP29nystik_u:7221": " tasmādayamabhyupagamasiddhāntaḥ /",
    "GSP29nystik_u:7222": " sūtraṃ caivaṃ cojanīyam,",
    "GSP29nystik_u:7223": " asūtritābhyupagamāt hetoryatastadviśeṣaparīkṣaṇaṃ kriyate,",
    "GSP29nystik_u:7224": " tasmād viśeṣaparīkṣaṇāt jñāyate asūtritamapyabhyupagataṃ sūtrakāreṇa /",
    "GSP29nystik_u:7225": " so 'yamasyābhyupagamo 'bhyupagamasiddhānta iti //",
    "GSP29nystik_u:7226": " evaṃ svamatena sūtraṃ vyākhyāya bhāṣyakāravyākhyānaṃ dūṣayati---śāstrānabhyupagata iti /",
    "GSP29nystik_u:7227": " pramāṇīkṛtena śāstreṇānanujñātaḥ pramāṇānadhīna ityarthaḥ /",
    "GSP29nystik_u:7228": " pramāṇatāntrābhyupagamasaṃsthitiriti hi siddhāntasāmānyalakṣaṇam,",
    "GSP29nystik_u:7229": " na ca pramāṇānadhīnābhyupagamastadanvetīti nāyamīdṛśo 'bhyupagamasiddhānto bhavitumarhatīti hṛdi nidhāyāyuktāpi darśitā /",
    "GSP29nystik_u:7230": " ajñaṃ pratyasadācāratvāt pramāṇikaṃ ca puruṣaṃ pratyaśakyatvāt buddhimato 'vajñānasyāyuktatvāt aśakyatvādityarthaḥ /",
    "GSP29nystik_u:7231": " sarva evāyaṃ pakṣa iti /",
    "GSP29nystik_u:7232": " sarvatantrapratitantrasiddhāntau tāvat sākṣādabhyupagamyamānau svamukhenaiva pakṣatayābhidhīyete /",
    "GSP29nystik_u:7233": " adhikaraṇābhyupagamau ca sākṣāt anabhyupagamyamānāvapyarthādabhyupagantavyāviti arthāpattyā pakṣāvityarthaḥ /",
    "GSP29nystik_u:7234": " nanu yadyupapannaḥ pramāṇatayā abhyupagamaḥ siddhāntaḥ,",
    "GSP29nystik_u:7235": " tarhi siddhāntabhedināmarthānāṃ prāmāṇikatvena viruddhadharmasamāliṅgitā bhāvāḥ prasajyerannityata āha---tatpratyayāt /",
    "GSP29nystik_u:7236": " tasya pramāṇopapannakarmatvasya pratyayādabhimānādityarthaḥ /",
    "GSP29nystik_u:7237": " pakṣa iti /",
    "GSP29nystik_u:7238": " paci vyaktīkaraṇe ityasmād vyutpannam /",
    "GSP29nystik_u:7239": " karmatayā vyajyamānatayā vā upādānaṃ svārthasya pakṣa iti padam /",
    "GSP29nystik_u:7240": " upādīyate 'neneti vyutpattyā /",
    "GSP29nystik_u:7241": " kriyāsādhana iti pradhānakriyāsādhane /",
    "GSP29nystik_u:7242": " kriyāviśeṣayukta iti avāntaravyāpārayukte tena hi pradhānakriyāyāṃ kārakāṇāṃ vaicitryaṃ bhavatīti /",
    "GSP29nystik_u:7243": " yaścāsau nyāyasyābhyupagama iti /",
    "GSP29nystik_u:7244": " yāvadabhyupagataṃ nyāyyasya sādhanaṃ nyāya iti,",
    "GSP29nystik_u:7245": " tāvabhyupagataṃ bhavati prameyasādhanaṃ pramāṇamiti /",
    "GSP29nystik_u:7246": " na ca dharmiṇi anabhyupagate tadāśrayo 'bhyupagato bhavati /",
    "GSP29nystik_u:7247": " tasmādubhayathāpi sarvatantrasiddhāntānapahnava ityarthaḥ /",
    "GSP29nystik_u:7248": " atha saṃgrahaḥ pakṣaśabdeneti,",
    "GSP29nystik_u:7249": " yathā daṇḍiśabdena daṇḍasaṃbandhopahitasīmānaḥ samānāsamānajātīyāḥ sarve saṃgṛhyante,",
    "GSP29nystik_u:7250": " tathā pakṣaśabdenāpītyarthaḥ ayaṃ tu kalpaḥ sarvatantrasiddhāntāvyāpakatvakathanenaivārthādapākṛta iti na pṛthak nirākṛtaḥ /",
    "GSP29nystik_u:7251": " pakṣaśabdo hi vyajyamānatvopādhinibandhanapravṛttiḥ,",
    "GSP29nystik_u:7252": " na ca vyajyamānatvamasti nisargavyakte sarvatantrasiddhānta iti bhāva /",
    "GSP29nystik_u:7253": " vākyārthapratipattāviti /",
    "GSP29nystik_u:7254": " pīno devadatto divā na bhuṅkte iti vākyasya divābhojananiṣedho 'rthaḥ /",
    "GSP29nystik_u:7255": " tasmāt tadviparītarātribhojanavidhirarthāpattirlokasiddhā /",
    "GSP29nystik_u:7256": " sā ca na yathā pramāṇāntarulaṃ tathā dvitīye nivedayiṣyate /",
    "GSP29nystik_u:7257": " tadanena prabandhena bhadantadignāgoditāni dūṣaṇāni nirākṛtāni//31 //",
    "GSP29nystik_u:7258": " NyS_1,1.32: pratijñāhetūdāharaṇopanayanigamanānyavayavāḥ //",
    "GSP29nystik_u:7259": " prati---vāḥ //32// vārttikakāraḥ sūtratātparyamāha---avayavānāmiti /",
    "GSP29nystik_u:7260": " nanvavayavasāmānyalakṣaṇam antareṇāśakyo vibhāgoddeśaḥ,",
    "GSP29nystik_u:7261": " tadviśeṣalakṣaṇaṃ ca /",
    "GSP29nystik_u:7262": " na cedaṃ sāmānyalakṣaṇaṃ vibhāgaparatvādityata āha---sūtram,",
    "GSP29nystik_u:7263": " vibhāgaparamapyetadarthādavayavasāmānya lakṣaṇaṃ sūcayatīti sūtram /",
    "GSP29nystik_u:7264": " anyaparādapi vākyāt pratīyamāno 'rtho 'pekṣita svīkriyata eveti śābdāḥ /",
    "GSP29nystik_u:7265": " tatrāvayavapadādeva sāmānyalakṣaṇamavagamyate /",
    "GSP29nystik_u:7266": " avayavatvenaikavākyatā darśitā /",
    "GSP29nystik_u:7267": " sā ca padānāṃ parasparamasaṃpratyāyitāpekṣitasaṃbandhayogyārthapratyayena bhavati /",
    "GSP29nystik_u:7268": " tasmāt tathāvidhārthapratyāyanameva pratijñādīnāmavayavasāmānyalakṣaṇaṃ siddhamiti sūtramityanena darśitaṃ vārttikakṛtā iti /",
    "GSP29nystik_u:7269": " vibhāgoddeśatātparyamāha---vibhāgeti /",
    "GSP29nystik_u:7270": " tryavayavagrahaṇam upalakṣaṇārtham,",
    "GSP29nystik_u:7271": " dvyavayavamityapi draṣṭavyam /",
    "GSP29nystik_u:7272": " atra bhāṣyaṃ tatrāpratīyamāna iti /",
    "GSP29nystik_u:7273": " sāmānyenāvagatadharmiṇi viśeṣaṇāgnimattvādinā sandigdhe,",
    "GSP29nystik_u:7274": " agnimattvāditattvāvadhāraṇaṃ pratyayaḥ /",
    "GSP29nystik_u:7275": " tasyārthaḥ prayojanaṃ hānopādānopekṣabuddhayaḥ /",
    "GSP29nystik_u:7276": " tasya pravarttikā utpādikā jijñāsā pratyayasādhanānusaraṇadvāreṇa pratyāsattiḥ saṃśayatattvajñānayorviśeṣagatā na tu svarūpagatā,",
    "GSP29nystik_u:7277": " saṃśayānantarayā jijñāsayā saṃśayasya vyavadhānāt /",
    "GSP29nystik_u:7278": " śakyaṃ prameyam /",
    "GSP29nystik_u:7279": " tasmin prāptiḥ śaktatā pramāṇānāṃ pramātuśca /",
    "GSP29nystik_u:7280": " sā ca svarūpasahakāribhyāṃ dvedhā /",
    "GSP29nystik_u:7281": " tāmimāṃ bhāṣyakāro 'nayā vacobhaṅgyā darśayati---prakātaḥ pramāṇānīti /",
    "GSP29nystik_u:7282": " pratijñādivaditi /",
    "GSP29nystik_u:7283": " vaidharmyadṛṣṭāntāḥ /",
    "GSP29nystik_u:7284": " pratipakṣepavarṇanamiti /",
    "GSP29nystik_u:7285": " yadi śabdo nityaḥ syāt,",
    "GSP29nystik_u:7286": " na syāt kṛtaka iti anityatvasya nityatvaṃ pratipakṣaḥ /",
    "GSP29nystik_u:7287": " tasmin hetvabhāvopavarṇanaṃ na cāyamakṛtaka iti /",
    "GSP29nystik_u:7288": " tadupavarṇanapratiṣedhe sati tattvajñānābhyanujñānārtham /",
    "GSP29nystik_u:7289": " tattvaṃ jñāyate 'neneti tattvajñānaṃ pramāṇam /",
    "GSP29nystik_u:7290": " tadabhyanujñānārthaṃ saṃśayavyudāsaḥ tarkāparanāmā /",
    "GSP29nystik_u:7291": " vyudasyate hi tena pramāṇābhyanujñānadvāreṇa itikartavyatābhūtena saṃśaṃya iti /",
    "GSP29nystik_u:7292": " tadetad bhāṣyajātaṃ praśnapūrvakaṃ vārttikakṛd vyācaṣṭe---kathaṃ punariti /",
    "GSP29nystik_u:7293": " na punarjijñāsādayaḥ parapratipādakāḥ śabdādavagatāḥ santaḥ /",
    "GSP29nystik_u:7294": " atha mā bhūvan parapratipādakāḥ,",
    "GSP29nystik_u:7295": " svapratipādakā eva kasmāt na bhavantītyata āha---niścitatvācceti /",
    "GSP29nystik_u:7296": " sādhanādeva gamyate prāpyate,",
    "GSP29nystik_u:7297": " prāptaṃ ca jñāyata ityarthaḥ /",
    "GSP29nystik_u:7298": " śakyaprāptiśca prāthate jñāyata ityarthaḥ /",
    "GSP29nystik_u:7299": " tat kiṃ sarvathaivānaṅgaṃ jijñāsādaya ityata uktaṃ bhāṣyakatā,",
    "GSP29nystik_u:7300": " prakaraṇe tu jijñāsādayaḥ samarthā iti /",
    "GSP29nystik_u:7301": " tadanubhāṣya vyācaṣṭe---prakaraṇe tviti /",
    "GSP29nystik_u:7302": " prakaraṇaṃ kathāpravṛttiḥ /",
    "GSP29nystik_u:7303": " tadutthāpakā jijñāsādayo 'vayavā aṅgan ityarthaḥ /",
    "GSP29nystik_u:7304": " te ca jijñāsādaya utpannāḥ prakaraṇasyotthāpakāḥ svarūpeṇa,",
    "GSP29nystik_u:7305": " na punaḥ svajñānena yena śabdapratipādyāḥ santaḥ prakaraṇe 'pyaṅgaṃ bhaveyuḥ,",
    "GSP29nystik_u:7306": " yathā pratijñādayaḥ svajñānena svārthān pratipādayantaḥ /",
    "GSP29nystik_u:7307": " tasmāt sarvathaiva vijñāsādivācakapadaprayogo 'narthaka iti bhāvaḥ /",
    "GSP29nystik_u:7308": " ata eva āha---parapratipādakatvāditi /",
    "GSP29nystik_u:7309": " tuśabdo jijñāsādibhyo vyavacchinatti /",
    "GSP29nystik_u:7310": " tryavayamapi ityapinā dvyavayavaniṣedhaṃ samuccinoti /",
    "GSP29nystik_u:7311": " upanayanigamanayoḥ ityatra pratijñāyā apīti draṣṭavyam//32 //",
    "GSP29nystik_u:7312": " NyS_1,1.33: sādhyanirdeśaḥ pratijñā //",
    "GSP29nystik_u:7313": " sādhya---jñā //33// parigṛhyate 'neneti parigrahaḥ /",
    "GSP29nystik_u:7314": " sa ca vacanaṃ ceti parigrahavacanam /",
    "GSP29nystik_u:7315": " udāharaṇam anityaḥ śabdaḥ iti /",
    "GSP29nystik_u:7316": " tadākṣipya vārttikakāraḥ samādhatte---siddhatvāditi /",
    "GSP29nystik_u:7317": " agnimāneva nātadvān nāsyāgninedānīmayogaḥ /",
    "GSP29nystik_u:7318": " sa ca parvate 'gnimati sādhyamāne viśeṣaṇaviśeṣyayoḥ parasparasaṃbandhalakṣaṇo niyamo 'rthāt sidhyati /",
    "GSP29nystik_u:7319": " na tu sākṣādayogavyavaccheda eva sādhyaḥ,",
    "GSP29nystik_u:7320": " liṅgasyānyāpohaviṣayatvānabhyupagamāt /",
    "GSP29nystik_u:7321": " tasya nirdeśa nirdiśyate 'neti pratijñāvākyamucyate //",
    "GSP29nystik_u:7322": " atrānyayogavyavacchedaṃ vākyārthaṃ manvāno bhadantaḥ pratijñālakṣaṇamativyāptyavyāptibhyām ākṣipati---ubhayeti /",
    "GSP29nystik_u:7323": " ubhayoravadhāraṇayoḥ prāptau saṃśayena kimidamavadhāryate kiṃ cedamiti prasaktāvityarthaḥ /",
    "GSP29nystik_u:7324": " pratijñāvadhṛteti /",
    "GSP29nystik_u:7325": " yata evakaraṇaṃ na tato 'nyatrāvadhāraṇam iti hi śābdā iti bhāvaḥ /",
    "GSP29nystik_u:7326": " vyatirekitvāditi vyabhicārādityarthaḥ /",
    "GSP29nystik_u:7327": " samādhatte---sarvasmin vākye iti /",
    "GSP29nystik_u:7328": " saṃsargo vākyārtha ityutsargaḥ /",
    "GSP29nystik_u:7329": " kvacit punaranyayogavyavacchedo 'pīti /",
    "GSP29nystik_u:7330": " sāmānyaśrutau niyamaḥ iti /",
    "GSP29nystik_u:7331": " yathendriyārthasannikarṣotpannamityukte jñānaṃ sukhādi ca sāmanyena prāptam /",
    "GSP29nystik_u:7332": " tatra jñānagrahaṇaṃ na vidhāyakam,",
    "GSP29nystik_u:7333": " prāptatvāt /",
    "GSP29nystik_u:7334": " ataḥ sukhādivyavacchedaphalaṃ vijñāyate /",
    "GSP29nystik_u:7335": " yadi tvasmaddarśanamatikramya sarvatrāvadhāṇaṃ karoti,",
    "GSP29nystik_u:7336": " tato 'sya lokavirodha ityāha---sarvatra ceti /",
    "GSP29nystik_u:7337": " tat kri loke na kpacidavadhāraṇam ityata āha---yatra ceti /",
    "GSP29nystik_u:7338": " codayati---nanu ceti /",
    "GSP29nystik_u:7339": " siddhapratipakṣaḥ sādhyaśabdasyārtha ityabhiprāyaḥ /",
    "GSP29nystik_u:7340": " pariharati---na sūtrārtheti /",
    "GSP29nystik_u:7341": " sarvasandeheṣvidamupatiṣṭhate vyākhyānato 'rthapratipattiriti bhāvaḥ /",
    "GSP29nystik_u:7342": " codakaḥ svābhiprāyamudghāṭayati---atha punariti /",
    "GSP29nystik_u:7343": " asādhyanirdeśaḥ siddhānirdeśaḥ /",
    "GSP29nystik_u:7344": " tasya nivṛttiḥ sādhyaśabdādavagamyate,",
    "GSP29nystik_u:7345": " na tu prajñāpanīyo 'rtha ityarthaḥ /",
    "GSP29nystik_u:7346": " pariharati---asādhyaṃ ceti /",
    "GSP29nystik_u:7347": " bhavedetad yadi siddhamātramasādhyaṃ syāt /",
    "GSP29nystik_u:7348": " api tvanupapadyamānaṃ sādhana siddhiryasya tadapyasādhyam /",
    "GSP29nystik_u:7349": " tathā cāsiddhasya cākṣuṣatvādernivṛttirityarthaḥ /",
    "GSP29nystik_u:7350": " punaścodayati---atha punariti /",
    "GSP29nystik_u:7351": " na kṛtakatvādi siddhaṃ nāpyanupapadyamānasādhanam /",
    "GSP29nystik_u:7352": " nāpi kṛtakatvādi parāṅgatvenopāttaṃ yenāprajñāpanīyaṃ syādityarthaḥ /",
    "GSP29nystik_u:7353": " pariharati---naiṣa doṣa iti /",
    "GSP29nystik_u:7354": " prajñāpanīyena dharmaiṇa dharmiṇo viśiṣṭasya parigrahavacanam iti sūtrārthaḥ,",
    "GSP29nystik_u:7355": " na punardharmamātraparigrahavacanamiti /",
    "GSP29nystik_u:7356": " abhyupagamya vyavacchedaṃ śabdārthametaduktam,",
    "GSP29nystik_u:7357": " paramārthatastvaniyamaḥ kvacit saṃsargaḥ,",
    "GSP29nystik_u:7358": " kvacid vyavaccheda ityata āha---yaccedamiti /",
    "GSP29nystik_u:7359": " ito 'pi nāsiddhayorhetudṛṣṭāntayoḥ prasaṅga ityāha---sādhyanirdeśa iti ca pratijñāyāmiti /",
    "GSP29nystik_u:7360": " pramāṇatantra khalvabhyupagamaḥ siddhāntaḥ /",
    "GSP29nystik_u:7361": " na ca cākṣuṣatvādiṣu pramāṇamūlatā,",
    "GSP29nystik_u:7362": " tadabhimāno 'pi bādhakādapākṛta iti /",
    "GSP29nystik_u:7363": " nanu yadi sarvatantrasiddhāntātiriktānāṃ siddhāntāntarāṇāṃ sādhyatvaṃ tarhi sādhyenaiva caritārthatvād apārthakaṃ pṛthagabhidhānameteṣāmiti,",
    "GSP29nystik_u:7364": " ata uktam---avasthāyāmiti /",
    "GSP29nystik_u:7365": " vimatyavasthāyām,",
    "GSP29nystik_u:7366": " sarvatantre tu vimatiraśakyetyuktam /",
    "GSP29nystik_u:7367": " parihārāntaramāha---jijñāsādīti /",
    "GSP29nystik_u:7368": " dhibhāgasūtreṇa prakaraṇotthānahetavo vākyāvayavatayā nirākāryatvena jijñāsādayo buddhisthīkṛtāḥ /",
    "GSP29nystik_u:7369": " tena yatra jijñāsādayaḥ sa sādhyaḥ /",
    "GSP29nystik_u:7370": " na ca cākṣuṣatvādiṣu pramāṇabādhiteṣu santi ta ityarthaḥ /",
    "GSP29nystik_u:7371": " parihārāntaramāha---arhatyartha iti //",
    "GSP29nystik_u:7372": " aparamapi parihāramāha---karmakaraṇayorveti /",
    "GSP29nystik_u:7373": " evaṃ tāvad vyutpattyādyālocanayā sādhyaśabdasya na hetudṛṣṭāntayoḥ prasaṅgaḥ ityuktam /",
    "GSP29nystik_u:7374": " saṃprati loka evātisphuṭāstisrovidhā arthānām,",
    "GSP29nystik_u:7375": " kṛtamatra sūkṣmānusaraṇenetyāha---sādhyāsiddhasiddhabhedāditi /",
    "GSP29nystik_u:7376": " anyatarāsiddhayorhetudṛṣṭāntayoḥ prasaṅgo mā bhūditi karmatayā te upādīyanta ityuktam /",
    "GSP29nystik_u:7377": " ubhayapakṣeti pakṣaśabdo vargavacanaḥ /",
    "GSP29nystik_u:7378": " saṃpratipannamubhayorvargayorityarthaḥ /",
    "GSP29nystik_u:7379": " parihārāntaramāha atha veti /",
    "GSP29nystik_u:7380": " avayavānāmetat prakaraṇam /",
    "GSP29nystik_u:7381": " teṣāṃ ca pradhānaikārthapratyāyanenaikavākyatām āpannānāmavayavabhāvaḥ /",
    "GSP29nystik_u:7382": " yatpratyāyanoddeśena te pravartante tatpradhānam /",
    "GSP29nystik_u:7383": " dharmī ca sisādhayiṣitadharmaviśiṣṭaḥ /",
    "GSP29nystik_u:7384": " tathā ca na sākṣāt tatpratyāyanāya te vibhavantīti tadarthaṃ sādhane vyāpriyante /",
    "GSP29nystik_u:7385": " tena siṣādhayiṣitadharmaviśiṣṭo dharmī teṣāṃ pradhānaṃ viṣayaśca /",
    "GSP29nystik_u:7386": " pradhānaṃ ca prathamaṃ buddhau viparivartate iti sādhyaśabdena sa evocyate,",
    "GSP29nystik_u:7387": " na tu hetudṛṣṭāntāvapradhāne ityarthaḥ //",
    "GSP29nystik_u:7388": " tadevamaduṣṭamasmallakṣaṇamiti yadasmallakṣaṇamanena doṣeṇa bhaṅktvā bhadantena anyathā lakṣaṇaṃ praṇītam,",
    "GSP29nystik_u:7389": " tadeva duṣṭamityāha---na cedayamiti /",
    "GSP29nystik_u:7390": " nanu yatra sādhyapadam asti bhavatu tatreṣṭagrahaṇamanarthakam,",
    "GSP29nystik_u:7391": " na tvasmistadastīti kathamiṣṭagrahaṇamanarthakatamityata āha---karmagrahaṇācceti /",
    "GSP29nystik_u:7392": " mā bhūt sādhyapadam /",
    "GSP29nystik_u:7393": " asti tu pakṣapadam /",
    "GSP29nystik_u:7394": " tadapi hi pacyamānaṃ vyajyamānaṃ sādhyamevāha---tacca karma,",
    "GSP29nystik_u:7395": " karma cepsitamiti prāptumiṣṭamityarthaḥ /",
    "GSP29nystik_u:7396": " codayati---athāpyaniṣṭeti,",
    "GSP29nystik_u:7397": " nanvaniṣṭaḥ pakṣa iti vipratiṣiddhamityata uktam---arthataḥ kileti /",
    "GSP29nystik_u:7398": " vastuvyavasthāpanāya pravṛttasya tādṛśaṃ neṣṭamityarthaḥ //",
    "GSP29nystik_u:7399": " bauddhapakṣamupanyasyanneva madhye tadabhimataṃ kiñcinnirākaroti---aśrāvaṇa iti /",
    "GSP29nystik_u:7400": " kṛtavyākhyānametat prathamasūtre /",
    "GSP29nystik_u:7401": " api tvanumānaḥ kāraṇato vikārāt //",
    "GSP29nystik_u:7402": " ityevamādeḥ /",
    "GSP29nystik_u:7403": " na hi vyavaṅgayaṃ vya/",
    "GSP29nystik_u:7404": " jakaṃ kāraṇamanuvidhīyate /",
    "GSP29nystik_u:7405": " no khalu mahatī pradīpe ghaṭo mahān alpe vā alpa iti /",
    "GSP29nystik_u:7406": " mahati tu kāraṇe mahān śabda iti /",
    "GSP29nystik_u:7407": " tasmāt kāraṇato vikārāt kāryaḥ śabdaḥ,",
    "GSP29nystik_u:7408": " yathā mahadbhiḥ sthūlapiṇḍairārabdho 'vayavī mahāniti /",
    "GSP29nystik_u:7409": " tadanena pratyayabhedabheditvaṃ heturupalakṣito bhavati,",
    "GSP29nystik_u:7410": " ādiśabdena ca sataḥ śabdasya",
    "GSP29nystik_u:7411": " abhivyaktau doṣāt //",
    "GSP29nystik_u:7412": " ityevamādayo grāhyāḥ /",
    "GSP29nystik_u:7413": " doṣaśca darbhedhyādivadupayuktānāmṛcāṃ niriṣṭikatvena punaranupayogaḥ,",
    "GSP29nystik_u:7414": " kāryatve punaranyatvena na niriṣṭikatvāmityarthaḥ /",
    "GSP29nystik_u:7415": " yadyapyāgamo 'pi śabdānityatve 'sti yathā somaṃ rājānamasṛjata tatastreyo vedā asṛjyanta //",
    "GSP29nystik_u:7416": " iti /",
    "GSP29nystik_u:7417": " tathāpi nāsadāsīnno sadāsīdāmnāya eva khalvayamagra āsīt //",
    "GSP29nystik_u:7418": " iti nityatve 'pyāgamadarśanāt aniścayādanumānasyaivātra prāmāṇyam /",
    "GSP29nystik_u:7419": " tathā cānumānavirodha iti /",
    "GSP29nystik_u:7420": " prasiddhivirodhaṃ tu na budhyamāhe pramāṇavirodhād bhedena /",
    "GSP29nystik_u:7421": " abodhamāha---ko 'yaṃ prasiddhivirodha iti /",
    "GSP29nystik_u:7422": " ekagranthenāha---prasiddhiḥ pratyakṣādīnāmiti /",
    "GSP29nystik_u:7423": " acandraḥ śaśīti /",
    "GSP29nystik_u:7424": " yadi candre śaśiśabdavācyatvaṃ niṣidhyate,",
    "GSP29nystik_u:7425": " tadā lokavyavahārāvagatānvayavyatirekaprabhavānumānavirodhaḥ /",
    "GSP29nystik_u:7426": " atha vikalpajñānagocaratvaniṣedhaḥ,",
    "GSP29nystik_u:7427": " tato bhavatāṃ svasaṃvedanapratyakṣavirodhaḥ /",
    "GSP29nystik_u:7428": " asmākaṃ tu mānasapratyakṣavirodha iti sarvathā na pramāṇādanyā prasiddhiriti /",
    "GSP29nystik_u:7429": " tadevaṃ bauddhapakṣamupanyasya taduktānyudāharaṇāni dūṣayitvā bauddhapakṣamupasaṃharati---etadartheti //",
    "GSP29nystik_u:7430": " tadetad dūṣayati---etacceti /",
    "GSP29nystik_u:7431": " vastu hi yādṛśaṃ svakāraṇādutpannaṃ tādṛśameva tat /",
    "GSP29nystik_u:7432": " na tasyānyathābhāva iti na tatra doṣo niviśate /",
    "GSP29nystik_u:7433": " tadviṣayāṇi padānyapi pratyekam aduṣṭānyeva /",
    "GSP29nystik_u:7434": " yā punaḥ ṣauruṣeyī dṛṣṭamanyatrārthamanyatra samāropya bhrāntyā vā paravipralambhāya vā pratijñādirūpeṇa vākyakriyā,",
    "GSP29nystik_u:7435": " sā svavacanavirodhādiśālinī duṣṭā /",
    "GSP29nystik_u:7436": " taddvāreṇa puruṣo nigṛhyate,",
    "GSP29nystik_u:7437": " nārtho na padānīti /",
    "GSP29nystik_u:7438": " svārthāpavādaḥ svavacanavirodhaḥ kartṛdoṣo bhramo vā vipralambho vā kriyāyāmupacaryate /",
    "GSP29nystik_u:7439": " na ca kriyāyāṃ bhramo vā vipralambho vā,",
    "GSP29nystik_u:7440": " tayorabhiprāyabhedatayā puruṣadharmatvāt kriyāyā vastubādhanāt puruṣābhiprāyāvagatiriti kriyādvāreṇetyuktam //",
    "GSP29nystik_u:7441": " codayati---atha pratijñāyā iti /",
    "GSP29nystik_u:7442": " tadetadatiprasaṅgena dūṣayati---naitad yuktaṃ hetvādīti /",
    "GSP29nystik_u:7443": " na punardūṣaṇāni nyūnatāvayavāttaradoṣākṣepabhāvodbhāvanānīti /",
    "GSP29nystik_u:7444": " trairūpyasaṃpanno hetuḥ pūrṇaḥ /",
    "GSP29nystik_u:7445": " sa triṣu rūpeṣvanyatamena rūpeṇa rahito nyūno 'siddho vā viruddho vā anaikāntiko vā bhavatīti so 'yaṃ nyūnatādoṣo hetoḥ /",
    "GSP29nystik_u:7446": " avayavadoṣaśca pratijñādoṣaḥ svavacanavirodhādiḥ /",
    "GSP29nystik_u:7447": " hetudoṣo 'siddhātvādiḥ evamudāharaṇaraṇadoṣaḥ sādhyavikalatvādiḥ /",
    "GSP29nystik_u:7448": " uttaradoṣo jātiḥ prāptyaprāptisamādiḥ /",
    "GSP29nystik_u:7449": " tasyākṣepa upādānaṃ svīkāra iti yāvat /",
    "GSP29nystik_u:7450": " bhāvo 'pratibhādiḥ /",
    "GSP29nystik_u:7451": " sa hi vādino vā prativādino vābhiprāyaḥ /",
    "GSP29nystik_u:7452": " tasyodbhāvanāni dūṣaṇanīti /",
    "GSP29nystik_u:7453": " na hi saṃbhave satyupacāra iti /",
    "GSP29nystik_u:7454": " pratijñāgatā hi doṣā yadi tadgatatvena udbhāvyamānā na vādino nigrahamāpādayeyuḥ,",
    "GSP29nystik_u:7455": " tatastatra niṣprayojanatvenāsaṃbhavāt pakṣa evopacaryeran,",
    "GSP29nystik_u:7456": " pārayanti tu pratijñāgatāni dūṣaṇāni nigrahituṃ vādinamiti /",
    "GSP29nystik_u:7457": " so 'yaṃ pratijñādoṣāṇāṃ pratijñāyāṃ saṃbhava iti /",
    "GSP29nystik_u:7458": " kasmāt punarmañcasthā ityevaṃ na prayu/",
    "GSP29nystik_u:7459": " jate ityata uktam---laukikaprayuktavākyānvākhyānam /",
    "GSP29nystik_u:7460": " na, anādirlokaprayogo niyojyaḥ paryanuyojyo vetyarthaḥ //",
    "GSP29nystik_u:7461": " syādetat /",
    "GSP29nystik_u:7462": " iṣṭagrahaṇamanakṣarārūḍhamapyabhiprāyavyāptaṃ sādhyaṃ tathā syādityevamarthaṃ yathā parārthāścakṣurādaya iti /",
    "GSP29nystik_u:7463": " atra hi pārārthyamātramakṣarārūḍham /",
    "GSP29nystik_u:7464": " na ca tanmātramasya sādhyam,",
    "GSP29nystik_u:7465": " api tvātmapārārthyam /",
    "GSP29nystik_u:7466": " tacca noccārayati mā bhūdananvayo hetuḥ saṃghātatvāditi /",
    "GSP29nystik_u:7467": " tasmāt tadavarodhāyeṣṭagrahaṇamityāha---atheṣṭagrahaṇeneti /",
    "GSP29nystik_u:7468": " pariharati---ayamapyarthaḥ sādhanādevagamyate /",
    "GSP29nystik_u:7469": " pratijñāprayogādeva gamyate /",
    "GSP29nystik_u:7470": " ayamabhisandhiḥ /",
    "GSP29nystik_u:7471": " vacanaliṅgāḥ hi vaktrabhiprāyā bhavanti /",
    "GSP29nystik_u:7472": " yatparaṃ ca vacanaṃ sa vacanārthaḥ /",
    "GSP29nystik_u:7473": " tātparyaṃ cāsya kvacid vācye kvacillakṣya iti sarva evāsau vacanārthaḥ /",
    "GSP29nystik_u:7474": " yastu naivaṃvidhaḥ kathamasau vacanārthaḥ?",
    "GSP29nystik_u:7475": " kathamasau vādyabhiprāyavyāpta ityavagantavyam?",
    "GSP29nystik_u:7476": " na ca kvacidapi pakṣaḥ pratijñāpadavācyaḥ,",
    "GSP29nystik_u:7477": " tasya vākyārthatvena lakṣyatvād eveti /",
    "GSP29nystik_u:7478": " aniṣṭanivṛttiriṣṭeti /",
    "GSP29nystik_u:7479": " tatsādhanamanviṣyamāṇamapi tadānīmiṣṭameva /",
    "GSP29nystik_u:7480": " tatra prayatnānupapattericchāpūrvakatvāt tasyeti /",
    "GSP29nystik_u:7481": " atha saṃśayo vicāraṇeti /",
    "GSP29nystik_u:7482": " tataśca saṃśayaviṣaya iṣyamāṇo jijñāsyamānaśca sādhya eva bhavati,",
    "GSP29nystik_u:7483": " na sādhanādirityarthaḥ //",
    "GSP29nystik_u:7484": " sthānāntarīyaṃ ca bhadantasya lakṣaṇam,",
    "GSP29nystik_u:7485": " sādhyatvenepsitaḥ pakṣo viruddhārthānirākṛtaḥ //",
    "GSP29nystik_u:7486": " iti dūṣayati---eveneti /",
    "GSP29nystik_u:7487": " atrāpi hi sādhyapadādūrdhvaṃ vṛthākṣaracatuṣṭayamiti /",
    "GSP29nystik_u:7488": " tathā pakṣo yaḥ sādhayitumiṣṭaḥ",
    "GSP29nystik_u:7489": " ityatrāpi vasubandhulakṣaṇe viruddhārthānirākṛtagrahaṇaṃ na kartavyam /",
    "GSP29nystik_u:7490": " etaduktaṃ bhavati---na kevalamasmākrametad viruddhārthānirākṛtapadamanarthakaṃ pratibhāti,",
    "GSP29nystik_u:7491": " samānatīrthānāmapi tathā vibhāti,",
    "GSP29nystik_u:7492": " yatastairnopāttamiti /",
    "GSP29nystik_u:7493": " ata evaṃ vaktavyaṃ pakṣo yaḥ sādhayitumiṣṭa iti /",
    "GSP29nystik_u:7494": " yadyapyatrāpi prayojyaprayojakavyāpārayoḥ sādhayitumiti samānam,",
    "GSP29nystik_u:7495": " tathāpi tumunā ya eva sādhayitā vādī sa evaiṣitetyuktaṃ bhavati /",
    "GSP29nystik_u:7496": " na punarvādino niyoktā sādhayitā vādī caiṣiteti /",
    "GSP29nystik_u:7497": " eṣitṛtvaṃ ca vādino dhruvaṃ kṛtvaitaducyate,",
    "GSP29nystik_u:7498": " yadā panureṣitṛtvamapi prayojake saṃcāryate,",
    "GSP29nystik_u:7499": " tadā svayaṅgrahaṇenāpyapratīkāra ityabhiprāyaḥ tattvabhāktayośceti /",
    "GSP29nystik_u:7500": " siddhaḥ sādhyasya prayojakaḥ kartā /",
    "GSP29nystik_u:7501": " sa hi sidhyantaṃ sādhyaṃ vādī tasminniyaṃ sādhanā samavetā /",
    "GSP29nystik_u:7502": " yastu tasyāpi prayojakastṛtīyasthānapatito na tasmin sādhanā samavaitīti /",
    "GSP29nystik_u:7503": " yaḥ kārayati sa karotyeveti kathañcidasya bhaktyā kartṛtvam,",
    "GSP29nystik_u:7504": " taccāyuktaṃ sati mukhye kartarītyabhiprāyaḥ /",
    "GSP29nystik_u:7505": " ā/jasatvaṃ mukhyatvam /",
    "GSP29nystik_u:7506": " pūvābhiprāyasthitamarthamudghāṭayati---tumunaśceti /",
    "GSP29nystik_u:7507": " atroktaṃ bhāṣyakārīyābhyupagamasiddhāntanirākaraṇāvasare 'pramāṇakamarthamiti /",
    "GSP29nystik_u:7508": " yastāvat śāstrāviruddho 'rthaḥ pramāṇasiddhaḥ sa śāstrīya eva śāstrābhyupetapramāṇasiddhatvāt,",
    "GSP29nystik_u:7509": " taṃ vyutpādayan na śāstraṃ bādhate /",
    "GSP29nystik_u:7510": " yastu pramāṇīkṛtavaiśaṣikatantraḥ śabdanityatvaṃ sādhayati so 'navadheyavacanaḥ na hetvabhidhānaṃ yāvat pariṣatprativādibhyāṃ nīyate,",
    "GSP29nystik_u:7511": " api tu pratijñoccāraṇānantarameva nigṛhyate /",
    "GSP29nystik_u:7512": " yastu vaiśeṣikatantrādhyayanamātrād vaiśeṣikatvamātmano darśayitvā śabdanityatāṃ pratijānīte nāsau pramāṇīkṛtavaiśeṣikatantra iti na nigṛhyate iti /",
    "GSP29nystik_u:7513": " yaścāpramāṇako 'bhyupagama iti /",
    "GSP29nystik_u:7514": " abhyupagamyata ityabhyupagamaḥ /",
    "GSP29nystik_u:7515": " tadabhidhānaṃ pratijñeti vaktavyamiti /",
    "GSP29nystik_u:7516": " sādhyagrahaṇāt tadgrahaṇasya lāghavādityarthaḥ /",
    "GSP29nystik_u:7517": " yastu tatrabhavatā naiyāyikena iti pukṛtamupasaṃharati---tasmādapeteti //33 //",
    "GSP29nystik_u:7518": " NyS_1,1.34: udāharaṇasādharmyātsādhyasādhanaṃ hetuḥ //",
    "GSP29nystik_u:7519": " avāntarasaṃgati pradarśayan pratijñāvacanasya sādhanāṅgatvamapi darśayati---hetoravasaraprāptasyeti /",
    "GSP29nystik_u:7520": " pratijñānantaraṃ hetuvacanasyāvasaraḥ /",
    "GSP29nystik_u:7521": " tathā hi parapratyāyanāya vacanam uccārayanti prekṣāvantaḥ /",
    "GSP29nystik_u:7522": " tadeva ca pare bodhayitavyā yad bubhutsante /",
    "GSP29nystik_u:7523": " tathā satyanenāpekṣitābhidhāyinā paro bodhito bhavati /",
    "GSP29nystik_u:7524": " no khalvāmrān pṛṣṭaḥ kovidārānācakṣāṇaḥ praṣṭuravadheyavacano bhavati /",
    "GSP29nystik_u:7525": " anavadheyavacanaśca kathaṃ pratipādako nāma?",
    "GSP29nystik_u:7526": " yathā ca māṭhara samidhamāhareti guruṇā preṣita eṣohamāharāmītyanuktvā tadarthaṃ tadaryaṃ yadāyaṃ dātrāya gṛhaṃ praviśati,",
    "GSP29nystik_u:7527": " tadāsmai kupyati guraḥ āḥ śiṣyāpasada chāndasavacara māṭhara māmavadhīrayasīti bruvāṇaḥ /",
    "GSP29nystik_u:7528": " evamanityaṃ śabdaṃ bubhutsamānāyānityaḥ śabda ityanuktvā yadeva kiściducyate kṛtakatvāditi vā,",
    "GSP29nystik_u:7529": " yat kṛtakaṃ tadanityamiti vā,",
    "GSP29nystik_u:7530": " kṛtakaśca śabda iti vā tat sarvamasyānapekṣitam āpātato 'saṃbaddhābhidhānabuddhyā,",
    "GSP29nystik_u:7531": " tathā cānavahito na boddhumarhatīti /",
    "GSP29nystik_u:7532": " yat kṛtakaṃ tat sarvamanityaṃ yathā ghaṭaḥ,",
    "GSP29nystik_u:7533": " kṛtakaśca śabdaḥ iti vacanamarthasāmarthyenaivāpekṣitaśabdānityatvaniścāyakamityavadhānamatreti cet---na,",
    "GSP29nystik_u:7534": " parasparāśrayatvaprasaṅgāt /",
    "GSP29nystik_u:7535": " avadhāne hi sati ato 'rthe niścayaḥ /",
    "GSP29nystik_u:7536": " tasmāccāvadhānamiti /",
    "GSP29nystik_u:7537": " na ca pariṣatprativādinau pramāṇīkṛtavādinau yadetad vacanaṃ saṃbandhāya pratīkṣete,",
    "GSP29nystik_u:7538": " tathā ca sati na hetvādyapyapekṣetām,",
    "GSP29nystik_u:7539": " tadvacanādeva tadarthaniścayāt /",
    "GSP29nystik_u:7540": " anityaḥ śabda iti tvapekṣita ukte kuta ityapekṣāyāṃ kṛtakatvāditi heturupa tiṣṭhate /",
    "GSP29nystik_u:7541": " so 'yaṃ pañcāvayavaprayoge ca tallakṣaṇe ca pratijñānantarakāla evāvasaro hetoḥ /",
    "GSP29nystik_u:7542": " tadevaṃ hetoravasaraprāptasya sāmānyalakṣaṇāpadeśadvāreṇa tadviśeṣalakṣaṇasūtram---",
    "GSP29nystik_u:7543": " udā-tuḥ//34// śrutyarthābhyāmubhayalakṣaṇasūcanāt sūtrama /",
    "GSP29nystik_u:7544": " atra heturiti lakṣyanirdeśaḥ /",
    "GSP29nystik_u:7545": " sa ca vibhāgoddeśe vākyāvayava iti vacanarūpaḥ /",
    "GSP29nystik_u:7546": " tasya sāmānyalakṣaṇaṃ sādhyasādhanamiti sādhyate 'neneti vyutpattyā yadyapi pārārthyāpannaṃ kṛtakatvādikamartham āha,",
    "GSP29nystik_u:7547": " tathāpi tasya vacanātmakahetusāmānadhikaraṇyānupapatterviṣayi kṛtakatvādityādikaṃ vacanamupalakṣayati /",
    "GSP29nystik_u:7548": " yadi ca vacanaṃ heturityucyeta tatsādhyena samabhivyāhṛtaṃ pratijñā syāt /",
    "GSP29nystik_u:7549": " atha vacanamityetāvaducyeta,",
    "GSP29nystik_u:7550": " tadātivyāptiḥ syāt /",
    "GSP29nystik_u:7551": " upacāre tu na kvacit prasaṅgaḥ /",
    "GSP29nystik_u:7552": " upanayādapi sādhanaṃ na parāṅgatayā gamyate,",
    "GSP29nystik_u:7553": " kiṃ tu prātipadikārthapradhānatayā svaniṣṭhamiti na tatrāpi prasaṅgaḥ /",
    "GSP29nystik_u:7554": " hetvābhāsāśca na sādhanamiti sādhanapadenaiva nirākṛtāḥ /",
    "GSP29nystik_u:7555": " nyāyavākyāvayavatvādeva ca na śabde prasaṅgaḥ /",
    "GSP29nystik_u:7556": " tadevaṃ samānāsamānajātīyavyavacchedakatvaṃ siddhaṃ sāmānyalakṣaṇasya /",
    "GSP29nystik_u:7557": " idaṃ cārtham /",
    "GSP29nystik_u:7558": " śrautaṃ tu viśeṣalakṣaṇam /",
    "GSP29nystik_u:7559": " heturiti yadyapi sāmānyapadam,",
    "GSP29nystik_u:7560": " tathāpi prakaraṇādanvayavyatirekihetuviśeṣaparaṃ draṣṭavyam /",
    "GSP29nystik_u:7561": " tena heturiti lakṣyanirdeśaḥ /",
    "GSP29nystik_u:7562": " pariśiṣṭaṃ tu lakṣaṇam //",
    "GSP29nystik_u:7563": " tadetad bhāṣyakṛdṛ vyācaṣṭe---udāharaṇeneti /",
    "GSP29nystik_u:7564": " sādharmyapadavyākhyānaṃ sāmānyāditi /",
    "GSP29nystik_u:7565": " sādhyasādhanapadavyākhyānaṃ sādhyasya dharmasyeti /",
    "GSP29nystik_u:7566": " sādhyasyeti dharmimātre buddhirmā bhūdityata uktaṃ dharmasyeti /",
    "GSP29nystik_u:7567": " dharmasahitasya dharmiṇa ityarthaḥ /",
    "GSP29nystik_u:7568": " etadeva sphuṭayati---sādhye pratisandhāyeti /",
    "GSP29nystik_u:7569": " udāharaṇasādharmyāt sādhyasyetyanenānvayapakṣadharmatve anvayavyatirekapakṣadharmatvāni ca darśitāni /",
    "GSP29nystik_u:7570": " sādhyasādhanamityatra ca sādhyagrahaṇenābādhitaviṣayatvāsatpratipakṣatve sūcite,",
    "GSP29nystik_u:7571": " tadviparītasya sādhanānarhatvāditi //",
    "GSP29nystik_u:7572": " tadetad vārttikakāro vyācaṣṭe---udāharaṇeneti /",
    "GSP29nystik_u:7573": " yo dharmo dhūmādi---sādhye bhavati sa tathābhūta evodāharaṇe 'pīti /",
    "GSP29nystik_u:7574": " udāhniyata ityudāharaṇaṃ dṛṣṭāntadharmī tasmin na punaḥ sa eva /",
    "GSP29nystik_u:7575": " kutaḥ? anyadharmasyeti /",
    "GSP29nystik_u:7576": " yadi tarhi nānyasya dharmo 'nyatra vartate,",
    "GSP29nystik_u:7577": " kathaṃ tarhi samānatā?",
    "GSP29nystik_u:7578": " sā hi tattvānyatvavirodhinītyata āha---kiṃ tu tattulyaḥ sa evetyucyate,",
    "GSP29nystik_u:7579": " yathā tāneva śalīn upayuṅkte tāneva tittirīnīti tadanena sāmānyād iti bhāṣyaṃ vyākhyātam //",
    "GSP29nystik_u:7580": " udāharaṇagrahaṇaprayojanamāha---yadi punariti /",
    "GSP29nystik_u:7581": " sādharmyamātratvaṃ hi viruddhe cāsādhāraṇe savyabhicāre cāstīti teṣāmapi vacanaṃ hetuḥ syāt /",
    "GSP29nystik_u:7582": " teṣāmapi yathāsvaṃ sādhāraṇatvādityaniṣṭamityarthaḥ /",
    "GSP29nystik_u:7583": " nanu tathāpi savyabhicāre 'pyudāraṇasādharmyamiti kathaṃ nivartyate ityata āha---udāharaṇeti /",
    "GSP29nystik_u:7584": " viśiṣṭavidhānasya śeṣaniṣedho 'rthasiddha ityarthaḥ /",
    "GSP29nystik_u:7585": " pakṣāntaramāha---avadhāraṇena veti /",
    "GSP29nystik_u:7586": " sādharmyādityato viśeṣeṇa sarvasādharmyaprāptau udāharaṇasādharmyamapi prāptameveti vidhānānarthakyaṃ parisaṃkhyāyakaṃ sadavadhāraṇārthameva bhavati /",
    "GSP29nystik_u:7587": " tadavadyotanāya ca evakāraḥ sādharmyameva ityatra sādhyapadaṃ yojanīyam /",
    "GSP29nystik_u:7588": " tena sādhyaikadeśāsiddhimapākariṣyati /",
    "GSP29nystik_u:7589": " pṛcchati---kasya punariti /",
    "GSP29nystik_u:7590": " uttaram---kasyānyasyeti /",
    "GSP29nystik_u:7591": " atraiva hetudvayayāha---prakṛtatvāt pratyāsatteśca /",
    "GSP29nystik_u:7592": " sādhyaṃ khalvatra prakṛtaṃ pradhānam,",
    "GSP29nystik_u:7593": " taduddeśena avayavānāṃ pravṛtteḥ /",
    "GSP29nystik_u:7594": " sādhyasādhanamiti ca padena sannidhāpitamiti tadeva dvitīyam avadhāraṇaṃ sphuṭīkaroti---atrāpi ceti /",
    "GSP29nystik_u:7595": " sādhye pratisandhāya iti bhāṣyārthamāha---sādhyodāharaṇābhyāmiti /",
    "GSP29nystik_u:7596": " dvāviti /",
    "GSP29nystik_u:7597": " sapakṣavyāpakāvyāpakāvityarthaḥ /",
    "GSP29nystik_u:7598": " anaikāntikasya ceti /",
    "GSP29nystik_u:7599": " sādhāraṇasya asādhāraṇasya cetyarthaḥ /",
    "GSP29nystik_u:7600": " evaṃ bhāvyamāneneti /",
    "GSP29nystik_u:7601": " paribhāvyamānena /",
    "GSP29nystik_u:7602": " nātiprasaktasyeti,",
    "GSP29nystik_u:7603": " parisakhyāyakaṃ hetvābhāsalakṣaṇaṃ na vidhāyakamityarthaḥ //",
    "GSP29nystik_u:7604": " etat kila hetulakṣaṇa bhadanto dūṣayāṃbabhūva sādhanaṃ yadi sārdhmyaṃ na vākyāṃśaḥ,",
    "GSP29nystik_u:7605": " na hyarthaḥ pañcāvayavavākyasyāvayavaḥ /",
    "GSP29nystik_u:7606": " yadi sādhanasādharmyayoratyantābhedo yadi vā sāmānyaviśeṣabhāvena kathañcid bhedaḥ ubhayathāpi na pañcamī,",
    "GSP29nystik_u:7607": " sādhanasāmānādhikaraṇyena prathamāprasaṅgāt /",
    "GSP29nystik_u:7608": " atyantābhede caikatarapadāprayogāt /",
    "GSP29nystik_u:7609": " vākyaṃ cet tataḥ pañcamyupapadyate /",
    "GSP29nystik_u:7610": " sādhanaṃ hi vākyarūpu sādharmyādarthādutthitaṃ yataḥ /",
    "GSP29nystik_u:7611": " tadviśeṣyaṃ syāt",
    "GSP29nystik_u:7612": " na hi vākyamevārthādutthitam,",
    "GSP29nystik_u:7613": " api tu vivakṣādyapīti /",
    "GSP29nystik_u:7614": " na viśeṣyam, kutaḥ?",
    "GSP29nystik_u:7615": " sādhanatvādasaṃbhavaḥ //",
    "GSP29nystik_u:7616": " arthasamutthānāmapi jñānavivakṣādīnāmaprasaṅgaḥ,",
    "GSP29nystik_u:7617": " asādhanatvāditi /",
    "GSP29nystik_u:7618": " na tatrāpi dvidhā doṣāt sākṣād vā sādhanaṃ pāramparyeṇa vā?",
    "GSP29nystik_u:7619": " yadi pāramparyeṇa,",
    "GSP29nystik_u:7620": " vaktṛjñānaṃ tarhi sākṣāt sādharmyasamutthaṃ pāramparyeṇa ca śrotuḥ sādhyavijñānasādhanaṃ hetuḥ syāt /",
    "GSP29nystik_u:7621": " atha sākṣāt sādhanam,",
    "GSP29nystik_u:7622": " tarhi śrotṛjñānaṃ pāramparyeṇa sādharmyasamutthaṃ sākṣāt sādhanaṃ hetuḥ syāt /",
    "GSP29nystik_u:7623": " prakṛte tvanyasaṃbhavanaḥ /",
    "GSP29nystik_u:7624": " yadi tu pañcāvayavavākyasya prakṛtatvāt jñānādivyavacchedaḥ,",
    "GSP29nystik_u:7625": " tathāpyanyasaṃbhavaḥ,",
    "GSP29nystik_u:7626": " upanayasyāpi sādharmyasamutthātvāt /",
    "GSP29nystik_u:7627": " svalakṣaṇena bādhā cenna vikalpādisaṃbhavāt //",
    "GSP29nystik_u:7628": " tasmāt ṣaṣṭhyastu tatrāpi viśeṣaṇamanarthakam /",
    "GSP29nystik_u:7629": " sādharmyasya heturityetāvanmātraṃ vaktavyamiti //",
    "GSP29nystik_u:7630": " tadedat dignāgadūṣaṇamupanyasyati---udāharaṇasādharmyācceti /",
    "GSP29nystik_u:7631": " yadyarthātmakaṃ sādharmyameva sādhanamucyate tadaitad dūṣaṇamityarthaḥ /",
    "GSP29nystik_u:7632": " yadi punararthātmakasya sādharmyasyārthātmakameva sādhanaṃ sāmānyamucyate,",
    "GSP29nystik_u:7633": " tatrāha---atha punariti /",
    "GSP29nystik_u:7634": " tadidamuktaṃ bhadantena---na pañcamī //",
    "GSP29nystik_u:7635": " anye tvetadanyathā vyācakṣata ityāha---anye tviti /",
    "GSP29nystik_u:7636": " viśeṣātiriktaṃ na sāmānyaṃ nāma kiñcidasti,",
    "GSP29nystik_u:7637": " tasya kalpanāmātratvād bhedasya ca vastvadhiṣṭhānatvādityabhiprāyaḥ /",
    "GSP29nystik_u:7638": " doṣāntaramāha---sādhyasādhaneti /",
    "GSP29nystik_u:7639": " yadā hi sādhyasādhanaṃ nāmodāharaṇasādharmyādatiriktaṃ nāsti kiṃ tu śabdamātramavaśiṣyate,",
    "GSP29nystik_u:7640": " tadodāharaṇasādharmyanenābhidheyatvena viśeṣaṇīyam /",
    "GSP29nystik_u:7641": " tathā ca sādhyanirdeśaḥ pratijñā ityanena virodhaḥ /",
    "GSP29nystik_u:7642": " anena hyavayavaḥ śabdātmakaḥ pratijñā lakṣyate /",
    "GSP29nystik_u:7643": " hetvādisamudāyāpekṣayā cāvayavo bhavati /",
    "GSP29nystik_u:7644": " na cābhidhānābhidheyātmakaḥ samudāyo dṛṣṭa iti /",
    "GSP29nystik_u:7645": " tasmāt samudāyābhāvāt",
    "GSP29nystik_u:7646": " nobhayeṣāmavayavatvam /",
    "GSP29nystik_u:7647": " tadidamuktam---na vākyāṃśa iti /",
    "GSP29nystik_u:7648": " tadetallakṣaṇaṃ vyācakṣāṇairasmābhiḥ parihṛtamiti na parihārāntaraṃ prayojayatītyāha---tatra tviti /",
    "GSP29nystik_u:7649": " uktaṃ yathā hetupadasannidhau sādhanapadaṃ hetupade pravartate,",
    "GSP29nystik_u:7650": " na copanayaprasaṅgaḥ,",
    "GSP29nystik_u:7651": " tasya prātipadikārthamātrapradhānatvena hetubhāvāprakāśakatvāditi //",
    "GSP29nystik_u:7652": " atra codayati---sādharmyasyeti /",
    "GSP29nystik_u:7653": " sādharmyasya liṅsya kṛtakatvādihetupadavācyasya vyabhicāritvādiyogādudāharaṇaviśeṣaṇayogo na punaḥ sādhyasādhanapadavācyasya kṛtakatvādityāderhetuvacanasyetyarthaḥ",
    "GSP29nystik_u:7654": " taduktaṃ bhadantena---tatrāpi viśeṣaṇamanarthakaṃ vacane apītyarthaḥ /",
    "GSP29nystik_u:7655": " tadetad dūṣayati---vacasa iti /",
    "GSP29nystik_u:7656": " vacanamapi darśanabhedena ubhayathāpi bhavati,",
    "GSP29nystik_u:7657": " yathā mīmāṃsakānāṃ nityaṃ vacanam,",
    "GSP29nystik_u:7658": " vaiśaiṣikāṇāmanityamiti /",
    "GSP29nystik_u:7659": " keṣāñcidamūrtaḥ śabdaḥ,",
    "GSP29nystik_u:7660": " keṣāñcit mūrta iti /",
    "GSP29nystik_u:7661": " yathāhuḥ",
    "GSP29nystik_u:7662": " vāyurāpadyate śabdatām",
    "GSP29nystik_u:7663": " iti /",
    "GSP29nystik_u:7664": " tathā prātisvikamapi bhedaṃ sarveṣāmeva śabdānāmitikaraṇo darśayatītyāha---dṛṣṭaśceti /",
    "GSP29nystik_u:7665": " svacaritavirodhamāha---svayamiti /",
    "GSP29nystik_u:7666": " anūbhyupagateti /",
    "GSP29nystik_u:7667": " anabhyupagato 'rthāntaraṃ vipakṣo yasya hetoranityatve sādhye kṛtakatvādeḥ sa tathoktaḥ /",
    "GSP29nystik_u:7668": " yadabhyupagataṃ bhadantena tasmāt ṣaṣṭyastviti tad dūṣayati---yadapīti /",
    "GSP29nystik_u:7669": " vivakṣātaḥ kārakaśabdaprayogāditi /",
    "GSP29nystik_u:7670": " kārakatvena saṃbandhitvaṃ lakṣaṇīyam,",
    "GSP29nystik_u:7671": " kriyākārakabhāvagarbhatvāt saṃbandhitvasya /",
    "GSP29nystik_u:7672": " na tu ṣaṣṭhī vā hetupañcamī vā kārakavibhaktiriti /",
    "GSP29nystik_u:7673": " atra bhāṣyakāreṇa śuddhaṃ hetuvacanamudāhṛtam---utpattidharmakatvāditi tasya codāharaṇasādharmyasamutthatvajñāpanāyodāharaṇamapi darśitam utpattidharmakamanityaṃ dṛṣṭamiti //",
    "GSP29nystik_u:7674": " tatra bhāṣyakāreṇa śuddhaṃ hetuvacanamudāhṛtam /",
    "GSP29nystik_u:7675": " tatpratijñāpadena pūrayitvā bārttikakṛd āha---udāharaṇamiti /",
    "GSP29nystik_u:7676": " atra pṛcchati---kiṃ punariti /",
    "GSP29nystik_u:7677": " sato vināśo vā anityatvam, tadyogo vā?",
    "GSP29nystik_u:7678": " taccebhayamayuktam,",
    "GSP29nystik_u:7679": " na hi sadasatoḥ kaścidasti saṃbandhaḥ,",
    "GSP29nystik_u:7680": " asamānakālatvāt /",
    "GSP29nystik_u:7681": " tataścānityaḥ śabda iti samānādhikaraṇyaṃ na syāt /",
    "GSP29nystik_u:7682": " api ca śabdasya bhūtvā yadabhavanam,",
    "GSP29nystik_u:7683": " na tadeva piṭharasya /",
    "GSP29nystik_u:7684": " na hyabhavanatvaṃ nāmāsti sāmānyam,",
    "GSP29nystik_u:7685": " yena dṛṣṭānto na sādhyavikalaḥ syāt /",
    "GSP29nystik_u:7686": " na ca sāmānyātiriktaṃ sādṛśyaṃ vastvantaraṃ dṛṣṭamiṣṭaṃ vā /",
    "GSP29nystik_u:7687": " tasmāt mṛṣṭāśeyamanityatvaṃ sādhyamiti bhāvaḥ /",
    "GSP29nystik_u:7688": " gūḍhadhiya uttaram---yasyānityatvamasti tadanityam /",
    "GSP29nystik_u:7689": " svābhiprāyeṇa pṛcchati---atheti /",
    "GSP29nystik_u:7690": " uttaravādyabhiprāyamudghāṭayati---ubhayānteti /",
    "GSP29nystik_u:7691": " aparānteti vaktavye ubhayāntagrahaṇena pūrvāntaniveśanaṃ hetorutpattimattvasyātyantiṅkīṃ pratyāsattimavinābhāvopayoginīṃ darśayitumiti /",
    "GSP29nystik_u:7692": " avacchedakatvaṃ copalakṣaṇatvam,",
    "GSP29nystik_u:7693": " na tu viśeṣaṇatvam /",
    "GSP29nystik_u:7694": " taccāparāntasya bhinnakālasya saṃbaddhasyāpi virodhitayā buddhisthasya saṃbhavati /",
    "GSP29nystik_u:7695": " tathā ca yaivāparāntāvacchinnasya sattā piṭharasya saivāparāntāvacchinnasya śabdasyāpi /",
    "GSP29nystik_u:7696": " evaṃ sattāsamavāyo 'pi tadvidhayoḥ piṭharaśabdayoḥ samānaḥ /",
    "GSP29nystik_u:7697": " viroghibhāvaḥ paścādbhāvaścābhāvamātrāt pradhvaṃsasya viśeṣaḥ /",
    "GSP29nystik_u:7698": " pṛcchati---athotpattīti /",
    "GSP29nystik_u:7699": " na tāvadutpannasyotpattirdhamaḥ,",
    "GSP29nystik_u:7700": " tadāpyutpadyata iti pratpayaprasaṅgāt /",
    "GSP29nystik_u:7701": " nāpyanutpannasya asato dharmitvāyogāditi bhāvaḥ /",
    "GSP29nystik_u:7702": " gūḍhadhiya uttarama---utpattiriti /",
    "GSP29nystik_u:7703": " uktābhiprāyavān punaḥ pṛcchati---kā punariyamiti /",
    "GSP29nystik_u:7704": " uttaram---asadviśeṣaṇasya sato 'tyantamabhāvabhāvapratiṣedhaḥ asaditi prāgabhāvamāha,",
    "GSP29nystik_u:7705": " viśeṣaṇatvaṃ ca prāgabhāvasya upalakṣaṇatvam /",
    "GSP29nystik_u:7706": " tacca bhinnakālasyāpi buddhisathatāmātreṇoktam /",
    "GSP29nystik_u:7707": " tenāsadviśeṣaṇasya sata ityetāvataiva pūrvāntaparicchinnasya sattāsaṃbandhaḥ sattā vā tadviśeṣaṇotpattirdarśitā /",
    "GSP29nystik_u:7708": " paścedṛśastasya gaganavat nātyantaṃ saṃbhavaḥ,",
    "GSP29nystik_u:7709": " nāpi gaganakusumavadatyantābhāva iti svarūpamuktamutpattimuparlakṣayitum /",
    "GSP29nystik_u:7710": " upalakṣaṇopalakṣyayoścābhedavivakṣayā sāmānādhikaraṇyam /",
    "GSP29nystik_u:7711": " na caivaṃ labdhotpattini vastuni utpadyata iti pratyayaprasaṅgaḥ /",
    "GSP29nystik_u:7712": " labhyamānotpattini tadavayaveṣu tadutpādanānukūlavyāpārāveśalabdhapūrvāparībhāveṣu tatprayogasaya loke darśanāt /",
    "GSP29nystik_u:7713": " tasmāt pūrvāntāvacchinnavastusattayā tatsaṃbandhena vā tasyaiva vastuno 'parāntāvacchinnā sattā vā tatsaṃbandho vā jñāpyate iti sarvaṃ ramaṇīyam",
    "GSP29nystik_u:7714": " nanu bhāṣyakṛd abhūtvā bhavatītyasya vākyāsyārthamutpattiṃ vakṣyati,",
    "GSP29nystik_u:7715": " tvaṃ punarasadviśeṣaṇasya sato 'tyantamabhāvabhāvapratiṣedha ityasya vākyasyārthamutpattim /",
    "GSP29nystik_u:7716": " ataḥ kuto na virodha ityata āha---vākyārtheti / ya",
    "GSP29nystik_u:7717": " evārtho bhāṣyakāreṇa utpattiśabdārthatayābhyanujñāto 'ṅgīkṛtaḥ,",
    "GSP29nystik_u:7718": " sa evāsmābhirapi /",
    "GSP29nystik_u:7719": " nātyantamabhāvabhāvapratiṣedha utpattiḥ,",
    "GSP29nystik_u:7720": " api svasadviśeṣaṇasya sataḥ sattā vā tatsaṃbandho vetyuktamityarthaḥ//34 //",
    "GSP29nystik_u:7721": " NyS_1,1.35: tathā vaidharmyāt //",
    "GSP29nystik_u:7722": " sūtrāntaramavatārayati---kimetāvaditi /",
    "GSP29nystik_u:7723": " tathā---t //35 // atra yadi vedharmyādityucyate tataḥ sakalakesarādimatpadārthapakṣīkaraṇenāśvatvaṃ",
    "GSP29nystik_u:7724": " yadā viṣāṇitvena sādhyate tasyāsti pakṣavaidharmyamiti hetuḥ syādityata āha---udāharaṇena vaidharmyamiti /",
    "GSP29nystik_u:7725": " vipakṣeṇetyarthaḥ /",
    "GSP29nystik_u:7726": " tathāpi yadā śarīramātraṃ pakṣīkṛtya sātmakatvaṃ sādhyate prāmādimattvena,",
    "GSP29nystik_u:7727": " tadāsti tasyodāharaṇena vaidharmyamiti so 'pi hetuḥ syādityata āha---eveti /",
    "GSP29nystik_u:7728": " na caitāvatā sapakṣe sattvaprasaṅgaḥ,",
    "GSP29nystik_u:7729": " sapakṣasyābhāvāt /",
    "GSP29nystik_u:7730": " avadhāraṇasya ca vyāptyā pakṣasattvenopapatteriti /",
    "GSP29nystik_u:7731": " tathāpi anvayavyatirekiṇo hetāranaikāntikasya vipekṣaikadeśavyāpinaḥ saṃgrahaḥ syāt /",
    "GSP29nystik_u:7732": " yathā anityaḥ śabdaḥ,",
    "GSP29nystik_u:7733": " utpattidharmakatvād anityo mūrtatvādityata āha---vaidharmyameva codāharaṇeneti vipakṣodāharaṇenetyarthaḥ /",
    "GSP29nystik_u:7734": " bhāṣyakārīyamudāharaṇaṃ nigadenopanyasyati---anityaḥ śabdaḥ /",
    "GSP29nystik_u:7735": " iti /",
    "GSP29nystik_u:7736": " nityamanutpattidharmakaṃ dṛṣṭamiti yojanā /",
    "GSP29nystik_u:7737": " tadetad dūṣayati---etacceti /",
    "GSP29nystik_u:7738": " mā bhūt prayogamātrabhedād bhedaḥ,",
    "GSP29nystik_u:7739": " udāharaṇabhedād bhedo bhaviṣyatītyata āha---udāharaṇamātrabhedācceti //",
    "GSP29nystik_u:7740": " tadetad bhāṣyakārīyamudāharaṇaṃ dūṣayitvā svakīyamudāharaṇamāha---udāharaṇaṃ tviti /",
    "GSP29nystik_u:7741": " prāṇādinā ca svakāraṇaṃ prayatnecchādyupalakṣayati---yadubhayapakṣasaṃpratipannaṃ nirātmakaṃ ghaṭādi tatsarvamaprāṇādimad dṛṣṭam iti vyatyāsena yojanā /",
    "GSP29nystik_u:7742": " prāṇādikāraṇecchādikāraṇarahitaṃ yadityarthaḥ /",
    "GSP29nystik_u:7743": " tatmāt nedamiti /",
    "GSP29nystik_u:7744": " necchādisamavāyikāraṇarahitam /",
    "GSP29nystik_u:7745": " yaścāsau icchādisamavāyikāraṇaṃ pṛthivyādivilakṣaṇo dravyāṇāṃ navamaḥ,",
    "GSP29nystik_u:7746": " sa ātmetyucyate ityarthaḥ /",
    "GSP29nystik_u:7747": " anvayivyatirekiṇastadvivekasya ca tantrāntaraprasiddhena nāmnā tantrāntaraprasiddhatāṃ darśayati---so 'yamavīta iti /",
    "GSP29nystik_u:7748": " vividhena prakāreṇa itaḥ prāpto vītaḥ,",
    "GSP29nystik_u:7749": " pakṣavyāpakatve sati sapakṣavyāptyā avyāptyā ca,",
    "GSP29nystik_u:7750": " tasmādanyo 'vīta iti //",
    "GSP29nystik_u:7751": " gūḍhābhisandhiḥ pṛcchati---kathaṃ punariti /",
    "GSP29nystik_u:7752": " gūḍhābhisandheruttaram---atha yo 'bhyanujñāta iti /",
    "GSP29nystik_u:7753": " yathā vītasyārthaparicchedakatvaṃ tathaivāvītasyetyarthaḥ /",
    "GSP29nystik_u:7754": " praṣṭā svābhiprāyam udghāṭayati---anvayāditi /",
    "GSP29nystik_u:7755": " gṛhītāvinābhāvo hi hetuḥ sādhyena tasya paricchedakaḥ,",
    "GSP29nystik_u:7756": " sa ca dṛṣṭāntadharmiṇi hetusādhyadharmayordarśane satyavinābhāvo dṛṣṭo bhavati /",
    "GSP29nystik_u:7757": " na ca sātmakatvaṃ kvacid dṛṣṭam,",
    "GSP29nystik_u:7758": " tat kathaṃ tenāvinābhāvadarśanaṃ prāṇādimattvasya,",
    "GSP29nystik_u:7759": " darśane vā nāvītaḥ kiṃ tu vīta evetyarthaḥ /",
    "GSP29nystik_u:7760": " uttaravādī praṣṭāraṃ pṛcchati---atha prameyatvamiti /",
    "GSP29nystik_u:7761": " praṣṭā āha---vyabhicārāditi /",
    "GSP29nystik_u:7762": " uttaravādyāha---na tarhyanvaya iti /",
    "GSP29nystik_u:7763": " sa evaikagranthenāha---yadi ceti /",
    "GSP29nystik_u:7764": " tadevamuttaravādinā svābhiprāya udghāṭitaḥ /",
    "GSP29nystik_u:7765": " pṛcchati---katham /",
    "GSP29nystik_u:7766": " avyabhicāritvaṃ vyatirekiṇa iti /",
    "GSP29nystik_u:7767": " avyabhicāramāha---yāvaditi /",
    "GSP29nystik_u:7768": " atrāpi yāvannirātmakaṃ tat sarvam aprāṇādimad dṛṣṭamiti vyatyāsena yojanā,",
    "GSP29nystik_u:7769": " sādhyaviparyayasya vyāptatvāt /",
    "GSP29nystik_u:7770": " vyāpakanivṛttau ca vyāpyaṃ nivartate,",
    "GSP29nystik_u:7771": " yathā vṛkṣatvanivṛttau śiṃśapātvam ārādupalabhyamānādekaśilāmayādacalapradeśādityarthaḥ /",
    "GSP29nystik_u:7772": " yadi punarevamucyate nivartatāmaprāmāṇādimattvaṃ jīvaccharīrāt prāṇādimattvasya pramāṇata upalabdhermā nivartiṣṭa nairātmyam, tasmād",
    "GSP29nystik_u:7773": " vyabhicārādaheturiti śaṅkate---atha punariti /",
    "GSP29nystik_u:7774": " nirāroti---na yuktamevamiti /",
    "GSP29nystik_u:7775": " kiṃ jīvaccharīre sādhye nairātmyaniścayād vyabhicāra uta tatsandehāt?",
    "GSP29nystik_u:7776": " yadi niścayāt,",
    "GSP29nystik_u:7777": " kṛta vyabhicāreṇa,",
    "GSP29nystik_u:7778": " bādhitaviṣayatvenaiva hetorapākaraṇāt /",
    "GSP29nystik_u:7779": " atha sandehāt,",
    "GSP29nystik_u:7780": " tathā satyanvayino 'pyahetutve sarvānumānocchedaprasaṅga ityarthaḥ //",
    "GSP29nystik_u:7781": " śaṅkate---sarvātmakatvaprasaṅga iti cet?",
    "GSP29nystik_u:7782": " nirākaroti---na,",
    "GSP29nystik_u:7783": " vikalpānupapatteḥ /",
    "GSP29nystik_u:7784": " śaṅkāvākyaṃ vibhajate---yadīti /",
    "GSP29nystik_u:7785": " na tāvadayumātmā nāma pramāṇena kvacidupalabdhaḥ,",
    "GSP29nystik_u:7786": " yasya pratiṣedho nairātmyamavagamyeta,",
    "GSP29nystik_u:7787": " tadupalambhe vā kṛtamanayā kusṛṣṭyā /",
    "GSP29nystik_u:7788": " tasmāt kalpayitvātmānamaprāmāṇikaṃ tatpratiṣedhasya ghaṭādāvaprāṇādimattvena vyāptiṃ",
    "GSP29nystik_u:7789": " gṛhītvā jīvaccharīre vyāpakasyāprāṇādimattvasya nivṛttyā nairātmyasya vyāpyasya nivṛtterātmā avagantavyaḥ /",
    "GSP29nystik_u:7790": " evaṃ ca sati kalpanākoṣasyāparimeyatvāt yad yadeva kalpyate tattadabhāvasyadhaṭādau",
    "GSP29nystik_u:7791": " sulabhatvād aprāṇādimattvena vyāpterjīccharīre 'prāṇādimuttvasya vyāpakasya nivṛtterātmasadbhāvavat",
    "GSP29nystik_u:7792": " sakalakālpanikaḍitthādimattvaprasaṅga ityarthaḥ //",
    "GSP29nystik_u:7793": " nirākaraṇavākyaṃ vibhajate---tacca naivam /",
    "GSP29nystik_u:7794": " kasmātṛ---vikalpānupapatteḥ /",
    "GSP29nystik_u:7795": " vikalpayati---kimiti /",
    "GSP29nystik_u:7796": " ayamarthaḥ /",
    "GSP29nystik_u:7797": " prāṇādayo hicchādyanvayavyatirekānuvidhāyibhāvābhāvatayā icchādikāryāḥ,",
    "GSP29nystik_u:7798": " akṣaṇikatve ca vyavasthite kāryaṃ samavāyikāraṇāpekṣamitīcchādīnāṃ samavāyikāraṇena bhavitavyam,",
    "GSP29nystik_u:7799": " kāryatvād ghaṭādivat,",
    "GSP29nystik_u:7800": " śarīrendriyādīnāṃ ca samavāyikāraṇatvaniṣedhe sati yad icchādīnāṃ samavāyikāraṇaṃ pariśiṣyate,",
    "GSP29nystik_u:7801": " tad dravyamātmeti ca kṣetrajña iti ca jīva iti cākhyāyate /",
    "GSP29nystik_u:7802": " tadasya viśeṣato 'navagatasyāpīcchādisamavāyikāraṇatayā sāmānyarūpeṇāvadhāritasya śakyaḥ prāṇādirahiteṣu ghaṭādiṣvabhāvaḥ pratipattum /",
    "GSP29nystik_u:7803": " nirātmakaśabdenāpi cāyamevārtha ucyate /",
    "GSP29nystik_u:7804": " anena prāṇādilakṣaṇakāryābhāvena ghaṭādau nairātmyalakṣaṇakāraṇābhāvasya vyāptiravadhāritā /",
    "GSP29nystik_u:7805": " so 'yaṃ jīvaccharīre kāryasyābhāvo vyāpako nivartamānaḥ svavyāpyaṃ tatkāraṇābhāvamādāya nivartate iti siddhaṃ jīvaccharīre prāṇakāraṇam, sa cātmeti /",
    "GSP29nystik_u:7806": " yadi ca ḍitthādayo 'pi tādṛśāḥ,",
    "GSP29nystik_u:7807": " tadā ātmano nāmāntarāṇi nārthāntarāṇi /",
    "GSP29nystik_u:7808": " nāmāni ca lokatantrāṇi,",
    "GSP29nystik_u:7809": " na tvicchātantrāṇīti /",
    "GSP29nystik_u:7810": " avadhāritaṃ kāryaṃ prāṇādyupalakṣitamicchādi yasya so 'vadhāritakāryaḥ,",
    "GSP29nystik_u:7811": " sa eva svabhāvo yasya sa tathoktaḥ /",
    "GSP29nystik_u:7812": " etaduktaṃ bhavati /",
    "GSP29nystik_u:7813": " sāmānyatastāvadicchādīnā kāryatvenānvayavyatirekiṇā hetunā samavāyikāraṇavattvamunamitam /",
    "GSP29nystik_u:7814": " ubhayasiddhaśca ghaṭādāvicchādikāraṇābhāvaḥ /",
    "GSP29nystik_u:7815": " ye 'pi hi nairātmyavādino buddhiṃ vā bhūtapatiṇāmabhedaṃ vā icchādikāraṇamācakṣate,",
    "GSP29nystik_u:7816": " te 'pi ghaṭādau na tadātiṣṭhante /",
    "GSP29nystik_u:7817": " tasmādubhayasiddhanairātmyā ghaṭādayaḥ /",
    "GSP29nystik_u:7818": " teṣu cecchādikāryābhāvena nairātmyaṃ vyāptam /",
    "GSP29nystik_u:7819": " so 'yaṃ jīvaccharīre kāryābhāvo vyāvartamānaḥ kāraṇābhāvaṃ vyāvartayati /",
    "GSP29nystik_u:7820": " na ca kāryeṇaiva kāraṇamanumīyatāṃ jīvaccharīre,",
    "GSP29nystik_u:7821": " kiṃ vyatirekiṇā,",
    "GSP29nystik_u:7822": " ṛjumārgeṇa sidhyantaṃ ko nu vakreṇa sādhayet",
    "GSP29nystik_u:7823": " iti vācyam, kāraṇamātrasya tataḥ siddherityuktam /",
    "GSP29nystik_u:7824": " pariśeṣād viśeṣasiddhiriti cet?",
    "GSP29nystik_u:7825": " sa eva vyatirekītyuktam //",
    "GSP29nystik_u:7826": " yadi hi pṛthivyādisamavāyikāraṇā icchādayo bhaveyuḥ,",
    "GSP29nystik_u:7827": " ghaṭādiṣvapi prasajyeran /",
    "GSP29nystik_u:7828": " tasmād ghaṭādiṣvicchādikāryanivṛttyā dravyāṣṭakātiriktakāraṇanivṛttirvyāptā dṛṣṭetīcchādayaḥ",
    "GSP29nystik_u:7829": " śarīre dṛśyamānā vyāpikāṃ svanivṛttiṃ nivartayanto vyāpyadravyāṣṭakātiriktakāraṇābhāvanivṛttimukhena",
    "GSP29nystik_u:7830": " navamaṃ dravyaṃ sādhayanti /",
    "GSP29nystik_u:7831": " na caiṣāṃ buddhireva samavāyikāraṇam,",
    "GSP29nystik_u:7832": " dravyasyaiva samavāyikāraṇatvaniyamād buddheścādravyatvāt /",
    "GSP29nystik_u:7833": " yathā ca bhūtānāṃ pariṇatibhedo na kāraṇaṃ tathā hi tṛtīye upapādayiṣyate /",
    "GSP29nystik_u:7834": " vyatirekamukhenāpi prāmādeḥ sātmakatvenānvayasiddhau na kevalavyatirekīti cet?",
    "GSP29nystik_u:7835": " na svābhāvavikaṃ sādhyena pratibandhamanvayavyatirekiṇi vyāsedhāmaḥ,",
    "GSP29nystik_u:7836": " kiṃ tu sapakṣābhāvena vidhimukhenāsya pratibandhaṃ nirākurmaḥ /",
    "GSP29nystik_u:7837": " etāvataiva cānvayino bhidyate /",
    "GSP29nystik_u:7838": " na ca pakṣa eva sapakṣaḥ,",
    "GSP29nystik_u:7839": " jijñāsitaviśeṣasya jñātaviśeṣādanyatvāt /",
    "GSP29nystik_u:7840": " śarīrādiṣu ca satsu nairātmyaniṣedha evātmasadbhāvaḥ,",
    "GSP29nystik_u:7841": " asanniṣedhasya sadbhāvalakṣaṇatvāt /",
    "GSP29nystik_u:7842": " sapakṣābhāvastu nairātmyenāpyavyapadeśya iti kathaṃ nairātmyaniṣedhena vyapadiśyatām?",
    "GSP29nystik_u:7843": " asato 'dhikaraṇatvāyogādityuktam //",
    "GSP29nystik_u:7844": " etena paraiḥ yaduktam,",
    "GSP29nystik_u:7845": " sapakṣāvyatirekī ced bhaveddheturato 'nvayī /",
    "GSP29nystik_u:7846": " nānvayavyatirekī cedanairātmyaṃ na sātmakam //",
    "GSP29nystik_u:7847": " iti, tadanena nirākṛtam /",
    "GSP29nystik_u:7848": " etaccāsmābhiranvayihetusamarthanena sphuṭīkṛtam /",
    "GSP29nystik_u:7849": " tasmāt sarvamavadātam //",
    "GSP29nystik_u:7850": " vipakṣavyatirekamātreṇa vyatirekiṇo gamakatvaṃ matvā codayati---yadi tarhīti /",
    "GSP29nystik_u:7851": " pariharati---na,",
    "GSP29nystik_u:7852": " hetvarthāparijñānāditi /",
    "GSP29nystik_u:7853": " na vaidharmyamātreṇa gamakatvam,",
    "GSP29nystik_u:7854": " api tvavyabhicāriṇā /",
    "GSP29nystik_u:7855": " sa cātrāvyabhicāro nāstītyarthaḥ /",
    "GSP29nystik_u:7856": " nanu mā bhūd gandhavattvaṃ heturvyatireka vyabhicārād anityādivannityādapyasya vyatirekāt,",
    "GSP29nystik_u:7857": " tasya tu pakṣa eva kevalaṃ na tu sapakṣavipakṣau,",
    "GSP29nystik_u:7858": " na tasaya vyatirekavyabhicāro 'stīti sa kasmāt na heturiti codayati---yaḥ punariti /",
    "GSP29nystik_u:7859": " pariharati---satyamiti/",
    "GSP29nystik_u:7860": " vyatirekadharmo 'vyabhicāro nāsati vyatireke saṃbhavati,",
    "GSP29nystik_u:7861": " asato 'dhikaraṇatvāyogādityuktatvāditi /",
    "GSP29nystik_u:7862": " pratyudāharaṇāntaraṃ darśayati---eteneti /",
    "GSP29nystik_u:7863": " etena vipakṣābhāvāt tato vyāvṛttyabhāvenetyarthaḥ /",
    "GSP29nystik_u:7864": " codayati---yaḥ pakṣaikadeśa iti /",
    "GSP29nystik_u:7865": " yadi hi pakṣaikadeśavṛttirapi vipakṣābhāvāt na vyatirekī hetuḥ,",
    "GSP29nystik_u:7866": " tarhi tasya pakṣaikadeśavṛtterapi sato vipakṣanivṛttirasti sa hetuḥ prasajyeta /",
    "GSP29nystik_u:7867": " asti khalvasyodāharaṇavaidharmyameveti vyatirekihetulakṣaṇamityabhiprāyaḥ /",
    "GSP29nystik_u:7868": " pariharati---ayamapi na hetuḥ, kasmāt?",
    "GSP29nystik_u:7869": " sūtrārthenāpoditatvāt /",
    "GSP29nystik_u:7870": " taṃ sūtrapāṭhapūrvakaṃ darśayati---sūtrārtha iti /",
    "GSP29nystik_u:7871": " atra ca yena pakṣaikadeśavṛttervyatirekyābhāsasya nirākaraṇaṃ tadavadhāraṇaṃ prathamaṃ darśitam /",
    "GSP29nystik_u:7872": " udāharaṇenaiva vaidharmyaṃ nānudāharaṇena pakṣeṇāpi /",
    "GSP29nystik_u:7873": " asya tu pakṣeṇāpīti vyatirekyapi na hetuḥ,",
    "GSP29nystik_u:7874": " na punarvaidharmyameveti sūtrārthaḥ /",
    "GSP29nystik_u:7875": " tathā sati savyabhicāramātrasya nivṛttiḥ syāt,",
    "GSP29nystik_u:7876": " na tu pakṣaikadeśavṛtterityarthaḥ //",
    "GSP29nystik_u:7877": " saṃprati vāsubandhavaṃ hetulakṣaṇaṃ dūṣayitumupanyasyati---heturvipakṣādviśeṣa ityanye /",
    "GSP29nystik_u:7878": " etad vyācaṣṭe---anye tviti /",
    "GSP29nystik_u:7879": " sādharmyamātranirākaraṇa iti /",
    "GSP29nystik_u:7880": " yasya kasyacit sādharmyasya nirākaraṇe /",
    "GSP29nystik_u:7881": " vipakṣasādharmyanirākaraṇe tāvadiṣṭasya saṃgrahaḥ /",
    "GSP29nystik_u:7882": " yadā tu sapakṣādisādharmyanirākaraṇam,",
    "GSP29nystik_u:7883": " tadā aniṣṭasya viruddhādeḥ saṃgrahaḥ /",
    "GSP29nystik_u:7884": " upalakṣaṇaṃ caitat /",
    "GSP29nystik_u:7885": " iṣṭāniṣṭasaṃgraha iti,",
    "GSP29nystik_u:7886": " iṣṭaparityāga ityapi draṣṭavyam /",
    "GSP29nystik_u:7887": " sa cānekabheda iti /",
    "GSP29nystik_u:7888": " sapakṣādapi viśeṣe sati vipakṣād viśeṣaḥ,",
    "GSP29nystik_u:7889": " pakṣādapi viśeṣe sati vipakṣād viśeṣaḥ,",
    "GSP29nystik_u:7890": " vipakṣamātrād vā viśeṣaḥ iti prakārāḥ /",
    "GSP29nystik_u:7891": " tatra pūrvayoḥ prakārayoryathākramamasādhāraṇasya cāsiddhasya ca hetutvaprasaṅga iti /",
    "GSP29nystik_u:7892": " tannivṛttyartha vipakṣādeva ityavadhāryate /",
    "GSP29nystik_u:7893": " dvitīyamavadhāraṇamavatārayitumāha---avadhāraṇe ceti /",
    "GSP29nystik_u:7894": " vipakṣādevetyanenāvadhāraṇena viśeṣo 'vadhāritaḥ,",
    "GSP29nystik_u:7895": " na vipakṣaḥ /",
    "GSP29nystik_u:7896": " sa cāyaṃ viśeṣe cāviśeṣe ca prasṛta iti vipakṣekadeśavṛtterapi pakṣasapakṣasādhāraṇasya hetutvaprasaṅgaḥ /",
    "GSP29nystik_u:7897": " tannivṛttyarthaṃ dvitīyamavadhāraṇaṃ viśeṣa eveti /",
    "GSP29nystik_u:7898": " upasaṃharati---tadevamiti //",
    "GSP29nystik_u:7899": " tadevadavyāpakatvena dūṣayati---satyameka iti /",
    "GSP29nystik_u:7900": " atra codayati---vipakṣaikadeśavṛttipratiṣedhāditi /",
    "GSP29nystik_u:7901": " viśeṣa evetyavadhāraṇena vipakṣaikadeśavṛttiḥ gaurayaṃ viṣāṇitvāditi hetutvena pratiṣiddhaḥ /",
    "GSP29nystik_u:7902": " tasmādetasminnavadhāraṇe satyeva vipakṣādevetyavadhāraṇīyam /",
    "GSP29nystik_u:7903": " tathā ca vipakṣādeva yo viśeṣa eva sa hetuḥ /",
    "GSP29nystik_u:7904": " sapakṣāttu yo viśeṣa eva sa na heturityuktaṃ bhavati /",
    "GSP29nystik_u:7905": " yathā ca aśvo 'yaṃ viṣāṇitvāt iti sapakṣād viśeṣa eveti hetutvena pratiṣiddho bhavati /",
    "GSP29nystik_u:7906": " yastu sapakṣaikadeśavṛttiḥ prayatnanāntarīyakatvādiḥ sa sapakṣād viśeṣa eva na bhavati,",
    "GSP29nystik_u:7907": " api tu sāmānyamapīti /",
    "GSP29nystik_u:7908": " na tasyāhetutvamavadhāritamiti heturevāsāvityarthaḥ /",
    "GSP29nystik_u:7909": " pariharati---yadyevamiti /",
    "GSP29nystik_u:7910": " yadi sapakṣādapi yo viśeṣaḥ sa sapakṣaikadeśavṛttiḥ prayatnānantarīyakatvādirhetuḥ,",
    "GSP29nystik_u:7911": " evaṃ sati vipakṣādeveti avadhāraṇaṃ bādhitaṃ bhavati /",
    "GSP29nystik_u:7912": " śaṅkate---atheti /",
    "GSP29nystik_u:7913": " na vipakṣādevetyetanmātramavadhāryate yena sapakṣaikadeśavṛttiḥ prayatnāntarīyakatvādinarna hetuḥ syāt,",
    "GSP29nystik_u:7914": " api tu yo viśeṣa eva sa heturiti prāpte vipakṣādeveti niyamyate,",
    "GSP29nystik_u:7915": " tena sāvadhāraṇasya viśeṣasya vipakṣavṛtterhetutvaṃ pratiṣiddhaṃ bhavati yathā aśvo 'yaṃ viṣāṇītvāditi /",
    "GSP29nystik_u:7916": " yaḥ punarviśeṣaścāviśeṣaśca sapakṣe hetuḥ,",
    "GSP29nystik_u:7917": " tasya hetutve 'pi na vipakṣādeveti bādhitaṃ bhavati /",
    "GSP29nystik_u:7918": " yadyapi caivaṃ satyapi sapakṣaikadeśavṛtterhetutvaṃ na śrutam,",
    "GSP29nystik_u:7919": " tathāpi vipakṣādevetyanenāvadhāraṇenāniṣiddhamityanumatameva /",
    "GSP29nystik_u:7920": " tena cāśrutenārthenārthavatī avadhāraṇe ityarthaḥ //",
    "GSP29nystik_u:7921": " nirākaroti---evaṃ ceti /",
    "GSP29nystik_u:7922": " yathā tattulyaikadeśavṛtteravihitamapi hetutvamaniṣedhānumatam,",
    "GSP29nystik_u:7923": " evaṃ pakṣaikadeśavṛtterapīti so 'pi hetuḥ syādityarthaḥ /",
    "GSP29nystik_u:7924": " punaḥ pratyavatiṣṭhate---naiṣa doṣa iti /",
    "GSP29nystik_u:7925": " pakṣadharmatve sati viśeṣa eva vipakṣādeveti niyame kutaḥ pakṣaikadeśavṛtteḥ prāptiḥ,",
    "GSP29nystik_u:7926": " apakṣadharmatvāt tasyetyarthaḥ /",
    "GSP29nystik_u:7927": " pariharati---yo dharmaḥ pakṣasyetyaneneti /",
    "GSP29nystik_u:7928": " para āha---na kartavyata iti /",
    "GSP29nystik_u:7929": " dūṣayitumavadhāraṇaṃ vikalpayati---kiṃ punariti /",
    "GSP29nystik_u:7930": " prathamaṃ kalpaṃ gṛhṇāti---astu tāvaditi /",
    "GSP29nystik_u:7931": " etamapi dūṣayitu vikalpayati---kiṃ punarasyeti /",
    "GSP29nystik_u:7932": " sāmarthya prayojanābhisaṃbandhaḥ saṃbhavajñāpanapakṣe 'jñāpananivṛttiḥ prayojanam,",
    "GSP29nystik_u:7933": " asaṃbhavanivṛttipakṣe tu atyantāyogavyāvṛttiḥ phalam /",
    "GSP29nystik_u:7934": " yathā nīlaṃ sarojaṃ bhavatyeveti /",
    "GSP29nystik_u:7935": " vikalpya dūṣayati---ubhayathāpīti /",
    "GSP29nystik_u:7936": " yuktyantaramāha---na ceti /",
    "GSP29nystik_u:7937": " atyantāyogo niṣiddho bhavati,",
    "GSP29nystik_u:7938": " na tvayoga ityarthaḥ /",
    "GSP29nystik_u:7939": " śaṅkate---atheti /",
    "GSP29nystik_u:7940": " viśeṣaṇasaṃgato hyevakāro 'yogaṃ vyavacchinatti /",
    "GSP29nystik_u:7941": " yathā caitro dhanurdhara eveti /",
    "GSP29nystik_u:7942": " heturviśeṣaṇaṃ cet apakṣadharma eveti /",
    "GSP29nystik_u:7943": " tasmāt siddhaṃ pakṣaikadeśe vṛtternirākaraṇamityarthaḥ /",
    "GSP29nystik_u:7944": " nirākaroti---satyamiti /",
    "GSP29nystik_u:7945": " śeṣamanumānasūtre vyākhyātaprāyamiti neha vyākhyātam //",
    "GSP29nystik_u:7946": " heturvipakṣād viśeṣa iti ca yadā sautrāntikapakṣamiti /",
    "GSP29nystik_u:7947": " yadā tvanityatvahetau lakṣye lakṣaṇaṃ vicāryate iti vipakṣaśabdārtho vācyaḥ /",
    "GSP29nystik_u:7948": " nanu ca nityo vipakṣa ityata āha---na hyasatīti /",
    "GSP29nystik_u:7949": " na hi nirupākhyamākhyāyata ityarthaḥ /",
    "GSP29nystik_u:7950": " na cāsyāpādānatvaṃ nāpyadhikaraṇatvaṃ yena pañcamī vā saptamī vā prayujyeteti āha---na cāsatīti /",
    "GSP29nystik_u:7951": " na cāsato vipakṣād vyāvṛttyabhāvena viśeṣo 'pītyāha---vipakṣāsaṃbhave ceti /",
    "GSP29nystik_u:7952": " pakṣasyaiveti /",
    "GSP29nystik_u:7953": " atra caivakārāstraya padāntarānapekṣatvaṃ sūcayanti /",
    "GSP29nystik_u:7954": " pakṣasyaiva dharma iti hetulakṣaṇe asādhāraṇa eva hetuḥ syāt /",
    "GSP29nystik_u:7955": " samāna eva siddha iti tu hetulakṣaṇe aśvasya viṣāṇitve sādhye gotvādirhetuḥ syāt /",
    "GSP29nystik_u:7956": " tasmāt trayaḥ pakṣāḥ heyāḥ /",
    "GSP29nystik_u:7957": " tathā ca pakṣasya dharmaḥ samāne ca siddhaḥ ityatra savyabhicāro hetuḥ syāt /",
    "GSP29nystik_u:7958": " pakṣasya dharmo vipakṣe ca nāstītyatrāsādhāraṇo hetuḥ syāt /",
    "GSP29nystik_u:7959": " samāne ca siddho vipakṣe ca nāstītyatra anityaḥ paramāṇuḥ kṛtakatvāditi hetuḥ syāditi trayaḥ /",
    "GSP29nystik_u:7960": " saptamamabhimataṃ pakṣamāha---pakṣasyeti /",
    "GSP29nystik_u:7961": " śeṣaṃ subodham //",
    "GSP29nystik_u:7962": " atra dignāgena sapakṣe sannasan dvedhā pakṣadharmaḥ punastridhā /",
    "GSP29nystik_u:7963": " pratyekamasapakṣe ca sadasaddvividhatvataḥ //",
    "GSP29nystik_u:7964": " iti nava pakṣadharmān hetutadābhāsān darśayitvā tatra yaḥ san sajātīye dvedhā cāsaṃstadatyaye /",
    "GSP29nystik_u:7965": " sa heturviparīto 'smād viruddho 'nyatvaniścitaḥ //",
    "GSP29nystik_u:7966": " ityanena hetutadābhāsaviveko darśitaḥ /",
    "GSP29nystik_u:7967": " tasyārthaḥ /",
    "GSP29nystik_u:7968": " yaḥ pakṣadharmaḥ sa sapakṣe san asan dvedhā iti trividhaḥ,",
    "GSP29nystik_u:7969": " sa punarasapakṣe sadasaddvividhatvataḥ pratyekaṃ tridhā bhavatīti /",
    "GSP29nystik_u:7970": " pakṣadharmaḥ sapakṣe san vipakṣe sadasaddvividhatvatastridhā /",
    "GSP29nystik_u:7971": " pakṣadharmaḥ sapakṣe 'san vipakṣe sadasaddvividhatvatastridhā,",
    "GSP29nystik_u:7972": " pakṣadharmaḥ sapakṣe dvedhā vipakṣe sadasaddvidhatvatastridheti /",
    "GSP29nystik_u:7973": " atrodāharaṇam,",
    "GSP29nystik_u:7974": " prameyakṛtakānityakṛtaśrāvaṇayatnajāḥ /",
    "GSP29nystik_u:7975": " anityayatnajāsparśā nityatvādiṣu te nava //",
    "GSP29nystik_u:7976": " nityatvādiṣu sādhyeṣu prameyatvādayo nava hetutadābhāsāḥ /",
    "GSP29nystik_u:7977": " teṣāṃ yathāsaṃkhyaṃ nityatvādīni sādhyānyudāharanti,",
    "GSP29nystik_u:7978": " nityānityaprayatnotthamadhyamatrikaśāśvatāḥ /",
    "GSP29nystik_u:7979": " ayatnānityanityāśca prameyatvādisādhanāḥ //",
    "GSP29nystik_u:7980": " tadeteṣu hetutadābhāseṣu heturnirdhārito yena tadupanyasya vārttikakāro vyācaṣṭe---tatra ya iti /",
    "GSP29nystik_u:7981": " tadetaddūṣayati---yathāśrutīti /",
    "GSP29nystik_u:7982": " tatra yaḥ san sajātīye dvedhā cāsaṃstadatyaye ityetāvanmātrāt na labhyate ityarthaḥ /",
    "GSP29nystik_u:7983": " codayati---nanu coktamiti uktaṃ dignāgena,",
    "GSP29nystik_u:7984": " sādhyadharmo yato hetustadābhāsāśca bhūyasā /",
    "GSP29nystik_u:7985": " iti /",
    "GSP29nystik_u:7986": " tadetat pariharati---uktametaditi /",
    "GSP29nystik_u:7987": " na punaḥ pakṣadharma evetyarthaḥ,",
    "GSP29nystik_u:7988": " avadhāraṇam abuddhvā śaṅkate---athāpīti /",
    "GSP29nystik_u:7989": " avadhāraṇārthālābhenottaramāha---satyamarthāditi /",
    "GSP29nystik_u:7990": " nanu apakṣadharmatvanivṛttyaiva pakṣavyāpakatvaṃ gamyate,",
    "GSP29nystik_u:7991": " na hyavyāpako bhavatyapakṣadharmatvanivṛttimānityata āha---apakṣadharmanivṛttimātratvena ceti /",
    "GSP29nystik_u:7992": " atyantanivṛttiniṣedhena vṛttimātraṃ syāt naikāntikī vṛttirityarthaḥ /",
    "GSP29nystik_u:7993": " codayati---na prāpta iti /",
    "GSP29nystik_u:7994": " pariharati---nāvadhāraṇasyeti /",
    "GSP29nystik_u:7995": " hetuhetvābhāsāveva pakṣadharmau nānya iti niyamajñāpanārthamavadhāraṇamiṣṭaṃ bhavadbhirityarthaḥ //",
    "GSP29nystik_u:7996": " śaṅkate---athobhayeti /",
    "GSP29nystik_u:7997": " nirākaroti---tathāpi san sajātīya iti /",
    "GSP29nystik_u:7998": " tadetat pūrvameva vyākhyātaprāyam /",
    "GSP29nystik_u:7999": " dvedhā ceti sarvathā na vaktavyamīti /",
    "GSP29nystik_u:8000": " san sajātīya ityasyopādāne 'nupādāne cetyarthaḥ, /",
    "GSP29nystik_u:8001": " san sajātīya iti nopādātavyamiti yaduktam,",
    "GSP29nystik_u:8002": " tatra śaṅkate---atha manyeteti /",
    "GSP29nystik_u:8003": " nirākaroti---avadhāraṇeti /",
    "GSP29nystik_u:8004": " yadyavadhāraṇaṃ yujyeta avadhāraṇārtho yukta ārambhaḥ syāt,",
    "GSP29nystik_u:8005": " tadeva tvayuktamityarthaḥ /",
    "GSP29nystik_u:8006": " ādye pada iti /",
    "GSP29nystik_u:8007": " pakṣasya dharma eva ityetasmin pada ityarthaḥ /",
    "GSP29nystik_u:8008": " anyapade iti /",
    "GSP29nystik_u:8009": " anye pade yayoḥ pakṣadharmatvavipakṣāsattvayoste tathokte /",
    "GSP29nystik_u:8010": " tatra dvevidhyaṃ nirākriyata iti /",
    "GSP29nystik_u:8011": " san sajātīyeti sarvatheti /",
    "GSP29nystik_u:8012": " sajātīye dvedhā ceti padopādāne cānupādāne cetyarthaḥ /",
    "GSP29nystik_u:8013": " sajātīya eva dvidhetyanenaiveti hetutadābhāsayorautsargike pakṣadharmatve sthita ityarthaḥ /",
    "GSP29nystik_u:8014": " śaṅkate---atha mā bhūditi sajātīya eva dvidheti nāvadhāraṇamityarthaḥ /",
    "GSP29nystik_u:8015": " nirākaroti---tathāpīti /",
    "GSP29nystik_u:8016": " san sajātīye dvidheti madhyamapade ityarthaḥ /",
    "GSP29nystik_u:8017": " tadevaṃ sajātīye eva dvidhetyavadhāraṇaṃ dūṣitam /",
    "GSP29nystik_u:8018": " saṃprati dvitīyamavadhāraṇaṃ śaṅkate---atha punariti /",
    "GSP29nystik_u:8019": " nirākaroti---tathāpīti /",
    "GSP29nystik_u:8020": " tathāpi pakṣaikadeśavṛttirapi hetuḥ prasaktaḥ /",
    "GSP29nystik_u:8021": " yadi ca tadatyaya eveti nāvadhāryeta tato 'naikāntiko 'pi hetuḥ syāditi doṣaḥ //",
    "GSP29nystik_u:8022": " dignāgasyaiva pradeśāntarahetulakṣaṇam---grāhyadharmaḥ pakṣadharmaḥ /",
    "GSP29nystik_u:8023": " tadaṃśena tasyaiva pakṣasyāṃśena sādhyadharmasāmānyena,",
    "GSP29nystik_u:8024": " vyāpto heturiti /",
    "GSP29nystik_u:8025": " tadetaddhetulakṣaṇamupanyasyāsmin pūrvoktaṃ doṣamatidiśati---eteneti /",
    "GSP29nystik_u:8026": " atideśameva sphuṭayati---avyāpakādiriti /",
    "GSP29nystik_u:8027": " yathāśrutalakṣaṇe pakṣāvyāpakasya hetutvam,",
    "GSP29nystik_u:8028": " tadaṃśena vyāpta ityasya vivaraṇālocanena sapakṣe sattvaṃ vipakṣācca vyāvṛttirityarthaḥ /",
    "GSP29nystik_u:8029": " tathā ca pūrvoktadoṣānuṣāṅga ityarthaḥ /",
    "GSP29nystik_u:8030": " siṃhāvalokitanyāyena dūṣayati---asaṃstadatyaya itīti //",
    "GSP29nystik_u:8031": " anyeṣāṃ hetulakṣaṇaṃ dūṣayitumupanyasyati-tādṛgiti /",
    "GSP29nystik_u:8032": " tadetadvyācaṣṭe-tādṛśeti /",
    "GSP29nystik_u:8033": " kilakāro 'rucau /",
    "GSP29nystik_u:8034": " pakṣadharma iti ca hetorabhidhānam /",
    "GSP29nystik_u:8035": " tena trilakṣaṇapravibhāvitātmā heturityarthaḥ /",
    "GSP29nystik_u:8036": " dūṣayati---tat tāvaditi /",
    "GSP29nystik_u:8037": " śrāvaṇatvādyapīti /",
    "GSP29nystik_u:8038": " tadukto 'sādhāraṇa ityarthaḥ /",
    "GSP29nystik_u:8039": " yastu tādṛśavinābhāvīti vipakṣe sattāpratiṣedhāt sapakṣe sattvaṃ gamyate eva,",
    "GSP29nystik_u:8040": " viśeṣaniṣedhasya śeṣābhyanujñāviṣayatvāditi manyeta,",
    "GSP29nystik_u:8041": " taṃ pratyāha---bhavatu tāvaditi /",
    "GSP29nystik_u:8042": " ekadeśābhyanujñāne 'pi viśeṣaniṣedhasyopapatterna samastāśeṣābhyanujñāne pramāṇamastītyabhiprāyaḥ /",
    "GSP29nystik_u:8043": " codayati---nanūpadarśanagrahaṇāditi /",
    "GSP29nystik_u:8044": " pariharati---na tallabhyata iti /",
    "GSP29nystik_u:8045": " na hi cākṣuṣatvamiti /",
    "GSP29nystik_u:8046": " vauddhānāṃ rūpatvādijāternityāyā abhāvād na cākṣuṣatvamanityatvena vinā bhavatītyarthaḥ /",
    "GSP29nystik_u:8047": " yastu manyeta viśeṣaniṣadhasya śeṣamātrabhyanujñāhetutvenāgṛhyamāṇaviśeṣatvāt pakṣasattābhyanujñānam,",
    "GSP29nystik_u:8048": " tathā copadarśanapadena pakṣe hetoḥ sattopadarśanaṃ bhavatīti taṃ pratyupetyāha---upetya veti /",
    "GSP29nystik_u:8049": " subodham //",
    "GSP29nystik_u:8050": " tadevaṃ lakṣaṇaṃ dūṣayitvā tadudāharaṇaṃ dūṣayati---yattvidamiti /",
    "GSP29nystik_u:8051": " etasmin hetulakṣaṇe ityarthaḥ /",
    "GSP29nystik_u:8052": " prayatnanāntarīyakatvaṃ prayatnakāraṇakatvaṃ tat sākṣāt pāramparyeṇa vā?",
    "GSP29nystik_u:8053": " tatra prathame kalpe dūṣaṇamāha---prayatnānantarīyakatvasyeti /",
    "GSP29nystik_u:8054": " dvitīyakalpamāśaṅkya dūṣayati---atheti /",
    "GSP29nystik_u:8055": " prayatnagrahaṇamapārthakamityarthaḥ /",
    "GSP29nystik_u:8056": " bhāvapratyayavācyaṃ vikalpya dūṣayati---yaccedamiti /",
    "GSP29nystik_u:8057": " evamapyupalabdhereveti /",
    "GSP29nystik_u:8058": " na hi boddharāddhānte kiścidupalabhyamānaṃ nityamasti,",
    "GSP29nystik_u:8059": " yenopalabdhirviśeṣyeta ityabhiprāyaḥ /",
    "GSP29nystik_u:8060": " prayatnānantaramanyathā ceti /",
    "GSP29nystik_u:8061": " yat tāvadupalabdhikarma tatsarvaṃ prayatnādeva puruṣavyāpādādevopalabhyate nānyathetyarthaḥ /",
    "GSP29nystik_u:8062": " śaṅkate---atheti /",
    "GSP29nystik_u:8063": " asmākaṃ naiyāyikānāmiti bhāvaḥ /",
    "GSP29nystik_u:8064": " uttaram---tvayaiveti /",
    "GSP29nystik_u:8065": " asmaddarśanaṃ cedāsthāya tvayā bauddhenocyate,",
    "GSP29nystik_u:8066": " tat prayatnagrahaṇenāpyanaikāntikatvaṃ tadavasthamevetyarthaḥ /",
    "GSP29nystik_u:8067": " avyāpakaṃ ceti /",
    "GSP29nystik_u:8068": " na hi davadahanābhighātaprasphuṭadveṇudalavibhāgajanmā ṭhātkāro 'smadādiprayatnakārya ityarthaḥ /",
    "GSP29nystik_u:8069": " śaṅkate---atheti /",
    "GSP29nystik_u:8070": " varṇātmakamityarthaḥ nirākaroti---tatrāpīti /",
    "GSP29nystik_u:8071": " pāramparyeṇāpi prathama eva varṇaḥ prayatnānantarīyakaḥ,",
    "GSP29nystik_u:8072": " na dvitīyādayaḥ /",
    "GSP29nystik_u:8073": " atipāramparyāśrayaṇe tvatiprasaṅgaḥ,",
    "GSP29nystik_u:8074": " prāyeṇa tasya tatra tatra sulabhatvāditi bhāvaḥ /",
    "GSP29nystik_u:8075": " śaṅkate---atha ya iti /",
    "GSP29nystik_u:8076": " viśeṣaḥ prayatnānantarīyakatvaṃ dharmiviśeṣaṇam,",
    "GSP29nystik_u:8077": " prayatnānantarīyakatvaṃ sāmānyaṃ ca heturityarthaḥ /",
    "GSP29nystik_u:8078": " nirākaroti---tathāpyanya iti /",
    "GSP29nystik_u:8079": " na hi bhavatāmasmākamiva viśeṣātiriktamasti sāmānyaṃ vastu sad yo hetuḥ syāt /",
    "GSP29nystik_u:8080": " na ca kalpanāropitaṃ hetuḥ samyagjñānasya bhavitumarhati,",
    "GSP29nystik_u:8081": " na cātyantāsataḥ kalpanāpi saṃbhavatīti bhāvaḥ //",
    "GSP29nystik_u:8082": " tadevamudāharaṇaṃ dūṣayitvā prasaṅgena pareṣāmudāharaṇavicāraṃ dūṣayati---yadapyuktamiti /",
    "GSP29nystik_u:8083": " tat khalvasat sarvasāmarthyarahitaṃ tadāśritānāśritabhāvābhāvadharmavanna bhavatītyarthaḥ /",
    "GSP29nystik_u:8084": " nityaṃ tu kiścid bhavatīti /",
    "GSP29nystik_u:8085": " tasya dharmayogaḥ saṃbhavatyeva,",
    "GSP29nystik_u:8086": " na tvasyāpyaprayatnānantarīyakatvaṃ tvapratyayābhidheyaṃ hi janma,",
    "GSP29nystik_u:8087": " tat prayatnenada prayatnādanyena vā viśeṣaṇīyam,",
    "GSP29nystik_u:8088": " yasya tu janmaiva nāsti tasya tadviśeṣaṇaṃ dūrotsāritamityarthaḥ /",
    "GSP29nystik_u:8089": " etenābhāva iti /",
    "GSP29nystik_u:8090": " naiyāyikābhimato 'pyabhāvo vyākhyātaḥ /",
    "GSP29nystik_u:8091": " tasyāpi hi prāgasataḥ savakāraṇena samavāya iti janma nāstīti na tadviśeṣaṇayoga ityarthaḥ /",
    "GSP29nystik_u:8092": " prakṛtamupasaṃharati---tadevamiti //35 //",
    "GSP29nystik_u:8093": " NyS_1,1.36: sādhyasādharmyāt taddharmabhāvī dṛṣṭāntaḥ udāharaṇam //",
    "GSP29nystik_u:8094": " hetāvukte nāvyāpto 'sau sādhyadharmeṇa hetubhāve vyavatiṣṭhate,",
    "GSP29nystik_u:8095": " na ca vyāptipradarśanamudāharaṇamantareṇeti hetulakṣaṇānantaraṃ kramaprāptamudāharaṇalakṣaṇamāha---sādhya---raṇam // 36//",
    "GSP29nystik_u:8096": " sūtramityudāharaṇasāmānyalakṣaṇamapyanena sūcitamiti darśitam /",
    "GSP29nystik_u:8097": " asya tātparyamāha---asyeti,",
    "GSP29nystik_u:8098": " dṛṣṭānto 'rtharūpo nodāharaṇasya vacanātmakasya svarūpato lakṣaṇaṃ saṃbhavati /",
    "GSP29nystik_u:8099": " tasmāt svābhidhāyakavacanopalakṣakatvena lakṣaṇatvaṃ sāmānādhikaraṇyaṃ ca bhajata ityabhisandhinoktam---udāharaṇopalakṣaṇamiti /",
    "GSP29nystik_u:8100": " anena ca samānajātīyebhyaḥ pratijñādibhyaḥ asamānajātīyebhyaśca pramāṇādibhya udāharaṇaṃ vyavacchinnaṃ bhavati /",
    "GSP29nystik_u:8101": " sādhyena sādharmyam ityādi bhāṣyam /",
    "GSP29nystik_u:8102": " tasyārthaḥ,",
    "GSP29nystik_u:8103": " sādhyena dharmiṇā śabdena,",
    "GSP29nystik_u:8104": " sādharmyaṃ dṛṣṭāntasya sthālyādeḥ,",
    "GSP29nystik_u:8105": " kṛtakatvaṃ hetuḥ /",
    "GSP29nystik_u:8106": " kaddhyanityatvena sādhye ca śabde dṛṣṭānte ca sthālpādau samānam /",
    "GSP29nystik_u:8107": " tasmāt kāraṇat prayojakāt,",
    "GSP29nystik_u:8108": " taddharmabhāvī tasyaiva sādhyasya śabdasya yo dharmo dharmāntaram,",
    "GSP29nystik_u:8109": " yena viśiṣṭaḥ śabdaḥ siṣādhayiṣito 'nityatvena,",
    "GSP29nystik_u:8110": " tadanityatvaṃ taddharmaḥ /",
    "GSP29nystik_u:8111": " sa eva bhāvastadbhāvaḥ /",
    "GSP29nystik_u:8112": " so 'syāstīti taddharmabhāvī,",
    "GSP29nystik_u:8113": " sthālyādiranityatvadharmavāniti yāvat /",
    "GSP29nystik_u:8114": " tena tādṛśā dṛṣṭāntenopalakṣitaṃ tadviṣayaṃ vacanamudāharaṇamiti //",
    "GSP29nystik_u:8115": " tatra vārttikakāraḥ sūtrapadaṃ vyācakṣāṇa eva phalato bhāṣyaṃ vyācaṣṭe---sādhyeti /",
    "GSP29nystik_u:8116": " udāharaṇasādharmyādityasya vyākhyānaṃ sādhyasādharmyādityatrāpi yojayati---atrāpīti /",
    "GSP29nystik_u:8117": " sādhyaśabdenaiva kṛtakatvaṃ sādharmyaṃ dṛṣṭāntasya,",
    "GSP29nystik_u:8118": " nāsādhyena vipakṣeṇākāśādinā nityena,",
    "GSP29nystik_u:8119": " tato hi kṛtakatvaṃ vyāvṛttamiti /",
    "GSP29nystik_u:8120": " tathā ca savyabhicāro vyavacchinno bhavati /",
    "GSP29nystik_u:8121": " sādharmyameveti bhāgāsiddho vyavacchinnaḥ /",
    "GSP29nystik_u:8122": " yasmāt sādhyasādharmyāt saddharmabhāvī bhavati,",
    "GSP29nystik_u:8123": " so 'yaṃ dṛṣṭānta udāharaṇamiti,",
    "GSP29nystik_u:8124": " yāvad vākyaṃ na samāpyate,",
    "GSP29nystik_u:8125": " tāvadardhokta eva pṛcchati---kiṃ kutaściditi /",
    "GSP29nystik_u:8126": " avadhāraṇadvayayoginaḥ sādhyasādharmyād dṛṣṭānto 'vaśyameva taddharmabhāvī bhavatīti gatārthaṃ taddharmabhāvītyetaditi bhāvaḥ /",
    "GSP29nystik_u:8127": " uttaram---na bhavatyapīti /",
    "GSP29nystik_u:8128": " yathā nitye śabde sādhye amūrtatvādeḥ sādhyena śabdena karmaṇaḥ sādharmyāt karma na taddharmabhāvi bhavati,",
    "GSP29nystik_u:8129": " nityaṃ na bhavatītyarthaḥ /",
    "GSP29nystik_u:8130": " sādhyenaivetyavadhāraṇenaiva etadudāharaṇaṃ pratyuktamiti /",
    "GSP29nystik_u:8131": " śiṣyopādhyāyaśyaśyāmatvamaitratanayatvādayo 'traupādhikasaṃbandhā udāhāryāḥ /",
    "GSP29nystik_u:8132": " hetulakṣaṇe tu sāmānyalakṣaṇāpekṣaṃ viśeṣalakṣaṇamiti nātivyāptiḥ /",
    "GSP29nystik_u:8133": " atra ca sādhyasādharmyagrahaṇena sādhanavikalamanudāharaṇaṃ bhavatītyuktaṃ bhavati /",
    "GSP29nystik_u:8134": " yathā nityaḥ śabdaḥ amūrtatvāt paramāṇuvaditi /",
    "GSP29nystik_u:8135": " taddharmabhāvītyanena ca sādhyavikalaṃ parāstam /",
    "GSP29nystik_u:8136": " yathā nityaḥ śabdo mūrtatvāt karmavaditi /",
    "GSP29nystik_u:8137": " etenobhayavikalamapi parākṛtam /",
    "GSP29nystik_u:8138": " yathā nityaḥ śabdaḥ amūrtatvād ghaṭavaditi /",
    "GSP29nystik_u:8139": " pañcamyupādānena ca sādhyasādharmyaprayuktaṃ taddharmabhāvitvaṃ yatra vacane pradarśyate tadevodāharaṇaṃ nānyaditi darśitaṃ bhavati /",
    "GSP29nystik_u:8140": " prayojakatvaṃ ca sādhyasādharmyasya hetoḥ svābhāvikaḥ saṃbandho vyāpyatvamiti yāvat /",
    "GSP29nystik_u:8141": " prayojyatvaṃ ca sādhyasādharmyasya vyāpakatvameva /",
    "GSP29nystik_u:8142": " tenāpradarśitānvayaviparītapradarśitānvayayoranudāharaṇatvamuktaṃ bhavatīti /",
    "GSP29nystik_u:8143": " tadyathā anityaḥ śabdaḥ utpattimattvāt,",
    "GSP29nystik_u:8144": " paṭavaditi /",
    "GSP29nystik_u:8145": " yo yo 'nityaḥ sa sarva utpattimān yathā ghaṭa iti /",
    "GSP29nystik_u:8146": " samākhyānirvacanasāmarthyāt sāmānyalakṣaṇamapyanena sūcitamityāśayavatā bhāṣyakṛtā samākhyāyā niruktiḥ kṛtā /",
    "GSP29nystik_u:8147": " tāṃ vārttikakāro darśayati---udāhriyate 'neneti //",
    "GSP29nystik_u:8148": " codayati---nanu ceti /",
    "GSP29nystik_u:8149": " pariharati---naiṣa doṣa iti /",
    "GSP29nystik_u:8150": " vacanasya viśeṣaṇatvenopalakṣaṇatvenetyarthaḥ /",
    "GSP29nystik_u:8151": " abhidhīyamāna iti ca abhidhānopalakṣaṇaparam,",
    "GSP29nystik_u:8152": " nābhidheyaparam,",
    "GSP29nystik_u:8153": " asāmānādhikaraṇyadoṣasya tāvadavasthyāt /",
    "GSP29nystik_u:8154": " taddharmabhāvīti sūtrāvayavavyākhyānaparaṃ bhāṣyam---tasya dharma ityādi /",
    "GSP29nystik_u:8155": " atra cottaramiti guḍhābhiprāyam /",
    "GSP29nystik_u:8156": " tadetad bhāṣyam anubhāṣya vyācaṣṭe---tasya dharma iti /",
    "GSP29nystik_u:8157": " tasya dharmastaddharma iti hi dharmasya saṃbandhitvena pṛthagvacanam /",
    "GSP29nystik_u:8158": " na ca dharma eva dharmasya,",
    "GSP29nystik_u:8159": " nāpi dharmāntaraṃ dharmasya,",
    "GSP29nystik_u:8160": " kiṃ tu dharmiṇa ityarthaḥ /",
    "GSP29nystik_u:8161": " anena bhāṣyakārīyāmanupapattimuktvā vārttikakāraḥ svakīyāmapyāha---dharme ca sādhya iti /",
    "GSP29nystik_u:8162": " anena hetūdāharaṇopanayalakṣaṇairvyāghāta uktaḥ /",
    "GSP29nystik_u:8163": " bhāṣyam---sādhyasādharmyādutpattidharmakatvāditi,",
    "GSP29nystik_u:8164": " tad vyācaṣṭe---tasya dharmiṇa iti /",
    "GSP29nystik_u:8165": " taddharmabhāvī bhavatīti,",
    "GSP29nystik_u:8166": " tadanupapannam,",
    "GSP29nystik_u:8167": " na hi kṛtakatvāt sthālyāderanityatvaṃ bhavati,",
    "GSP29nystik_u:8168": " jāyate bījādivāṅkura ityata uktam---bhavati vidyate//36 //",
    "GSP29nystik_u:8169": " NyS_1,1.37: tadviparyayāt vā viparītam //",
    "GSP29nystik_u:8170": " vaidharmyodāharaṇasya lakṣaṇam---tadvi---tam // 37//",
    "GSP29nystik_u:8171": " anuvṛttena pūrayitvā savyākhyānaṃ sūtraṃ paṭhati---sādhyavaidharmyādataddharmabhāvī ca dṛṣṭānta udāharaṇamiti /",
    "GSP29nystik_u:8172": " sātmakatayā sādhyena jīvaccharīreṇa vaidhamyād ghaṭāderdṛṣṭāntasya sātmakatvasādharmyavirahāditi yāvat /",
    "GSP29nystik_u:8173": " yasya sādhyasya jīvaccharīrasya dharmaḥ prāṇādimattvaṃ taddharmaḥ /",
    "GSP29nystik_u:8174": " sa eva bhāvastaddharmabhāvaḥ /",
    "GSP29nystik_u:8175": " so 'syāstīti taddharmabhāvī /",
    "GSP29nystik_u:8176": " na taddharmabhāvī ataddharmabhāvī,",
    "GSP29nystik_u:8177": " prāṇādirahito ghaṭādiriti yāvat /",
    "GSP29nystik_u:8178": " etaduktaṃ bhavati,",
    "GSP29nystik_u:8179": " yatra ghaṭādau sādhyadharmābhāvaprayuktaḥ sādhanadharmābhāvaḥ,",
    "GSP29nystik_u:8180": " sa ghaṭādirvaidharmyadṛṣṭāntaḥ /",
    "GSP29nystik_u:8181": " tadviṣayaḥ śabda udāharaṇamiti /",
    "GSP29nystik_u:8182": " sūtrasthaśca vāśabdaḥ samucceye veditavyaḥ,",
    "GSP29nystik_u:8183": " vyatirekaviṣayatvād vaidharmyodāharaṇasyeti /",
    "GSP29nystik_u:8184": " atra bhāṣyakāreṇa anvayavyatirekī pūrvasatrodāhṛto 'trāpyudāhṛtaḥ /",
    "GSP29nystik_u:8185": " sādhanadharmābhāvaprayuktatvaṃ ca sādhyadharmābhāvasyoktam,",
    "GSP29nystik_u:8186": " taccāyuktam /",
    "GSP29nystik_u:8187": " anvayavyatirekiṇihetau satyapi vaidharmye sādharmyodāharaṇamevocitam,",
    "GSP29nystik_u:8188": " tatra tatpūrvakatvād vaidharmyapratīteḥ ṛjumārgeṇa sidhyato 'rthasya vakreṇa sādhanāyogāt /",
    "GSP29nystik_u:8189": " vyāpyavyāpakabhāvaśca yādṛśo bhāvayoḥ,",
    "GSP29nystik_u:8190": " tadabhāvayostadviparīto bodhyavyaḥ /",
    "GSP29nystik_u:8191": " anyathā sapakṣaikadeśavartī na hetuḥ syāditi manyamāno vārtikakāra āha---udāharaṇamavītahetāviti /",
    "GSP29nystik_u:8192": " taccāsmābhiḥ sūtraṃ yojayadbhiḥ uktamiti //",
    "GSP29nystik_u:8193": " atra ācāryadeśīyāṇām anārṣasūtrapāṭhadūṣaṇaṃ nāsmākamārṣasūtrapāṭhe 'stiti pratipipādayiṣurācāryadeśīyānāṃ pāṭhamabhiprāyaṃ cāha---anye tviti",
    "GSP29nystik_u:8194": " ārṣe hi pāṭhe sāmānādhikaraṇyād dṛṣṭāntasyārtharūpasya,",
    "GSP29nystik_u:8195": " śabdarūpeṇodāharaṇenaikyaṃ syāt /",
    "GSP29nystik_u:8196": " yadā tu dṛṣṭāntasyodāharaṇamiti pāṭhaḥ,",
    "GSP29nystik_u:8197": " tadā nāyaṃ doṣaḥ /",
    "GSP29nystik_u:8198": " dūṣaṇaṃ cāpareṣām,",
    "GSP29nystik_u:8199": " yathā na dṛṣṭāntasya udāharaṇena sāmānādhikaraṇyam,",
    "GSP29nystik_u:8200": " evaṃ taddharmabhāvitvasyārtharūpasya,",
    "GSP29nystik_u:8201": " svaviṣayavacanopalakṣaṇatvena tu sāmānādhikaraṇyaṃ dṛṣṭānte 'pi tulyam /",
    "GSP29nystik_u:8202": " tasmādārṣamevāstviti /",
    "GSP29nystik_u:8203": " ārṣe 'pi pāṭhe paroktaṃ dūṣaṇamupanyasyati---etasminnapīti /",
    "GSP29nystik_u:8204": " upahāse kilakāraḥ /",
    "GSP29nystik_u:8205": " ṇyantād bhavatestācchīlye ṇininā bhāvīti vyutpannam /",
    "GSP29nystik_u:8206": " tathā ca taddharmakāritvamarthaḥ /",
    "GSP29nystik_u:8207": " na ca jñāpanādanyā kriyā saṃbhavatīti gamakatvam /",
    "GSP29nystik_u:8208": " tacca sarveṣāmavayavānāmabhinnamiti sādhāraṇatvāt na vaktavyamityarthaḥ /",
    "GSP29nystik_u:8209": " tadetadabhyupagamenaiva pariharati---nāyamiti //",
    "GSP29nystik_u:8210": " anye tu taddharmabhāvītyetad vikalpya dūṣayantītyāha---anye tviti /",
    "GSP29nystik_u:8211": " tatra prathamakalpe dūṣaṇamāhuḥ---tad yadīti /",
    "GSP29nystik_u:8212": " nāyaṃ sūtrārthaḥ sarvāvayavasādhāraṇyāditi /",
    "GSP29nystik_u:8213": " tasmāt na kiñcidetat taddharmaṃ bhāvayituṃ śīlamasyeti /",
    "GSP29nystik_u:8214": " dvitīyakalpe dūṣaṇamāhuḥ---daṇḍinyāyastu iti /",
    "GSP29nystik_u:8215": " saṃbhave vyabhicāre ca syād viśeṣaṇamarthavat,",
    "GSP29nystik_u:8216": " na saṃbhavamātre ityarthaḥ /",
    "GSP29nystik_u:8217": " tadidaṃ pareṣāṃ dūṣaṇaṃ daṇḍinyāyamālambya pariharati---na vaktavyamiti /",
    "GSP29nystik_u:8218": " saṃbhavavyabhicārābhyāṃ samarthaṃ viśeṣaṇamityarthaḥ /",
    "GSP29nystik_u:8219": " na bahuvrīhāviti /",
    "GSP29nystik_u:8220": " anyapadārthavivakṣayaivenirāśrīyate /",
    "GSP29nystik_u:8221": " sā ca bahuvrīhiṇai labhyata iti kṛtamatreninetyarthaḥ /",
    "GSP29nystik_u:8222": " suhṛdbhāvena ced,",
    "GSP29nystik_u:8223": " ata evāha---athāvaśyamiti prayojanāntaraṃ bhāvīgrahaṇasyānvācinoti---santīti //",
    "GSP29nystik_u:8224": " atra ca vasubandhunā pratijñādayastrayo 'vayavā durvihitā akṣapādalakṣaṇenetyuktam,",
    "GSP29nystik_u:8225": " tad dūṣayati---tadetasminniti //",
    "GSP29nystik_u:8226": " tadevamudāharaṇalakṣaṇamupapādya pareṣāṃ lakṣaṇaṃ dūṣayitumupanyasya vyācaṣṭe---yathā siddha iti /",
    "GSP29nystik_u:8227": " yathā ca sa eva sādhyo viśiṣṭaḥ pratyayabhedabheditveneti,",
    "GSP29nystik_u:8228": " pratyayaḥ kāraṇam,",
    "GSP29nystik_u:8229": " tadetat sādhyasādhanavattvaṃ dṛṣṭāntasya bauddharāddhānte 'vyāpakam,",
    "GSP29nystik_u:8230": " sthālyādau dṛṣṭānte kṛtakatvānityatvarūpasādhyasādhanavattvavaikalyāt /",
    "GSP29nystik_u:8231": " prāgabhāvo hi sthālyāḥ kṛtakatvaṃ pradhvaṃsābhāvaścānityatā rāddhānte bauddhānām /",
    "GSP29nystik_u:8232": " na caivamubhayaṃ sthālyāmasti,",
    "GSP29nystik_u:8233": " tasyāḥ svābhāvavirodhitvāditi dūṣayati---atra visphūrjatāpīti /",
    "GSP29nystik_u:8234": " eteneti, avyāpakatvena nidarśyate 'sminnanena veti nidarśanam //",
    "GSP29nystik_u:8235": " sādhyenānugamo hetoḥ sādhyābhāve ca nāstitā /",
    "GSP29nystik_u:8236": " iti ca pratyuktam kṛtakatvānityatvayoḥ sthālyāmasaṃbhavadarśanādavyāpakatvena /",
    "GSP29nystik_u:8237": " asmadrāddhānte tu yathā tayoḥ sthālyādau saṃbhavaḥ tathoktaṃ hetulakṣaṇasūtra iti /",
    "GSP29nystik_u:8238": " bhāṣye paṇḍitarūpavedanīyamiti praśastapaṇḍitavedanīyamityarthaḥ //37 //",
    "GSP29nystik_u:8239": " NyS_1,1.38: udāharaṇāpekṣaḥ tathā iti upasaṃhāraḥ na tathā iti vā sādhyasya upanayaḥ //",
    "GSP29nystik_u:8240": " svapratipattau vyāptismaraṇānantaraṃ tathā cāyaṃ na tatheti vā parāmarśajñānotpādādudāharaṇavacanasya",
    "GSP29nystik_u:8241": " ca vyāptipratipādakatvāt parāmarśajñāne hetorupanayasyodāharaṇapūrvakatvaniyamāt /",
    "GSP29nystik_u:8242": " udāharaṇānantaramupanayaṃ lakṣayati---udā---yaḥ // 38//",
    "GSP29nystik_u:8243": " apekṣāpadaṃ bhāṣyakṛd vyācaṣṭe---udāharaṇatantra iti /",
    "GSP29nystik_u:8244": " udāharaṇavaśaḥ /",
    "GSP29nystik_u:8245": " vaśyata iti vaśaḥ,",
    "GSP29nystik_u:8246": " vaśina udāharaṇasya vaśya ityarthaḥ /",
    "GSP29nystik_u:8247": " etadeva karmaṇo bhāvaṃ niṣkṛṣya vivṛṇotti---vaśaḥ,",
    "GSP29nystik_u:8248": " sāmarthyam /",
    "GSP29nystik_u:8249": " vaśyena udāharaṇasya phalena upanayenābhisaṃbandha ityarthaḥ /",
    "GSP29nystik_u:8250": " tathātvātathātvayorviṣayaṃ vibhajate---sādhyasādharmyayukta iti /",
    "GSP29nystik_u:8251": " nanu hetorupasaṃhāra apanayo na sādhyasya /",
    "GSP29nystik_u:8252": " tathā cānupapannaḥ sādhyasyopasaṃhāra ityata uktam---sādhyasya śabdasyotpattidharmakatvamiti /",
    "GSP29nystik_u:8253": " udāharaṇasiddhavyāptikahetumattayā sādhyamupasaṃhriyate na svarūpeṇetyarthaḥ /",
    "GSP29nystik_u:8254": " atrāpyudāharaṇāpekṣa upasaṃhāra upanaya iti sāmānyalakṣaṇam /",
    "GSP29nystik_u:8255": " tathā na tatheti sāmānyalakṣaṇāpekṣe viśeṣalakṣaṇe iti bodhyavyam //",
    "GSP29nystik_u:8256": " atra kecit āhuḥ hetuvacanādeva sodāharaṇāt sādhyasiddherasādhanāṅgamupanaya iti /",
    "GSP29nystik_u:8257": " tannirākartumāha vārttikakāraḥ---yathā tatheti pratibimbanārtham /",
    "GSP29nystik_u:8258": " tadetat praśnapūrvakaṃ vibhajate---kiṃ punariti /",
    "GSP29nystik_u:8259": " tadanena vyutpannāvyutpannatayā pareṣāmaniyatapratipattisādhanatvāt svapratipattyanusāreṇa pare bodhayitavyāḥ /",
    "GSP29nystik_u:8260": " vyāptismaraṇānantarotpannaliṅgaparāmarśapūrvakaśca svayamanumeyārthapratyaya iti tathaiva pare bodhyante /",
    "GSP29nystik_u:8261": " tathā ca parāmarśajñānahetorupanayasya siddhamarthavattvam /",
    "GSP29nystik_u:8262": " na ca yathā liṅgaparāmarśajñānānvayavyatirekānuvidhānam anumeyajñānasya,",
    "GSP29nystik_u:8263": " tathā dadhibhakṣaṇādyanuvidhānamapi,",
    "GSP29nystik_u:8264": " yenatiprasaṅgaścodyeteti /",
    "GSP29nystik_u:8265": " prayojanāntaram upanayasyāha---sādhye vā saṃbhava iti /",
    "GSP29nystik_u:8266": " codayati---nanu ceti /",
    "GSP29nystik_u:8267": " yadyapi sādhanatayā kṛtakatvamuktam,",
    "GSP29nystik_u:8268": " pratijñānantaraṃ pratipattra sādhanasyaivāpekṣitatvat,",
    "GSP29nystik_u:8269": " tathāpi tannāsiddhaṃ tatra sādhanatvena vyavatiṣṭhata iti svasiddhimākṣipati sāmarthyāditi bhāva /",
    "GSP29nystik_u:8270": " pariharati---nokta iti /",
    "GSP29nystik_u:8271": " yatparaḥ śabdaḥ sa śabdārtha iti śābdāḥ /",
    "GSP29nystik_u:8272": " sādhanatvaparaśca kṛtakatvāditi sāmarthyāt /",
    "GSP29nystik_u:8273": " ākṣepe tūdāharaṇamapi na prayoktavyam /",
    "GSP29nystik_u:8274": " asyāpi sādhanasāmarthyādākṣepāt avyāptasya sādhanatvāyogāt tadvidhasyāpi prameyatvādeḥ",
    "GSP29nystik_u:8275": " śabdanityatvādau sādhanatvabhrameṇa prayogo 'siddhepi tulya iti vyāptipradarśanārthodāharaṇaprayogavaddhetoḥ",
    "GSP29nystik_u:8276": " siddhatvapratipādanāya upanayasyapi prayoga iti ramaṇīyam //38 //",
    "GSP29nystik_u:8277": " NyS_1,1.39: hetvapadeśātpratijñāyāḥ punarvacanaṃ nigamanam //",
    "GSP29nystik_u:8278": " nigamanalakṣaṇāvatāraparaṃ bhāṣyaṃ dvividhasya punariti /",
    "GSP29nystik_u:8279": " sādharmyeṇa vaidharmyeṇa dvividhānāmapi hetūdāharaṇopanayānāṃ samānaṃ nigamanalakṣaṇamityarthaḥ /",
    "GSP29nystik_u:8280": " hetva---nam //39// tasmāditi /",
    "GSP29nystik_u:8281": " hetvapadeśāt taddhetukam anityaḥ śabda iti pratijñāyā punarvacanam /",
    "GSP29nystik_u:8282": " yadyapi ca siddhanirdeśo nigamanam,",
    "GSP29nystik_u:8283": " sādhyanirdeśaśca pratijñā,",
    "GSP29nystik_u:8284": " tathāpi yasyaiva pratijñāyāṃ sādhyatvamāsīt,",
    "GSP29nystik_u:8285": " tasyaiva nigamane siddhatvamityavasthāvantamekamāśritya samānaviṣayatayā nigamanaṃ pratijñetyupacaryate /",
    "GSP29nystik_u:8286": " tathā ca punarvacanamapyupapannam /",
    "GSP29nystik_u:8287": " tadetad bhāṣyakāro vyācaṣṭe---sādharmyokta iti /",
    "GSP29nystik_u:8288": " vyutpādayati---nigamyante iti /",
    "GSP29nystik_u:8289": " sādharmyavaidharmyayoḥ pratijñātaḥ prabhṛti nigamanāntaṃ prayogamāha---tatreti /",
    "GSP29nystik_u:8290": " atra prathamasūtravadeva yathāsvamavayaveṣu pramāṇānāṃ paramanyāyaṃ stotuṃ saṃbhavamāha---avayavasamudāye ceti /",
    "GSP29nystik_u:8291": " āptopadeśasyeti /",
    "GSP29nystik_u:8292": " sedava somyedamagra āsīt /",
    "GSP29nystik_u:8293": " ityāderāptopadeśasya pratyakṣānumānābhyāṃ pratisandhānāt /",
    "GSP29nystik_u:8294": " nanu kasmāt pratijñaivāptopadeśo na bhavati,",
    "GSP29nystik_u:8295": " kṛtamasyā āgamāntaraviṣayatvenetyata āha---anṛṣeśceti /",
    "GSP29nystik_u:8296": " anumānaṃ hetuḥ /",
    "GSP29nystik_u:8297": " syādetat /",
    "GSP29nystik_u:8298": " dvitīyaṃ liṅgadarśanaṃ hetuḥ /",
    "GSP29nystik_u:8299": " na ca tadanumānam /",
    "GSP29nystik_u:8300": " tṛtīyasyopanayaviṣayasya liṅgadarśanasya tathābhāvādityata āha---udāharaṇa iti /",
    "GSP29nystik_u:8301": " udāharaṇe dṛṣṭāntadharmiṇi /",
    "GSP29nystik_u:8302": " sādhyasādhanayoḥ pratibandhaṃ saṃdṛśya samyag dṛṣṭvā liṅgasya pratīteḥ //",
    "GSP29nystik_u:8303": " etaduktaṃ bhavati---yadyapi trayāṇāmapi liṅgadarśanānāṃ sasmṛtīnāmanumānatvam,",
    "GSP29nystik_u:8304": " tathāpi tadekadeśe madhyame 'pi liṅgadarśane samudāyopacārādanumānavyapadeśa iti /",
    "GSP29nystik_u:8305": " pratyakṣaviṣayam udāharaṇam /",
    "GSP29nystik_u:8306": " kasmāt? dṛṣṭena udāharaṇe pratibandhena adṛṣṭasya sādhyadharmiṇyanumeyasya siddheḥ /",
    "GSP29nystik_u:8307": " yadi punarna mūlaṃ pratyakṣamāsthīyeta,",
    "GSP29nystik_u:8308": " avyavasthayā nādṛṣṭaṃ sidhyediti bhāvaḥ /",
    "GSP29nystik_u:8309": " nigamaprayojanaṃ pratipādayati---sarveṣāmiti /",
    "GSP29nystik_u:8310": " pratijñādīnāmupanayāntānāmeko 'rthaḥ svabhāvapratibaddhaṃ liṅgaṃ vā anumeyaṃ vā,",
    "GSP29nystik_u:8311": " tasya pratipattiḥ,",
    "GSP29nystik_u:8312": " tasyāṃ sāmarthyapradarśanaṃ nigamanamiti /",
    "GSP29nystik_u:8313": " tadanenaikārthatvaṃ darśitam /",
    "GSP29nystik_u:8314": " dvividhaṃ ca prayojanam /",
    "GSP29nystik_u:8315": " tatrāvāntaraṃ svabhāvapratibaddhaliṅpratītiḥ /",
    "GSP29nystik_u:8316": " paramaṃ ca sādhyapratītiriti //",
    "GSP29nystik_u:8317": " saṃprati vibhāge sākāṅkṣatvaṃ darśayati---itaretarābhisaṃbandha iti /",
    "GSP29nystik_u:8318": " abhisaṃbandhena phalenākāṅkṣāmupalakṣayati---asatyāmiti /",
    "GSP29nystik_u:8319": " pradhānaṃ hi pratijñāpadam /",
    "GSP29nystik_u:8320": " taduttarakālaṃ hi sādhanākāṅkṣāyāṃ pratijñāmāśritya hetupadaṃ pravartate /",
    "GSP29nystik_u:8321": " na punaḥ prathamameva hetvepekṣeti hetulakṣaṇe 'smābhirupapāditamiti /",
    "GSP29nystik_u:8322": " hetupadavirahe ākāṅkṣāṃ darśayati---asati hetāviti /",
    "GSP29nystik_u:8323": " udāharaṇābhāve 'pekṣāmāha---asatyudāharaṇa iti /",
    "GSP29nystik_u:8324": " upanayābhāve 'pyapekṣāmāha---upanayaṃ cāntareṇeti /",
    "GSP29nystik_u:8325": " nigamanābhāve 'pyapekṣāmāha---nigamanābhāve ceti /",
    "GSP29nystik_u:8326": " avayavānāṃ prātisvikaṃ prayojanamuktamapi śiṣyahitatayā bhāṣyakāraḥ pratipādayati---atheti /",
    "GSP29nystik_u:8327": " pañcāvayavapratipādanaprayatnasya prayojanaṃ darśayati---na caitasyāmiti /",
    "GSP29nystik_u:8328": " kathaṃ punaḥ prakramata ityāha---avyavasthāpyeti /",
    "GSP29nystik_u:8329": " vyavasthāpite tu na jāteravasara ityāha---vyavasthite hīti //",
    "GSP29nystik_u:8330": " atra kecit āhuḥ nigamanamasādhanāṅgam /",
    "GSP29nystik_u:8331": " katham? pratijñayā gatārthatvāditi /",
    "GSP29nystik_u:8332": " tanmatam apākartuṃ vārttikakāraḥ saprayojanaṃ nigamanaṃ darśayati---pratijñāviṣayasyārthasyeti /",
    "GSP29nystik_u:8333": " caturbhiḥ khalvavayavairhetostrīṇi rūpāṇi dve vā pratipādite,",
    "GSP29nystik_u:8334": " na tvabādhitaviṣayatvāsatpratipakṣitatve /",
    "GSP29nystik_u:8335": " pañcasaṃ vā caturṣu vā rūpeṣu hetoravinābhāvaḥ parisamāpyate /",
    "GSP29nystik_u:8336": " tasmādabādhitaviṣayatvāsatpratipakṣitatvarūpadvayasaṃsūcanāya nigamanam /",
    "GSP29nystik_u:8337": " tadidamuktam---viparītaprasaṅgapratiṣedhārthamiti /",
    "GSP29nystik_u:8338": " bādhane pratipakṣe vā sādhyaviparītaprasaṅgaḥ syāditi /",
    "GSP29nystik_u:8339": " so 'yaṃ pratijñāviṣayārthasya aśeṣapramāṇamūlāvayavopapattau satyāṃ pratijñeyasyārthasya siddhatayā punarvacanena nigamanena pratiṣidhyate /",
    "GSP29nystik_u:8340": " na ca pratijñāvacanādeva tatsiddhiḥ,",
    "GSP29nystik_u:8341": " tasya sādhyaparatvāt /",
    "GSP29nystik_u:8342": " na cānyaparādapyākṣepāt siddhiḥ hetvādipadāprayogavaiyarthyaprasaṅgāt,",
    "GSP29nystik_u:8343": " pratijñāta eva sarvākṣepasaṃbhavāt /",
    "GSP29nystik_u:8344": " tasmād rūpadvayapratipādanārthaṃ nigamanam /",
    "GSP29nystik_u:8345": " yathā ca trairūpyātiriktametadrūpadvayaṃ tathopapāditam asmābhiḥ prathamasūtre /",
    "GSP29nystik_u:8346": " hetvābhāseṣu ca śeṣaṃ darśayiṣyata iti /",
    "GSP29nystik_u:8347": " etasmin sūtrārthe parasya pratijñāyāṃ nigamanaṃ gatārthaṃ manyamānasya avakāśo nāstīti //",
    "GSP29nystik_u:8348": " yastu manyeta na hetoravinābhāvasiddhimantareṇa siddhanirdeśo nigamanaṃ bhavati,",
    "GSP29nystik_u:8349": " na ca pāñcarūpyaṃ vinā avinābhāvasiddhiḥ /",
    "GSP29nystik_u:8350": " nigamanāttu tatsiddhau na siddhanirdeśo nigamanam,",
    "GSP29nystik_u:8351": " api tu tadapi sādhyanirdeśa eveti,",
    "GSP29nystik_u:8352": " taṃ pratyupetya taddoṣanirācikīrṣayā pareṣāṃ vākyamupakṣipyate /",
    "GSP29nystik_u:8353": " pareṣāṃ vākyaṃ paṭhati---upanayanigamane tviti /",
    "GSP29nystik_u:8354": " dūṣayati---idaṃ tāvaditi /",
    "GSP29nystik_u:8355": " yathāśruti hi nigamanopanayayorabhedaṃ sādhayati,",
    "GSP29nystik_u:8356": " arthagataṃ cāviśeṣaṃ hetumāha---taccaitadālokatamasoraikyaṃ kākasya kārṣyādivadāpatitam /",
    "GSP29nystik_u:8357": " śaṅkate---atha hetūpanayāviti /",
    "GSP29nystik_u:8358": " upalakṣaṇa caitat,",
    "GSP29nystik_u:8359": " pratijñānigamane ityapi draṣṭavyam /",
    "GSP29nystik_u:8360": " arthāviśeṣāditi cāviśiṣṭārthatvādityunnetavyam /",
    "GSP29nystik_u:8361": " tathā ca saṃbandha iti śaṅkiturabhiprāyaḥ /",
    "GSP29nystik_u:8362": " atrāpi doṣamāha---sa vipakṣeti /",
    "GSP29nystik_u:8363": " punaḥ śaṅkate---athaikaprayojanatveneti /",
    "GSP29nystik_u:8364": " nirākaroti---tathāpīti /",
    "GSP29nystik_u:8365": " sidhyatyekaprayojanatve sādhye hetoravirodhaḥ,",
    "GSP29nystik_u:8366": " hetustu na pratijñārthādatiticyate ityarthaḥ /",
    "GSP29nystik_u:8367": " tad varṇitamiti /",
    "GSP29nystik_u:8368": " anyaśca hetvartho 'nyaścopanayārtha ityetad varṇitamityarthaḥ /",
    "GSP29nystik_u:8369": " etenopanayanigamanaprayojanābhidhānena ye tryavayavaṃ vākyamāhuḥ,",
    "GSP29nystik_u:8370": " tanmatamapi parāstamityāha---pakṣadharmatveti //",
    "GSP29nystik_u:8371": " yacca paraiḥ upanaye dūṣaṇaṃ vikalpyābhyadhāyi tat tāvadupanyasyati---yadapi yathā tatheti /",
    "GSP29nystik_u:8372": " sarvasāmānyayoge hi tadeva syāt,",
    "GSP29nystik_u:8373": " na tu tatheti /",
    "GSP29nystik_u:8374": " anyathā śabdasya kṛtakatvāditi /",
    "GSP29nystik_u:8375": " na hi yathā ghaṭaḥ kṛtakaḥ,",
    "GSP29nystik_u:8376": " tathā śabdo 'pi kṛtakaḥ,",
    "GSP29nystik_u:8377": " ghaṭaśabdayorabhedaprasaṅgādityarthaḥ /",
    "GSP29nystik_u:8378": " tasmāt sāmānyapratiṣedhe viśeṣapratiṣedhe ca kṛtakatvaṃ sāmānyaṃ pariśiṣyate /",
    "GSP29nystik_u:8379": " tasya ca yathātathābhāvayorabhāvāt kṛtakatvādityeva syāt /",
    "GSP29nystik_u:8380": " tathā ca na hetorvyatireka upanayaḥ syādityāha---pariśeṣāditi /",
    "GSP29nystik_u:8381": " tadetat pareṣāṃ dūṣaṇaṃ nirākaroti---tadapyayuktamiti /",
    "GSP29nystik_u:8382": " yathā tatheti vākyamupamānaikadeśamupamānamupacārāt /",
    "GSP29nystik_u:8383": " upamānamartho yasya so 'yamupamānārtha upanayaḥ /",
    "GSP29nystik_u:8384": " tasya bhāvastattvaṃ tasmāt /",
    "GSP29nystik_u:8385": " taccopamānaṃ na sarvathā sādhyasādhanabhāvamāśritya pravartate /",
    "GSP29nystik_u:8386": " sādhye śabde sādhanasya kṛtakatvasya sthālīgatasya yaḥ sarvathābhāvaḥ sthālītvādyekārthasamavāyaḥ tamāśritya na pravartate /",
    "GSP29nystik_u:8387": " tathā ca śabdasthālyoḥ abhedaprasaṅgād yathā tathetyeva na syāt /",
    "GSP29nystik_u:8388": " tasmāt sthālīsthaprakārāntaravyudāsena kṛtakatvasāmānyamātrasādhāraṇyena yathā tathetyupamānopapattirityarthaḥ /",
    "GSP29nystik_u:8389": " nanvevamapi kṛtakatvasāmānyamātraṃ śabde syāt,",
    "GSP29nystik_u:8390": " na tu yathā tathābhāvaḥ,",
    "GSP29nystik_u:8391": " tathā ca na hetoratireka ityuktamityata āha---kṛtakatvasāmānyaṃ tviti /",
    "GSP29nystik_u:8392": " na hi jātu śāvaleyasannidhau gotvasāmānyamātraṃ bhavati,",
    "GSP29nystik_u:8393": " api tu viśeṣasahitam /",
    "GSP29nystik_u:8394": " tathā ca yathātathābhāva upapanna ityarthaḥ //",
    "GSP29nystik_u:8395": " etena yat parairupanayasya dṛṣṭāntādabhinnatvaṃ varṇitam,",
    "GSP29nystik_u:8396": " tadapi parāstamityāha---gatārthatvāditi /",
    "GSP29nystik_u:8397": " anenopamānasamānatvavarṇanena /",
    "GSP29nystik_u:8398": " etadeva vibhajate---yadapyuktamiti /",
    "GSP29nystik_u:8399": " vyāptipradarśanaviṣayo dṛṣṭāntaḥ dṛṣṭāvyāptikasya hetoḥ sādhyadharmiṇyupasaṃhāra upanaya iti mahān bheda ityarthaḥ /",
    "GSP29nystik_u:8400": " etena nigamanaṃ pratijñāyāḥ samānābhidheyatve 'pi pratijñārthatvena pratyuktam,",
    "GSP29nystik_u:8401": " pratijñāyāḥ sādhyaparatvāt nigamanasya ca viparītaśaṅkānivṛttiparatvāditi /",
    "GSP29nystik_u:8402": " prayojanabhedasāmānyamātravivakṣayā etenetyuktam /",
    "GSP29nystik_u:8403": " atra bhāṣyakāreṇa ekasminnanvayavyatirekiṇyeva vītāvītavākye pañcāvayave udāhṛte /",
    "GSP29nystik_u:8404": " tatra kadācid bhrāntiḥ syādekodāharaṇatayā dve api vākye parasparāpekṣe eveti,",
    "GSP29nystik_u:8405": " tannirākaraṇāyāha---te ete iti /",
    "GSP29nystik_u:8406": " na punaranvayi vyatireki cetyekaṃ vākyamityarthaḥ//39 //",
    "GSP29nystik_u:8407": " NyS_1,1.40: avijñātatattve 'rthe kāraṇopapattitastattvajñānārthamūhastarkaḥ //",
    "GSP29nystik_u:8408": " atra bhāṣyaṃ tarkalakṣaṇāvatāraparam---ata ūrdhvamiti /",
    "GSP29nystik_u:8409": " uddeśakramānusāreṇa /",
    "GSP29nystik_u:8410": " avitarkaḥ /",
    "GSP29nystik_u:8411": " //40// tarkapravṛttikramamāha---avijñāyamānatattve 'rthe iti yadyapi saṃśayasya paścādeva jijñāsā bhavati,",
    "GSP29nystik_u:8412": " tathāpi jijñāsāyāḥ parastādapi saṃśayo bhavati /",
    "GSP29nystik_u:8413": " sa cātra vivakṣitaḥ,",
    "GSP29nystik_u:8414": " tarkapravṛttyaṅgatvāt /",
    "GSP29nystik_u:8415": " tarkeṇa hi prasaṅgāparanāmnā dvayoḥ pakṣayorekataraniṣedhenaikataraḥ pramāṇaviṣayatayā abhyanujñātavya iti viṣayapratyāsattyā tarkapravṛttiṃ pratyaṅgatā saṃśayasyeti /",
    "GSP29nystik_u:8416": " kāraṇopapattyeti vyācaṣṭe---saṃbhavatyasmin kāraṇaṃ pramāṇamiti /",
    "GSP29nystik_u:8417": " atra ca kāraṇamityasya vyākhyānaṃ pramāṇamiti /",
    "GSP29nystik_u:8418": " upapattivyākhyānaṃ saṃbhavatīti /",
    "GSP29nystik_u:8419": " anujñāvyākhyānam /",
    "GSP29nystik_u:8420": " ---evavametat,",
    "GSP29nystik_u:8421": " netaraditi /",
    "GSP29nystik_u:8422": " etaduktaṃ bhavati,",
    "GSP29nystik_u:8423": " yasmin viṣaye pramāṇaṃ pravartitumudyataṃ tadviparyayāśaṅkāyāṃ na tāvat pramāṇaṃ pravartate,",
    "GSP29nystik_u:8424": " na yāvadaniṣṭyāpattyā viparyayāśaṅkā apanīyate /",
    "GSP29nystik_u:8425": " tadapanaya eva ca svaviṣaye pramāṇasaṃbhava iti copapattiriti vyākhyāyate /",
    "GSP29nystik_u:8426": " tayā pramāṇasyopapattyā itikartavyatayā pramāṇaviṣayamabhyanujānatyā viśodhite viṣaye pramāṇāmapratyūhaṃ pravartate /",
    "GSP29nystik_u:8427": " na copapattirevāstu niścayahetuḥ kṛtaṃ pramāṇeneti vaktavyam /",
    "GSP29nystik_u:8428": " upapatteḥ svatantrāyā āśrayāsiddhatayā svato niścayāyogāt /",
    "GSP29nystik_u:8429": " tadupapāditaṃ prathamasūtre iti //",
    "GSP29nystik_u:8430": " udāharaṇamāha---nidarśanamiti /",
    "GSP29nystik_u:8431": " svakṛtasya karmaṇa ityādinā pūrvasya kāraṇamityantena saṃsāro darśitaḥ /",
    "GSP29nystik_u:8432": " uttaretyādinā upavarga ityantenāpavargaḥ /",
    "GSP29nystik_u:8433": " tena saṃsārāpavargāvicchantau vādiprativādinau prati ātmanityatvaviṣayaṃ pramāṇaṃ",
    "GSP29nystik_u:8434": " pravartamānamanena tarkeṇānugṛhyata iti pramāṇaviṣayaviparyayānanujñaiva ca pramāṇaviṣayābhyanujñā,",
    "GSP29nystik_u:8435": " aniṣṭaprasaktyā viparyayasyaiva sākṣāt nivartanāt /",
    "GSP29nystik_u:8436": " ata evānte bhāṣyakāra upasaṃjahāra---yatra kāraṇam anupapadyamānaṃ paśyati,",
    "GSP29nystik_u:8437": " tat nānujānātīti //",
    "GSP29nystik_u:8438": " nanu yadi tarka evametat,",
    "GSP29nystik_u:8439": " netaradityevamākāraḥ,",
    "GSP29nystik_u:8440": " kathaṃ punarayaṃ tattvajñānārtho na tu tattvajñānameveteti deśayati---kathaṃ punariti /",
    "GSP29nystik_u:8441": " pariharati---anavadhāraṇāditi /",
    "GSP29nystik_u:8442": " paryāyairniścayādatyantabheda uktaḥ /",
    "GSP29nystik_u:8443": " bhāvitāt cintitāt,",
    "GSP29nystik_u:8444": " ata eva prasannāt nirmalānditi /",
    "GSP29nystik_u:8445": " pramāṇasāmarthyāditi tarkattya svātantryamapākaroti /",
    "GSP29nystik_u:8446": " syādetat---yadi na tarkastattvaniścayasādhanamapi tu pramāṇameva,",
    "GSP29nystik_u:8447": " hanta bhoḥ kimarthaṃ tarhi vāde pramāṇatarkasādhanetyuktamityata āha---so 'yaṃ tarka iti /",
    "GSP29nystik_u:8448": " vyaktyabhiprāyeṇa pramāṇānīti /",
    "GSP29nystik_u:8449": " pramāṇaviṣayaviparyaṃyāśaṅkāvighaṭitāni pramāṇāni pratisaṃdadhāna ityarthaḥ //",
    "GSP29nystik_u:8450": " vārttikakāraḥ /",
    "GSP29nystik_u:8451": " sūtratātparyamāha---asyeti /",
    "GSP29nystik_u:8452": " samānajātīyāt saṃśayāderasamānajātīyāt cecchādervyavacchidyate /",
    "GSP29nystik_u:8453": " yadyapi saṃśayajijñāse apyavijñātatattve 'rthe pravartete,",
    "GSP29nystik_u:8454": " tathāpi na kāraṇopapattita iti tayorvyavaccheda iti /",
    "GSP29nystik_u:8455": " tattvaṃ vyācaṣṭe---yatheti /",
    "GSP29nystik_u:8456": " samānāsamānajātīyavyavacchinnamaviparītaṃ rūpaṃ tattvamityarthaḥ /",
    "GSP29nystik_u:8457": " codayati---kutaḥ punariti /",
    "GSP29nystik_u:8458": " na hi sāmānyajñānavidhāyakaṃ padamatrāstītyarthaḥ /",
    "GSP29nystik_u:8459": " pariharati---avijñāteti /",
    "GSP29nystik_u:8460": " viśeṣaniṣedhaḥ śeṣābhyanujñāheturityarthaḥ /",
    "GSP29nystik_u:8461": " vimṛśati---avijñātatattva iti samāso 'yamiti /",
    "GSP29nystik_u:8462": " avadhārayati---ṣaṣṭhīvigraheṇeti /",
    "GSP29nystik_u:8463": " yuktam upapannam /",
    "GSP29nystik_u:8464": " tṛtīyāvigraheṇa tvunapapannamityarthaḥ /",
    "GSP29nystik_u:8465": " saṃśayavādyāha---viśeṣahetvabhāvāditi /",
    "GSP29nystik_u:8466": " yuktamiti pratijñāmātreṇocyate,",
    "GSP29nystik_u:8467": " na tvatra hetuḥ abhidhīyata iti bhāvaḥ /",
    "GSP29nystik_u:8468": " yuktatve hetumāha---yuktamarthagrahaṇasāmarthyāditi /",
    "GSP29nystik_u:8469": " anyaścodayati---arthagrahaṇamantareṇāpīti /",
    "GSP29nystik_u:8470": " jñeyena hi jñānaṃ nirūpyate na jñātrā,",
    "GSP29nystik_u:8471": " tasya sādhāraṇyāditi sāmarthyamityarthaḥ /",
    "GSP29nystik_u:8472": " nigūḍhābhisandhiḥ pariharati---evamapīti /",
    "GSP29nystik_u:8473": " tasyābhisandhibhedamurarīkṛtya codayati---mā bhūt samāsa iti /",
    "GSP29nystik_u:8474": " uttaravādyāha---bhavatyevamiti /",
    "GSP29nystik_u:8475": " nādyāpi anena svābhiprāyo darśita iti mattvā punaścodayati---anukte 'pīti /",
    "GSP29nystik_u:8476": " uktaparihārapūrvaṃ svābhiprāyamudghāṭayati---atroktamiti samastānabhidhānaprasaṅgācceti svābhiprāyodghāṭanam /",
    "GSP29nystik_u:8477": " etaduktaṃ bhavati,",
    "GSP29nystik_u:8478": " sāmarthyaprāptasyānabhidhāne 'tiprasaṅga iti na sāmarthyamāśritya lakṣaṇe saṃśayo nirākaraṇīya iti tannirākaraṇārthamarthagrahaṇaṃ kartavyamiti",
    "GSP29nystik_u:8479": " atra codayati---avijñātatatva iti na vaktavyamiti /",
    "GSP29nystik_u:8480": " na hi tattve jñāte tattvajñānārthitā bhavati /",
    "GSP29nystik_u:8481": " tasmād gamyate avijñātatattva iti bhāvaḥ /",
    "GSP29nystik_u:8482": " guḍhābhisandhiruktaṃ parihāraṃ smārayati---atra tāvaduktamiti /",
    "GSP29nystik_u:8483": " aviditābhiprāyaścodaka āha---mā bhūditi /",
    "GSP29nystik_u:8484": " astūhastarka ityetāvadevetyarthaḥ /",
    "GSP29nystik_u:8485": " uttaravādī svābhiprāyamudghāṭayati-na buddhirdheti /",
    "GSP29nystik_u:8486": " yadyapi nāsmākaṃ rāddhānte śuśrūṣādayo buddhidharmā buddhitattvasyaivābhāvāt,",
    "GSP29nystik_u:8487": " tathāpyātmaguṇā api sāṃkhyābhiprāyeṇa buddhiguṇā uktāḥ /",
    "GSP29nystik_u:8488": " etaduktaṃ bhavati,",
    "GSP29nystik_u:8489": " yadyūhastarka ityetāvaducyeta,",
    "GSP29nystik_u:8490": " yadi vā tattvajñānārthamūhastarka ityetāvanmātram,",
    "GSP29nystik_u:8491": " tato vijñāte 'pi tattve ya ūhaḥ pūrvānubhūtaparicchedātmā jāyate punastattvajñānārthaṃ so 'pi tarkaḥ syāt /",
    "GSP29nystik_u:8492": " tasmāt avijñātatattva iti vaktavyamityarthaḥ /",
    "GSP29nystik_u:8493": " yadyapi kāraṇopapattita ityetasmādayamartho 'pi gamyata eva,",
    "GSP29nystik_u:8494": " tathāpi kāraṇopapatterevaivaṃrūpatvaṃ nāvijñātatattvagrahaṇamantareṇa bhavati /",
    "GSP29nystik_u:8495": " tathā hi adhigataparicchedātmāpyūhaḥ kāraṇasyopapattyā saṃbhavena jāyate,",
    "GSP29nystik_u:8496": " kāraṇasaṃbhave kāryasya abhāvāt /",
    "GSP29nystik_u:8497": " na tvasāvavijñātatattva iti tato vyavacchedaḥ /",
    "GSP29nystik_u:8498": " tathā ca sati pramāṇamapi tarkaḥ syāt /",
    "GSP29nystik_u:8499": " ata uktaṃ kāraṇopapattita iti /",
    "GSP29nystik_u:8500": " ukte sati prayojanānusaraṇam,",
    "GSP29nystik_u:8501": " na tviha lāghavādaraḥ sūtrakārasyeti mantavyam //",
    "GSP29nystik_u:8502": " codayati---ṣaṣṭhyabhidhānamiti /",
    "GSP29nystik_u:8503": " pariharati---na vibhaktivyatyayāditi /",
    "GSP29nystik_u:8504": " yathānyatra kaṇabhujaḥ sūtre /",
    "GSP29nystik_u:8505": " vipratipannaḥ pṛcchati---kasmāt?",
    "GSP29nystik_u:8506": " praṣṭaivaikagranthenāha---yadi vyatyayeneti /",
    "GSP29nystik_u:8507": " pariharati---na na yukta iti /",
    "GSP29nystik_u:8508": " sāmānyenādhigatasya viśeṣeṇa jñāpanārtham /",
    "GSP29nystik_u:8509": " nityatvādayo viśeṣāḥ samavāyino vahnyādayaśca dhūmādisaṃyogina iti /",
    "GSP29nystik_u:8510": " śeṣaṃ sugamam //",
    "GSP29nystik_u:8511": " deśayati---ūhaḥ saṃśayanirṇayābhyāmiti /",
    "GSP29nystik_u:8512": " kecit siddhāntaikadeśinaḥ anumānaṃ tarka ityāhuḥ /",
    "GSP29nystik_u:8513": " anye tvanumānameva yuktyapekṣaṃ viparyaye 'niṣṭaprasaṅgāpekṣaṃ tarka iti varṇayanti /",
    "GSP29nystik_u:8514": " tatra prathamaṃ codakaṃ pratyāha---yat tāvaditi /",
    "GSP29nystik_u:8515": " ākṣipta ākṣiptahṛdayaḥ,",
    "GSP29nystik_u:8516": " na tu tarkapratyayasvarūpaṃ cetayata ityarthaḥ /",
    "GSP29nystik_u:8517": " viśeṣadarśanāditi viśeṣadarśanāt niścayaḥ pramāṇena bhavati na tarkeṇa,",
    "GSP29nystik_u:8518": " tadanujñānamātratvāt tarkasyetyarthaḥ /",
    "GSP29nystik_u:8519": " codakaṃ nirākṛtya siddhāntaikadeśinaṃ nirākaroti---eteneti /",
    "GSP29nystik_u:8520": " yadi saṃśayāt pracyuto nirṇayaṃ cāprāptaḥ,",
    "GSP29nystik_u:8521": " tarhi tasya svarūpaṃ vaktavyamiti pṛcchati---kiṃ punariti /",
    "GSP29nystik_u:8522": " uttaram---bhavediti,",
    "GSP29nystik_u:8523": " pramāṇaviṣayābhyanujñetyarthaḥ /",
    "GSP29nystik_u:8524": " dvitīyamekadeśinaṃ nirākaroti---yairapīti /",
    "GSP29nystik_u:8525": " yuktiriha pramāṇopapattiḥ /",
    "GSP29nystik_u:8526": " tajjanmā ca pratyayastarka eva /",
    "GSP29nystik_u:8527": " sa cānumānamiti tvayocyate /",
    "GSP29nystik_u:8528": " asmābhistu tarka iti saṃjñābhedamātramityarthaḥ /",
    "GSP29nystik_u:8529": " śaṅkate---atheti /",
    "GSP29nystik_u:8530": " nirākaroti---anumānamiti /",
    "GSP29nystik_u:8531": " prasaṅgopapattyatiriktāyā yukteranirūpaṇād apekṣārtho vaktavyaḥ /",
    "GSP29nystik_u:8532": " na hyapekṣaṇīyamantareṇāpekṣā śakyā nirūpayitumiti bhāvaḥ /",
    "GSP29nystik_u:8533": " nanu yadeva kiścit svaviṣayādhigame anumānamapekṣate saivāpekṣaṇīyā yuktiranumānasya bhaviṣyatītyata āha---svaviṣayadhigame ceti //",
    "GSP29nystik_u:8534": " śaṅkate---atheti /",
    "GSP29nystik_u:8535": " nirākaroti---evamapīti /",
    "GSP29nystik_u:8536": " yadyutpattau pratyakṣāgamāpekṣam anumānam,",
    "GSP29nystik_u:8537": " na vaktavyaṃ yuktyapekṣamiti,",
    "GSP29nystik_u:8538": " sarvasyānumānasya tathābhāvenāvyabhicāreṇa viśeṣaṇāyogāditi bhāvaḥ /",
    "GSP29nystik_u:8539": " punaḥ śaṅkate---athānumānasyeti /",
    "GSP29nystik_u:8540": " nirākaroti---tatrāpīti /",
    "GSP29nystik_u:8541": " evamapi tarko nārthāntaraṃ sthāt /",
    "GSP29nystik_u:8542": " anumānabhedasya cedṛśasya pramāṇa evāntarbhāva iti bhāvaḥ /",
    "GSP29nystik_u:8543": " uktamartha pramāṇayati---bhavediti /",
    "GSP29nystik_u:8544": " bhaveditipratyayo 'vadhāraṇapratyayaścetyarthaḥ /",
    "GSP29nystik_u:8545": " codayati---anumānamiti /",
    "GSP29nystik_u:8546": " viparyayo 'niṣṭaprasaṅgo vyatireki liṅgam /",
    "GSP29nystik_u:8547": " taccāgṛhītasaṃbandhe liṅgiti na pravartata iti liṅgaliṅgisaṃbandhasmṛtyapekṣatvādaprāṇādimattvaprasaṅgāditivadanumānamevetyarthaḥ /",
    "GSP29nystik_u:8548": " pariharati na tarketi /",
    "GSP29nystik_u:8549": " yuktaṃ vyatirekiṇi jīvaccharīre dharmiṇi prāṇādimattvasya sādhanadharmasya darśanāt,",
    "GSP29nystik_u:8550": " na tu yadyutpattimān ātmā abhaviṣyat,",
    "GSP29nystik_u:8551": " na saṃsārāpavargāvupapatsyetāmityatrātmani dharmiṇi sādhanadharma utpattirasti yaddarśanataḥ saṃskārodbodhe sati liṅgaliṅgisaṃbandhasmṛtirbhavedityarthaḥ",
    "GSP29nystik_u:8552": " na kevalaṃ prasaṅgasādhanaṃ sādhyadharmiṇyasiddham,",
    "GSP29nystik_u:8553": " api tvanyagatameva prasaṅgahetuḥ /",
    "GSP29nystik_u:8554": " na tvanumānamanyagatād dharmāt pravartate,",
    "GSP29nystik_u:8555": " tasmādanumānādasya sphuṭo bheda ityāha---anumānaṃ ceti /",
    "GSP29nystik_u:8556": " bhāṣyavyākhyānaṃ so 'yamiti //40 //",
    "GSP29nystik_u:8557": " NyS_1,1.41: vimṛśya pakṣapratipakṣābhyāmarthāvadhāraṇa nirṇayaḥ //",
    "GSP29nystik_u:8558": " naitannirṇayamātrasya lakṣaṇam,",
    "GSP29nystik_u:8559": " api tu parīkṣāprayojanasya /",
    "GSP29nystik_u:8560": " sa ca nirṇayabhedo vimarśānantarotpannatarkasahāyapramāṇanibandhanastarkaviṣaya eveti",
    "GSP29nystik_u:8561": " nirṇayabhedalakṣaṇamiti nāvyāpakaṃ tatra tallakṣaṇamiti darśayituṃ bhāṣyakāro nirṇayalakṣaṇamavatārayati---etasmiśca tarkaviṣaye //",
    "GSP29nystik_u:8562": " vimṛ---yaḥ //42 // atra pakṣapratipakṣayoḥ karmatayā na nirṇayasādhanatvamityanupapattyā",
    "GSP29nystik_u:8563": " sādhanopālambhau vādasūtragatau lakṣaṇīyaviti tāveva tāvad bhāṣyakṛd vibhajate---sthāpanā sādhanam,",
    "GSP29nystik_u:8564": " pratiṣedhaḥ sādhanasya upālambhaḥ /",
    "GSP29nystik_u:8565": " lakṣaṇānibandhanaṃ saṃbandhamāha---tau sādhanopālambhāviti /",
    "GSP29nystik_u:8566": " yadyapyupālambho na pratipakṣāśritaḥ,",
    "GSP29nystik_u:8567": " tathāpi taduddeśena pravṛttastadāśrita ityucyate /",
    "GSP29nystik_u:8568": " mukhyapadopādānollaṅghanena lākṣaṇikapadopādānalabhyaṃ prayojanamāha---vyatiṣaktāviti /",
    "GSP29nystik_u:8569": " arthagrahaṇasāmarthyalabhyamekataranirṇayāvasānatvam āha---anubandhena pravartamānāviti /",
    "GSP29nystik_u:8570": " etacca vārttike sphuṭībhaviṣyati /",
    "GSP29nystik_u:8571": " tameva sādhanopālambhayoḥ parasparānubandhaṃ darśayati---tayoranyatarasyeti /",
    "GSP29nystik_u:8572": " yasya sādhanasya vā upālambhasya vāvasthānam,",
    "GSP29nystik_u:8573": " tasya sādhanasya vā upālambhasya vā yo 'rthaḥ pakṣaḥ pratipakṣo vā tasyāvadhāraṇamityarthaḥ //",
    "GSP29nystik_u:8574": " atra pakṣapratipakṣaprayogād vāde saṃśayo 'stīti vādabhrāntyā codayati---nedamiti /",
    "GSP29nystik_u:8575": " eka iti vādī /",
    "GSP29nystik_u:8576": " pratijñātamarthaṃ hetutaḥ sthāpayati /",
    "GSP29nystik_u:8577": " dvitīyasya prativādinaḥ pratiṣiddhaṃ pratiṣedhaṃ vādyuktasya hetordūṣaṇamiti yāvat /",
    "GSP29nystik_u:8578": " uddharati dūṣaṇābhāsīkaroti /",
    "GSP29nystik_u:8579": " dvitīyena tu prativādinā vādyuktasya hetoḥ sthāpanāhetutvaṃ pratiṣidhyate /",
    "GSP29nystik_u:8580": " tasyaiva vādinaḥ prativādyuktadūṣaṇapratiṣedhahetuśca prativādinaivoddhriyate /",
    "GSP29nystik_u:8581": " sa vādino vā prativādino vā heturvopālambho vā nivartate /",
    "GSP29nystik_u:8582": " tasmin nivṛtte yo 'vatiṣṭhate ekaḥ,",
    "GSP29nystik_u:8583": " tenārthanirṇayaḥ,",
    "GSP29nystik_u:8584": " na dvābhyām /",
    "GSP29nystik_u:8585": " tasmādayuktaṃ pakṣapratipakṣābhyāmiti /",
    "GSP29nystik_u:8586": " na tāvat saṃśayaviṣaye nirṇaye vādiprativādinau staḥ,",
    "GSP29nystik_u:8587": " tayorniścitayoreva pravṛtteḥ //",
    "GSP29nystik_u:8588": " abhyupetya tu pariharati---ubhābhyāmiti /",
    "GSP29nystik_u:8589": " vādinaḥ sādhanasya saṃbhavaḥ prativādina upālambhasya asaṃbhavaḥ /",
    "GSP29nystik_u:8590": " evaṃ prativādinaḥ sādhanasya saṃbhavo vādina upālambhasyāsaṃbhava iti /",
    "GSP29nystik_u:8591": " vimṛśyeti vimarśa kṛtveti /",
    "GSP29nystik_u:8592": " anupādeyo 'pi vimarśaḥ kāryatvāt kṛtivyāpya uktaḥ /",
    "GSP29nystik_u:8593": " vimṛśyetipadopādānasya prayojanamāha---so 'yamiti /",
    "GSP29nystik_u:8594": " avadyotya niyamena viṣayayīkṛtyetyarthaḥ /",
    "GSP29nystik_u:8595": " ekadharmisthayorityasya vyatirekamāha---yathā kriyāvaditi /",
    "GSP29nystik_u:8596": " viruddhayorityasya kālabhedena vyatirekamāha---ekadharmisthayośceti /",
    "GSP29nystik_u:8597": " na nirṇayamātrasyedaṃ lakṣaṇamapi tu parīkṣāviṣayasyetyāha---na cāyaṃ nirṇaya iti /",
    "GSP29nystik_u:8598": " arthāvadhāraṇaṃ nirṇaya ityetāvanmātraṃ lakṣaṇamindriyārthasannikarṣotpannapratyakṣe bhavatīti yojanā /",
    "GSP29nystik_u:8599": " hṛdi vyavasthitamabhyupagamamudghāṭayati---śāstre vāde ceti /",
    "GSP29nystik_u:8600": " na hi jyotiṣṭomādīnāṃ svargādisaṃbandhanirṇaye āgamena kartavye vimarśo 'sti,",
    "GSP29nystik_u:8601": " nāpi vādajalpavitaṇḍāsu vimarśaḥ,",
    "GSP29nystik_u:8602": " niścitayoreva vādiprativādinostatra pravṛtterityarthaḥ //",
    "GSP29nystik_u:8603": " vārttikam---saṃbandho 'rthaśca pūrvavat /",
    "GSP29nystik_u:8604": " saṃbandha uddeśakrameṇa tarkānantaryalakṣaṇaḥ /",
    "GSP29nystik_u:8605": " arthaśca prayojanam /",
    "GSP29nystik_u:8606": " samānāsamānajātīyavyavṛttirityarthaḥ /",
    "GSP29nystik_u:8607": " śeṣaṃ bhāṣyavyākhyānena gatam /",
    "GSP29nystik_u:8608": " nanu bhavatu pakṣaśabdalakṣitasya sādhanasya nirṇayaṃ prati karaṇatvam,",
    "GSP29nystik_u:8609": " pratipakṣalakṣitasya tu taddūṣaṇasya na sākṣātsādhakatvamityata āha---pratipakṣācceti hetutvaṃ pāramparyeṇetyarthaḥ /",
    "GSP29nystik_u:8610": " pakṣapratipakṣābhyāmiti /",
    "GSP29nystik_u:8611": " sādhanadūṣaṇābhyāmityarthaḥ //",
    "GSP29nystik_u:8612": " lakṣaṇamācikṣipsurvikalpayati---kva punarayamiti /",
    "GSP29nystik_u:8613": " atra pakṣapratipakṣābhyāmeveti prathamaḥ kalpaḥ,",
    "GSP29nystik_u:8614": " tadā hi yata evakāraḥ tato 'nyatrāvadhāraṇamiti nirṇaye niyamo bhavet /",
    "GSP29nystik_u:8615": " nirṇaya eveti dvitīyaḥ kalpaḥ,",
    "GSP29nystik_u:8616": " tadā hi pakṣapratipakṣābhyāmityatra niyamaḥ /",
    "GSP29nystik_u:8617": " vimṛśyaiveti ca tṛtīyaḥ,",
    "GSP29nystik_u:8618": " tadāpi nirṇaye niyamaḥ /",
    "GSP29nystik_u:8619": " tatra prathamaṃ kalpamākṣipati---yadi vimṛśyeti /",
    "GSP29nystik_u:8620": " tasmin vikalpe nirṇayaḥ pakṣapratipakṣavimarśātilaṅghanenānyatra na pravartata iti pratyakṣaṃ pramāṇaṃ nirṇayaphalaṃ na syāt /",
    "GSP29nystik_u:8621": " na hi tatra pakṣapratipakṣau,",
    "GSP29nystik_u:8622": " nāpi vimarśa iti pratyakṣalakṣaṇaṃ bādhyate ityarthaḥ /",
    "GSP29nystik_u:8623": " tṛtīyakalpamākṣipati---eteneti /",
    "GSP29nystik_u:8624": " vyāghātenetyarthaḥ /",
    "GSP29nystik_u:8625": " dvitīye kalpe dūṣaṇamāha---atha pakṣeti /",
    "GSP29nystik_u:8626": " tadā nirṇayasyāniyamāt pakṣapratipakṣau ca tadabhāvaśceti tadubhayam,",
    "GSP29nystik_u:8627": " tadāśrayaḥ nirṇayaḥ prāptoti /",
    "GSP29nystik_u:8628": " tathā cāvyāpakaṃ lakṣaṇam ityarthaḥ /",
    "GSP29nystik_u:8629": " prathamaṃ kalpamālambya samādhatte---tarkaviṣaya iti /",
    "GSP29nystik_u:8630": " na nirṇayamātrasyedaṃ lakṣaṇam,",
    "GSP29nystik_u:8631": " api tu nirṇayaviśeṣasyetyarthaḥ /",
    "GSP29nystik_u:8632": " na nirṇaya iti na nirṇayamātra ityarthaḥ /",
    "GSP29nystik_u:8633": " atha nirṇayasya kimiti nirṇayamātrasyetyarthaḥ /",
    "GSP29nystik_u:8634": " ekaśaśca pramāṇairiti pratyakṣādibhiḥ /",
    "GSP29nystik_u:8635": " saṃhatya ca pramāṇairiti sādhanadūṣaṇasamādhānairityarthaḥ /",
    "GSP29nystik_u:8636": " pakṣapratipakṣābhyāmeva vāde nirṇayo na tu vimarśaḥ /",
    "GSP29nystik_u:8637": " śāstre tu nirṇaya eva na tu tatra śāstrātiriktaṃ sādhanāntaramāśrīyata ityarthaḥ //",
    "GSP29nystik_u:8638": " pakṣapratipakṣābhyāmiti /",
    "GSP29nystik_u:8639": " lakṣaṇāyāṃ hi yena yat lakṣyate tadavacchedakatayā tadapi buddhau sannidhīyate /",
    "GSP29nystik_u:8640": " tataśca tena niyamo bhavati lakṣyamāṇasya,",
    "GSP29nystik_u:8641": " yathā gaṅgāyāṃ dhoṣa iti /",
    "GSP29nystik_u:8642": " gaṅgāsaṃbandhyeva tīraṃ ghoṣeṇānvīyate,",
    "GSP29nystik_u:8643": " na tvakūpāratīramapīti /",
    "GSP29nystik_u:8644": " codayati---artheti /",
    "GSP29nystik_u:8645": " pariharati---na neti /",
    "GSP29nystik_u:8646": " arthagrahaṇe kriyamāṇe kālpanikatvaṃ pratiṣidhyate,",
    "GSP29nystik_u:8647": " na cākalpitaṃ viruddhadharmavadityekataranirṇayaḥ /",
    "GSP29nystik_u:8648": " nedaṃ pakṣapratipakṣābhyāmityādi codyabhāṣyaṃ vyācaṣṭepakṣapratipakṣābhyāmiti /",
    "GSP29nystik_u:8649": " ubhābhyāmityādi parihārabhāṣyaṃ vyācaṣṭe---ubhābhyāmevetyāheti /",
    "GSP29nystik_u:8650": " pṛcchati--etasminniti,",
    "GSP29nystik_u:8651": " prathamaṃ sādhanam,",
    "GSP29nystik_u:8652": " dvitīyaṃ dūṣaṇam,",
    "GSP29nystik_u:8653": " tṛtīyaṃ samādhānam /",
    "GSP29nystik_u:8654": " uttaram---sarvatra /",
    "GSP29nystik_u:8655": " kadācit prathame kadācid dvitīye kadācit tṛtīye ityarthaḥ /",
    "GSP29nystik_u:8656": " avaśyaṃ tu tṛtīya ityāha---atha veti /",
    "GSP29nystik_u:8657": " ubhayatra kalpe praśnaḥ---kathamiti /",
    "GSP29nystik_u:8658": " uttaram---ekastāvaditi /",
    "GSP29nystik_u:8659": " taṃ nivartyaṃ vādinaḥ sādhanaṃ dūṣaṇena nivartya prativādī svapakṣe sādhanaṃ bravīti /",
    "GSP29nystik_u:8660": " prathama iti vādī //",
    "GSP29nystik_u:8661": " nirṇayo 'numānameveti kecit /",
    "GSP29nystik_u:8662": " tathā hi tṛtīyaliṅgadarśanaṃ pratyakṣaphalaṃ nirṇayaḥ /",
    "GSP29nystik_u:8663": " tadeva cānumānamato nirṇayo nānumānādatiricyate ityarthaḥ /",
    "GSP29nystik_u:8664": " pariharati---na liṅgaliṅgiti /",
    "GSP29nystik_u:8665": " yadi nirṇayamātramanumānamucyeta,",
    "GSP29nystik_u:8666": " tadā na tasya sarvasya liṅgaliṅgisaṃbandhasmṛtyapekṣatvamiti /",
    "GSP29nystik_u:8667": " yadi tu liṅgaparāmarśo nirṇayaḥ,",
    "GSP29nystik_u:8668": " tasya cāsti liṅgaliṅgisaṃbandhāpekṣeti tatrāha--pramāṇaphalatvāt /",
    "GSP29nystik_u:8669": " sāmānyavyāpto viśeṣaḥ sāmānyanivṛttyā nivartate,",
    "GSP29nystik_u:8670": " śiṃśapātvamiva vṛkṣatvanivṛttyā /",
    "GSP29nystik_u:8671": " na ca phale pramitirūpe nirṇaye pramākaraṇatvaṃ phalatve nāstīti nānumānatvaṃ tadviśeṣa",
    "GSP29nystik_u:8672": " ityarthaḥ /",
    "GSP29nystik_u:8673": " itaścānumānāt nirṇayo bhidyate ityāha--nirṇayaḥ svaviṣaya eveti na hi nirṇayo nirṇayatvena pratipattyanubandhibhūtād viṣayādanyatra,",
    "GSP29nystik_u:8674": " anumānaṃ tu tatra cānyatra ca /",
    "GSP29nystik_u:8675": " yadānumeyo 'gnireva heyatvādibhiḥ paricchidyate 'gnijñānenānumānena,",
    "GSP29nystik_u:8676": " yadā tu dhūmajñānenāgniranumīyate tadānyatra ceti gamayitavyam /",
    "GSP29nystik_u:8677": " // iti vācaspatimiśraviracitāyāṃ nyāyavārttikatātparyaṭīkāyāṃ prathamādhyāyasya prathamāhnikam // ****************************************************************************",
    "GSP29nystik_u:8678": " NyS_1,2.1: pramāṇatarkasādhanopālambhaḥ siddhāntāviruddhaḥ pañcāvayavopapannaḥ pakṣapratipakṣaparigraho vādaḥ //",
    "GSP29nystik_u:8679": " nitāntadakṣiṇaślakṣṇadhiyo gṛhṇantvamatsarāḥ /",
    "GSP29nystik_u:8680": " vācaspatigirāmarthatattvāni vibudhā iva //",
    "GSP29nystik_u:8681": " uddeśakramaprāptaṃ vādalakṣaṇaparaṃ sūtram avatārayituṃ bhāṣyam---tisraḥ kathā bhavantīti /",
    "GSP29nystik_u:8682": " tadayuktam,",
    "GSP29nystik_u:8683": " bṛhatkathādīnāṃ tisṛṣu kathāsu anantarthāvāt /",
    "GSP29nystik_u:8684": " na ca sāmānyalakṣaṇābhidhānamantareṇa viśeṣalakṣaṇāvasaro 'sti,",
    "GSP29nystik_u:8685": " vādādayaśca kathāviśeṣā ityata āha vārttikakāraḥ---tisraḥ kathā bhavantīti /",
    "GSP29nystik_u:8686": " nāyaṃ kathāmātraniyamo yena bṛhatkathādīnām",
    "GSP29nystik_u:8687": " akathātvaṃ syāt,",
    "GSP29nystik_u:8688": " api tu yannānāpravaktṛke vicāre vasati tad vicāravastu /",
    "GSP29nystik_u:8689": " vicāraviṣayā vākyasaṃdṛbdhiḥ katheti yāvat /",
    "GSP29nystik_u:8690": " tasyāḥ kathāyā eṣa niyamaḥ tisra eveti /",
    "GSP29nystik_u:8691": " tathā ca nānāpravaktṛkavicāraviṣayā vākyasaṃdṛbdhiḥ katheti sāmānyalakṣaṇaṃ pakṣapratipakṣaparigraha",
    "GSP29nystik_u:8692": " iti sūtrāvayavena sūcitamityetadapyarthāduktaṃ bhavatīti draṣṭavyam /",
    "GSP29nystik_u:8693": " yad vastu vicāryate ityarthābhidhānamātram,",
    "GSP29nystik_u:8694": " na tu vicāravastvityasya vivaraṇam /",
    "GSP29nystik_u:8695": " vādādiṣvadhikāriṇaḥ puruṣānāha---tatra gurvādibhiriti /",
    "GSP29nystik_u:8696": " vādalakṣaṇasyānantarye hetumāha---tatra yathoddeśamiti //",
    "GSP29nystik_u:8697": " sūtramiti /",
    "GSP29nystik_u:8698": " sāmānyalakṣaṇamapyanena sūcyata ityuktaṃ bhavati /",
    "GSP29nystik_u:8699": " ekādhikaraṇasthasavityādi bhāṣyaṃ praśnapūrvakaṃ vyācaṣṭe---kāviti /",
    "GSP29nystik_u:8700": " vastudharmāviti vibhajate---vastudharmāvitīti /",
    "GSP29nystik_u:8701": " dharmaśabdo viśeṣe /",
    "GSP29nystik_u:8702": " tadanavasāyād vastunaḥ sāmānyato 'vasāya ukto bhavati /",
    "GSP29nystik_u:8703": " tadidamāha---vastunaḥ sāmānyeneti /",
    "GSP29nystik_u:8704": " aviruddhāvapyevaṃ na vicāraṃ prayojayata ityarthaḥ /",
    "GSP29nystik_u:8705": " pramāṇatarkasādhanolambhapadasya tātparyamāha---asyeti /",
    "GSP29nystik_u:8706": " anena tasya viśeṣaṇam",
    "GSP29nystik_u:8707": " ityādi bhāṣyaṃ vyākhyātam /",
    "GSP29nystik_u:8708": " yadyapi vitaṇḍāyāmapi pakṣapratipakṣaparigraho 'sti,",
    "GSP29nystik_u:8709": " tathāpi pratipakṣasādhanaṃ nāsti tasyāḥ sthāpanāhīnatvāt /",
    "GSP29nystik_u:8710": " yadyapi ca jalpe 'pi pakṣapratipakṣasādhanamasti,",
    "GSP29nystik_u:8711": " tathāpi na pramāṇamūlairavayavaistarkeṇa ca sādhanopālambhāviti jalpavitaṇḍabhyāṃ pramāṇatarkasādhanopālambhagrahaṇena vyavacchedaḥ /",
    "GSP29nystik_u:8712": " yathā caitat tathopariṣṭādupapādayiṣyate //",
    "GSP29nystik_u:8713": " ākṣipati---kathaṃ punastarkeṇeti /",
    "GSP29nystik_u:8714": " samādhatte---na brūma iti /",
    "GSP29nystik_u:8715": " tarkasyetikarttavyatārūpasya pramāṇānugrāhakatayā pramāṇamūlā avayavāstarkamūlā api bhavanti /",
    "GSP29nystik_u:8716": " tathā ca tarkasyāpi sādhanopālambhahetubhāvaḥ siddho bhavatītyarthaḥ /",
    "GSP29nystik_u:8717": " vikalpyākṣipati---sādhanam",
    "GSP29nystik_u:8718": " upālambhaścāsminniti /",
    "GSP29nystik_u:8719": " paraṃ prati hi siddhayupālabdhī vivakṣite /",
    "GSP29nystik_u:8720": " na ca te pramāṇatarkābhyām,",
    "GSP29nystik_u:8721": " tayoḥ svapratipattihetutvāt /",
    "GSP29nystik_u:8722": " avayavārthasya avayavaśabdārthasyetyarthaḥ /",
    "GSP29nystik_u:8723": " ubhayathābhimatatve 'pi",
    "GSP29nystik_u:8724": " karaṇasādhanapakṣaṃ kakṣīkṛtya tāvat samādhatte---na,",
    "GSP29nystik_u:8725": " anyārthatvāditi /",
    "GSP29nystik_u:8726": " anyaprayojanatvādityarthaḥ /",
    "GSP29nystik_u:8727": " yadā tu bhāvasādhanau tadā pṛcchati---athaitāviti /",
    "GSP29nystik_u:8728": " vipratipannasya praśnaḥ /",
    "GSP29nystik_u:8729": " na pratipakṣaviṣaya upālambho nāpi tatsādhanaviṣayaḥ,",
    "GSP29nystik_u:8730": " tayorvastunoḥ svakāraṇādutpannayoḥ sadā tadrūpatvena puruṣadharmopālambhānāspadatvādityākṣepārthaḥ /",
    "GSP29nystik_u:8731": " samādhatte---evametaditi /",
    "GSP29nystik_u:8732": " dharmī dharmaviśiṣṭaḥ pakṣaḥ pratipakṣo vā karma,",
    "GSP29nystik_u:8733": " tasya viṣayaḥ /",
    "GSP29nystik_u:8734": " tasya dharmiṇo vāstavaṃ tādṛśatvamatādṛśatvaṃ vā karaṇasya tu karmaiva viṣayaḥ /",
    "GSP29nystik_u:8735": " tatra ca karmakaraṇe samarthe eva,",
    "GSP29nystik_u:8736": " nāsamarthe /",
    "GSP29nystik_u:8737": " anyaviṣaye tu puruṣaste niyu/",
    "GSP29nystik_u:8738": " jāno 'samarthīkarotīti /",
    "GSP29nystik_u:8739": " so 'yaṃ puruṣasyāparādho na karmakaraṇayoḥ /",
    "GSP29nystik_u:8740": " yathā ākāśe niśātamasiṃ vyāpārayataḥ puruṣasyāparādho nākāśasya śabde samarthasya,",
    "GSP29nystik_u:8741": " aservā niśātasya dāruṇi samarthasya /",
    "GSP29nystik_u:8742": " tasmādaupacārikaḥ sādhanasyopālambho na mukhyaḥ /",
    "GSP29nystik_u:8743": " mukhyastu puruṣasyaiva /",
    "GSP29nystik_u:8744": " vacanadvāreṇa tūdbhāvyate puruṣasyeti /",
    "GSP29nystik_u:8745": " vacana upacaryate na tu pakṣe pakṣadvāreṇānudbhāvanāditi siddham /",
    "GSP29nystik_u:8746": " yathāyamarthaḥ sūtrapadebhyo labhyate tathā praśnapūrvakaṃ darśayati---kathaṃ punariti //",
    "GSP29nystik_u:8747": " yaduktaṃ pramāṇatarkasādhanopālambhagrahaṇaṃ vādasya jalpavitaṇḍābhyāṃ viśeṣaṇārthamiti,",
    "GSP29nystik_u:8748": " tatra prakāraṃ pṛcchati---atheti /",
    "GSP29nystik_u:8749": " praṣṭaivāha--nanvidamapīti /",
    "GSP29nystik_u:8750": " uttaram---na samānamiti /",
    "GSP29nystik_u:8751": " niyamamāha--pramāṇatarkasādhanopālambha",
    "GSP29nystik_u:8752": " eva vādaḥ /",
    "GSP29nystik_u:8753": " evakāreṇa",
    "GSP29nystik_u:8754": " chalādisādhanopālambhatvaṃ vādasya vyavacchidyate,",
    "GSP29nystik_u:8755": " tathā ca jalpavitaṇḍābhyāṃ vyavacchedaḥ /",
    "GSP29nystik_u:8756": " etaduktaṃ bhavati,",
    "GSP29nystik_u:8757": " tarkānugṛhītapramāṇamūlā avayavāḥ paramārthato bhavantu mā bhūvan,",
    "GSP29nystik_u:8758": " vādiprativādinostvabhiprāyo bhavatu pramāṇamūlā avayavā iti /",
    "GSP29nystik_u:8759": " etāvataiva pramāṇatarkasādhanopālambhatā vādasya vītarāgakathātvena tattvanirṇayāvasānatvāt /",
    "GSP29nystik_u:8760": " jalpavitaṇḍayostvapramāṇamūlatvaṃ viduṣāpi prativādinā chalādibhiḥ pratyavastheyam,",
    "GSP29nystik_u:8761": " ekāntaparājayād",
    "GSP29nystik_u:8762": " varaṃ saṃśayo 'stvitīcchatā vijigīṣuṇā /",
    "GSP29nystik_u:8763": " yathā cāsya śāstre vyutpādanaṃ nāsadṛśaṃ yathā caiṣa satāmācāraḥ,",
    "GSP29nystik_u:8764": " tathā jalpalakṣaṇe vakṣyāmaḥ //",
    "GSP29nystik_u:8765": " jalpe nigrahatthānaviniyogād",
    "GSP29nystik_u:8766": " ityādi bhāṣyam /",
    "GSP29nystik_u:8767": " tadanupapannam /",
    "GSP29nystik_u:8768": " upālambhagrahaṇādeva vāde 'pi nigrahasthānasya labdhatvādityata āha vārttikakāraḥ---chalajātīti /",
    "GSP29nystik_u:8769": " asatyupālambhagrahaṇa",
    "GSP29nystik_u:8770": " ityabhiprāyaḥ /",
    "GSP29nystik_u:8771": " codayati---samasteti /",
    "GSP29nystik_u:8772": " yadyupālambhagrahaṇasya nigrahasthānavidhānaṃ prayojanam,",
    "GSP29nystik_u:8773": " hanta bho na jalpād vādasya viśeṣaḥ,",
    "GSP29nystik_u:8774": " kṛtaṃ cottarābhyāṃ padābhyāmityarthaḥ /",
    "GSP29nystik_u:8775": " pariharati---nottarayoriti /",
    "GSP29nystik_u:8776": " niyamaḥ parisaṃkhyā /",
    "GSP29nystik_u:8777": " tadanena kasyacidabhyanujñānārthamiti bhāṣyaṃ",
    "GSP29nystik_u:8778": " vyākhyātam /",
    "GSP29nystik_u:8779": " siddhāntāviruddha",
    "GSP29nystik_u:8780": " ityatra bhāṣyavyākhyānamupanyasya dūṣayati---siddhāntāviruddha",
    "GSP29nystik_u:8781": " ityanena kileti /",
    "GSP29nystik_u:8782": " bhāṣyamate dūṣite pṛṣṭvā svamatena vyācaṣṭe---atha kimidaṃ padamiti /",
    "GSP29nystik_u:8783": " pṛcchati---kasmāt punariti /",
    "GSP29nystik_u:8784": " uttaram---gurvādibhiriti /",
    "GSP29nystik_u:8785": " na khalvapratibhādyudbhāvanā tatvapratipattāvapa---yujyate,",
    "GSP29nystik_u:8786": " adhikaṃ tu na yadyapi tattvapratipattiṃ sākṣād",
    "GSP29nystik_u:8787": " vyāhanti, tathāpi tatprayojanānusaraṇe paraḥ pratipattā samākulitabuddhirna tattvaṃ pratipattumarhatītyadhikasyāpi tattvapratipattividhātahetutvamiti",
    "GSP29nystik_u:8788": " tattvabubhutsuriti jigīṣutāṃ nirākaroti,",
    "GSP29nystik_u:8789": " na hi gurvādiṣu jigīṣāsaṃbhavaḥ,",
    "GSP29nystik_u:8790": " trividhaṃ phalamiti /",
    "GSP29nystik_u:8791": " anadhigatatattvāvabodhaḥ saṃśayanivṛttiradhyavasitābhyanujñānamiti phalāni trīṇi /",
    "GSP29nystik_u:8792": " pratidvandvini tu na vādaḥ,",
    "GSP29nystik_u:8793": " api tu jalpavitaṇḍe /",
    "GSP29nystik_u:8794": " codayati---pramāṇatarketi /",
    "GSP29nystik_u:8795": " pāramārthikāt tarkasahitāt pramāṇādekasmin viṣaye sādhanopālambhayoḥ saṃbhave viruddhadharmasamāliṅgitamekadā vastu prasajyata",
    "GSP29nystik_u:8796": " ityarthaḥ /",
    "GSP29nystik_u:8797": " pariharati---naiṣa doṣa iti /",
    "GSP29nystik_u:8798": " vāde 'bhiprāyo niyamyate vādiprativādinoḥ prāmāṇikadhiyā sādhanopālambhau tābhyāṃ prayoktavyau,",
    "GSP29nystik_u:8799": " nāprāmāṇikadhiyā jalpavitaṇḍayoriva /",
    "GSP29nystik_u:8800": " na punarvastu niyamyata",
    "GSP29nystik_u:8801": " iti /",
    "GSP29nystik_u:8802": " tathā ca vāde abuddhipūrvaṃ chalādiprayoge tadudbhāvanamapi saṃbhavati,",
    "GSP29nystik_u:8803": " tāvadevacodbhāvyaṃ yāvatyanudbhāvite tattvapratipattivyāghātaḥ,",
    "GSP29nystik_u:8804": " yasmistvanudbhāvite 'pi na tattvapratipattervyāghātaḥ,",
    "GSP29nystik_u:8805": " tatprayuktamapi nodbhāvanīyam /",
    "GSP29nystik_u:8806": " etacca pañcame 'dhyāye nipuṇataramupapādayiṣyate //",
    "GSP29nystik_u:8807": " sādhanoktaṃ prakāraṃ dūṣaṇe 'pyatidiśati---dūṣaṇamapyevam /",
    "GSP29nystik_u:8808": " pūrvasmin prayojane sthite bhāṣyakāraḥ prayojanāntaramanvācinoti---avayaveṣviti /",
    "GSP29nystik_u:8809": " na hi pañcāvayavopapannatvaṃ pramāṇaṃ ca tadanugrāhakaṃ ca tarkamantareṇa bhavatīti",
    "GSP29nystik_u:8810": " pañcāvayavopapannatvādeva pramāṇatarkapratilambhe sādhanopālambhayorvyatiṣaṅgajñāpanāyāvaśyaṃ",
    "GSP29nystik_u:8811": " sādhanopālambhagrahaṇaṃ tāvat kartavyam,",
    "GSP29nystik_u:8812": " anyathaikaḥ svasthānasthita eva śabdasyānityatvaṃ prati pañcāvayavopapannaṃ vākyaṃ prayuṅkte,",
    "GSP29nystik_u:8813": " aparo 'pi tādṛśaḥ śabdanityatā prati tādṛśameva vākyaṃ prayuṅkte iti so 'pi vādaḥ prasajyeta /",
    "GSP29nystik_u:8814": " sādhanopālambhaviśeṣaṇāya ca pramāṇatarkagrahaṇaṃ kṛtamiti bhāvaḥ /",
    "GSP29nystik_u:8815": " prayojanāntaram",
    "GSP29nystik_u:8816": " anvācinoti---antareṇāpi ceti vādaḥ pañcāvayavopapanna",
    "GSP29nystik_u:8817": " ityekaḥ kalpaḥ /",
    "GSP29nystik_u:8818": " pramāṇatarkasādhanopālambha",
    "GSP29nystik_u:8819": " iti ca dvitīya ityarthaḥ /",
    "GSP29nystik_u:8820": " prayojanāntaramanvācinoti---chalajātīti /",
    "GSP29nystik_u:8821": " vinigraho jalpo mā vijñāyi /",
    "GSP29nystik_u:8822": " vādagatanigrahasthānarahito mā vijñāyityarthaḥ /",
    "GSP29nystik_u:8823": " tadvijñāne kīdṛśo 'rtho bhavatītyata āha---chalajātinigahasthāneti /",
    "GSP29nystik_u:8824": " vādagato nigraho na jalpe,",
    "GSP29nystik_u:8825": " jalpagataśca nigraho na vāda iti sa mā vijñāyati /",
    "GSP29nystik_u:8826": " iṣyate hi vādagato 'pi nigraho jalpe /",
    "GSP29nystik_u:8827": " so 'yamiṣṭo 'rtho granthādhikyāt pramāṇatarkagrahaṇāt labhyata",
    "GSP29nystik_u:8828": " ityarthaḥ //",
    "GSP29nystik_u:8829": " tadevaṃ svābhimataṃ vādalakṣaṇaṃ vyākhyāya vāsubandhavaṃ lakṣaṇa dūṣayitumupanyasyati---apare tviti svapakṣasya siddhiḥ parapakṣasya cāsiddhiḥ,",
    "GSP29nystik_u:8830": " tadarthaṃ vacanaṃ vāda ityarthaḥ /",
    "GSP29nystik_u:8831": " dūṣayati---atra ceti /",
    "GSP29nystik_u:8832": " prathamaṃ hetuṃ vibhajate---etāviti /",
    "GSP29nystik_u:8833": " pūrvaḥ pakṣo 'yuktaḥ,",
    "GSP29nystik_u:8834": " pakṣa uttarastu yukta ityarthaḥ /",
    "GSP29nystik_u:8835": " ekasya vā śabdasya dharmino 'nekanityānityaviśeṣaṇābhisaṃbandhinaḥ puruṣābhisandhibhedāt anekaśabdābhidhānam,",
    "GSP29nystik_u:8836": " svaparaśabdābhidhānamityarthaḥ /",
    "GSP29nystik_u:8837": " etadeva cintyate kiṃ tatsvīkaraṇamiti / na",
    "GSP29nystik_u:8838": " tāvad bhūmidhanādiṣviva svocitāsu arthakriyāsu yatheṣṭaviniyogayogyatvaṃ svatvamarjanāpāditamanityatvādinā pratijñāte śabdādau saṃbhavatītyarthaḥ",
    "GSP29nystik_u:8839": " codayati---mameti pratyayotpattikāraṇattvaṃ svatvam,",
    "GSP29nystik_u:8840": " akāraṇatvam",
    "GSP29nystik_u:8841": " asvatvamiti /",
    "GSP29nystik_u:8842": " dūṣayati---nirdiṣṭa iti /",
    "GSP29nystik_u:8843": " yatheṣṭaviniyogayogyatvameva mameti pratyayakāraṇatvam, nānyat /",
    "GSP29nystik_u:8844": " na caitannityatvādinā pratijñāte śabde 'sti śāstrakārasyetyarthaḥ /",
    "GSP29nystik_u:8845": " api copakārakatvena vyāptaṃ satvaṃ goghaṭādiṣu tathā darśanāt,",
    "GSP29nystik_u:8846": " pakṣāt nivartamānamupakārakatvaṃ svatvamapi svavpāpyaṃ nivartayati vṛkṣatvamiva śiṃśapātvamityāha---yacca yasyeti /",
    "GSP29nystik_u:8847": " dvitīyaṃ kalpam āśaṅkate--sādhanīyeti /",
    "GSP29nystik_u:8848": " nirākaroti---aho śabdārtheti /",
    "GSP29nystik_u:8849": " viśeṣyapadāt anatiriktārthaṃ viśeṣaṇapadamityarthaḥ /",
    "GSP29nystik_u:8850": " api cedaṃ viśeṣaṇapadaṃ viśeṣyaṃ sāmānyataḥ prasṛtaṃ viśeṣe 'vasthāpayati na vā?",
    "GSP29nystik_u:8851": " avasthāpayatīti cet?",
    "GSP29nystik_u:8852": " na sādhanīyamātrārthatā svapakṣaśabdasya,",
    "GSP29nystik_u:8853": " na ced viśeṣaṇaṃ vyarthamityāha---vyavacchedārthaṃ cedamiti /",
    "GSP29nystik_u:8854": " nanu ca viśeṣyaśabdo viśeṣaṇayogāt",
    "GSP29nystik_u:8855": " viśeṣe vartamāno 'pi sāmānyaśabda eva,",
    "GSP29nystik_u:8856": " tataśca śaknoti samānamarthaṃ vaktumiti codayati---sāmānyaśabdā apīti /",
    "GSP29nystik_u:8857": " pariharati---na te sāmānyaśabdā iti /",
    "GSP29nystik_u:8858": " api ca sādhanīyaḥ pakṣa iti /",
    "GSP29nystik_u:8859": " varuddhopadarśanena sphuṭā pratītirbhavatīti ayuktapratipādanārthaṃ yuktasyāpyupanyāsa iti /",
    "GSP29nystik_u:8860": " yadi na pakṣeṇa dūṣaṇaṃ saṃbadhyate kastarhi tasya viṣaya iti śaṅkate---atha dūṣaṇasyeti /",
    "GSP29nystik_u:8861": " uttaram---kasyaciditi /",
    "GSP29nystik_u:8862": " uttaradoṣaḥ",
    "GSP29nystik_u:8863": " jātyudbhāvanam /",
    "GSP29nystik_u:8864": " ākṣipyanta ityākṣepāḥ /",
    "GSP29nystik_u:8865": " ke te bhāvāḥ?",
    "GSP29nystik_u:8866": " apratibhāvikṣepādayaḥ /",
    "GSP29nystik_u:8867": " naite svaparapakṣābhyāṃ saṃbadhyante nāpi sthāpanayeti /",
    "GSP29nystik_u:8868": " codayati---satyamiti /",
    "GSP29nystik_u:8869": " pariharati---upayariteti /",
    "GSP29nystik_u:8870": " narte prayojanādiṣṭaṃ mukhyaśabdārthalaṅghanam",
    "GSP29nystik_u:8871": " iti hi gāthā bhavatāmityarthaḥ /",
    "GSP29nystik_u:8872": " api copacāraścet /",
    "GSP29nystik_u:8873": " lakṣaṇe tato varamevaṃ kriyatāṃ lakṣaṇaṃ lāghavāyetyāha---yadi ceti /",
    "GSP29nystik_u:8874": " śaṅkate---atheti /",
    "GSP29nystik_u:8875": " nirākaroti---svarūpata",
    "GSP29nystik_u:8876": " iti /",
    "GSP29nystik_u:8877": " mukhyata ityarthaḥ /",
    "GSP29nystik_u:8878": " codayati---sthāpanayāpīti /",
    "GSP29nystik_u:8879": " pariharati---na doṣeti /",
    "GSP29nystik_u:8880": " nanu na dūṣaṇamātraṃ saṃbadhyate,",
    "GSP29nystik_u:8881": " asiddhyarthamiti ca dūṣaṇamātrābhidhānam,",
    "GSP29nystik_u:8882": " tat kuto viśeṣapratilambha ityata āha---sāmānyābhidhāne 'pīti /",
    "GSP29nystik_u:8883": " tṛtīyaṃ kalpaṃ dūṣayitumupanyasyati---svaparaśabdāviti /",
    "GSP29nystik_u:8884": " etadapi /",
    "GSP29nystik_u:8885": " sūtrāntaravirodhena dūṣayati---na yukta metadapīti /",
    "GSP29nystik_u:8886": " te sādhanadūṣaṇaiḥ svaparaśabdāḥ saṃbadhyante",
    "GSP29nystik_u:8887": " iti sūtre hi niyameva svapakṣe sādhanaṃ parapakṣe dūṣaṇamuktam,",
    "GSP29nystik_u:8888": " tathā cottarapakṣe dūṣaṇīya",
    "GSP29nystik_u:8889": " eveti uttarapakṣavādināpi dūṣaṇīyaḥ /",
    "GSP29nystik_u:8890": " evaṃ pūrvapakṣo 'ti sādhanīya eveti,",
    "GSP29nystik_u:8891": " uttarapakṣavādino 'pi sādhanīyo na dūṣaṇīyaḥ syādityarthaḥ /",
    "GSP29nystik_u:8892": " api cāyuktasya pūrvapakṣasya sādhaṇaṃ yuktasya cottarapakṣasya dūṣaṇamiti viparītaprasaṅga",
    "GSP29nystik_u:8893": " ityāha---svapakṣaścottarapakṣavādinaḥ pūrvapakṣāt",
    "GSP29nystik_u:8894": " ayuktapakṣāt anyaḥ yukta ityarthaḥ /",
    "GSP29nystik_u:8895": " na padārthaḥ",
    "GSP29nystik_u:8896": " nāvayavārthaḥ /",
    "GSP29nystik_u:8897": " etena sūtrāntaraniyamābhidhānavyāghātenetyarthaḥ /",
    "GSP29nystik_u:8898": " vyākhyātā nirākāryatvena /",
    "GSP29nystik_u:8899": " ṣaṣṭhaṃ kalpaṃ dūṣayitumupanyasyati---eka evāyamiti /",
    "GSP29nystik_u:8900": " dūṣayati---yuktametat ekasyānekaṃ viśeṣaṇam //",
    "GSP29nystik_u:8901": " dvitīyaṃ hetumupanyastaṃ vyākhātuṃ smārayati---samāseti /",
    "GSP29nystik_u:8902": " na kevalaṃ viśeṣyāt pṛthak svārtho viśeṣaṇaṃ nāvadhāryate,",
    "GSP29nystik_u:8903": " api tvanyasmādapi na bhidyate ityāśayavānāha---bhedācceti /",
    "GSP29nystik_u:8904": " codayati---asatyapi bheda iti /",
    "GSP29nystik_u:8905": " na kevalaṃ patyurviśeṣyāt senā na bhidyate 'pi tu tato 'nyebhyo 'pi hāstikāśvīyarathapadātibhya iti /",
    "GSP29nystik_u:8906": " evaṃ pānakamapi",
    "GSP29nystik_u:8907": " na kevalaṃ tadaṅgebhyo jīrakādibhyaḥ,",
    "GSP29nystik_u:8908": " api tvanyebhyo 'pi phalasalilādibhya iti /",
    "GSP29nystik_u:8909": " pariharati---tacca neti /",
    "GSP29nystik_u:8910": " uktaṃ nismṛtya śaṅkatī---atha manyase svārtha iti /",
    "GSP29nystik_u:8911": " uktasmāraṇena nirākaroti---tanneti /",
    "GSP29nystik_u:8912": " etenaiva ca karmadhārayabahuvrīhī",
    "GSP29nystik_u:8913": " apītyāha---eteneti /",
    "GSP29nystik_u:8914": " api ca svaḥ pakṣo yasya sādhayituḥ sa tathoktaḥ /",
    "GSP29nystik_u:8915": " tathā ca sādhayitṛviṣayaṃ smādityāha---sādhayitṛviṣayaṃ ceti //",
    "GSP29nystik_u:8916": " nanu mā bhūd",
    "GSP29nystik_u:8917": " yatheṣṭaviniyogayogyārthatā svaśabdasya,",
    "GSP29nystik_u:8918": " sādhanīyārthatā tu bhaviṣyati,",
    "GSP29nystik_u:8919": " yathā ca samāsopapattiriti codayati---nanu ceti /",
    "GSP29nystik_u:8920": " ṣaṣṭhīsamāsapakṣoktaṃ doṣaṃ smārayati---na saṃbhavatīti /",
    "GSP29nystik_u:8921": " api ca pakṣāt svapakṣabhede sūtrāntaravyāghāto 'bhede vā etasya vyāghāta",
    "GSP29nystik_u:8922": " ityāha---virodhācceti //",
    "GSP29nystik_u:8923": " api ca vākyasamāsayoḥ samāso jyāyān lāghavādityāha---āstāṃ tāvaditi /",
    "GSP29nystik_u:8924": " na hyaṃ samarthaḥ samāsa iti /",
    "GSP29nystik_u:8925": " siddhyasiddhyarthamityayaṃ samāsaḥ svaparapakṣayoḥ pratyekaṃ na saṃbandhārtha ityarthāt kasyacit siddhiḥ kasyacidasiddhirityarthaḥ /",
    "GSP29nystik_u:8926": " pariharati---yadyasāmarthyāt na samāsaḥ siddhyasiddhyarthamiti /",
    "GSP29nystik_u:8927": " samāse 'pi tarhiti /",
    "GSP29nystik_u:8928": " svapakṣaparapakṣasiddhyasiddhyayarthamiti samāse 'pītyarthaḥ //",
    "GSP29nystik_u:8929": " ekavacanabahuvacanaprasaṅgo 'pi nāstyasāmarthyāditi codyasamādhānābhyāṃ darśayati--- ekavacaneti /",
    "GSP29nystik_u:8930": " anityatve 'pi samāsavidheḥ samāsa eva vigrahāt jyāyāniti codyasamādhānābhyāṃ darśayati---anitya iti /",
    "GSP29nystik_u:8931": " bhavatu goravamevamapi ko doṣa ityata",
    "GSP29nystik_u:8932": " āha---arthaṅgatyarthaṃ ceti /",
    "GSP29nystik_u:8933": " laghunopāyenāśusiddhau gurvabhidhānamanarthakam /",
    "GSP29nystik_u:8934": " yathāhuḥ,",
    "GSP29nystik_u:8935": " akke cenmadhu vindeta kimarthaṃ parvataṃ vrajet /",
    "GSP29nystik_u:8936": " iṣṭasyārthasya saṃsiddhau ko vidvān yatnamācaret //",
    "GSP29nystik_u:8937": " iti atarthakaprayogaścānapekṣitaḥ śiṣyairiti teṣāmaśāsanāt na śāstraṃ syāt,",
    "GSP29nystik_u:8938": " tadidam uktam---śāstratveneti //",
    "GSP29nystik_u:8939": " siddhyasiddhyarthamityetadapi dūṣayati--siddhyasiddhyarthamityetadapi na yuktamiti /",
    "GSP29nystik_u:8940": " tanna tāvaditi---taditi tayormadhya ityarthaḥ /",
    "GSP29nystik_u:8941": " adhikāraṇapratyāyanamiti prāśnikapratyāyanamityarthaḥ /",
    "GSP29nystik_u:8942": " kuto vyāhatamityata āha---ye caite iti /",
    "GSP29nystik_u:8943": " co yasmādarthe,",
    "GSP29nystik_u:8944": " adhikaraṇe vartate pakṣasyeti vyāhatamityarthaḥ /",
    "GSP29nystik_u:8945": " codayati---nāyamiti /",
    "GSP29nystik_u:8946": " siddhirjñānaṃ tasya pakṣo viṣayaḥ,",
    "GSP29nystik_u:8947": " āśrayāstu prāśnikā ityarthaḥ /",
    "GSP29nystik_u:8948": " vikalpya dūṣayati---na yuktametaditi /",
    "GSP29nystik_u:8949": " na tāvat jñānaṃ pakṣaviṣayaṃ prāśnikādhikaraṇaṃ ceti bauddharāddhānte saṃbhavati,",
    "GSP29nystik_u:8950": " jñānasyānādhāratvāt",
    "GSP29nystik_u:8951": " viṣayiviṣayabhāvasya cātāttvikatvāt /",
    "GSP29nystik_u:8952": " tasmādanyā siddhiḥ /",
    "GSP29nystik_u:8953": " tatredamupatiṣṭhate---kiṃ tarhīti /",
    "GSP29nystik_u:8954": " siddhiyogāt siddhaḥ pakṣo bhavati /",
    "GSP29nystik_u:8955": " pramāṇayogasya siddhiḥ /",
    "GSP29nystik_u:8956": " saivārthasya tathātā /",
    "GSP29nystik_u:8957": " tasyāstu prāśnikānāṃ pratītirbhavati /",
    "GSP29nystik_u:8958": " tasmāt na prāśnikapratītiḥ pakṣasyāsiddhiriti virodhaḥ /",
    "GSP29nystik_u:8959": " yasmāt so 'rthastathā bhavati tasmāt tathābhāvādadhikaraṇapratyāyanaṃ bhavatīti dvitīyaṃ kalpamāśaṅkate---athāsiddha iti /",
    "GSP29nystik_u:8960": " yāvat pakṣaviṣayaṃ sādhanaṃ na prayujyate tāvadyadyadhikaraṇapratyāyanaṃ tataḥ sādhanaprayogāt prāgadhikaraṇapratyāyanamastīti vādavaiyarthaṃ sādhanadūṣaṇaprayogo 'narthakaḥ /",
    "GSP29nystik_u:8961": " dūṣaṇāntaramāha---pakṣasyeti /",
    "GSP29nystik_u:8962": " na prayojanamantareṇedānīntanānāmasmadādīnāṃ mukhyārthaśabdasyātikramo 'vācakapadaprayogeṇa labhyate ityarthaḥ /",
    "GSP29nystik_u:8963": " yathāhuḥ,",
    "GSP29nystik_u:8964": " asmādāyatte śabdaprayoga kimityavāyakaṃ prayokṣyāmahe iti //",
    "GSP29nystik_u:8965": " syādetat /",
    "GSP29nystik_u:8966": " mañcasthāḥ krośantīti vaktavye vināpi prayojanaṃ mañcāḥ krośantītyupacāro dṛṣṭa ityata",
    "GSP29nystik_u:8967": " āha---api tu pramāṇāsaṃbhaveneti /",
    "GSP29nystik_u:8968": " pramāṇāsaṃbhavenāpi tviti yojanā /",
    "GSP29nystik_u:8969": " nanvihāpi vināpi prayojanaṃ pramāṇāsaṃbhavamātreṇopacāro mañcāḥ krośantītivadbhaviṣyatītyata āda---lokaprayukteti lokaprayuktaśabdārthavat /",
    "GSP29nystik_u:8970": " upacāro 'pi laukiko na prayojanābhāvena śakyo 'pavadituṃ na lokaḥ paryanuyojyo yataḥ /",
    "GSP29nystik_u:8971": " idānīntanastu asmadādiprayogaḥ prayojanābhāve na śakyaḥ paryanuyoktumityāśayenāha---na cedaṃ laukikamiti //",
    "GSP29nystik_u:8972": " apare tviti /",
    "GSP29nystik_u:8973": " na dūṣaṇaviṣayatvamasiddhiryena na pakṣeṇa saṃbadhyeta,",
    "GSP29nystik_u:8974": " api tvajñānam /",
    "GSP29nystik_u:8975": " tacca pakṣaviṣayameveti na mukhyārthalaṅghanamityarthaḥ /",
    "GSP29nystik_u:8976": " atrāpi pūrvoktaṃ prasaṅgamāha--tad yadīti /",
    "GSP29nystik_u:8977": " tasmāt pakṣasyetīcchatā siddhyasiddhijñānājñāne pakṣadharmāvevābhyupagantavye /",
    "GSP29nystik_u:8978": " yataḥ tayoḥ pakṣadharmatvāt etadbhavati siddhaḥ pakṣo 'siddhaśceti /",
    "GSP29nystik_u:8979": " astu tarhyevamityata",
    "GSP29nystik_u:8980": " āha---evaṃ satīti /",
    "GSP29nystik_u:8981": " naiva draṣṭrādhāratā jñānasya viṣayatā ca bauddharāddhānte saṃbhavatīti bhāvaḥ /",
    "GSP29nystik_u:8982": " śaṅkate atha mā bhūditi /",
    "GSP29nystik_u:8983": " asti khalvālayajñānaṃ yadupāśritya ṣaḍapi pravṛttijñānāni jāyante /",
    "GSP29nystik_u:8984": " tasmādālayapratyayo draṣṭā /",
    "GSP29nystik_u:8985": " tatsthe eva siddhyasiddhī /",
    "GSP29nystik_u:8986": " na pakṣasya tadviṣayatvāt tasyāpīti cet,",
    "GSP29nystik_u:8987": " kaḥ punarayaṃ viṣayabhāvaḥ?",
    "GSP29nystik_u:8988": " tatkāraṇatvamiti cet?",
    "GSP29nystik_u:8989": " cakṣurādīnāmapi jñānakāraṇānāṃ viṣayatvaprasaṅgaḥ /",
    "GSP29nystik_u:8990": " asataścākāraṇasya",
    "GSP29nystik_u:8991": " aviṣayatvaprasaṅgaḥ /",
    "GSP29nystik_u:8992": " jñānaprakāśyatvaṃ viṣayatvamiti cet---na,",
    "GSP29nystik_u:8993": " jñānenārthe prakāśājananāt tasmāt jñānasya tadasamavāyinaḥ",
    "GSP29nystik_u:8994": " tadaviṣayasya ca draṣṭṛsthataiveti siddham /",
    "GSP29nystik_u:8995": " nirākaroti---tathāpīti /",
    "GSP29nystik_u:8996": " punaḥ śaṅkate---atha tathātathāne iti pramāṇayoga ityarthaḥ /",
    "GSP29nystik_u:8997": " nirākaroti---tathāpīti /",
    "GSP29nystik_u:8998": " tattvaṃ jijñāsuḥ pṛcchati---ke punarete iti /",
    "GSP29nystik_u:8999": " suhṛdbhāvenottaramāha---vastudharmāviti /",
    "GSP29nystik_u:9000": " yadyapi pramāṇayogāyogau prameyasya ca pramātuśca,",
    "GSP29nystik_u:9001": " sādhanāsaṃbandhe kartṛtvānupapatteḥ,",
    "GSP29nystik_u:9002": " tathāpi prameyasya prādhānyāt tatraivābhidhānapratyayāviti prameyadharmāvucyete vyaktyavyaktī,",
    "GSP29nystik_u:9003": " na tu pramātṛdharmāviti /",
    "GSP29nystik_u:9004": " siddhyasiddhyarthamiti arthaśabdānupapattiḥ /",
    "GSP29nystik_u:9005": " kasmāt? vikalpānupapatteḥ /",
    "GSP29nystik_u:9006": " vikalpamāha---arthaśabdaḥ khalviti /",
    "GSP29nystik_u:9007": " iha sūtre dhananimittādivacanatārthaśabdasya na saṃbhavatīti trayamavaśiṣyata iti tredhā pravartata ityuktam /",
    "GSP29nystik_u:9008": " sādhanaṃ sādhanābhāso dūṣaṇaṃ dūṣaṇābhāsa iti caturvidhaṃ vākyam /",
    "GSP29nystik_u:9009": " prathamakalpamapākaroti---tanna tāvaditi /",
    "GSP29nystik_u:9010": " taditi teṣu madhya ityarthaḥ //",
    "GSP29nystik_u:9011": " granthāntare yuktāyuktatvena viśeṣaṇāt caturvidhavākyasaṃgrahārtho hyuddeśe arthaśabdo vyākhyātaḥ /",
    "GSP29nystik_u:9012": " na ca yuktāyuktatvaviśeṣaṇe caturvidhavākyasaṃgraho bhavati sādhanābhāsasaṃbandhinaḥ pakṣasya yuktatvābhāvāt dūṣaṇābhāsaṃbandhinaśca pratipakṣasyāyuktatvābhāvādityarthaḥ",
    "GSP29nystik_u:9013": " atha na sādhanādiyogo 'pi tu sādhyadharma eva sādhanānapekṣo yuktāyuktatvamiti śaṅkate---atha punariti /",
    "GSP29nystik_u:9014": " nirākaroti---tathāpīti /",
    "GSP29nystik_u:9015": " kuto vyāghāta",
    "GSP29nystik_u:9016": " ityata āha---na hīti /",
    "GSP29nystik_u:9017": " yadi pratyāyanaṃ siddhiḥ pratītiḥ,",
    "GSP29nystik_u:9018": " tathāpi sā pratyāyyā na saṃbhavati /",
    "GSP29nystik_u:9019": " atha karaṇam?",
    "GSP29nystik_u:9020": " tathāpi karma karaṇaṃ na saṃbhavatīti vyāghāta ityarthaḥ /",
    "GSP29nystik_u:9021": " dvitīyaṃ kalpamāśaṅkya nirākaroti---atha prayojana iti /",
    "GSP29nystik_u:9022": " prayojanaṃ kāryam /",
    "GSP29nystik_u:9023": " tanna kāraṇābhāsād",
    "GSP29nystik_u:9024": " bhavitumarhati /",
    "GSP29nystik_u:9025": " na hi vahniriti gṛhītaḥ khadyoto dahati pacati vetyarthaḥ /",
    "GSP29nystik_u:9026": " tṛtīyaṃ kalpamāśaṅkya nirākaroti---athābhidheya",
    "GSP29nystik_u:9027": " iti /",
    "GSP29nystik_u:9028": " granthakāraḥ sūtrakāraḥ /",
    "GSP29nystik_u:9029": " evaṃ tviti /",
    "GSP29nystik_u:9030": " evaṃ sati siddhiśabdo 'siddhiśabdaśca vādaḥ syāt /",
    "GSP29nystik_u:9031": " nanu dhananimittādayaḥ apyarthaśabdavācyāḥ santi,",
    "GSP29nystik_u:9032": " te kasmādiha na gṛhyante ityata",
    "GSP29nystik_u:9033": " āha---tatra sūtre /",
    "GSP29nystik_u:9034": " na cānyo 'rthaśabdasya viṣayaḥ saṃbhavati,",
    "GSP29nystik_u:9035": " na hi siddhirdhanaṃ vā svaparapakṣayoḥ sādhanaṃ vā nivṛttirvā saṃbhavatītyarthaḥ /",
    "GSP29nystik_u:9036": " api ca vacanaviśeṣaṇapakṣe svaśātravyāghāta",
    "GSP29nystik_u:9037": " ityāha---siddhyasiddhyarthaṃ vacanaṃ vāda",
    "GSP29nystik_u:9038": " iti bruvāṇeneti /",
    "GSP29nystik_u:9039": " naiyāyikahetudūṣaṇaṃ pūrvamidaṃ sūtram",
    "GSP29nystik_u:9040": " uttaram /",
    "GSP29nystik_u:9041": " upasaṃharati---tadevamiti /",
    "GSP29nystik_u:9042": " tantraṃ śāstram /",
    "GSP29nystik_u:9043": " lokaṃ ca bādhanta iti /",
    "GSP29nystik_u:9044": " avācakapadaprayogāt sādhanadūṣaṇābhāsavādinaśca vāditvena lokasiddhasyāvāditvāpādanāt siddhyasiddhiśabdayośca vādatvāpādanārthatvādityarthaḥ",
    "GSP29nystik_u:9045": " sūtraṃ dūṣayitvā vṛttiṃ dūṣayati---yathā ceti /",
    "GSP29nystik_u:9046": " svasya pakṣasyeti /",
    "GSP29nystik_u:9047": " svasyātmīyasya pakṣasya /",
    "GSP29nystik_u:9048": " na hi",
    "GSP29nystik_u:9049": " pakṣavyatirekeṇaṃ pakṣādhāraṃ sādhyaṃ jñānamanyad vā siddhiśabdābhidheyaṃ saṃbhavati,",
    "GSP29nystik_u:9050": " jñānasya puruṣādhāratayā anādhāratayā vā pakṣādhāratvānupapatteḥ,",
    "GSP29nystik_u:9051": " pakṣasya tu bhavet kenacit saṃbandhena yādṛśatādṛśenetyarthaḥ /",
    "GSP29nystik_u:9052": " te sādhanadūṣaṇaiḥ ityatra pṛthagukte sādhanadūṣaṇe /",
    "GSP29nystik_u:9053": " yuktāyuktatvābhyāṃ te yuktāyuktatve /",
    "GSP29nystik_u:9054": " sādhanadūṣaṇairiti /",
    "GSP29nystik_u:9055": " na hi karma karaṇaṃ bhavatītyarthaḥ /",
    "GSP29nystik_u:9056": " api ca yuktāyuktārthābhyāmabhede sādhanadūṣaṇapadamanarthakaṃ te ityanenaiva yuktāyuktatvāvamarṣiṇā gatārthatvādityāha---yuktāyuktatvaśabdābhyāṃ ceti /",
    "GSP29nystik_u:9057": " atha na paryāyatā,",
    "GSP29nystik_u:9058": " api tu sāmānyaviśeṣabhāvaḥ",
    "GSP29nystik_u:9059": " yuktāyuktatve sāmānyam,",
    "GSP29nystik_u:9060": " sādhanadūṣaṇe ca viśeṣa iti śaṅkate---atha manyase iti /",
    "GSP29nystik_u:9061": " nirākaroti---na prathameti /",
    "GSP29nystik_u:9062": " ubhayavyabhicāre viśeṣaṇāviśeṣyabhāve kāmacārādutpalairityuktam /",
    "GSP29nystik_u:9063": " dvitīyaṃ kalpamāśaṅkya dūṣayati---yoga iti cediti /",
    "GSP29nystik_u:9064": " na khalu yogo nāma bauddhānāṃ sādhyasādhanavṛttirdūṣyadūṣaṇavṛttirvā kaścidastītyarthaḥ /",
    "GSP29nystik_u:9065": " api ca sāṃvṛto 'pi yogaḥ sādhyasādhanajñānādhīnanirūpaṇatayā nānirūpite sādhye nirūpito bhavati,",
    "GSP29nystik_u:9066": " nirūpaṇaṃ ca nirṇaya iti yoganirūpaṇāt prāk sādhyanirṇayāt kṛtaṃ yoganirūpaṇena sādhyanirṇayārtheneti /",
    "GSP29nystik_u:9067": " yuktāyuktatvena karaṇenādhikaraṇapratyāyanamiti vyāghāta",
    "GSP29nystik_u:9068": " ityāha---sādhaneneti /",
    "GSP29nystik_u:9069": " bhavati jñāyate /",
    "GSP29nystik_u:9070": " tṛtīyaṃ kalpamāśaṅkya nirākaroti---atha padārthasyeti /",
    "GSP29nystik_u:9071": " yuktāyuktatvenādhikaraṇapratyāyanamiti yuktāyuktatvayoḥ karaṇatvaṃ darśitam tat tathātvātathātvapakṣe na saṃbhavati,",
    "GSP29nystik_u:9072": " karmatvāt /",
    "GSP29nystik_u:9073": " tadidamuktam---te vyavacchedye paricchedye,",
    "GSP29nystik_u:9074": " na tu vyavacchedasya paricchedasya sādhane iti //",
    "GSP29nystik_u:9075": " adhikaraṇapratyāyanamiti dūṣayati---adhikaraṇeti /",
    "GSP29nystik_u:9076": " śāstrasaṃbandhaḥ prayojaneneti /",
    "GSP29nystik_u:9077": " codayati---prāśnikapratyāyanāditi /",
    "GSP29nystik_u:9078": " kaścit",
    "GSP29nystik_u:9079": " codakaṃ pṛcchati---kiṃ kāraṇam?",
    "GSP29nystik_u:9080": " tatpratyāyanāditi /",
    "GSP29nystik_u:9081": " codakasyottaram---prativādi kileti /",
    "GSP29nystik_u:9082": " siddhāntyāha---santamapyarthaṃ na pratipadyata",
    "GSP29nystik_u:9083": " iti /",
    "GSP29nystik_u:9084": " na khalvādhyātmikaśaktisaṃpannaḥ samāhitaḥ samagre sādhanaprayoge sati santamarthaṃ na pratipadyata iti saṃbhavatītyarthaḥ /",
    "GSP29nystik_u:9085": " tathāvidhenāpi cet pratipattrā so 'rtho 'nyathā pratipannaḥ,",
    "GSP29nystik_u:9086": " kathamasau tathā sinnatyabhidhīyate ityāha---kathaṃ ceti /",
    "GSP29nystik_u:9087": " śaṅkate---atha jigīṣutayā pratipadyamāno 'pīti /",
    "GSP29nystik_u:9088": " kāmakāro 'nujñā /",
    "GSP29nystik_u:9089": " nirākaroti---tathāpīti /",
    "GSP29nystik_u:9090": " na pratipadyate pratipadyamāna",
    "GSP29nystik_u:9091": " iti vyāhatam /",
    "GSP29nystik_u:9092": " na cāyamunajñāniṣedho na pratipadyate iti vāde vītarāgakathātvena jigīṣāyā abhāvāditi bhāvaḥ /",
    "GSP29nystik_u:9093": " yacca prāśnikapratyāyanāditi /",
    "GSP29nystik_u:9094": " anyadīyena karaṇenānyaḥ pratipadyata iti subhāṣitam /",
    "GSP29nystik_u:9095": " anyaviṣayasyeti anyāśritasyetyarthaḥ /",
    "GSP29nystik_u:9096": " na cāyaṃ niyama iti /",
    "GSP29nystik_u:9097": " na vāde prāśnikānāmupādānam,",
    "GSP29nystik_u:9098": " daivāgatānāṃ tu na varjanamityarthaḥ /",
    "GSP29nystik_u:9099": " vādasya jalpavitaṇḍābhyāmabhedam abhipretya codayati---yadā tu nāyamiti /",
    "GSP29nystik_u:9100": " āśayasthitamarthamanabhyupagacchan pariharati---satyamiti /",
    "GSP29nystik_u:9101": " svābhiprāyaṃ darśayati--na traividhyeti /",
    "GSP29nystik_u:9102": " dūṣayati--na bhavadbhireva pratiṣedhāditi /",
    "GSP29nystik_u:9103": " traividhyānabhyupagamāditi dūṣayati--yadapīti //",
    "GSP29nystik_u:9104": " yaccoktaṃ vṛttau pakṣasiddhiviṣayam,",
    "GSP29nystik_u:9105": " etadapi dūṣayitumupanyasyati--yaccoktamiti /",
    "GSP29nystik_u:9106": " na kāmataḥ vinā prayojanamiti /",
    "GSP29nystik_u:9107": " vināpi prayojanaṃ pramāṇāsaṃbhavenāpīti yojanā /",
    "GSP29nystik_u:9108": " sūtroktaṃ dūṣaṇaṃ vṛttau āha---tadarthaṃ vacanaṃ siddhyasiddhyarthamityarthaḥ /",
    "GSP29nystik_u:9109": " adhikaraṇaṃ dūṣayati---adhikaraṇamiti /",
    "GSP29nystik_u:9110": " na hi vāde prāśnikādhāramiti /",
    "GSP29nystik_u:9111": " prāśnikā eva tāvad vāde na santi,",
    "GSP29nystik_u:9112": " abhyupetya",
    "GSP29nystik_u:9113": " uktamiti /",
    "GSP29nystik_u:9114": " śaṅkate--pratyāyanādhāratvāditi /",
    "GSP29nystik_u:9115": " siddhiḥ pratyāyanaṃ tadādhārāḥ prāśnikā ityarthaḥ /",
    "GSP29nystik_u:9116": " nirākaroti--neti /",
    "GSP29nystik_u:9117": " śaṅkate--tasminniti /",
    "GSP29nystik_u:9118": " daivamilite prāśnike satītyarthaḥ /",
    "GSP29nystik_u:9119": " nirākaroti---neti /",
    "GSP29nystik_u:9120": " na hi daivamilitaṃ kāraṇam,",
    "GSP29nystik_u:9121": " mā bhūd gardabho 'pi dhūmasya kāraṇamiti bhāvaḥ /",
    "GSP29nystik_u:9122": " codayati, yadi prāśnikā na santi tadvāda iti /",
    "GSP29nystik_u:9123": " tayorvādiprativādinorvādasya parīkṣā kā kasya ca tayorvādasya kva ca,",
    "GSP29nystik_u:9124": " asau parīkṣā prāśnikābhāve hi vādatatparīkṣātadadhikaraṇānāmajñānamityarthaḥ /",
    "GSP29nystik_u:9125": " pariharati---sādhaneti /",
    "GSP29nystik_u:9126": " vītarāgau hi vādiprativādināveva vādasvarūpajñānaṃ ca tatparīkṣāṃ ca kartuṃ śaknutaḥ,",
    "GSP29nystik_u:9127": " tat kimatra prāśnikaiḥ?",
    "GSP29nystik_u:9128": " sādhanaprayogaḥ pakṣaviṣayaḥ,",
    "GSP29nystik_u:9129": " dūṣaṇaprayogaḥ sthāpanāviṣayaḥ iti vādasvarūpam /",
    "GSP29nystik_u:9130": " sādhanadūṣaṇatadābhāsānāṃ parito jñānaṃ parīkṣā /",
    "GSP29nystik_u:9131": " tadarthaṃ parīkṣārthaṃ tasmin vāde 'dhikāro vītarāgayoreva vādiprativādinoḥ /",
    "GSP29nystik_u:9132": " tadidaṃ kveti vipraśnasyottaram /",
    "GSP29nystik_u:9133": " tasmāt saptamyartho 'dhikaraṇārthaḥ parābhimataḥ prāśnika iti yāvat /",
    "GSP29nystik_u:9134": " sa nāsti vādiprativādinoreva vītarāgayoḥ kathāsamāpterityarthaḥ //",
    "GSP29nystik_u:9135": " yadapi vṛttau coditaṃ yadi siddhyasiddhyarthaṃ vacanaṃ vādaḥ,",
    "GSP29nystik_u:9136": " tataḥ prāśnikaprativādinoḥ priyāpriyavacasi rathyāvāde prasaṅga iti tadapyatinirbījamityāha---yadapīti /",
    "GSP29nystik_u:9137": " na hi priyāpriyavacasaḥ sākṣāt pāramparyeṇa vā siddhyasiddhyarthatā,",
    "GSP29nystik_u:9138": " nāpi sādhanadūṣaṇayuktāyuktatvaviśeṣaṇasaṃbandhaḥ",
    "GSP29nystik_u:9139": " tasmādevaṃvādī nottarārhaḥ /",
    "GSP29nystik_u:9140": " na hyunmattāya",
    "GSP29nystik_u:9141": " kaścidanunmatta",
    "GSP29nystik_u:9142": " uttaramāha,",
    "GSP29nystik_u:9143": " bruvāṇo vā so 'pyunmattaḥ syāt /",
    "GSP29nystik_u:9144": " tadidamuktam---dattaḥ svahasta iti /",
    "GSP29nystik_u:9145": " pūrvaṃ siddhyasiddhyarthamiti,",
    "GSP29nystik_u:9146": " aparaṃ yuktāyuktatvamiti,",
    "GSP29nystik_u:9147": " ubhayorapyanena codyenāsaṃbandhāt /",
    "GSP29nystik_u:9148": " yadi tvavaśyam uttaraṃ vācyam,",
    "GSP29nystik_u:9149": " tato varamevaṃ vaktavyamityāha---yadi tviti /",
    "GSP29nystik_u:9150": " seyaṃ sūkṣmekṣikā parairiha kṛteti tadanubandhena vārttikakṛtāpi kṛteti//1 //",
    "GSP29nystik_u:9151": " NyS_1,2.2: yathoktopapannaḥ chalajātinigrahasthānasādhanopālambhaḥ jalpaḥ //",
    "GSP29nystik_u:9152": " uddeśakramānurodhena vādalakṣaṇānantaraṃ jalpaṃ lakṣayati---yatho---lpaḥ // 2 //",
    "GSP29nystik_u:9153": " atrāpi samānajātīyābhyāṃ vādavitaṇḍābhyāmasamānajātīyebhyaḥ pramāṇādibhyo vyavacchedo jalpasya sūtrārthaḥ /",
    "GSP29nystik_u:9154": " yathoktopapannapadārthaṃ vyācaṣṭe---samastamiti /",
    "GSP29nystik_u:9155": " codayati---yathoktopapanna iti na yuktamiti /",
    "GSP29nystik_u:9156": " nigrahasthānaniyamasya pramāṇatarkasādhanopālambhābhiprāyaniyamasya ca jalpe 'bhāvāt,",
    "GSP29nystik_u:9157": " bhāve vā vādajalpayorabhedaprasaṅgāt,",
    "GSP29nystik_u:9158": " vādalakṣaṇasya ca jalpavyāpakatvena vyabhicāraprasaṅgād",
    "GSP29nystik_u:9159": " yathoktopapanna ityetadanupapannamityarthaḥ /",
    "GSP29nystik_u:9160": " pariharati---naiṣa doṣa iti /",
    "GSP29nystik_u:9161": " uktamātramiha saṃbhavāt yogyatāsaṃbhavād",
    "GSP29nystik_u:9162": " gṛhyate, na tvanukto 'rthalabhyo niyamaḥ /",
    "GSP29nystik_u:9163": " na hyasau sūtrapadaśravaṇamātrāt pratīyate,",
    "GSP29nystik_u:9164": " api tu tadarthe pratīte tasyānyataḥ siddhau satyāṃ gamyata iti pramāṇatarkasādhanopālambha ityetadatidiśyata",
    "GSP29nystik_u:9165": " iti uktamātropalakṣaṇaparam /",
    "GSP29nystik_u:9166": " tena pramāṇatarkasādhanopālambha pañcāvayavopapannaḥ siddhāntāviruddhaḥ pakṣapratipakṣaparigraha ityetasya vādapadavarjaṃ samastasya lakṣaṇasyātideśaḥ",
    "GSP29nystik_u:9167": " niyamastvārtho na saṃbadhyata iti siddham /",
    "GSP29nystik_u:9168": " lakṣaṇamātrasyeti uktamātrasya,",
    "GSP29nystik_u:9169": " nārthasya nāpi lakṣyapadasyetyarthaḥ /",
    "GSP29nystik_u:9170": " atraiva dṛṣṭāntamāha---yathānyatra vaiśeśikatantre /",
    "GSP29nystik_u:9171": " na niyamārthe pade ityupalakṣaṇam,",
    "GSP29nystik_u:9172": " na pramāṇatarkasādhanopālambhapadalabhyo 'bhiprāyaniyama",
    "GSP29nystik_u:9173": " ityapi draṣṭavyam //",
    "GSP29nystik_u:9174": " pakṣāntaramāha---atha veti /",
    "GSP29nystik_u:9175": " yathā gobhiryukto ratho goratha iti yuktapadalopa",
    "GSP29nystik_u:9176": " iti /",
    "GSP29nystik_u:9177": " na hi niyamārthayoriti etadapyupalakṣaṇa pūrvavadeva /",
    "GSP29nystik_u:9178": " iha vādalakṣaṇaṃ paṭhatā bhāṣyakāreṇa niyamo 'pyatidiṣṭa iti manvānaścodayati---bhāṣyam",
    "GSP29nystik_u:9179": " idānīmiti /",
    "GSP29nystik_u:9180": " pariharati---na setreti /",
    "GSP29nystik_u:9181": " jalpalakṣaṇānukūlo yaḥ pāṭhakramaḥ,",
    "GSP29nystik_u:9182": " tato 'rthasvarūpamātraṃ pratīyate na tvārtho 'rtha ityarthaḥ /",
    "GSP29nystik_u:9183": " yadupapannam uktamātramityarthaḥ /",
    "GSP29nystik_u:9184": " atra bhāṣyakāreṇa chalādīnāṃ niṣedhārthatayā sādhanāṅgabhāvamākṣipya parapakṣavighātena svapakṣarakṣaṇādaṅgabhāva",
    "GSP29nystik_u:9185": " iti darśitam /",
    "GSP29nystik_u:9186": " tadetad vārttikakāra ākṣipati---chalajātinigrahasthānairiti /",
    "GSP29nystik_u:9187": " tat kiṃ nigrahasthānānyapyayuktāni,",
    "GSP29nystik_u:9188": " ca caitacchakyamityata āha---chalaṃ tāvaditi /",
    "GSP29nystik_u:9189": " chalajātyorākṣeptavyayoḥ saṃpātāyātāni nigrahasthānānītyabhiprāyaḥ /",
    "GSP29nystik_u:9190": " bhāṣyoktaṃ samādhimāśaṅkate---aṅgabhāva",
    "GSP29nystik_u:9191": " iti cet iti /",
    "GSP29nystik_u:9192": " nirākaroti---etadapīti /",
    "GSP29nystik_u:9193": " na hi sahasreṇāpyandhaiḥ pāṭaccarebhyo gṛhaṃ rakṣyata ityarthaḥ //",
    "GSP29nystik_u:9194": " evamākṣipte pārśvasthaḥ pṛcchati---kimartha tarhīti /",
    "GSP29nystik_u:9195": " siddhāntina uttaraṃ sādhaneti /",
    "GSP29nystik_u:9196": " vāde tāvad yadyapi na sādhanavidhātasamarthāni,",
    "GSP29nystik_u:9197": " tathāpi teṣāṃ tattvam avidvān ebhirahaṃ sādhanaṃ vihaniṣyāmītyanayā buddhyā upahṛtaḥ vyāmohitaḥ pravartate /",
    "GSP29nystik_u:9198": " tasmād vāde bhrameṇopādānameteṣāmityarthaḥ /",
    "GSP29nystik_u:9199": " yatra tveṣāṃ tattvaṃ vidvān pravartate, na sa vādaḥ,",
    "GSP29nystik_u:9200": " kiṃ tu jalpo",
    "GSP29nystik_u:9201": " vitaṇḍā vetyāha---yatra caitānīti /",
    "GSP29nystik_u:9202": " nanu jalpavitaṇḍayoḥ prayogāt sādhanamaṅgaṃ vā syādata",
    "GSP29nystik_u:9203": " āha---na punariti /",
    "GSP29nystik_u:9204": " nanu yadi na sādhanamaṅgaṃ vā,",
    "GSP29nystik_u:9205": " kasmāt tarhi jalpavitaṇḍayoreṣāṃ prayoga",
    "GSP29nystik_u:9206": " ityata āha---sādhusādhanopādāne ceti /",
    "GSP29nystik_u:9207": " sādhusādhanopādāne ca vādinā kṛte pareṇa prativādinā jigīṣuṇākulitabuddhirdrāk pāramārthikamuttaramapratipadyamānaścchalādīni prayuṅkte /",
    "GSP29nystik_u:9208": " kimarthamityata",
    "GSP29nystik_u:9209": " āha---kadāciditi /",
    "GSP29nystik_u:9210": " yathākathañcit prayogeṇa /",
    "GSP29nystik_u:9211": " tadanena prakāreṇa tattvasaṃrakṣaṇārthatvāt",
    "GSP29nystik_u:9212": " nāsadācāraḥ /",
    "GSP29nystik_u:9213": " na ca śāstrakrārāṇāṃ chalādivyutpādanamasadṛśam,",
    "GSP29nystik_u:9214": " na ca khaṭacapeṭādyabhidhānaprasaṅgaḥ,",
    "GSP29nystik_u:9215": " vāgyuddhe teṣāmaprasaṅgāditi /",
    "GSP29nystik_u:9216": " na bādheti /",
    "GSP29nystik_u:9217": " naikenāparaṃ tadaivāpodyata ityarthaḥ /",
    "GSP29nystik_u:9218": " roṣaṃ sugamam //2 //",
    "GSP29nystik_u:9219": " NyS_1,2.3: sa pratipakṣasthāpanāhīnaḥ vitaṇḍā //",
    "GSP29nystik_u:9220": " uddeśakramānurodhena jalpānantaraṃ vitaṇḍālakṣaṇamāha---sa---ṇḍā //3 //",
    "GSP29nystik_u:9221": " pūrvavādipakṣāpekṣayā prativādina ātmīya eva pakṣaḥ pratipakṣaḥ /",
    "GSP29nystik_u:9222": " tasya sthāpanā sādhanam /",
    "GSP29nystik_u:9223": " tayā hīnaḥ /",
    "GSP29nystik_u:9224": " tadanena jalpād",
    "GSP29nystik_u:9225": " vyavacchinatti /",
    "GSP29nystik_u:9226": " tadetadāha bhāṣyakāraḥ---sa jalpa",
    "GSP29nystik_u:9227": " iti /",
    "GSP29nystik_u:9228": " tayorekataraṃ prativādī ātmīyaṃ pakṣaṃ na sthāyapatīti /",
    "GSP29nystik_u:9229": " parapakṣapratiṣedheneti /",
    "GSP29nystik_u:9230": " tatsthāpanāpratiṣedhenetyarthaḥ /",
    "GSP29nystik_u:9231": " syādetat /",
    "GSP29nystik_u:9232": " yathā prativādinaḥ pakṣo vādipakṣāpekṣayā",
    "GSP29nystik_u:9233": " pratipakṣaḥ,",
    "GSP29nystik_u:9234": " evaṃ vādipakṣo 'pi prativādipakṣāpekṣayā pratipakṣa",
    "GSP29nystik_u:9235": " ityubhayapakṣasthāpanāhīnā vitaṇḍeti syāt,",
    "GSP29nystik_u:9236": " ita āha---vārttikakāraḥ---pratipakṣasthāpanāhīna",
    "GSP29nystik_u:9237": " iti, dvitīyapakṣasthāpanāhīna iti /",
    "GSP29nystik_u:9238": " prathamapakṣavādino hi sthāpanāyā abhāve kiṃ vaitaṇḍika",
    "GSP29nystik_u:9239": " āhanti? na ca pakṣaḥ śakya āhantum /",
    "GSP29nystik_u:9240": " tasmāt prathamapakṣavādino 'sti sthāpaneti dvitīya eva pakṣaḥ sthāpanāhīna iti samārthyād yuktamiti /",
    "GSP29nystik_u:9241": " atra codyabhāṣyam",
    "GSP29nystik_u:9242": " astu tarhiti /",
    "GSP29nystik_u:9243": " sthāpanāyā abhāve sthāpyaḥ pakṣo 'pi nāsti /",
    "GSP29nystik_u:9244": " na hyanyathā pakṣasya pakṣatvamiti bhāvaḥ /",
    "GSP29nystik_u:9245": " pariharati---yad vai khalu taditi /",
    "GSP29nystik_u:9246": " vaitaṇḍiko 'pi hi vādī pāriśeṣyāt matpakṣaḥ setsyatīti buddhyā svapakṣamasthāpayan parapakṣasthāpanāmāhanti /",
    "GSP29nystik_u:9247": " tasmāt parapakṣapratiṣedhalakṣaṇaṃ vākyam asya pakṣaḥ parapakṣaniṣedhena pāriśeṣyāt pakṣasiddhihetutvādupacārataḥ /",
    "GSP29nystik_u:9248": " tasmādasti vaitaṇḍikasya pakṣaḥ /",
    "GSP29nystik_u:9249": " na tu parapakṣapratiṣedhādanyā sthāpanā /",
    "GSP29nystik_u:9250": " tenāsya pakṣo 'sti,",
    "GSP29nystik_u:9251": " nāsti ca pakṣasthāpanā /",
    "GSP29nystik_u:9252": " tadidamuktam---na kañcidaryaṃ pratijñāya sthāpayatīti /",
    "GSP29nystik_u:9253": " pakṣatvaṃ tu yogyatāmātreṇa,",
    "GSP29nystik_u:9254": " na tu sthāpyamānatayeti //",
    "GSP29nystik_u:9255": " astu tarhiti bhāṣyārthamāha--vārttikakāraḥ apare tviti /",
    "GSP29nystik_u:9256": " tasmāt pratipakṣahīno vitaṇḍeti vaktavyamityarthaḥ /",
    "GSP29nystik_u:9257": " pariharati---ayuktaṃ caitaditi /",
    "GSP29nystik_u:9258": " na tāvadasthāpyamānasyāpi sthāpanārhatālakṣaṇā pakṣatā na yujyate,",
    "GSP29nystik_u:9259": " tasmāt na vaitaṇḍiko dūṣaṇādanyat kiñcidabhyupagacchatīti /",
    "GSP29nystik_u:9260": " anabhyupagamāt pakṣo 'sya nāstīti vaktavyam /",
    "GSP29nystik_u:9261": " tathā ca caturvargābhyupagame virodho 'nabhyupagame vā nāyaṃ laukiko na parīkṣaka iti prasaṅga iti bhāvaḥ /",
    "GSP29nystik_u:9262": " pratipādayiturayathārthāvabodhaṃ pratipattāraṃ cātmānamityarthaḥ /",
    "GSP29nystik_u:9263": " yastu manyate caturvargābhyupagame 'pi dūṣaṇamātraṃ vitaṇḍetyeva vaktavyaṃ lāghavāyeti,",
    "GSP29nystik_u:9264": " tanmatamupanyasyātiprasaṅgāpādanena dūṣayati---dūṣaṇamātreti /",
    "GSP29nystik_u:9265": " samākhyānirvacanasāmarthyādeva gamyata ityarthaḥ /",
    "GSP29nystik_u:9266": " upasaṃharati---tasmāditi /",
    "GSP29nystik_u:9267": " tadanenārthato yad vai khalvityādi bhāṣyaṃ vyākhyātam //3 //",
    "GSP29nystik_u:9268": " NyS_1,2.4: savyabhicāraviruddhaprakaraṇasamasādhyasamakālātītā hetvābhāsāḥ //",
    "GSP29nystik_u:9269": " uddeśakramānurodhena vitaṇḍānantaraṃ hetvābhāsesu lakṣayitavyeṣu arthākṣiptasāmānyalakṣaṇameṣāṃ vibhāgoddeśaparaṃ sūtram---savya--sāḥ // 4 //",
    "GSP29nystik_u:9270": " tadvyākhyānaparaṃ bhāṣyaṃ samākhyāniruktivaśena sāmānyalakṣaṇaṃ pratipādayan vārttikāraḥ paṭhati---hetulakṣaṇābhāvāditi /",
    "GSP29nystik_u:9271": " pṛcchati---kiṃ punariti /",
    "GSP29nystik_u:9272": " na hyanyasyānyatvamātreṇa sādṛśyam,",
    "GSP29nystik_u:9273": " mā bhūt sarvasya sarveṇa sādṛśyamiti bhāvaḥ /",
    "GSP29nystik_u:9274": " uttaram---pratijñeti /",
    "GSP29nystik_u:9275": " prayogagataṃ sāmānyamuktvā prayojyagatamāha---anyatameti /",
    "GSP29nystik_u:9276": " abādhitaviṣayatāsatpratipakṣatve satī apyavivakṣitvā trailakṣaṇyadvailakṣaṇyābhidhānaṃ draṣṭavyam /",
    "GSP29nystik_u:9277": " śeṣamatirohitam //",
    "GSP29nystik_u:9278": " ṣaṭsaṃptaṃ śataṃ gaṇayati---tatra sādhyavyāpaketi /",
    "GSP29nystik_u:9279": " etasyāṃ triṣoḍaśyāṃ sādhyavyāpakasādhyaikadeśavṛttidharmabhedāt",
    "GSP29nystik_u:9280": " ṣoḍaśīdvayaṃ viśeṣaṇaviśeṣyāsiddhibhedāt",
    "GSP29nystik_u:9281": " catuḥṣaṣṭiḥ /",
    "GSP29nystik_u:9282": " evaṃ samarthāsamarthaviśeṣaṇaviśeṣyabhodāt",
    "GSP29nystik_u:9283": " catuḥṣaṣṭi /",
    "GSP29nystik_u:9284": " tadetat",
    "GSP29nystik_u:9285": " catuḥṣaṣṭidvitayamaṣṭāviṃśaṃ śataṃ pūrvayā triṣoḍaśyā saha ṣaṭsaptaṃ śatam /",
    "GSP29nystik_u:9286": " sādhyavyāpakānāṃ dharmaviśeṣāṇāmudāharaṇānyāha---tatreti /",
    "GSP29nystik_u:9287": " vipakṣavyāptyavyāptibhyāṃ prathamadvitīyau sādhāraṇau,",
    "GSP29nystik_u:9288": " tṛtīyo 'nvayavyatirekī sādhyatajjātīyavyāpako hetureva /",
    "GSP29nystik_u:9289": " vipakṣavyāptyavyāptibhyāṃ caturthapañcamau viruddhau hetvābhāsau /",
    "GSP29nystik_u:9290": " yatra vipakṣe na vṛttistaṃ darśayati---dvyaṇukavaditi /",
    "GSP29nystik_u:9291": " ṣaṣṭho 'vidyamānasapakṣavipakṣo 'sādhāraṇaḥ, ata",
    "GSP29nystik_u:9292": " evāha---ghaṭādivaditi /",
    "GSP29nystik_u:9293": " saptamāṣṭamau vipakṣavyāptyavyāptibhyāṃ sādhāraṇau /",
    "GSP29nystik_u:9294": " navamastu sapakṣaikadeśavṛttiranvayavyatirekī hetureva /",
    "GSP29nystik_u:9295": " daśamaikādaśau sapakṣavyāptyavyāptibhyāmanvayinau hetū /",
    "GSP29nystik_u:9296": " dvādaśastu avidyamānavipakṣaḥ asādhāraṇaḥ /",
    "GSP29nystik_u:9297": " trayodaśacaturdaśau tvavidyamānasapakṣo vipakṣavyāptyavyāptibhyāṃ viruddhau /",
    "GSP29nystik_u:9298": " pañcadaśo 'pi vyatirekī hetureva /",
    "GSP29nystik_u:9299": " ṣoḍaśastu avidyamānasapakṣavipakṣo 'sādhāraṇaḥ //",
    "GSP29nystik_u:9300": " yadi bāhyakaraṇapratyakṣe vāṅmanase iti sādhyeta tadā nānityatvaṃ sapakṣavyāpakaṃ syāt, sāmānye",
    "GSP29nystik_u:9301": " bāhyakaraṇapratyakṣe 'bhāvāt /",
    "GSP29nystik_u:9302": " ataḥ sādhyadharmaṃ viśinaṣṭi---sāmānyaviśeṣavaditi /",
    "GSP29nystik_u:9303": " anitye rūpavijñāne amūrtatvāditi /",
    "GSP29nystik_u:9304": " rūpavijñānaskandhātiriktānāṃ vedanāsaṃjñāsaṃskāraskandhānāmanityatayā sapakṣāṇāṃ vyāpakamamūrtatvamiti /",
    "GSP29nystik_u:9305": " tajjātīyaikadeśavṛttitvamamūrtatvasya darśayituṃ yatra na vartate tatpuraḥsaramudāharaṇaṃ rūpādivaditi //",
    "GSP29nystik_u:9306": " anityaḥ śabdo 'śrāvaṇatvāt",
    "GSP29nystik_u:9307": " iti nitye śabdatve na vartate /",
    "GSP29nystik_u:9308": " arthaḥ śabda",
    "GSP29nystik_u:9309": " iti, śabdo dharmī /",
    "GSP29nystik_u:9310": " artha iti sādhyo dharmaḥ,",
    "GSP29nystik_u:9311": " dravyaguṇakarmaṇāmanyatama ityarthaḥ /",
    "GSP29nystik_u:9312": " yadyaśrotragrāhyatvādityucyeta,",
    "GSP29nystik_u:9313": " tataḥ sāmānyādiṣvanartheṣu vipakṣeṣvapi varteta /",
    "GSP29nystik_u:9314": " ata uktam---aśrotragrāhyasāmānyavattvāditi /",
    "GSP29nystik_u:9315": " aśrotragrāhyaṃ ca tat sāmānyavacceti vigrahaḥ /",
    "GSP29nystik_u:9316": " nanu cākṣuṣatvaṃ vipakṣavṛtti",
    "GSP29nystik_u:9317": " samavāyasyānāśritasya cākṣuṣatvādityata uktam---aulūkyapakṣe iti /",
    "GSP29nystik_u:9318": " siddhāntabheda iti,",
    "GSP29nystik_u:9319": " sotrāntikānām ityarthaḥ /",
    "GSP29nystik_u:9320": " asamarthaviśeṣyasyodāharaṇam---kṛtakatve sati prameyatvāditi /",
    "GSP29nystik_u:9321": " asamarthaviśeṣaṇasyodāharaṇam---prameyatve sati kṛtakatvāditi /",
    "GSP29nystik_u:9322": " nirapekṣaṃ khalu kṛtakatvamanityatve sādhye samartham,",
    "GSP29nystik_u:9323": " prameyatvaṃ tvanyāpekṣam asamarthamityarthaḥ /",
    "GSP29nystik_u:9324": " tadevaṃ triṣoḍaśyā prakṛtyāṣṭacatvāriṃśadṛ bhavanti hetuhetvābhāsāḥ /",
    "GSP29nystik_u:9325": " vyāpakāvyāpakabhedena tu dviṣoḍaśī yadā viśeṣaṇaviśeṣyāsiddhyā cobhayasaṃpratipannayā",
    "GSP29nystik_u:9326": " asamarthaviśeṣaṇaviśeṣyatayā sandigdhaviśeṣaṇaviśeṣyatayā cobhayasaṃpratipannayā",
    "GSP29nystik_u:9327": " vikriyate tadā catuḥṣaṣṭhitrayeṇa dvānavataṃ śataṃ bhavati /",
    "GSP29nystik_u:9328": " vādyasiddhaprativādyasiddhatayā ubhayānyatarasandigdhatayā ca catuḥṣaṣṭhidvayenāṣṭāviśakaṃ śatamaparam /",
    "GSP29nystik_u:9329": " tadidam anyatarāsiddhā ityanena vārttikakṛtā sūcitam,",
    "GSP29nystik_u:9330": " dvābhyāmūnā triṃśad dvātriṃśaditi kathañcid vyutpattyā /",
    "GSP29nystik_u:9331": " te punarvyāpakāvyāpakā vyadhikaraṇaviśeṣaṇaviśeṣyavyadhikaraṇasandigdadhaviśeṣaṇaviśeṣyavyadhikaraṇāsamarthaviśe ṣaṇaviśeṣyabhedena catuḥṣaṣṭitrayeṇa dvānavataṃ śatamaparam //",
    "GSP29nystik_u:9332": " evamaprasiddhāśrayaviśeṣaṇaviśeṣyā ubhayānyatarapakṣāprasiddhyā aṣṭāviṃśakaṃ śatam /",
    "GSP29nystik_u:9333": " atrāpi dvātriṃśakamiti pūrvavad vyākhyeyam /",
    "GSP29nystik_u:9334": " anyataramātramatra vivakṣitaṃ na tu vādiprativādibhedaḥ /",
    "GSP29nystik_u:9335": " te punaraprasiddhāśrayāḥ pūrvavadbhedena vyadhikaraṇaviśeṣaṇaviśeṣyasandigdhaviśeṣaṇaviśeṣyasamarthaviśeṣaṇaviśeṣyabhedena catuḥṣaṣṭitraye sati dvānavataṃ śatam /",
    "GSP29nystik_u:9336": " tadevamanantarābhyāṃ dvānavataśatābhyāṃ śatatrayaṃ caturaśītaṃ yat tadevāṣṭāviṃśakaśatābhyāṃ dvānavatena ca śatena saṃpiṇḍitaṃ dvātriṃśaduttarāṣṭaśatī vikārabhūtā bhavati /",
    "GSP29nystik_u:9337": " aṣṭācatvāriśat prakṛtayaḥ paścāt niveśanīyā iti /",
    "GSP29nystik_u:9338": " ubhayāprasiddhāśrayaviśeṣyam",
    "GSP29nystik_u:9339": " udāharati---yathā agnimān deśo dhūmavattvāt /",
    "GSP29nystik_u:9340": " uktaṃ hi prāg yathā na deśo 'gnimattayā sādhyo 'pi tu dhūmaviśeṣa eveti /",
    "GSP29nystik_u:9341": " anyatarāsiddhāśrayodāharaṇamāha---asti cātmā icchādiguṇatvāditi /",
    "GSP29nystik_u:9342": " āśrayāsiddhaviśeṣaṇādayo 'pyuhanīyāḥ /",
    "GSP29nystik_u:9343": " asamarthāvyāpakāsiddhaviśeṣaṇānāmudāharaṇam /",
    "GSP29nystik_u:9344": " asamarthāśca te 'vyāpakāśca,",
    "GSP29nystik_u:9345": " vyadhikaraṇatayā asiddhāśceti vigradaḥ /",
    "GSP29nystik_u:9346": " anityaḥ śabdaḥ prayatnānantarīyakatve sati kṛtakatvāditi kṛtakatvasyaiva viśeṣyasya sāmarthyādasamarthamanityatve prayatnānantarīyakatvam,",
    "GSP29nystik_u:9347": " avyāpakaṃ ca stanayitnuśabdānāmavyāpakatvāt /",
    "GSP29nystik_u:9348": " vyadhikaraṇatayā asiddhaṃ ca koṣṭhavāyutālvādikriyāyāṃ eva prayatnānantarīyakatvam,",
    "GSP29nystik_u:9349": " na tvādyasyāpi śabdasya,",
    "GSP29nystik_u:9350": " prāgeva tu śrotrasamavāyina",
    "GSP29nystik_u:9351": " iti /",
    "GSP29nystik_u:9352": " kṛtakatve sati prayatnānantarīyakatvāditi cāsamarthāvyāpakāsiddhaviśeṣyāṇāmudāharaṇaṃ draṣṭavnayam //",
    "GSP29nystik_u:9353": " vaibhavena tvasiddhatāvarjamudāharati---avyāpakāsamarthaviśeṣyāṇāmudāharaṇam---anityaḥ śabdaḥ pratyayabhedabheditvenopalabhyamānatvāt /",
    "GSP29nystik_u:9354": " upalabhyamānatvaṃ hi nitye 'pyastīti vyabhicārādasamartham /",
    "GSP29nystik_u:9355": " kāraṇabhedabheditvameva tu viśeṣaṇaṃ samarthamavyabhicārāditi /",
    "GSP29nystik_u:9356": " kevalavyadhikaraṇaviśeṣyāṇāmudāharaṇam",
    "GSP29nystik_u:9357": " asti pradhānaṃ bhedānāṃ goghaṭādīnāṃ sukhaduḥkhamohātmakatvenānvayadarśanāditi /",
    "GSP29nystik_u:9358": " anvayadarśanaṃ hi bhedādhikaraṇatayā na pradhānadhikaraṇamiti,",
    "GSP29nystik_u:9359": " vyadhikaraṇamiti vyadhikaraṇaṃ viśeṣyam /",
    "GSP29nystik_u:9360": " kevalavyadhikaraṇaviśeṣaṇānāmudāharam---rūparasagandhasparśaśabdāḥ",
    "GSP29nystik_u:9361": " candanaśabdādatyantaṃ vibhinnārthāḥ samudāyasamudāyyasaṃbhave sati rūpādīnāmarthānāṃ rūpādiśabdānāṃ ca tena candanaśabdena vyapadiśyamānatvāt",
    "GSP29nystik_u:9362": " candanasya rūpādaya iti samudāyasamudāyyasaṃbhavo rūpādiṣu vyapadeśaśca rūpādiśabdeṣviti vyadhikaraṇaṃ viśeṣaṇamityarthaḥ /",
    "GSP29nystik_u:9363": " tadanena prapañcena dvātriṃśaduttarāṣṭaśatī darśitā //",
    "GSP29nystik_u:9364": " saṃprati dvānavataśatayugmāntaraṃ darśayitumudāharaṇamāha---anyathāsiddhodāharaṇaṃ nityaḥ śabdo 'bhyāsāt /",
    "GSP29nystik_u:9365": " seyaṃ kriyābhyāvṛttiryathā śabdānityatve 'pyupapadyate tathā dvitīye darśayiṣyate /",
    "GSP29nystik_u:9366": " siṃhāvalokitanyāyena vyadhikaraṇaviśeṣyaṃ sandigdhaviśeṣaṇamudāharati---sandigdhāpratiddheti /",
    "GSP29nystik_u:9367": " viśeṣaṇaśabdaḥ tantreṇa viśeṣaṇe viśeṣye ca karmakaraṇasādhanatayā prayukto vartate /",
    "GSP29nystik_u:9368": " tena sandigdhaṃ viśeṣaṇam aprasiddhaṃ vyadhikaraṇatayā viśeṣyaṃ yeṣāṃ teṣāmudāharaṇamityarthaḥ /",
    "GSP29nystik_u:9369": " yathā sandihyamāne dhūmādibhāve 'gnimān deśo dhūmavattve sati prakāśakatvāt,",
    "GSP29nystik_u:9370": " dhūmavattvaṃ viśeṣaṇaṃ sandigdadham /",
    "GSP29nystik_u:9371": " prakāśakatvaṃ ca viśeṣyaṃ vyadhikaraṇam /",
    "GSP29nystik_u:9372": " tat khalu vahnerdharmo na deśasyeti /",
    "GSP29nystik_u:9373": " aprasiddhaviśeṣaṇasandigdhaviśeṣyāṇāmudāharaṇaṃ darśayati---viparyayeṇeti /",
    "GSP29nystik_u:9374": " aprasiddhetyapi draṣṭavyam /",
    "GSP29nystik_u:9375": " agnimān deśaḥ prakāśakatve sati dhūmavattvāditi //",
    "GSP29nystik_u:9376": " saṃprati dvānavataśatayugmāntaraṃ darśayituṃ bhūmiracanāṃ karoti---evamiti /",
    "GSP29nystik_u:9377": " ye ye sandigdhāsiddhā vyāpakāvyāpakabhedena dvātriṃśat ta",
    "GSP29nystik_u:9378": " evobhayānyatarāsiddhyā catuḥṣaṣṭirbhavanti tataḥ kimityata āha--te catuḥṣaṣṭitāmāpannāḥ",
    "GSP29nystik_u:9379": " pūrvavadbhedena vyadhikaraṇaviśeṣaṇaviśeṣyasandigdhaviśeṣaṇaviśeṣyāsamarthaviśeṣaṇaviśeṣyabhedena",
    "GSP29nystik_u:9380": " tāvaccatuḥṣaṣṭitrayamityekaṃ dvānavataṃ śatam /",
    "GSP29nystik_u:9381": " apare cāśrayāsiddhavyadhikaraṇaviśeṣaṇaviśeṣyasandigdhaviśeṣaṇaviśeṣyāsamarthaviśeṣaṇaviśeṣyabhedena dvānavataṃ śatam /",
    "GSP29nystik_u:9382": " tadidaṃ",
    "GSP29nystik_u:9383": " caturaśītaṃ śatatrayaṃ sandigdhāsiddhamāśritya /",
    "GSP29nystik_u:9384": " aparamapi dvānavataśatayugmāntaramanyathāsiddhamāśrityāha---evamanyathāsiddhabhedo draṣṭavyaḥ //",
    "GSP29nystik_u:9385": " anyathāsiddhabhedo 'pi hi vyadhikaraṇaviśeṣaṇaviśeṣyasandigdhāsamarthaviśeṣaṇaviśeṣyabhedāt",
    "GSP29nystik_u:9386": " catuḥṣaṣṭitrayamiti /",
    "GSP29nystik_u:9387": " punaśca sa",
    "GSP29nystik_u:9388": " evānyathāsiddha",
    "GSP29nystik_u:9389": " āśrayāsiddhavyadhikaraṇaviśeṣaṇaviśeṣyasandigdhāsamarthaviśeṣaṇaviśeṣyabhedāt",
    "GSP29nystik_u:9390": " catuḥṣaṣṭitrayamiti dvānavataśatayugmeva śatatrayaṃ caturaśītam /",
    "GSP29nystik_u:9391": " aparamapi dvānavataśatayugmakamāha--evaṃ viruddhaviśeṣaṇā viruddhaviśeṣyāśceti /",
    "GSP29nystik_u:9392": " viruddhaviśeṣaṇaviśeṣyā api hi vyadhikaraṇaviśeṣaṇaviśeṣyasandigdhāsamarthaviśeṣaṇaviśeṣyabhedāccāśrayāsiddhavyadhi-",
    "GSP29nystik_u:9393": " karaṇaviśeṣaṇaviśeṣyasandigdhāsamarthaviśeṣaṇaviśeṣyabhedācca śatatrayaṃ caturaśītam /",
    "GSP29nystik_u:9394": " tadevamebhistribhiścaturaśītaiḥ śatatrayairdvipañcāśacchatottaraṃ sahasramekam,",
    "GSP29nystik_u:9395": " dvātriṃśaduttarayā aṣṭaśatyā sahasramekaṃ caturaśītisahitā ca navaśatī /",
    "GSP29nystik_u:9396": " tadevaṃ prakṛtibhūtāṣṭā catvāriṃśatprakṣepeṇa saṃpiṇḍitaṃ dvātriṃśe dve sahasre bhavata iti //",
    "GSP29nystik_u:9397": " tanna asatvāditi /",
    "GSP29nystik_u:9398": " pañcānāṃ caturṇāṃ vā rūpāṇāṃ saṃpattiravyabhicāraḥ /",
    "GSP29nystik_u:9399": " sa caikasmin viṣaye viruddhayorna saṃbhavati,",
    "GSP29nystik_u:9400": " antato 'satpratipakṣasyaiva rūpasyābhāvādityarthaḥ /",
    "GSP29nystik_u:9401": " pañcānāṃ hetūnāmiti /",
    "GSP29nystik_u:9402": " sapakṣavyāptyavyāptibhyāmanvayī dvedhā,",
    "GSP29nystik_u:9403": " vyatirekyekaḥ,",
    "GSP29nystik_u:9404": " anvayavyatirekyapi sapakṣavyāptpavyāptibhyāṃ dvedheti pañca hetavaḥ /",
    "GSP29nystik_u:9405": " pañcānāṃ hetūnāṃ sarūpāsarūpapratibandhāt pañca pañcakā bhavanti /",
    "GSP29nystik_u:9406": " sarūpaḥ anvayino 'nvayī,",
    "GSP29nystik_u:9407": " vyatirekiṇo vyatirekī,",
    "GSP29nystik_u:9408": " anvayavyatirekiṇo 'nvayavyatirekī /",
    "GSP29nystik_u:9409": " asarūpaścānvayyādervyatirekyādiḥ,",
    "GSP29nystik_u:9410": " tena pratibandhaḥ,",
    "GSP29nystik_u:9411": " etaduktaṃ bhavati,",
    "GSP29nystik_u:9412": " anvayyādāvekaikasmin sarūpāsarūpāḥ pañca hetavaḥ pratibandhakā iti pañcabhiḥ pañcakaiḥ pañcaviṃśatirviruddhāvyabhicāriṇa",
    "GSP29nystik_u:9413": " iti /",
    "GSP29nystik_u:9414": " codayati---lakṣaṇata eveti /",
    "GSP29nystik_u:9415": " pariharati---nānarthakamiti /",
    "GSP29nystik_u:9416": " yatparo hi śabdastatrāsau pramāṇam,",
    "GSP29nystik_u:9417": " samānāsamānajātīyavyavacchedakaṃ ca lakṣaṇasūtramiti tatraiva pramāṇam na tviyattāyāmatatparatvāt /",
    "GSP29nystik_u:9418": " na cāsāvārthī sato 'pyanupayogādalakṣyamāṇatvopapatteḥ prameyāntaravaditi // 4 //",
    "GSP29nystik_u:9419": " NyS_1,2.5: anaikāntikaḥ savyabhicāraḥ //",
    "GSP29nystik_u:9420": " tadevamarthākṣiptasāmānyalakṣaṇaṃ vibhāgaṃ darśayitvā viśeṣalakṣaṇamavatārayati bhāṣyakāraḥ,",
    "GSP29nystik_u:9421": " teṣāṃ hetvābhāsānāṃ madhye anai---raḥ // 5 //",
    "GSP29nystik_u:9422": " atra cānaikāntikasavyabhicāraśabdau paryāyau puruṣabhedāpekṣayā lakṣyalakṣaṇatvenāvasthitau /",
    "GSP29nystik_u:9423": " yasyānaikāntikapadārtho 'prasiddhaḥ prasiddhaśca savyabhicārapadārthaḥ,",
    "GSP29nystik_u:9424": " taṃ pratyanaikāntika iti lakṣyatirdeśaḥ,",
    "GSP29nystik_u:9425": " savyabhicāra iti lakṣaṇam /",
    "GSP29nystik_u:9426": " yasya tu savyabhicārapadārtho 'prasiddhaḥ prasiddhaścānaikāntikapadārthastaṃ prati savyabhicāra iti lakṣyanirdeśaḥ,",
    "GSP29nystik_u:9427": " anaikāntika",
    "GSP29nystik_u:9428": " iti lakṣaṇam /",
    "GSP29nystik_u:9429": " tatra savyabhicāra iti lakṣaṇapadaṃ kakṣīkṛtyāha bhāṣyakāraḥ vyabhicāra",
    "GSP29nystik_u:9430": " ekatrāvyavasthitiḥ /",
    "GSP29nystik_u:9431": " etaduktaṃ bhavati /",
    "GSP29nystik_u:9432": " savyabhicārapadaṃ nirvacanasāmarthyāt lakṣaṇapadamiti /",
    "GSP29nystik_u:9433": " anaikāntikapadalakṣaṇapakṣe bhāṣyakāroktam anityatvamapyeko 'nta ityādi /",
    "GSP29nystik_u:9434": " tad vārttikakāraḥ paryudāsābhiprāyeṇa vyācaṣṭe---ekasminnante niyata aikāntika iti /",
    "GSP29nystik_u:9435": " na heturaikāntiko yena tadanyatvena hetvābhāsamātrasaṃgrahādekajātīyatvena hetvābhāsānāṃ vibhāgasūtravirodhaḥ syāt,",
    "GSP29nystik_u:9436": " kiṃ tvekasminnante yo niyataḥ sa aikāntikaḥ,",
    "GSP29nystik_u:9437": " tadviparyayādanaikāntiko 'niyato 'nityatve ca nityatve cānvayena ca vyatirekeṇa cobhayapakṣagāmīti yāvat /",
    "GSP29nystik_u:9438": " na caivaṃbhūtā viruddhādayo hetvābhāsā ityabhiprāyaḥ /",
    "GSP29nystik_u:9439": " tadevam anaikāntikaḥ savyabhicāraḥ iti sthite pṛcchati---kaḥ punariti /",
    "GSP29nystik_u:9440": " uttaram---sādhyatajjātīyeti /",
    "GSP29nystik_u:9441": " avagata eṣa vyabhicāra iti,",
    "GSP29nystik_u:9442": " anaikāntikapadavācyatāsya kathamityata āha--anyatra sarvo 'yamiti /",
    "GSP29nystik_u:9443": " prameyapadārthasya tu sarvavyāpino nānto vyatireko 'stītyata",
    "GSP29nystik_u:9444": " uktam--anyatra prameyāditi //",
    "GSP29nystik_u:9445": " atra bauddhaiḥ yad vikalpya dūṣaṇamuktam,",
    "GSP29nystik_u:9446": " tadupanyasyati--anaikāntika",
    "GSP29nystik_u:9447": " iti /",
    "GSP29nystik_u:9448": " kiṃ punarayamiti /",
    "GSP29nystik_u:9449": " aikāntiko hetuḥ /",
    "GSP29nystik_u:9450": " tato 'nyaḥ sarva eva hetvābhāsa ityarthaḥ /",
    "GSP29nystik_u:9451": " dvitīyaṃ kalpaṃ dūṣayati---atha prasajyeti /",
    "GSP29nystik_u:9452": " tathāpi hetorabhāvo 'naikāntikaḥ /",
    "GSP29nystik_u:9453": " na cāsau savyabhicāraḥ /",
    "GSP29nystik_u:9454": " bhāvadharmau hi vyabhicārāvyabhicārau nābhāve sarvopākhyāvirahiṇi yujyete ityarthaḥ /",
    "GSP29nystik_u:9455": " tadetat śākyadūṣaṇaṃ nirākaroti---nāyaṃ paryudāsapakṣa iti /",
    "GSP29nystik_u:9456": " paryudāsapakṣastāvadasmākamabhimata upapannataraśca,",
    "GSP29nystik_u:9457": " kevalamayaṃ prasajyapratiṣedhavallabhastamāsthāya sarvaṃ dūṣayatīti tamevāṅgīkṛtya sarvatra brūma",
    "GSP29nystik_u:9458": " ityāśayavataḥ samādhānam /",
    "GSP29nystik_u:9459": " na punarabrāhmaṇādāvapi vārtikakārasya prasajyapratiṣedho 'bhimataḥ,",
    "GSP29nystik_u:9460": " kiṃ tu paryudāsa",
    "GSP29nystik_u:9461": " eveti /",
    "GSP29nystik_u:9462": " abhyupetya tu tatrāpi prasajyapratiṣedhābhidhānam /",
    "GSP29nystik_u:9463": " na hi prasajyapratiṣedho 'pi tucchaḥ,",
    "GSP29nystik_u:9464": " api tu kasyacid vastuno 'bhāvena viśiṣṭaṃ kiñcideva vastvityarthaḥ //",
    "GSP29nystik_u:9465": " atra bhāṣyam---nidarśanaṃ nityaḥ śabdo 'sparśatvāt iti /",
    "GSP29nystik_u:9466": " vaidharmye dṛṣṭāntam āha---sparśavāniti /",
    "GSP29nystik_u:9467": " anityaḥ",
    "GSP29nystik_u:9468": " kumbhaḥ sparśavān dṛṣṭa iti yojanā /",
    "GSP29nystik_u:9469": " vaidharmye vyāpyavyāpakabhāvasya vaiparītyāditi vaidharmyavyabhicāramāha---dṛṣṭānte sparśavattvamanityatvaṃ ca dharmau na sādhyasādhanabhūtau gṛhyete /",
    "GSP29nystik_u:9470": " na hi yadanityaṃ tat sarvaṃ sparśavad buddhyādibhirvyabhicārāt /",
    "GSP29nystik_u:9471": " sādharmye 'pi caibhireva vyabhicāro vakṣyata",
    "GSP29nystik_u:9472": " itīha noktaḥ /",
    "GSP29nystik_u:9473": " nanu mā bhūnnityatvaṃ sādhyam,",
    "GSP29nystik_u:9474": " asparśatvamevāstu nityatvasya sādhyamityata",
    "GSP29nystik_u:9475": " āha---sparśavāṃścāṇurnityaśceti /",
    "GSP29nystik_u:9476": " tathāpi yadasparśavanna bhavati tannityamapi na bhavatīti vaidharmyaṃ vyabhicarati,",
    "GSP29nystik_u:9477": " sparśavato 'pyaṇornityatvādityarthaḥ /",
    "GSP29nystik_u:9478": " sādharmyavyabhicāramāha---ātmādau ceti //",
    "GSP29nystik_u:9479": " atra vārttikakāro 'sparśavattvasya hetoḥ praśnapūrvakaṃ svarūpaṃ niṣkarṣati---kiṃ punastat asparśatvaṃ śabdād",
    "GSP29nystik_u:9480": " bhinnatvamityarthaḥ /",
    "GSP29nystik_u:9481": " sattāviśeṣaṇo vā samavāyaḥ,",
    "GSP29nystik_u:9482": " samavāyaviśeṣaṇā vā sattā,",
    "GSP29nystik_u:9483": " anvayavyatirekābhyāmityarthaḥ /",
    "GSP29nystik_u:9484": " vākyārthe ca padaprayogo 'sparśa iti śrotriyapadavadityāha---vākyārtheti /",
    "GSP29nystik_u:9485": " anaikāntika",
    "GSP29nystik_u:9486": " iti lakṣaṇamiti pakṣe codayati---atideśeti /",
    "GSP29nystik_u:9487": " yadi hi kvacit śāstrapradeśe anaikāntikaḥ kathitaḥ,",
    "GSP29nystik_u:9488": " taddeśātilaṅghanena atrātidiśyamāno viditarūpa iha savyabhicāraṃ lakṣayet,",
    "GSP29nystik_u:9489": " na tvasya śāstrapradeśe kvacidapi kīrtanamastītyarthaḥ /",
    "GSP29nystik_u:9490": " pariharati---nedamiti /",
    "GSP29nystik_u:9491": " lokaprasiddhatvenoktaprāyamityarthaḥ /",
    "GSP29nystik_u:9492": " anvayenaivobhayāntasanniyato 'naikāntika",
    "GSP29nystik_u:9493": " iti manvānaḥ śaṅte---avyāpakatvāditi /",
    "GSP29nystik_u:9494": " pariharati---neti /",
    "GSP29nystik_u:9495": " vyāvṛttīti /",
    "GSP29nystik_u:9496": " kvacidanvayasyobhayāntasaṃniyatatā,",
    "GSP29nystik_u:9497": " kvacid vyatirekasyetyarthaḥ /",
    "GSP29nystik_u:9498": " ekeṣāṃ matamupanyasyati---apare tviti /",
    "GSP29nystik_u:9499": " dūṣayati---taistviti /",
    "GSP29nystik_u:9500": " nodāharaṇe vyabhicārāllakṣaṇavyabhicāro bhavatyanyatvāt /",
    "GSP29nystik_u:9501": " no khalūdāharaṇamādriyante parīkṣakāḥ kiṃ tu lakṣaṇamityarthaḥ// 5 //",
    "GSP29nystik_u:9502": " NyS_1,2.6: siddhāntam abhyupetya tadvirodhī viruddhaḥ //",
    "GSP29nystik_u:9503": " siddhā---ddhaḥ // 6 //",
    "GSP29nystik_u:9504": " pṛcchati---ko 'sya sūtrasyeti /",
    "GSP29nystik_u:9505": " na khalu heturacetanaḥ siddhāntamabhyupagacchati,",
    "GSP29nystik_u:9506": " yaścābhyupagacchati cetano nāsāvanyatamena hetulakṣaṇena yujyate iti na hetvābhāsaḥ /",
    "GSP29nystik_u:9507": " na ca pakṣaḥ siddhānta iti tadvirodhī na viruddhaḥ syāditi bhāvaḥ /",
    "GSP29nystik_u:9508": " uttaram---abhyupagatārthavirodhī viruddhaḥ hetudvāreṇa puruṣasyābhyupagamo hetāvupacaritaḥ /",
    "GSP29nystik_u:9509": " abhyupagamaviṣayamātravivakṣayā ca siddhāntaśabdaḥ prayukto na punaḥ siddhānta",
    "GSP29nystik_u:9510": " eveha vivakṣitaḥ /",
    "GSP29nystik_u:9511": " tena pekṣo 'bhyupagamaviṣaya iti tadvirodhī hetvābhāsaḥ saṃgṛhīto bhavati viśeṣaviruddhasya ca na hetvābhāsatetyuktaṃ bhavati /",
    "GSP29nystik_u:9512": " na hi viśeṣo 'bhyupagamasya viṣayaḥ,",
    "GSP29nystik_u:9513": " na khalvayaṃ pratijñāpadagocaraḥ,",
    "GSP29nystik_u:9514": " kiṃ tu pratijñārthasya siddhyanuṣaṅgīti nābhyupagamagocara",
    "GSP29nystik_u:9515": " iti bhāvaḥ /",
    "GSP29nystik_u:9516": " īdṛśasya sūtravyākhyānasya phalamāha---evaṃ ceti /",
    "GSP29nystik_u:9517": " īdṛśaṃ vyākhyānamantareṇānuktasya viruddhasyetyarthaḥ /",
    "GSP29nystik_u:9518": " abhyupagatena vā bādhyata",
    "GSP29nystik_u:9519": " iti, svarūpeṇa hetutvena vetyarthaḥ /",
    "GSP29nystik_u:9520": " tadanena taṃ viruṇaddhītyādi bhāṣyaṃ vyākhyātam /",
    "GSP29nystik_u:9521": " codayati---nanvevamiti /",
    "GSP29nystik_u:9522": " yadi hetutvabādhād",
    "GSP29nystik_u:9523": " viruddha ityuktaḥ,",
    "GSP29nystik_u:9524": " hanta,",
    "GSP29nystik_u:9525": " savyabhicārādayo 'pi viruddhāḥ /",
    "GSP29nystik_u:9526": " teṣāmapi hi hetutvaṃ bādhitam /",
    "GSP29nystik_u:9527": " abādhe vā na hetvābhāsā iti bhāvaḥ /",
    "GSP29nystik_u:9528": " pariharati---satyameka eveti /",
    "GSP29nystik_u:9529": " īdṛśāviruddhatvena tulyatve 'pyavāntarabhedavivakṣayā pañcatvam /",
    "GSP29nystik_u:9530": " yathā pramāṇādīnāṃ prameyatvena tulyatve 'pi pramāṇaprameyādīnāmavāntarabhedavivakṣayā ṣoḍaśatvam,",
    "GSP29nystik_u:9531": " yathā vā tṛṇaviśeṣa",
    "GSP29nystik_u:9532": " evāsādhāraṇatayā tṛṇolapa ityākhyāyate,",
    "GSP29nystik_u:9533": " evaṃ viruddhaviśeṣa",
    "GSP29nystik_u:9534": " evāsāvanaikāntikādirviruddhānaikāntikādipadavācya",
    "GSP29nystik_u:9535": " ityarthaḥ //",
    "GSP29nystik_u:9536": " atrodāharaṇabhāṣyam---yathā so 'yaṃ vikāra iti /",
    "GSP29nystik_u:9537": " mahadahaṅkārapañcatanmātraikādeśendriyabhūtasūkṣmamahābhūtāni vikāraḥ /",
    "GSP29nystik_u:9538": " tasya vyaktiḥ dharmalakṣaṇāvasthāpariṇāmaḥ,",
    "GSP29nystik_u:9539": " tasmādapāya iti /",
    "GSP29nystik_u:9540": " atra hetuḥ",
    "GSP29nystik_u:9541": " nityatvapratiṣedhāditi /",
    "GSP29nystik_u:9542": " tasya vyākhyānam---na nityo vikāra upapadyata iti /",
    "GSP29nystik_u:9543": " apeto 'pi vikāro 'sti vināśapratiṣedhāt /",
    "GSP29nystik_u:9544": " so 'yaṃ nityatvapratiṣedhāditi heturvyakterapeto 'pi vikāro 'stītyanena svasiddhāntena virudhyate /",
    "GSP29nystik_u:9545": " etadeva praśnapūrvakaṃ vibhajate---kathamityādinā /",
    "GSP29nystik_u:9546": " virodhasya dvyāśrayatvāt siddhāntena virudhyate ityabhisaṃghāya siddhāntaṃ vyāhantītyuktamityarthaḥ /",
    "GSP29nystik_u:9547": " tadetad bhāṣyaṃ vyācaṣṭe---udāharaṇamiti /",
    "GSP29nystik_u:9548": " nanu nityatvapratiṣedhāditi heturvināśapratiṣedhena siddhāntena viruddha iti bruvāṇaḥ śāstravirodhamāpādayati /",
    "GSP29nystik_u:9549": " tathā ca kālātyayāpadiṣṭo hetvābhāso na viruddha ityata āha---ete te vākye parasparārthabādhite iti /",
    "GSP29nystik_u:9550": " dṛḍhatarapramāṇabādhito hi hetuḥ kālātyayāpadiṣṭo bhavati,",
    "GSP29nystik_u:9551": " yathā brāhmaṇena surā peyā dravadravyatvāt kṣīravadityayaṃ hetuḥ",
    "GSP29nystik_u:9552": " gauḍī paiṣṭī ca mādhvī ca vijñeyā trividhā surā /",
    "GSP29nystik_u:9553": " yathaibaikā tathā sarvā na peyā brahmavādibhiḥ //",
    "GSP29nystik_u:9554": " ityādibhirāgamairatidṛḍhairbādhitaḥ kālātyayāpadiṣṭatayā hetvābhāso bhavati /",
    "GSP29nystik_u:9555": " prakṛte tu vākye parasparaviruddhārthatayā na pratiṣṭhāṃ labhete,",
    "GSP29nystik_u:9556": " na punaranyataradanyatareṇa śakyaṃ bādhituṃ dvayostulyabalatvāt tasmāt nāyaṃ kālātyayāpadiṣṭa ityarthaḥ //",
    "GSP29nystik_u:9557": " vyākhyānāntaramāha---pratijñāhetvorvā virodha iti /",
    "GSP29nystik_u:9558": " so 'yaṃ vikāro vyakterapaitīti pratijñā nityatvapratiṣedhāditi hetunā virudhyate /",
    "GSP29nystik_u:9559": " vyaktimātrādapaiti,",
    "GSP29nystik_u:9560": " na tu vinaśyatīti hi pratijñārthaḥ apeto 'pyasti vināśapratiṣedhādityanena vyākhyātaḥ /",
    "GSP29nystik_u:9561": " tathā ca vyakterapaitītyenana vikārasya nityatvaṃ pratijñātaṃ nityatvapratiṣedhādityanena hetunā viruddhaṃ bhavati /",
    "GSP29nystik_u:9562": " khasiddhānteneti svapakṣeṇetyarthaḥ /",
    "GSP29nystik_u:9563": " atra cārthe sugamaṃ bhāṣyam /",
    "GSP29nystik_u:9564": " atra vārttikakāra-",
    "GSP29nystik_u:9565": " codayati---nanu pratijñāvirodha iti /",
    "GSP29nystik_u:9566": " pratijñāhetvorvirodhaḥ pratijñāvirodha",
    "GSP29nystik_u:9567": " ityarthaḥ /",
    "GSP29nystik_u:9568": " pariharati---naiṣa doṣa iti /",
    "GSP29nystik_u:9569": " pratijñāśritatvaṃ virodhasya vivakṣitvā nigrahasthāneṣu pratijñāvirodhasyopādānam,",
    "GSP29nystik_u:9570": " hetvāśritatvaṃ tu tasyaiva virodhasya vivakṣitvā hetvābhāse 'ntarbhāva iti / yadā",
    "GSP29nystik_u:9571": " pratijñayā hetuvirodha iti hetorapyanyatarāsiddhatayā pratijñāyā tulyabalatvābhiprāyam /",
    "GSP29nystik_u:9572": " yadā tu heturubhayasiddho bhavati,",
    "GSP29nystik_u:9573": " tadā hetorvā pratijñāvirodhakatvamiti /",
    "GSP29nystik_u:9574": " upasaṃharati---ata iti /",
    "GSP29nystik_u:9575": " hetorvirodhodāharaṇam /",
    "GSP29nystik_u:9576": " virodhakatvaṃ virodhaḥ /",
    "GSP29nystik_u:9577": " śabdasyotpattidharmakatvaṃ pramāṇaviniścitaṃ nityatvapratijñāṃ bādhata",
    "GSP29nystik_u:9578": " ityarthaḥ /",
    "GSP29nystik_u:9579": " prasaṅgāt",
    "GSP29nystik_u:9580": " hetvābhāsātiriktasya pratijñāpadayorvirodhasya nigrahasthānasyodāharaṇamāha---pratijñāvirodhasyeti /",
    "GSP29nystik_u:9581": " tṛtīye 'dhyāye caiṣa virodha",
    "GSP29nystik_u:9582": " upapādayiṣyate /",
    "GSP29nystik_u:9583": " hetoranyatarāsiddhatayā samānabalayoḥ pratijñāhetvorvirodhodāraṇaṃ guṇeti /",
    "GSP29nystik_u:9584": " hetuvirodhodāharaṇaṃ nāstyeko bhāva",
    "GSP29nystik_u:9585": " iti /",
    "GSP29nystik_u:9586": " utpattimattvaṃ hyanyatarāsiddhamapi śakyasādhanamiti pratijñārthaṃ vyāhanti,",
    "GSP29nystik_u:9587": " samūhe bhāvaśabdaprayogāditi tu ubhayasiddhameva pratijñārthaṃ vyāhantītyetāvatā bheda ityarthaḥ// 6 //",
    "GSP29nystik_u:9588": " NyS_1,2.7: yasmāt prakaraṇacintā saḥ nirṇayārthamapadiṣṭaḥ prakaraṇasamaḥ //",
    "GSP29nystik_u:9589": " yasmā---maḥ // 7// prakaraṇaśabdārthamāha bhāṣyakāraḥ vimarśādhiṣṭhānāviti /",
    "GSP29nystik_u:9590": " vimarśaḥ saṃśayaḥ /",
    "GSP29nystik_u:9591": " tasya viṣayau /",
    "GSP29nystik_u:9592": " anavasitau anirṇītau,",
    "GSP29nystik_u:9593": " tādṛśayoreva pakṣapratipakṣaśabdavācyatvāt,",
    "GSP29nystik_u:9594": " prakriyate sādhyatvenādhikriyata ityanayā vyutpatyā prakaraṇam /",
    "GSP29nystik_u:9595": " cintāparaṃ vyācaṣṭe---tasya prakaraṇasya cintā vimarśāt prabhṛti prāg nirṇayāt samīkṣaṇam ālocanaṃ jijñāsā /",
    "GSP29nystik_u:9596": " sā khalu tattvānupalabdhyā kṛtā /",
    "GSP29nystik_u:9597": " no khalvayaṃ nityadharmān nityatvāvinābhāvino 'nityadharmān vā anityatvāvinābhāvina upalabhamānastatra sandigdhe tad vā jijñāsate /",
    "GSP29nystik_u:9598": " saiva nityadharmānupalabdhiranityadharmānupalabdhirvā vicitrābhisandhitayā vādinā nirṇayāyāpadiśyamānā prakaraṇasamo hetvābhāsaḥ /",
    "GSP29nystik_u:9599": " kutaḥ? ubhayapakṣasābhyāt yathā nityatvapakṣe 'nityadharmānupalabdhirevamanityatvapakṣe 'pi nityadharmānupalabdhiḥ /",
    "GSP29nystik_u:9600": " seyaṃ tattvānupalabdhimātravivakṣayobhayapakṣasamā,",
    "GSP29nystik_u:9601": " prakaraṇasamā tu yathāprakaraṇamaniścāyakam",
    "GSP29nystik_u:9602": " evamiyamapītyarthaḥ /",
    "GSP29nystik_u:9603": " vyutpattinimittamātraṃ caitat prakaraṇasamapadasya,",
    "GSP29nystik_u:9604": " pravṛttinimittaṃ tu satpratipakṣatvam,",
    "GSP29nystik_u:9605": " anyathānaikāntikasyāpi prakaraṇasamatvaprasaṅgāditi /",
    "GSP29nystik_u:9606": " prajñāpanaṃ prajñāpyate aneneti vyutpattyā nidarśanamuktam //",
    "GSP29nystik_u:9607": " anaikāntikatvaśaṅkā satpratipakṣasyāsya vyavacchinatti---yatra samāna iti,",
    "GSP29nystik_u:9608": " saṃśayena samaḥ aniścāyakatvāditi /",
    "GSP29nystik_u:9609": " etaduktaṃ bhavati,",
    "GSP29nystik_u:9610": " na hi nityadharmānupalabdhirubhayasiddhe nitye 'sti yena savyabhicāro bhavet,",
    "GSP29nystik_u:9611": " nāpyanityadharmānupalabdhirubhayasaṃmate 'nitye 'sti yena savyabhicāro bhavet /",
    "GSP29nystik_u:9612": " api tu parasparamanayoḥ satpratipakṣatayaiva",
    "GSP29nystik_u:9613": " hetvābhāsatvamiti /",
    "GSP29nystik_u:9614": " yasmāt prakaraṇacintetyuktaṃ sūtrakṛtā,",
    "GSP29nystik_u:9615": " tatra yasmādarthaṃ praśtapūrvakaṃ darśayati vārttikakāraḥ---kasmāditi /",
    "GSP29nystik_u:9616": " kāraṇatvaṃ tattvānupalabdhervyatirekeṇa deśayati---yasmāditi /",
    "GSP29nystik_u:9617": " ata eveti tattvānupalabdherityarthaḥ /",
    "GSP29nystik_u:9618": " codayati---nanvayamiti /",
    "GSP29nystik_u:9619": " pakṣapratipakṣau hi prakaraṇam /",
    "GSP29nystik_u:9620": " tau ca sādhyau /",
    "GSP29nystik_u:9621": " tābhyāṃ ca samaḥ sādhyasamaḥ /",
    "GSP29nystik_u:9622": " tathā ca sādhyasamāt hetvābhāsāt na pṛthag",
    "GSP29nystik_u:9623": " nirdeśyaḥ prakaraṇasama ityarthaḥ /",
    "GSP29nystik_u:9624": " pariharati---nāviśiṣṭa iti /",
    "GSP29nystik_u:9625": " yadyapi prakaraṇasamaśabdo vyutpattyā sādhyāviśiṣṭena samānārthaḥ,",
    "GSP29nystik_u:9626": " tathāpi pravṛttinimittamasya satpratipakṣatvam /",
    "GSP29nystik_u:9627": " na ca tattvānupalabdhiḥ svayamasiddhā,",
    "GSP29nystik_u:9628": " sā hyupalambhanābhāvena sulabheti bhāva //",
    "GSP29nystik_u:9629": " paramatamanubhāṣyātiprasaṅgāpādanena dūṣayati---ye tu saṃśayahetutvāditi /",
    "GSP29nystik_u:9630": " codayati---samūha iti /",
    "GSP29nystik_u:9631": " yasmin sati bhavatyeva tat kāraṇam,",
    "GSP29nystik_u:9632": " samūhe sati ca bhavatyeva naikaikasmin,",
    "GSP29nystik_u:9633": " tattmāt naikaikaṃ kāraṇamiti bhāvaḥ /",
    "GSP29nystik_u:9634": " pariharati---samūhaḥ kāraṇamitīti /",
    "GSP29nystik_u:9635": " na hyakāraṇānāṃ samūhaḥ kāraṇaṃ bhavitumarhati,",
    "GSP29nystik_u:9636": " atiprasaṅgāt /",
    "GSP29nystik_u:9637": " na ca samūhivailakṣaṇyamantareṇājānataḥ samūhasya vailakṣaṇyam /",
    "GSP29nystik_u:9638": " tasmāt samūhina evānyonyasamavadhānavantaḥ kāraṇam /",
    "GSP29nystik_u:9639": " tathā ca pratyakṣasyopapannaṃ saṃśayakāraṇatvam /",
    "GSP29nystik_u:9640": " na ca yasmin sati bhavatyeva tat kāraṇam,",
    "GSP29nystik_u:9641": " api tu yasmin satyeva na tvasatīti lakṣaṇabhaṅgabhaṅge vakṣyāma iti //",
    "GSP29nystik_u:9642": " nanūbhayadharmānupalabdhirubhayapakṣasādhāraṇīti savyabhicāra evetyata āha---ubhayadharmānupalabdhāviti /",
    "GSP29nystik_u:9643": " nobhayadharmānupalabdhiratra hetuḥ,",
    "GSP29nystik_u:9644": " api tu ekadharmānupalabdhiḥ /",
    "GSP29nystik_u:9645": " na cāsau sādhāraṇī,",
    "GSP29nystik_u:9646": " kiṃ tu tatpratipakṣetyarthaḥ /",
    "GSP29nystik_u:9647": " ubhayaviśeṣānupalabdheḥ prakaraṇasamatvena abhidhānāśakyatvāt prakaraṇasamasyodāharaṇāntaraṃ dūṣayati---śarīrādanyatvaṃ tviti /",
    "GSP29nystik_u:9648": " pareṣāṃ kilodāharaṇaṃ nitya",
    "GSP29nystik_u:9649": " ātmā śarīrādanyatvād",
    "GSP29nystik_u:9650": " ākāśavaditi /",
    "GSP29nystik_u:9651": " tatra śarīrādanyatvam upalabhamāno yadā tattvaṃ nityatvamātmanaḥ pratyeti,",
    "GSP29nystik_u:9652": " na hi tadā jijñāsituṃ nityatvaṃ pravartate /",
    "GSP29nystik_u:9653": " yadā tu tattvaṃ nityattvaṃ nopalabhate śarīrādanyatvamupalabhamāno 'pi tadā pravartate /",
    "GSP29nystik_u:9654": " tasmādanvayavyatirekābhyāṃ tattvānupalabdhireva prakaraṇacintāpravartikā na śarīrādanyatvam /",
    "GSP29nystik_u:9655": " tasmāt naitat prakaraṇasamasyodāharaṇam /",
    "GSP29nystik_u:9656": " api tu tattvānupalabdhireva /",
    "GSP29nystik_u:9657": " itaścaitanna prakaraṇasamasyodāharaṇamityāha---śarīrādanyatvaṃ cānaikāntikam /",
    "GSP29nystik_u:9658": " upasaṃharati---ataśca na sūtrārthaḥ",
    "GSP29nystik_u:9659": " na sūtraviṣayaḥ /",
    "GSP29nystik_u:9660": " evamanyānyapi satpratipakṣodāharaṇānyūhanīyāni // 7 //",
    "GSP29nystik_u:9661": " NyS_1,2.8: sādhyāviśiṣṭaḥ sādhyatvāt sādhyasamaḥ //",
    "GSP29nystik_u:9662": " sādhyā---maḥ // 7// atra sādhyasama",
    "GSP29nystik_u:9663": " iti lakṣyanirdeśaḥ /",
    "GSP29nystik_u:9664": " sādhyāviśiṣṭa iti lakṣaṇam /",
    "GSP29nystik_u:9665": " tadanena svarūpāsiddhaikadeśāsiddhāśrayāsiddhānyathāsiddhānāṃ saṃgrahaḥ,",
    "GSP29nystik_u:9666": " teṣāmasiddhatvena sādhyāviśiṣṭatvāt /",
    "GSP29nystik_u:9667": " atra cāsiddhaḥ sādhyasama iti vaktavye sādhyāviśiṣṭagrahaṇamanyatarāsiddhasyāpi siddheḥ prāgahetutvajñāpanārtham /",
    "GSP29nystik_u:9668": " anyathātyantāsiddha",
    "GSP29nystik_u:9669": " eva sādhyasamo nānyatarāsiddhaḥ tasya kadācit siddheriti bhrāntiḥ syāt /",
    "GSP29nystik_u:9670": " sādhyāviśiṣṭena tu so 'pi saṃgṛhīta iti /",
    "GSP29nystik_u:9671": " nanvevaṃ sādhyāviśiṣṭatvenānyatarāsiddha",
    "GSP29nystik_u:9672": " eva syāt netare,",
    "GSP29nystik_u:9673": " neṣāmasiddhatvena sādhyāviśeṣābhāvādityata",
    "GSP29nystik_u:9674": " uktaṃ sūtrakṛtā sādhyatvāditi /",
    "GSP29nystik_u:9675": " yadi hi sādhyaṃ nāsiddhaṃ bhavet sādhyatvādeva cyaveta,",
    "GSP29nystik_u:9676": " na khalu siddhaṃ sādhyate /",
    "GSP29nystik_u:9677": " tasmāt sādhyatvādasiddhatā /",
    "GSP29nystik_u:9678": " sā ca kasyacit sarvadā,",
    "GSP29nystik_u:9679": " kādācitkī kaściditi sarveṣāmaviśiṣṭatvamiti nāvyāptiḥ /",
    "GSP29nystik_u:9680": " nāpi sādhyatvasyātiprasaktyātivyāptiḥ",
    "GSP29nystik_u:9681": " hetvābhāsasāmānyalakṣaṇāpekṣatvāt tadviśeṣalakṣaṇasyeti sūtrārthaḥ /",
    "GSP29nystik_u:9682": " sādhnīyatvāditi bhāṣyagataṃ na sādhyatvādityasya vyākhyānam,",
    "GSP29nystik_u:9683": " api tu gatimattvasyāsiddhatvaparam //",
    "GSP29nystik_u:9684": " atra vārttikakāraḥ sūtrārthaṃ vyācaṣṭe---sādhyenāviśiṣṭo ya iti /",
    "GSP29nystik_u:9685": " sādhyena vyabhicāro mā bhūdityata",
    "GSP29nystik_u:9686": " āha---sādhanadharma iti hetvābhāsasāmānyalakṣaṇayoge sati etallakṣaṇamiti na vyabhicāra iti bhāvaḥ /",
    "GSP29nystik_u:9687": " atra bhāṣyakāreṇa svarūpāsiddhāśrayāsiddhānyathāsiddhānāṃ sādhāraṇamudāharaṇamuktam---dravyaṃ chāyā gatimattvāditi /",
    "GSP29nystik_u:9688": " tadvibhajate vārttikakāraḥ",
    "GSP29nystik_u:9689": " dravyaṃ chāyeti /",
    "GSP29nystik_u:9690": " atra svarūpāsiddhatāṃ tāvadāha---yathaiveti /",
    "GSP29nystik_u:9691": " āśrayāsiddhatāmavatārayituṃ gatimattaṃ chāyāyāḥ pañcāvayavena vākyena sādhyati---gatimattvamiti /",
    "GSP29nystik_u:9692": " āśrayāsiddhatāmāha---nāśrayāsiddhatvāditi /",
    "GSP29nystik_u:9693": " satyā eva chāyāyā deśāntare darśanād yo 'syā gatimattvamanubhinoti taṃ pratyāśrayāsiddhaṃ deśāntare darśanam,",
    "GSP29nystik_u:9694": " tadāśrayasyāsiddhatvāt /",
    "GSP29nystik_u:9695": " tadidamuktam---sati dravyābhāva iti,",
    "GSP29nystik_u:9696": " sati sattva ityarthaḥ,",
    "GSP29nystik_u:9697": " na tāvat chāyā sāmānyaviśeṣasamavāyāntarbhūtā tasyā nityatābhāvāt /",
    "GSP29nystik_u:9698": " nāpi karma, saṃyogavibhāgāsamavāyikāraṇatvābhāvāt /",
    "GSP29nystik_u:9699": " na guṇo dravyāsamavāyāt /",
    "GSP29nystik_u:9700": " na manodikkālaguṇaḥ,",
    "GSP29nystik_u:9701": " tadguṇānāmapratyakṣatvāt /",
    "GSP29nystik_u:9702": " nāpyātmaguṇo bāhyendriyapratyakṣatvāt /",
    "GSP29nystik_u:9703": " nāpi nabhonabhasvatoḥ,",
    "GSP29nystik_u:9704": " tadguṇānāmacākṣuṣatvāt /",
    "GSP29nystik_u:9705": " nāpi tejasaḥ,",
    "GSP29nystik_u:9706": " tadvirodhitvāt tatsahacaritaguṇāntarānupalabdheśca /",
    "GSP29nystik_u:9707": " ata eva na pṛthivīpāthasorapi /",
    "GSP29nystik_u:9708": " api ca tadguṇaścākṣuṣo nālokamantareṇa śakyagrahaḥ /",
    "GSP29nystik_u:9709": " chāyā tu tamantareṇa gṛhyate,",
    "GSP29nystik_u:9710": " tasmiṃstu sati na gṛhyate iti durghaṭam /",
    "GSP29nystik_u:9711": " nāpi dravyam,",
    "GSP29nystik_u:9712": " taddhi pṛthivyādīnāmamanyatamad bhaved anyad",
    "GSP29nystik_u:9713": " vā daśamam / na",
    "GSP29nystik_u:9714": " tāvadanyatamam,",
    "GSP29nystik_u:9715": " tadguṇānāmanupalabdadheḥ,",
    "GSP29nystik_u:9716": " nāpyanyad rūpavaditi yujyate,",
    "GSP29nystik_u:9717": " tasyādravyasya pratyakṣatvānupapatteḥ,",
    "GSP29nystik_u:9718": " asparśavatvādanāmbhakatvenānekadravyatvābhāvāt /",
    "GSP29nystik_u:9719": " tasmād bhābhāva eva chāyā na tu satīti siddham //",
    "GSP29nystik_u:9720": " yastu manyate mā bhūt",
    "GSP29nystik_u:9721": " chāyā satī, bhavatu bhābhāvaḥ tathāpi nāśrayāsiddhatā deśāntaradarśanasya bhābhāvāśrayatvādeveti taṃ pratyabhyupetyānyathāsiddhatayā sādhyasamatvamāpādayati---abhyupetyeti",
    "GSP29nystik_u:9722": " svābhāviko hi saṃbandho hetoḥ sādhyena sahānumānāṅgaṃ naupādhika iti vivecitamanumānalakṣaṇe /",
    "GSP29nystik_u:9723": " tadayamanyathāsiddha aupādhikasaṃbandho bhavati hetvābhāsaḥ /",
    "GSP29nystik_u:9724": " seyaṃ hetorasiddhirdvidhā svarūpato hetutvena ca /",
    "GSP29nystik_u:9725": " svarūpato 'pi dvedhā,",
    "GSP29nystik_u:9726": " svata āśrayāsiddhyā ca /",
    "GSP29nystik_u:9727": " na caitāvatā savyabhicārādīnāmapi hetutvāsiddherasiddha evāntarbhāvaḥ savyabhicāratvādiviśeṣaṇena teṣāmato bhedāt /",
    "GSP29nystik_u:9728": " anyathāsiddhasya tu tadviśeṣaṇatvāyogino hetutvāsiddhimātreṇa sādhyasame 'ntarbhāva",
    "GSP29nystik_u:9729": " iti sarvamavadātam /",
    "GSP29nystik_u:9730": " saṃkalayati---so 'yamiti /",
    "GSP29nystik_u:9731": " ta ete 'siddhabhedā udāharaṇabhedeṣvapi draṣṭavyāḥ,",
    "GSP29nystik_u:9732": " yathā nityaḥ śabdaḥ",
    "GSP29nystik_u:9733": " cākṣuṣatvāditi svayamasiddhaḥ /",
    "GSP29nystik_u:9734": " tanubhuvanādīnāṃ na kartā īśvaro 'śarīratvādityāśrayāsiddhaḥ /",
    "GSP29nystik_u:9735": " sa śyāmo maitratanayatvāt paridṛśyamānamaitratanayastomavadityanyathāsiddhaḥ,",
    "GSP29nystik_u:9736": " annapānapariṇatibhedanibandhanatvāt rūpabhedasyānyathāsiddhatvamiti /",
    "GSP29nystik_u:9737": " ayamapyasiddhatvāt iti bhāṣye apiśabdena",
    "GSP29nystik_u:9738": " āśrayasya chāyāyā api sattvenāsiddhiḥ sūcitā //",
    "GSP29nystik_u:9739": " atra bhadantena idaṃ sādhyasamalakṣaṇamudāharaṇāntaraṃ kalpayitvā dūṣitam /",
    "GSP29nystik_u:9740": " idaṃ kilāsyodāharaṇam,",
    "GSP29nystik_u:9741": " nityaḥ",
    "GSP29nystik_u:9742": " śabdo 'sparśatvād buddhivaditi /",
    "GSP29nystik_u:9743": " tadetat tridhāpyasiddhaṃ na bhavatīti dūṣayitvā bhadantena śaṅkitam,",
    "GSP29nystik_u:9744": " atha sādhyenāviśiṣṭo dṛṣṭānto yasmin sa sādhyāviśiṣṭo hetvābhāsa iti buddherdṛṣṭāntasya nityatvenāsiddhatvāt",
    "GSP29nystik_u:9745": " ityāśaṅkya bahuvrīhyabhāvena dūṣitam /",
    "GSP29nystik_u:9746": " tadetat sarvamanabhyupagamena vārttikakāro dūṣayati---nityaḥ śabda iti /",
    "GSP29nystik_u:9747": " yadyetat nodāharaṇaṃ kimudāharaṇaṃ ko vā sūtrārtha ityata āha---yathā tvasmābhiriti /",
    "GSP29nystik_u:9748": " ayaṃ bhadantokto doṣa ityarthaḥ /",
    "GSP29nystik_u:9749": " kasmādityata āha---bhadantena sūtrārtho na vijñātaḥ,",
    "GSP29nystik_u:9750": " na hi savyabhicāro 'nena lakṣyate yena savyabhicāramasparśavattvamasyodāharaṇaṃ syāt,",
    "GSP29nystik_u:9751": " kiṃ tu sādhyasamaḥ /",
    "GSP29nystik_u:9752": " nāpi vyadhikaraṇabahuvrīhidūṣaṇenākṣarārtho jñātaḥ /",
    "GSP29nystik_u:9753": " nāpi buddhivaditi dṛṣṭāntābhāsameva hetvābhāsaṃ kurvatā hetvābhāsadṛṣṭāntābhāsau jñātau bhadantenetyarthaḥ // 8 //",
    "GSP29nystik_u:9754": " NyS_1,2.9: kālātyayāpadiṣṭaḥ kālātītaḥ //",
    "GSP29nystik_u:9755": " kālā---taḥ // 9 // atra kālātīta iti lakṣyanirdeśaḥ,",
    "GSP29nystik_u:9756": " kālātyayāpadiṣṭa iti lakṣaṇam /",
    "GSP29nystik_u:9757": " hetorapadeśasya hi sādhyasandehaviśiṣṭaḥ kālaḥ /",
    "GSP29nystik_u:9758": " yathāhuḥ---",
    "GSP29nystik_u:9759": " nānupalabdhe na nirṇīte nyāyaḥ pravartate,",
    "GSP29nystik_u:9760": " api tu sandigdhe iti /",
    "GSP29nystik_u:9761": " pare 'pyāhuḥ",
    "GSP29nystik_u:9762": " sandigdhe hetuvacanāt",
    "GSP29nystik_u:9763": " iti /",
    "GSP29nystik_u:9764": " yatra ca pratkṣānumānāgamavirodhaḥ,",
    "GSP29nystik_u:9765": " anuṣṇo 'gnirdravyatvāditi ca aśrāvaṇaḥ śabdo guṇatvāditi ca,",
    "GSP29nystik_u:9766": " śuci naraśiraḥkapālaṃ prāṇyaṅgatvāditi ca,",
    "GSP29nystik_u:9767": " sa sarvaḥ pramāṇato viparītanirṇayena sandehaviśiṣṭaṃ kālamatipatatīti so 'yaṃ kālasyātyayenāpadiśyamānaḥ kālātīta",
    "GSP29nystik_u:9768": " iti /",
    "GSP29nystik_u:9769": " tathā codāhṛtaṃ",
    "GSP29nystik_u:9770": " yattu pratyakṣāgamaviruddhaṃ nyāyābhāsaḥ saḥ /",
    "GSP29nystik_u:9771": " ityatra vārttikakṛtā bādhāvinābhāvayoḥ sahāsaṃbhava iti cātra bauddhānāmākṣepo 'smābhiḥ samāhitaḥ /",
    "GSP29nystik_u:9772": " evaṃ vyavasthite bhāṣyakāraḥ sūtraṃ svaparamataśliṣṭaṃ vyācaṣṭe---kālātyayena saṃśayakālātyayena yukto yasya hetorapadiśyamānasyāthaiṅkadeśaḥ",
    "GSP29nystik_u:9773": " dharmaviśiṣṭo hi dharmī hetorapadiśyamānasyārthaḥ /",
    "GSP29nystik_u:9774": " sar hyati hetunā,",
    "GSP29nystik_u:9775": " tasyaikadeśaḥ sādhyadharmaḥ /",
    "GSP29nystik_u:9776": " sa hi dharmiṇi balabalā pramāṇena tadviparotadharmanirṇayaṃ kurvatā saṃśayakālamatipātitaḥ /",
    "GSP29nystik_u:9777": " sa tādṛśo hetuḥ kālātyayāpadiṣṭaḥ kālātīta",
    "GSP29nystik_u:9778": " iti svamatenāsyārthaḥ /",
    "GSP29nystik_u:9779": " atra ca pūrvamevodāhṛtamiti paunaruktyāt",
    "GSP29nystik_u:9780": " nodāhṛtam /",
    "GSP29nystik_u:9781": " paramate ca kālātyayena yukto yasya hetorartharūpa ekadeśo hetuviśeṣaṇamiti yāvat,",
    "GSP29nystik_u:9782": " sa kālātyayāpadiṣṭa",
    "GSP29nystik_u:9783": " iti yojanā /",
    "GSP29nystik_u:9784": " paramatenaiva nidarśanamāha---nidarśanamiti /",
    "GSP29nystik_u:9785": " nityatvaṃ cātrāvasthānamātramabhimatamiti, na",
    "GSP29nystik_u:9786": " ghaṭādibhirālokasaṃyogavyaṅgyairvyabhicāraḥ /",
    "GSP29nystik_u:9787": " tadetat pañcāvayavaṃ vākyamupanyasya saṃyogavyaṅgyatvasya hetorekadeśasya viśeṣaṇasya saṃyogasya vyaktikālātyayena hetvābhāsatāmāha---ayamaheturiti",
    "GSP29nystik_u:9788": " sa punarayamasiddhaviśeṣaṇatayā hetvābhāsaḥ sādhyasama eveti na pṛgvācya",
    "GSP29nystik_u:9789": " iti sthūlatayā eṣa doṣo bhāṣyakāreṇa nodbhāvitaḥ //",
    "GSP29nystik_u:9790": " yat punaḥ bhadantena kālātītasaya vyākhyānaṃ kṛtaṃ pratijñānantaraṃ hi hetoḥ kālaḥ /",
    "GSP29nystik_u:9791": " tamatītya hetuḥ paścādapadiśyamānaḥ kālātīto bhavati /",
    "GSP29nystik_u:9792": " tad yathā, anityaḥ śabdaḥ",
    "GSP29nystik_u:9793": " ghaṭādivadityukte kasmādityanuyukto hetuṃ brūte kṛtakatvāditi sa kālātīta",
    "GSP29nystik_u:9794": " iti /",
    "GSP29nystik_u:9795": " taccaivaṃ tena dūṣitam---kiṃ nirākāṅkṣe vādini eṣa prativādinaḥ praśnaḥ,",
    "GSP29nystik_u:9796": " āho sākāṅkṣe?",
    "GSP29nystik_u:9797": " yadi nirākāṅkṣe tadā nyūnamevāsya nigrahasthānam,",
    "GSP29nystik_u:9798": " na hetvābhāsastasyāprayogāt /",
    "GSP29nystik_u:9799": " prayukto hi hetustadābhāso vā syāt",
    "GSP29nystik_u:9800": " nāprayuktaḥ /",
    "GSP29nystik_u:9801": " atha sākāṅkṣa eva vādini prativādinaḥ praśnaḥ,",
    "GSP29nystik_u:9802": " tathāpi paścādapyasau hetuḥ prayukto hetureva,",
    "GSP29nystik_u:9803": " na hyasau tadā na svasādhyāvinābhūtaḥ,",
    "GSP29nystik_u:9804": " apakṣadharmo veti /",
    "GSP29nystik_u:9805": " tasmāt na kālatīto nāmāsti hetvābhāsa",
    "GSP29nystik_u:9806": " iti /",
    "GSP29nystik_u:9807": " tadetad bhadantadūṣaṇam",
    "GSP29nystik_u:9808": " etadvyākhyānānabhyupagamena pariharati---avayavaviparyāsavacanaṃ tviti /",
    "GSP29nystik_u:9809": " anabhyupagamahetu pṛcchati---kasmāditi /",
    "GSP29nystik_u:9810": " uttaram---yasyeti /",
    "GSP29nystik_u:9811": " arthena sāmarthyena saṃbandho 'rthasaṃbandhaḥ /",
    "GSP29nystik_u:9812": " api ca paunaruktyādapi nābhyupagamyata",
    "GSP29nystik_u:9813": " ityāha---avayaveti //",
    "GSP29nystik_u:9814": " yasyāpadiśyamānasya ityādi punarucyata",
    "GSP29nystik_u:9815": " ityantaṃ vārttikaṃ bhāṣyavyākhyānenaiva vyākhyātam /",
    "GSP29nystik_u:9816": " śaṅkate---samīkṛte 'bhidhānāditi /",
    "GSP29nystik_u:9817": " ayamarthaḥ",
    "GSP29nystik_u:9818": " naitadaprāptakālena nigrahasathānena punaruktam,",
    "GSP29nystik_u:9819": " api tu hetvābhāsa eva /",
    "GSP29nystik_u:9820": " sa hyavayavaviparyāsa ucyate yatraikagranthenaiva vādī pratijñodāharaṇādi prayujya paścāt",
    "GSP29nystik_u:9821": " hetuṃ prayuṅkte,",
    "GSP29nystik_u:9822": " eṣa tu pratijñodāharaṇe prayujya virataḥ prativādinānuyuktaḥ paścāt",
    "GSP29nystik_u:9823": " hetuṃ prayuṅkte /",
    "GSP29nystik_u:9824": " tasmāt",
    "GSP29nystik_u:9825": " nyūnatādūṣaṇena pakṣe samīkṛte",
    "GSP29nystik_u:9826": " pakṣamātratāṃ nīte siddhāvasthātaḥ pracyāvite paścādabhidhānāt hetāreṣa kālātīto hetvābhāsaḥ,",
    "GSP29nystik_u:9827": " na punaraprāptakālam /",
    "GSP29nystik_u:9828": " nigrahasthānamiti cediti /",
    "GSP29nystik_u:9829": " nirākaroti---keneti /",
    "GSP29nystik_u:9830": " yadi hetvabhidhānena nyūnatayā samīkṛtaḥ pakṣaḥ kimatrahetorasāmarthyam?",
    "GSP29nystik_u:9831": " na hyanyadoṣeṇānyo yujyata ityarthaḥ /",
    "GSP29nystik_u:9832": " śaṅkitā brūte---etadasyeti /",
    "GSP29nystik_u:9833": " nirākaroti---naitaditi /",
    "GSP29nystik_u:9834": " nyūnatayā nigṛhīto yadi paścādabhidhānena nigrahītavyaḥ tato vādyeva nigṛhyatāṃ na",
    "GSP29nystik_u:9835": " tvayaṃ paścādabhihita iti samarthaḥ śakyo heturnigrahītumiti nāyaṃ samīkṛtābhihitatvenāpi hetvābhāsa",
    "GSP29nystik_u:9836": " ityarthaḥ /",
    "GSP29nystik_u:9837": " ubhayanirākaraṇamupasaṃharati---tasmāditi // 9 //",
    "GSP29nystik_u:9838": " NyS_1,2.10: vacanavidhāto 'rthavikalpopatyā chalam //",
    "GSP29nystik_u:9839": " uddeśakramānurodhena lakṣaṇakramasya hetvābhāsānantaraṃ chalasyoddeśāt chalalakṣaṇasyāpi hetvābhāsalakṣaṇānantaryamāha bhāṣyakāraḥ---atha chalam",
    "GSP29nystik_u:9840": " vaca---lam // 10 // yathā vakturabhimato 'rthaḥ",
    "GSP29nystik_u:9841": " tato viruddhaḥ arthaḥ tasya kalpaḥ kalpanā,",
    "GSP29nystik_u:9842": " saivopapattiḥ",
    "GSP29nystik_u:9843": " tayā /",
    "GSP29nystik_u:9844": " atha lakṣaṇāntara iva chalasya sāmānyalakṣaṇe kasmādudāharaṇaṃ na dīyata ityata āha---na sāmānyalakṣaṇe iti /",
    "GSP29nystik_u:9845": " sāmānyaviśeṣavat sarvamudāharaṇam,",
    "GSP29nystik_u:9846": " nirviśeṣasya sāmānyasyāsattvena kevalasya sāmānyasyodāharaṇamaśakyamityarthaḥ /",
    "GSP29nystik_u:9847": " vibhāge tviti /",
    "GSP29nystik_u:9848": " vibhajyata iti vibhāgo viśeṣalakṣaṇam,",
    "GSP29nystik_u:9849": " tasmin udāharaṇāni// 10 //",
    "GSP29nystik_u:9850": " NyS_1,2.11: tat trividhaṃ vākchalaṃ sāmānyacchalamupacāracchalaṃ ca //",
    "GSP29nystik_u:9851": " chalasāmānyalakṣaṇamabhidhāya tadviśeṣalakṣaṇānyabhidhātuṃ prathamaṃ tāvat",
    "GSP29nystik_u:9852": " nyūnādhikasaṃkhyāvyavacchedārthaṃ vibhāga lakṣaṇasūtramavattārayati---vibhāgaśceti /",
    "GSP29nystik_u:9853": " vibhajyate 'neti vibhāgaḥ sūtramucyate /",
    "GSP29nystik_u:9854": " tat tri---ca // 11 //",
    "GSP29nystik_u:9855": " NyS_1,2.12: aviśeṣābhihite 'rthe vakturabhiprāyādarthānatarakalpanā vākchalam //",
    "GSP29nystik_u:9856": " tatra ca viśeṣalakṣaṇamavatārayati /",
    "GSP29nystik_u:9857": " teṣāṃ chalānāṃ madhye vākchalaṃ lakṣyate---avi---lam",
    "GSP29nystik_u:9858": " // 12 // navaḥ kambalo 'syeti ekatra vigrahaḥ,",
    "GSP29nystik_u:9859": " nava kambalā asyeti aparatra iti vigrahe viśeṣaḥ /",
    "GSP29nystik_u:9860": " vākchalamiti śabdārthaṃ vyutpādayati---vāci nimitte chalaṃ vākchalamiti /",
    "GSP29nystik_u:9861": " navakambala ityubhayatrāpi samānāyāṃ vāci nimittabhūtāyāmityarthaḥ /",
    "GSP29nystik_u:9862": " tadetacchalaṃ parājayāvasthāyāṃ jalpe prayoktavyamityuktam /",
    "GSP29nystik_u:9863": " paravākye paryanuyogo 'syeti coktam /",
    "GSP29nystik_u:9864": " tadatra yathā paryanuyogaḥ,",
    "GSP29nystik_u:9865": " tathā darśayati śiṣyahitatayā bhāṣyakāraḥ---asya pratyavasthānamiti /",
    "GSP29nystik_u:9866": " ubhayārthapratibhāne saṃbhavatpadārthaparityāgenāsaṃbhavatpadārthakalpanam",
    "GSP29nystik_u:9867": " ayuktamityarthaḥ //",
    "GSP29nystik_u:9868": " atha prayoktāpi kathaṃ sādhāraṇena śabdenārthaviśeṣaṃ bodhayati?",
    "GSP29nystik_u:9869": " abodhayaṃśca kathaṃ pratipādako nāma ityata āha---prasiddhaśceti /",
    "GSP29nystik_u:9870": " saṃbandhasvarūpamāha---abhidhānāmidheyayoryo niyamaḥ,",
    "GSP29nystik_u:9871": " ayameva śabdo 'syaivārthasyeti /",
    "GSP29nystik_u:9872": " tatra yaḥ puruṣasya niyogaḥ asmādayameva boddhavya",
    "GSP29nystik_u:9873": " ityevamākāraḥ,",
    "GSP29nystik_u:9874": " kimato yadyevamityata",
    "GSP29nystik_u:9875": " āha---prayuktapūrvāśceti /",
    "GSP29nystik_u:9876": " tathāpi kimityata āha---prayogaśceti /",
    "GSP29nystik_u:9877": " tāmimāṃ bhūmiracanāṃ prakṛte yojayati---tatraivamarthagatyartha iti /",
    "GSP29nystik_u:9878": " etaduktaṃ bhavati,",
    "GSP29nystik_u:9879": " na saṅketakaraṇāvasthāyāṃ vṛddhavyavahāre vā kaścit śabdaḥ kañcidartha śṛṅgagrāhikayā bodhayati, api tu",
    "GSP29nystik_u:9880": " sāmānyadvāreṇārthaprakaraṇādisahakārī viśeṣe vartate /",
    "GSP29nystik_u:9881": " tasmāt naiṣa pratipādayituraparādho yadeṣa viśeṣaśabdairviśeṣaṃ na pratipādayati,",
    "GSP29nystik_u:9882": " kiṃ tu saṅketasyāparādho yo viśeṣamapahāya sāmānye śabdānāṃ vartate /",
    "GSP29nystik_u:9883": " tasmād yathāsaṅketaṃ bodhayan nāparādhyaḥ prayokteti siddham /",
    "GSP29nystik_u:9884": " sāmarthyameva darśayati---yatrārthe kriyā codaneti //",
    "GSP29nystik_u:9885": " syādetat /",
    "GSP29nystik_u:9886": " aviśeṣābhihite 'rthe iti na yuktam na hi navakambala iti padaṃ prakaraṇādinirapekṣaṃ kañcidarthamaviśeṣeṇābhidhatte gavādiśabdavat /",
    "GSP29nystik_u:9887": " na hi saṃkhyāviśeṣe ca navīnatve cāsti kaścit sāmānyaviśeṣo bāhuleyādiṣviva gotvaṃ yamabhidadhītetyata",
    "GSP29nystik_u:9888": " āha vārttikakāraḥ---sāmānyaśrutīti /",
    "GSP29nystik_u:9889": " abhihitiḥ abhihitam ūccāraṇamiti",
    "GSP29nystik_u:9890": " yāvat /",
    "GSP29nystik_u:9891": " samānaḥ śabdo nārthe sāmānyamityarthaḥ /",
    "GSP29nystik_u:9892": " aśva iti nāmapadamaśvatvasya vācakam,",
    "GSP29nystik_u:9893": " ākhyātapadaṃ yadā kasyacidabhimukhaṃ prayujyate aśva iti,",
    "GSP29nystik_u:9894": " tadā vṛddhiṃ gato 'sīti pratīyate /",
    "GSP29nystik_u:9895": " codayati---aviśeṣeti /",
    "GSP29nystik_u:9896": " samāno hi śabdo 'bhidheye saṃśayamādhatte na tvarthamabhidhatta ityarthaḥ /",
    "GSP29nystik_u:9897": " pariharati---na prakaraṇādīn iti /",
    "GSP29nystik_u:9898": " śveto dhāvatīti itaḥ sārameyo drutataraṃ yāti,",
    "GSP29nystik_u:9899": " śvitrī prakṣālayatītyarthasandeha ityarthaḥ /",
    "GSP29nystik_u:9900": " artha",
    "GSP29nystik_u:9901": " ityasya prayojanamāha---arthagrahaṇamiti /",
    "GSP29nystik_u:9902": " aviśeṣaśrutau śabde sati arthe arthāntarakalpanā,",
    "GSP29nystik_u:9903": " na śabda ityarthaḥ / asya",
    "GSP29nystik_u:9904": " pratyavasthānamityādi bhāṣyaṃ vyācaṣṭe---tasyeti /",
    "GSP29nystik_u:9905": " sugamam // 12 //",
    "GSP29nystik_u:9906": " NyS_1,2.13: sambhavato 'rthasyātisāmānyayogād asambhūtārthakalpanā sāmānyacchalam //",
    "GSP29nystik_u:9907": " saṃbhava---lam // 13 //",
    "GSP29nystik_u:9908": " saṃbhavato 'rthasya brāhmaṇaviśeṣasya vidyācaraṇasaṃpadviṣayatvena vidyācaraṇasaṃpadamatyeti yat sāmānyaṃ brāhmaṇatvaṃ vrātye brāhmaṇe,",
    "GSP29nystik_u:9909": " tasya brāhmaṇatvasyātisāmānyasya yogādasaṃbhūtārthakalpanayā yaḥ pratiṣedhaḥ",
    "GSP29nystik_u:9910": " tat sāmānyacchalam /",
    "GSP29nystik_u:9911": " aho na khalvayaṃ brāhmaṇo vidyācaraṇasaṃpanna iti hi stutyarthaṃ vākyamabhyanujānatoktaṃ saṃbhavati brāhmaṇe vidyācaraṇasaṃpaditi tadetadapi vākyaṃ stutyarthameva,",
    "GSP29nystik_u:9912": " na tvasya brāhmaṇatvāt hetorvidyācaraṇasaṃpad",
    "GSP29nystik_u:9913": " vivakṣiteti /",
    "GSP29nystik_u:9914": " tatra paro hetvarthamasyā vivakṣitamāropya vacanaṃ vihantīti tadidaṃ sāmānyacchalam /",
    "GSP29nystik_u:9915": " viṣayānuvāda",
    "GSP29nystik_u:9916": " iti /",
    "GSP29nystik_u:9917": " saṃpadviṣayasya brāhmaṇatvasyānuvāda",
    "GSP29nystik_u:9918": " ityarthaḥ /",
    "GSP29nystik_u:9919": " kasya? avivakṣitahetukasya puṃsaḥ /",
    "GSP29nystik_u:9920": " tadetad vārttikakāro vyācaṣṭe---sāmānyasyeti /",
    "GSP29nystik_u:9921": " vivakṣitārthamadhigataṃ sāmānyamityarthaḥ /",
    "GSP29nystik_u:9922": " śeṣaṃ subodham//13 //",
    "GSP29nystik_u:9923": " NyS_1,2.14: dharmavikalpanirdeśe arthasadbhāvapratiṣedhaḥ upacāracchalam //",
    "GSP29nystik_u:9924": " dharma---lam //14// śabdasya dharmaḥ prayogaḥ",
    "GSP29nystik_u:9925": " tasya vikalpo dvaividhyam /",
    "GSP29nystik_u:9926": " dvividhaḥ prayogaḥ,",
    "GSP29nystik_u:9927": " pradhāno bhāktaśca /",
    "GSP29nystik_u:9928": " tatrāpi pradhāna autsargikaḥ,",
    "GSP29nystik_u:9929": " tasya tu kutaścidapavādād",
    "GSP29nystik_u:9930": " bhākto bhavati /",
    "GSP29nystik_u:9931": " tadetadāha bhāṣyakāraḥ---abhidhānasya śabdasya yathārthaṃ prayogo dharmaḥ autsargikaḥ /",
    "GSP29nystik_u:9932": " tat kimayameva?",
    "GSP29nystik_u:9933": " netyāha---vikalpo dvevidhyam /",
    "GSP29nystik_u:9934": " ko 'sau dvitīya ityata āha---utsargasya tu kutaścidapavādād anyatra dṛṣṭasyānyatra prayogaḥ /",
    "GSP29nystik_u:9935": " tadevaṃ vyavasthitena dharmavikalpena nirdeśe vākye,",
    "GSP29nystik_u:9936": " nirdiśyate 'neneti vyutpattyā /",
    "GSP29nystik_u:9937": " tatra bhāktavivakṣāyāṃ mañcāḥ krośantīti,",
    "GSP29nystik_u:9938": " atrārthasadbhāvena pratiṣedhaḥ /",
    "GSP29nystik_u:9939": " tamevārthasadbhāvamāha---mañcasthāḥ puruṣāḥ krośanti,",
    "GSP29nystik_u:9940": " na tu mañcāḥ krośantīti /",
    "GSP29nystik_u:9941": " vārttikamate tvarthasadbhāvasyaiva pratiṣedha iti vyākhyeyam /",
    "GSP29nystik_u:9942": " nanu yadyanyatra dṛṣṭasyānyatra prayogaḥ,",
    "GSP29nystik_u:9943": " hanta sarvaṃ sarvatra prayujyetetyata āha---upacāro nītārthaḥ prāpitārthaḥ /",
    "GSP29nystik_u:9944": " sahacaraṇādinā nimitteneti,",
    "GSP29nystik_u:9945": " anyatra dṛṣṭasyāpyanyatra prayogaḥ saṃbandhādeva bhavatīti /",
    "GSP29nystik_u:9946": " nātiprasaṅga ityarthaḥ /",
    "GSP29nystik_u:9947": " na chandataḥ na chadmanetyarthaḥ /",
    "GSP29nystik_u:9948": " nanu yadi bhāktatayāpyupapattiḥ,",
    "GSP29nystik_u:9949": " na kiñcit",
    "GSP29nystik_u:9950": " jalpākabhāṣitaṃ duṣṭaṃ syāt /",
    "GSP29nystik_u:9951": " sarvasyaiva yathākathañcid",
    "GSP29nystik_u:9952": " bhāktatvenopapatterityata āha---pradhānabhūtasyeti /",
    "GSP29nystik_u:9953": " bhāktasyetyetāvati vaktavye pradhānagrahaṇaṃ siddhatayā dṛṣṭāntalābhāya /",
    "GSP29nystik_u:9954": " lokasiddha",
    "GSP29nystik_u:9955": " evopacāraḥ kartavyo nāpūrvo vinā prayojanam,",
    "GSP29nystik_u:9956": " lokasiddhaścāyamupacāro mañcāḥ krośantītyarthaḥ //",
    "GSP29nystik_u:9957": " sūtratryākhyānaparaṃ vārttikaṃ dharmavikalpanirdeśaśabdena sūtrasthena /",
    "GSP29nystik_u:9958": " abhidhānaṃ prayogaḥ śabdasya dharmo bhavan dvidhābhidhīyate dvaividhyamāha---pradhānamiti so 'yam",
    "GSP29nystik_u:9959": " abhidhānābhidheyavyavahāra iti,",
    "GSP29nystik_u:9960": " abhidhānaṃ śabdaḥ /",
    "GSP29nystik_u:9961": " abhidheyo gamyaḥ /",
    "GSP29nystik_u:9962": " sa ca kvacid vācyaḥ,",
    "GSP29nystik_u:9963": " kvacid bhākta ityarthaḥ // 14 //",
    "GSP29nystik_u:9964": " NyS_1,2.15: vākchalam evopacāracchalaṃ tad aviśeṣāt //",
    "GSP29nystik_u:9965": " parīkṣāparvaṇaḥ sannidhānāt tadarthaṃ lakṣaṇaparvaṇyapi yogyāyai sūtrakāraḥ channalakṣaṇaṃ parīkṣate---vākcha--t//15 //",
    "GSP29nystik_u:9966": " sthānyartho guṇaśabdo yo vastutaḥ sa eva pradhānaśabdaḥ sthānārtha iti kalpayitveti yojanā /",
    "GSP29nystik_u:9967": " yathā hi vākchavale navīnārtho navaśabdaḥ saṃkhyā bhede kalpitaḥ,",
    "GSP29nystik_u:9968": " tathehāpīti pūrvaḥ pakṣaḥ // 15 //",
    "GSP29nystik_u:9969": " NyS_1,2.16: na tadarthāntarabhāvāt //",
    "GSP29nystik_u:9970": " siddhāntasūtram---na ta--t // 16 //",
    "GSP29nystik_u:9971": " tasya upacāracchale arthasadbhāvapratiṣedhasya arthāntarakalpanāto vākchalādityarthaḥ /",
    "GSP29nystik_u:9972": " sūtra tātparyamāha---vārttikakāraḥ---aviśeṣādityasyeti /",
    "GSP29nystik_u:9973": " vidheyaṃ vastu,",
    "GSP29nystik_u:9974": " mañcāḥ krośantītyatra krośanaṃ vidhīyate,",
    "GSP29nystik_u:9975": " mañcā iti tvanūdyate /",
    "GSP29nystik_u:9976": " ata eva",
    "GSP29nystik_u:9977": " guṇe tvanyārthakalpanā",
    "GSP29nystik_u:9978": " iti mañcā ityetadapradhānamanūdyatayā bhāktam /",
    "GSP29nystik_u:9979": " na tu krośantīti",
    "GSP29nystik_u:9980": " na vidhau paraḥ śabdārthaḥ",
    "GSP29nystik_u:9981": " iti nyāyāt /",
    "GSP29nystik_u:9982": " tadiha vidhīyamānaṃ krośanameva vastu pratiṣidhyate,",
    "GSP29nystik_u:9983": " naiva mañcāḥ krośantīti chalavākyena /",
    "GSP29nystik_u:9984": " navakambalo devadatta iti vākye tu devadattamanūdya navatvaviśiṣṭaḥ kambalo vidhīyate /",
    "GSP29nystik_u:9985": " tatra na vidheyasya vastunaḥ kambalasya sadbhāvaḥ pratiṣidhyate,",
    "GSP29nystik_u:9986": " kiṃ tu tadekadeśasyānekatāyā iti mahān bheda iti siddhāntaḥ // 16 //",
    "GSP29nystik_u:9987": " NyS_1,2.17: aviśeṣe vā kiñcitsādharmyāt ekacchalaprasaṅgaḥ //",
    "GSP29nystik_u:9988": " avi---ṅgaḥ // 17 // kiñcitsādharmyāt tritvābhāve dvitvasyāpyabhyupagatasyābhāva prasaṅgaḥ /",
    "GSP29nystik_u:9989": " omiti brūvato vastutvena samastabhedocchedaprasaṅgaḥ /",
    "GSP29nystik_u:9990": " bhāṣyavārttike atirohitārthe // 17 //",
    "GSP29nystik_u:9991": " NyS_1,2.18: sādharmyavaidharmyābhyāṃ pratyavasthānaṃ jātiḥ //",
    "GSP29nystik_u:9992": " uddeśakramānurodhena jātilakṣaṇakramamāha bhāṣyakāraḥ---ataḥ chalalakṣaṇād--ūrdhvam /",
    "GSP29nystik_u:9993": " sādha--tiḥ // 18 // pratīpamavasthānaṃ pratyavasthānam,",
    "GSP29nystik_u:9994": " tathā sati chalasya samyagdūṣaṇasya ca jātitvaprasaṅgaḥ /",
    "GSP29nystik_u:9995": " ata uktam---sādharmyavaidharmyābhyāmiti /",
    "GSP29nystik_u:9996": " na ca cchale sādharmyavaidharmye staḥ /",
    "GSP29nystik_u:9997": " na ca samyagdūṣaṇaṃ sādharmyavaidharmyamātrāt,",
    "GSP29nystik_u:9998": " api tu prayogāditi /",
    "GSP29nystik_u:9999": " prayukte hetau tadābhāse vā yaḥ prasaṅgo jāyate sa jātiriti /",
    "GSP29nystik_u:10000": " jalpe hi vedaprāmāṇyaṃ vidvāṃsaṃ prati kuhetunā yadā nāstikairadhikṣipyate,",
    "GSP29nystik_u:10001": " saduttaraṃ cāsya yadā sahasā na pratibhāti tadeśvarāṇāṃ janādhārāṇāṃ mā bhūd vedāprāmāṇyabuddhiriti jātyāpi pratyavastheyam /",
    "GSP29nystik_u:10002": " anyatheśvaracaritānuvarttinīnāṃ prajānāṃ viplavo bhavediti /",
    "GSP29nystik_u:10003": " kvacit punarabuddhipūrvameva hetau hetvābhāse vā jātiprayogaḥ saṃbhavati /",
    "GSP29nystik_u:10004": " jāyamāno 'rthaḥ iti jātipadavyutpattinimitataṃ darśitam /",
    "GSP29nystik_u:10005": " tadetad vārttikakāro vyācaṣṭe---sādharmyeṇeti /",
    "GSP29nystik_u:10006": " yathā pakṣe sati pratipakṣaḥ,",
    "GSP29nystik_u:10007": " evaṃ sthāpanāyāṃ satyāṃ pratyavasthānamiti /",
    "GSP29nystik_u:10008": " sūtrārthastu yathāśruti,",
    "GSP29nystik_u:10009": " na punarudāharaṇasādharmyeṇa yathābhāṣyaṃ bodhyavyaḥ /",
    "GSP29nystik_u:10010": " yadyevam, bhāṣyaṃ tarhi kathamityata",
    "GSP29nystik_u:10011": " āha---udāharaṇārthamiti /",
    "GSP29nystik_u:10012": " evaṃ vaidharmyeṇa vetyetadapi /",
    "GSP29nystik_u:10013": " yathāśruti na punaryathābhāṣyam",
    "GSP29nystik_u:10014": " udāharaṇārthaṃ tadityarthaḥ /",
    "GSP29nystik_u:10015": " asya vyākhyānasya guṇābhidhānena praśnapūrvakaṃ prapañcamāha---kimarthamidamiti // 18 //",
    "GSP29nystik_u:10016": " NyS_1,2.19: vipratipattiḥ apratipattiḥ ca nigrahasthānam //",
    "GSP29nystik_u:10017": " vipra---nam // 19 // sūkṣmaviṣayā pratipattirviparītā /",
    "GSP29nystik_u:10018": " sthūlaviṣayā ca kutsitā,",
    "GSP29nystik_u:10019": " kathamasau nigrahasthānamityata āha---vipratipadyamāna iti /",
    "GSP29nystik_u:10020": " apratipattimāha---ārambhaviṣaya iti lāghavāya vipratipattyapratipattī iti vaktavye kasmādasamāsakaraṇamityata āha---asamāsācceti /",
    "GSP29nystik_u:10021": " vipratipatyapratipattibhyāmānyadapi hetūdāharaṇādhikaṃ nāma jalpe nigrahasthānamasti,",
    "GSP29nystik_u:10022": " tadapi granthādhikyenāvarudhyata ityarthaḥ /",
    "GSP29nystik_u:10023": " ārambhaviṣaye 'nārambha ityādi bhāṣyam, tad",
    "GSP29nystik_u:10024": " vyācaṣṭe---svaparārthottarāsaṃvittiriti /",
    "GSP29nystik_u:10025": " dvedhā khalvārambhaviṣaye 'nārambho bhavati,",
    "GSP29nystik_u:10026": " dūṣyaṃ vā paroktaṃ sādhanaṃ vipratiṣedhahetuṃ vā na pratipadyate /",
    "GSP29nystik_u:10027": " seyaṃ parārthottarāsaṃpratipattiḥ uttaragrahaṇaṃ sādhanamapyupalakṣayati /",
    "GSP29nystik_u:10028": " svārthottarāpratipattisatu sādhanapratiṣedhahetū parakīyau pratipadya tat pratiṣeddhuṃ svakīyamuttaraṃ na pratipadyata",
    "GSP29nystik_u:10029": " ityarthaḥ /",
    "GSP29nystik_u:10030": " codayati---svayaṃ prayukte vastutaḥ samarthe sādhane katham",
    "GSP29nystik_u:10031": " apratipattirvipratipattirveti draṣṭavyam /",
    "GSP29nystik_u:10032": " pariharati---tadāpīti /",
    "GSP29nystik_u:10033": " samarthasādhanajñānaṃ sādhanapratipattirna sādhanamātrajñānamityarthaḥ // 19 //",
    "GSP29nystik_u:10034": " NyS_1,2.20: tadvikalpāñjātinigrahasthānabahutvam //",
    "GSP29nystik_u:10035": " sūtrāntaramavatārayituṃ bhāṣyakāra",
    "GSP29nystik_u:10036": " āha---kiṃ punariti /",
    "GSP29nystik_u:10037": " yadyapi sādharmyavaidharmyābhyāṃ dṛṣṭāntasyāpi bhedaḥ,",
    "GSP29nystik_u:10038": " tathāpi lakṣaṇābhedābhiprāyeṇābheda",
    "GSP29nystik_u:10039": " uktaḥ /",
    "GSP29nystik_u:10040": " tadvi---tvam // 20// nānā kalpa iti svarūpataḥ,",
    "GSP29nystik_u:10041": " vividha iti prakārataḥ /",
    "GSP29nystik_u:10042": " yathālakṣaṇamiti yathāsvarūpamityarthaḥ //",
    "GSP29nystik_u:10043": " adhyāyārthaṃ saṃkṣipyāha vārttikakāraḥ---tantrapratijñeti /",
    "GSP29nystik_u:10044": " tantrasya śāstrasya pratijñā pramāṇāditattvajñānānniḥśreyasādhigama",
    "GSP29nystik_u:10045": " iti sūtram /",
    "GSP29nystik_u:10046": " śāstremeva hi tattvajñānamiti /",
    "GSP29nystik_u:10047": " saṃsāraḥ",
    "GSP29nystik_u:10048": " duḥkhajanmapravṛttidoṣamithyājñānāmiti /",
    "GSP29nystik_u:10049": " tannivṛttiśca saṃvidā uttarottarāpāye tadanantarābhāvād apavarga iti /",
    "GSP29nystik_u:10050": " tasmāt",
    "GSP29nystik_u:10051": " yaḥ pramāṇādisūtreṇoddeśaḥ,",
    "GSP29nystik_u:10052": " tatparikaro dvitīyaṃ sūtram,",
    "GSP29nystik_u:10053": " dvābhyāmuddeśaḥ /",
    "GSP29nystik_u:10054": " śeṣaṃ subodhamiti // 20 //",
    "GSP29nystik_u:10055": " // iti vācaspatimiśraviracitāyāṃ nyāyavārttikatātparyaṭīkāyāṃ prathamādhyāyasya dvitīyāhnikam //",
    "GSP29nystik_u:10056": " // samāptaḥ prathamādhyāyaḥ // **************************************************************************** oṃ",
    "GSP29nystik_u:10057": " nyāyavārtikatātparyyaṭīkāyāṃ",
    "GSP29nystik_u:10058": " dvitīyo 'dhyāyaḥ /",
    "GSP29nystik_u:10059": " ata ūrdhvaṃ pramāṇādiparīkṣetyādibhāṣyanirākaraṇīyāmāśaṅkāmāha vārtikakāraḥ trividhā cāsyeti /",
    "GSP29nystik_u:10060": " (181/4) sthānavatāṃ kramavatāṃ parīkṣāvacanamiti pramāṇameva parīkṣyata",
    "GSP29nystik_u:10061": " iti yuktamiti /",
    "GSP29nystik_u:10062": " kimatrādau pramāṇaṃ na parīkṣitaṃ,",
    "GSP29nystik_u:10063": " kiṃ tu saṃśya eva parīkṣyata ityāha /",
    "GSP29nystik_u:10064": " tāni vilaṅghyeti /",
    "GSP29nystik_u:10065": " so 'yaṃ kramabhedaḥ kuta iti bhāṣyārthamāha /",
    "GSP29nystik_u:10066": " parīkṣāṅgatvāditi /",
    "GSP29nystik_u:10067": " uddeśakramānurodhena hi pramāṇaṃ pūrvaṃ lakṣitaṃ,",
    "GSP29nystik_u:10068": " na tu lakṣaṇe saṃśayasyāsti kaścidupayogaḥ /",
    "GSP29nystik_u:10069": " parīkṣā tu sarvā vimarṣakaraṇiketi parīkṣāparvaṇi sarvathā ārthakrameṇa saṃśayasya pūrvabhāvaḥ /",
    "GSP29nystik_u:10070": " yathāgnihotraṃ juhoti",
    "GSP29nystik_u:10071": " yavāgūṃ pacatītyatrāgnihotrātprāgbhāvo yavāgūpākasya,",
    "GSP29nystik_u:10072": " tasyāgnihotrasādhanatvāt /",
    "GSP29nystik_u:10073": " saṃśayalakṣaṇaṃ cātra parīkṣyate na saṃśaya iti nānabasthāpi /",
    "GSP29nystik_u:10074": " deśayati /",
    "GSP29nystik_u:10075": " nanu coktamiti /",
    "GSP29nystik_u:10076": " śāstragatā tviyaṃ parīkṣā,",
    "GSP29nystik_u:10077": " sā ca na vimarśapūrvetyārthakramābhāvānnoddeśakramo bādhanīya ityarthaḥ /",
    "GSP29nystik_u:10078": " pariharati satyaṃ na nirṇaye niyama iti /",
    "GSP29nystik_u:10079": " na nirṇayaḥ sarvaḥ saṃśayapūrvaṃ,",
    "GSP29nystik_u:10080": " vicāraḥ sarva eva saṃśayapūrvaḥ,",
    "GSP29nystik_u:10081": " śāstravādayoścāsti vicāra iti tenāpi saṃśayapūrveṇa bhavitavyam /",
    "GSP29nystik_u:10082": " śiṣṭayośca vādiprativādinoḥ śāstre vimarśābhāvo na śiṣyamāṇayoḥ,",
    "GSP29nystik_u:10083": " tasmādasti śāsre 'pi vimarśapūrvo vicāraiti siddham /",
    "GSP29nystik_u:10084": " saṃśītiriti saṃśayasya niruktam /",
    "GSP29nystik_u:10085": " (182/2) nāvadhārayatītyarthaḥ /",
    "GSP29nystik_u:10086": " NyS_2,1.1: samānānekadharmādhyavasāyādanyataradharmādhyavasāyādvā na saṃśaya //",
    "GSP29nystik_u:10087": " nanu yathā lakṣaṇārthaḥ pūrvanirūpitastathā nirbījaḥ pūrvapakṣa ityata āha /",
    "GSP29nystik_u:10088": " tasya yathāśrutīti /",
    "GSP29nystik_u:10089": " parīkṣāsādhyo hyarthastatra vyākhyānena lakṣaṇapadebhyaḥ sākṣādeva gamyata ityarthaḥ /",
    "GSP29nystik_u:10090": " samānamanayoriti sākṣātkāraṃ darśayati /",
    "GSP29nystik_u:10091": " na hi sākṣāt sthāṇupuruṣāvupalabhamānaḥ samānaṃ cānayordharma kaścitsandigdha ityarthaḥ /",
    "GSP29nystik_u:10092": " vyavacchedātmakatvāditi /",
    "GSP29nystik_u:10093": " na niścayo 'niścayasya janakaḥ,",
    "GSP29nystik_u:10094": " kāraṇānurūpatvātkāryasyerthaḥ /",
    "GSP29nystik_u:10095": " na samānadharmādhyavasāyādeveti saṃśayalakṣaṇoktakāraṇamātropalakṣaṇaparam /",
    "GSP29nystik_u:10096": " ekavṛttitvācceti /",
    "GSP29nystik_u:10097": " na hi yāvevārohapariṇāhau sthāṇostāveva puruṣasyetyarthaḥ // 1 //",
    "GSP29nystik_u:10098": " NyS_2,1.2: vipratipattyavyavasthādhyavasāyācca //",
    "GSP29nystik_u:10099": " NyS_2,1.3: vipratipattau ca saṃpratipatteḥ //",
    "GSP29nystik_u:10100": " NyS_2,1.4: avyavasthātmani vyavasthitatvāccāvyavasthāyāḥ //",
    "GSP29nystik_u:10101": " vipratipattau ca sampratipatteriti na svarūpavirodhādvipratipattirastītyarthaḥ // 2-4 //",
    "GSP29nystik_u:10102": " NyS_2,1.5: tathātyantasaṃśayas taddharmasātatyopapatteḥ //",
    "GSP29nystik_u:10103": " tathātyantasaṃśaya iti tatpadāntareṇa samānadharmopapattyāderviśeṣaṇamapaśyataḥ pūrvapakṣaḥ // 5 //",
    "GSP29nystik_u:10104": " NyS_2,1.6: yathoktādhyavasāyādeva tadviśeṣāpekṣāt saṃśaye nāsaṃśayo nātyantasaṃśayo vā //",
    "GSP29nystik_u:10105": " siddhāntamāha asyottaramiti / ( 183 / 13 ) yatho-vā (sū. 6) //",
    "GSP29nystik_u:10106": " yadi nirviśeṣaṇaṃ samānadharmopapattyādi saṃśayakāraṇamucyeta tataḥ paścādakaraṇātpūrvamapi na kuryādityasaṃśayaḥ pūrvaṃ vā karaṇāttpaścādapi",
    "GSP29nystik_u:10107": " na tvasau nirviśeṣaṇaḥ saṃśayakāraṇamiti nāsaṃśayo nātyantasaṃśaya",
    "GSP29nystik_u:10108": " ityarthaḥ /",
    "GSP29nystik_u:10109": " eteneti samānapadaprayogeṇa /",
    "GSP29nystik_u:10110": " sadṛśārtho hi samānaśabda iti pūrvaṃ vyākhyātam /",
    "GSP29nystik_u:10111": " yadapyetat sārūpyābhāvāda (184/",
    "GSP29nystik_u:10112": " 7)dhyavasāyasaṃśayayoḥ kāryakāraṇayoriti /",
    "GSP29nystik_u:10113": " viśeṣānavadhāraṇamubhayoḥ samānamityarthaḥ /",
    "GSP29nystik_u:10114": " bhāṣyakāreṇa tu yatsārūpyamuktaṃ tattathā na boddhavyam /",
    "GSP29nystik_u:10115": " yadi hi kāryakāraṇayorutpattiḥ sārūpyaṃ tadativyāpakaṃ cāvyāpakaṃ ca /",
    "GSP29nystik_u:10116": " nityānāmapi kāraṇatvāt /",
    "GSP29nystik_u:10117": " tasmātsārūpyaśabdo na sārūpyasya nirddeśaḥ /",
    "GSP29nystik_u:10118": " api tu kāryakāraṇadharmānvayavyatirekapara",
    "GSP29nystik_u:10119": " ityāha /",
    "GSP29nystik_u:10120": " kāraṇasadbhāvāditi /",
    "GSP29nystik_u:10121": " anavadhāraṇenaiva tattvānupalabdheriti pratyuktam /",
    "GSP29nystik_u:10122": " satpratipakṣayorapi militayoranyatrādarśanenāsādhāraṇa evāntarbhāvāt,",
    "GSP29nystik_u:10123": " ekaikavivakṣayā tu hetvābhāsāntaratvamiti bhāvaḥ /",
    "GSP29nystik_u:10124": " na cāvyavasthātaḥ saṃśaya iti /",
    "GSP29nystik_u:10125": " (185/2) nāsau pṛthakkāraṇamapi tu samānadharmopapattyādiparikaratayetyarthaḥ /",
    "GSP29nystik_u:10126": " yatpunaretadvipratipattāviti /",
    "GSP29nystik_u:10127": " viṣayāpekṣayā vipratipattiḥ svarūpāpekṣayā sampratipattiriti /",
    "GSP29nystik_u:10128": " evamavyavasthāyāmapi draṣṭavyam // 6 //",
    "GSP29nystik_u:10129": " NyS_2,1.7: yatra saṃśayastatraivamuttarottaraprasaṅgaḥ //",
    "GSP29nystik_u:10130": " ko 'sya sūtrasyeti tātparyapraśnaḥ /",
    "GSP29nystik_u:10131": " uttaraṃ svayamiti /",
    "GSP29nystik_u:10132": " saṃśayapūrvakatvātsarvaparīkṣāṇāṃ paricikṣiṣamāṇena saṃśayākṣepahetubhirna pratiṣeddhavyo 'pi tu parairevamākṣiptaḥ saṃśaya",
    "GSP29nystik_u:10133": " uktaiḥ samādhānahatubhaḥ samādheyaḥ /",
    "GSP29nystik_u:10134": " vathohitveti bhāṣye yadapyuktamityathaḥ /",
    "GSP29nystik_u:10135": " śāstrakathāyāṃ vādalakṣaṇāyāmityarthaḥ // 7 //",
    "GSP29nystik_u:10136": " NyS_2,1.8: pratyakṣādīnāmaprāmāṇyam-- traikālyāsiddheḥ //",
    "GSP29nystik_u:10137": " NyS_2,1.9: pūrvaṃ hi pramāṇasiddhau nendriyārthasaṃnikarṣāt pratyakṣotpattiḥ //",
    "GSP29nystik_u:10138": " atha pramāṇaparīkṣetyādibhāṣyam /",
    "GSP29nystik_u:10139": " ārthena hi krameṇa saṃśayaparīkṣāyāmuktenoddeśakramo bādhitaḥ,",
    "GSP29nystik_u:10140": " pramāṇādiṣu tu tadbādhakāraṇābhāvād",
    "GSP29nystik_u:10141": " uddeśakramānurodhena prameyādibhyaḥ prāk",
    "GSP29nystik_u:10142": " pramāṇānyeva parīkṣitāni,",
    "GSP29nystik_u:10143": " tatrāpi prathamaṃ pramāṇasāmānyalakṣaṇaparīkṣā,",
    "GSP29nystik_u:10144": " tatpūrvakatvādviśeṣalakṣaṇānām /",
    "GSP29nystik_u:10145": " tatra sāmānyalakṣaṇamupalabdhisādhanaṃ pramāṇamiti,",
    "GSP29nystik_u:10146": " taccopalabdhisādhanatvaṃ pratyakṣādīnāmeveti pratyakṣādīnāmityuktam /",
    "GSP29nystik_u:10147": " tadetadāha vārtikakāraḥ /",
    "GSP29nystik_u:10148": " athedānīmiti /",
    "GSP29nystik_u:10149": " (186 / 1) parīkṣaṇīyaṃ pṛcchati /",
    "GSP29nystik_u:10150": " kiṃ punareṣāmiti /",
    "GSP29nystik_u:10151": " sarvaireva vādibhiḥ svasiddhāntavyavasthāpanāya pramāṇānyabhyupagantavyāni,",
    "GSP29nystik_u:10152": " tadabhāve tadvyavasthānupapatteḥ /",
    "GSP29nystik_u:10153": " yasya tu svapakṣa",
    "GSP29nystik_u:10154": " eva nāsti, nāsau laukiko na parīkṣaka ityunmattavadupekṣaṇīyaḥ /",
    "GSP29nystik_u:10155": " tasmātsarvaprāṇabhṛtsiddherna pramāṇasāmānyaṃ parīkṣaṇīyamiti bhāvaḥ /",
    "GSP29nystik_u:10156": " uttaram, ādau tāvatsaṃbhava",
    "GSP29nystik_u:10157": " iti /",
    "GSP29nystik_u:10158": " na parīkṣā saṃśayamantareṇeti saṃśayabījamāha /",
    "GSP29nystik_u:10159": " sadasatoriti /",
    "GSP29nystik_u:10160": " pūrvapakṣamāha /",
    "GSP29nystik_u:10161": " vyudasyasaṃśayamiti /",
    "GSP29nystik_u:10162": " ayamatra pūrvapakṣiṇo mādhyamikasyābhisandhiḥ /",
    "GSP29nystik_u:10163": " yadyapi mama viśvavicārāsahatvavādinaḥpramāṇaṃ nāma na kiñcidasti vicārasahaṃ,",
    "GSP29nystik_u:10164": " tathāpi lokasiddhānyeva pramāṇāni taireva pramāṇaiḥ paryālocyamānāni vicāraṃ na sahante,",
    "GSP29nystik_u:10165": " so 'yaṃ pramāṇānāmaparādho yāni svavirodhena vilīyante na mamāparādha",
    "GSP29nystik_u:10166": " iti /",
    "GSP29nystik_u:10167": " jñānaṃ hi pramāṇaṃ tadyogātprameyamiti cārtha iti ca bhavati /",
    "GSP29nystik_u:10168": " tadyadi pramāṇaṃ pūrvaṃ prameyādarthādutpadyate tataḥ pramāṇātpūrvaṃ nāsāvartha iti indriyārthetyādisūtravyādhātaḥ // 8-9 //",
    "GSP29nystik_u:10169": " NyS_2,1.10: paścātsiddhau na pramāṇebhyaḥ prameyasiddhiḥ // 10 //",
    "GSP29nystik_u:10170": " atha pūrva prameyaṃ paścātpramāṇaṃ tatrāha /",
    "GSP29nystik_u:10171": " paścāditi /",
    "GSP29nystik_u:10172": " yadyapi svarūpaṃ na pramāṇādhīnaṃ,",
    "GSP29nystik_u:10173": " tathāpi tasya prameyatvaṃ tadadhīnaṃ,",
    "GSP29nystik_u:10174": " tadapi cetpramāṇātpūrvaṃ na pramāṇayoganibandhanaṃ syādityarthaḥ /",
    "GSP29nystik_u:10175": " tadidasuktaṃ prameyasaṃjñeti // 10 //",
    "GSP29nystik_u:10176": " NyS_2,1.11: yugapatsiddhau pratyarthaniyatatvāt kramavṛttitvābhāvo buddhīnām //",
    "GSP29nystik_u:10177": " yaugapadye dṛṣṭavyāghātaḥ,",
    "GSP29nystik_u:10178": " sūtravyāghātaśca /",
    "GSP29nystik_u:10179": " prayogastupratyakṣādayo na pramāṇatvena vyavaharttavyāḥ kālatraye 'pyarthāpratipādakatvāt /",
    "GSP29nystik_u:10180": " yadevaṃ na tatpramāṇatvena vyavahriyate,",
    "GSP29nystik_u:10181": " yathā śaśaviṣāṇaṃ,",
    "GSP29nystik_u:10182": " tathā caitattasmāttatheti /",
    "GSP29nystik_u:10183": " evaṃ pūrvapakṣite siddhāntamāha /",
    "GSP29nystik_u:10184": " atra samādhiriti /",
    "GSP29nystik_u:10185": " upalabdhihetorityādibhāṣyasya kālatraye 'pyarthāpratipādakatvāditi hetorasiddhatodbhāvanamarthaḥ /",
    "GSP29nystik_u:10186": " svayaṃ vārttikakāro 'syānumānasya dūṣaṇamāha /",
    "GSP29nystik_u:10187": " pratyakṣādīnāmaprāmāṇyamiti ceti / (187/2)",
    "GSP29nystik_u:10188": " labdhātmakaṃ khalvanumānaṃ pratyakṣādīnāṃ pramāṇānāmaprāmāṇyamāpādayet,",
    "GSP29nystik_u:10189": " na tvalabdhātmakaṃ,",
    "GSP29nystik_u:10190": " tasya tu pratijñāvirodhenātmalābha",
    "GSP29nystik_u:10191": " eva nāstīti kathaṃ teṣāmaprāmāṇyamāpādayitumarhatīti bhāvaḥ /",
    "GSP29nystik_u:10192": " yadi pramāṇāni nārthaṃ sādhayanti,",
    "GSP29nystik_u:10193": " pratyakṣādīnītyeva na syāt /",
    "GSP29nystik_u:10194": " na khalu tāni pramāṇato 'siddhāni pratyakṣādīnītyeva bhavantītyarthaḥ /",
    "GSP29nystik_u:10195": " na caiteṣāmarthasāṃdhanatvaṃ sāmānyaviśeṣābhidhāyipratyakṣādipadagocaratāpītyāha /",
    "GSP29nystik_u:10196": " kathaṃ cānyatheti /",
    "GSP29nystik_u:10197": " api ca prāmāṇyaniṣedhe na pramāṇānāṃ pratyakṣādīnāmasattvam /",
    "GSP29nystik_u:10198": " na hyakamaṇḍalurmāṇavaka",
    "GSP29nystik_u:10199": " ityanena māṇavakaḥ pratiṣidhyate, kiṃ tarhi ?",
    "GSP29nystik_u:10200": " tasya kamaṇḍaluyogo dharmaḥ,",
    "GSP29nystik_u:10201": " tataśca pramāṇānāmasattvaṃ pūrvapakṣiṇo 'bhimataṃ na syādityāha /",
    "GSP29nystik_u:10202": " dharmapratiṣedhācceti /",
    "GSP29nystik_u:10203": " śaṅkate /",
    "GSP29nystik_u:10204": " atha bhāvasyāsvatantratvāditi /",
    "GSP29nystik_u:10205": " nirākaroti /",
    "GSP29nystik_u:10206": " evamapīti /",
    "GSP29nystik_u:10207": " pratiṣidhyamāna (188/",
    "GSP29nystik_u:10208": " 3) iti mātre vaktavpaye vidhīyamāna iti dṛṣṭāntārtham /",
    "GSP29nystik_u:10209": " etena taddhitārtha iti /",
    "GSP29nystik_u:10210": " prāmāṇyapadārtha ityarthaḥ /",
    "GSP29nystik_u:10211": " yathāśrutaśca heturvyadhikaraṇa ityāha /",
    "GSP29nystik_u:10212": " yaścāyaṃ heturiti /",
    "GSP29nystik_u:10213": " yatpunarityādi bhāṣyaṃ vyācaṣṭe /",
    "GSP29nystik_u:10214": " yatpunaretatpramāṇeneti /",
    "GSP29nystik_u:10215": " saṃbhavaḥ pratyakṣādīnāṃ nivartyata iti /",
    "GSP29nystik_u:10216": " pratyakṣādīnāmabhāve kārakahetuvacanamityarthaḥ /",
    "GSP29nystik_u:10217": " asambhavaṃ pratyakṣādīnāṃ siddhameva jñāpayatītyāha /",
    "GSP29nystik_u:10218": " athāsambhavo jñāpyate /",
    "GSP29nystik_u:10219": " na hyasato nivṛttiriti (189/",
    "GSP29nystik_u:10220": " 3) nāsanū ghaṭo mudgaraprahāreṇa nivarttyata ityarthaḥ // 11 //",
    "GSP29nystik_u:10221": " NyS_2,1.12: traikālyāsiddheḥ pratiṣedhānupapattiḥ //",
    "GSP29nystik_u:10222": " deśayati /",
    "GSP29nystik_u:10223": " traikālyāsiddheḥ pratiṣedhānupapattirityevamabhidhāneneti /",
    "GSP29nystik_u:10224": " pariharati /",
    "GSP29nystik_u:10225": " naiṣa doṣa iti /",
    "GSP29nystik_u:10226": " tvadvacanaṃ tvadabhyupagamaviruddhamasmākaṃ tu naitadvacanaṃ nābhyupagamaviruddhamityarthaḥ /",
    "GSP29nystik_u:10227": " na ca dharmiṇāṃ pratiṣedhe kaścinnyāya iti /",
    "GSP29nystik_u:10228": " (190/1) nānumānaṃ dharmipratiṣedhe prabhavati,",
    "GSP29nystik_u:10229": " āśrayāsiddhatvāddhetorityarthaḥ /",
    "GSP29nystik_u:10230": " api ca pramāṇamātramadhikṣipataḥ pratyakṣādīnāmaprāmāṇyamiti pratyakṣādīnāṃ prāmāṇyamiti ca vākyayorarthabhedābhedau vicāraṃ na sahete ityāha",
    "GSP29nystik_u:10231": " pratyakṣādīnāmaprāmāṇyamiti /",
    "GSP29nystik_u:10232": " evameva vaktavyamiti /",
    "GSP29nystik_u:10233": " nañoraprayogeṇa lāghavāt /",
    "GSP29nystik_u:10234": " so 'sādharmye vetiti /",
    "GSP29nystik_u:10235": " yadā satyeva ghaṭe tasyāsāmarthyaṃ vivakṣitvocyate nāsti ghaṭa",
    "GSP29nystik_u:10236": " iti nodakāharaṇasamartha iti tadā gamyate /",
    "GSP29nystik_u:10237": " tantrāntarābhyupagatānāṃ pratiṣedha iti /",
    "GSP29nystik_u:10238": " tantrāntare yādṛśaṃ pramāṇamagyupeyate tādṛśasyābhyupagamo bhavati /",
    "GSP29nystik_u:10239": " yathā pradhānaṃ nāstīti jagatkāraṇasya sukhaduḥkhamohātmakatvaṃ pradhānatvaṃ tatpratiṣidhyate,",
    "GSP29nystik_u:10240": " na yunarjagatkāraṇaṃ,",
    "GSP29nystik_u:10241": " tasyānyādṛśasyābhyupagamāditi /",
    "GSP29nystik_u:10242": " kathamiti pramāṇākṣepaḥ /",
    "GSP29nystik_u:10243": " kasyeti pratipādyākṣepaḥ /",
    "GSP29nystik_u:10244": " kaśceti pratipādakākṣepaḥ /",
    "GSP29nystik_u:10245": " pratipādyākṣepaṃ vibhajate /",
    "GSP29nystik_u:10246": " apratipanna iti /",
    "GSP29nystik_u:10247": " pratipādakākṣepaṃ vibhajate /",
    "GSP29nystik_u:10248": " pratipannaśceti /",
    "GSP29nystik_u:10249": " kva ( 191 / 1 ) pratipādye /",
    "GSP29nystik_u:10250": " kiṃ pratipādyata iti // 12 //",
    "GSP29nystik_u:10251": " NyS_2,1.13: sarvapramāṇapratiṣedhācca pratiṣedhānupapattiḥ //",
    "GSP29nystik_u:10252": " yadyupādīyate udāharaṇaṃ tatpramāṇenānavadhāritaṃ na śakyamupādātumiti bhāvaḥ /",
    "GSP29nystik_u:10253": " na kevalamaśakyaṃ vyarthaṃ cetyāha /",
    "GSP29nystik_u:10254": " pratyakṣādīnāṃ ceti /",
    "GSP29nystik_u:10255": " sarvaiḥ pramāṇairiti /",
    "GSP29nystik_u:10256": " uhāharaṇādiviṣayaiḥ pramāṇairvipratiṣiddho viruddho bhavati,",
    "GSP29nystik_u:10257": " bādhitaviṣayatayā pramāṇābhāso bhavatītyarthaḥ /",
    "GSP29nystik_u:10258": " viruddhaṃ cetyāha /",
    "GSP29nystik_u:10259": " siddhāntamabhyupetyeti /",
    "GSP29nystik_u:10260": " pramāṇānāmityavayavābhiprāyam /",
    "GSP29nystik_u:10261": " avarjayanniti varjanaviruddhamupādānamucyate, upādadāna",
    "GSP29nystik_u:10262": " ityarthaḥ // 13 //",
    "GSP29nystik_u:10263": " NyS_2,1.14: tatprāmāṇye vā na sarvapramāṇavipratiṣedhaḥ //",
    "GSP29nystik_u:10264": " tatprāmāṇyeveti /",
    "GSP29nystik_u:10265": " asyārthaḥ /",
    "GSP29nystik_u:10266": " yadi mādhyamiko brūyāt pratyakṣādīnāmaprāmāṇyaṃ traikālyāsiddheriti svavākyāvayavāśritāni pramāṇāni yathālokapratītisiddhāni,",
    "GSP29nystik_u:10267": " tairavicāritasiddhairitareṣāṃ prāmāṇyaṃ pratiṣidhyata iti /",
    "GSP29nystik_u:10268": " tatredamucyate /",
    "GSP29nystik_u:10269": " tatpramāṇye vā avayavāśritapratayakṣādiprāmāṇye na sarvapramāṇavipratiṣedho 'vayavāśritānāmeva prāmāṇyābhyupagamāt /",
    "GSP29nystik_u:10270": " kiṃ punaridamavicāritasiddhatvaṃ,",
    "GSP29nystik_u:10271": " kiṃ vicārāsahatvam,",
    "GSP29nystik_u:10272": " āho sarvajanasiddhatayā sandehānāspadatvam /",
    "GSP29nystik_u:10273": " tatra pūrvasminkalpe vicārāsahatvena svayaṃ dusthitenānyeṣāṃ prāmāṇyaṃ bādhyata iti subhāṣitam /",
    "GSP29nystik_u:10274": " tasmāduttaraḥ kalpaḥ,",
    "GSP29nystik_u:10275": " tathā ca na sarvaprāmāṇyaṃ tasyaiva prāmāṇyāt /",
    "GSP29nystik_u:10276": " atra bhāṣyaṃ,",
    "GSP29nystik_u:10277": " vītyayamupasargaḥ sampratipattyarthe pratiṣedhaśabdārthamanujānāti viśeṣamabhidadhātu na tu tadvyatiriktārtho na vyāghātavacana ityarthaḥ /",
    "GSP29nystik_u:10278": " tadidamuktaṃ na vyāghāte /",
    "GSP29nystik_u:10279": " kasmādarthābhāvāt /",
    "GSP29nystik_u:10280": " svavākyāvayavāśritānāṃ hi pramāṇānāṃ prāmāṇye sarvapramāṇapratiṣedhavyāghātaḥ pūrvamuktastatpratiṣedhaḥ pūrveṇavirudhyate /",
    "GSP29nystik_u:10281": " aśakyaśceti arthābhāva",
    "GSP29nystik_u:10282": " ityarthaḥ /",
    "GSP29nystik_u:10283": " tadetadvārttikakāro vyācaṣṭe /",
    "GSP29nystik_u:10284": " vītyayamupasargoviśeṣapratiṣedhe /",
    "GSP29nystik_u:10285": " ( 192 / 1 ) yāvaduktaṃ bhavati viśeṣeṇa sarveṣu pramāṇeṣu pratiṣedha iti,",
    "GSP29nystik_u:10286": " tāvaduktaṃ bhavati vipratiṣedha iti,",
    "GSP29nystik_u:10287": " pratiṣedhaśabdārthābhyanujñānatvādviśabdasya /",
    "GSP29nystik_u:10288": " tena na sarvapramāṇavipratiṣedha ityanena vipadasahitena kimuktaṃ bhavati /",
    "GSP29nystik_u:10289": " idamuktaṃ bhavati kāniciditi /",
    "GSP29nystik_u:10290": " avayavāśritāni pramāṇāni vicārya samudāyaṃ vicārayati /",
    "GSP29nystik_u:10291": " cacceti // 14 //",
    "GSP29nystik_u:10292": " NyS_2,1.15: traikālyāpratiṣedhaśca-- śabdādātodyasiddhivattatsiddheḥ //",
    "GSP29nystik_u:10293": " tadidaṃ sūtrakāreṇa traikālyāsiddherityanuyāgasyapratiṣedhe 'pi sāmyādapramāṇavirodhaścāpāditaḥ,",
    "GSP29nystik_u:10294": " sampratyasiddhatodbhāvanaparaṃ sūtraṃ paṭhati /",
    "GSP29nystik_u:10295": " traikā-ddheḥ sū. 15 tatpāṭhamākṣipati /",
    "GSP29nystik_u:10296": " kimarthamiti /",
    "GSP29nystik_u:10297": " svātantryeṇa cedasya sūtrasyārthaḥ pūrvamuktaḥ,",
    "GSP29nystik_u:10298": " kṛtaṃ sūtrapāṭhenetyarthaḥ /",
    "GSP29nystik_u:10299": " pariharati /",
    "GSP29nystik_u:10300": " pūrvokteti /",
    "GSP29nystik_u:10301": " na tadasmābhirutsūtramuktamapi tu sūtrārtha eveti jñāpanārthaṃ sūtrapāṭho 'smākamityarthaḥ /",
    "GSP29nystik_u:10302": " niyamena yaḥ pratiṣedhaḥ pūrvameva vā paścādeva vā sahaiva veti taṃ pratiṣedhati /",
    "GSP29nystik_u:10303": " aniyameti /",
    "GSP29nystik_u:10304": " khaluśabdo 'yaṃ yasmādarthe /",
    "GSP29nystik_u:10305": " yasmādaniyamadarśoṃṛṣiḥ /",
    "GSP29nystik_u:10306": " vārtikaṃ tadutthānajñāpanārthaḥ sūtrapāṭha iti darśayati /",
    "GSP29nystik_u:10307": " pāṭhakramamatilaṅghya kasmāttatraivedamiti /",
    "GSP29nystik_u:10308": " atraiva tadbhāṣyaṃ kasmānnoktamiti ca draṣṭavyam /",
    "GSP29nystik_u:10309": " pariharati /",
    "GSP29nystik_u:10310": " aviśeṣāditi /",
    "GSP29nystik_u:10311": " atha śabdaḥ śrotravivare samavetaḥ kathamātodyamasaṃbaddhaṃ gamayatītyata",
    "GSP29nystik_u:10312": " āha /",
    "GSP29nystik_u:10313": " yo 'sau vīṇāveṇuśabdayoriti /",
    "GSP29nystik_u:10314": " ayaṃ śabdo dharmī vīṇāṅgulisaṃyogajaśabdapūrva",
    "GSP29nystik_u:10315": " iti sādhyo dharmaḥ,",
    "GSP29nystik_u:10316": " tannimittāsādhāraṇadharmavattvāt,",
    "GSP29nystik_u:10317": " pūrvopalabdhavīṇānimittadhvanivaditi /",
    "GSP29nystik_u:10318": " tadidamuktaṃ vīṇānimittakatvamiti /",
    "GSP29nystik_u:10319": " dhūmadarśanāditi /",
    "GSP29nystik_u:10320": " saṃyoginā hi vahninā viśiṣṭo dhūmo 'numīyate na kāraṇena,",
    "GSP29nystik_u:10321": " astīti varttamānāvabhāsānupapatteriti // 15 //",
    "GSP29nystik_u:10322": " NyS_2,1.16: prameyatā ca tulāprāmāṇyavat //",
    "GSP29nystik_u:10323": " yatpunarākṣipyate yadaniyataṃ na tatparamārthasat--yathā rajjvāmāropitaṃ sarpatvaṃ,",
    "GSP29nystik_u:10324": " tāmeva hi rajjuṃ tadaiva kaścitsarpa",
    "GSP29nystik_u:10325": " iti kalpayati kaściddhāreti /",
    "GSP29nystik_u:10326": " sa eva kadācitsarpa",
    "GSP29nystik_u:10327": " iti kalpayitvā paścāddhāreti kalpayati,",
    "GSP29nystik_u:10328": " tathā ca pramāṇaprameyabhāvastasmānna paramārthasanniti /",
    "GSP29nystik_u:10329": " atredamuttarasūtram /",
    "GSP29nystik_u:10330": " prameyā ca tulā prāmāṇyavaditi (sū. 16) /",
    "GSP29nystik_u:10331": " tadyojanikāṃ karoti /",
    "GSP29nystik_u:10332": " pramāṇaṃ prameyamiti ceyamiti /",
    "GSP29nystik_u:10333": " ayamabhisandhiḥ /",
    "GSP29nystik_u:10334": " kṣaṇabhaṅgapariṇāmanirāse sati svakāraṇādutpannaṃ sthiraṃ vastu tattadvastvantarasannidhānāttattaddharmayoge sati tattadabuddhivyapadeśamanubhavati",
    "GSP29nystik_u:10335": " samāveśaṃ darśayituṃpṛcchati /",
    "GSP29nystik_u:10336": " yadā punariti / ( 193 / 1 )",
    "GSP29nystik_u:10337": " uttaram, tadā nimitteti /",
    "GSP29nystik_u:10338": " asvaya cārthasya jñāpanārthaṃ sūtraṃ prameyā ca tulāprāmāṇyavaditi /",
    "GSP29nystik_u:10339": " na kevalaṃ pramāṇaṃ samāhāragurutve tulā,",
    "GSP29nystik_u:10340": " yadā punarasyāṃ sanderhe bhavati prāmāṇyaṃ prati tadā siddhapramāṇabhāvena tulāntareṇa yatparīkṣitaṃ suvarṇādi tena prameyā ca tulā,",
    "GSP29nystik_u:10341": " prāmāṇyavat /",
    "GSP29nystik_u:10342": " yathā prāmāṇye tulā prameyā ca tathānyadapi sarvaṃ pramāṇaṃ prāmāṇye prameyamityarthaḥ /",
    "GSP29nystik_u:10343": " tadetadbhāṣyakṛdāha,",
    "GSP29nystik_u:10344": " evamanavayavena kārtsnyena /",
    "GSP29nystik_u:10345": " tantrārthaḥ /",
    "GSP29nystik_u:10346": " śāstrārtha",
    "GSP29nystik_u:10347": " iti /",
    "GSP29nystik_u:10348": " kvacitpramātṛtvaprameyatvapramāṇatvādīnāṃ samāveśo yathā'tmani /",
    "GSP29nystik_u:10349": " sa hi pramātā pramīyamāṇaśca prameyaṃ,",
    "GSP29nystik_u:10350": " tena tu pramitena tadgataguṇānatarānumāne pramāṇam /",
    "GSP29nystik_u:10351": " kvacitpunaḥ pramāṇatvaprameyatvaphalatvānāṃ samāveśo yathā buddhau,",
    "GSP29nystik_u:10352": " kvacitpunaḥ pramāṇatvaprameyatvayoḥ,",
    "GSP29nystik_u:10353": " --yathā saṃśathādau /",
    "GSP29nystik_u:10354": " seyaṃ samāveśasya tantrārthavyāptiriti /",
    "GSP29nystik_u:10355": " tathā ca kārakaśabdā iti /",
    "GSP29nystik_u:10356": " atra pūrayitvā vyācaṣṭe vārtikakāraḥ /",
    "GSP29nystik_u:10357": " yathā ca pramāṇeti /",
    "GSP29nystik_u:10358": " yāvanti /",
    "GSP29nystik_u:10359": " yatra nimittāni tāvatāṃ tatra naimittikānāṃ pravṛtteravaśyaṃbhāvo niyamaḥ /",
    "GSP29nystik_u:10360": " khasthitau vṛkṣaḥ svātantryātkarteti bhāṣyam /",
    "GSP29nystik_u:10361": " tatra svātantryaṃ pṛcchati vārttikakāraḥ,",
    "GSP29nystik_u:10362": " kiṃ punaḥ svātantryamiti /",
    "GSP29nystik_u:10363": " itarakārakāprayojyatvaṃ,",
    "GSP29nystik_u:10364": " (saḥ prayojako 'yaṃ na kārakāntarāṇāṃ)",
    "GSP29nystik_u:10365": " prayojakatvaṃ ca kārakāntarāṇāṃ kartuḥ svātantryamuktama /",
    "GSP29nystik_u:10366": " iha tu kārakāntarāṇāmabhāvāttādṛśaṃ svātantryaṃ nāstīti bhāvaḥ /",
    "GSP29nystik_u:10367": " uttaraṃ kārakāntarānapekṣatvaṃ,",
    "GSP29nystik_u:10368": " kārakāntarāpekṣasya hi prayojakatayā kathañcitsvātantryaṃ vivakṣyate tadanapekṣasya nitarāṃ svātantryamityarthaḥ /",
    "GSP29nystik_u:10369": " yadāyaṃ sthitiśabdo gatipratiṣedhavacana",
    "GSP29nystik_u:10370": " iti /",
    "GSP29nystik_u:10371": " yāvaduktaṃ bhavati na gacchatīti,",
    "GSP29nystik_u:10372": " tāvaduktaṃ bhavati tiṣṭhatīti /",
    "GSP29nystik_u:10373": " atra ca niṣedhasya niṣedhyādhīnanirūpaṇatayā tadupādhiḥ pūrvāparībhāvo na tu svarūpeṇa niṣedhasya pūrvāparībhāvasambhava iti /",
    "GSP29nystik_u:10374": " yadāpyasterabhidhāyaka iti /",
    "GSP29nystik_u:10375": " sattāsāmānyābhidhāyaka",
    "GSP29nystik_u:10376": " ityarthaḥ /",
    "GSP29nystik_u:10377": " asti vyanaktīti /",
    "GSP29nystik_u:10378": " vṛkṣasya hi mahattve sati rūpavattve sati sattāsamavāya eva sattāvyañjakatvam,",
    "GSP29nystik_u:10379": " tatra cānapekṣa ityarthaḥ /",
    "GSP29nystik_u:10380": " gehasambandhānubhāvo ( 194 /",
    "GSP29nystik_u:10381": " 2 ) gehasambandhaprāptiḥ samavāyaḥ /",
    "GSP29nystik_u:10382": " tadviṣayā kriyā gatividhārakaḥ prayatnastena hi sa tiṣṭhati /",
    "GSP29nystik_u:10383": " ghaṭo gṛhestīti tvaupacārikaḥ prayogaḥ /",
    "GSP29nystik_u:10384": " yadāpyayamabhagnavacana iti /",
    "GSP29nystik_u:10385": " atrāpi niṣedhyasya pūrvāparībhāvopādhireva niṣedhasya tathābhāvaḥ /",
    "GSP29nystik_u:10386": " atha vā tiṣṭhatītyatrāpi kayā cidvivakṣayā kārakāntarāpekṣāstu,",
    "GSP29nystik_u:10387": " tathāpi tatprayojakatvenaiva svātantryamityāha /",
    "GSP29nystik_u:10388": " samudāyeti /",
    "GSP29nystik_u:10389": " avayavānāṃ samūhaḥ samudāyastadekadeśo 'vayava",
    "GSP29nystik_u:10390": " iti /",
    "GSP29nystik_u:10391": " dhriyata iti karttari lakāraḥ /",
    "GSP29nystik_u:10392": " pratyabhijñānaviṣayatā vā sthitiḥ /",
    "GSP29nystik_u:10393": " tasyāṃ satyāmapi kārakāntarāpekṣāyāṃ prayojakatayā svātantryamityāha /",
    "GSP29nystik_u:10394": " pūrvāpareti /",
    "GSP29nystik_u:10395": " aneke paryāyavantaḥ pratyayāḥ prāganu tattāśrayasya dharmiṇaḥ punaranubhavaḥ /",
    "GSP29nystik_u:10396": " atha smṛtiratha pratisandhānamiti /",
    "GSP29nystik_u:10397": " vaināśiko deśayati /",
    "GSP29nystik_u:10398": " cakreti /",
    "GSP29nystik_u:10399": " yadeva daṇḍasaṃyogena cakrabhramaṇaṃ tadevedamuparate 'pi daṇḍasaṃyoge ityarthaḥ /",
    "GSP29nystik_u:10400": " pariharati na pramāṇeti /",
    "GSP29nystik_u:10401": " nāsati balavati bādhake pramāṇe pratyabhijñānasya śakyaṃ mithyātvaṃ,",
    "GSP29nystik_u:10402": " jvālādiṣu tu tadastītyarthaḥ /",
    "GSP29nystik_u:10403": " na ca samastapratisandhānapratyayamithyātve mithyāpratisaṃdhānapratyayo bhavitumarhati bījā (bhāvā) dityāha /",
    "GSP29nystik_u:10404": " mithyāpratyayāśceti /",
    "GSP29nystik_u:10405": " vaināśikaḥ pṛcchati /",
    "GSP29nystik_u:10406": " atha bhavata iti /",
    "GSP29nystik_u:10407": " evaṃ bruvāṇaḥ pratyakṣamapramāṇayanna śakyastena bodhayitumityanumānaṃ pramāṇamāha /",
    "GSP29nystik_u:10408": " uktaṃ pramāṇamātmalakṣaṇe /",
    "GSP29nystik_u:10409": " rūpeti /",
    "GSP29nystik_u:10410": " (195/4) anumānāntaramāha /",
    "GSP29nystik_u:10411": " kārayisyeti /",
    "GSP29nystik_u:10412": " kāryakālānubhavanaṃ kāryakālaprāptiḥ /",
    "GSP29nystik_u:10413": " vaināśikaḥ śaṅkate /",
    "GSP29nystik_u:10414": " anāghāramiti /",
    "GSP29nystik_u:10415": " pratītya pūrvabhāvaṃ vikṛtyetyarthaḥ /",
    "GSP29nystik_u:10416": " dūṣayati /",
    "GSP29nystik_u:10417": " tanneti /",
    "GSP29nystik_u:10418": " odhayasyādhārasamānakālatvamanubhavasiddhaṃ tenādhāreṇa kāraṇenu kāryakālaṃ sthātavyam /",
    "GSP29nystik_u:10419": " anādhāratvaṃ tu kāryasya nānubhavagocaraḥ,",
    "GSP29nystik_u:10420": " api tu yuktyā sādhyaṃ,",
    "GSP29nystik_u:10421": " sā ca dṛṣṭāntābhāvādanupapannā /",
    "GSP29nystik_u:10422": " na ca vipratipattimātrādanubhavaḥ śakyo 'pavadituṃ,",
    "GSP29nystik_u:10423": " kṣaṇabhaṅgasādhanāni ca nirākariṣyante /",
    "GSP29nystik_u:10424": " yadi hi rūpādīnāmādhāravattvaṃ niṣidhyate tato 'syābhyupagamavirodhobhavati,",
    "GSP29nystik_u:10425": " bhūtāni pūthivyādīni bhautikā rūpādaya",
    "GSP29nystik_u:10426": " iti /",
    "GSP29nystik_u:10427": " abhyugamāntaravirodhamāha /",
    "GSP29nystik_u:10428": " yaccektaṃ bhavadbhiriti /",
    "GSP29nystik_u:10429": " na kevalaṃ rūpādīnāmāśritatvaṃ bhavadbhirabhyupagatamupapannaṃ cetyāha /",
    "GSP29nystik_u:10430": " anāśritatvācceti /",
    "GSP29nystik_u:10431": " pṛcchati /",
    "GSP29nystik_u:10432": " karmaṇi kaḥ kārakārthaḥ /",
    "GSP29nystik_u:10433": " (196/3) kārakaśabdārthaḥ /",
    "GSP29nystik_u:10434": " kriyānimittaṃ hi kārakaṃ yatpunaḥ kriyāyā eva vyāpyaṃ na tatkriyānimittamiti na kārakam /",
    "GSP29nystik_u:10435": " akārakaṃ ca kathaṃ karma /",
    "GSP29nystik_u:10436": " kārakādhikāritvāt karmasaṃjñāyā iti bhāvaḥ /",
    "GSP29nystik_u:10437": " uttaraṃ kriyāviṣayatvamiti /",
    "GSP29nystik_u:10438": " anātmasamavetakriyāphalaśālitvaṃ kriyāviṣayatvaṃ karmatvaṃ,",
    "GSP29nystik_u:10439": " devadattasamavetayā hi kriyayā darśanalakṣaṇayā vṛkṣaviṣayo 'nubhavojanyate,",
    "GSP29nystik_u:10440": " idameva cānubhavasyārthaviṣayatvaṃ yadarthādhīnanirūpaṇatvamityuktaṃ pramāṇalakṣaṇa iti /",
    "GSP29nystik_u:10441": " tena kriyāṃviṣayasya kriyātaḥ prāgbhāvādyuktaṃ kārakatvam /",
    "GSP29nystik_u:10442": " evaṃ ca vikāryaprāpyayorupapannaḥ karmabhāvaḥ nirvartyasya tu padāderyadyapi kriyāyāḥ prāgbhāvo nāsti,",
    "GSP29nystik_u:10443": " tathāpi tadavacavānāṃ tantūna prāgbhāvasteṣāṃ tādarthyena paṭatve upacārātpaṭaṃ karotīti yuktaḥ prayogaḥ /",
    "GSP29nystik_u:10444": " tathā hi sahacaraṇādisūtre vakṣyati kaṭārtheṣu vīraṇeṣviti /",
    "GSP29nystik_u:10445": " etena karmalakṣaṇenārhi laṅghayati,",
    "GSP29nystik_u:10446": " grāmaṃ gacchan vṛkṣamūlānyupasarpatītyādayo 'pi saṅgṛhītā veditavyāḥ /",
    "GSP29nystik_u:10447": " nagaraṃ gacchati caitra",
    "GSP29nystik_u:10448": " ityatra yathā prāptirnagarasamavetā,",
    "GSP29nystik_u:10449": " evaṃ caitrasamavetāpīti caitrasyāpi kriyājanikaphalaśālino mā bhūtkarmatvamityata uktamanātmamaveteti /",
    "GSP29nystik_u:10450": " ātmaviṣaye 'pi ca mānasapratyakṣe yadyapyātmano na karmatā,",
    "GSP29nystik_u:10451": " tathāpi jñānakriyā sakarmikaivātmadharmasyātmavyatiriktasya kasyacitkarmaṇo ḥvabhāsanāditi sarvamavadātam /",
    "GSP29nystik_u:10452": " vṛkṣaḥ sampradānaṃ bhavatīti /",
    "GSP29nystik_u:10453": " pāṇinīyalakṣaṇānurodhena laukikaprayogānurodhācca sampradānamiti neyamanvarthasaṃjñeti bhāvaḥ /",
    "GSP29nystik_u:10454": " gurutvapratibandhe kāraṇamiti prakṛtodāharaṇābhiprāyam /",
    "GSP29nystik_u:10455": " tathā ca guṇādīnāmapyodheyatvādhigaterdravyādibhirādheyabhāvaḥ siddho bhavati /",
    "GSP29nystik_u:10456": " tena na dravyasvabhāvaḥ kārakamiti yaduktaṃ mādhyamikena tadasmākamabhimatameva,",
    "GSP29nystik_u:10457": " kālpanikaṃ tṛ kārakaṃ na mṛṣyāmaha ityanenābhisandhinā bhāṣyakāreṇoktam /",
    "GSP29nystik_u:10458": " evaṃ ca satīti /",
    "GSP29nystik_u:10459": " na kriyāmātramiti(1) /",
    "GSP29nystik_u:10460": " nāvāntarakriyāmātram /",
    "GSP29nystik_u:10461": " yatpradhānakriyāsādhanamavāntarakriyāviśeṣayuktamiti /",
    "GSP29nystik_u:10462": " tadetadanubhāṣya vārtikakāro vyācaṣṭe /",
    "GSP29nystik_u:10463": " evaṃ ca satīti /",
    "GSP29nystik_u:10464": " tadanena kārakasāmānyamuktam /",
    "GSP29nystik_u:10465": " viśeṣalakṣaṇaparaṃ bhāṣyaṃ yat kriyāsādhanaṃ svatantramiti,",
    "GSP29nystik_u:10466": " tadvyācaṣṭe yadā tu viśeṣa",
    "GSP29nystik_u:10467": " iti /",
    "GSP29nystik_u:10468": " (397/2) syādetat /",
    "GSP29nystik_u:10469": " kriyāsādhanakityetāvadevāstu,",
    "GSP29nystik_u:10470": " kriyāviśeṣayuktamiti vā kṛtabhubhayopādānenetyata",
    "GSP29nystik_u:10471": " āha /",
    "GSP29nystik_u:10472": " sarvasya ca kārakasyeti /",
    "GSP29nystik_u:10473": " yadyavāntarakriyāmātramucyate tatastasmin sarvasya karttṛtvātkārakavaicitryaṃ na syāt,",
    "GSP29nystik_u:10474": " pradhānakriyāmātropādāne ca tatra sarveṣāmavāntaravyāpāramanteraṇa vaicitryāyogādata",
    "GSP29nystik_u:10475": " ubhayopādānaṃ prayojanavaditi /",
    "GSP29nystik_u:10476": " evaṃ lakṣaṇata",
    "GSP29nystik_u:10477": " iti bhāṣyaṃ vyācaṣṭe /",
    "GSP29nystik_u:10478": " evaṃ ca śāstramiti /",
    "GSP29nystik_u:10479": " deśayati /",
    "GSP29nystik_u:10480": " yadīti /",
    "GSP29nystik_u:10481": " pariharati /",
    "GSP29nystik_u:10482": " na śakteriti /",
    "GSP29nystik_u:10483": " punardeśayati /",
    "GSP29nystik_u:10484": " śakteriti /",
    "GSP29nystik_u:10485": " pariharati /",
    "GSP29nystik_u:10486": " naiṣa doṣa iti /",
    "GSP29nystik_u:10487": " nanu budhdyādayo 'pi śaktivyaktihetavo na caite kriyārūpāḥ,",
    "GSP29nystik_u:10488": " kintu guṇarūpā ityata",
    "GSP29nystik_u:10489": " uktaṃ kriyetyaneneti /",
    "GSP29nystik_u:10490": " sāmarthyaṃbalam /",
    "GSP29nystik_u:10491": " durbalo hi jānannapyupāyaṃ na vyāpārayati,",
    "GSP29nystik_u:10492": " yathā pāṇinā kuṇṭhaḥ kuṭhāraṃ,",
    "GSP29nystik_u:10493": " tena śaktikriyāsambandhayoḥ kārakaśabdo mukhyaḥ,",
    "GSP29nystik_u:10494": " śaktimātre tu gauṇa",
    "GSP29nystik_u:10495": " iti /",
    "GSP29nystik_u:10496": " prakṛte yojayati /",
    "GSP29nystik_u:10497": " kārakaśabdāścāyamiti / (198/5)",
    "GSP29nystik_u:10498": " NyS_2,1.17: pramāṇataḥ siddheḥ pramāṇānāṃ pramāṇāntarasiddhiprasaṅgaḥ //",
    "GSP29nystik_u:10499": " samprati prakārāntareṇa pramāṇānyākṣipya samādhīyante /",
    "GSP29nystik_u:10500": " asti bhoḥ kārakaśabdānāmiti /",
    "GSP29nystik_u:10501": " (198/7) atraite kalpā upaplavante /",
    "GSP29nystik_u:10502": " kiṃ pratyakṣādīnāmupalabdhiḥ samādhanā niḥsādhanā vā /",
    "GSP29nystik_u:10503": " yadāpi sasādhanā tadāpi kimebhireva pratyakṣādibhirāho pramāṇāntareṇa /",
    "GSP29nystik_u:10504": " yadāpyebhistadāpi kiṃ tayaiva pratyakṣavyaktyā /",
    "GSP29nystik_u:10505": " athaikā vyaktirvyaktyantareṇeti /",
    "GSP29nystik_u:10506": " tatra pramāṇāntarābhyupagame vibhāgasūtravyāvātaḥ,",
    "GSP29nystik_u:10507": " anavasthāpātaśca /",
    "GSP29nystik_u:10508": " tatra pratyakṣādibhiḥ pratyakṣādyantarāṇāṃ grahaṇe anavasthāpātaḥ /",
    "GSP29nystik_u:10509": " tayaiva vyaktyā tu grahaṇe ātmani vṛttivirodhaḥ /",
    "GSP29nystik_u:10510": " na hi tayaivāsidhārayā saivāsidhārā chidyate /",
    "GSP29nystik_u:10511": " tasmādasādhanā pramāṇopalabdhiḥ,",
    "GSP29nystik_u:10512": " evaṃ cet kṛtaṃ prameyasādhanaiḥ pramāṇaiḥ,",
    "GSP29nystik_u:10513": " pramāṇavadasādhanaivāstu prameyopalabdhiriti pūrvaḥ pakṣaḥ /",
    "GSP29nystik_u:10514": " nāsādhanā pramāṇasiddhirnāpi pratyakṣādivyatiriktapramāṇābhyupagamo yena vibhāgasūtravyāghātaḥ syāt /",
    "GSP29nystik_u:10515": " nāpi ca tayaiva vyaktyā tasyā eva grahaṇamupeyate,",
    "GSP29nystik_u:10516": " yenātmani vṛttivirodhā bhavet /",
    "GSP29nystik_u:10517": " api tu pratyakṣādijātīyena pratyakṣādijātīyasya grahaṇamātiṣṭhāmahe /",
    "GSP29nystik_u:10518": " na cānavasthā asti kiṃ citpramāṇaṃ yastvajñānenānyadhīhetuḥ,",
    "GSP29nystik_u:10519": " yathā dhūmādiḥ /",
    "GSP29nystik_u:10520": " kiṃñcitpunarajñātameva buddhisādhanaṃ yathā cakṣurādi,",
    "GSP29nystik_u:10521": " tatra pūrvaṃ svajñāne cakṣurādyapekṣaṃ cakṣurādi tu jñānānapekṣameva jñānasādhanamitikvānavasthā,",
    "GSP29nystik_u:10522": " bubhutsapā ca tadapi śakyajñānaṃ sāca kadācidevakvaciditi tadarthaṃ pramāṇāntarapekṣāyāmanavasthetivācyam /",
    "GSP29nystik_u:10523": " dṛṣṭārthe saṃśayādapi pravṛttau satyāṃ pravṛttisāmarthyena tasya sujñānatvāt,",
    "GSP29nystik_u:10524": " adṛṣṭārtheṣu pravṛttisāmarthyāvaghṛtamāmāṇyapramāṇasādharmyeṇa tasyaśakyajñānatvāditi darśitaṃ prathame sūtre /",
    "GSP29nystik_u:10525": " tasmāpratyakṣādibhiḥ pratyakṣādīnāmupalabdhirnacānavastheti siddhāntaḥ /",
    "GSP29nystik_u:10526": " bhāṣyaṃ--bho ikhāmantraṇe /",
    "GSP29nystik_u:10527": " kutaḥ punarupalabdhihetutvamata āha /",
    "GSP29nystik_u:10528": " saṃvedyāniceti, cohetau /",
    "GSP29nystik_u:10529": " upalabdhiviṣayatvaṃ kuta ityata āha /",
    "GSP29nystik_u:10530": " pratyakṣaṃ me jñānamiti //17 //",
    "GSP29nystik_u:10531": " NyS_2,1.18: tadvinivṛttarvā pramāṇasiddhivat prameyasiddhi //",
    "GSP29nystik_u:10532": " NyS_2,1.19: na pradīpaprakāśasiddhivat tatsiddheḥ //",
    "GSP29nystik_u:10533": " pradīpabhāvābhāvayordarśanasya tathābhāvāt /",
    "GSP29nystik_u:10534": " jñātṛmanasośca darśanāditi (100/",
    "GSP29nystik_u:10535": " 1) bhāṣyaṃ, tadvyācaṣṭe vārtikakāraḥ /",
    "GSP29nystik_u:10536": " na cāyamekānta",
    "GSP29nystik_u:10537": " iti /",
    "GSP29nystik_u:10538": " jñātā jñeya iti sakarmābhiprāyaṃ,",
    "GSP29nystik_u:10539": " na hyanyaspavaya samavetā jñānakriyā yenātmanaḥ karmatā syāt api tu jñātṛsthaiva,",
    "GSP29nystik_u:10540": " parasamavetakriyāphalaśāli hi karmetyuktaṃ,",
    "GSP29nystik_u:10541": " tasmātsukhādīnāmātmadharmāṇāmatra karmatā,",
    "GSP29nystik_u:10542": " ātmanastu prakāśamānatā,",
    "GSP29nystik_u:10543": " tatra vivakṣayā jñeyatvābhidhānaṃ,",
    "GSP29nystik_u:10544": " manastu yadyapi svajñānaṃ prati karaṇaṃ karma ca,",
    "GSP29nystik_u:10545": " tathāpi na svātmāna vṛttivirodhaḥ /",
    "GSP29nystik_u:10546": " yadi hi jñātaṃ karaṇaṃ bhavettadā'tmāśrayadoṣaprasaṅgaḥ /",
    "GSP29nystik_u:10547": " svasattayā ca jñānaṃ prati karaṇam,",
    "GSP29nystik_u:10548": " anyaccāsya jñānamanyā sattā,",
    "GSP29nystik_u:10549": " na ca tatsamavetā jñānakriyā,",
    "GSP29nystik_u:10550": " kiṃ tvātmasamavetā,",
    "GSP29nystik_u:10551": " tasmāj jñeyatvaṃ jñānasādhanatvaṃ ca manaso na doṣamarhatīti /",
    "GSP29nystik_u:10552": " yetu pradīpaprakāśo yathā na prakāśāntaramapekṣate,",
    "GSP29nystik_u:10553": " evaṃ pramāṇāntaramanapekṣamāṇānyapi santi bhaviṣyantītyācāryadeśīyā manyante,",
    "GSP29nystik_u:10554": " tān pratyāha /",
    "GSP29nystik_u:10555": " NyS_2,1.19[a]: kvacin nivṛttidarśanād anivṛttidarśanāc ca kvacid anekāntaḥ //",
    "GSP29nystik_u:10556": " kvaci-ntaḥ (sū. 19) //",
    "GSP29nystik_u:10557": " yathāyaṃ prasaṅgaḥ pramāṇānāmanapekṣatvaprasaṅgaḥ,",
    "GSP29nystik_u:10558": " pradīpe pradīpāntarānapekṣayā prakāśakatvadarśanātpramāṇāntarānapekṣāṇyevālokavatpramāṇāni setsyanti,",
    "GSP29nystik_u:10559": " evamarthamupādīyate prasaṅga,",
    "GSP29nystik_u:10560": " prameyāṇyapyanapekṣāṇyeva setsyantītyevamarthamapyupādeyaḥ,",
    "GSP29nystik_u:10561": " tathā ca pramāṇabhāva ityarthaḥ /",
    "GSP29nystik_u:10562": " tadevaṃ pradīpadṛṣṭāntāśrayaṇena pramāṇābhāvaprasaṅgamuktvā sthālyādidṛṣṭāntopādāne tu pramāṇasyāpi pramāṇāntarāpekṣetpayāha /",
    "GSP29nystik_u:10563": " yathā ca sthālyādirūpagrahaṇa iti /",
    "GSP29nystik_u:10564": " tadetadbhāṣyaṃ vyācaṣṭe vārtikakāraḥ,",
    "GSP29nystik_u:10565": " yathā pradīpaprakāśaḥ sajātīyānapekṣastathā pramāṇāni sajātīyānapekṣāṇi na punaryathā sthālyādirūpaṃ pramāṇāpekṣaṃ tathā pramāṇānyapi pramāṇāpekṣāṇīti",
    "GSP29nystik_u:10566": " kasmātpunaḥ sthālyādirūpaṃ pramāṇāpekṣamityata āha /",
    "GSP29nystik_u:10567": " sthālyādirūpaprakāśane ceti /",
    "GSP29nystik_u:10568": " 200 / 18 pradīpaprakāśastatra pramāṇamiti lokasiddhamityarthaḥ /",
    "GSP29nystik_u:10569": " kasmādevaṃ sthālīrūpavanna pramāṇāni,",
    "GSP29nystik_u:10570": " tānyapi pramāṇāntareṇa prakāśyantāmityarthaḥ /",
    "GSP29nystik_u:10571": " tadanena pradīpadṛṣṭāntena nirapekṣatvaṃ na tu sthālyādidṛṣṭāntena sāpekṣatvamityatra niyamaheturnāstītyuktaṃ,",
    "GSP29nystik_u:10572": " niyamāntarahetvabhāvamāha /",
    "GSP29nystik_u:10573": " ayaṃ ca pradīpaprakāśadṛṣṭānta",
    "GSP29nystik_u:10574": " iti /",
    "GSP29nystik_u:10575": " yathā hi pramāṇāni pradīpadṛṣṭāntena nirapekṣāṇi,",
    "GSP29nystik_u:10576": " evaṃ tenaiva dṛṣṭāntena kasmānnapa prameyāṇyapi,",
    "GSP29nystik_u:10577": " tataśca pramāṇābhāvaprasaṅgaḥ /",
    "GSP29nystik_u:10578": " na hi pramāṇānāmeva pradīpo dṛṣṭānto na prameyāṇāmiti niyamaheturasti /",
    "GSP29nystik_u:10579": " tadanena yathā prasaṅga iti bhāṣyaṃ vyākhyātam /",
    "GSP29nystik_u:10580": " pradīpaprakāśo dṛṣṭānto bhavatvi tyanenāyameva dṛṣṭānto nāyamiti niyamo nirākṛtaḥ,",
    "GSP29nystik_u:10581": " pūrveṇa tu pradīpadṛṣṭāntena nirapekṣatvameva na tu sthālīdṛṣṭāntena sāpekṣatvamityayaṃ niyamo nirākṛta iti na punaruktam /",
    "GSP29nystik_u:10582": " prakāśakatvādinā tu hetunā saṃgṛhītaḥ pradīpadṛṣṭānto bhavatīti niyamaḥ śakyo vaktum /",
    "GSP29nystik_u:10583": " kevalaṃ prakāśakatvaṃ sajātīyāntarānapekṣatve sādhye vikalpanīyaṃ,",
    "GSP29nystik_u:10584": " kimatyantasajātīyamāho sajātīyamātraṃ,",
    "GSP29nystik_u:10585": " yadyatyantasajātīyaṃ tataḥ siddhasādhanaṃ,",
    "GSP29nystik_u:10586": " na hi cakṣurādi pramāṇaṃ svagrahaṇe cakṣurādyantaramapekṣate,",
    "GSP29nystik_u:10587": " atha kathañcitsajātīyaṃ,",
    "GSP29nystik_u:10588": " tadapekṣatvamālokasyāpyasti,",
    "GSP29nystik_u:10589": " tasyāpi cakṣurādyapekṣatvāttataśca sādhyahīno dṛṣṭāntaḥ,",
    "GSP29nystik_u:10590": " viruddhaśca heturviṣayajñānamapi viṣayajñānena na gṛhyate kintu jñānaviṣayeṇa jñāneneti nātyantasajātīyamiti,",
    "GSP29nystik_u:10591": " tadanenābhiprāyeṇa vārtikakṛtoktamanekānta ityayaṃ doṣo na bhavati /",
    "GSP29nystik_u:10592": " (201/3) doṣāntaraṃ tu bhavatītyarthaḥ /",
    "GSP29nystik_u:10593": " itaragranthastu siddhāntaṃ darśayadbhirasmābhirupapāditārtha",
    "GSP29nystik_u:10594": " iti na vyākhyātaḥ /",
    "GSP29nystik_u:10595": " yenānavasthāmupādadīteti sopahāsam // 19 //",
    "GSP29nystik_u:10596": " NyS_2,1.20: pratyakṣalakṣaṇānupapattir asamagravacanāt //",
    "GSP29nystik_u:10597": " pratya-t (sū. 20) //",
    "GSP29nystik_u:10598": " pratyakṣalakṣaṇaṃ cānena sūtreṇocyate pratyakṣasvarūpaṃ vā,",
    "GSP29nystik_u:10599": " na tāvatpratyakṣakāraṇamityāha /",
    "GSP29nystik_u:10600": " yadidaṃ bhavatā pratyakṣalakṣaṇamucyata iti /",
    "GSP29nystik_u:10601": " pratyakṣakāraṇāmityarthaḥ /",
    "GSP29nystik_u:10602": " kāraṇe sati kāryaṃ lakṣyate jñānamiti /",
    "GSP29nystik_u:10603": " dvitīyaṃ kalpaṃ śaṅkate atheti /",
    "GSP29nystik_u:10604": " nobhayathāpīti /",
    "GSP29nystik_u:10605": " lakṣaṇapakṣa eva siddhānto 'bhimataḥ,",
    "GSP29nystik_u:10606": " kāraṇapakṣābhyupagamaḥ prauḍhivādena draṣṭavyaḥ /",
    "GSP29nystik_u:10607": " sakalapratyakṣavyāpakamasādhāraṇaṃ kāraṇamavadhāryate /",
    "GSP29nystik_u:10608": " na hīdṛśamanyatkāraṇamātmamanaḥ saṃyogo vā indriyamanaḥ- saṃyogo vā pratyakṣasyāsti,",
    "GSP29nystik_u:10609": " pūrvasya sādhāraṇatvād uttarasya cāvyāpakatvāditi /",
    "GSP29nystik_u:10610": " samādhānāntaramāha,",
    "GSP29nystik_u:10611": " arthato vetyādinā manaḥsannikarṣo 'pi kāraṇamityantena // 20 //",
    "GSP29nystik_u:10612": " NyS_2,1.21: nātmamanasoḥ saṃnikarṣābhāve pratyakṣotpattiḥ //",
    "GSP29nystik_u:10613": " tadevaṃ siddhāntasāramuktaṃ nātmamanasorityādisūtramapaṭhitvaiva bhāṣyakāro vyācaṣṭe /",
    "GSP29nystik_u:10614": " na cāsaṃyukte dravya",
    "GSP29nystik_u:10615": " iti /",
    "GSP29nystik_u:10616": " sarvaṃ hi kāraṇajātaṃ kāryopajananāya parasparasamavadhānamapekṣate,",
    "GSP29nystik_u:10617": " anyathāpa yatra tatra sthitebhyo 'pi kāraṇebhyaḥ kāryamupajāyeta /",
    "GSP29nystik_u:10618": " tadātmanāpi manaḥ- saṃbaddhena kāryañjanayitavyaṃ,",
    "GSP29nystik_u:10619": " sambandhaścātmamanasoḥ saṃyoga eva /",
    "GSP29nystik_u:10620": " bhavatu vā saṃyogajaṃ jñānam,",
    "GSP29nystik_u:10621": " arthendriyātmasaṃyogajaṃ kasmānna bhavati,",
    "GSP29nystik_u:10622": " kṛtaṃ manaḥsaṃyogenetyata",
    "GSP29nystik_u:10623": " āha /",
    "GSP29nystik_u:10624": " manaḥsannikarṣe iti /",
    "GSP29nystik_u:10625": " tasmādātmamanaḥsannikarṣo 'pi vaktavya iti pūrvapakṣaḥ /",
    "GSP29nystik_u:10626": " tadidaṃ nātmamanasoḥ sannikarṣetpādisūtraṃ pāṭhasya purastātkṛtabhāṣyam /",
    "GSP29nystik_u:10627": " tadetadvārtikakāro bhāṣyamanubhāṣya pūrvapakṣasūtraṃ paṭhati /",
    "GSP29nystik_u:10628": " nātma-ttiḥ (sū. 21) //",
    "GSP29nystik_u:10629": " sūtrārthamāha /",
    "GSP29nystik_u:10630": " ātmamanasoriti /",
    "GSP29nystik_u:10631": " pūrvapakṣasya kṣaṇamapyavasthānamasahamāno vārtikakāraḥ pratiṣedhamasyoktaṃ smārayati /",
    "GSP29nystik_u:10632": " nokteti / (203/2) // 21 //",
    "GSP29nystik_u:10633": " NyS_2,1.22: digdeśakālākāśeṣvapyevaṃ prasaṅgaḥ //",
    "GSP29nystik_u:10634": " tadevaṃ dvābhyāṃ sūtrābhyāṃ pūrvapakṣite sati bhāvamātreṇa",
    "GSP29nystik_u:10635": " indriyārthasannikarṣādīnāmanena kāraṇatvamuktamiti manyamānaḥ pārśvasthaḥ pratyavatiṣṭhate /",
    "GSP29nystik_u:10636": " sati cendriyārtheti (1) /",
    "GSP29nystik_u:10637": " na sati bhāvamātreṇa kāraṇatvamākāśādīnāmapi kāraṇatvamataṅgāt /",
    "GSP29nystik_u:10638": " tādṛśaścātmamanaḥ- saṃyoga",
    "GSP29nystik_u:10639": " indriyātmasaṃyogaśceti na kāraṇaṃ yuktamityarthaḥ /",
    "GSP29nystik_u:10640": " dūṣayati /",
    "GSP29nystik_u:10641": " akāraṇabhāve 'pīti /",
    "GSP29nystik_u:10642": " nānvayamātrātkāraṇatvaniścayaḥ,",
    "GSP29nystik_u:10643": " apitvanvayavyatirekābhyāṃ,",
    "GSP29nystik_u:10644": " na ca digādāvasti vyatirekaḥ,",
    "GSP29nystik_u:10645": " nityatvavibhutvābhyāmavarjanīyaḥ sannidhiḥ,",
    "GSP29nystik_u:10646": " sendriyaśarīravartyātmamanaḥ- saṃyogastvanvayavyatirekāvadhṛtasāmarthyaḥ,",
    "GSP29nystik_u:10647": " suptasya jñānānutpādāt /",
    "GSP29nystik_u:10648": " indriyārthasaṃnikarṣe tvamati viprakṛṣṭe vyavahrite ca jñānaṃ na jāyate,",
    "GSP29nystik_u:10649": " indriyamanaḥsannikarṣābhāve tu nāyugapajjñānāni bhavanti,",
    "GSP29nystik_u:10650": " tasmānnākāśādībhiratiprasaṅga",
    "GSP29nystik_u:10651": " iti /",
    "GSP29nystik_u:10652": " tadetadvārtikakāro vyācaṣṭe /",
    "GSP29nystik_u:10653": " yeca sati bhāvāt kāraṇabhāvaṃ varṇayanti pūrvapakṣiṇaśca siddhāntino vā asati na bhavatīti daivād āgato vyatireko /",
    "GSP29nystik_u:10654": " na tu prayojakastān prati pārśvastho brūte /",
    "GSP29nystik_u:10655": " teṣāṃ digdeśeti /",
    "GSP29nystik_u:10656": " yathā cāndramasaṃ rūpamiti /",
    "GSP29nystik_u:10657": " yadyapi tatrāpi tejasyauṣṇyamasti tathāpyatyantābhibhavena svocitārthakriyānupayogādasatkalpatvamityarthaḥ // 22 //",
    "GSP29nystik_u:10658": " NyS_2,1.23: jñānaliṅgatvādātmano nānavarodhaḥ //",
    "GSP29nystik_u:10659": " evaṃ pārśvasthe niraste pūrvapakṣī brūte /",
    "GSP29nystik_u:10660": " yadyevamiti (204/",
    "GSP29nystik_u:10661": " 2) siddhāntyāha /",
    "GSP29nystik_u:10662": " nopasaṅkhyeya iti /",
    "GSP29nystik_u:10663": " jñāna-dhaḥ (sū. 23) //",
    "GSP29nystik_u:10664": " atra jñānasyātmaliṅgatvamucyate,",
    "GSP29nystik_u:10665": " jñānaṃ tāvatkāryamanityatvād ghaṭavat /",
    "GSP29nystik_u:10666": " (tacca)",
    "GSP29nystik_u:10667": " kva cit samevataṃ kāryatvād ghaṭavat /",
    "GSP29nystik_u:10668": " na ca tatpṛthivyādyāśritaṃ mānasapratyakṣatvāt /",
    "GSP29nystik_u:10669": " yatpunaḥ pṛthivyādyāśritaṃ tat pratyakṣāntaravedyamapratyakṣameva vā /",
    "GSP29nystik_u:10670": " na ca tathā jñānaṃ dravyāṣṭakātiriktāśritam /",
    "GSP29nystik_u:10671": " tadāśrayaśca dravyajātīyaḥ,",
    "GSP29nystik_u:10672": " samavāyikāraṇatvādākāśavat /",
    "GSP29nystik_u:10673": " tasya ca vibhutvamātmalakṣaṇe 'smābhiruktam /",
    "GSP29nystik_u:10674": " ato guṇajātīyaṃ jñānaṃ,",
    "GSP29nystik_u:10675": " kāryatve mati vibhudravyasamavāyāc śabdavat /",
    "GSP29nystik_u:10676": " evaṃ vyavasthite praśnottare vārttikagate vyākhyātavye /",
    "GSP29nystik_u:10677": " ātmasamavāyāditi /",
    "GSP29nystik_u:10678": " kāryatve sati vibhudravyasamavāyādityarthaḥ /",
    "GSP29nystik_u:10679": " vibhudravyasamavāya evāsiddha iti vadatu āha /",
    "GSP29nystik_u:10680": " na pṛthivyādiguṇaḥ svasaṃvedyatvāta /",
    "GSP29nystik_u:10681": " mānasapratyakṣavedyatvādityarthaḥ /",
    "GSP29nystik_u:10682": " svaparasaṃbaddhaṃ pratyakṣāntaravedyaṃ draṣṭavyam /",
    "GSP29nystik_u:10683": " anyathā pṛthivyādiguṇena dvitvādinā vyabhicāraḥ syāditi /",
    "GSP29nystik_u:10684": " tasmāj jñānaliṅga ātmā,",
    "GSP29nystik_u:10685": " na tvasāvasaṃyukto jñānaṃ janayati /",
    "GSP29nystik_u:10686": " tasya sadātanatve sadā jñānotpādaprasaṅgāt /",
    "GSP29nystik_u:10687": " tasmātsaṃyogabhedaṃ kādācitkamapekṣata ityarthātsiddha",
    "GSP29nystik_u:10688": " ātmamanaḥsaṃyoga iti na sūtrakṛtoktaḥ /",
    "GSP29nystik_u:10689": " prauḍhivāditayaiṣa samādhiriti darśayitumuktameva paramasamādhiṃsmārayati /",
    "GSP29nystik_u:10690": " uktaṃ cātreti // 23 //",
    "GSP29nystik_u:10691": " NyS_2,1.24: tadayaugapadyaliṅgatvācca na manasaḥ //",
    "GSP29nystik_u:10692": " anyārthamiti /",
    "GSP29nystik_u:10693": " prameyabhūtamanaḥsvarūpapratipādanārtham /",
    "GSP29nystik_u:10694": " anyārthasyāpipa tadarthaprakāśakatvam (105/2) upapattiḥ /",
    "GSP29nystik_u:10695": " liṅgam /",
    "GSP29nystik_u:10696": " īdṛśaṃ hi talliṅgaṃ yadanyārthamapi manaso jñānakāraṇatvaṃ pratipādayatīti /",
    "GSP29nystik_u:10697": " na hi jñānaṃ svatantraṃ yena svakāraṇaṃ mano nāpekṣeta,",
    "GSP29nystik_u:10698": " nāpi cakṣurādi svatantraṃ jñānajanane yena manojñānakaraṇaṃ na syādityāha /",
    "GSP29nystik_u:10699": " na cakṣurādīti /",
    "GSP29nystik_u:10700": " tasmādarthaprāptatvādātmanaḥsaṃyoga",
    "GSP29nystik_u:10701": " indriyamanaḥsaṃyogaśca noktau sūtrakāreṇa // 24 //",
    "GSP29nystik_u:10702": " NyS_2,1.25: pratyakṣanimittatvāccendriyārthayoḥ saṃnikarṣasya svaśabdena vacanam //",
    "GSP29nystik_u:10703": " deśayati /",
    "GSP29nystik_u:10704": " atha kasmāditi /",
    "GSP29nystik_u:10705": " indriyārthasannikarṣe 'pyarthataḥ prāptiraviśiṣṭeti bhāvaḥ /",
    "GSP29nystik_u:10706": " pariharati /",
    "GSP29nystik_u:10707": " pratyakṣeti sarvānamidhāne hi pratyakṣaṃ na lakṣitaṃ syāditi tallakṣaṇāya kiñcidvaktavyam /",
    "GSP29nystik_u:10708": " tatrendriyārthasannikarṣa eva vaktavyaḥ,",
    "GSP29nystik_u:10709": " samastapratyakṣavyāpakatvāt netarāvavyāpakatvādativyāpakatvācceti paramaḥ samādhiḥ // 25 //",
    "GSP29nystik_u:10710": " NyS_2,1.26: suptavyāsaktamanasāṃ cendriyārthayoḥ saṃnikarṣanimittatvāt //",
    "GSP29nystik_u:10711": " supta-t (sū. 26) // jñānotpatteriti sūtraśeṣaḥ /",
    "GSP29nystik_u:10712": " praṇidhāya saṅkalpya /",
    "GSP29nystik_u:10713": " pradoṣe supto 'rddharātre mayotthātavyamiti,",
    "GSP29nystik_u:10714": " so 'rdharātre evāvabudhyate /",
    "GSP29nystik_u:10715": " prabodhajñānamiti /",
    "GSP29nystik_u:10716": " prabodhe nidrāvicchede sati dravyasparśasya saṃjñānaṃ prabodhajñānamityarthaḥ /",
    "GSP29nystik_u:10717": " suptamanasāmitivyācaṣṭe /",
    "GSP29nystik_u:10718": " ekadā khalvayaṃ viṣayāntareti // 26 //",
    "GSP29nystik_u:10719": " NyS_2,1.27: taiścāpadeśo jñānaviśeṣāṇām //",
    "GSP29nystik_u:10720": " prādhānye ca hetvantaram /",
    "GSP29nystik_u:10721": " taiścā-ṇām (sū. 27) //",
    "GSP29nystik_u:10722": " indriyairvyapadeśaṃ vigrahasamāsābhyāṃ jñānasya darśayati /",
    "GSP29nystik_u:10723": " ghrāṇeti /",
    "GSP29nystik_u:10724": " indriyaviṣayasaṅkhyānurodhāttajjñānasya tadvyapadeśa ityāha /",
    "GSP29nystik_u:10725": " indriyeti /",
    "GSP29nystik_u:10726": " vārttikaṃ-yaccā-sādhāraṇaṃ teneti /",
    "GSP29nystik_u:10727": " digādirapyupādhikalpitena prācītvādinā kāryaṃ viśeṣayannasādhāraṇamevetyabhiprāyaḥ // 27 //",
    "GSP29nystik_u:10728": " NyS_2,1.28: vyāhatatvādahetuḥ //",
    "GSP29nystik_u:10729": " anena prabandhenendriyārthasannikarṣa",
    "GSP29nystik_u:10730": " eva kāraṇaṃ jñānasya,",
    "GSP29nystik_u:10731": " na tvātmamanaḥsannikarṣa",
    "GSP29nystik_u:10732": " indriyamanaḥsanikarṣo vā jñānakāraṇamanenoktamiti manvāno deśayati //",
    "GSP29nystik_u:10733": " vyāha-tuḥ (sū. 28) //",
    "GSP29nystik_u:10734": " NyS_2,1.29: nārthaviśeṣaprābalyāt //",
    "GSP29nystik_u:10735": " parihārasūtram //",
    "GSP29nystik_u:10736": " nārtha-t (sū. 29) //",
    "GSP29nystik_u:10737": " anenendriyārthasannikarṣasya prādhānyamātramucyate /",
    "GSP29nystik_u:10738": " na tvātmamanaḥsaṃyogasyendriyamanaḥsaṃyogasya vā 'kāraṇatvamucyata iti na vyāghāta ityarthaḥ /",
    "GSP29nystik_u:10739": " pṛcchati /",
    "GSP29nystik_u:10740": " asati saṃkalpe praṇidhāne ceti /",
    "GSP29nystik_u:10741": " yatnaḥ praṇidhānam /",
    "GSP29nystik_u:10742": " saṅkalpa icchā /",
    "GSP29nystik_u:10743": " uttaraṃ /",
    "GSP29nystik_u:10744": " yathaiveti /",
    "GSP29nystik_u:10745": " nanvasya jātyāyurbhoganimittatvamavagataṃ,",
    "GSP29nystik_u:10746": " na tu manaḥprerakatvamapītyata āha /",
    "GSP29nystik_u:10747": " tena hyapreryamāṇe manasīti /",
    "GSP29nystik_u:10748": " bhogo hyadṛṣṭasya pradhānaṃ prayojanaṃ tannāntarīyakatayā janmāyuṣī ākṣipati /",
    "GSP29nystik_u:10749": " svasaṃbandhisukhaduḥkhasākṣātkāraśca bhogaḥ,",
    "GSP29nystik_u:10750": " tadāyatanaṃ ca śarīram /",
    "GSP29nystik_u:10751": " aprāptaṃ ca mano na tatra bhogaṃ ca bhogaviṣayau sukhaduḥkhe ca tayoḥ kāraṇaṃ ca jñānaṃ janayitumarhati,",
    "GSP29nystik_u:10752": " nūnaṃ tatprāptihetormanaḥkarmaṇaḥ kāraṇamadṛṣṭaṃ vaktavyam /",
    "GSP29nystik_u:10753": " anyathāsya sarvadravyaguṇakarmakāraṇatā na syāt /",
    "GSP29nystik_u:10754": " mā mūtsarvārthatetyata āha /",
    "GSP29nystik_u:10755": " eṣitavyaṃ cāsyeti /",
    "GSP29nystik_u:10756": " aṇūnāṃ viśeṣaṇaṃ bhūtasūkṣmāṇāmiti /",
    "GSP29nystik_u:10757": " vyāhatatvāditi pūrvapakṣāsūtram /",
    "GSP29nystik_u:10758": " asya tātparyamāha vārttikakāraḥ /",
    "GSP29nystik_u:10759": " aneneti /",
    "GSP29nystik_u:10760": " (206/7) nanviyaṃ trisūtrī indripayārthasannikarṣasya prādhānyamāha,",
    "GSP29nystik_u:10761": " na punaḥ saṃyogāntarasya kāraṇatvaṃ pratyācaṣṭa",
    "GSP29nystik_u:10762": " ityata āha /",
    "GSP29nystik_u:10763": " iyaṃ kileti /",
    "GSP29nystik_u:10764": " kāraṇatvaṃ pratiṣidhyata",
    "GSP29nystik_u:10765": " ityabhimānaḥ pūrvapakṣiṇa ityarthaḥ /",
    "GSP29nystik_u:10766": " dṛṣṭavyāghāta",
    "GSP29nystik_u:10767": " iti /",
    "GSP29nystik_u:10768": " ayaugapadyaṃ dṛṣṭaṃ,",
    "GSP29nystik_u:10769": " tasya vyāghāta ityarthaḥ /",
    "GSP29nystik_u:10770": " śeṣaṃ tu bhāṣyavyākhyayā vyākhyātamiti // 29 //",
    "GSP29nystik_u:10771": " NyS_2,1.30: pratyakṣamanumānam ekadeśagrahaṇādupalabdheḥ //",
    "GSP29nystik_u:10772": " ataḥ paramidānīmiti /",
    "GSP29nystik_u:10773": " (207/12) na hyavayavīnāma kaścidarthāntarabhūto 'vayavebhyo 'sti,",
    "GSP29nystik_u:10774": " api tvavayavā eva paramārthasantaḥ,",
    "GSP29nystik_u:10775": " teṣu ca katipayānavayavān gṛhītvā tatsahacaritānavayavānanumāya pratisandhānajeyaṃ",
    "GSP29nystik_u:10776": " vṛkṣabuddhistānevāvayavānālambamānānumānamiti pratyakṣasyānumāne 'ntarbhāvādvibhāgasūtreṇa",
    "GSP29nystik_u:10777": " nyūnādhikasaṅkhyāvyavacchedo nopapadyata",
    "GSP29nystik_u:10778": " ityarthaḥ /",
    "GSP29nystik_u:10779": " nirākaroti /",
    "GSP29nystik_u:10780": " na yathāsambhavaṃ vikalpānupapatteḥ /",
    "GSP29nystik_u:10781": " ekadeśo hyavayavina ādhāra",
    "GSP29nystik_u:10782": " iti /",
    "GSP29nystik_u:10783": " (208/14) ekaścāsau deśaścetyekadeśaḥ /",
    "GSP29nystik_u:10784": " deśaścādhāro na cādheyo 'styavayavīti kathamādhāra ityarthaḥ /",
    "GSP29nystik_u:10785": " āho śabdārthakauśalamāha /",
    "GSP29nystik_u:10786": " śabde 'rthe vā kauśalamityarthaḥ /",
    "GSP29nystik_u:10787": " arthe tāvadakauśalamāha /",
    "GSP29nystik_u:10788": " akāryeti /",
    "GSP29nystik_u:10789": " kāryasyaikasya kāraṇānāṃ tadekaṃ kāryaṃ kartu parasparapratyāsattibharvati /",
    "GSP29nystik_u:10790": " yathā mṛddaṇḍacakrasūtrāṇāṃ ghaṭe janayitavye pratyāsattiḥ /",
    "GSP29nystik_u:10791": " kāryāṇāṃ caikasāmagrījanmanāṃ parasparapratyāmattiḥ,",
    "GSP29nystik_u:10792": " yathā rūparasagandhasparśānāṃ,",
    "GSP29nystik_u:10793": " kāryakāraṇayorvā,",
    "GSP29nystik_u:10794": " yathā agnidhūmayoḥ,",
    "GSP29nystik_u:10795": " yeṣāṃ tu na kāryakānaparaṇabhāvo naikakāryatvaṃ vā naikakāraṇatvaṃ vā,",
    "GSP29nystik_u:10796": " teṣāṃ kuto niyamavatī pratyāsattirityarthaḥ /",
    "GSP29nystik_u:10797": " śabdākauśalamāha /",
    "GSP29nystik_u:10798": " na ca paraspareti /",
    "GSP29nystik_u:10799": " avayavinaṃ dadhadavayavāntaramavayavāntaramapekṣate /",
    "GSP29nystik_u:10800": " tataścāvayavāḥ parasparopakāriṇo bhavanti /",
    "GSP29nystik_u:10801": " avayavyabhāve tu na parasparopakāriṇaḥ kathamavayavā ityarthaḥ /",
    "GSP29nystik_u:10802": " na cāvṛkṣapratisandhānajeti /",
    "GSP29nystik_u:10803": " svastimatīṃ hi gāṃ gṛhītvā kālākṣyāṃ gavi gauriti pratisandhānaṃ dṛṣṭaṃ,",
    "GSP29nystik_u:10804": " na tvaśvaṃ gṛhītvāśvāntare gauriti pratisandhānaṃ dṛṣṭaṃ,",
    "GSP29nystik_u:10805": " tatkasya hetoḥ,",
    "GSP29nystik_u:10806": " tayoragotvāt,",
    "GSP29nystik_u:10807": " --evamarvāgbhāgaparabhāgānāmavṛkṣatvādvṛkṣa",
    "GSP29nystik_u:10808": " iti pratisandhānaṃ na bhavedityarthaḥ /",
    "GSP29nystik_u:10809": " yadyucyeta mā bhūdvṛkṣarūpadharmigrahaḥ,",
    "GSP29nystik_u:10810": " pūrvamarvāgbhāgaṃ dharmiṇaṃ vṛkṣaviśeṣamanumāya pratisandhāsyatītyata",
    "GSP29nystik_u:10811": " āha /",
    "GSP29nystik_u:10812": " na cānumānam /",
    "GSP29nystik_u:10813": " ( 209 / 6 ) kasmādityata āha /",
    "GSP29nystik_u:10814": " anumāna iti /",
    "GSP29nystik_u:10815": " nāyamanumātā pūrvamanupalabhyāgnimanumānena ca dhūmaviśeṣaṇamagniṃ pratipadya pratisaṃdhatte ayaṃ dhūmo 'yaṃ cāgniriti /",
    "GSP29nystik_u:10816": " atha pūrvaṃ pratisaṃdhānaṃ paścādanumānamityata āha /",
    "GSP29nystik_u:10817": " na ca pratisandhāyeti /",
    "GSP29nystik_u:10818": " pratisandhānasamaya evāgneravagatatvādbhavitavyamatrāgnineti vyarthamanumānaṃ syādityarthaḥ /",
    "GSP29nystik_u:10819": " abhyupetyāha /",
    "GSP29nystik_u:10820": " pratisandhāyāpi ceti /",
    "GSP29nystik_u:10821": " kiṃ cārvāgbhāgamayamiti /",
    "GSP29nystik_u:10822": " sa bhāgavān bhāgo na bhavati kiṃ tu bhāgyeva /",
    "GSP29nystik_u:10823": " kasmānna paśyatītyata āha /",
    "GSP29nystik_u:10824": " nārvāgbhāgaparabhāgau saṃvaddhau /",
    "GSP29nystik_u:10825": " ( 210 / 4 ) ekāvayavisamavāyena hi parasparasambaddhau syātāṃ,",
    "GSP29nystik_u:10826": " na cāvayavyasti,",
    "GSP29nystik_u:10827": " na cāpiva saṃyuktau,",
    "GSP29nystik_u:10828": " saṃyogasyāvayavinirāsamārgeṇa nirastatvādityarthaḥ /",
    "GSP29nystik_u:10829": " pṛcchati /",
    "GSP29nystik_u:10830": " kathaṃ punariti /",
    "GSP29nystik_u:10831": " uttaraṃ nityamarvāgbhāgeneti /",
    "GSP29nystik_u:10832": " sambandhastāvannāstītyuktameva /",
    "GSP29nystik_u:10833": " tamabhyupagaya tūttaraṃ-- satyaṃ sambaddhau satyapi sambandha aśakyagraho 'sāvityarthaḥ /",
    "GSP29nystik_u:10834": " satyaṃ sambaddhāvityayamabhyupagamavāda eva /",
    "GSP29nystik_u:10835": " yaccedamucyate pratisandhānapratyayajeti /",
    "GSP29nystik_u:10836": " pūrvaṃ satyapi vṛkṣa",
    "GSP29nystik_u:10837": " avayavānāmavṛkṣatvānnāvayave pratisandhānajā vṛkṣabuddhirityuktaṃ,",
    "GSP29nystik_u:10838": " samprati tu vṛkṣasyāsattvena nāvayave vṛkṣa iti pratisandhānamrityapaunaruktyam /",
    "GSP29nystik_u:10839": " rūpaṃ ca mayopalabdhaṃ rasaśceti /",
    "GSP29nystik_u:10840": " ya evopalabdhā rasapratyayoparañjitaḥ sa eva rūpapratyayoparañjita",
    "GSP29nystik_u:10841": " ityarthaḥ /",
    "GSP29nystik_u:10842": " pramāṇasya yathābhūtārthaparicchedakatvāditi /",
    "GSP29nystik_u:10843": " yathā bhrāntamapyanumānamarthasambandhena pramāṇamiti na bhavati,",
    "GSP29nystik_u:10844": " tathā prathame 'dhyāye darśitam /",
    "GSP29nystik_u:10845": " pradhānānukāreṇa",
    "GSP29nystik_u:10846": " (211/1) bhrāntiriti piparītakhyātau satyāṃ,",
    "GSP29nystik_u:10847": " sā copapāditā prathamādhyāye /",
    "GSP29nystik_u:10848": " na tathā śabdasyārthānabhidhānāditi /",
    "GSP29nystik_u:10849": " kaḥ punarayaṃ tathāśabdārthaḥ /",
    "GSP29nystik_u:10850": " paramāṇūnāṃ rūpaṃ vā nairantaryaṃ vā saṃyogabhedo vā utpādabhedo vā /",
    "GSP29nystik_u:10851": " yadi rūpamātraṃe tad ghaṭādiṣvapīti vṛkṣabuddhiḥ syāt /",
    "GSP29nystik_u:10852": " atha rūpabhedaḥ,",
    "GSP29nystik_u:10853": " kṣaṇāntareṇāvṛkṣaḥ syāt /",
    "GSP29nystik_u:10854": " na hi tatpūrvaṃ rūpam /",
    "GSP29nystik_u:10855": " atha nairantarye tad ghaṭādiṣvapyasti /",
    "GSP29nystik_u:10856": " na vā kvacidapi,",
    "GSP29nystik_u:10857": " gandharasarūpasparśaparamāṇuvyavadhānāt /",
    "GSP29nystik_u:10858": " na saṃyovago bhavadbhirāsthīyata iti kutastadbhedaḥ /",
    "GSP29nystik_u:10859": " utpādabhedo 'pi paramāṇūnāṃ rūpameva /",
    "GSP29nystik_u:10860": " na hi paramāṇuvyatiriktaḥ kaścidasti teṣāmutpādaḥ /",
    "GSP29nystik_u:10861": " rūpaṃ ca pūrvaṃ vikalpitam /",
    "GSP29nystik_u:10862": " yadi hi kvacidavayavasanniveśo vāstavaḥ pūrvāparabhāgādiśabdapravṛttiheturupalabdhaḥ syāt tatastathāśabdārthaḥ pratīyeta,",
    "GSP29nystik_u:10863": " na tu bhavatāṃ kvacideṣa vāstavaḥ,",
    "GSP29nystik_u:10864": " vastusatāṃ paramāṇūnāmabhāgatvādityarthaḥ /",
    "GSP29nystik_u:10865": " sāmānyatodṛṣṭe dharmiviṣayakamapi pratyakṣaṃ nāstīti bhrānataḥ pṛcchati /",
    "GSP29nystik_u:10866": " sāmānyatodṛṣṭasyeti /",
    "GSP29nystik_u:10867": " (212/6) uttaram /",
    "GSP29nystik_u:10868": " ayaṃ viśeṣa iti /",
    "GSP29nystik_u:10869": " dvikasya pratyakṣeṇa prasiddhau sāmānyatodṛṣṭaṃ pravarttate /",
    "GSP29nystik_u:10870": " trikasya tu pratyakṣeṇa prasiddhau pratyakṣatodṛṣṭamiti viśeṣaḥ /",
    "GSP29nystik_u:10871": " sarvasyāpratyakṣatvād vṛkṣabuddhirna pratyakṣatodṛṣṭādanumānādapi sāmānyatodṛṣṭādityāha /",
    "GSP29nystik_u:10872": " bhavatpakṣe tviti // 30 //",
    "GSP29nystik_u:10873": " NyS_2,1.31: na pratyakṣeṇa yāvat tāvadapyupalambhāt //",
    "GSP29nystik_u:10874": " na pra-t (sū. 31) // na pratyakṣasyānumānatā /",
    "GSP29nystik_u:10875": " kutaḥ",
    "GSP29nystik_u:10876": " yāvadekadeśabhūtasyārthajātasya grahaṇamekadeśagrahaṇādupalabdherityatra hetāviṣyate tāvadapi pratyakṣeṇa /",
    "GSP29nystik_u:10877": " anyathaikadeśagrahaṇābhāvenānumānānudayāt /",
    "GSP29nystik_u:10878": " anumānāntareṇa vā tadgrahaṇe anavasthāpātāt /",
    "GSP29nystik_u:10879": " atastāvato 'rthajātasya pratyakṣeṇopalambhāttāvatpratyakṣamanumānamiti pratijñā hetunā ekadeśagrahaṇānupalabdherityanena bādhitā,",
    "GSP29nystik_u:10880": " ekadeśagrahaṇasya pratyakṣeṇānabhyupagame vā pramāṇāntarasya tatrānupapatterasiddho hetuḥe seyamubhayataspāśā rajjurityarthaḥ /",
    "GSP29nystik_u:10881": " anumānenaikadeśagrahaṇānnāsiddho heturityata",
    "GSP29nystik_u:10882": " āha bhāṣyakāraḥ na caikadeśagrahaṇamiti /",
    "GSP29nystik_u:10883": " anumitiranumānam /",
    "GSP29nystik_u:10884": " bhāvayituṃ kartum anavasthāprasaṅgena hetvabhāvāditi /",
    "GSP29nystik_u:10885": " tadetatsūtraṃ vārttikakāro vyācaṣṭe /",
    "GSP29nystik_u:10886": " viruddhaścāyamiti /",
    "GSP29nystik_u:10887": " nanvekadeśapratyakṣatve 'pi tanmātraṃ pratyakṣaṃ,",
    "GSP29nystik_u:10888": " na tu sarvaṃ pratyakṣaṃ syādityata",
    "GSP29nystik_u:10889": " āha /",
    "GSP29nystik_u:10890": " na caivaṃ pratijñāyate sarvamiti /",
    "GSP29nystik_u:10891": " aprakāravaditi /",
    "GSP29nystik_u:10892": " anumānasya hi trayaḥ prakārā yādṛśā na tādṛśāḥ pratyakṣasyeti /",
    "GSP29nystik_u:10893": " trikālaviṣayatvācceti /",
    "GSP29nystik_u:10894": " anena parokṣārthatvaṃ sūcayatyanumānasya,",
    "GSP29nystik_u:10895": " pratyakṣaṃ tvaparokṣārthaviṣayaṃ,",
    "GSP29nystik_u:10896": " tasmādapi bheda ityarthaḥ /",
    "GSP29nystik_u:10897": " liṅgaparāmarśajñānasya pratyakṣaphalasyāpi pramāṇasya sato liṅgaliṅgisambandhasmṛtyanugraho 'styutpattau,",
    "GSP29nystik_u:10898": " na tvevaṃ pratyakṣasya pramāṇasya,",
    "GSP29nystik_u:10899": " ata utpattau vā kārye vā liṅgaliṅgisambandhasmṛtyapekṣetyarthaḥ /",
    "GSP29nystik_u:10900": " anyathāpi cetyādi bhāṣyaṃ vyācaṣṭe itaśceti /",
    "GSP29nystik_u:10901": " (213 / 4) na tvetadanumānamityādibhāṣyārthamāha /",
    "GSP29nystik_u:10902": " indriyeti /",
    "GSP29nystik_u:10903": " indriyasambandhāccārthasya pratyakṣamutpadyate,",
    "GSP29nystik_u:10904": " na tvanumānamevamityarthaḥ // 31 //",
    "GSP29nystik_u:10905": " NyS_2,1.32: na caikadeśopalabdhir avayavisadbhāvāt //",
    "GSP29nystik_u:10906": " api cāvayavino 'sattvaṃ manyamānena tvayaikadeśamātropalabdhyā vṛkṣabuddheranumānatvamuktaṃe",
    "GSP29nystik_u:10907": " na tviyamekadeśamātropalabdhirapi tu tasya tatsahacaritasya cāvayavina upalabdhilakṣaṇaprāptasya siddherityāha /",
    "GSP29nystik_u:10908": " na caikadeśopalabdhiriti /",
    "GSP29nystik_u:10909": " tadetadbhāṣyamanubhāṣya vārtikakārovyācaṣṭe /",
    "GSP29nystik_u:10910": " na ceti/atra deśyabhāṣyam /",
    "GSP29nystik_u:10911": " akṛtsnagrahaṇāditi cet /",
    "GSP29nystik_u:10912": " uttarabhāṣyaṃ na kāraṇata iti /",
    "GSP29nystik_u:10913": " deśyavivaraṇam /",
    "GSP29nystik_u:10914": " na cāvayavā iti /",
    "GSP29nystik_u:10915": " ekadeśagrahaṇanivṛtyarthaṃ hi tvayāvayavigrahaṇamāsthīyate,",
    "GSP29nystik_u:10916": " na caitāvatā kṛtsnagrahaṇasambhavo yata ekadeśagrahaṇanivṛttiḥ syāt /",
    "GSP29nystik_u:10917": " na hyavayavigrahaṇe kṛtsnā apyavayavā gṛhītā bhavanti /",
    "GSP29nystik_u:10918": " nāpyavayavī,",
    "GSP29nystik_u:10919": " tasyārvāgbhāgasya grahaṇe 'pi madhyamaparabhāgasthasyāgrahaṇāditi deśyabhāṣyārthaḥ /",
    "GSP29nystik_u:10920": " tadetadbhāṣyaṃ vārtikākāro vyācaṣṭe /",
    "GSP29nystik_u:10921": " nāvayavina upalabdhiriti /",
    "GSP29nystik_u:10922": " yatkhalu bahuṣu varttate tatpratyekaṃ samaṣṭyā vā,",
    "GSP29nystik_u:10923": " yathā kalaṃviṅkakaṇṭhaguṇaḥ /",
    "GSP29nystik_u:10924": " ekadeśena vā yathā sraksūtraṃ kusumeṣu /",
    "GSP29nystik_u:10925": " na ca kṛtsnaikadeśābhyāṃ prakārāntaramasti /",
    "GSP29nystik_u:10926": " anayoranyataraniṣedhasyānyataravidhināntarīyakatvāt",
    "GSP29nystik_u:10927": " nityatvānityatvavaditi /",
    "GSP29nystik_u:10928": " na caikatra kṛtsnasamāptāvanyatra tasyaiva sambhava iti,",
    "GSP29nystik_u:10929": " tathā sati kṛtsnasamāpterabhāvāt,",
    "GSP29nystik_u:10930": " tasmādyo 'bayavāntare dṛśyate nāsāvavayavīṃ,",
    "GSP29nystik_u:10931": " tathā cāvayavā eveti prāpta mityapi draṣṭavyam /",
    "GSP29nystik_u:10932": " na hyasya kāraṇavyatirekeṇeti /",
    "GSP29nystik_u:10933": " ( 214 / 5 ) yadi hyekadeśāntarāṇyasya syuḥ,",
    "GSP29nystik_u:10934": " tatasteṣvapi vṛttavikadeśāntarakalyanāyāmanavasthāprasaṅga",
    "GSP29nystik_u:10935": " ityarthaḥ /",
    "GSP29nystik_u:10936": " pūrvapakṣavādyeva praśnapūrvakaṃ kriyātipattimāha /",
    "GSP29nystik_u:10937": " athopalabhyamāna iti /",
    "GSP29nystik_u:10938": " uttarabhāṣyavivaraṇaparaṃ bhāṣyaṃ kṛtsnamiti vai khalvityādi /",
    "GSP29nystik_u:10939": " tadekagranthatayā aṅga tu bhavānityādisambodhanopakramaṃ bhāṣyaṃ vyavasthitam /",
    "GSP29nystik_u:10940": " tadetadvārtikakāro vyācaṣṭe /",
    "GSP29nystik_u:10941": " ekasminniti /",
    "GSP29nystik_u:10942": " ayamabhisandhiḥ yattāvatkusumeṣvekandaśena varttamānaṃ dṛṣṭamiti,",
    "GSP29nystik_u:10943": " tadanupapannaṃ,",
    "GSP29nystik_u:10944": " yadi kusumeṣu sūtrāvayavā varttante kimāyātamavayavinaḥ sūtrasya /",
    "GSP29nystik_u:10945": " na hyanyasminvarttamāne anyadvarttata ityuktam /",
    "GSP29nystik_u:10946": " na cāvayavino 'bhāve bhavetyetadapi sūtramavayavyavayavairvarttata",
    "GSP29nystik_u:10947": " iti /",
    "GSP29nystik_u:10948": " atha mā bhūtsūtraṃ nāmāvayavi,",
    "GSP29nystik_u:10949": " ekadeśāstu kusume varttanta iti brūmaḥ /",
    "GSP29nystik_u:10950": " tathā ca sati naikamanekatraikadeśena varttatte kiṃ tvanekamanekatreti /",
    "GSP29nystik_u:10951": " tathā ca kusumaparamāṇāvekasminsūtraparamāṇureko varttatta ityuktaṃ bhavati,",
    "GSP29nystik_u:10952": " na ca vṛttirapi paramāṇubhyāmatiricyate yato bhavati varttate iti,",
    "GSP29nystik_u:10953": " tasmānnirantarotpāda",
    "GSP29nystik_u:10954": " eva paramāṇvorvṛnttiriti vyavaharttavyā,",
    "GSP29nystik_u:10955": " na punaḥ paramāṇusvarūpātiriktā kācidvṛttirasti vastusatī /",
    "GSP29nystik_u:10956": " eveca kalaviṅkakaṇṭhaguṇavatpratyekaṃ kṛtsnaparisamāptirvṛttirityapi vyākhyātam /",
    "GSP29nystik_u:10957": " tathā ca vṛtterabhāvādekadeśena vā kārtsnyena vā varttata iti rikta vacaḥ /",
    "GSP29nystik_u:10958": " yathālokapratyayaṃ tu vṛtterabhyupagame sūtraṃ kusumeṣu naikadeśena varttate,",
    "GSP29nystik_u:10959": " kiṃ tu tadekadeśāḥ sūtraṃ ca kusumeṣu varttata iti laukiko 'nubhavaḥ /",
    "GSP29nystik_u:10960": " tatra sūtrasya vṛttiḥ kusumeṣu naikadeśena vā nāpi kārstnyena,",
    "GSP29nystik_u:10961": " kiṃ tu svarūpataḥ,",
    "GSP29nystik_u:10962": " evamavayaveṣvavayavinaḥ svarūpata eva /",
    "GSP29nystik_u:10963": " iyāṃstu viśeṣo yatsūtrasya kusumeṣu vṛttiṃ prati santi bhāgā apīti sūtrarūpaṃ ca bhāgāśca kusumeṣu varttanta",
    "GSP29nystik_u:10964": " iti, avayavinastu svāvayaveṣu vṛttiṃ prati nāvayavāntarāṇi santīti rūpamātreṇa tatra varttate 'vayavīti /",
    "GSP29nystik_u:10965": " tasmānna kiñcitkvacitkārtsnyenaikadeśena vā varttamānaṃ dṛṣṭamiti tayorvṛttiṃ prati vyāpakatvamasiddham /",
    "GSP29nystik_u:10966": " rūpasyaiva vyāpakatvamiti /",
    "GSP29nystik_u:10967": " taccāvayavinyapyastīti vyāpakānupalabdherasiddhernāvayavino 'vayaveṣu vṛttinivṛttiriti siddham /",
    "GSP29nystik_u:10968": " yathā ca kṛtsnaikadeśaśabdau nāvayavirūpe varttete tathoktaṃ vārttikakṛteti /",
    "GSP29nystik_u:10969": " naikadeśena varttate na ca kārtsnyena varttate atha ca varttata iti eṣa vācoyuktiḥ yadyathābhūtaṃ vastu tattathā nirdiśyata iheti yojanā /",
    "GSP29nystik_u:10970": " ubhayena vyāghātāditi /",
    "GSP29nystik_u:10971": " ( 215 / 4) ekasyānekavṛtteḥ ekadeśena kārtsnyena ca vyāghātapa ityarthaḥ /",
    "GSP29nystik_u:10972": " sa eva hi dharmo vikalpyate yo vikalpyamāno dharmiṇe na bādhate,",
    "GSP29nystik_u:10973": " yathā śabdo nityo 'nityo veti,",
    "GSP29nystik_u:10974": " yo hyadhikaraṇaṃ dharmiṇameva bādhate nāsau dharmavikalponyāyyaḥ /",
    "GSP29nystik_u:10975": " āśrayāsiddhyā tasyānupapatteriti /",
    "GSP29nystik_u:10976": " vastu vanyate yatsattatsarvamanavayavaṃ,",
    "GSP29nystik_u:10977": " yathā vijñānaṃ,",
    "GSP29nystik_u:10978": " saccerda nīlādyanunavāvasitamiti svabhāvahetuḥ,",
    "GSP29nystik_u:10979": " sattāmātravyāpitvādanavayavisvasya /",
    "GSP29nystik_u:10980": " tathā hyekasya sattvaṃ viruddhadharmāsaṃsargeṇa vyāptaṃ,",
    "GSP29nystik_u:10981": " tadviruddhaśca viruddhadharmasaṃsargo nīlādīnāṃ sāvayavatve prasajansvaviruddhaṃ viruddharmāsaṃsargaṃ nivarttayaṃstadvyāptaṃ sattvamapi nivartayati",
    "GSP29nystik_u:10982": " tathāhi pāṇyadikampe tatsthāno 'vayavyapi kampata iti tasya jaṅghādiṣvapyavayaveṣvaviśeṣāvasthānasyāpyavayavinaḥ kampata upalabhyeta,",
    "GSP29nystik_u:10983": " na copalabhyate, tasmātsa",
    "GSP29nystik_u:10984": " eva tadānīṃ kampate na kampata iti viruddhadharmasaṃsargaḥ /",
    "GSP29nystik_u:10985": " athāvayaveṣu kampamāneṣvapi nāvayavī tatsamavetaḥ kampate,",
    "GSP29nystik_u:10986": " tataścalācalayorvastrodakavadyutasiddhiprasaṅgaḥ /",
    "GSP29nystik_u:10987": " ekasyāvayavasyāvaraṇe tattadavayavasthāno 'vayavyāvṛta",
    "GSP29nystik_u:10988": " iti avayavāntarasthānasyāpyāvaraṇaprasaṅgaḥ,",
    "GSP29nystik_u:10989": " abhedāt /",
    "GSP29nystik_u:10990": " na vāsya kvacidapyāvaraṇamityavikalo dṛśyeta /",
    "GSP29nystik_u:10991": " avayavasyāvaraṇaṃ nāvayavinastasyānyatvāt,",
    "GSP29nystik_u:10992": " na hyanyasyāvaraṇe anyadāvṛtaṃ bhavatyatiprasaṅgāditi cenna /",
    "GSP29nystik_u:10993": " ardhāvaraṇe 'pyanāvṛtatvādavayavinaḥ prāgvadavikalagrahaṇaprasaṅgaḥ /",
    "GSP29nystik_u:10994": " avayavadarśanadvāreṇāvayavidarśanādadṛṣṭāvayavasyāvayavino 'pratipattiriti cenna /",
    "GSP29nystik_u:10995": " vikalpāsahatvāt /",
    "GSP29nystik_u:10996": " kiṃ sarvāvayavadarśanadvāreṇāvayavinaḥ pratipattiruta katipayāvayavadarśanadvāreṇa /",
    "GSP29nystik_u:10997": " pūrvasminkalpe nāvayavī kadācidapi dṛśyeta /",
    "GSP29nystik_u:10998": " na hyasarvavitsarvāvayavopalambhakṣamaḥ,",
    "GSP29nystik_u:10999": " arvāgbhāgena madhyaparabhāgayorvyavadhānāt /",
    "GSP29nystik_u:11000": " katipayāvayavadarśane tu tadabhivyaktāvalpāvayavadarśane 'pi vahvavayavadarśanavatsūlopalambhaprasaṅgaḥ /",
    "GSP29nystik_u:11001": " rakte caikasminnavayave tatsthāno 'vayavyapi rakta iti avayavāntare 'pi tasyābhedādrāgopalambhaprasaṅgaḥ /",
    "GSP29nystik_u:11002": " avayavamātrarāge vā tatsthānasyāvayavino rūpamaraktaṃ dṛśyate,",
    "GSP29nystik_u:11003": " so 'yaṃ viruddhadharmasaṃsarga",
    "GSP29nystik_u:11004": " iti /",
    "GSP29nystik_u:11005": " tadanenābhiprāyeṇa vārtikakāro grahaṇāgrahaṇalakṣaṇena viruddhadharmasaṃsargeṇa sarvāneva viruddhadharmasaṃsargānupalakṣayati /",
    "GSP29nystik_u:11006": " grahaṇāgrahaṇeti /",
    "GSP29nystik_u:11007": " nirākaroti /",
    "GSP29nystik_u:11008": " na bheda iti /",
    "GSP29nystik_u:11009": " idaṃ tāvadatra vaktavyam /",
    "GSP29nystik_u:11010": " yadyanubhūtāvasitaṃ nīlamanavayavatvena sādhyate,",
    "GSP29nystik_u:11011": " tataḥ siddhasādhanaṃ,",
    "GSP29nystik_u:11012": " no khalu rūpaviśeṣo nīlādirasmākramapi sāvayavo guṇatvāt /",
    "GSP29nystik_u:11013": " tadāśrayo ghaṭa iti cet /",
    "GSP29nystik_u:11014": " nanu ghaṭa ityapi ca rūpasagandhasparśā evārthakriyākāriṇastathā vyapaddiśyante,",
    "GSP29nystik_u:11015": " te ca guṇatvena niravayavā eva,",
    "GSP29nystik_u:11016": " na tu tadāśrayo 'sti itthaṃ nāma /",
    "GSP29nystik_u:11017": " atha parasiddhaṃ dravyaṃ rūpādyāśrayaṃ pakṣīkṛta parasiddhenaiva tasya sattvenānavayavatvaṃ sādhayati,",
    "GSP29nystik_u:11018": " so 'yamasiddhaṃ siddhane sādhayan mahānaiyāyikatvamātmano darśayati /",
    "GSP29nystik_u:11019": " na hi svayamapratītau sādhyadharmiṇau parapratyāyanāya kalpete /",
    "GSP29nystik_u:11020": " yathāhuḥ /",
    "GSP29nystik_u:11021": " yo 'pi tāvatparāsiddhaḥ svayaṃsiddho 'bhidhīyate /",
    "GSP29nystik_u:11022": " bhavettatra pratīkāraḥ svato 'siddhe tu kā kriyā ...",
    "GSP29nystik_u:11023": " iti /",
    "GSP29nystik_u:11024": " na ca prasaṅgasādhane 'pyetadbhavitumarhati /",
    "GSP29nystik_u:11025": " na ca sāvayavatvena,",
    "GSP29nystik_u:11026": " virodhābhāvāt /",
    "GSP29nystik_u:11027": " na caikasya viruddhadharmo bādhakaṃ pramāṇam /",
    "GSP29nystik_u:11028": " na tāvadekasyāvayavino grahaṇāgrahaṇe /",
    "GSP29nystik_u:11029": " avayavāvaraṇe 'pi tasya katipayāvayavāvasthānasya grahaṇādeva /",
    "GSP29nystik_u:11030": " na ca bahvavayavasthānasya grahaṇe iva katipayāvayavasthānasya grahaṇe tādṛśasthaulyānavabhāsādanavabhāso 'vayavina",
    "GSP29nystik_u:11031": " iti sāmpratam /",
    "GSP29nystik_u:11032": " parimāṇabhedo hi sthaulyamavayavidharmo na ca tasya tādṛśasyānavabhāse 'vayavī nāvabhāsito bhavati,",
    "GSP29nystik_u:11033": " tasya tato 'nyatvāt /",
    "GSP29nystik_u:11034": " tasmādindriyasannikarṣamātrādavayavino grahaṇam /",
    "GSP29nystik_u:11035": " indriyeṇārthasya indriyāvayavairarthasya",
    "GSP29nystik_u:11036": " indriyeṇārthāvayavānāṃ indriyāvayavairarthāvayavānāṃ sannikarṣātparimāṇabhedagrahaṇamiti sāmagrībhedādavayavitatparimāṇabhedayorgrahaṇāgrahaṇe upapadyete /",
    "GSP29nystik_u:11037": " etenārvāgbhāgasahitasya grahaṇe 'pi na madhyabhāgasahitasyāgrahaṇaṃ kathañcidvirodhamāvahatītyuktaṃ bhavati /",
    "GSP29nystik_u:11038": " na vāvayavakampe 'pyavayavinaḥ kampo yenāvayavāntare ḥpi kampaprasaṅgaḥ,",
    "GSP29nystik_u:11039": " bhinnatvādavayavāvayavinoḥ /",
    "GSP29nystik_u:11040": " tathā sati yutasiddhiprasaṅga iti cet /",
    "GSP29nystik_u:11041": " kā punariyaṃ yutasiddhiḥ,",
    "GSP29nystik_u:11042": " kiṃ bhedo 'vayavāvayavinoḥ,",
    "GSP29nystik_u:11043": " āho svidasambaddhasya vidyamānatvam /",
    "GSP29nystik_u:11044": " yadi bhedaḥ,",
    "GSP29nystik_u:11045": " so 'smābhiriṣyata eva /",
    "GSP29nystik_u:11046": " athāsambaddhasya vidyamānatvaṃ,",
    "GSP29nystik_u:11047": " tatsatyapi pṛthaggatimatve nāvayavino 'sti,",
    "GSP29nystik_u:11048": " jātaḥ sambaddhaścetyekaḥ kālaḥ /",
    "GSP29nystik_u:11049": " tathāhi nāvayavyavayavāsambaddho 'sti /",
    "GSP29nystik_u:11050": " nāhi jātimān jātyasambaddho 'sti /",
    "GSP29nystik_u:11051": " na guṇakarmaṇī dravyāsambaddhestaḥ /",
    "GSP29nystik_u:11052": " na ca viśeṣo dravyāsambaddha",
    "GSP29nystik_u:11053": " iti /",
    "GSP29nystik_u:11054": " ye tvaprāptisaṃyogau yutasiddhimāhustairavayavāvayavinorasaṃyoge heturvaktavyaḥ /",
    "GSP29nystik_u:11055": " ayutasiddhiriti cenna /",
    "GSP29nystik_u:11056": " tasyā evāsaṃyogena bubhutsanāditi /",
    "GSP29nystik_u:11057": " raktāraktatvaṃ ca nāvayavina ekasya,",
    "GSP29nystik_u:11058": " tasyāraktatvādeva /",
    "GSP29nystik_u:11059": " tatsaṃyoginastu mahārajanasya raktatvāt,",
    "GSP29nystik_u:11060": " tasya ca paṭādaraktādanyatvāt /",
    "GSP29nystik_u:11061": " paṭo rakta iti tu bhramaḥ,",
    "GSP29nystik_u:11062": " na tvanena vibhrameṇa sarvatra bhavitavyam,",
    "GSP29nystik_u:11063": " tasya mahārajanasaṃyoganimittatvāt tasya ca paṭavṛttitvāt paṭasya ca sarvatrāviśeṣāt,",
    "GSP29nystik_u:11064": " paṭasya kva cidasaṃyoge saṃyuktāsaṃyuktabhedaprasaṅgaḥ /",
    "GSP29nystik_u:11065": " na hi sa eva tadaiva tatraiva bhavati /",
    "GSP29nystik_u:11066": " na bhavati ceti yujyate /",
    "GSP29nystik_u:11067": " tasmātsaṃyuktātpaṭādanyo 'saṃyuktaḥ paṭa iti prāptam /",
    "GSP29nystik_u:11068": " atrocyate /",
    "GSP29nystik_u:11069": " eṣā tāvatprameyagatiḥ /",
    "GSP29nystik_u:11070": " bhāvābhāvau parasparavirahātmānau,",
    "GSP29nystik_u:11071": " bhāvanivṛttirevābhāvaḥ,",
    "GSP29nystik_u:11072": " abhāvanivṛttireva bhāvaḥ /",
    "GSP29nystik_u:11073": " na ta bhāvābhāvābhyāmanyā tayornivṛttiḥ /",
    "GSP29nystik_u:11074": " tena naitayoḥ kadācidapi parasparātmatvaṃ bhavitumarhati, adarśanāt /",
    "GSP29nystik_u:11075": " evamanayorāśrayaikatvanānātve api yathādarśanaṃ vyavasthāpanīye,",
    "GSP29nystik_u:11076": " yathā tasyaiva śvaivasya yadā prāsāde sadbhāvastadaivābhāvaḥ kāka iti /",
    "GSP29nystik_u:11077": " evaṃ ca evaṃ kumbhaḥ śyāmaḥ sa eva paścādagnisaṃyogādaśyāmaḥ,",
    "GSP29nystik_u:11078": " yaḥ punarasya parimāṇabhedo na sati kumbhe vinaśyati,",
    "GSP29nystik_u:11079": " tatra kiṅkacvatāṃ parimāṇāvasthāpattāvapi na naśyatīti /",
    "GSP29nystik_u:11080": " evaṃ prameyavaicitrye darśanavaicitryavyavasthāpitaṃ yathābhyupeyate tathā tasyaiva saṃyogasya tasminnekadā bhāvābhāvau vyavasthāpanīyau,",
    "GSP29nystik_u:11081": " tathaiva darśanāditi /",
    "GSP29nystik_u:11082": " va hi dṛśyamānasya dṛśyamānāntaravaidharmyeṇa rūpamupalabhyamānaṃ śakvamapākartum,",
    "GSP29nystik_u:11083": " mā bhūd dṛśyamānavaidharmyeṇa dṛśyamānarūpāntarāpākaraṇamaviṣeṣāt /",
    "GSP29nystik_u:11084": " tasmāddarśanānurodhātprameyavaicitryasiddherūpavannaḥ saṃyogaśabdabuddhyādīnāṃ tatraiva tadānīmabhāvo bhāvaśceti /",
    "GSP29nystik_u:11085": " atra evaiṣāmavyāpyavṛttitvamāsthīyate /",
    "GSP29nystik_u:11086": " rūpādīnāṃ tu na dṛṣṭastatraiva tadānīmabhāvo bhāvaśceti teṣāṃ vyāpyavṛttīnāṃ bhāvābhāvau yugapadekatra viruddhāviti siddham-raktāraktayorekatrāvirodhaḥ sahadarśanāditi /",
    "GSP29nystik_u:11087": " yatpunaryadanekavṛtti tannānā,",
    "GSP29nystik_u:11088": " anekavṛttiścāvayavyabhyupagata iti prasaṅgasādhanaṃ svabhāvahetuḥ,",
    "GSP29nystik_u:11089": " nānātvābhāvādanekavṛttitvābhāva",
    "GSP29nystik_u:11090": " iti prasaṅgaviparyayo vyāpakānupalabdhiriti /",
    "GSP29nystik_u:11091": " tatra brūmaḥ /",
    "GSP29nystik_u:11092": " ekatvānekavṛttitvayoravirodhena nānātvasya vyāpakatvasiddherna prasaṅgo nāpi viparyaya iti /",
    "GSP29nystik_u:11093": " yathaiva nīle paricchidyamāne tadabhāvo vyavacchidyate,",
    "GSP29nystik_u:11094": " anyathā na nīlaṃ paricchinnaṃ syāt,",
    "GSP29nystik_u:11095": " evaṃ tadabhāvāvinābhāvi pītamapi nīlaparicchedakaṃ pratyakṣaṃ vyavacchinatti,",
    "GSP29nystik_u:11096": " tathaikāvayavasaṃsarge avayavinaḥ paricchidyamāne tadabhāvo vyavacchidyate,",
    "GSP29nystik_u:11097": " tadabhāvāvinābhūtāścāvayavāntarasaṃsargā iti tepi vyavacchettavyāḥ,",
    "GSP29nystik_u:11098": " tadavyavacchede tadabhāvo na vyavacchidyeteti sa eva tadānīmeva tatra bhavenna bhavedveti durghaṭamāpadyeta,",
    "GSP29nystik_u:11099": " so 'yamekatvānekavṛttitvayorvirodha",
    "GSP29nystik_u:11100": " iti cet /",
    "GSP29nystik_u:11101": " hanta bhāvaparicchede tadabhāvo vyavacchidyat iti yuktam /",
    "GSP29nystik_u:11102": " bhāvaparicchedalakṣaṇatvāttadabhāvavyavacchedasya /",
    "GSP29nystik_u:11103": " na hi bhāvādanyastava bhāvābhāvo nāma /",
    "GSP29nystik_u:11104": " bhāvāntarāṇi tu kasmādvyavacchidyante /",
    "GSP29nystik_u:11105": " tadabhāvāvinābhāvāditi cet /",
    "GSP29nystik_u:11106": " kutaḥ punarayaṃ bhāvāntarāṇāṃ bhāvābhāvāvinābhāvaḥ /",
    "GSP29nystik_u:11107": " pītādibhāvatādātmyena kadācidapi nīlasya bhāvasyānupalambhāditi cet /",
    "GSP29nystik_u:11108": " yatra tarhyekāvayavavṛtterapyekasyāvayavāntareṣu varttamānasya tādātmyaṃ dṛśyate na tatraikāvayavasaṃsṛṣṭābhāvāvinābhāvo 'vayavāntarasaṃsṛṣṭasya,",
    "GSP29nystik_u:11109": " tasmānnaikatvanānāvṛttitvayorvirodhaḥ /",
    "GSP29nystik_u:11110": " api ca ekaṃ vijñānamanekai rūpacakṣurālokamanaskāraiḥ kathaṃ sambadhyate,",
    "GSP29nystik_u:11111": " sambadhyamānaṃ vā,",
    "GSP29nystik_u:11112": " na vāstavaḥ kaścitkāryakāraṇabhāvo nāmāsti sambandhaḥ /",
    "GSP29nystik_u:11113": " pratītya kathamekam /",
    "GSP29nystik_u:11114": " samutpādamātraṃ taditi cet /",
    "GSP29nystik_u:11115": " atha kasmādrūpādyeva pratītya rūpajñānaṃ jāyate na punā rasādyapi /",
    "GSP29nystik_u:11116": " svabhāva eva tādṛśo yatastāneva pratītya jāyate na punā rāsabhādīniti cet /",
    "GSP29nystik_u:11117": " hanta bhoḥ svabhāvān bhinnān pratītya kathameko bhāvo jāyate /",
    "GSP29nystik_u:11118": " ko virodho na hi kāryakāraṇayostādātmyaṃ yena kāraṇasvabhāvānurodhaḥkāryasya bhavediti cet /",
    "GSP29nystik_u:11119": " tatkimavayavāvayavinorapyabhedaḥ samavāyasya vā tābhyāṃ,",
    "GSP29nystik_u:11120": " yenāvayavabhadeḥ'vayavino vā samavāyasvaya vā bhedo bhevaditi samaḥ samādhiḥ /",
    "GSP29nystik_u:11121": " tasmādyadyadavayavini pramāṇaṃ vakṣyāmaḥ",
    "GSP29nystik_u:11122": " tattadasati bādhake 'pratyūhamavayavinamavasthāpayiṣyatīti siddham /",
    "GSP29nystik_u:11123": " yaḥ punarmanyate avayavasamudāya",
    "GSP29nystik_u:11124": " evāvayavīti taṃ pratyāha bhāṣyakāraḥ /",
    "GSP29nystik_u:11125": " samudāyyaśeṣatetyādi /",
    "GSP29nystik_u:11126": " sugamam // 32 //",
    "GSP29nystik_u:11127": " NyS_2,1.33: sādhyatvādavayavini saṃdehaḥ //",
    "GSP29nystik_u:11128": " sādhya-haḥ (sū. 33) //",
    "GSP29nystik_u:11129": " paraṃ pratyasiddhatvamevāvayavinaḥ sādhyatvam /",
    "GSP29nystik_u:11130": " sa khalvevaṃ mene saṃvinniṣṭhā hi viṣayavyavasthitiḥ /",
    "GSP29nystik_u:11131": " sa eva saṃvidā vyavasthāpyate yastasyā viṣayaḥ /",
    "GSP29nystik_u:11132": " sa eva viṣayo ya ākāramasyāmarpayati /",
    "GSP29nystik_u:11133": " na ca nirantarotpannarūpādiparamāṇvatiriktamavayavyākāraṃ bibhratīṃ saṃvidamīkṣāmahe,",
    "GSP29nystik_u:11134": " kiṃ tu nirantarotpannarūpādiparamāṇvākārām /",
    "GSP29nystik_u:11135": " sthaulyaṃ ca na yadyapi paramāṇūnāṃ pratyekamasti,",
    "GSP29nystik_u:11136": " tathāpi pratibhāsadharmo bahutvādivanna punaravayavinamekamavasthāpayitumarhati /",
    "GSP29nystik_u:11137": " yadāhuḥ, so 'yamamūlyadānakrayīsvākāraṃ ca jñāne samarpayati pratyakṣatāṃ ca svīkartumicchatyavayavīti /",
    "GSP29nystik_u:11138": " tadevaṃ paraṃ pratyavayavino 'siddhervipratipattiḥ /",
    "GSP29nystik_u:11139": " tataḥ sādhakabādhakapramāṇābhāve sati saṃśaya",
    "GSP29nystik_u:11140": " ityarthaḥ /",
    "GSP29nystik_u:11141": " na sādhyatvaṃ svarūpeṇa saṃśayaheturiti matvā bhāṣyakṛdāha /",
    "GSP29nystik_u:11142": " evaṃ ca satīti /",
    "GSP29nystik_u:11143": " parāsiddhatve satītyarthaḥ /",
    "GSP29nystik_u:11144": " sādhyatvāditi yathāśrutaṃ sūtraṃ gṛhītvā vārttikakāro vikalpyākṣipati /",
    "GSP29nystik_u:11145": " kiṃ punaratreti /",
    "GSP29nystik_u:11146": " ( 217 / 1 ) kutaściddhetostasya dharmiṇo 'bhyanujñānamaṅgīkāramarhati,",
    "GSP29nystik_u:11147": " sarvasyaiva hetorāśrayāsiddheriti bhāvaḥ /",
    "GSP29nystik_u:11148": " athāvyatireka",
    "GSP29nystik_u:11149": " iti /",
    "GSP29nystik_u:11150": " satyeva dharmiṇi tasyāvayavebhyo 'bhedo dharmaḥpa sādhya ityarthaḥ /",
    "GSP29nystik_u:11151": " avayavyapekṣatvāditi /",
    "GSP29nystik_u:11152": " paṭamapekṣya hi tantavo 'vayavā bhavanti,",
    "GSP29nystik_u:11153": " no khalu raṇḍākaraṇḍāvasthitāstantavo 'vayavā ucyanta iti /",
    "GSP29nystik_u:11154": " na ca ṣaṣṭhīti /",
    "GSP29nystik_u:11155": " ( 218 / 1 ) paṭasyāvayavāstantava",
    "GSP29nystik_u:11156": " iti na ṣaṣṭhī,",
    "GSP29nystik_u:11157": " tathā ca paṭasyeti viśeṣaṇābhāve avayatvamātraṃ hetuḥ syāt,",
    "GSP29nystik_u:11158": " sa ca viruddha",
    "GSP29nystik_u:11159": " ityarthaḥ /",
    "GSP29nystik_u:11160": " anarthāntarabhavenāvayavatvamityasyodāharaṇam /",
    "GSP29nystik_u:11161": " na ca tantustantoriti /",
    "GSP29nystik_u:11162": " ṣaṣṭyarthābhāve tūttaramudāharaṇamiti /",
    "GSP29nystik_u:11163": " tantūnāṃ tantvakvakatvaṃ bravītīti /",
    "GSP29nystik_u:11164": " tacchabdasya pradhānaparāmarśakatvādityarthaḥ /",
    "GSP29nystik_u:11165": " avayavaśabdasya śceti /",
    "GSP29nystik_u:11166": " pūrva kāraṇamavivakṣityā avayavaśabdasya parāparaśabdadattsambandhiśabdatāmātraṃ gṛhītvoktaṃ,",
    "GSP29nystik_u:11167": " samprati kāraṇatvaṃ vivakṣittyocyata ittyayaunaraktyam /",
    "GSP29nystik_u:11168": " deśayati /",
    "GSP29nystik_u:11169": " naiva hīti asat kriyamāṇaṃ nirvartyaṃ,",
    "GSP29nystik_u:11170": " na cāsmākaṃ satkāryavādināṃ tadastītyarthaḥ /",
    "GSP29nystik_u:11171": " dūṣayati /",
    "GSP29nystik_u:11172": " etacceti /",
    "GSP29nystik_u:11173": " na hi paṭākārapratyayastantumātrālambano raṇḍākaraṇḍāvasthiteṣvapi tantuṣu prasaṅgāt /",
    "GSP29nystik_u:11174": " na ca tantuparimāṇabhedālambanaḥ,",
    "GSP29nystik_u:11175": " tasvaya pūrvamapi sattvāt /",
    "GSP29nystik_u:11176": " asattve vā satkāryavādavyāhatiprasaṅgāt /",
    "GSP29nystik_u:11177": " tasyaivāsata utpatteḥ /",
    "GSP29nystik_u:11178": " tasmāttantuṣvapareṣu para ityakāmenāpi mithyāpratyaya iti vaktavyaṃ,",
    "GSP29nystik_u:11179": " tathā ca dūṣaṇamiti /",
    "GSP29nystik_u:11180": " pratijñaikadeśaśceti /",
    "GSP29nystik_u:11181": " saṃyogamātrapakṣīkaraṇa ityarthaḥ /",
    "GSP29nystik_u:11182": " tānyeva tānīti /",
    "GSP29nystik_u:11183": " ( 219 / 13) tānyeva pratyāsannāni kṣaṇabhaṅgapariṇāmapratikṣeṣādityarthaḥ /",
    "GSP29nystik_u:11184": " yathā daṇḍādyanekaṃ kāraṇamiti /",
    "GSP29nystik_u:11185": " daṇḍavemādyanekaṃ kāraṇaṃ ghaṭapaṭādīnāṃ kāryāṇām /",
    "GSP29nystik_u:11186": " saṃyogādinimittāntarāpekṣamiti /",
    "GSP29nystik_u:11187": " saṃyoga ādiryeṣāṃ nimittāntarāṇāṃ kumbhakārakuvindādīnāṃ tāni nimittāntarāṇi /",
    "GSP29nystik_u:11188": " atadguṇasaṃvijñāno bahuvrīhiḥ,",
    "GSP29nystik_u:11189": " yathā citrāguriti /",
    "GSP29nystik_u:11190": " tena sādhyasyaiva dṛṣṭāntateti na doṣaḥ /",
    "GSP29nystik_u:11191": " vimṛśyāvadhārayati /",
    "GSP29nystik_u:11192": " vayaṃ tu brūmo vibhāga utpanna iti / ( 221 / 8 )",
    "GSP29nystik_u:11193": " saṃyogo 'napakṣekarmakāraṇakaḥ,",
    "GSP29nystik_u:11194": " karmakāryatvādvibhāgavaditi sthite pratibandhakāpagamātraṃ vibhāgena kriyata",
    "GSP29nystik_u:11195": " iti sidhyati /",
    "GSP29nystik_u:11196": " yathā vā saṃyogaḥ sādhāraṇakāryadravyeti /",
    "GSP29nystik_u:11197": " yadā hi paṭaḥ pāṭyate tadā yeṣāmavayavānāmavasthitānāṃ saṃyogānāṃ paṭākhyaṃ sādhāraṇaṃ kāryaṃ,",
    "GSP29nystik_u:11198": " tasya sādhāraṇasya kāryadravyasya paṭasya ca tadasamavāyikāraṇānāṃ ca saṃyogānāṃ keṣāṃ cidvināśottarakālamarddhapaṭārambhe teṣāmanapekṣāṇāṃ",
    "GSP29nystik_u:11199": " vibhāgastu karmajanyastatra katipayasaṃyogavināśadvāreṇa sādhāraṇapaṭādikāryavināśamātre vyāpriyate na tu vibhagāpekṣo 'rddhapaṭe janayitavye saṃyogaḥ kāraṇamityarthaḥ /",
    "GSP29nystik_u:11200": " na hi pramāṇamantareṇeti /",
    "GSP29nystik_u:11201": " ( 222 / 2 ) mithyājñānamapi pramāṇapūrvakaṃ,",
    "GSP29nystik_u:11202": " samyagjñānapūrvakatvādviparītakhyāterityarthaḥ /",
    "GSP29nystik_u:11203": " vṛkṣasthitiṃ bhāvayadbhiḥ /",
    "GSP29nystik_u:11204": " pūrvāparapratyayaikaviṣayasya vṛkṣasya sthitiṃ sthiratāṃ bhāvayadbhirityarthaḥ /",
    "GSP29nystik_u:11205": " bhedādarśanamiti ( 224 /",
    "GSP29nystik_u:11206": " 9 ) ākāribhedādarśanam /",
    "GSP29nystik_u:11207": " yathā ghaṭapaṭāvākāriṇau bhedena dṛśyete naivamavayavāvayavinau,",
    "GSP29nystik_u:11208": " nāpi samavāyasamavāyināvityarthaḥ /",
    "GSP29nystik_u:11209": " yasmādayamupanayo ( 225 /",
    "GSP29nystik_u:11210": " 7 ) 'vayavāśca tantavo 'vayavī ca paṭa iti /",
    "GSP29nystik_u:11211": " pūrvamavayavāścetyetāvanmātraṃ hetūkṛtaṃ,",
    "GSP29nystik_u:11212": " samprati tvavayavāvayavināvityapaunaruktyam /",
    "GSP29nystik_u:11213": " anyo 'vayavārtha iti /",
    "GSP29nystik_u:11214": " avayavino 'nyo 'vayavaśabdārtha",
    "GSP29nystik_u:11215": " ityarthaḥ /",
    "GSP29nystik_u:11216": " pradeśino 'nyaḥ pradeśaśabdārtha ityarthaḥ /",
    "GSP29nystik_u:11217": " tatpradeśaśabdasya vyapadeśaviṣayatvasyeti /",
    "GSP29nystik_u:11218": " ( 226 / 7 ) tantavo hi pakṣīkṛtāḥ pradhānamiti taditi sarvanāmnā hetugatena parāmraṣṭavyāḥ /",
    "GSP29nystik_u:11219": " tathā ca tantupradeśasya vyapadeśaviṣayatvaṃ na tantūnāmityasiddho heturityarthaḥ /",
    "GSP29nystik_u:11220": " tebhyastūtpatteriti--kalpitasya hetorvivaraṇaṃ tantubhyastūtpadyate paṭa iti /",
    "GSP29nystik_u:11221": " ubhayena vyāghātāditi /",
    "GSP29nystik_u:11222": " ( 22 / 9) abhyupagame nānabhyupagamenetyarthaḥ /",
    "GSP29nystik_u:11223": " dravyāntareti /",
    "GSP29nystik_u:11224": " dravyāntarotpattideśāvacchedo vyavacchedaḥ /",
    "GSP29nystik_u:11225": " yathā paṭotpattideśādanyo ghaṭotpattideśa",
    "GSP29nystik_u:11226": " ityarthaḥ vyaktyādidharmabhedeneti /",
    "GSP29nystik_u:11227": " ādigrahaṇenāvirbhāvasaṃsthānādaya",
    "GSP29nystik_u:11228": " ucyante te ca kāraṇavyāpārātpūrvaṃ nāsanniti janmāpi teṣāmapūrvamityarthaḥ /",
    "GSP29nystik_u:11229": " yathā cakrādibhyo ( 228 /",
    "GSP29nystik_u:11230": " 4 ) rathāvayavebhya ityarthaḥ /",
    "GSP29nystik_u:11231": " himavatparamāṇukamiti /",
    "GSP29nystik_u:11232": " ( 230 / 1 ) paramāṇugrahaṇaṃ mūkṣmadravyopalakṣaṇārtham /",
    "GSP29nystik_u:11233": " na punaḥ paramāṇordvyaṇukādanyatrārambhasambhavaḥ /",
    "GSP29nystik_u:11234": " na ca vivādādhyāsitaḥ paramāṇurna mahaddravyamārabhate paramāṇutvād dvyaṇukārambhakaparamāṇuvat /",
    "GSP29nystik_u:11235": " amahattvācca na himavatparamāṇukaṃ pratyakṣaṃ syāt /",
    "GSP29nystik_u:11236": " tasmāddhimavaddhimabindubhyāṃ saṃsargibhyāṃ saṃyogādavayavidravyamārabhyate mahattvaṃ cāsyāvayavamahattvādutpadyate /",
    "GSP29nystik_u:11237": " tathā ca cākṣuṣatvamasya bhavati /",
    "GSP29nystik_u:11238": " evaṃ toyadavimuktodabinddadhisaṃyogāt",
    "GSP29nystik_u:11239": " dravyāntarotpattiḥ pratipattavyā /",
    "GSP29nystik_u:11240": " bhāvo 'pratyakṣaḥ syāditi /",
    "GSP29nystik_u:11241": " bhāvaḥ sattā /",
    "GSP29nystik_u:11242": " nanu yathā saṃyogaḥ saṃyogidvayanirūpaṇādhīnanirūpaṇaḥ tayorekasyaivāpratyakṣatve na pratyakṣa evamavayavāpratyakṣatve nāvayavī pratyakṣaḥ syādityata āha /",
    "GSP29nystik_u:11243": " na cāyaṃ pakṣa iti /",
    "GSP29nystik_u:11244": " saṃsṛjyamānanirūpaṇādhīnanirūpaṇo hi saṃsargo yuktaṃ yattadanirūpaṇe na nirūpyata iti /",
    "GSP29nystik_u:11245": " na tvavayavyavayavanirūpaṇādhīno yatteṣvanirūpiteṣu na nirūpyata iti /",
    "GSP29nystik_u:11246": " tryaṇukasyāvayavāgrahaṇe 'pi grahaṇāt /",
    "GSP29nystik_u:11247": " evaṃ vidravarttino hastivanaspatyāpaderavayavāgrahaṇe ḥpi grahaṇāditi bhāvaḥ /",
    "GSP29nystik_u:11248": " na ca tatkṛto 'sti bheda",
    "GSP29nystik_u:11249": " iti /",
    "GSP29nystik_u:11250": " na grahaṇāgrahaṇakṛto bheda ityarthaḥ /",
    "GSP29nystik_u:11251": " na hīndriyamanyasya sāṃkhyasyānyathā sūkṣmatvenārthaṃ prakāśayati /",
    "GSP29nystik_u:11252": " anyasya naiyāyikasyānyathā sthaulyena",
    "GSP29nystik_u:11253": " avikalpatvādaikarūpyeṇāvasthānāditi /",
    "GSP29nystik_u:11254": " pratyakṣapramāṇavirodhāditi /",
    "GSP29nystik_u:11255": " ( 232 / 5 ) mahābhūtānāṃ hi mūlakāraṇaṃ paramāṇavaḥ paramasūkṣmāsteṣāmapratyakṣatve",
    "GSP29nystik_u:11256": " mānasānuvyavasāyagamyaṃ paramasūkṣmaviṣayaṃ me pratyakṣamiti tadabhāvaścātmani saṃyuktaviśeṣaṇena",
    "GSP29nystik_u:11257": " manaḥsannikarṣeṇa pratyakṣavirodha",
    "GSP29nystik_u:11258": " ityarthaḥ /",
    "GSP29nystik_u:11259": " eke tviti /",
    "GSP29nystik_u:11260": " yameva hi tryaṇukaṃ dṛśyaṃ bhavanto dṛśyāvayavamācakṣate tameva vayaṃ paramāṇumācakṣmahe,",
    "GSP29nystik_u:11261": " na hi tadavayavakalpanāyāmasti pramāṇamiti bhāvaḥ /",
    "GSP29nystik_u:11262": " kathavagamtaye bhidyate trasareṇuriti /",
    "GSP29nystik_u:11263": " aṅgulyagrāmyāṃ mṛdyamānasyāsyādarśanaṃ sūkṣmatayā 'pyupapadyate /",
    "GSP29nystik_u:11264": " jālasūryamarīcisthameva tadrajaḥ kathaṃ cidupalabhyate nānyatheti bhāvaḥ /",
    "GSP29nystik_u:11265": " dravyatve satīti sāmānyasamavāyau nivartayati /",
    "GSP29nystik_u:11266": " bāhyetyātmānaṃ nibartayati /",
    "GSP29nystik_u:11267": " anityatvācceti /",
    "GSP29nystik_u:11268": " anantāvayavatvena merusarṣapayorabhinnaparimāṇattvaprasaṅgāt",
    "GSP29nystik_u:11269": " mahābhūtamūlakāraṇamanavayavaṃ kalpanīyaṃ na ca dravyamanavayavaṃ vinaśyati ākāśādivaditi nityāḥ paramāṇavastrasareṇavastvanityā iti na paramāṇuḥ",
    "GSP29nystik_u:11270": " anityatvameva kuta ityata āha /",
    "GSP29nystik_u:11271": " sāmānyaviśeṣavata iti /",
    "GSP29nystik_u:11272": " saṃhatānāmiti /",
    "GSP29nystik_u:11273": " rūpādīnāṃ saṅghātaḥ paramāṇuriti /",
    "GSP29nystik_u:11274": " nacāsaṃhatapratiṣedha",
    "GSP29nystik_u:11275": " iti /",
    "GSP29nystik_u:11276": " apratiṣedhe vāta evāsaṃhatāḥ paramāṇava",
    "GSP29nystik_u:11277": " iti bhāvaḥ /",
    "GSP29nystik_u:11278": " saṃyujyate cāyaṃ vibhajyate cāyamavayavyantareṇeti na vyatireka iti /",
    "GSP29nystik_u:11279": " yathā bhinnātsaṃyogāprāptyabhāvo vyāvṛtta evamabhinnādapi,",
    "GSP29nystik_u:11280": " na hi sa eva tantustenaiva tantunāprāpyataityarthaḥ /",
    "GSP29nystik_u:11281": " sattvarajastamāsāṃ na saṃyogaḥ kiṃ tu teṣāṃ svābhāvikaḥ sa ko 'pi paṃriṇatibhedo yataḥ saṃbhūyakāritvamityarthaḥ /",
    "GSP29nystik_u:11282": " gurutvāntarakāryāgrahaṇāditi /",
    "GSP29nystik_u:11283": " ( 233 / 21 ) avayavagurutvād",
    "GSP29nystik_u:11284": " gurutvāntaramavayavinastasya yatkāryamavanativiśeṣastasyāgrahaṇādityarthaḥ /",
    "GSP29nystik_u:11285": " satyamupapāditaḥ pakṣadharma iti /",
    "GSP29nystik_u:11286": " ( 234 / 10 ) kāryāgrahaṇena kāryābhāvastataḥ kāraṇasya gurutvasyābhāva",
    "GSP29nystik_u:11287": " ityarthaḥ /",
    "GSP29nystik_u:11288": " pratiṣedhyaṃ kāryagatarūpādi tadabhyanujñātaṃ bhavatīti /",
    "GSP29nystik_u:11289": " tathā 'pi kutaḥ pratyakṣavirodha ityata",
    "GSP29nystik_u:11290": " āha kāraṇarūpādaya iti /",
    "GSP29nystik_u:11291": " cohetau /",
    "GSP29nystik_u:11292": " etena kārye rūpādipratipattiḥ pratyuktā niṣedhyatveneti /",
    "GSP29nystik_u:11293": " yadā hi kāryameva rūpādi nāsti tadā kasmāttatra rūpādipratipattiḥ pratiṣidhyate ityarthaḥ /",
    "GSP29nystik_u:11294": " yathā rūpādyantarakāryamiti /",
    "GSP29nystik_u:11295": " avayavigatānāṃ rūpādīnāṃ kāryaṃ rūpasaṃskārādavayavinaścākṣuṣatā evaṃ dṛśyateti /",
    "GSP29nystik_u:11296": " upanyāsaḥ sthāpanam /",
    "GSP29nystik_u:11297": " yadyapyayamavanamanaviśeṣābhāvastulāvyadhikaraṇaḥ",
    "GSP29nystik_u:11298": " na, tathāpi na śābdī tulāsaṃbandhitāsya pratīyate,",
    "GSP29nystik_u:11299": " kiṃ tvavanamanaviśeṣasaṃbandhitetyetāvatoktam /",
    "GSP29nystik_u:11300": " so 'yamiti /",
    "GSP29nystik_u:11301": " ( 235 / 2 ) asiddhastāvadityakadeśino dūṣaṇam /",
    "GSP29nystik_u:11302": " tadetadekadeśidūṣaṇaṃ dūṣayati /",
    "GSP29nystik_u:11303": " na tadvattānupalabdheḥ /",
    "GSP29nystik_u:11304": " paramārthadūṣaṇamāha /",
    "GSP29nystik_u:11305": " ayamapīti /",
    "GSP29nystik_u:11306": " gurutvamātropahitānāmaṇūnāmavanamanaviśeṣaṃ na karoti tulā /",
    "GSP29nystik_u:11307": " dravyasamāhāra iti ( 236",
    "GSP29nystik_u:11308": " / 2 ) kāryakāraṇadravyasamāhāro mṛtkaṇamṛccūrṇaśarkarākapālakumbhasamāhāra",
    "GSP29nystik_u:11309": " ityarthaḥ /",
    "GSP29nystik_u:11310": " nanu samāhāraḥ kumbhasya kāraṇaṃ tacca jñāteyadgurutvamevetyata āha /",
    "GSP29nystik_u:11311": " na ceti ( 236 / 3 ) ye tvāhuḥ sarvo mṛtkṛṇādiḥ kumbhaparyavasānaḥ kāryasamūhaḥ paramāṇuṣveva samavaiti,",
    "GSP29nystik_u:11312": " te hi mṛtkaṇādikamārabhya mṛccūrṇānyārayanta",
    "GSP29nystik_u:11313": " iti /",
    "GSP29nystik_u:11314": " prasaṅgāttanmatamapākartumupanyasyati /",
    "GSP29nystik_u:11315": " ke cittviti /",
    "GSP29nystik_u:11316": " nirākaroti /",
    "GSP29nystik_u:11317": " tānpratīdamiti /",
    "GSP29nystik_u:11318": " gurutvamenupataditi /",
    "GSP29nystik_u:11319": " ( 337 / 7 ) na ca yathā pradīpādhīnaprakāśāghaṭādayo na tu pradīpaḥ pradīpārdhānaprakāśaḥ tasya svamahimaniṣiddhatamonuṣaṅgatvāt /",
    "GSP29nystik_u:11320": " evaṃ gurutvādhīnapātā ghaṭādayo,",
    "GSP29nystik_u:11321": " gurutvaṃ tu svasya cānyeṣāṃ ca gurutvāntarānapekṣaṃ patanaheturiti vaktavyam /",
    "GSP29nystik_u:11322": " na hi pradīpena svātmani prakāśayitavye kiṃ cidanyat kriyate,",
    "GSP29nystik_u:11323": " yādṛśā ghaṭādayaḥ svaprakāśopāde tādṛśaḥ pradīpo 'pi /",
    "GSP29nystik_u:11324": " cakṣuṣaḥ punarayaṃ svabhāvabhedo yena ghaṭādau prakāśayitavye pradīpamapekṣate na tu pradīpe prakāśayitavye pradīpāntaramiti /",
    "GSP29nystik_u:11325": " tasmānna pradīpasya svātmani karmakaraṇabhāvaḥ /",
    "GSP29nystik_u:11326": " gurutvaṃ tu dravyagatasya patanakarmaṇaḥ karaṇaṃ,",
    "GSP29nystik_u:11327": " tena hi dravyaṃ pātyate /",
    "GSP29nystik_u:11328": " svagatasya tu patanakarmaṇaḥ karaṇatve tadeva karma karaṇaṃ ceti svātmani vṛttivirodhaḥ /",
    "GSP29nystik_u:11329": " ātmanastu svātmani prakāśayitavye kartṛtvameva na karmatvamityupapāditāmiti /",
    "GSP29nystik_u:11330": " tasmādguṇādayo vivādādhikaraṇā na patanti adravyajātīyatvādgurutvavaditi siddham /",
    "GSP29nystik_u:11331": " siddhāntyāha /",
    "GSP29nystik_u:11332": " veda punaritiptaṃ kāraṇaṃ pramāṇam /",
    "GSP29nystik_u:11333": " rūpādayo na saṃyogarūpaprāptimantaḥ guṇatvāt saṃyogavadityaprāpte rūpādiṣu niścayāttadadarśananimitto rūpādiṣu prāptibhramo dravyeṣu prāptipratyayaḥ",
    "GSP29nystik_u:11334": " eveti viniścayaḥ /",
    "GSP29nystik_u:11335": " tadanenābhiprāpayeṇopasaṃharati /",
    "GSP29nystik_u:11336": " tasmādvyavasthitamiti /",
    "GSP29nystik_u:11337": " ( 238 / 8 ) śeṣamatirohitārtham // 33 //",
    "GSP29nystik_u:11338": " NyS_2,1.34: sarvāgrahaṇamavayavyasiddheḥ //",
    "GSP29nystik_u:11339": " sarvā--ddheḥ (sū. 34)",
    "GSP29nystik_u:11340": " // syādetad yathā 'vayavinaṃ nābhyupaiti paraḥ evaṃ guṇakarmādyapi /",
    "GSP29nystik_u:11341": " tatkathamayaṃ prasaṅgaḥ parasya sarvāgrahaṇamityata āha tadidaṃ sūtramiti /",
    "GSP29nystik_u:11342": " ( 240 / 9 ) yo 'pi hi tāvad guṇakarmādi necchati so 'pi na tatpratyayamapanhute asti",
    "GSP29nystik_u:11343": " laukikaparīkṣakāṇābhavayavidravyaguṇakarmādipratyayaḥ so 'yamaśakyāpanhavaḥ tasya",
    "GSP29nystik_u:11344": " ca pratyakṣatvamupapāditaṃ pratyakṣalakṣaṇe /",
    "GSP29nystik_u:11345": " avayavidravyabādhakāni ca pramāṇānyadhastānnirākṛtāni /",
    "GSP29nystik_u:11346": " so 'yamasati bādhake svayaṃ ca guṇādibhiśca sahopalabhyamāno na śakyo nirākarttumityadhikaraṇārthaḥ // 34 //",
    "GSP29nystik_u:11347": " NyS_2,1.35: dhāraṇākarṣaṇopapatteśca //",
    "GSP29nystik_u:11348": " dhāra--śca (sū. 35) //",
    "GSP29nystik_u:11349": " te ete dhāraṇākarṣaṇe goghaṭādikamupalabhyamānamavayavinaṃ sādhayataḥ,",
    "GSP29nystik_u:11350": " kuto niravayave vijñānākāśādau,",
    "GSP29nystik_u:11351": " avayave ca paramāṇau cādarśanāt /",
    "GSP29nystik_u:11352": " idamevaṃ prayogamārohati /",
    "GSP29nystik_u:11353": " yo 'yaṃ dṛśyamāno goghaṭādiravayavī paramāṇusamūhabhāvena vivādādhyāsitaḥ",
    "GSP29nystik_u:11354": " nāsāvanavayavī dhāraṇākarṣaṇānupapattiprasaṅgāt /",
    "GSP29nystik_u:11355": " yo yo 'navayavī tatra tatra dhāraṇākarṣaṇena bhavataḥ yathā vijñānādau,",
    "GSP29nystik_u:11356": " na cāyaṃ goghaṭādistathā tasmānnānavayavīti /",
    "GSP29nystik_u:11357": " na virodha iti /",
    "GSP29nystik_u:11358": " ( 241 / 3 ) vyabhicāralakṣaṇo doṣo virodhaḥ /",
    "GSP29nystik_u:11359": " avayavina eva te pratyekamiti /",
    "GSP29nystik_u:11360": " paramāṇusamūhe tu pratyekamapi na paramāṇavo 'vayavina ityarthaḥ /",
    "GSP29nystik_u:11361": " viśeṣahetvabhāvāditi /",
    "GSP29nystik_u:11362": " evaṃ hi viśeṣahetuḥ syād yadyavayavinamantareṇa kva cidvijñānākāśādau saṃgrahaścoktalakṣaṇo dhāraṇākarṣaṇahetutā vā 'sya dṛṣṭā syāt /",
    "GSP29nystik_u:11363": " na cāsau dṛśyate kāṣṭhatṛṇopalādayaḥ pratyekamavayavina",
    "GSP29nystik_u:11364": " evetyarthaḥ /",
    "GSP29nystik_u:11365": " syādetat /",
    "GSP29nystik_u:11366": " avayavityena tulyatve 'pi kasmādekatra dhāraṇākarṣaṇe nānyatretyata āha /",
    "GSP29nystik_u:11367": " pāṃśurāśīti /",
    "GSP29nystik_u:11368": " samūhamātratvena tulyatve 'pi yathā kaścidviśeṣe heturevamavayavitvena tulyatve 'pīti samānamityarthaḥ /",
    "GSP29nystik_u:11369": " tatsahacaritasya sambandhaviśeṣaḥ snehadravatvakārita iti /",
    "GSP29nystik_u:11370": " tasmādbhāṣyakārasya sūtradūṣaṇaṃ paramatena draṣṭavyam // 35 //",
    "GSP29nystik_u:11371": " NyS_2,1.36: senāvanavad grahaṇamiticet ?",
    "GSP29nystik_u:11372": " nātīndriyatvādaṇūnām //",
    "GSP29nystik_u:11373": " athedānīmanvayipana iti /",
    "GSP29nystik_u:11374": " anvayavyatirekiṇa",
    "GSP29nystik_u:11375": " iti /",
    "GSP29nystik_u:11376": " paṭo 'yamityekaviṣayā buddhirekabuddhiḥ",
    "GSP29nystik_u:11377": " tantava iti nānāviṣayā buddhiranekabuddhiḥ /",
    "GSP29nystik_u:11378": " samuccitāsamuccitaviṣayatvāditi /",
    "GSP29nystik_u:11379": " asamuccitaviṣayatvādekabuddheḥ samuccitaviṣayatvādanekubaddheriti /",
    "GSP29nystik_u:11380": " prāśaṅkāta",
    "GSP29nystik_u:11381": " itassūtram /",
    "GSP29nystik_u:11382": " senā--nām (sū. 36) // tathoktamiti /",
    "GSP29nystik_u:11383": " ( 243 / 9 ) bahuntvaseṃkhyaiva senā vanaṃ ceti /",
    "GSP29nystik_u:11384": " yastu manyate senā vanamiti vyapadeśāya tañjjarnitāya vā vijñānāya bahutvasaṃkhyāṃ",
    "GSP29nystik_u:11385": " kathaṃ citkāraṇaṃ sambhavati yastvayamaindriyakaḥ pratyayaḥ pratyekamagṛhītaikatveṣu",
    "GSP29nystik_u:11386": " vṛkṣeṣānutpannāṣekṣābuddherdrāgityekaghatavanāvagāhī jāyate tatra kāraṇābhāvena bahutvasyānutpādānna",
    "GSP29nystik_u:11387": " bahutvasaṃkhyālambana iti na parituṣyati taṃ pratyāha /",
    "GSP29nystik_u:11388": " abhedapratyayasya ceti /",
    "GSP29nystik_u:11389": " upalabhyamānarūpeṣveva kutaścinnimittādanupalabhyamānapṛtha(tkve)",
    "GSP29nystik_u:11390": " ṣu mithyābhedabuddhirbhavati /",
    "GSP29nystik_u:11391": " na punaḥ sarvathānupalabhyamāneṣviti tātparyārthaḥ /",
    "GSP29nystik_u:11392": " yastu nobhayapakṣasaṃpratipannamasti jagati kiṃ cidekamiti manyate taṃ pratyāha",
    "GSP29nystik_u:11393": " ekaṃ nāstīti /",
    "GSP29nystik_u:11394": " syādetat /",
    "GSP29nystik_u:11395": " dūrātkāṣṭhaloṣṭhatṛṇapāṣāṇādayaḥ pratyekaṃ pṛthakkṛtā nopalabhyante /",
    "GSP29nystik_u:11396": " samudāyastu teṣāṃ dṛśyate /",
    "GSP29nystik_u:11397": " na ca te dravyāntaramārabhante vijātīyatvāttathāmā bhūvan paramāṇavaḥ pratyekaṃ dṛśyāḥ samūhastu teṣāṃ dṛśyate vinaiva kāryāntarārambhamityata āha /",
    "GSP29nystik_u:11398": " gṛhyamāṇāgrahaṇasya ceti /",
    "GSP29nystik_u:11399": " ( 243 / 3 ) teṣāmevāgṛhyamāṇānāmapi militānāṃ darśanaṃ yena rūpeṇa grahaṇayogyatā nimittāntarāttu na gṛhyante,",
    "GSP29nystik_u:11400": " paramāṇavastu paramasūkṣmatayā nasvarūpeṇa grahaṇārhā iti militā api na grahītavyā eva,",
    "GSP29nystik_u:11401": " na jātu militā api pavanasamūhā bhavanti cākṣuṣāḥ /",
    "GSP29nystik_u:11402": " rūpavanmahattvamapi bhāvānāṃ svarūpayogyatā grahaṇaṃ pratīti bhāvaḥ /",
    "GSP29nystik_u:11403": " tataśca ta evaindriyakā anaindriyakāśceti mahānvirodhaḥ /",
    "GSP29nystik_u:11404": " atrāntare vārttikakāra āha sma---ko vā virodho bahavaḥ saṃjātātiśayāḥ pṛthakbhaveyuḥ kāraṇaṃ buddheryadi nānmendriyādivaditi /",
    "GSP29nystik_u:11405": " etadapi vārttikakṛtaivāthānupajātaviśeṣā iti vadatā parāstam /",
    "GSP29nystik_u:11406": " na khalu sthairyasiddhau bhāvānāmayavavidravyotpādamantareṇāstyanyo 'tiśayaḥ paraṃmāṇūnām /",
    "GSP29nystik_u:11407": " na ca yamāgantukamāsādya paramāṇavo 'vayavinaṃ janayanti tenaiva sthūlabuddhiṃ,",
    "GSP29nystik_u:11408": " kṛtamavayavineti sāṃpratam /",
    "GSP29nystik_u:11409": " yadābhāsā hi buddhistadasyā ālambanapratyayaḥ /",
    "GSP29nystik_u:11410": " na ceyaṃ parasparavyāvṛttaparamasūkṣmaparamāṇvālambanā tathā sati sthūlabhedāttadekamiti ca syāt /",
    "GSP29nystik_u:11411": " na caiṣa pratyayo vikalpaḥ spaṣṭapratibhāsatvāt /",
    "GSP29nystik_u:11412": " na vāvikalpopādhirasya viśadatā nirvikalpakenāpi tasyāgrahaṇāt /",
    "GSP29nystik_u:11413": " na ca pratibhāsadharmaḥ sthaunyam /",
    "GSP29nystik_u:11414": " nānādigdeśasthitasya nirantarasyaikena vijñānena grahaṇaṃ sthaulyam /",
    "GSP29nystik_u:11415": " tatkhalvīdṛśatvaṃ paramāṇūnāṃ pratibhāsasamayabhāvīti pratibhāsadharma",
    "GSP29nystik_u:11416": " ityucyate /",
    "GSP29nystik_u:11417": " tathā caiṣa samīcīna evānubhavaḥ",
    "GSP29nystik_u:11418": " na hi te na paramāṇavo na ca na nirantarotpannā na ca na digdeśabhinnā na vaikasminvijñāne na cakāsati /",
    "GSP29nystik_u:11419": " tasmāt kasyātrānyathātvam /",
    "GSP29nystik_u:11420": " yathāha---",
    "GSP29nystik_u:11421": " na ca taddarśanaṃ bhrāntaṃ nānāvastugrahā(dya)tsvataḥ /",
    "GSP29nystik_u:11422": " sāṃvṛtagrahaṇaṃ nānyanna ca vastugraho bhrama /",
    "GSP29nystik_u:11423": " iti /",
    "GSP29nystik_u:11424": " atra tāvattilataṇḍulavadgandharūparasasparśaparamāṇubhirantaritatayā nairantaryameṣāṃ nāsti /",
    "GSP29nystik_u:11425": " tasmādantarālāgrahaṇe dūrādekaghanavanapratyayavadayaṃ mithyāpratyayo rūpādiparamāṇūnāṃ sāntaratvādū anekatvācca /",
    "GSP29nystik_u:11426": " na cāsati bādhake mithyeti yuktam /",
    "GSP29nystik_u:11427": " uktaśca bādhakābhāvaḥ,",
    "GSP29nystik_u:11428": " sthemā ca bhāvānāmupapādayiṣyate /",
    "GSP29nystik_u:11429": " tasmādayuktametadapīti /",
    "GSP29nystik_u:11430": " idameva parīkṣyata",
    "GSP29nystik_u:11431": " iti bhāṣyam /",
    "GSP29nystik_u:11432": " sarvatrāvayavinamapanhuvānasya",
    "GSP29nystik_u:11433": " atīndriyaṃ vāṇusaṃcayamātramicchataḥ senāvanāṅgānāmapi karikusumbhādīnāmatīndriyāṇusaṃcayamātratvād",
    "GSP29nystik_u:11434": " dṛṣṭāntābhāva iti tātparyārthaḥ /",
    "GSP29nystik_u:11435": " śaṅkate dṛṣṭamiti cet /",
    "GSP29nystik_u:11436": " senāvanāṅgāni tāvad",
    "GSP29nystik_u:11437": " dṛṣṭatayā na śakyānyapahnotumiti siddhaṃ nidarśanamityarthaḥ /",
    "GSP29nystik_u:11438": " nirākaroti /",
    "GSP29nystik_u:11439": " tacca naivamiti /",
    "GSP29nystik_u:11440": " yadi dṛṣṭamapratyākhyeyamavayavyapi dṛṣṭa iti so 'pi na pratyākhyeyaḥ /",
    "GSP29nystik_u:11441": " athāyaṃ parīkṣya pratyākhyāyate senāvanāṅgānyapi pratyākhyeyānīti dṛṣṭāntābhāvaḥ sādhyasamatvāditi bhāṣyārthaḥ /",
    "GSP29nystik_u:11442": " vārtikaṃ yaścāyamanekasminniti /",
    "GSP29nystik_u:11443": " avidyamāno viśeṣaḥ śuktau rajatatvaṃ tasya darśanaṃ vaṇigvīthyādau tasya dvāraṃ saṃskāraḥ",
    "GSP29nystik_u:11444": " tenāndhyāropitaḥ śuktiviparītatharmo rajatatvaṃ yena sāmānyadaśanena tattathoktaṃ",
    "GSP29nystik_u:11445": " tasya bhāvaḥ tattā sāmānyadarśanasyeti /",
    "GSP29nystik_u:11446": " tirobhūtabhedamupamānameva bhāktaṃ bhedollekhena jñāyamānamaupamikamiti vivekaḥ (saṃjñājñānamaupamikīdāharaṇam) /",
    "GSP29nystik_u:11447": " yathā siṃho māṇavaka iti /",
    "GSP29nystik_u:11448": " ( 244 / 5 ) nanvetadapi tirobhūtabhedatayā bhāktamevetya āha /",
    "GSP29nystik_u:11449": " siṃha iva siṃhaḥ /",
    "GSP29nystik_u:11450": " ayamarthaḥ /",
    "GSP29nystik_u:11451": " siṃhaśabdādupamānādācāre sarvaprātipadikebhyaḥ /",
    "GSP29nystik_u:11452": " kviviti kvibantātkarttari api kṛte siṃhaśabda upamānārtho bhavati /",
    "GSP29nystik_u:11453": " nānābhāve cāṇūnāmityādibhāṣyaṃ vyācaṣṭe /",
    "GSP29nystik_u:11454": " mithyāpratyayā apīti /",
    "GSP29nystik_u:11455": " tadabhāve tu /",
    "GSP29nystik_u:11456": " pradhānābhāve tu ghaṭādau mithyāpratyayā iti /",
    "GSP29nystik_u:11457": " paramāṇuṣu saṃciteṣviti /",
    "GSP29nystik_u:11458": " yeṣāmapi ghaṭo 'vayavī tairapi paramāṇusaṃcayo 'bhyupeyaḥ yeṣāmapyevayavī nāsti tairapi paramāṇusaṃcaya upayaḥ so ḥyamubhayasaṃmataḥ saṃcaya ityarthaḥ /",
    "GSP29nystik_u:11459": " te 'pi saṃcitā eveti /",
    "GSP29nystik_u:11460": " vaibhāvikā khalu vātsīputrā bhūtabhautikasamūhāt paṭādīnapi śabdādīnicchanti atasteṣāṃ mate śabdādayo na mukhyamekatvaṃ saṅkhyāyā guṇasya guṇeṣu śabdādiṣvayāvāt /",
    "GSP29nystik_u:11461": " api tu bhāktamevetyata",
    "GSP29nystik_u:11462": " āha /",
    "GSP29nystik_u:11463": " śabdādiṣucaikapratpayaya iti /",
    "GSP29nystik_u:11464": " śaṅkate sarvatreti /",
    "GSP29nystik_u:11465": " ( 245 / 1 ) nirākaroti /",
    "GSP29nystik_u:11466": " na dve ityatreti /",
    "GSP29nystik_u:11467": " samuccayanivṛttimātrameva cedekatvaṃ dvitvaniṣedhena samuccāyo nivarttata iti tannivṛttipātramekatvameveti ekamanekaṃ veti saṃśayo na syāt /",
    "GSP29nystik_u:11468": " na ca tatrottaramekameveti viyamārthaṃ bhavediti /",
    "GSP29nystik_u:11469": " gatau /",
    "GSP29nystik_u:11470": " prāptau /",
    "GSP29nystik_u:11471": " śaṅkate sarvatreti /",
    "GSP29nystik_u:11472": " nirākaroti /",
    "GSP29nystik_u:11473": " naikamityatreti /",
    "GSP29nystik_u:11474": " ayamabhisaṃdhiḥ /",
    "GSP29nystik_u:11475": " dvitvādīnāmabhāve samuccayamātraṃ syāt /",
    "GSP29nystik_u:11476": " na tu samuccayānāmavāntarabhedaḥ tathā ca naikamityasamuccayasahitaikatvasamuccayaḥ prāpta eveti na saṃśayaḥ syāt /",
    "GSP29nystik_u:11477": " idaṃ tviha vaktavyam /",
    "GSP29nystik_u:11478": " śabdādau dvitvādyabhāve kathaṃ dvitvādiprayogaḥ /",
    "GSP29nystik_u:11479": " bhākta iti cet /",
    "GSP29nystik_u:11480": " kiṃ bhaktinimittaṃ /",
    "GSP29nystik_u:11481": " samuccayamātraṃ cet kuto dvāviti niyamaḥ /",
    "GSP29nystik_u:11482": " samuccayaviśeṣāditi ced nanvasya nāstyājānato bheda ityuktam /",
    "GSP29nystik_u:11483": " na ceha dvitvamasti yadviśiṃṣyāt tathā cākāmenāpi samuccayānāmavāntarabhedaḥ svābhāviko vaktavyaḥ /",
    "GSP29nystik_u:11484": " tathā ca sa evāstu saṃśayaviṣayaḥ kṛttaṃ dravye dvitvādineti /",
    "GSP29nystik_u:11485": " tasmātsaṃvideva bhagavatī vastūpagame naḥ śaraṇaṃ samuccayādivilakṣaṇaṃ dvitvādyavagāhamānā",
    "GSP29nystik_u:11486": " vyavasthāpikā dvitvādīnāṃ tadanusaraṇaprakāraśca yuktibahulatayā vārttikakṛtā kṛta iti mantavyam /",
    "GSP29nystik_u:11487": " yaḥ punaranubhūyamānamekatvaṃ dvitvādīṃścānubhūyamānānna pratipadyate tasya khalvanubhavamapanhuvānasya nirmaryādatayaikatvādhāro 'pi nāstīti kasya samuccayo dvitvādiḥ syāt /",
    "GSP29nystik_u:11488": " samuccayābhāve 'pi kasyābhāva ekatvaṃ syādityāha /",
    "GSP29nystik_u:11489": " yaḥ punariti /",
    "GSP29nystik_u:11490": " api ca ekatvādīn mukhyānanabhyupagacchato 'yamapi bhāktaḥ prayogo ta syādityāha /",
    "GSP29nystik_u:11491": " ekattvadvitvādīṃśceti /",
    "GSP29nystik_u:11492": " bhāṣyamanubhāṣyavyācaṣṭe /",
    "GSP29nystik_u:11493": " teṣu caivamiti /",
    "GSP29nystik_u:11494": " ( 246 / 2 ) iyattānavadhāraṇāditi /",
    "GSP29nystik_u:11495": " pratyakṣaparimāṇaviṣayamiyattāvadhāraṇaṃ paramamahatāṃ tvapratyakṣaparimāṇānāṃ satyapīyattānavadhāraṇe nāparimāṇatā dravyatvenavyomādīnāṃ parimāṇānumānāditi",
    "GSP29nystik_u:11496": " yathā mahatparimāṇa iti /",
    "GSP29nystik_u:11497": " kuvalaparimāṇādāmalakaparimāṇaṃ mahaditi laukikā vyapadiśanti /",
    "GSP29nystik_u:11498": " yathā kuvalādāmalakaṃ mahaditi /",
    "GSP29nystik_u:11499": " na ca parimāṇasya parimāṇayogaḥ",
    "GSP29nystik_u:11500": " anavasthāprasaṅgāditi /",
    "GSP29nystik_u:11501": " tammādbhākto 'yaṃ vyapadeśomahattve mahaditi /",
    "GSP29nystik_u:11502": " tasmin tacśabdo bhāktamahacchabdavān guṇatvānmahattvavat guṇatvaṃ ca śabdasyānumānalakṣaṇe prasādhitam /",
    "GSP29nystik_u:11503": " bhāktaṃ ca mukhyapūrvakamiti kva cinmukhyena mahatvena bhavitavyaṃ taccāsati bādhake dravye mukhyamiti siddham /",
    "GSP29nystik_u:11504": " na mahatpratyayaviṣayatvāditi /",
    "GSP29nystik_u:11505": " ( 247 / 16 ) na tanmātrād api tvabādhitādananyathāsiddhāditi tadevāha /",
    "GSP29nystik_u:11506": " api tvityādi /",
    "GSP29nystik_u:11507": " anenānanyathāsiddhirdravye mahatpratyayasya darśitā /",
    "GSP29nystik_u:11508": " tathaikādimahatpratyayā iti /",
    "GSP29nystik_u:11509": " ( 248 / 10 ) samudāyamekamāśrityeti śeṣaḥ /",
    "GSP29nystik_u:11510": " samudāyaśca samudāyāntaraprāptāviti /",
    "GSP29nystik_u:11511": " yadā hi bhinnā api samudāyinaḥ prāptyā ekīkṛtā ekaḥ samudāyaḥ tadā samudāyāntaramapi samudāyāntareṇa prāptamekaḥ samudāyo na caikasyātmanā prāptirasti",
    "GSP29nystik_u:11512": " na hi tadevāṅgulyagraṃ tenaivāṅgulyagreṇa prāpyate tataśca dvayoḥ samudāyāprāptirityayuktamityarthaḥ /",
    "GSP29nystik_u:11513": " codayati /",
    "GSP29nystik_u:11514": " naiva jātirastīti /",
    "GSP29nystik_u:11515": " ayamabhisaṃdhiḥ",
    "GSP29nystik_u:11516": " na sāmānyaṃ nāma vastusad yasyāśrayo vastubhūto 'nusriyate /",
    "GSP29nystik_u:11517": " tathā hi tatpiṇḍe vā varttate sarvatra vā,",
    "GSP29nystik_u:11518": " yadi sarvatra sarva eva gāvaḥ prasajyeran yathā hi śābaleyādayo gotvābhisaṃbandhād gāva evaṃ viśvameva tatsambaddhamiti gauḥ prasajyeta /",
    "GSP29nystik_u:11519": " atha keṣu cideva piṇḍeṣu vartate tadā vaktavyaṃ tato yadā kva ciddeśepiṇḍo jāyate tadā vaktavyaṃ kutastyaṃ punarasya gotvamiti /",
    "GSP29nystik_u:11520": " na tāvattatrāpi piṇḍotpādātpūrvamāsīnnāpi piṇḍapāntarādagataṃ tasya niṣkriyatvātpiṇḍāntaratyāgaprasaṅgācca /",
    "GSP29nystik_u:11521": " na ca piṇḍe jāyamāne jāyate anityatvāpatteḥ piṇḍāntarasya ca gotvājjanmājanmasvarūpavirūddhadharmādhyāsena bhede satyasāmānyatvaprasaṅgaḥ /",
    "GSP29nystik_u:11522": " tadito mahāvyasanādvibhyatā sāṃvṛtameva sāmānpayamāstheyaṃ na pāramārthikatiti /",
    "GSP29nystik_u:11523": " pariharati /",
    "GSP29nystik_u:11524": " jātiviśeṣasyeti /",
    "GSP29nystik_u:11525": " ( 249 / 2 ) pratyayānuvṛttiryadyapi pratyakṣā tathā 'pi vipratipannaṃ prati saiva liṅgamucyate /",
    "GSP29nystik_u:11526": " tyanti hi ke cidbhāvā ye sahāvasthāne 'pi parasparamasambaddhā yathā samānakālā gandharasarūpasparśā vijñānāni ca bahūni pareṣāṃ samānakālānyapyasaṃsargīṇi",
    "GSP29nystik_u:11527": " dikkālākāśātmānaśca sahāva,",
    "GSP29nystik_u:11528": " sthānā api parasparāsaṃsargiṇo vaiśeṣikāṇāṃ tathā sāmānyamapi sarvāsaṃbaddhamapi sarvaiḥ sahāvatiṣṭhate /",
    "GSP29nystik_u:11529": " yāstvasya vyaktayastābhiḥ paraṃ sambadhyante /",
    "GSP29nystik_u:11530": " tathā ca yatra jāyante vyaktayastatrāsambaddhāvapi staḥ sāmānyasamavāyāviti /",
    "GSP29nystik_u:11531": " tāsā janmaivava sāmānyasamavāyāvacchedaḥ /",
    "GSP29nystik_u:11532": " sa ca svakāraṇādananuyojya",
    "GSP29nystik_u:11533": " iti vastugatiṃ prāmāṇikīṃ vidvāso nāsmāddūṣaṇādbibhyatīti /",
    "GSP29nystik_u:11534": " bādhakāntarāṇi cāsyāvayavivyākhyānena pratyākhyātāni /",
    "GSP29nystik_u:11535": " tāvadeva tarhyadhikaraṇaṃ jāteḥ prāptamiti /",
    "GSP29nystik_u:11536": " ye ye dṛkṣatvādijātimanarpakṣā vyañjayanti te te parasparaṃ vṛkṣādivyaktitayā bhidyante /",
    "GSP29nystik_u:11537": " yathā kiṃśukāśokacampakādayo bhinnāstaravastathār 'vāgbhāgamadhyabhāgāparabhāgā api bhinnastasya syuḥ /",
    "GSP29nystik_u:11538": " avayavini tu jāyamāne nāya doṣaḥ /",
    "GSP29nystik_u:11539": " tasya sarvāvayavasādhāraṇyena pratyabhijñāyamānatvāt /",
    "GSP29nystik_u:11540": " na caivamavayavino 'pi tāvantaḥ syuriti vācyam /",
    "GSP29nystik_u:11541": " tasyaikasya sarvāvayavasādhāraṇyena pratyabhijñāyamānatvāt /",
    "GSP29nystik_u:11542": " avayavāntarasya tu nāvayavāntare pratyabhijñāyamānatvāt /",
    "GSP29nystik_u:11543": " teṣāṃ vṛkṣavyaktihetutve vṛkṣānekatvaprasaṅga",
    "GSP29nystik_u:11544": " iti /",
    "GSP29nystik_u:11545": " sarvāpakṛṣṭaḥ saṃdhātaśceti vyāghātaḥ /",
    "GSP29nystik_u:11546": " saṃhanyamānāpekṣayānapakarṣādityarthaḥ /",
    "GSP29nystik_u:11547": " sākhyamavayavebhyo 'narthāntaramavayavinaṃ manyamānaṃ prati prayogamāha /",
    "GSP29nystik_u:11548": " arthāntaramiti /",
    "GSP29nystik_u:11549": " ( 250 / 18 ) prāvaraṇasāmarthyaṃ paṭasya tantūnāṃ tu paṭotpādanasāmarthyam /",
    "GSP29nystik_u:11550": " tantupaṭarūpe iti /",
    "GSP29nystik_u:11551": " tantūnāṃ nīlapītalohitādirūpaṃ paṭasya tu citraṃ tatra nīlādīnāṃ samavāyikāraṇaṃ tantavaḥ citraspavaya tu paṭaḥ /",
    "GSP29nystik_u:11552": " evaṃ tantupaṭayoḥ sāvarṇye 'pi kaścidviśeṣa unneyaḥ /",
    "GSP29nystik_u:11553": " viśeṣavattvaṃ ca vaiyadhikaraṇyena pratīyamāyanatvaṃ tena ca bhinnakāraṇatvaṃ tena ca bhinnasamavāyikāraṇatvaṃ sādhyata iti na siddhasādhanaṃ nāpyanaikāntikatvamiti /",
    "GSP29nystik_u:11554": " ye tu pakṣahetū anyathākāre gṛhītvā dṣayāṃbabhūvuḥ",
    "GSP29nystik_u:11555": " tanmatamupanyasya dūṣayati /",
    "GSP29nystik_u:11556": " eke tviti /",
    "GSP29nystik_u:11557": " NyS_2,1.37: rodhopaghātasādṛśyebhyo vyabhicārādanumānamapramāṇam //",
    "GSP29nystik_u:11558": " anumānamidānīmiti bhāṣyam /",
    "GSP29nystik_u:11559": " atredānīpadārthamāha vārtikakāraḥ /",
    "GSP29nystik_u:11560": " athedānīmavasaraprāptamiti /",
    "GSP29nystik_u:11561": " ( 251 / 5 ) uddeśakrama",
    "GSP29nystik_u:11562": " eva lakṣaṇaparīkṣayoḥ sambandha ityarthaḥ /",
    "GSP29nystik_u:11563": " rodho--ṇam (sū. 37) //",
    "GSP29nystik_u:11564": " apramāṇadasya vyārūyānabhāṣyamekadāpīti /",
    "GSP29nystik_u:11565": " pratipādakaṃ niścāyakam /",
    "GSP29nystik_u:11566": " lakṣyaparatvāllakṣaṇasya lakṣaṇayuktasya lakṣyasya vyabhicārādapramāṇatvena lakṣaṇameva dūṣitaṃ bhavatītyarthaḥ /",
    "GSP29nystik_u:11567": " vātikam /",
    "GSP29nystik_u:11568": " pūrvavadāderudāharaṇānīti /",
    "GSP29nystik_u:11569": " atra ca nadīpūramayūravāśite śeṣavata udāharaṇe pipīlikāṇḍasañcaraṇaṃ cāciramutpastyamānasya varṣasya na kāryaṃ na hyanāgataṃ kāraṇaṃ bhavati pūrvotpannasya /",
    "GSP29nystik_u:11570": " na ca nāsāvakratvādayo 'pyanāgatena maraṇena kriyante tathā sati putro 'pi pituḥ kāraṇaṃ syāditi sarvamavadātam /",
    "GSP29nystik_u:11571": " kāryakāraṇabhāvavyavasthāpanaṃ laukikaṃ bhavetu /",
    "GSP29nystik_u:11572": " niyamavān khalu prāgbhāvaḥ kāraṇatvasya vyavasthāpako niyamavāṃśca paścādbhāvaḥ kāryatvasya",
    "GSP29nystik_u:11573": " vyavasthāpakaḥ nāsāvakratvādayo maraṇasya yatkāraṇaṃ tasya pūrvakāryāṇīti pratyāsattyā",
    "GSP29nystik_u:11574": " 'nayā maraṇamanumāpayanti /",
    "GSP29nystik_u:11575": " na ca vipīlikāṇḍasañcaraṇaṃ varṣasya kāraṇamanupalabdhasāmarthyāt /",
    "GSP29nystik_u:11576": " asatyapi tasminvarṣasyotpatteḥ /",
    "GSP29nystik_u:11577": " varṣamūlakāraṇasya tu mahābhūtasaṃkṣobhasya pipīlikāṇḍasañcaraṇaṃ pūrvakāryaṃ kvathyamānāḥ khalu pipīlikā bhaumenoṣmaṇā svānyaṇḍāni bhūmiṣṭhānyupariṣṭānnayanti",
    "GSP29nystik_u:11578": " tasmātpipīlikāṇḍasañcāreṇa varṣakāraṇamanumāya yadi varṣakāraṇātkāryarṃ vaṣamanumimate anumātāraḥ tadā pūrvavadudāharaṇam /",
    "GSP29nystik_u:11579": " atha kāryakāraṇabhāvamabuddhaiva tadā kāryakāraṇabhāvābhāvena sāmānyatodṛṣṭasyodāharaṇamiti mantavyam /",
    "GSP29nystik_u:11580": " udāharaṇavyabhicāradvārakamiti /",
    "GSP29nystik_u:11581": " lakṣyadūṣaṇadvāreṇa lakṣaṇasya dūṣaṇamityarthaḥ /",
    "GSP29nystik_u:11582": " na hi vyabhicāralakṣaṇasyānumānāprāmāṇyapratipādakasyānumānasya vyabhicāre kiṃ citpramāṇamastīti // 37 //",
    "GSP29nystik_u:11583": " NyS_2,1.38: naikadeśatrāsasādṛśyebhyo 'rthāntarabhāvāt //",
    "GSP29nystik_u:11584": " bhāṣye pipīlikāprāyasyeti /",
    "GSP29nystik_u:11585": " prāyaśabdaḥ prabandhārthaḥ // 38 //",
    "GSP29nystik_u:11586": " NyS_2,1.39: vartamānābhāvaḥ patataḥ patitapatitavyakālopapatteḥ //",
    "GSP29nystik_u:11587": " tadevamanumānalakṣaṇaparīkṣādvāreṇānumānalakṣaṇaṃ parīkṣya saṃpratyanumānaviṣayaparīkṣayā 'numānaparīkṣāmavatārayati bhāṣyakāraḥ /",
    "GSP29nystik_u:11588": " trikālaviṣayamiti /",
    "GSP29nystik_u:11589": " tatra vārttikakāraḥ satyāṃ kālasya siddhau varttamānatvaṃ parīkṣyate sa evāparīkṣito 'dyāpi na sidhyatīti kālasvarūpaṃ parīkṣate /",
    "GSP29nystik_u:11590": " tatra tāvaditi /",
    "GSP29nystik_u:11591": " ( 252 / 22 ) trikāraṇyemiti /",
    "GSP29nystik_u:11592": " ( 263 / 3 ) kāraṇāntaravaikalyaṃ viṣayasyāyogyatvamabhāvo vā viṣayasyeti trīṇyanupalabdhikāraṇānīti /",
    "GSP29nystik_u:11593": " atha dharmo 'pi nāstīti /",
    "GSP29nystik_u:11594": " bhāvarūpo hi heturabhāvādhikaraṇo na bhavati abhāvarūpasya tvabhāvādhikaraṇatvāvirodha",
    "GSP29nystik_u:11595": " ityarthaḥ /",
    "GSP29nystik_u:11596": " pariharati /",
    "GSP29nystik_u:11597": " sādhanārtho hīyate /",
    "GSP29nystik_u:11598": " na hi parābhimato 'bhāvaḥ sarvasāmarthyarahitaḥ sādhanaṃ kasya cidbhavati asmadabhimatastvabhāvaḥ paratantrobhāvādhikaraṇa eva nānadhikaraṇo nāpyabhāvādhikaraṇa ityarthaḥ /",
    "GSP29nystik_u:11599": " evaṃ kālasya bādhakapramāṇābhāvamuktvā sādhakaṃ pramāṇamāha /",
    "GSP29nystik_u:11600": " parāparādīti /",
    "GSP29nystik_u:11601": " svayaṃ vidyamānayoraniyatadigdeśayoḥ samānadikkayorvā deśatassannikṛṣṭaviprakṛṣṭayorvā viprakṛṣṭasannikṛṣṭayorvā yuvasthavirayorekasmin",
    "GSP29nystik_u:11602": " śarīrāvasthābhedānumitātītasūryodayāstamayarūpakriyāpracayabahutvāntaritajanmani",
    "GSP29nystik_u:11603": " sthavire yuvānaṃ śarīrāvasthābhedānumitātītasūryodayāstamayarūpakriyāpracayālpatvāntaritajanmānamavadhiṃ",
    "GSP29nystik_u:11604": " kṛtvā viprakṛṣṭā buddhirutpadyate tāmapekṣya bahutarasavitrudayāstamayaviśiṣṭena",
    "GSP29nystik_u:11605": " kālapradeśena yogādvarṣīyasi paratvasyotpatiḥ evaṃ varṣīyāṃsamapadhiṃ kṛtvā yavīyasi",
    "GSP29nystik_u:11606": " sannikṛṣṭā buddhirutdyate tāmapekṣyālpataradinakarodayāstamayālpatvāntaritajanmānamavadhiṃ",
    "GSP29nystik_u:11607": " kṛtvā viprakṛṣṭapā buddhirutpadyate tāmapekṣya bahutarasavitrudayāstamayapracayaviśiṣṭena",
    "GSP29nystik_u:11608": " kālapradeśena gogādyavīyasyaparatvasyotpattiḥ /",
    "GSP29nystik_u:11609": " tayośca kālapiṇḍasaṃyogayoḥ pratyakṣatva na lokasiddhaṃ,",
    "GSP29nystik_u:11610": " te ete paratvāpatve kālapiṇḍasaṃyogādutpadyamāne kālakāraṇaviśiṣṭamātmānaṃ kāryatayā gamayataḥ /",
    "GSP29nystik_u:11611": " sūryodayāstamayakriyāpracayālpattvabahutvaviśiṣṭātpiṇḍādeva paratvāparatve bhaviṣyataḥ kṛtamatra dravyāntareṇa kāleneti cet /",
    "GSP29nystik_u:11612": " na savitṛsamavetāyāḥ kriyāyāḥ piṇḍenāsaṃbandhāt /",
    "GSP29nystik_u:11613": " saṃyuktasamavāyastvasyāḥ sambandhaḥ kālena sarvagatenāsyāsti,",
    "GSP29nystik_u:11614": " na vākāśaṃ sarvagatamapi parāparavyatikaraṃ pratyavakalpate /",
    "GSP29nystik_u:11615": " asya svarūpeṇābhedāt /",
    "GSP29nystik_u:11616": " api cāpakāśātmānau na parāparavyatikarakāraṇam asādhāraṇaguṇayogitvāt pṛthivyādivat /",
    "GSP29nystik_u:11617": " tasmātparāparavyatikarakāraṇe kalpanīye /",
    "GSP29nystik_u:11618": " te ca dravyamapāratantryād ākāśavatte dikkālā ucyete evaṃ yaugapadyāpayaugapadyacirākṣiprapratyayā",
    "GSP29nystik_u:11619": " api kālaliṅgaṃ na hyete kriyāyāṃ tatkārakeṣu vā bhavitumarhanti teṣu satsvapi kādācitkatvāt /",
    "GSP29nystik_u:11620": " nanvayaṃ kālo 'pi nitya iti tasmin satyapyete kādācitkāḥ kathaṃ kālākāraṇam /",
    "GSP29nystik_u:11621": " api /",
    "GSP29nystik_u:11622": " yadyucyeta-- ekasūryaparispandāvacchinnakālasambandhinyaḥ kriyāḥ yugapadanekasūryaparispandāvacchinnakālasambandhinyaḥ kriyāḥ kramavatyo yaugapapratyagocaraḥ",
    "GSP29nystik_u:11623": " evaṃ bahutarānekasūryaparispandāvacchinnakālasambandhinī kriyā cirapratyayagocaraḥ /",
    "GSP29nystik_u:11624": " alpatarānekasūryaparispandāvacchinnakālasambandhinī kriyā kṣipramatyayagocara iti /",
    "GSP29nystik_u:11625": " kṛtaṃ tarhi sūryaparispandasya kālāvacchedena /",
    "GSP29nystik_u:11626": " nanvayaṃ sākṣādeva kriyāmavacchetsyatīti /",
    "GSP29nystik_u:11627": " tathā ca yugapadādipratyayā bhaviṣyantīti /",
    "GSP29nystik_u:11628": " tannā sūryaparispandasya kriyābhiḥ sambandhābhāvena tadavacchedakatvānupapatteḥ na vākāśādisambandhadvāramasya tadavacchedakatvam /",
    "GSP29nystik_u:11629": " tathā hi nākāśādayaḥ kriyāyaugapadyādipratyayanimittīm,",
    "GSP29nystik_u:11630": " asādhāraṇaguṇayogitvād ghaṭavat /",
    "GSP29nystik_u:11631": " evaṃ yaugapadyādipratyayā na dikkāraṇakāḥ digdeśaniyamānapekṣaṇāt /",
    "GSP29nystik_u:11632": " kālapiṇḍasaṃyogajaparatvāparatvacaditi /",
    "GSP29nystik_u:11633": " tasmātsūryaparispandasya devadattādiparispandasya cāsti kālena sarvagatena saṃyuktasamavāyalakṣaṇaḥ sambandhaḥ /",
    "GSP29nystik_u:11634": " etayā ca dvādā parispandayorapyasti sambandhapa iti /",
    "GSP29nystik_u:11635": " kālasambandhānapekṣameva ca sūryaparispandāvacchinnasya devadattādiparispandasya grahaṇamupadyate /",
    "GSP29nystik_u:11636": " yathā daṇḍīti śabdāddaṇḍāvacchinnaṃ puruṣaṃ pratītya tadanyathānupapattyā paścāddaṇḍapuruṣayoḥ saṃyogabhedo 'vagamyate na tu sambandhajñānapuraḥsaraṃ daṇḍivijñānam /",
    "GSP29nystik_u:11637": " evaṃ paratvāparatve api kālapiṇḍasaṃyoganibandhane gṛhītvā kālo 'numīyate na tu kālajñānapuraḥsaraṃ tajjñānaṃ tatsiddhamarūpatayā kālo 'pratyakṣaḥ paratvāparatvādyanumeyaśceti /",
    "GSP29nystik_u:11638": " tasmātsuṣṭūktaṃ parādipratyayānāṃ ceti /",
    "GSP29nystik_u:11639": " kāryakāraṇaviśeṣāpekṣa",
    "GSP29nystik_u:11640": " iti /",
    "GSP29nystik_u:11641": " kāryasya parāparādeḥ pratyayasya ca yaḥ kāraṇaviśeṣobahutarālpatarātītatapanaparispandāvacchinnakālapiṇḍasaṃyogastadapekṣaḥ",
    "GSP29nystik_u:11642": " kāla eko 'pi parāparādipratyayahetuḥ parāparatvalakṣaṇaguṇotpādanadvāreṇeti varttate",
    "GSP29nystik_u:11643": " kāraṇavyaṅgyaḥ kālaḥ tasya niṣpannatayā vyaktisādhanatvopapatteḥ /",
    "GSP29nystik_u:11644": " na tu kriyāvyaṅnya tasyāḥ sādhyatayā asiddhatvādvyaktiṃ prati hetubhāvābhāvāt /",
    "GSP29nystik_u:11645": " tathā cātītānāgatamātradarśanādvarttamānābhāvena na traikālyaviṣayamanumānaṃ tayośca",
    "GSP29nystik_u:11646": " pitāputravatparatvāparatvavadūdhrasvadīrghavacca parasparāpekṣāsiddhirantareṇāpi",
    "GSP29nystik_u:11647": " varttamānakālamiti pūrvaḥ pakṣaḥ // 39 //",
    "GSP29nystik_u:11648": " NyS_2,1.40: tayorapyabhāvo vartamānābhāve tadapekṣatvāt //",
    "GSP29nystik_u:11649": " tayo--tvāt (sū. 40) //",
    "GSP29nystik_u:11650": " nātītādirūpatā kālasya kārakavyaṅnyā tayostādavasthyāt /",
    "GSP29nystik_u:11651": " api tu kriyāvyaṅgyā tāṃ khalūrarīkṛtya pravartamānānayamatītānāgatavartamānān pratipadyate nānyathā /",
    "GSP29nystik_u:11652": " yadā khalvayaṃ puruṣaḥ phalaṃ pravartamānapatanakriyāviśiṣṭaṃ pratipadyate tadā vyapadiśatipatati phalamiti /",
    "GSP29nystik_u:11653": " tanmūle cāsyātītānāgatatve apatat phalaṃ patiṣyatīti /",
    "GSP29nystik_u:11654": " na ca vartamānapatanamasiddhaṃ yena na kālaṃ vyaña jyāt (taddvayostādavasthyāt api tu kriyāvyaṅgyatā)",
    "GSP29nystik_u:11655": " tadasattve kasyedaṃ kāraṇaṃ gurutvaṃ kasya ca phalaṃ kārakaṃ kasya ca phalaṃ bhūmisaṃyogaḥ kāryaḥ /",
    "GSP29nystik_u:11656": " na ca paratvāparatvādīnāmapi siddhiḥ parasparāpekṣā /",
    "GSP29nystik_u:11657": " kiṃ tarhi ? sannikṛṣṭabuddhyapekṣamaparatvaṃ viprakṛṣṭabuddhyapekṣaṃ paratvaṃ pūrvasaṃkhyāvacchinnatā ca saṃyuktasaṃyogānāṃ sannikarṣaḥ /",
    "GSP29nystik_u:11658": " parasaṃkhyāvacchinnatā ca viprakarṣaḥ /",
    "GSP29nystik_u:11659": " evaṃ hrasvatvadīrghatve api parimāṇabhedau na parasparāpekṣau pitāputrau ca pramāṇaprameyavyākhyayā vyākhyātau /",
    "GSP29nystik_u:11660": " tasmādatītānāgatayorvartamānāpekṣatvādvartamānasya ca tadanapekṣatvādasti traikālyamiti siddhāntaḥ // 40 //",
    "GSP29nystik_u:11661": " NyS_2,1.41: nātītānāgatayoritaretarāpekṣā siddhiḥ //",
    "GSP29nystik_u:11662": " bhāṣyam athāpīti /",
    "GSP29nystik_u:11663": " kasmādatītānāgatāvitaratarāpekṣau na bhavataḥ kṛtaṃ vartamāneneti śaṃṅkā sūcayati /",
    "GSP29nystik_u:11664": " tannirākaraṇānaya sūtram--- nātī--ddhiḥ (sū. 41) //",
    "GSP29nystik_u:11665": " parasparāpekṣasiddherhi vartamānābhāvaḥ saiva tu nāstīti sūtrārthaḥ /",
    "GSP29nystik_u:11666": " kayā yuktyeti praśnaḥ /",
    "GSP29nystik_u:11667": " uttaraṃ kena kalpena prakāreṇātītaḥ",
    "GSP29nystik_u:11668": " tadanena vartamānābhāve 'tītasvarūpākṣepaḥ kṛtaḥ /",
    "GSP29nystik_u:11669": " hrasvadīrghatvādīnāṃ parasparāpekṣasiddhitvamaṅgīkṛtyāha /",
    "GSP29nystik_u:11670": " tannopapadyate viśeṣahetvabhāvāditi /",
    "GSP29nystik_u:11671": " paramārthatastu na cetaretaratarāpekṣā hrasvadīrghatvādīnāmapi siddhiriti /",
    "GSP29nystik_u:11672": " svakīyāṃ yuktiṃ vārtikakāra",
    "GSP29nystik_u:11673": " āha /",
    "GSP29nystik_u:11674": " na ca vartamānakālānabhyupagame patata",
    "GSP29nystik_u:11675": " itīti / ( 255 / 6 ) // 41 //",
    "GSP29nystik_u:11676": " NyS_2,1.42: vartamānābhāve sarvāgrahaṇaṃ pratyakṣānupapatteḥ //",
    "GSP29nystik_u:11677": " vakṣyamāṇasūtrāvatāraparaṃ bhāṣyam /",
    "GSP29nystik_u:11678": " arthasadbhāvavyaṅnyaścāyiti /",
    "GSP29nystik_u:11679": " asyārthaḥ na kevalaṃ patanādikriyāvyaṅnyo vartamānaḥ kālaḥ api tvarthasadbhāvo 'rthasya sattā 'stikriyeti yāvat /",
    "GSP29nystik_u:11680": " tayā vyaṅnyaḥ kālaḥ /",
    "GSP29nystik_u:11681": " etaduktaṃ bhavati patanādayaḥ kriyāḥ",
    "GSP29nystik_u:11682": " vartamāneṣvapayāntyapayāntica /",
    "GSP29nystik_u:11683": " asti kriyātu sarvavartamānavyāpinī /",
    "GSP29nystik_u:11684": " tadevamastikriyāviśiṣṭasya vartamānasyābhāve sarvāgrahaṇaṃ pratyakṣānupapatteḥ /",
    "GSP29nystik_u:11685": " na cāvidyamānaṃ tasya vivaraṇamasaditi /",
    "GSP29nystik_u:11686": " na ca varttamānābhāvavādī vidyamānaṃ satkiṃ cidanujānāti /",
    "GSP29nystik_u:11687": " atra vārtikakāraḥ pṛcchati /",
    "GSP29nystik_u:11688": " kathaṃ punariti /",
    "GSP29nystik_u:11689": " ( 255 / 17 ) na hi sarvaṃ pratyakṣaṃ varttamānaviṣayamatītānāgatayorapi yogipratyakṣatvāditi bhāvaḥ /",
    "GSP29nystik_u:11690": " utaraṃ yasmāditi /",
    "GSP29nystik_u:11691": " nātītānāgataviṣayatayā pratyakṣānupapattiṃ brūmaḥ api tvatītānāgatādhāratayetyarthaḥ /",
    "GSP29nystik_u:11692": " bhāṣyamapi varttamānābhāve pratyakṣanimittaṃ sannikarṣaḥ asmādipratyakṣaviṣayo vidyamāno ghaṭādiḥ pratyakṣaṃ pramāṇamanādhāraṃ satsarvaṃ nopapadyata iti draṣṭavyam // 42 //",
    "GSP29nystik_u:11693": " NyS_2,1.43: kṛtatākartavyatopapattestūbhayathā grahaṇam //",
    "GSP29nystik_u:11694": " atra bhāṣyamubhayathā vartamāno gṛhyata iti tadavatārya vyācaṣṭe vārtikakāraḥ /",
    "GSP29nystik_u:11695": " upapannaśca san dvedhā bhidyate iti /",
    "GSP29nystik_u:11696": " kva cit kriyāmātravyaṅgyaḥ",
    "GSP29nystik_u:11697": " yathā 'stīti /",
    "GSP29nystik_u:11698": " kva cit kriyāsantānavyaṅgyaḥ /",
    "GSP29nystik_u:11699": " pataticchinattīti ( 256 /",
    "GSP29nystik_u:11700": " 3 ) atra hi pūrvaparībhāvaḥ pratīyate /",
    "GSP29nystik_u:11701": " na ca pratikṣaṇamapavargavataḥ karmaṇa",
    "GSP29nystik_u:11702": " ekasya pākasya vā cchedanasya vā pūrvoparībhāva",
    "GSP29nystik_u:11703": " iti /",
    "GSP29nystik_u:11704": " karmasaṃtānastvāstheyaḥ so 'pi caikamupasaṃgrāhakamantareṇa na bhavatyata uktaṃ bhāṣyakṛtā ekārthā kriyā kriyāsaṃtāna",
    "GSP29nystik_u:11705": " iti /",
    "GSP29nystik_u:11706": " ekaprayojanāvacchinnetyarthaḥ /",
    "GSP29nystik_u:11707": " atra cādhiśrayaṇādayo bhavantu pacyarthāḥ yathāha mahābhāṣyakāraḥ",
    "GSP29nystik_u:11708": " tadabhisandhipūrvakaṃ preṣaṇamadhyeṣaṇaṃ vā yuktaṃ tatsarvaṃ pacyartha iti /",
    "GSP29nystik_u:11709": " rūpādiparāvṛttimātrārthatvaṃ vāsya pace,",
    "GSP29nystik_u:11710": " rākhyātārthaḥ /",
    "GSP29nystik_u:11711": " sarvo 'yamadhyeṣaṇādirbhavatu bhāvanābhidhānaḥ nobhayathāpi kā cidasti darśanakṣatiḥ /",
    "GSP29nystik_u:11712": " anāgatādvyavacchinatti nānārambha",
    "GSP29nystik_u:11713": " iti /",
    "GSP29nystik_u:11714": " anārambho 'nanuṣṭhānaṃna vivakṣitaṃ yathā pakṣyatītyatretyarthaḥ /",
    "GSP29nystik_u:11715": " atītād vyavacchinatti /",
    "GSP29nystik_u:11716": " noparamo vivakṣita iti yathāpākṣīdityatretyarthaḥ /",
    "GSP29nystik_u:11717": " saṃtānārambhavivakṣāyāmiti /",
    "GSP29nystik_u:11718": " ārambho 'tra cikīrṣābhidhīyata iti na virodhaḥ /",
    "GSP29nystik_u:11719": " tadeva vartamānaṃ kriyāsadbhāvamuktvā tatsambandhavyaṅgyāṃ kārakasya vartamānatāmāha /",
    "GSP29nystik_u:11720": " yaccedaṃ chidyamānamiti /",
    "GSP29nystik_u:11721": " (na) tatkrikriyamāṇaṃ /",
    "GSP29nystik_u:11722": " vartamānakriyāsambandhena vartamānaṃ na tu svarūpata ityarthaḥ /",
    "GSP29nystik_u:11723": " tasya ca kārakasya vartamānakriyāsambandhamatītānāgatānapekṣamapekṣyātītānāgatatve /",
    "GSP29nystik_u:11724": " kriyāyāḥ kārakasyāpi vyaktiḥ tadbhāvavyaktiḥ /",
    "GSP29nystik_u:11725": " taddhetukaṃ ca dvaividhyamiti pratipādanaparaṃ sūtramavavatārayati /",
    "GSP29nystik_u:11726": " tasmin kriyāmāṇe /",
    "GSP29nystik_u:11727": " kṛta-ṇam ( sū. 43 ) // bhāṣyam /",
    "GSP29nystik_u:11728": " ārabdho 'bhīṣṭaphalorīkaraṇena kriyāsaṃtānaḥ pacatīti /",
    "GSP29nystik_u:11729": " vakṣyamāṇāsaṃpṛktatopayogitayā kriyāsaṃtānasvarūpamāha /",
    "GSP29nystik_u:11730": " tatrati /",
    "GSP29nystik_u:11731": " kriyāsaṃtāne /",
    "GSP29nystik_u:11732": " (no) na (tu) nu vidyata ityatrāpi pūrvaparībhāvāvagamādatītānāgatābhyāṃ saṃpṛkta evetyata āha vārtikakāraḥ /",
    "GSP29nystik_u:11733": " atra hi kevala",
    "GSP29nystik_u:11734": " iti /",
    "GSP29nystik_u:11735": " śabdamāhātmyātsamparko na vāstavo,",
    "GSP29nystik_u:11736": " vāstavaṃ tu vartamānatvamata evāha /",
    "GSP29nystik_u:11737": " kevalaḥ śuddha iti /",
    "GSP29nystik_u:11738": " śabdamāhātmyātsamparko na vāstavo,",
    "GSP29nystik_u:11739": " vāstavaṃ tu vartamānatvamata evāha /",
    "GSP29nystik_u:11740": " kevalaḥ śuddha iti /",
    "GSP29nystik_u:11741": " paryāyābhidhānamātyantikaṃ saṃparkābhāvaṃ darśayati /",
    "GSP29nystik_u:11742": " yadi kva cinmukhyaṃvartamānatvaṃ nābhyupeyate tatastatpūrvako bhākto 'pi vartamānaprayogo 'pi na syādityata āha /",
    "GSP29nystik_u:11743": " anyaśca loka iti // 43 //",
    "GSP29nystik_u:11744": " NyS_2,1.44: atyantaprāyaikadeśasādharmyādupamānapāsiddhiḥ //",
    "GSP29nystik_u:11745": " atya--ddhiḥ (sū. 44) //",
    "GSP29nystik_u:11746": " yathā gaurevaṃ gavaya ityatideśavākyārthasmṛtisahakāri sārūpyadarśanaṃ sādhyasya gavayo 'yamiti saṃjñāsaṃjñisambandhasya sādhanamupamānaṃ taccedaṃ nopapadyate vikalpānupapatteḥ /",
    "GSP29nystik_u:11747": " kiṃ yathā gaurevaṃ",
    "GSP29nystik_u:11748": " iti gavā 'tyantasādharmyaṃ vivakṣitaṃ tathā sati gavāntaramevagavayaḥ syāt /",
    "GSP29nystik_u:11749": " tadidamāha bhāṣyakāraḥ na caivaṃ bhavati yathā gaurevaṃ gauriti /",
    "GSP29nystik_u:11750": " co yasmādarthe /",
    "GSP29nystik_u:11751": " tasmādyathā gaurevaṃ gavaya iti vākyasyārtho bhavati yathā gaurevaṃ gauriti /",
    "GSP29nystik_u:11752": " gavā prāyasādharmyādapi gavayopamānaṃ na sidhyati /",
    "GSP29nystik_u:11753": " mahviṣasyāpi gavā prāyasādharmyasya vidyamānatvena tasyāpi gavayābhidhānaprasaṅgāt /",
    "GSP29nystik_u:11754": " tadidamāha /",
    "GSP29nystik_u:11755": " na hi bhavati yathā 'naḍvānevaṃ mahiṣa itīti /",
    "GSP29nystik_u:11756": " yathā 'naḍvānevaṃ gavaya",
    "GSP29nystik_u:11757": " ityasya vākyasyārtho yathānaḍpavānevaṃ mahiṣa iti yasmānna bhavati /",
    "GSP29nystik_u:11758": " ekadeśasādharmyādupamānaṃ na bhavati /",
    "GSP29nystik_u:11759": " ekadeśopamānasyaivānupapatteratiprasaṅgāt /",
    "GSP29nystik_u:11760": " tadidamāha na hi sarveṇa sarvamupamīyate tathā sati sumerorapisarṣapeṇopamānaprasaṅgāt // 44 //",
    "GSP29nystik_u:11761": " NyS_2,1.45: prasiddhasādharmyādupamānasiddheryathoktadoṣānupapattiḥ //",
    "GSP29nystik_u:11762": " prasi--ttiḥ (sū. 45) //",
    "GSP29nystik_u:11763": " prakaraṇādyapekṣaṃ hi vākyaṃ svārthaṃ pratipādayati, na kevalam /",
    "GSP29nystik_u:11764": " tadvaśācca kva cidatyantasādharmyaṃ pratīyate kva cidbhūyaḥsādharmyaṃ kva cidekadeśasādharmyaṃ,",
    "GSP29nystik_u:11765": " tadiha pratītamahiṣādikaṃ puruṣaṃ prati yathā gaurevaṃ gavaya iti vākyamuccāryate",
    "GSP29nystik_u:11766": " tadā mahiṣādipariharārāya bhūyaḥ sādharmyaṃ vivakṣitamityavagataṃ vākyārthaṃ smaran",
    "GSP29nystik_u:11767": " mahiṣādiṣu vane gosādharmyaṃ paśyannapi na gavayasaṃjñāṃ niveśayati /",
    "GSP29nystik_u:11768": " api tu sādharmyavati gavaya eva tāṃ niveśayati /",
    "GSP29nystik_u:11769": " yastvapratītamahiṣādistaṃ pratyetadvākyamupamānaṃ na bhavatyeveti paramārthaḥ /",
    "GSP29nystik_u:11770": " yathā ca prakaraṇādivaśādatyantaprāyaikadeśasādharmyamāśrityātideśavākyāni pravarttante tathā coktaṃ vārttikakṛtā /",
    "GSP29nystik_u:11771": " nasādharmyasyatyādi bhāṣyaṃ niyamaṃ niṣedhati na sādharmyasya kṛtsnabhāvameva vā 'lpabhāvameva vā āśrityātideśavākyaṃ pravarttate /",
    "GSP29nystik_u:11772": " kiṃ tarhi ? prasiddhasādharmyāddhetoḥ sādhyasādhanabhāvamāśrityoddiśyeti /",
    "GSP29nystik_u:11773": " etaduktaṃ bhavati /",
    "GSP29nystik_u:11774": " na niyamaḥ, kiṃ tu kva citkiṃ citsādharmyamāśrityātideśavākyaṃ pravarttate tacca prakaraṇādyunneyamiti /",
    "GSP29nystik_u:11775": " anabhyupagamāditi ca vārttikaṃ niyamābhiprāyameva /",
    "GSP29nystik_u:11776": " tatkriyayaiva",
    "GSP29nystik_u:11777": " ( 257 / 23 ) tatkriyāntaramityarthaḥ // 45 //",
    "GSP29nystik_u:11778": " NyS_2,1.46: pratyakṣeṇāpratyakṣasiddheḥ //",
    "GSP29nystik_u:11779": " pratya--ddheḥ (sū. 46) //",
    "GSP29nystik_u:11780": " yathā gauravaṃ gavaya iti hi vākyaṃ pratyakṣeṇa gavā gavayapratyakṣaṃ pratipādayati /",
    "GSP29nystik_u:11781": " na khalu śrutavākyo 'pi yadā pratyakṣeṇa gavayaṃ paśyati tadā vākyārthādhigamādadhikaṃ kiṃ citpratipadyate /",
    "GSP29nystik_u:11782": " saṃjñāsaṃjñisambandho 'pyanena vācyādevāvagataḥ /",
    "GSP29nystik_u:11783": " tasmātpratyakṣeṇa gavā pratyakṣasya gavayasya gavayasaṃjñāviśiṣṭasya pratīterupamānasyānumānaneti pūrvaḥ pakṣaḥ // 46 //",
    "GSP29nystik_u:11784": " NyS_2,1.47: nāpratyakṣe gavaye pramāṇārthamupamānasya paśyāma iti //",
    "GSP29nystik_u:11785": " siddhāntastu--- (sū. 47) //",
    "GSP29nystik_u:11786": " gavayatvaṃ hi saṃjñi,",
    "GSP29nystik_u:11787": " na ca tadyathā gaurevaṃ gavaya iti vākyātpratīyate /",
    "GSP29nystik_u:11788": " api tu kasya cidgatā sādṛśyaṃ,",
    "GSP29nystik_u:11789": " na ca vākyagatopava gavayaśabdastasya vācakaḥ /",
    "GSP29nystik_u:11790": " tathā tadānīmagṛhītasaṃgatitvāt /",
    "GSP29nystik_u:11791": " na ca sādṛśyaṃ saṃjñi,",
    "GSP29nystik_u:11792": " tasmātpratyakṣa eva gavayatvasya pratyakṣatvātsaṃjñāsaṃjñisambandhaparicchedaḥ pramāṇārthaḥ /",
    "GSP29nystik_u:11793": " upapāditaṃ caitadupamānalakṣaṇe /",
    "GSP29nystik_u:11794": " tasmātpratyakṣo gavayaḥ apratyakṣeṇa gavā pratīyayata iti /",
    "GSP29nystik_u:11795": " siddhamityarthaḥ /",
    "GSP29nystik_u:11796": " pūrvapakṣavāṅmāha /",
    "GSP29nystik_u:11797": " parārthamupamānamiti cenmanyase siddhāvādin, tannāsti /",
    "GSP29nystik_u:11798": " kutaḥ /",
    "GSP29nystik_u:11799": " svayamapyadhyavasāyāt /",
    "GSP29nystik_u:11800": " evaṃ hi parārthaṃ syādyathā gaurevaṃ gavaya iti vākyaṃ yadi parasyaivādhyavasāyaṃ janayet yāvatoccārayituraṇghyavasāyaṃ janayati tasmātsvārthamapītyarthaḥ",
    "GSP29nystik_u:11801": " etadeva darśayati bhāṣyakāraḥ bhavati bhoḥ svayamapyuccārayiturvākyādadhyavasāya",
    "GSP29nystik_u:11802": " iti /",
    "GSP29nystik_u:11803": " siddhāntavādyāha /",
    "GSP29nystik_u:11804": " nādhyavasāvaya uccārayituḥ pratiṣidhyate upamānam uccārayitāraṃ prati na bhavati /",
    "GSP29nystik_u:11805": " kuta ityata āha prasiddhasādharmyāditi // 47 //",
    "GSP29nystik_u:11806": " NyS_2,1.48: tathetyupasaṃhārādupamānasiddhernāviśeṣaḥ //",
    "GSP29nystik_u:11807": " vārttikaṃ tu parārthatvenānumānādupamānabhedamāha /",
    "GSP29nystik_u:11808": " parārthatvācceti /",
    "GSP29nystik_u:11809": " ( 258 / 19 ) nanu pratyakṣaṃ sārūpyajñānamupamānaṃ na caitatparārthamityata āha /",
    "GSP29nystik_u:11810": " na hi yathāgauriti /",
    "GSP29nystik_u:11811": " astu tarhi vākyamevetyata āha /",
    "GSP29nystik_u:11812": " na hyāgameti /",
    "GSP29nystik_u:11813": " bhinnayorapyanumānopamānayoretāvanmātreṇa sādhyamityusaṃhāravyājenāha /",
    "GSP29nystik_u:11814": " tasmādyatheti /",
    "GSP29nystik_u:11815": " atirohitamitarat // 48 //",
    "GSP29nystik_u:11816": " NyS_2,1.49: śabdo 'numānam--arthasyānupalabdheranumeyatvāt //",
    "GSP29nystik_u:11817": " atra hi sūtrakāreṇa prathamamanumānāntargatiḥ parīkṣitāḥ,",
    "GSP29nystik_u:11818": " na cāparīkṣitapramāṇabhāvasya sā yukteti vārttikakāraḥ prathamamasya pramāṇabhāvameva parīkṣate /",
    "GSP29nystik_u:11819": " tasyākṣepo na śabdaḥ pramāṇamiti ( 259 /",
    "GSP29nystik_u:11820": " 8 ) yasmin sati pramā bhavatyeva na na bhavati tat pramāṇaṃ sādhakatamasya karaṇatvāt /",
    "GSP29nystik_u:11821": " satyapi tu śabdeva pramāva na bhavatīti tasya sādhakatvaṃ vighaṭayati /",
    "GSP29nystik_u:11822": " viṣayābhāvacceti /",
    "GSP29nystik_u:11823": " prāmāṇyaṃ hi viṣayavattayā vyāptaṃ sā śabdānnivarttamānā prāmāṇyamapi nivarttayati vṛkṣateva nivarttamānā svavyāptaṃ śiṃśapātvam /",
    "GSP29nystik_u:11824": " dvividhaśca viṣayaḥ pratyakṣaḥ parokṣaśca /",
    "GSP29nystik_u:11825": " tatra pūrvaḥ pratyakṣasya pramāṇasya viṣayaḥ /",
    "GSP29nystik_u:11826": " apratyakṣaścāvinābhūtālliṅgādavagantavyaḥ /",
    "GSP29nystik_u:11827": " tadanapekṣaṇe asambandhāviśeṣātsarvaṃ sarvasmādgamyeta /",
    "GSP29nystik_u:11828": " tathā ca sarvaḥ parokṣārthapratyayo 'numānavyāptaḥ /",
    "GSP29nystik_u:11829": " na ca pratyakṣaparokṣābhyāmanyo rāśirasti /",
    "GSP29nystik_u:11830": " tasmādviṣayābhāvādapi na śabdaprāmāṇyamiti/",
    "GSP29nystik_u:11831": " yattāvatsatyapramiteriti /",
    "GSP29nystik_u:11832": " tanna /",
    "GSP29nystik_u:11833": " asiddhatvāditi /",
    "GSP29nystik_u:11834": " na śabdamātraṃ pramāṇamapi tu gṛhītaḥ smaryamāṇasambandhaśca /",
    "GSP29nystik_u:11835": " na cedṛśe śabde sati pramā na bhavati /",
    "GSP29nystik_u:11836": " yādṛśe tu sati pramā na bhavati nāsau pramāṇamityarthaḥ /",
    "GSP29nystik_u:11837": " tanmahatpratyayakartṛtvāditi /",
    "GSP29nystik_u:11838": " ( 260 / 3 ) mahvattvaparimāṇaṃ hi mahato viśeṣaṇaṃ tanna jñātaṃ viśeṣye mahati pramāṇam /",
    "GSP29nystik_u:11839": " tadevaṃ siddhapramāṇabhāvasya śabdasyānumānādbhedaṃ parīkṣamāṇaḥ pūrvapakṣayati /",
    "GSP29nystik_u:11840": " anumānaṃ śabda",
    "GSP29nystik_u:11841": " iti /",
    "GSP29nystik_u:11842": " śabdo--tvāt (sū. 49) //",
    "GSP29nystik_u:11843": " yaj jñānaṃ pratyakṣeṇānupalabhyamānārthaviṣayaṃ pratyakṣasya paścādupajāyate tadanumānaṃ yathā 'gnimaddhūmajñānaṃ tathā ca śabdajñānaṃ tasmādanumānamityarthaḥ",
    "GSP29nystik_u:11844": " NyS_2,1.50: upalabdheradvipravṛttitvāt //",
    "GSP29nystik_u:11845": " NyS_2,1.51: saṃbandhāc ca //",
    "GSP29nystik_u:11846": " advipravṛttikatvaṃ prakārabhedarahitatvaṃ pratyakṣānumāne tu parokṣāparokṣāvagāhitayā prakārabhedavatī ityarthaḥ // 50-51 //",
    "GSP29nystik_u:11847": " NyS_2,1.52: āptopadeśasāmarthyāt śabdādarthasaṃpratyayaḥ //",
    "GSP29nystik_u:11848": " siddhāntasvarūpamupakramate /",
    "GSP29nystik_u:11849": " yattāvaditi /",
    "GSP29nystik_u:11850": " etena--saṃśayādiṣu vyabhicāreṇa,",
    "GSP29nystik_u:11851": " te 'pi hi trikālaviṣayā iti /",
    "GSP29nystik_u:11852": " anvayavyatirekopapattimātraṃ pratyakṣe 'pyasti /",
    "GSP29nystik_u:11853": " pratyāyanāṅgānvayavyatirakajñānaṃ tu anyādṛśaṃ śabde anyādṛśaṃ tvanumāne,",
    "GSP29nystik_u:11854": " taddhi pakṣadharmatāpekṣamanumāne,",
    "GSP29nystik_u:11855": " śabde tu tadanapekṣamityatra sūtraṃ bhavati /",
    "GSP29nystik_u:11856": " āpto yaḥ (sū. 52) // yo hyatyantādṛṣṭapūrvaḥ svargāpūrvadevatādiḥ sa vākyārtharūpaḥ tathā hi--- 'yanna duḥkhena saṃbhinnaṃ na ca grastamanantaram",
    "GSP29nystik_u:11857": " abhilāṣopanītaṃ ca tatsukhaṃ svaḥpadāspada'",
    "GSP29nystik_u:11858": " miti // svargo vākyārthaḥ /",
    "GSP29nystik_u:11859": " evamapūrvamapi,",
    "GSP29nystik_u:11860": " tatkhalu svarganarakādihetuḥ kālāntarasthāyī puruṣaviśeṣaguṇaḥ svakāryavirodhīti vākyārtha,",
    "GSP29nystik_u:11861": " evaṃ devatā 'pi /",
    "GSP29nystik_u:11862": " sā 'pi hi sūktahavirbhāginī sahasrākṣādyupetadehādimatī vākyārtha eva /",
    "GSP29nystik_u:11863": " naivaiṣa śabdādṛte asmadādipratyakṣādigocaraḥ /",
    "GSP29nystik_u:11864": " na cāgṛhītaṃ liṅgamasminpravarttitumarhati /",
    "GSP29nystik_u:11865": " na cāgṛhīte sambandhini śakyagrahaḥ sambandhaḥ /",
    "GSP29nystik_u:11866": " padaṃ tu yadyapi padārthasaṅgatisaṃvedanamapekṣate /",
    "GSP29nystik_u:11867": " yadyapi padārtha eva padārthāntaraviśiṣṭo vākyārthaḥ /",
    "GSP29nystik_u:11868": " ye 'pi vākyārthe sargādau padārthasmaraṇadvāreṇa pravarttamānaṃ saṅgatigrahānapekṣameva",
    "GSP29nystik_u:11869": " svargarūpavākyārthaṃ kurvanti svalokasiddhaṃ sukhajātīyamuddiśya loke siddhaireve",
    "GSP29nystik_u:11870": " duḥkhādyasaṃbhedairviśiṣṭaṃ svargapadavācyaṃ pratipādayanti nāpadārthaṃ vākyārthaṃ",
    "GSP29nystik_u:11871": " kurvanti vākyārthe ca padavacanaṃ svarga iti yathā śrotriyaṃśchando 'dhīta iti /",
    "GSP29nystik_u:11872": " yathā cakṣurādayo rūpādiṣvagṛhītasaṅgatayaḥ pravarttante evaṃ padārthasaṅgatigrahāpekṣāṇyapi padāni vākyārthabodhane na saṅgatigrahamapekṣante,",
    "GSP29nystik_u:11873": " kāryavyaṅnyatvātpramāṇabhāvasya saṅgatigrahānapekṣebhyo 'pi ca padabhedebhyo vākyārthāvabodhakāryadarśanāt /",
    "GSP29nystik_u:11874": " tasmānna padaṃ tadartho vā vākyārthāvabodhe liṅgaṃ tatra sambandhagrahānapekṣatvāda rūpādibodhe cakṣurādivat /",
    "GSP29nystik_u:11875": " syādetat /",
    "GSP29nystik_u:11876": " mā bhūtpratyakṣatodṛṣṭamanumānaṃ vākyārthe sāmānyatodṛṣṭaṃ bhaviṣyati /",
    "GSP29nystik_u:11877": " yadyapi ca vākyārthe sādhye padānāmapakṣadharmatvaṃ yadyapi ca padasmāritāḥ padārthā vyabhicāriṇaḥ tathā 'pyākāṅkṣāyogyatāsattiviśeṣaṇāḥ padārthāḥ saṃsarge liṅgaṃ bhaviṣyanti /",
    "GSP29nystik_u:11878": " tathā hi yanna duḥkhenetyādibhiḥ padaiḥ smāritāḥ padārthāḥ",
    "GSP29nystik_u:11879": " guṇapradhānabhāvenāvasthitāḥ saṃsargavantaḥ ākāṅkṣāyogyatāsattimattve sati padaiḥ smāritatvād gāmabhyājeti padasmāritapadārthavat /",
    "GSP29nystik_u:11880": " saṃsargasya ca saṃsṛjyamānā eva viśeṣo na punarājānato 'stikaścidviśeṣaḥ /",
    "GSP29nystik_u:11881": " saṃsṛjyamānāśca padaireva smāritā iti saṃsargaviśeṣapratilambhaḥ /",
    "GSP29nystik_u:11882": " sa eva ca vākyārtha iti siddhamānumāniko vākyārtha iti /",
    "GSP29nystik_u:11883": " gāmabhyājetyatra padārthānāṃ saṃsargavattvaṃ ca vākyaśravaṇasamanantaraprayojyavṛddhapravṛttyanumitapadārthasaṃsargapratyayādavagatam /",
    "GSP29nystik_u:11884": " tadetadacaturasram /",
    "GSP29nystik_u:11885": " padānāmeva padārthasmaraṇāvāntaravyāpārāṇāṃ vākyārthapramāṃ prati karaṇatayā pramāṇattvāt /",
    "GSP29nystik_u:11886": " teṣāṃ cāpakṣadharmatayā liṅgattvānupapatteḥ /",
    "GSP29nystik_u:11887": " yadi tu padāni padārthamātravaparyavasitavṛttīni na vākyārthapratyayaparāṇi syuḥ tato na padārthānāmākāṅkṣā 'stīti vākyārthapratyayo na bhavet",
    "GSP29nystik_u:11888": " na khalvākāṅkṣāṃ vinā sannidhiyogyatābhyāmeva padārthāḥ saṃsṛjyante yathā 'yameti",
    "GSP29nystik_u:11889": " putro rājñaḥ puruṣo 'pasāryatāmityatra putrasambandhena nirākāṅkṣopava rājā na puruṣeṇa sambaddhyate /",
    "GSP29nystik_u:11890": " na ca padānāṃ vākyārthaprattyayaparatvamantareṇa tatsmāritānāṃ padārthānāmākāṅkṣāsti /",
    "GSP29nystik_u:11891": " na hi yadyena vinā na bhavati tattadākāṅkṣati yena kārakaṃ kriyāmapekṣeta dravyaṃ vā guṇaṃ tathā sati paṭo bhavatīti vākyaṃ na nirākāṅkṣaṃ syāt",
    "GSP29nystik_u:11892": " paṭasya dravyasya guṇākāṅkṣitvāta /",
    "GSP29nystik_u:11893": " tasmādraktaḥ paṭo bhavatītyasyaikadeśaḥ paṭo bhavatīti sākāṅkṣatvādapramāṇamevaṃ paṭo bhavatīti hi vākyaṃ yaṃ kaṃ cid guṇaṃ gṛhītvānākāṅkṣaṃ",
    "GSP29nystik_u:11894": " yadā punā raktaḥ paṭo bhavatītyasyaikadeśo yaṃ kaṃ cid",
    "GSP29nystik_u:11895": " guṇamākṣipya nirākāṅkṣaḥ evaṃ vibhāge sati nirākāṅkṣatvena vākyabhedaḥ syāt /",
    "GSP29nystik_u:11896": " rakta",
    "GSP29nystik_u:11897": " ityapi ca vākyaṃ yaṃ kaṃ cida guṇinaṃ kriyāṃ ca kāṃ cidākṣipya nirvṛṇuyāt /",
    "GSP29nystik_u:11898": " na ca viśeṣadarśane sati nākṣepa iti yuktam /",
    "GSP29nystik_u:11899": " ekavākyatāyāṃ sattyāṃ viśeṣadarśane anākṣepaḥ /",
    "GSP29nystik_u:11900": " anākṣepe ca satyekavākyatetyanyonyāśrayāpatteḥ /",
    "GSP29nystik_u:11901": " tasmādvākyārthapratipādanaparasamabhivyāhṛtapadakadambasmāritatvenāparyavasānameva padārthānāmākāṅkṣeti yuktamutpaśyāmaḥ /",
    "GSP29nystik_u:11902": " tathā ca paṭo bhavatītyetāvanmātraṃ nirākāṅkṣaṃ yaṃ kaṃ cid guṇamākṣipya nirvṛṇoti",
    "GSP29nystik_u:11903": " raktaḥ paṭo bhavatītyatra tu raktapadasyāpi samabhivyāhārāt paṭādisaṃsargaparatvamiti",
    "GSP29nystik_u:11904": " paṭādi saṃsargamantareṇa raktattvamaparyavasyat paṭādayaśca raktatvasaṃsarga vinta",
    "GSP29nystik_u:11905": " 'paryavasyantaḥ parasparasaṃbandhā bhavantīti sidhyatyekavākyatā /",
    "GSP29nystik_u:11906": " tasmātpadānyeva padārthasmaraṇadvāreṇa tatsaṃsargaṃ lakṣayanti vākyārthe pramāṇaṃ teṣāṃ cāpakṣadharmatayā na liṅgatvam /",
    "GSP29nystik_u:11907": " syādetat /",
    "GSP29nystik_u:11908": " ayaṃ padakadambakaviśeṣaḥ smāritapadārthasaṃsargavān ākāṅkṣādimattve sati padakadambatvād gāmabhyājetipadāvalīvāditi nāpakṣadharmatā /",
    "GSP29nystik_u:11909": " maivam /",
    "GSP29nystik_u:11910": " anyonyāśrayāpatteḥ /",
    "GSP29nystik_u:11911": " karmakārakaṃ hi paṭādanyadvastutaḥ siddhaṃ jñānalakṣaṇāya phalāya kalpate /",
    "GSP29nystik_u:11912": " yathā 'gnimattā dhūmasya parvatasya vā 'gnisaṃyogaḥ na tvagnijñānajanakatvaṃ tadvattā /",
    "GSP29nystik_u:11913": " phalavyaṅnyaṃ hi tannānupajāte phale kalpate /",
    "GSP29nystik_u:11914": " tathā ca phalopajanane satyagnimattā tadvattāyāṃ tu karmaṇi phalopajananamityanyonyāśrayāpattiḥ /",
    "GSP29nystik_u:11915": " na hi phalakarmaṇoraikyam /",
    "GSP29nystik_u:11916": " na hi vṛkṣa eva cchidā bhavati /",
    "GSP29nystik_u:11917": " tadiha saṃsargavattvaṃ padānāṃ tajjñānajanakatvaṃ nānumānasādhyaṃ bhavitumarhati /",
    "GSP29nystik_u:11918": " na hyagnijñānajanakatvaṃ dhūmasyānumānasādhyamityuktam /",
    "GSP29nystik_u:11919": " smṛtijanakatvamapyeṣāṃ vākyārthapratyāyanāya kalpitaṃ na saṃbandhāntaraṃ vyanaktīti /",
    "GSP29nystik_u:11920": " tatsiddhametanna padāni vākyārthabodhe liṅgamapakṣadharmatvānmanovaditi /",
    "GSP29nystik_u:11921": " api ca laukika evārthaḥ parīkṣakairanugamyate na tu svakṛtalakṣaṇānurodhenālaukikamāsthīyate /",
    "GSP29nystik_u:11922": " na ca kleśena kayā citpraṇāṅyā pakṣadharmatāṃ kalpayitvā lokaḥ padebhyo vākyārthamavagacchati api tu svatantrebhya eva tebhya iti siddhaḥ śabdasya pramāṇasyānumānādbhedaḥ /",
    "GSP29nystik_u:11923": " āptoktatvaṃ tu svargādipratipādakaspayāgamasya prāmāṇye liṅgameva /",
    "GSP29nystik_u:11924": " na caitāvatā tadartha ānumāniko bhavati /",
    "GSP29nystik_u:11925": " na hi pravṛttisāmarthyānumitaprāmāṇyasya pratyakṣasya viṣayopa bhavatyānumānikaḥ /",
    "GSP29nystik_u:11926": " arthaviṣayaṃ hi pramāṇaṃ prāmāṇyaviṣaye ca pravṛttisāmarthyāptoktatve iti /",
    "GSP29nystik_u:11927": " evaṃ vyavasthite abhyuccayamātratayā bhāṣyavārtikakārābhyāmāptoktatvāśrayatvānāśrayatve śabdānumānabhedahetutayopanyaste iti mantavyam /",
    "GSP29nystik_u:11928": " etena pravṛttibhedakathanenādvipravṛtikatvaṃ vyākhyātam--nirākāryatayā /",
    "GSP29nystik_u:11929": " saṃbadhandhātpratipatteranumānaṃ śabda iti yaduktaṃ pūrvapakṣiṇā tadanubhāṣya dūṣayati /",
    "GSP29nystik_u:11930": " yatpunaretaditi /",
    "GSP29nystik_u:11931": " asyedamiti ṣaṣṭhīviśiṣṭasyeti bhāṣyaṃ tasya vyākhyānaṃ vācyavācakabhāva iti /",
    "GSP29nystik_u:11932": " svābhāviko hi śabdārthayoḥ saṃbandhastathā syāt tādātmyalakṣaṇo vā pratyāyyapratyāyakabhāvo vā prāptilakṣaṇo vā,",
    "GSP29nystik_u:11933": " tatrāvyapadeśyapadena pratyakṣalakṣaṇasthena tādātmyamapākṛtam /",
    "GSP29nystik_u:11934": " śabdārthayoḥprāptinirākaraṇahetunā copariṣṭādautpattikaḥ pratyāyyapratyāyakabhāvo nirākariṣyate /",
    "GSP29nystik_u:11935": " tena prāptiṃ nirākaroti bhāṣyakāraḥ prāptilakṣaṇastviti /",
    "GSP29nystik_u:11936": " ekendriyagrāhyebhyohi prāptiḥ pratyakṣā yathā 'ṅgulyoḥ na tu śabdārthayorekendriyagrapāhyatā tasmāśānayoḥ prāptiḥ pratyakṣagamyā vāyuvanaspatyorivetyarthaḥ",
    "GSP29nystik_u:11937": " nanu śabdasyārthaḥ samānendriyagrāhya eva tatkathaṃ nendriyeṇa gṛhyate śabdastasya viṣayabhāvamatītor 'tha ityata āha /",
    "GSP29nystik_u:11938": " asti cātīndriyaviṣayamṛto 'pīti /",
    "GSP29nystik_u:11939": " śabdagrāhakendriyamatipatita indriyamātramatipatiścātīndriyaḥ sa ca viṣayabhūtaśceti karmadhārayaḥ /",
    "GSP29nystik_u:11940": " tadetadyasmācchabdasyeti vārtikena vyākhyātam /",
    "GSP29nystik_u:11941": " NyS_2,1.53: pūraṇapradāhapāṭanānupalabdheśca saṃbandhābhāvaḥ //",
    "GSP29nystik_u:11942": " prāptilakṣaṇe cetyādi bhāṣyaṃ vyācaṣṭe /",
    "GSP29nystik_u:11943": " nānumānenāpīti /",
    "GSP29nystik_u:11944": " upasaṃpadyate /",
    "GSP29nystik_u:11945": " prāpnoti gacchatīti yāvat /",
    "GSP29nystik_u:11946": " āgacchannupalabhyeta modakādiḥ na copalabhyate tasmānnāgacchati śabdeśāmarthaḥ /",
    "GSP29nystik_u:11947": " tataścāsminpakṣe śabdena lokavyavahāra ucchidyeta /",
    "GSP29nystik_u:11948": " atha śabda iti / 262 / 6",
    "GSP29nystik_u:11949": " na tāvadpa guṇasya śabdasya gatirupapadyate tasmātsaṃtānavṛttyā śabdo 'yaṃ deśamāgacchatīti vācyaṃ tathā ca nityatvavyāhatirityarthaḥ /",
    "GSP29nystik_u:11950": " śaṅkate /",
    "GSP29nystik_u:11951": " atha nāgacchatīti /",
    "GSP29nystik_u:11952": " bhavati vidyataityarthaḥ /",
    "GSP29nystik_u:11953": " abhūtvā bhavanaṃ bhavatyartha",
    "GSP29nystik_u:11954": " iti matvā nikaroti /",
    "GSP29nystik_u:11955": " nityaśca bhavati cetīti /",
    "GSP29nystik_u:11956": " śaṅkitā svābhiprāyamāha /",
    "GSP29nystik_u:11957": " atha nāgacchatīti /",
    "GSP29nystik_u:11958": " nirākaroti /",
    "GSP29nystik_u:11959": " na sarvārtheti /",
    "GSP29nystik_u:11960": " na hi samānadeśāḥ samānendriyagrāhyāḥ pratiniyatavyañjakavyaṅnyā dṛṣṭā ityabhiprāyaḥ /",
    "GSP29nystik_u:11961": " sāmānyasyāśrayopalabdhirvyaktihetuḥ",
    "GSP29nystik_u:11962": " na punaḥ śabdasyāśrayopalabdhirasti yataḥ śabdo vyajyeta /",
    "GSP29nystik_u:11963": " pratyuta śabdenaivāśrayo vyañjanīyaḥ syāt /",
    "GSP29nystik_u:11964": " tathā cārthāśritaḥ śabdastālvādibhiraprāptaiḥ sarvānrpati vyakta ityuktadoṣāpattiḥ /",
    "GSP29nystik_u:11965": " na ca śabdasyārthe vṛttiranubhavagocara ityāha /",
    "GSP29nystik_u:11966": " na ca vācye vṛttiḥ /",
    "GSP29nystik_u:11967": " āgasātpratipatsyata iti ( 263 /",
    "GSP29nystik_u:11968": " 7 ) niruktādirāgamaḥ /",
    "GSP29nystik_u:11969": " uttaraṃ sa evāyamiti /",
    "GSP29nystik_u:11970": " niruktādīnāmarthasambandhe pratipādakatvaṃ bhavet /",
    "GSP29nystik_u:11971": " sa eva tu vicāryata ityarthaḥ // 53 //",
    "GSP29nystik_u:11972": " NyS_2,1.54: śabdārthavyavasthānādapratiṣedhaḥ //",
    "GSP29nystik_u:11973": " pūrvapakṣavādyāha /",
    "GSP29nystik_u:11974": " śabdārtheti // 54 //",
    "GSP29nystik_u:11975": " NyS_2,1.55: na sāmayikatvācchabdārthasaṃpratyayasya //",
    "GSP29nystik_u:11976": " siddhāntavādyāha /",
    "GSP29nystik_u:11977": " na sāmayikatvāditi /",
    "GSP29nystik_u:11978": " abhidhānābhidheyaniyamaniyoga iti /",
    "GSP29nystik_u:11979": " abhidhānābhidheyayorniyamo gośabdasya sāsnādimānevārtha evamaśvaśabdasya kesarādimāneveti /",
    "GSP29nystik_u:11980": " tasminniyogoboddhavya",
    "GSP29nystik_u:11981": " iti bhagavataḥ parameśvarasya sargādau so 'yaṃ samaya iti arthaḥ /",
    "GSP29nystik_u:11982": " tasminnupayukte jñāte śabdārthavyavasthā bhavati /",
    "GSP29nystik_u:11983": " sambandhavādino ''picāyamavarjanīya",
    "GSP29nystik_u:11984": " iti /",
    "GSP29nystik_u:11985": " ye 'pi mīmāṃsakā vaiyākaraṇau vā svābhāvikaṃ śabdārthayoḥ sambandhamāsthiṣata teṣāmapi naiva sattāmātreṇa gamako 'pitu jñātaḥ san,",
    "GSP29nystik_u:11986": " vijñāne cāyamasya vācaka iti vā 'smādayaṃ boddhavya iti vā saṃketa evopāyaḥ /",
    "GSP29nystik_u:11987": " vṛddhavyavahāro 'pi gavādiśabdānāṃ devadattādiśabdavatsaṃketapūrva",
    "GSP29nystik_u:11988": " eva /",
    "GSP29nystik_u:11989": " tadvaramastu saṃketa eva,",
    "GSP29nystik_u:11990": " kṛtamatra svābhāvikena sambandhena,",
    "GSP29nystik_u:11991": " tanmātrādeva prayogapratipattivyavahārāṇāmupapatterityarthaḥ /",
    "GSP29nystik_u:11992": " nanveyaṃ samayaḥ keṣāṃ cit padānāmasati svābhāviker 'thaiḥ sambandhe na kartuṃ śakyaḥ nirddiśya hyarthaṃ brūyādayamasmādboddhavyaṃ iti /",
    "GSP29nystik_u:11993": " na ca nirdeśo 'sati svābhāvike sambandhe keṣāṃ cicchabdānāṃ sidhyati /",
    "GSP29nystik_u:11994": " saṅketādhīne tu vācakatve sarveṣāmakṛtasamayatvāt kiṃ kena nirddiśyate /",
    "GSP29nystik_u:11995": " tasmātsaṃketakaraṇameva svābhāvikasambandhaṃ pratipādayati śabdānāmityata āha /",
    "GSP29nystik_u:11996": " prayujyamānagrahaṇācceti /",
    "GSP29nystik_u:11997": " parameśvareṇa hi yaḥ sṛṣṭyādau gavādiśabdānāmarthe saṃketaḥ kṛtaḥ so 'dhunā vṛddhavyavahāre prayujyamānānāṃ śabdānāmaviditasaṃgatibhirapi bālaiḥ-",
    "GSP29nystik_u:11998": " śakyo gṛhītum /",
    "GSP29nystik_u:11999": " tathā hi vṛddhavacanāntaraṃ tacchrāviṇo vṛddhāntarasya pravṛttinivṛttibhayaśokaharṣādipratipattestaddhetuṃ pratyayayamanumimīte bālaḥ /",
    "GSP29nystik_u:12000": " tasya ca satsvapyanyeṣvartheṣu bhūtasya abhūtasya vā śravaṇasamanantaraṃ ca bhavato",
    "GSP29nystik_u:12001": " vākyaśravaṇahetutāmavagacchati tadavayavānāṃ ca padānāmāvāpodvāpabhedena tadarthapratyayopajanāpāyadarśanātteṣu",
    "GSP29nystik_u:12002": " teṣvartheṣu teṣāṃ teṣāṃ padānāṃpa vācakatvaṃ kalpayati /",
    "GSP29nystik_u:12003": " evaṃ padāvayaveṣu prakṛtyādiṣvapi draṣṭavyam /",
    "GSP29nystik_u:12004": " so 'yaṃ vṛddhavyavahāraḥ sāmpratikānāṃ saṃketagrahopāyaḥ sargādibhavāṃ tu maharṣidevatādīnāṃ",
    "GSP29nystik_u:12005": " parameśvarānugrahāddharmajñānavairāgyaiśvaryātiśayasaṃpannānāṃ parameśvareṇa sukara",
    "GSP29nystik_u:12006": " eva saṅketaḥ kartum /",
    "GSP29nystik_u:12007": " tadvyavahārāccāsmadādīnāmapi sugrahaḥ saṃketaḥ",
    "GSP29nystik_u:12008": " (tadvyavahvāraparamparāgataścāsmadānīnāmapi)",
    "GSP29nystik_u:12009": " saṃketagraho na sambandhasmṛtimapekṣate /",
    "GSP29nystik_u:12010": " āptaparamparāta eva tato niḥ śaṅkavyavahāropapatteḥ /",
    "GSP29nystik_u:12011": " ata evāha bhāṣyakāraḥ laukikānāmiti /",
    "GSP29nystik_u:12012": " syādetat /",
    "GSP29nystik_u:12013": " yadi śabdānāṃ sāṅketikaḥ sambandho na svābhāvikaḥ kṛtaṃ tarhi sādhvasādhuvibhāgapareṇa vyākaraṇena,",
    "GSP29nystik_u:12014": " svābhāvikaṃ hi yasya vācakatvaṃ sa sādhurasādhuścetaraḥ,",
    "GSP29nystik_u:12015": " sāmayikatvena tu sarva eva sādhavo 'sādhavo vetyata āha /",
    "GSP29nystik_u:12016": " samayaparipālanārthaṃ cedamiti /",
    "GSP29nystik_u:12017": " pārameśvarasamayaparipālanārthamityarthaḥ /",
    "GSP29nystik_u:12018": " tathā ca yeṣāṃ padānāṃ yenārthena parameśvareṇa kṛtaḥ samayaḥ tāni tatra sādhūni asādhūnītaratreti vibhāgāya vyākaraṇamarthavaditi siddham /",
    "GSP29nystik_u:12019": " artharūpastuṣoleśo 'rthatuṣaḥ sa nāsti,",
    "GSP29nystik_u:12020": " kevalaṃ paraiḥ prāptilakṣaṇaḥ sambandhaḥ kalpita ityarthaḥ /",
    "GSP29nystik_u:12021": " tathā ca svābhāvikasambandhābhāvādanumānābhedāyāvinābhāvāsiddhyarthaṃ svābhāvikasambandhābhidhānamayuktamiti siddham /",
    "GSP29nystik_u:12022": " vārtike sa punaḥ samayaḥ kuta iti /",
    "GSP29nystik_u:12023": " yadi na ke canāpi śabdā na prasiddhasambandhāstato 'śakyapratītiḥ samaya iti bhāvaḥ /",
    "GSP29nystik_u:12024": " uttaraṃ padajñānāt /",
    "GSP29nystik_u:12025": " padaṃ jñāyate vyutpādyate aneneti vyutpattyā vyākaraṇāmetyarthaḥ /",
    "GSP29nystik_u:12026": " nanu sarveṣāṃ śabdānāmaviditasaṅgatiḥ kathaṃ vyākaraṇādapi śabdamātrātsamayaṃ pratipadyate ityata āha /",
    "GSP29nystik_u:12027": " lokataśceti /",
    "GSP29nystik_u:12028": " vṛddhavyavahārāvadhṛtasamayo vyākaraṇātsādhvasādhuvibhāgaṃ ca pratipadyaṃ taityarthaḥ /",
    "GSP29nystik_u:12029": " tadetadvibhajate /",
    "GSP29nystik_u:12030": " tadidaṃ śāstramiti // 55 //",
    "GSP29nystik_u:12031": " NyS_2,1.56: jātiviśeṣe cāniyamāt //",
    "GSP29nystik_u:12032": " evaṃ tāvaddṛṣṭenaiva samayenobhayasiddhena śabdārthavyavasthāpanasyopapatternātyantāparidṛśyamānasvābhāvikasambandhakalpanā",
    "GSP29nystik_u:12033": " yuktetyuktaṃ sampratyanupapanno 'pyayaṃ svābhāvikaḥ sambadha ityāha /",
    "GSP29nystik_u:12034": " jāti--t (sū. 56) // svābhāviko hi sambandhaḥ kasya cicchabdasya kena cidarthenāsti na sarvasya sarveṇa /",
    "GSP29nystik_u:12035": " tathā sati śabdārthavyavasthā na syāt /",
    "GSP29nystik_u:12036": " evaṃ ca tarhi na ṛṣyāryamlecchānāṃ niyamaḥ syāt /",
    "GSP29nystik_u:12037": " tathā hi yavaśabda āryaidīrghaśūke padārthe prayujyate,",
    "GSP29nystik_u:12038": " te hi yavaśabdāddīrghaśūkaṃ padārthaṃ pratipadyante mlecchāstu priyaṅguṃ pratipadyante /",
    "GSP29nystik_u:12039": " evaṃ trivṛtśabdamṛṣayaḥ stotrīyānavake prayuñjate /",
    "GSP29nystik_u:12040": " āryāstu latāviśeṣe /",
    "GSP29nystik_u:12041": " soyamaniyamo na syātsvābhāvike sambandhe,",
    "GSP29nystik_u:12042": " na hi svābhāvikasaṃbaddha",
    "GSP29nystik_u:12043": " āloko rūpeṇa sahasreṇāpi śilpibhīrasādisambaddhaḥ śakyaḥ kartum /",
    "GSP29nystik_u:12044": " yatastato rasādayo gamyeran /",
    "GSP29nystik_u:12045": " nāpi tatra saṃketena svābhāvikaḥ sambandho vyajyate /",
    "GSP29nystik_u:12046": " sadeva hi vyajyate nāsat /",
    "GSP29nystik_u:12047": " no khalu yatra ghaṭo nāsti tatra taṃ pradīpaḥ śakto vyaṅktum /",
    "GSP29nystik_u:12048": " so 'yamaniyamaḥ sāmayakatve upapadyate puruṣacchādhīnatvāt /",
    "GSP29nystik_u:12049": " tasyāścāniyamāt /",
    "GSP29nystik_u:12050": " na tu svābhāvikena iti /",
    "GSP29nystik_u:12051": " na ca vācyaṃ sarva eva śabdāḥ sarvairevārthaiḥ svabhāvataḥ sambaddhāḥ saṃketena tu niyamyante iti /",
    "GSP29nystik_u:12052": " pramāṇābhāvāt /",
    "GSP29nystik_u:12053": " jātibhedena cārthabhedapratyayasya saṃketabhedādapyupapatiriti /",
    "GSP29nystik_u:12054": " nanvāryadeśavarttināṃ mlecchānāmāryavyavahāraniścitasaṃketānāṃ nāniyama ityataṃ āha vārttikakāraḥ ( 265 /",
    "GSP29nystik_u:12055": " 2 ) jātiviśeṣaśabdeneti // 56 //",
    "GSP29nystik_u:12056": " NyS_2,1.57: tadapramāṇyam-- anṛtavyāghātapunaruktadoṣebhyaḥ //",
    "GSP29nystik_u:12057": " tada--bhyaḥ ( sū. 57 ) //",
    "GSP29nystik_u:12058": " anumānāntarbhāve kadācidarthāvinābhāvādbhavecchabdasya prāmāṇyaṃ tadbahirbhāve tu sulabhamasyāprāmāṇyamiti matvānumānabhedābhidhānānantaramaprāmāṇyamāha pūrvapakṣī /",
    "GSP29nystik_u:12059": " tasyetyādibhāṣyaṃ tadvārttikakāro vyācaṣṭe /",
    "GSP29nystik_u:12060": " tadityadhikṛtaśabdābhidhānāditañ",
    "GSP29nystik_u:12061": " śāstre hyisminniḥśreyasādhigagamapareva tannāntarīyakatayā vedaprāmāṇyavyutpādanamadhikṛtamityadhikṛtaḥ śabdo veda ityarthaḥ /",
    "GSP29nystik_u:12062": " syādetat--anṛtatvamaprāmāṇyamiti paryāyaḥ tathā ca pratijñārtha eva heturityata",
    "GSP29nystik_u:12063": " āha /",
    "GSP29nystik_u:12064": " aprāmāṇyamarthasyāpratyāyakatvam /",
    "GSP29nystik_u:12065": " arthasyetyaviparītasyetyarthaḥ /",
    "GSP29nystik_u:12066": " putrakāmeṣṭikārīryādayo hi aihikaphalā nāmuṣmikaphalāḥ aihikatvenaiva tatphalasya cetanena kāmyamānatvāt etaccharīropabhogayogyattvācca /",
    "GSP29nystik_u:12067": " viruddhārthopasthāpakatvena sahāsambhavo vākyayorvā padayorveti /",
    "GSP29nystik_u:12068": " atra bhāṣyakāreṇoditahomādividhivākyānāṃ nindābhirvyāghāta ityuktamadhikavivakṣayā vārtikakāra āha /",
    "GSP29nystik_u:12069": " agnihotramiti /",
    "GSP29nystik_u:12070": " homakālānāmuditādīnāṃ nindayā pratiṣedhāt /",
    "GSP29nystik_u:12071": " nanu madhyāhnāparāhvasāyāhnā bhaviṣyanti homasya kālā ityata āha /",
    "GSP29nystik_u:12072": " na cānya iti /",
    "GSP29nystik_u:12073": " teṣāmapi sarveṣāmuditakālatvādityarthaḥ /",
    "GSP29nystik_u:12074": " yastūdayānantara eva kāla uditakāla itpucyate tathā cānyo 'sti kāla ityuktaṃ vyāghāte na tuṣyati taṃ pratyanyathā vyāghātamāha /",
    "GSP29nystik_u:12075": " uditānuditeti /",
    "GSP29nystik_u:12076": " agnihotraṃ juhotītyutpattivākyena vihite agnihotranāmani home tadanuvādenaikaṃ vākyamuditaṃ kālaṃ vidhatte,",
    "GSP29nystik_u:12077": " anyaccā 'nuditakālamaparaṃ ca samayādhyuṣitakālaṃ,",
    "GSP29nystik_u:12078": " na caika eva homastadā tadā śakyaḥ kartum /",
    "GSP29nystik_u:12079": " na ca kālaguṇānurodhena pradhānasya homasyāvṛttiriti yuktam /",
    "GSP29nystik_u:12080": " na coditādivākye homasyābhyāsaḥ śrūyate /",
    "GSP29nystik_u:12081": " tasmātparasparavyāghātādaprāmāṇyameva sādhīya",
    "GSP29nystik_u:12082": " iti /",
    "GSP29nystik_u:12083": " nanvete 'nṛtatvādayaḥ sarvavedavākyāvyāpina",
    "GSP29nystik_u:12084": " iti bhāgāsiddhatayā hetvābhāsatā ityata",
    "GSP29nystik_u:12085": " āha /",
    "GSP29nystik_u:12086": " dṛṣṭāntatveneti /",
    "GSP29nystik_u:12087": " ayamatra prayogaḥ /",
    "GSP29nystik_u:12088": " putrakāmeṣṭihavanābhyāsavākyāni apramāṇam anṛtatvādibhyaḥ kṣaṇikavākyavaditi /",
    "GSP29nystik_u:12089": " evaṃ śeṣāṇi vedavākyāni apramāṇaṃ vedavākyatvāt putrakāmeṣṭivākyavaditi /",
    "GSP29nystik_u:12090": " paryudāsaṃ sādhyamuktvā tenaiva hetunā prasajyapratiṣedhasādhyamāha /",
    "GSP29nystik_u:12091": " agnihotrādivākyānāṃ veti /",
    "GSP29nystik_u:12092": " tadanyavākyaṃ putrakāmetyādi // 57 //",
    "GSP29nystik_u:12093": " NyS_2,1.58: na karmakartṛsādhanavaiguṇyāt //",
    "GSP29nystik_u:12094": " evaṃ pūrvapakṣamuktvā siddhāntamupakramamāṇaḥ prathamaṃ tāvadanṛtatvaṃ dūṣayati--- na ka--t ( sū. 58 ) //",
    "GSP29nystik_u:12095": " phalādarśanamanyathā 'pyupapadyamānaṃ nānṛtatvaṃ sādhayati tataścāsiddhamanṛtatvaṃ heturityarthaḥ /",
    "GSP29nystik_u:12096": " syāde tat--iṣṭeścoditatvādanapekṣeyaṃ ( sādhayati )",
    "GSP29nystik_u:12097": " putrakāraṇamiti kimasyāḥ karmakartṛvaiguṇyaṃ kariṣyatītyata āha /",
    "GSP29nystik_u:12098": " iṣṭeḥ karaṇasādhanatveneti /",
    "GSP29nystik_u:12099": " ( 366 / 5 ) dṛṣṭasahakāryadṛṣṭaṃ kāraṇaṃ na kevalaṃ,",
    "GSP29nystik_u:12100": " tato dṛṣṭavaiguṇyādupapannamabhavanaṃ phalasyetyarthaḥ /",
    "GSP29nystik_u:12101": " apekṣaṇīyaṃ kartāramāha pitarāviti /",
    "GSP29nystik_u:12102": " karaṇamāha /",
    "GSP29nystik_u:12103": " iṣṭyeti /",
    "GSP29nystik_u:12104": " kriyāmāha /",
    "GSP29nystik_u:12105": " saṃyujyamānāviti /",
    "GSP29nystik_u:12106": " iṣṭyāpaśrayantāvaditi bhāṣyam /",
    "GSP29nystik_u:12107": " samīhā--tadaṅgasamidādikarmānuṣṭhānaṃ tasyā--bhreṣo bhraṃśo 'nanuṣṭhānamiti yāvat /",
    "GSP29nystik_u:12108": " avidvānprayokteti /",
    "GSP29nystik_u:12109": " viduṣo hyadhikāraḥ sāmarthyāt /",
    "GSP29nystik_u:12110": " ata eva strīśūdratiraścāmasamarthānāmanadhikāraḥ",
    "GSP29nystik_u:12111": " vidvānapi yadidvijātikarmahānihetuṃ karma brahmahatyādi kṛtavān tatkṛtamapi karma phalāpavaya na kalpate kartṛtve vaiguṇyāditi darśayati /",
    "GSP29nystik_u:12112": " kapūyeti /",
    "GSP29nystik_u:12113": " kapūyaṃ ninditaṃ karma",
    "GSP29nystik_u:12114": " ācaratītyācaraṇaḥ puruṣaḥ /",
    "GSP29nystik_u:12115": " havirasaṃskṛtamapūtamaprokṣitaṃ vā /",
    "GSP29nystik_u:12116": " upahataṃ śvamārjārādibhiḥ /",
    "GSP29nystik_u:12117": " mantrā nyūnāḥ kramaviśeṣeṇa /",
    "GSP29nystik_u:12118": " dakṣiṇā durāgatā dautyadyūtotkācāderduṣṭādupāyādāgatetyarthaḥ /",
    "GSP29nystik_u:12119": " anvāhāryamiti dakṣiṇā /",
    "GSP29nystik_u:12120": " sā tato nyūnā vā dīyate yāvatyā puruṣo na tṛpyati1 sa ca puruṣāhāro jaratvaratvenāpākyatayā ninditaḥ /",
    "GSP29nystik_u:12121": " mithyāsaṃprayogaḥ puruṣāyitādirmātari,",
    "GSP29nystik_u:12122": " yonivyāpado nānāvidhāḥ putrajanapratibandhahetavaḥ, /",
    "GSP29nystik_u:12123": " lohitaretaso bījasyo pahatatvaṃ yataḥ putrajanma na bhavati /",
    "GSP29nystik_u:12124": " mithyābhimanthanaṃ yato nāgnirjāyate /",
    "GSP29nystik_u:12125": " karmavaiguṇyakartṛvaiguṇye āha vārtikakāraḥ /",
    "GSP29nystik_u:12126": " tatheṣṭeḥ sādhayituriti /",
    "GSP29nystik_u:12127": " mantrāṇāmasāmarthyāditi /",
    "GSP29nystik_u:12128": " mantrādisādhanānāṃ putrakāmeṣṭyādīnāṃ karmaṇāmityarthaḥ /",
    "GSP29nystik_u:12129": " nanu yadi nirapekṣā neṣṭiḥ sādhanaṃ stāṃstarhyanapekṣamāṇau pitarāveva samyak saṃyujyamānau putrasya janakau,",
    "GSP29nystik_u:12130": " kṛtamatra putrakāmeṣṭhyā,",
    "GSP29nystik_u:12131": " ata eva mlecchādīnāmapi putrajanmopapadyata ityata āha /",
    "GSP29nystik_u:12132": " tatsahakāritvāditi /",
    "GSP29nystik_u:12133": " ( 267 / 6 ) nānvayavyatirekagamyamiṣṭeḥ sahakāritvamapi tvāgamagamyaṃ,",
    "GSP29nystik_u:12134": " mlecchādīnāṃ putrajanma janmāntarīyādṛṣvaśādityāgamaprāmāṇyādanusaraṇīyam /",
    "GSP29nystik_u:12135": " dṛnaśyamānakarmakartṛvaiguṇye ca phalānutpādo 'dṛṣṭamapekṣaṇīyaṃ sūcayati /",
    "GSP29nystik_u:12136": " tadanena putrakāmeṣṭyādīnāmaniyataphalatvamapi sūcitaṃ bhavati /",
    "GSP29nystik_u:12137": " tathā karmāntarapratibandhena karmakartṛsādhanāvaiguṇye 'pi phalānutpapādaḥ samarthito bhavati /",
    "GSP29nystik_u:12138": " aihikaphaleṣu tu kārīryādiṣu sādhanavaiguṇyaṃ parihāraḥ /",
    "GSP29nystik_u:12139": " anūtatvādapramāṇamiti cediti /",
    "GSP29nystik_u:12140": " dharmiviśeṣaṇatvenopayuktānāmapi paścānniṣkṛṣyābhidhānaṃ na doṣāvahamiti bhāvaḥ /",
    "GSP29nystik_u:12141": " uttaraṃ kimidamiti /",
    "GSP29nystik_u:12142": " nanvarthāpratipādakatvaṃ pratijñātametadevānṛtatvaṃ ca heturiti pratijñāhetvorarthābheda",
    "GSP29nystik_u:12143": " ityata āha /",
    "GSP29nystik_u:12144": " anṛtatvaṃ ceti // 58 //",
    "GSP29nystik_u:12145": " NyS_2,1.59: abhyupetya kālabhede dośavacanāt //",
    "GSP29nystik_u:12146": " yatpunaruktamudite hotavyamityādīnāmeva parasparavyāghāt iti tatrāha /",
    "GSP29nystik_u:12147": " ubhayeti /",
    "GSP29nystik_u:12148": " ( 268 / 1 ) vidhipareṣu vākyeṣvekaikenaiva vākyenobhayavākyārthapratiṣedhānabhidhānānnānyathā nānāprāmāṇyamityarthaḥ /",
    "GSP29nystik_u:12149": " yadyapi caiko homaḥ samuccayena tadā tadā na śakyaḥ kartuṃ tathā 'pi vikalpena kariṣyate bahulaṃ hi vikalpo loke 'pyupalabhyate /",
    "GSP29nystik_u:12150": " vastu hi vyavasthitaṃ na vikalpyate anuṣṭhāne cānāgatotpādye vidhipratiṣedhavikalpānāmavirodhaḥ svarūpāniṣpatteriti /",
    "GSP29nystik_u:12151": " vākyārtho na karttavya",
    "GSP29nystik_u:12152": " iti /",
    "GSP29nystik_u:12153": " vākyaṃ tanna karttavyamityasyārthaḥ /",
    "GSP29nystik_u:12154": " kāmato vā prakalpyeteti /",
    "GSP29nystik_u:12155": " parasparavyāhatārthaṃ prakalpyetetyerthaḥ /",
    "GSP29nystik_u:12156": " abhihitaṃveti /",
    "GSP29nystik_u:12157": " yadanena vākyena svasāmarthyenābhihitaṃ tadvā parīkṣakairavadhṛyānūdyate idamanena vākyenābhihitamiti /",
    "GSP29nystik_u:12158": " nirddhārayati /",
    "GSP29nystik_u:12159": " abhihiteti /",
    "GSP29nystik_u:12160": " vihitānuvādo veti kva citpāṭhaḥ /",
    "GSP29nystik_u:12161": " vihito homastasyānuvādaḥ kālaviśeṣavidhānāyeti /",
    "GSP29nystik_u:12162": " vihitānuvāda evanyāyyaḥ kālaviśeṣavidhānāya na tu kālāntarapratiṣedhor 'thaḥ kalpyataityarthaḥ // 59 //",
    "GSP29nystik_u:12163": " NyS_2,1.60: anuvādopapatteśca //",
    "GSP29nystik_u:12164": " ekādarśa sāmidhenya",
    "GSP29nystik_u:12165": " utpattau paṭhitāstāsāṃ prathamottamayostrirvacanaṃ pañcadaśāratvaṃ mantrasya prayojanavataḥ sādhayatsaprayojanamiti // 60 //",
    "GSP29nystik_u:12166": " tadevaṃ vedaprāpamāṇyahetūnuddhṛtya prāmāṇyasambhavahetuḥ sūtrakāreṇa vaktavya",
    "GSP29nystik_u:12167": " iti pūrvaṃ vārttikāraḥ svata eva tāvatpramāmāṇyasaṃbhave hetūnāha /",
    "GSP29nystik_u:12168": " pūtrakāmeṣṭīti /",
    "GSP29nystik_u:12169": " NyS_2,1.61: vākyavibhāgasya cārthagrahaṇāt //",
    "GSP29nystik_u:12170": " NyS_2,1.62: vidhyarthavādānuvādavacanaviniyogāt //",
    "GSP29nystik_u:12171": " sautraṃ hetumavatārayāti samastānīti // 61-62 //",
    "GSP29nystik_u:12172": " NyS_2,1.63: vidhirvidhāyakaḥ //",
    "GSP29nystik_u:12173": " vidhirvidhāyakaḥ ( sū. 63 ) //",
    "GSP29nystik_u:12174": " tasya vyākhyānaṃ yadvākyamiti /",
    "GSP29nystik_u:12175": " codakaṃ pravartakam /",
    "GSP29nystik_u:12176": " atra cārogyakāmaḥ pathyamaśnīyādityādityādyupadeśaśravaṇasamanantaraṃ pathyāśane",
    "GSP29nystik_u:12177": " pravarttamānamānaṃ prayojyavṛddhamupalabhya bālastasya pravṛttihetuṃ pratyayamanumimīte",
    "GSP29nystik_u:12178": " asya pravṛttiḥ pravartakapratyayapūrvikā svatantrapravṛttitvānmatpravṛttivatsacāyamanumātā",
    "GSP29nystik_u:12179": " vyutpitsuḥ smātmasiddhameva pravartakajñānamanuminoti,",
    "GSP29nystik_u:12180": " nādṛṣṭapūrvaṃ,",
    "GSP29nystik_u:12181": " pa na hi svātmani pūrvasiddhe pravṛttihetau dṛṣṭe saṃbhavatyadṛṣṭakalpanā nyāyyā /",
    "GSP29nystik_u:12182": " na caiṣa śabdatadvyāpārapuruṣāśayanirupādhipravartakamātrāpūrvapratyayānātmani pravartakānavagatavān yena teṣu pravartakatvaśaṅkā 'pyavataret",
    "GSP29nystik_u:12183": " stanyapānādiviṣayakakāryapratyayo 'sya pravartaka iti cet ?",
    "GSP29nystik_u:12184": " kiṃ punaretat kāryamiti /",
    "GSP29nystik_u:12185": " puruṣaprayatnaḥ kṛtistadvyāpyattvamiti cet /",
    "GSP29nystik_u:12186": " nanu kṛtiriti mānasī pravṛttiḥ tadupahitaṃ kāryaṃ pravṛttiviṣayaḥ pravṛttiphalaṃ vā phaloddeśena puruṣapravṛtteḥ,",
    "GSP29nystik_u:12187": " tadavagamaḥ pravṛttihetuḥ /",
    "GSP29nystik_u:12188": " pravṛttyavagatistarhi pravṛttiheturityuktaṃ bhavati /",
    "GSP29nystik_u:12189": " ( na cānanuvidheyo 'śraddheyaḥ )",
    "GSP29nystik_u:12190": " na vānanuvidheyaniyogeṣvasmākaṃ vyutpannānāṃ nāsti pravṛttyavagamaḥ na cāsmātpravarttemahi /",
    "GSP29nystik_u:12191": " api ceyaṃ pravṛttiḥ prayatnāparanāmā icchādveṣayonirasati kāraṇe na svajñānamātrādudetumarhati /",
    "GSP29nystik_u:12192": " na cecchādveṣāv eva pravṛttihetū liṅdigocarāviti sāṃpratam /",
    "GSP29nystik_u:12193": " tatkhalu liṅdigocaro 'bhyupeyaḥ /",
    "GSP29nystik_u:12194": " yatsvajñānena pravartayati /",
    "GSP29nystik_u:12195": " na tu svasattayā śabdaspavaya jñāpakatvādanutpādakatvācca /",
    "GSP29nystik_u:12196": " na cecchādveṣau svajñānena pravartayato yataḥ pravṛttiṃ prati jñānāya śabdamapekṣeyātām /",
    "GSP29nystik_u:12197": " api tu sattayā tasmāttadeva liṅgāderjñāpyam /",
    "GSP29nystik_u:12198": " satyaṃ jñānamicchādveṣau prasūte tatra phalaṃ nisargasundaratayā jñātamātmanīcchāṃ prasūte evaṃ tadupāyo 'pi tattayā jñātaḥ phalasambandhādātmanīcchāṃ,",
    "GSP29nystik_u:12199": " tasmād dvayamavaśiṣyate phalaṃ tadupāyo vā,",
    "GSP29nystik_u:12200": " tatra phalasya yadyapi svata",
    "GSP29nystik_u:12201": " evecchādiviṣayatvaṃ tathā 'pi tadviṣayecchā na tatra pravartayitumarhati tasyāyogyatvena pravṛttiviṣayatvānupapatteḥ /",
    "GSP29nystik_u:12202": " na ca phalāgocarecchā anyacca tadupāye svakāryaṃ prayatnaṃ janayitumarhati iti prayatnayorekaviṣayatayā kāryakāraṇayoḥ sampratipatteḥ /",
    "GSP29nystik_u:12203": " na ca tatsambandhāttadupāyo neṣyate yena phalecchāyā evopāyaviṣayaprayatnaprasavahetutvaṃ kalpyeta /",
    "GSP29nystik_u:12204": " yathāhuḥ ... anyadicchatyanyatkarotīti vipratiṣiddha ... miti /",
    "GSP29nystik_u:12205": " tasmādiṣyamāṇamapi phalaṃ pravṛttiviṣayatvābhāvānnātmani svajñānena pravartakaṃ,",
    "GSP29nystik_u:12206": " tadupāyastu pravṛttiviṣayatvādiṣyamāṇatvācca svajñānena pravartakaṃ iti yuktamatpaśyāmaḥ /",
    "GSP29nystik_u:12207": " bālānāṃ tu stanyādāvapekṣitopāyatājñānaṃ prāgbhavīyavyāptigrahaṇajanitasaṃskārānuvṛttivaśādutpannavyāptismaraṇānāṃ tajjātīyatvaliṅgajñānajamanumānameva",
    "GSP29nystik_u:12208": " etacca pūrvābhyātyastasmṛtyanusandhānādityatropapādayiṣyate /",
    "GSP29nystik_u:12209": " ata eva prayojanalakṣaṇaṃ vyācakṣāṇenoktaṃ vārttikakṛtā ... idaṃ sukhasādhanamiti vuddhā sukhāvāptaye yatate idaṃ duḥkhasādhana miti cāvagamya duḥkhahānāyeti ... //",
    "GSP29nystik_u:12210": " tasmādapekṣitopāyatā pravartanā svātmani siddhā vṛddhasyāpi pravṛttiheturityavagacchati vyutpisurbālaḥ /",
    "GSP29nystik_u:12211": " sā ca liṅgādiśravaṇasamanantaramupajāyamānā liṅgādyartha iti niścinoti /",
    "GSP29nystik_u:12212": " na cāpekṣitopāyatāmātraṃ pravṛttihetuḥ bhavati hi yajamānanirvartitā kārīrī kṛṣīvalānāmapekṣitopāyo na caite 'syāṃ pravartante tasyāḥ siddhatvāt",
    "GSP29nystik_u:12213": " tasmātkartturapekṣitopāyatā pravṛttiheturityāstheyam /",
    "GSP29nystik_u:12214": " na ca siddhe kartṛtā 'sti /",
    "GSP29nystik_u:12215": " yathāha bhagavān",
    "GSP29nystik_u:12216": " jaiminiḥ /",
    "GSP29nystik_u:12217": " śāstraphalaṃ prayoktari tallakṣaṇatvāt",
    "GSP29nystik_u:12218": " iti /",
    "GSP29nystik_u:12219": " loke ca kriyaivāpekṣitopāyaḥ śabdārtha iti tadanusāreṇāgnihotraṃ juhuyāt svarmakāma ityādayo 'pi vaidikā upadeśāḥ kriyāmevāpekṣitopāyamabhidadhati",
    "GSP29nystik_u:12220": " sā ceyamāśataravināśinyapyavānatarāpūrvavyāpāpavarā satī cirabhāvine 'pi phalāya kalpate /",
    "GSP29nystik_u:12221": " kṛṣiriva nidāghasamayajanmā hemantasamayabhāvane sisyāyeti /",
    "GSP29nystik_u:12222": " nāpūrvasyātrāpekṣitopāyatvaṃ kalpayitavyam /",
    "GSP29nystik_u:12223": " bhavatu vā tadevāpekṣitopāyapravṛttihetustathā 'pi kartturapekṣitopāyatālakṣaṇasamānopādhirvidhiśabdastadekopādhisambandhātkvacitkriyāyāṃ",
    "GSP29nystik_u:12224": " kva cidapūrve pravartata iti na kā ciddarśanakṣatiḥ /",
    "GSP29nystik_u:12225": " tadevamupadeśe niyojyaprayojanakarmaṇi vyutpannastāneva śabdān niyoktuṃ prayojanakarmaṇyājñādau prayujyamānānupalabhyādhyeṣaṇānujñāvācakatavamapyavagacchati",
    "GSP29nystik_u:12226": " agnihotrādivākyānāṃ tu niyojyaprayojanakarmavācināmupadeśatvameva /",
    "GSP29nystik_u:12227": " tasmādyadyapyājñādhyeṣaṇāmantraṇopadeśāḥ sarve vidhayastathā 'pīhopadeśo vidhirabhimataḥ",
    "GSP29nystik_u:12228": " tasmātsuṣṭhūktaṃ yadvākyaṃ vidhāyakamiti /",
    "GSP29nystik_u:12229": " kartrapekṣitopāyatājñāpakamityarthaḥ /",
    "GSP29nystik_u:12230": " vidhistu niyogo 'nujñā ceti bhāṣyamanubhāṣya vyācaṣṭe /",
    "GSP29nystik_u:12231": " vidhistviti /",
    "GSP29nystik_u:12232": " ( 269 / 11 ) yadetadagnihotraṃ juhuyātsvargakāma iti vākyamapravṛttapravarttakalakṣaṇam",
    "GSP29nystik_u:12233": " kartrapekṣitopāyatāṃ jñāpayadvidhiḥ tadeva tatsādhanadravyādyavāptipravṛttimanujānāti /",
    "GSP29nystik_u:12234": " etaduktaṃ bhavati -- ye hi dravyārjananiyamavidhayo brāhmaṇasya pratigahādinetyevamādayaḥ",
    "GSP29nystik_u:12235": " te ca rāgato dhanārjane pravṛttānāṃ brāhmaṇānāṃ laukikānekopāyaprayuktau satyāṃ niyamaparāḥ",
    "GSP29nystik_u:12236": " puruṣārthā na kratvarthāḥ kratuvidhayastu dhanasādhanāste 'nūditāḥ paryavasyantopa",
    "GSP29nystik_u:12237": " 'pi na dhanārjjaṃnaṃ tanniyamaṃ vā prayujjate puruṣārthatvenaiva tasya prayuktatvāt kevalamanujānanti,",
    "GSP29nystik_u:12238": " tasmāttadevāgnihotrādivākyamaprāpte 'gnihotrādau vidhiranyataḥ prāpte sādhdhane 'nujñeti siddham /",
    "GSP29nystik_u:12239": " samuccaye vāśabdaḥ // 63 //",
    "GSP29nystik_u:12240": " NyS_2,1.64: stutirnindā parakṛtiḥ purākalpa ityarthavāda //",
    "GSP29nystik_u:12241": " stuterupayogadvayaṃ pravṛttyā dharme karttavye vidhinā pravṛttau karttavyāyāṃ ca sahakāritā,",
    "GSP29nystik_u:12242": " praśastamiti jñātvā pravartamānāḥ pumāṃsaḥ pravartantetarāṃ sā ca pravṛttiḥ śrāddhasya dharmaṃ prasūte nāśrāddhasya /",
    "GSP29nystik_u:12243": " tathā ca śrūyate--- ... yadeva vidyayā karoti śraddhayopaniṣadā tadevāsya vīryavattaraṃ bhavatīti ... /",
    "GSP29nystik_u:12244": " tatra pravṛtteḥ kārye sahakāritāmāha /",
    "GSP29nystik_u:12245": " stūyamānamiti /",
    "GSP29nystik_u:12246": " vidheḥ kārye sahakāritāmāha /",
    "GSP29nystik_u:12247": " pravartikā ceti /",
    "GSP29nystik_u:12248": " kathaṃ parakṛtipurākalpāvarthavādāviti /",
    "GSP29nystik_u:12249": " carakādhvaryupuruṣasambandhaśravaṇādvapāhomapṛṣadājyābhidhāraṇayoḥ kramabhedasyāprāptasya",
    "GSP29nystik_u:12250": " puruṣaviśeṣadharmatayā vidhāyakaṃ parakṛtivākyampha tathā bahiṣpavamānasomastomamantrasambandhasya",
    "GSP29nystik_u:12251": " pūrvakālapuruṣasambandhitayā śravaṇādidānīntanapuruṣadharmatayā vidhāyakaṃ purākalpavākyaṃ",
    "GSP29nystik_u:12252": " kasmānna bhavatīti bhāvaḥ /",
    "GSP29nystik_u:12253": " uttaram /",
    "GSP29nystik_u:12254": " stutinindāvākyena kasya cidvidheḥ śeṣabhūtena sambandhāditi /",
    "GSP29nystik_u:12255": " na tāvadeteṣu vākyeṣu siddhābhidhāyiṣu vidhiśrutirasti /",
    "GSP29nystik_u:12256": " tatra kimaśrūyamāṇo vidhiḥ kalpyatāmāho pratītena vidhinaikavākyateti /",
    "GSP29nystik_u:12257": " tatra kalpanālāghavātpratītena vidhinaikavākyataiva jyāyasī--pūrvapakṣe vidhikalpanā tadekavākyatākalpanamiti dvayaṃ kalpanīyam,",
    "GSP29nystik_u:12258": " uttarasmiṃstu ekavākyatāmātramiti bhāvaḥ /",
    "GSP29nystik_u:12259": " sphuṭatarastutinindāpratītyabhāvācca parakṛtipurākalpayoḥ stutinindābhyāṃ bhedenopanyāsa iti // 64 //",
    "GSP29nystik_u:12260": " NyS_2,1.65: vidhivihitasyānuvacanamanuvādaḥ //",
    "GSP29nystik_u:12261": " vidhi--vādaḥ ( sū. 65 ) //",
    "GSP29nystik_u:12262": " vihitamadhikutya stutirvocyate nindāveti /",
    "GSP29nystik_u:12263": " yathā 'śvamedhena yajeteti vidherarthavādo yo 'śvamedhena yajete iti /",
    "GSP29nystik_u:12264": " kimartha ? stotuṃ,",
    "GSP29nystik_u:12265": " tarati mṛtyuṃ tarati pāpmānamiti stutiḥ udite hotavyamityasya vidherarthavādo yadudite juhotīti /",
    "GSP29nystik_u:12266": " kimartham? nindituṃ,",
    "GSP29nystik_u:12267": " śyāvo vā asyāhutimabhyavaharatīti nindā /",
    "GSP29nystik_u:12268": " prayojanāntaramāha /",
    "GSP29nystik_u:12269": " vidhiśeṣo vā 'bhidhīyata iti /",
    "GSP29nystik_u:12270": " yathā ... yadāgneyo 'ṣṭākapālo bhavatī ... tyādibhirutpattivākyaiḥ ṣaḍāgneyādayo",
    "GSP29nystik_u:12271": " yāgāḥ paurṇamāsyamāvāsyākālasambandhā vihistāste ca vidhaya iṣṭābhyupāyatārūpāḥ svavākye",
    "GSP29nystik_u:12272": " ceṣṭamanāsādayantaḥ sāpekṣāḥ /",
    "GSP29nystik_u:12273": " evamāghārādyutpattividhayo 'pi kālaviśeṣāsambandhā iṣṭāpekṣā eva, tatra",
    "GSP29nystik_u:12274": " 'ya evaṃ vidvānpaurṇamāsīṃ yajate ya eva vidvānamāvāsyāṃ yajata'iti kālaviśeṣasaṃbandhenotpannānāmāgnenayādīnāmanuvādaḥ /",
    "GSP29nystik_u:12275": " kimarthaṃ ? yadāgneyo 'ṣṭākapāla ityādyutpattividhyapekṣiteṣṭasambandhaniyamārthaṃ,",
    "GSP29nystik_u:12276": " darśapaurṇamāsābhyāṃ svargakāmo yajeteti ṣaṇṇāmevāgneyādīnāṃ kālaviśeṣasambandhotpannānūditānāṃ phalasambandho yathā syād mā bhūdāghārādīnāṃ kālāsambandhenotpannānāmityevamartham /",
    "GSP29nystik_u:12277": " ata ādhārādayaḥ 'phalavatsannidhāvaphalaṃ tadaṅga'",
    "GSP29nystik_u:12278": " miti darśapaurṇamāsāṅgatayāvatiṣṭhanta iti siddhaṃ bhavati /",
    "GSP29nystik_u:12279": " so 'yaṃ phalasambandhaniyamo vidhiśeṣaḥ tadarthamanuvāda ityarthaḥ /",
    "GSP29nystik_u:12280": " evamagnihotraṃ juhotīti vihito homo 'nūdyate /",
    "GSP29nystik_u:12281": " kimarthaṃ ? dadhyādiguṇaviśeṣavidhānārtham /",
    "GSP29nystik_u:12282": " dadhnā juhoti payasā juhotītyādiṣu /",
    "GSP29nystik_u:12283": " so 'yaṃ guṇavidhividhiśeṣaḥ iti prayojanāntaramanuvādasyāha /",
    "GSP29nystik_u:12284": " vihitānantarārtha iti /",
    "GSP29nystik_u:12285": " yathā somo vihito 'darśapaurṇamāsābhyāmiṣṭvā somena yajeteti' /",
    "GSP29nystik_u:12286": " eva 'madhvaryurgṛhapatiṃ dīkṣayitvā brahmāṇaṃ dīkṣayatīti' /",
    "GSP29nystik_u:12287": " vibhāgenā 'rthagrahaṇātprāmāṇyaṃ bhavitumarhatīti /",
    "GSP29nystik_u:12288": " prāmāṇyaṃ bhavatītyarthaḥ // 65 //",
    "GSP29nystik_u:12289": " NyS_2,1.66: nānuvādapunaruktayorviśeṣaḥ śabdābhyāsepapatteḥ //",
    "GSP29nystik_u:12290": " nānu--tteḥ",
    "GSP29nystik_u:12291": " ( sū. 66 ) // bhāṣyoktamanuvādasya prayojanamaviduṣaḥ pūrvaḥ pakṣaḥ // 66 //",
    "GSP29nystik_u:12292": " NyS_2,1.67: śīghrataragamanopadeśavadabhyāsānnāviśeṣaḥ //",
    "GSP29nystik_u:12293": " śīghra--ṣaḥ",
    "GSP29nystik_u:12294": " ( sū. 67 ) vārttikaṃ yatheti /",
    "GSP29nystik_u:12295": " ( 270 / 5 ) yathā śīghraṃ gamyatāmityukte śīghrataraṃ gamyatāmiti na punaruktam /",
    "GSP29nystik_u:12296": " tarapaḥ kriyātiśayapratīteḥ evaṃ śīghraṃ śīghraṃ gamyatāmityabhyāsātkriyātiśayapratīteḥ sakṛduccāritāccānavagateḥ kriyātiśayasya prayojanavānabhyāsaḥ",
    "GSP29nystik_u:12297": " kriyāviśeṣaṇātiśayo 'pi kriyātiśaya evetyarthaḥ /",
    "GSP29nystik_u:12298": " avagataṃ tāvacchīghraṃ śīghraṃ gamyatāmitya trābhyāsātiśayapratīteranuvādasya viśeṣaḥ /",
    "GSP29nystik_u:12299": " pacati pacatītyādau ko viśeṣa",
    "GSP29nystik_u:12300": " ityāha /",
    "GSP29nystik_u:12301": " kaḥ punarasau viśeṣo yaḥ pacati pacatītyādau bhavatīti /",
    "GSP29nystik_u:12302": " na ca vakturanyathā pratyayaḥpa śrotuścānyathā yena vipratipatteḥ śrotuḥ pratyayo bhrānta iti kalpyetetyāha /",
    "GSP29nystik_u:12303": " yathā ca śroturiti /",
    "GSP29nystik_u:12304": " evamanyova 'pīti /",
    "GSP29nystik_u:12305": " yathā grāmo grāmo ramaṇīya ityādiriti // 67 //",
    "GSP29nystik_u:12306": " NyS_2,1.68: mantrāyurvedaprāmāṇyavacca tatprāmāṇyam āptaprāmāṇyāt //",
    "GSP29nystik_u:12307": " anantarasūtrāvatāraṇaparaṃ bhāṣyaṃ kiṃ punaḥ pratiṣedheti /",
    "GSP29nystik_u:12308": " tadanubhāṣya vyācaṣṭe /",
    "GSP29nystik_u:12309": " kiṃ punariti /",
    "GSP29nystik_u:12310": " uttaraṃ neti /",
    "GSP29nystik_u:12311": " pṛcchati /",
    "GSP29nystik_u:12312": " ki kāraṇam /",
    "GSP29nystik_u:12313": " uttaraṃva na sādhanamantareṇeti /",
    "GSP29nystik_u:12314": " punaḥ pṛcchati,",
    "GSP29nystik_u:12315": " kutaḥ tarhīti /",
    "GSP29nystik_u:12316": " ( 271 / 1 ) utaraṃ pramāṇataḥ /",
    "GSP29nystik_u:12317": " pṛcchati /",
    "GSP29nystik_u:12318": " tatkiṃ pramāṇam /",
    "GSP29nystik_u:12319": " tatra tāvadadveprāmāṇyasambhāvanāyāṃpa pramāṇamāha /",
    "GSP29nystik_u:12320": " arthavibhāgavattvam /",
    "GSP29nystik_u:12321": " na tvetadvedaprāmāṇye pramāṇaṃ buddhābuddhāpadipraṇītenāgamenārthavibhāgavāta",
    "GSP29nystik_u:12322": " anaikāntikatvāt /",
    "GSP29nystik_u:12323": " vedaprāmāṇyapramāṇaṃ tu sūtroktam--- mantrā--t ( sū. 68 ) //",
    "GSP29nystik_u:12324": " caśabdaḥ pūrvahetvanukarṣaṇārya",
    "GSP29nystik_u:12325": " iti /",
    "GSP29nystik_u:12326": " pūrvasya prāmāpaṇyasaṃbhāvanāhetorarthavibhāgavattvasyānukarṣaṇārthaḥ /",
    "GSP29nystik_u:12327": " saṃbhāvito hi pakṣo hetunā sādhyate na tvasaṃbhāvitaḥ /",
    "GSP29nystik_u:12328": " yathāhuḥ ... saṃbhāvitaḥ pratijñāyāṃ pakṣaḥ sādhyeta hetunā /",
    "GSP29nystik_u:12329": " na tasya hetubhistrāṇamutpatanneva yo hata ...",
    "GSP29nystik_u:12330": " iti // sūtraṃ vyācaṣṭe yathā mantrāyurvedavākyānīti /",
    "GSP29nystik_u:12331": " puruṣasya bhagavato vedakārakasya viśeṣaḥ pratyakṣīkṛtaheyopādeyatā teddhatubhūtā bhūtadayā yathārthacikhyāpayiṣā ca karaṇapāṭhavaṃ ceti /",
    "GSP29nystik_u:12332": " viśiṣyate hyanenaiva puruṣaḥ puruṣāntarebhyo 'nāptebhya iti /",
    "GSP29nystik_u:12333": " trividhena viśeṣaṇenetyupalakṣaṇaṃ karaṇāpāṭavamapi draṣṭavyam /",
    "GSP29nystik_u:12334": " etadatrākūtam /",
    "GSP29nystik_u:12335": " anantāntargaṇikasukhaduḥkhabhedavantaḥ prāṇabhṛdbhedā dṛśyante /",
    "GSP29nystik_u:12336": " na caiṣāṃ vaicitryaṃ svābhāvikamiti tṛtīye nivedayiṣyate /",
    "GSP29nystik_u:12337": " na ca dṛṣṭakāraṇamātranibandhanaṃ tasya dṛṣṭavyabhicāratvāt /",
    "GSP29nystik_u:12338": " tasmāddṛṣṭasahāyamadṛṣṭamasya vaicitryasya kāraṇaṃ taccāpūrvamiti ca dharmādharmāviti cākhyāyate /",
    "GSP29nystik_u:12339": " tacca kasya citpratyakṣaṃ manvāderityupapāditam /",
    "GSP29nystik_u:12340": " tanubhuvanādilakṣaṇasya kāryasya kartā tannirmāṇasamarthaḥ samastavastutattvajñaḥ",
    "GSP29nystik_u:12341": " kleśakarmavipākāśayāparāmṛṣṭaḥ paramakāruṇikastanubhuvanādereva kāryādanumīyate iti",
    "GSP29nystik_u:12342": " caturtha upapādayipyate /",
    "GSP29nystik_u:12343": " so 'yamātmīyahitāhitaprāptiparihāropāyānaviduṣaḥ prāṇinaḥ paśyan pratyutānekavidhaduḥkhadahanadahyamānānavalokayan",
    "GSP29nystik_u:12344": " kathaṃ na tapyeta tapyamāno vā hitāhitaparihāropāyatattvaṃ vidvān kathaṃ nopadiśet anyathopadiśedvā /",
    "GSP29nystik_u:12345": " tasmādanena paramakāruṇikena pṛthivyādi sṛṣṭvā prajāpaścaturvidhāstābhyo hitāhitaprāptiparihāropāya",
    "GSP29nystik_u:12346": " upadeṣṭavyaḥ /",
    "GSP29nystik_u:12347": " na hyayamanupadiśya sthātumarhati /",
    "GSP29nystik_u:12348": " prajānāṃ pitṛkalpasya cāsyopadeśo devarṣimanuṣyagocaraścāturvarṇyena cāturāśramyeṇa cā'darādgrāhyaḥ /",
    "GSP29nystik_u:12349": " dhāryaśca hitāhitaprāptiparihāropāyānuṣṭhānāya /",
    "GSP29nystik_u:12350": " tasmādyo varṇāśramācāravyavasthāpaka āgamo mahājanaparigṛhītaḥ sa tatpraṇīta āptoktatvātpramāṇaṃ mantrāyurvedavākyavaditi saṃprasādhyate /",
    "GSP29nystik_u:12351": " katamo 'sāvāgama āptoktaḥ kiṃ śākyabhikṣukadigambarasaṃsāramocakādīnāmāgamāḥ kiṃ vā vedā iti /",
    "GSP29nystik_u:12352": " tatra śākyādyāgamānāṃ buddharṣabhādayaḥ praṇetāra iti sphuṭataramasti smaraṇaṃ na tūktalakṣaṇa īśvarasteṣāṃ kartteti /",
    "GSP29nystik_u:12353": " na caite śauddhodaniprabhṛtayaḥ tanubhuvanādīnāṃ kartāro yena sarvajñā iti niścīyeran",
    "GSP29nystik_u:12354": " tadupāyānuṣṭhānena tu saṃbhāvyetaiṣāṃ sarvajñatā na ca sambhāvanāmātreṇa tatpraṇīteṣvāgameṣvāśvāsaḥ prekṣāvatāṃ bhavitumarhati /",
    "GSP29nystik_u:12355": " na caiteṣāmāgamā varṇāśramācāravyavasthāhetavaḥ no khalu niṣekādyāḥ kriyāḥ śmaśānāntāḥ prajānāmete vidadhati /",
    "GSP29nystik_u:12356": " na hi pramāṇīkṛtabauddhādyāgamā api lokayātrāyāṃ śrutismṛtītihāsapurāṇanirapekṣāgamamātreṇa pravarttante /",
    "GSP29nystik_u:12357": " api tu te 'pi sāvṛtametaditi bruvāṇā lokayātrāyāṃ śrutyādīnevānusaranti /",
    "GSP29nystik_u:12358": " tasmādbhavatu vedeṣu jagannirmātṛkartṛkatvasmṛtiḥ",
    "GSP29nystik_u:12359": " mā vā bhūd eta eva tvīśvarapraṇītā iti paśyāmaḥ /",
    "GSP29nystik_u:12360": " na hyete caityavandanādivākyavadanyakartṛkāḥ smaryante /",
    "GSP29nystik_u:12361": " na cānya āgamo lokayātrāmudvahan mahājanaparigṛhīta īśvarapraṇītatayā smaryamāṇo dṛśyate /",
    "GSP29nystik_u:12362": " na ceśvaro 'nupadiśannavasthātumarhatītyuktaṃ,",
    "GSP29nystik_u:12363": " tat pāpariśeṣyādvedā eva sakalalokayātrāmudvahanto hitāhitaprāptiparihāropāyamupadiśanta",
    "GSP29nystik_u:12364": " iśvarapraṇītā ityavagacchāmaḥ /",
    "GSP29nystik_u:12365": " tathā hyata eva traivarṇikairadyayāvatprayatnena gṛhyante dhāryante ca /",
    "GSP29nystik_u:12366": " tadarthapālanāyāṃ ca maharṣiparaṃparābhiraṅgopāṅgetihāsapurāṇadharmaśāstrāṇi praṇītāni /",
    "GSP29nystik_u:12367": " buddhādivākyāni tu na lokayātrāmudvahanti /",
    "GSP29nystik_u:12368": " na ca tatra laukikānāmavigānaṃ,",
    "GSP29nystik_u:12369": " na ca vigāyatāṃ sāṃvṛttamityuktvā 'pi tadarthānuṣṭhānam /",
    "GSP29nystik_u:12370": " tasmādvigānātkaiścideva mlecchādibhirmanuṣyāpasadaiḥ paśuprāyaiḥ parigrahānnaiteṣāmāptoktatvasaṃbhavaḥ /",
    "GSP29nystik_u:12371": " na caiteṣāṃ manvādivākyavadvedamūlakatayā prāmāṇyamiti sāṃpratam /",
    "GSP29nystik_u:12372": " adhyetradhyāpayitranuṣṭhānakartṛsāmānyasya vedamūlakatvānumānaliṅgasya smṛtivedayoriva buddhādivākyeṣvabhāvāt /",
    "GSP29nystik_u:12373": " tatsarvajñatvasaṃdehena cānubhavamūlakatvāniścayāt /",
    "GSP29nystik_u:12374": " mantrāyurvedeṣu pravṛttisāmarthyānumitaprāmāṇyeṣu vaidikaśāntikapauṣṭikādikarmābhyanujñānāt /",
    "GSP29nystik_u:12375": " rasāyanādikriyārambhe ca vedavihitacāndrāyaṇādiprāyaścittopadeśādāyurvedenāpyāptapraṇītena vedānāṃ prāmāṇyamaprabhyupeyate /",
    "GSP29nystik_u:12376": " tatsiddhamāptapraṇītā vedāḥ pramāṇamiti /",
    "GSP29nystik_u:12377": " abhyuccayamātraṃ tu kārīryādiṣu saṃvāda iti /",
    "GSP29nystik_u:12378": " etadevābhipretya vārttikakāra prayogamāha /",
    "GSP29nystik_u:12379": " asya prayogaḥ pramāṇaṃ vedavākyānīti /",
    "GSP29nystik_u:12380": " prayogāntaramāha /",
    "GSP29nystik_u:12381": " ekakartṛkatveneti /",
    "GSP29nystik_u:12382": " mantrāyurvedavākyāni sarvajñakartṛkāṇi mahājanaparigrahe sati alaukikārthapratipādakatvāt /",
    "GSP29nystik_u:12383": " yāni tu na sarvajñapūrvakāṇi tāni naivaṃrūpāṇi yathā vātaputrīyavākyānīti vyatirekī hetuḥ /",
    "GSP29nystik_u:12384": " yathā ca buddhādivākyānyalaukikānyapi na mahājanaparigṛhītāni tathoktamanantarameva /",
    "GSP29nystik_u:12385": " mantrāyurvedavākyānāṃ ca satyapi pravṛttisāmarthye tāsāṃ tāsāmauṣadhīnāṃ tatsaṃyogabhedānāṃ",
    "GSP29nystik_u:12386": " ca tattadakṣarāvāpoddhārabhedavasya ca nāsarvajñaḥ sahasreṇāpi puruṣāyuṣaiḥ śaktaḥ",
    "GSP29nystik_u:12387": " karttuṃ prathamamanvayavyatirekau /",
    "GSP29nystik_u:12388": " na cānidaṃprathamatā tatparihāraḥ sargādau tadasaṃbhavāt /",
    "GSP29nystik_u:12389": " sṛṣṭimahāpralayau cānumānāgamābhyāmupapādayiṣyete iti sarvaṃ ramaṇīyam /",
    "GSP29nystik_u:12390": " tadevaṃ sarvajñapūrvakatve sati siddhamāptoktatvena mantrāyurvedaprāmāṇyamodanārthī pacediti laukikavākyavaditi /",
    "GSP29nystik_u:12391": " yadi na nityāni kathaṃ pramāṇam /",
    "GSP29nystik_u:12392": " anityatve hi puruṣāṇāṃ vicitrācisaṃdhitvena bhramaśaṅkā na ca śakyāpākarttuṃ,",
    "GSP29nystik_u:12393": " tasmādapauruṣeyatvameva puruṣāśrayāndoṣānapākurvadvedaprāmāṇyavasthāpakamiti bhāvaḥ /",
    "GSP29nystik_u:12394": " uttaraṃ pratipādakatvāditi /",
    "GSP29nystik_u:12395": " āptoktatvenānityasyāpi niścāyakatvādityarthaḥ /",
    "GSP29nystik_u:12396": " ke cittviti / ( 272 / 5 )",
    "GSP29nystik_u:12397": " pramālakṣaṇāmarthakriyāṃ kurvatpramāṇaṃ,",
    "GSP29nystik_u:12398": " na ca nityasyārthakriyāsti tasmānna pramāṇamityarthaḥ /",
    "GSP29nystik_u:12399": " nirākaroti /",
    "GSP29nystik_u:12400": " tattu na samyagiti paśyāma",
    "GSP29nystik_u:12401": " iti /",
    "GSP29nystik_u:12402": " yathā ca nityasyāpyarthakriyāsambhavastathā tṛtīye vakṣyāma iti bhāvaḥ /",
    "GSP29nystik_u:12403": " ātmā ceti pramāhetutāmātravivakṣayā na tu karaṇatvābhiprāyam /",
    "GSP29nystik_u:12404": " pramāṇaśabdasyeti /",
    "GSP29nystik_u:12405": " atrāpi na karaṇatvavivakṣayā kiṃ tu pramānahetumātravivakṣayeti draṣṭavyam /",
    "GSP29nystik_u:12406": " itaravastusādhakatveneti /",
    "GSP29nystik_u:12407": " itarasya paramāṇugatasyaiva mūrttatvādeḥ sādhakatvenetyarthaḥ /",
    "GSP29nystik_u:12408": " tadevamekadeśimatamapākṛtya svamatamāha /",
    "GSP29nystik_u:12409": " tasmāditi /",
    "GSP29nystik_u:12410": " sa ca saṃsārānāditvāditi /",
    "GSP29nystik_u:12411": " ( 273 / 17 ) yadyapi varṇapadavākyāni pratyuccāraṇamanyāni yathā 'pi gatvādisāmānyāvacchinnānāṃ",
    "GSP29nystik_u:12412": " gakārādīnāṃ tatsamūhānāṃ ca vākyānāṃ śakyo gotvādisāmānyāvacchinnābhiḥ śābaleyādivyaktibhireva",
    "GSP29nystik_u:12413": " saṃketo grahītumiti bhāvaḥ /",
    "GSP29nystik_u:12414": " manvantareti /",
    "GSP29nystik_u:12415": " mahāpralaye tvīśvareṇa vedān praṇīya sṛṣṭyādau sampradāyaḥ pravartyata",
    "GSP29nystik_u:12416": " eveti bhāvaḥ /",
    "GSP29nystik_u:12417": " śeṣaṃ bhāṣyaṃ vārttikaṃ cātirohitārthamiti // 68 //",
    "GSP29nystik_u:12418": " iti miśraśrīvācaspativiracitāyāṃ nyāyavārtikatātparyaṭīkāyāṃ",
    "GSP29nystik_u:12419": " dvitīyādhyāyasyādyamāhnikam / ****************************************************************************",
    "GSP29nystik_u:12420": " catuṣṭvaparīkṣā /",
    "GSP29nystik_u:12421": " NyS_2,2.1: na catuṣṭvam aitihyārthāpattisaṃbhavābhāvaprāmāṇyāt //",
    "GSP29nystik_u:12422": " ayathārtha iti bhāṣyam /",
    "GSP29nystik_u:12423": " pramāṇānāṃ nibhāgoddeśo yaḥ so 'yathārthaḥ /",
    "GSP29nystik_u:12424": " tadetadvārttikakāro vyācaṣṭhe pratyakṣeti /",
    "GSP29nystik_u:12425": " ( 274 / 3 ) evaṃ vibhrāntasyākṣepa iti bhāṣyamatena sūtraṃ vyākhyāya prakārāntareṇāpi vyācaṣṭe /",
    "GSP29nystik_u:12426": " saṃśayavyudāsārthaṃ vā prakaraṇam /",
    "GSP29nystik_u:12427": " sūtraṃ tu saṃśayārtham /",
    "GSP29nystik_u:12428": " na catuṣṭvaṃ niścetuṃ śakyaṃ, kasmāt /",
    "GSP29nystik_u:12429": " aitihyārthāpattisaṃbhavābhāvaprāmāṇyāt /",
    "GSP29nystik_u:12430": " parairabhyupagatādasmākaṃ saṃśayāditi sūtrārthaḥ /",
    "GSP29nystik_u:12431": " tātparyāntaramāha /",
    "GSP29nystik_u:12432": " vidhīti /",
    "GSP29nystik_u:12433": " vibhāgoddeśo 'dhikaniṣedhapara iti pūrvapakṣe ayathārthaḥ pramāṇoddeśa",
    "GSP29nystik_u:12434": " iti pūrvaṃ vyākhyātaṃ,",
    "GSP29nystik_u:12435": " samprati tu pratyakṣādividhiparo 'sāvārambhaḥ pratyakṣānumānopamānaśabdāḥ pramāṇānīti /",
    "GSP29nystik_u:12436": " adhikaniṣethastvarthalabhya iti pakṣamabhipretyoktamityapaunaruktyam /",
    "GSP29nystik_u:12437": " tātparyāntaramāha doṣavatāmiti /",
    "GSP29nystik_u:12438": " tātparyāntaramāha pratyakṣādiṣviti /",
    "GSP29nystik_u:12439": " antarbhāvaparātprakaraṇādarthādvibhāgoddeśasya yathārthatā sidhyatītyarthaḥ /",
    "GSP29nystik_u:12440": " deśayati /",
    "GSP29nystik_u:12441": " siddhatvāditi /",
    "GSP29nystik_u:12442": " na hi yāvatsūcyate sūtrakāreṇa tāvadavaśvamupapādanīyaṃ bhāṣnayakārādibhirapi tadupapādanasiddheriti bhāvaḥ /",
    "GSP29nystik_u:12443": " pariharati nāvadhārapaṇaprayojanasya pramāṇāntaranirāsasyeti /",
    "GSP29nystik_u:12444": " yatsūcanamātrādanuktamapi labhyate tatsūtrakāreṇa nocyate yacca sūcitamapi tirohitamiva tatsūtrakāreṇoddhāṭanīyameva,",
    "GSP29nystik_u:12445": " na hi tatrāsti niścayo 'smadabhimatameva vadanti bhāṣyakārādayo nānyaditi bhāvaḥ /",
    "GSP29nystik_u:12446": " kimatrārthādāpadyata iti praśnaḥ /",
    "GSP29nystik_u:12447": " uttaraṃ satsu bhavatīti /",
    "GSP29nystik_u:12448": " ( 275 / 1 ) pratyanīkasya grahaṇāditi /",
    "GSP29nystik_u:12449": " apāṃ pātapratyanīkasyopātasya grahaṇāttadvirodhinaḥ pātavirodhino vāyvabhrasaṃyogasya",
    "GSP29nystik_u:12450": " grahaṇaṃ tadidaṃ kilābhāvākhyaṃ pramāṇaṃ pramīyate meghodaye 'pi yatoyapātābhāvena vāyvabhrasaṃyoga",
    "GSP29nystik_u:12451": " iti /",
    "GSP29nystik_u:12452": " siddhāntamāha tānyetānīti /",
    "GSP29nystik_u:12453": " nanu bhaviṣyatyasau viṣaya uktalakṣaṇānāmagocaraḥ pramāṇānām pravartsyanti ca tatra itihyādīni pramāṇāntarāṇītyata āha /",
    "GSP29nystik_u:12454": " viṣayābhāvācceti /",
    "GSP29nystik_u:12455": " codayati atha prayojana bhedāditi /",
    "GSP29nystik_u:12456": " tadetadatiprasaṅgāpādanena dūṣayati /",
    "GSP29nystik_u:12457": " evaṃ tarhyaṣṭatvamiti /",
    "GSP29nystik_u:12458": " na tāvatsanti tādṛśaḥ prayojanasāmānyaviśeṣāḥ yaiḥ prayojanavanti pramāṇāni parasparato vyāvarttayeyuḥ api tu bhedamātrādvyāvarttayantīti vaktavyam",
    "GSP29nystik_u:12459": " tathā cātiprasaṅgenāṣṭatvasaṃkhyāvyāvṛttirityarthaḥ /",
    "GSP29nystik_u:12460": " athana viṣayasāmānyeti /",
    "GSP29nystik_u:12461": " rūpatvāditi viṣayasāmānyaṃ tasya svasvavyaktiṣvavyatireka",
    "GSP29nystik_u:12462": " ekatvaṃ tasmādityarthaḥ /",
    "GSP29nystik_u:12463": " nirākarotañ ni yuktastarhīti /",
    "GSP29nystik_u:12464": " nirupādhānasvarūpamekaṃ vyāpakatvānvitatvasaṃjñitvopadhānāstraya",
    "GSP29nystik_u:12465": " iti catvāro viṣayasāmānyaviśeṣā iti catuṣṭvapratiṣedho na yuktamityarthaḥ // 1 //",
    "GSP29nystik_u:12466": " NyS_2,2.2: śabda aitihyānarthāntarabhāvād anumāne 'rthāpattisaṃbhavābhāvānarthāntarabhāvāccāpratiṣedhaḥ //",
    "GSP29nystik_u:12467": " yadyetānīti /",
    "GSP29nystik_u:12468": " yadyaitihyādīni pramāṇāni kva pratyakṣādau kimaitihyādyantarbhavatīti vaktavyam /",
    "GSP29nystik_u:12469": " apramāṇasya /",
    "GSP29nystik_u:12470": " pramāṇāntarbhāvo na bhavatīti pramāṇānītyuktam /",
    "GSP29nystik_u:12471": " yatkhalvanirddiṣṭapravaktṛkaṃ pravādapāramparyamaitihyaṃ tasya cedāptaḥ karttā nāvadhāritaḥ tatastatpramāṇameva na bhavatīti yadrītyuktam /",
    "GSP29nystik_u:12472": " athākṣaraparamparetyavagataṃ tatrāptopadeśa",
    "GSP29nystik_u:12473": " iti śabdalakṣaṇānnātivarttate tadidamuktam /",
    "GSP29nystik_u:12474": " samānalakṣaṇattvāditi /",
    "GSP29nystik_u:12475": " pṛcchati kathamarthāpattiriti /",
    "GSP29nystik_u:12476": " ( 276 / 1 ) asatsu megheṣu vṛṣṭirna bhavati satsuḥ",
    "GSP29nystik_u:12477": " bhavatīti seyamarthāpattiḥ kathamanumānena saṃgṛhyate /",
    "GSP29nystik_u:12478": " uttarandvayoriti /",
    "GSP29nystik_u:12479": " atrodāharaṇamāha /",
    "GSP29nystik_u:12480": " yatra yatreti /",
    "GSP29nystik_u:12481": " udāharaṇasya sādhyavikalatvamudāharati /",
    "GSP29nystik_u:12482": " ekaṃ tviti /",
    "GSP29nystik_u:12483": " yadi divaiva na bhuṅkta iti kālaviśeṣapratiṣedho niścīyate tato rātrau bhuṅkta iti kālāntaravidhānaṃ gamyate na tu kālaviśeṣaniścayo 'pi tu divā bhuṅkta eva neti /",
    "GSP29nystik_u:12484": " bhojanādikriyāyāḥ",
    "GSP29nystik_u:12485": " yā 'nyāsanādikrayā tanniṣedhaniṣedhena rātribhojanākṣepāditi /",
    "GSP29nystik_u:12486": " divaiva na bhuṅktaityasyaikasya prāptau bhavedrātrau bhuṅkte iti kriyāntaraniṣedhāḥ",
    "GSP29nystik_u:12487": " niṣedhasya ca prāptau na vaktavyaṃ rātrau bhuṅktaityarthaḥ /",
    "GSP29nystik_u:12488": " tadetaddūṣayati /",
    "GSP29nystik_u:12489": " etattu na samyagiti /",
    "GSP29nystik_u:12490": " prāptipūrvikā hi pratiṣedhā bhavanti /",
    "GSP29nystik_u:12491": " na ceha bhuñjānasyābhuñjānasya vā kriyāntarābhāvaḥ prasakto yenāsau pratiṣadhyate bhuṅkta eva neti /",
    "GSP29nystik_u:12492": " na hi kaścidbhuṅkta eva na bhuñjāno na vīkṣate /",
    "GSP29nystik_u:12493": " antato 'styāderapi kriyāyāḥ",
    "GSP29nystik_u:12494": " bhāvāt /",
    "GSP29nystik_u:12495": " vyāpṛtaḥ kadā cinna vyāpārāntaraṃ kuryādapi kiṃ punaravyāpṛtaḥ sa hi vyāpārāntarāṇyavyāsaktaḥ karotyevetyarthaḥ /",
    "GSP29nystik_u:12496": " upasaṃharati tasmāditi /",
    "GSP29nystik_u:12497": " kālapratiṣedho divaiva bhuṅkta ityasya pratiṣedha",
    "GSP29nystik_u:12498": " ityarthaḥ /",
    "GSP29nystik_u:12499": " kriyāntarapratiṣedhanivṛtterasambhavena nirākṛtatvādaprāptatvānna pratiṣedha iti bhāvaḥ /",
    "GSP29nystik_u:12500": " kriyāntarapratiṣedha iti /",
    "GSP29nystik_u:12501": " antaraśabdo viśeṣavacanaḥ",
    "GSP29nystik_u:12502": " tena bhojanakriyāyā yadantaraṃ viśeṣaḥ kriyāntararahitatvaṃ bhuṅkta evaṃ tasya pratiṣedha ityarthaḥ /",
    "GSP29nystik_u:12503": " sāmānyatodṛṣṭamiti /",
    "GSP29nystik_u:12504": " yatra na kāryakāraṇayorgamyagamakabhāvaḥ tatsāmānyatodṛṣṭamiti // 2 //",
    "GSP29nystik_u:12505": " NyS_2,2.3: arthāpattirapramāṇam anaikāntikatvāt //",
    "GSP29nystik_u:12506": " satyametānīti bhāṣyam /",
    "GSP29nystik_u:12507": " tasyārthaḥ /",
    "GSP29nystik_u:12508": " satyametānyaitihyādīni pramāṇāni na tu pramāṇāntaraṃ naiva pramāṇāntaramanumānādibhya",
    "GSP29nystik_u:12509": " ityuktam /",
    "GSP29nystik_u:12510": " na tu pramāṇatvamevāmīṣāṃ na mṛṣyāmaha iti bhāvaḥ /",
    "GSP29nystik_u:12511": " vārttikam arthāpattimātrasyeti /",
    "GSP29nystik_u:12512": " ( 277 / 2 ) divyā na bhuṅkte ityāderarthāpatteraikāntikatvāditi // 3 //",
    "GSP29nystik_u:12513": " NyS_2,2.4: anarthāpattau arthāpattyabhimānāt //",
    "GSP29nystik_u:12514": " svamatena dūṣayitvā sautraṃ dūṣaṇamāha /",
    "GSP29nystik_u:12515": " yāmapi bhavāniti /",
    "GSP29nystik_u:12516": " na satsu megheṣu vṛṣṭirbhavatyevetyartho yena vyabhicāro deśyetāpi tu asatsu na bhavatīti /",
    "GSP29nystik_u:12517": " tathā ca na vyabhicāra ityarthaḥ // 4 //",
    "GSP29nystik_u:12518": " NyS_2,2.5: pratiṣedhāprāmāṇyaṃ cānaikāntikatvāt //",
    "GSP29nystik_u:12519": " yadi tu yatra viṣayer 'thāpattiraikāntikī tato viṣayāntaraṃ kalpayitvā 'naikāntikaṃ deśyeta tato yaḥ pratiṣedhaviṣayaḥ prāmāṇyamarthāpatteḥ",
    "GSP29nystik_u:12520": " tato viṣayāntaramarthāpatteḥ sattvaṃ pratiṣedhaviṣayaṃ kalpayitvā pratiṣedhasyāprāmāṇyaṃ śaknumo vaktuṃ tathā ca pratiṣedhāprāmāṇyānnārthāpatteraprāmāṇyamityāha",
    "GSP29nystik_u:12521": " prati--t ( sū. 5 ) // evaṃ hyekāntikaḥ pratiṣedhaḥ syād yadyarthāpatteḥ prāmāṇyaṃ sattāṃ ca pratiṣedhati /",
    "GSP29nystik_u:12522": " na tu sattvaṃ pratiṣeddhumarhatyanaikāntikatvāt /",
    "GSP29nystik_u:12523": " na hi yadanaikāntikaṃ tat sarvaṃ nāsti prameyatvādīnāṃ nityatvasādhane anaikāntikānāṃ satvāt /",
    "GSP29nystik_u:12524": " yasmādarthāṣatterviśeṣa iti /",
    "GSP29nystik_u:12525": " ( 278 / 1 ) arthāṣatterviśeṣaḥ prāmāṇyaṃ na hyarthāpattimātraṃ satteti // 5 //",
    "GSP29nystik_u:12526": " NyS_2,2.6: tatprāmāṇye vā nārthāpattyaprāmāṇyam //",
    "GSP29nystik_u:12527": " na cānaikāntikatvaṃ pramāṇatvapratiṣedhe 'stīti yadi manyate pūrvapakṣī, evaṃ tarhi---",
    "GSP29nystik_u:12528": " tatprāmā--ṇyam ( sū. 6 ) //",
    "GSP29nystik_u:12529": " vipratipattirapratipattirvā nigrahasthānamiti vadata ityarthaḥ /",
    "GSP29nystik_u:12530": " yā 'pi mīmāṃsābhāṣyakṛtār 'thāpattirudāhṛtā jīvataścaitrasya gehābhāvadarśanena bahirbhāvasyādṛṣṭasya kalpaneti /",
    "GSP29nystik_u:12531": " tadapyanumānameva yadā khalu sannekatra nāsti tadā 'nyatrāsti yadā vā 'vyāpaka ekatrāsti tadā 'nyatra nāsti so 'yaṃ svaśarīra eva vyāptigrahaḥ sukaraḥ /",
    "GSP29nystik_u:12532": " tathā ca sato gehābhāvadarśanena liṅgena bahirbhāvadarśanamanumānam /",
    "GSP29nystik_u:12533": " na ca tasya satvena gehābhāvaḥ śakyo 'pahnotuṃ yenāsiddho gehābhāvona vā sattvamapanhūyeta yena sattvamevānapapadyamānaṃ na svātmānaṃ bahiravasthāpayet",
    "GSP29nystik_u:12534": " tathā hi sattvamātraṃ vā virudhyate caitrasya gehābhāvena mehasattvaṃ vā caitrasya /",
    "GSP29nystik_u:12535": " na tāvadyatra kva cana sattvasyāsti virodho gehe asattayā samānaviṣayatvābhāvāt /",
    "GSP29nystik_u:12536": " deśasāmānyena gṛhaviśeṣākṣepo 'pi pākṣika",
    "GSP29nystik_u:12537": " iti samānaviṣayatayā virodha iti cet /",
    "GSP29nystik_u:12538": " na pramāṇaviniścitasya sāṃśayikena pratikṣepāyogāt /",
    "GSP29nystik_u:12539": " nāpi pramāṇaviniścito 'bhāva eva pākṣikaṃ tasya gṛhasatvaṃ pratikṣipansatvamapi pratikṣeptuṃ sāṃśayikatvaṃ vā 'panetumarhatīti yuktam /",
    "GSP29nystik_u:12540": " gṛhāvacchinnābhāvena gṛhasattvaṃ viruddhatvātpratiṣidhyate na tu sattvamātraṃ tatra tasyaudāsīnyāt /",
    "GSP29nystik_u:12541": " tasmādgṛhābhāvena siddhena sato bahirbhāvo 'numīyata iti yuktam /",
    "GSP29nystik_u:12542": " etena viruddhayoḥ pramāṇayoravirodhāpādanaṃ viṣayavyavasthayā arthāpattiviṣayaḥ parāstaḥ /",
    "GSP29nystik_u:12543": " avacchinnānavacchinnayoravirodhāt /",
    "GSP29nystik_u:12544": " tasmād",
    "GSP29nystik_u:12545": " nānumānāt pramāṇātpramāṇāntaramarthāpattiriti sthitam // 6 //",
    "GSP29nystik_u:12546": " NyS_2,2.7: nābhāvaprāmāṇyam prameyāsiddheḥ //",
    "GSP29nystik_u:12547": " nābhā--ddheḥ",
    "GSP29nystik_u:12548": " ( sū. 6 ) // nābhāvajñānaṃ pramāṇaṃ,",
    "GSP29nystik_u:12549": " kasmāt prameyasyābhāvasyāsiddheḥ /",
    "GSP29nystik_u:12550": " no khalu sarvopākhyārahitaṃ pramāṇajñānaviṣayabhāvamanubhavati /",
    "GSP29nystik_u:12551": " kevalaṃ kālpaniko 'yamabhāvavyavahāro laukikānāmiti pūrvapakṣaḥ // 7 //",
    "GSP29nystik_u:12552": " NyS_2,2.8: lakṣiteṣvalakṣaṇalakṣitatvādalakṣitānāṃ tatprameyasiddhiḥ //",
    "GSP29nystik_u:12553": " siddhāntamāha /",
    "GSP29nystik_u:12554": " abhāvasya bhūyasīti /",
    "GSP29nystik_u:12555": " sarvajanīnābhāvapratyayavyavahārau na kālpanikau bhavitumarhataḥ /",
    "GSP29nystik_u:12556": " na ca kalpanā 'pi sarvopākhyārahitaṃ gocarayitumarhatītyuktaṃ viparītakhyātisādhanāvasare /",
    "GSP29nystik_u:12557": " kṣaṇabhaṅgabhaṅgāvasare ca tasyopākhyeyatvamupapādaviṣyate /",
    "GSP29nystik_u:12558": " tasmādasya prāmāṇyādyuktaḥ prāmāṇāntarbhāvaḥ /",
    "GSP29nystik_u:12559": " tadetatsarvaṃ vārtikakāro vyācaṣṭe /",
    "GSP29nystik_u:12560": " nābhāvaḥ pramāṇamiti /",
    "GSP29nystik_u:12561": " yathoktaṃ dūṣayati /",
    "GSP29nystik_u:12562": " kaścaivamāheti /",
    "GSP29nystik_u:12563": " abhāvo hi prameyamucyate na tatsvarūpeṇa pramāṇamapi tu tadviṣayā pratipattiḥ /",
    "GSP29nystik_u:12564": " sā ca pratyakṣaphalamupādānānadibuddhau pramāṇaṃ yathā 'gre tathā vakṣyate /",
    "GSP29nystik_u:12565": " varṣābhāvapratyayastu vāyvabhrasaṃyoge 'numānamuktam /",
    "GSP29nystik_u:12566": " pratipadya cānayatīti /",
    "GSP29nystik_u:12567": " ( 279 / 4 ) lakṣaṇābhāvena viśeṣaṇenāvacchinnānyānetavyatvena pratipadyānayati /",
    "GSP29nystik_u:12568": " etaduktaṃ bhavati lakṣaṇābhāvajñānaṃ viśiṣṭe vāsasi pratyayaṃ janayatsādhakatamatvātpramāṇaṃ bhavati // 8 //",
    "GSP29nystik_u:12569": " NyS_2,2.9: asatyarthe nābhāva iti cen nānyalakṣaṇopapatteḥ //",
    "GSP29nystik_u:12570": " asa-tteḥ ( sū. 9 ) //",
    "GSP29nystik_u:12571": " bhāvādhīnanirūpaṇatvātprāptipūrvakatvācca pradhvaṃsa evābhāvaḥ /",
    "GSP29nystik_u:12572": " tasya bhāvapūrvakatvāt /",
    "GSP29nystik_u:12573": " nānyo 'stya bhāva iti manvānasya pūrvapakṣaḥ /",
    "GSP29nystik_u:12574": " nāparijñānāditi /",
    "GSP29nystik_u:12575": " pratyakṣaṃ hi pramāṇaṃ prameyābhāvaṃ vyavasthāpayati /",
    "GSP29nystik_u:12576": " tacca pradhvaṃsavatprāgabhave 'pi tulyam /",
    "GSP29nystik_u:12577": " pratiyanti hi laukikā dadhni kṣīrābhāvamiva kṣīre dadhyabhāvam /",
    "GSP29nystik_u:12578": " nanu sūtramanyeṣu vāsassu lakṣaṇābhāvarūpāṇāmupapattiṃ sadbhāvamāha /",
    "GSP29nystik_u:12579": " na tvabhāvopalabdhiṃ brūṣe tatkuto na virodha ityata āha /",
    "GSP29nystik_u:12580": " ata uktārthaṃ sūtramiti /",
    "GSP29nystik_u:12581": " vyatirekamukhena sūtrasyokto 'thaḥ /",
    "GSP29nystik_u:12582": " ata evāha bhāṣyakāraḥ /",
    "GSP29nystik_u:12583": " naivamalakṣiteṣviti /",
    "GSP29nystik_u:12584": " lakṣaṇādarśanena hi lakṣaṇābhāvadarśanamupalakṣitam // 9 //",
    "GSP29nystik_u:12585": " NyS_2,2.10: tatsiddheralakṣiteṣvahetuḥ //",
    "GSP29nystik_u:12586": " yāni tāni lakṣiteṣviti /",
    "GSP29nystik_u:12587": " na kasya cillakṣitasya na santi yāni ca santi teṣāmabhāvo vyāhataḥ /",
    "GSP29nystik_u:12588": " etaduktaṃ bhavati yatra lakṣaṇāni santi tatra teṣāmabhāvo vyāhataḥ",
    "GSP29nystik_u:12589": " yatra ca na santi tatrāpyabhāvo 'nupapannaḥ /",
    "GSP29nystik_u:12590": " tasya bhāvādhīnanirūpaṇasya tadabhāve 'śakyanirūpaṇatvāditi /",
    "GSP29nystik_u:12591": " pariharati nāparijñānāditi /",
    "GSP29nystik_u:12592": " bhāvajñānādhīnanirūpaṇo bhavatyabhāvo na tu bhāvādhīnanirūpaṇaḥ prāgabhāvo 'pi ca śakyo bhaviṣyadbhāvajñānenānyatrāvasthitabhāvajñānena vā nirūpayitumiti na prāgabhāvābhāva",
    "GSP29nystik_u:12593": " ityarthaḥ // 10 //",
    "GSP29nystik_u:12594": " NyS_2,2.11: na lakṣaṇāvasthitāpekṣāsiddheḥ //",
    "GSP29nystik_u:12595": " NyS_2,2.12: prāgutpatterabhāvopapatteśca //",
    "GSP29nystik_u:12596": " abhāvadvaitamiti /",
    "GSP29nystik_u:12597": " prakṛtāpekṣaṃ prakṛtaṃ pradhvaṃsamātravādinaṃ prati prāgabhāvapratipādanaṃ paramārthatastu",
    "GSP29nystik_u:12598": " prathamamabhāvedvaitaṃ tādātmyābhāvaḥ saṃsargābhāvaśceti saṃsargābhāvo 'pi prākpradhvaṃsātyantābhāvabhedena trividha",
    "GSP29nystik_u:12599": " iti catasro vidhā abhāvasyeti /",
    "GSP29nystik_u:12600": " asatyarthenābhāvaḥ /",
    "GSP29nystik_u:12601": " tatsiddheralakṣiteṣvaheturiti cobhe apyete chalasūtre iti /",
    "GSP29nystik_u:12602": " ( 280 / 3 ) yo yo 'bhāvaḥ sa sarvaḥ satyarthe bhavati yathā pradhvaṃsaḥ na ca tathā lakṣaṇābhāva",
    "GSP29nystik_u:12603": " iti sāmānyacchalam // 10 //",
    "GSP29nystik_u:12604": " tatsiddheriti tu vākchalaṃ yāni lakṣaṇāni bhavanti kathaṃ tānyeva na bhavantīti hi tasyārthaḥ // 11-12 //",
    "GSP29nystik_u:12605": " NyS_2,2.13: ādimattvādaindriyakatvāt kṛtakavadupacārācca //",
    "GSP29nystik_u:12606": " tadevaṃ śabdaparīkṣāṃ prastutya tasya prāmāṇyaṃ parīkṣya vibhāgoddeśaḥ parīkṣitaḥ saṃprati śabdaparīkṣāśeṣaṃ varttayannāha /",
    "GSP29nystik_u:12607": " āptopadeśaḥ śabda iti /",
    "GSP29nystik_u:12608": " saṃśayakāraṇaṃ vipratipattiṃ darśayan",
    "GSP29nystik_u:12609": " jaranmīmāṅkānāṃ matamāha /",
    "GSP29nystik_u:12610": " ākāśaguṇaḥ śabda iti /",
    "GSP29nystik_u:12611": " abhighātapreritena hi vāyunā yāvadvegamabhipratiṣṭhamānena karṇaśaṣkulyavacchinnanabhobhāgasamavetaḥ",
    "GSP29nystik_u:12612": " nityaḥ śabdo vyajyata iti /",
    "GSP29nystik_u:12613": " tadetadvārtikakāro vyācaṣṭe /",
    "GSP29nystik_u:12614": " eke tāvaditi /",
    "GSP29nystik_u:12615": " avinaśyadādhāramapi saṃyogādyanityamityata āha /",
    "GSP29nystik_u:12616": " ekadravyamiti /",
    "GSP29nystik_u:12617": " tathā 'pi pārthivāṇugatai rūpādibhiranaikāntikamata",
    "GSP29nystik_u:12618": " āha /",
    "GSP29nystik_u:12619": " ākāśaguṇaśceti /",
    "GSP29nystik_u:12620": " ekadravyatve satyākāśaguṇatvādityetāvatābhimatasiddheravinaśyadādhāratvaṃ tatprapañcārthaṃ veditavyam /",
    "GSP29nystik_u:12621": " saṃyogavibhāganādā iti /",
    "GSP29nystik_u:12622": " bherīdaṇḍasaṃyogaprerito vāyuḥ karṇaśaṣkulīmantamākāśaṃ prāptaḥ śabdasya vyañjakaḥ evaṃ vaṃśadalavibhāgaprerito vāyuḥ śabdasya vyañjaka iti draṣṭavyam /",
    "GSP29nystik_u:12623": " saṃyogavibhāgau pāramparyeṇa,",
    "GSP29nystik_u:12624": " nādastu sākṣāditi /",
    "GSP29nystik_u:12625": " sāṃkhyīyamatamāha /",
    "GSP29nystik_u:12626": " gandhādisahavṛttiriti /",
    "GSP29nystik_u:12627": " pañcatanmātrotpannabhūtasūkṣmasamudāyārabdhapṛthivyādivikāro goghaṭādivṛttiḥ śabdo yogyadeśasya āhaṅkārikatayā vyāpakaṃ viṣayadeśasya śrotrendriyaṃ",
    "GSP29nystik_u:12628": " eva gṛhyate /",
    "GSP29nystik_u:12629": " tadetadāha /",
    "GSP29nystik_u:12630": " apare punariti /",
    "GSP29nystik_u:12631": " bhūtaviśeṣābhighātā iti /",
    "GSP29nystik_u:12632": " bherīdaṇḍābhighātā ityarthaḥ /",
    "GSP29nystik_u:12633": " vaiśeṣikamatamāha /",
    "GSP29nystik_u:12634": " ākāśaguṇa iti /",
    "GSP29nystik_u:12635": " bauddharāddhāntamāha /",
    "GSP29nystik_u:12636": " mahābhūtasaṃkṣobhaja iti ( 281 /",
    "GSP29nystik_u:12637": " 2 ) nāsambandhāditi /",
    "GSP29nystik_u:12638": " yadā bhāvo 'sti tadā prākpradhvaṃsābhāvānnānityatvam /",
    "GSP29nystik_u:12639": " anutpannavinaṣṭayośca prasaṅgāditi /",
    "GSP29nystik_u:12640": " na tāvatprakpradhvaṃsābhāvayoḥ sahabhāvo 'sti tasmātpratyekameva tāvadanityatvaṃ tathā cānutpanne vastuni naṣṭe vā 'nityatvaprasaṅgaḥ /",
    "GSP29nystik_u:12641": " na cedaṃ dṛṣṭamiṣṭaṃ vā bhāvadharmatvenānityatvasya pratīteranityo ghaṭa iti /",
    "GSP29nystik_u:12642": " na kevalamanityatvasya bhāva iti paramasminpakṣe na yujyate ṣaṣṭyarthaśca nāsti /",
    "GSP29nystik_u:12643": " kasmād bhāvasyābhāvo dharmo na bhavatītyata āha /",
    "GSP29nystik_u:12644": " na ca dharmakāla iti /",
    "GSP29nystik_u:12645": " co hetvarthe /",
    "GSP29nystik_u:12646": " śaṅkate /",
    "GSP29nystik_u:12647": " atheti /",
    "GSP29nystik_u:12648": " bhavanneva hi yasmātprāg",
    "GSP29nystik_u:12649": " na bhavati paścācca tasmāttasyābhāva iti ṣaṣṭhayupapattirityarthaḥ /",
    "GSP29nystik_u:12650": " uttaram evamapīti /",
    "GSP29nystik_u:12651": " satyaṃ bhavanneva na bhavatīti,",
    "GSP29nystik_u:12652": " na tvenāvatā 'syābhāvasaṃbandho bhinnakālatvāt /",
    "GSP29nystik_u:12653": " tasmānnāsmaduktaṃ kiṃ citpratiṣiddhamityarthaḥ /",
    "GSP29nystik_u:12654": " lokavirodhamudbhāvayati ghaṭasya prāgabhāva iti /",
    "GSP29nystik_u:12655": " asaṃbandhe ṣaṣṭhīprayogo 'yaṃ bhāktaḥ bhāvādhīnanirūpaṇatvaṃ ca bhaktirityarthaḥ /",
    "GSP29nystik_u:12656": " api ca vartamānavastu nityamityucyate tasya bhāvo nityatā /",
    "GSP29nystik_u:12657": " bhavatu kimetāvatā 'pītyata āha /",
    "GSP29nystik_u:12658": " varttamāne ceti /",
    "GSP29nystik_u:12659": " ( 282 / 1 ) vināśo 'syāvaśyantayā bhaviṣyatīti avaśyaṃbhāvino vināśasya sannidhānena sambandhamupacarya matupaḥ prayoga",
    "GSP29nystik_u:12660": " ityarthaḥ /",
    "GSP29nystik_u:12661": " upalabdhilakṣaṇaprāptasyeti /",
    "GSP29nystik_u:12662": " ( 283 / 7 ) na hi sato vināśo 'sti yenāsaṃbandho bhāvasya deśyeta kiṃ tu yathā satava āvirbhāvo janma",
    "GSP29nystik_u:12663": " evaṃ sata evātyantatirobhāvo vināśa iti anityateti cākhyāyate tirobhāvasya ca satā saha samānakālatayā sambandha upapadyata iti bhāvaḥ /",
    "GSP29nystik_u:12664": " tirobhāvaśca ghaṭādinā 'pi saṃbhavatītyupalabdhilakṣaṇaprāptasyetyuktam /",
    "GSP29nystik_u:12665": " tadetatsāṃkhyīyaṃ mataṃ dūṣayati /",
    "GSP29nystik_u:12666": " etattuśūnyamabhidhānamiti /",
    "GSP29nystik_u:12667": " pradhānavikāratvādviśvasya vikārasya ca prakṛterananyatvātprādhanikasya kasya (?)",
    "GSP29nystik_u:12668": " cidupalambhānnāstyeva tadvastu yadatyantaṃ nopalabhyata iti sāṃkhyasiddhāntastaṃ bādhata",
    "GSP29nystik_u:12669": " ityarthaḥ /",
    "GSP29nystik_u:12670": " api ca yathā sato na vināśaḥ evamasato 'pi janma nāsti tathā cānupajātaviśeṣasya",
    "GSP29nystik_u:12671": " vastunastirobhāvo na yuktaḥ viśeṣopajanena ca kathaṃ sata utpattirviśeṣasyaiva prāgasattvāt",
    "GSP29nystik_u:12672": " sattve vā prāgapyanupalabdhiprasaṅga iti /",
    "GSP29nystik_u:12673": " ye punariti /",
    "GSP29nystik_u:12674": " anitya evānityatā svārthikastalpratyaya",
    "GSP29nystik_u:12675": " ityarthaḥ /",
    "GSP29nystik_u:12676": " dūṣayati /",
    "GSP29nystik_u:12677": " etattu na yuktam1 pāṇinerapi smṛtiḥ pramāṇāvirodhinī tattvavyavasthāheturna tadvirodhinyapi,",
    "GSP29nystik_u:12678": " asti ca ṭhagādīnāṃ svārthikatve pramāṇavirodhaḥ /",
    "GSP29nystik_u:12679": " tathā hi prakṛtipratyayoḥ samabhivyāhāro na syād na khalvekārthayoḥ samabhivyāhāro dṛṣṭaḥ na hi bharati vṛkṣaḥ śiṃśapā itivadvṛkṣastaruriti prayogaḥ /",
    "GSP29nystik_u:12680": " kathaṃ tarhyeko dvau bahava iti cet / na /",
    "GSP29nystik_u:12681": " liṅgaviśeṣavyaktyarthatvādvibhaktiprayogasya",
    "GSP29nystik_u:12682": " evaṃ yāvakādiṣvapi viruddhajātyantaravyavacchedaḥ pratyayārtho veditavyaḥ /",
    "GSP29nystik_u:12683": " yathā ca vyācakṣate śabdāḥ yāva eva yāvaka iti /",
    "GSP29nystik_u:12684": " tadidamuktam /",
    "GSP29nystik_u:12685": " anupalabhyamānabhedānāmapyanumānato bheda",
    "GSP29nystik_u:12686": " iti /",
    "GSP29nystik_u:12687": " kimanumānaṃ /",
    "GSP29nystik_u:12688": " ṣaṣṭyā bhedaviṣayatvamiti tvatalabhiprāpayaṃ nityatvānityatvayoḥ prakṛtatvāt /",
    "GSP29nystik_u:12689": " tasya bhāvastvatalāviti tvataloḥ ṣaṣṭīsamarthādutpatteḥ sarvaviṣayaṃ tvanumānamuktamiti /",
    "GSP29nystik_u:12690": " avadhyapekṣānapekṣeti /",
    "GSP29nystik_u:12691": " ( 284 / 3 ) sattaivobhayāntāvadhyapekṣā bhavatyanityatā saiva ca tadanapekṣā nityatā",
    "GSP29nystik_u:12692": " avadhiścopalakṣaṇaṃ na viśeṣaṇam tacca bhinnakālamapi bhavatyeva yathā mṛtāyāṃ mātari",
    "GSP29nystik_u:12693": " devadattāyāṃ devadattāputro yajñadatta iti bhūtapūrvagatvā devadattā svaputramupalakṣayati",
    "GSP29nystik_u:12694": " yadā ca kāryatvaṃ samavāyastadobhayāntāvacchinnā sattā nityatā /",
    "GSP29nystik_u:12695": " yadā tu pūrvāntāvacchinnā sattaivotpattistadā 'parāntāvacchinnā sattā anityateti na hvetulakṣaṇavyākhyānāvasaroktena virodha iti /",
    "GSP29nystik_u:12696": " kāryātmalābhahetuḥ samavāya",
    "GSP29nystik_u:12697": " iti /",
    "GSP29nystik_u:12698": " kāryasyātmalābhaḥ svakāraṇasambandhitvaṃ tasya hetuḥ samavāyaḥ /",
    "GSP29nystik_u:12699": " samavāyo hi samavetatvaṃ bhavati samavāyaḥ kāraṇaviśiṣṭakāryatvamiti /",
    "GSP29nystik_u:12700": " nimittakāraṇabhedānuvidhānamutpattidharmakatvaṃ gamyagamakayorabhedavivakṣayā // 13 //",
    "GSP29nystik_u:12701": " NyS_2,2.14: na ghaṭābhāvasāmānyanityatvād nityeṣvapyanityavadupacārācca //",
    "GSP29nystik_u:12702": " NyS_2,2.15: tattvabhāktayornānātvavibhāgādavyabhicāraḥ //",
    "GSP29nystik_u:12703": " nimittakāraṇāni bherīdaṇḍasaṃyogādayaḥ /",
    "GSP29nystik_u:12704": " tadbhedātkhalu śabdo bhinno bhavati /",
    "GSP29nystik_u:12705": " śaṅkate saṃyogavibhāgeti /",
    "GSP29nystik_u:12706": " ( 285 / 2 ) yathā hi kāraṇabhedena bhedo dṛśyate evaṃ vyañjakabhedenāpi maṇikṛpāṇadarpaṇādivyajyamānasya mukhasya bhedo dṛṣṭaḥ tasmāt saṃśaya iti /",
    "GSP29nystik_u:12707": " śrotraṃ tāvanna śabdadeśaṃ gacchatyamūrttatvāditi /",
    "GSP29nystik_u:12708": " karṇaśaṣkulyavacchinnaṃ hi nabhaḥ śrotraṃ,",
    "GSP29nystik_u:12709": " na ca karṇaśaṣkulī mūrttā 'pi satī vaktṛvakramupasarpati pratyakṣaṃ hi karṇaśaṣkulī",
    "GSP29nystik_u:12710": " śrotrasthā gṛhyate tasmādgacchadapi karṇaśaṣkulyapadhānavirahānna nabhomātraṃ śrotraṃ",
    "GSP29nystik_u:12711": " tasmānmā karṇaśarūkulī yāsīt tadupakṛtaṃ tu nabho gacchatīti yo manyate taṃ pratyetaduktamiti draṣṭavyam /",
    "GSP29nystik_u:12712": " kriyākāraṇaguṇasamavāyāditi /",
    "GSP29nystik_u:12713": " nodanābhidhātasamavāyādityarthaḥ /",
    "GSP29nystik_u:12714": " nāyaṃ nirapekṣārtha iti/",
    "GSP29nystik_u:12715": " yadyapiva samavāyikāraṇaṃ patane kattravye gurutvamapekṣate tathā 'pi caramabhāvinimittāntaraṃ nāpekṣata iti nirapekṣaśabdāsyārthaḥ /",
    "GSP29nystik_u:12716": " yadyapi pratibandhakāpagamo bhavati caraprabhāvī tathā 'pi na nimittāntaraṃ pratibandhe",
    "GSP29nystik_u:12717": " hi sati gurutvaṃ na karoti kāryamautsargikaṃ na punaḥ pratibandhakāpagamasyāpi tatra",
    "GSP29nystik_u:12718": " nimittabhāvakalpanā yuktā tadanvayavyatirekasyānyathāsiddheriti bhāvarūpaṃ vā caramabhāvinimittāntaraṃ nāpekṣata",
    "GSP29nystik_u:12719": " ityanapekṣārthaḥ /",
    "GSP29nystik_u:12720": " viṣayābhāvācceti /",
    "GSP29nystik_u:12721": " ( 286 / 3 ) kriyotpādaṃ prati yogyatā kriyāviṣayastāmāśritya kriyā bhavati sā mūrtiḥ na cāsāvasarvagatadravyaparimāṇalakṣaṇātmākāśādau sarvagate samasti tasmānnaite kriyāvanta",
    "GSP29nystik_u:12722": " ityarthaḥ /",
    "GSP29nystik_u:12723": " tato 'ntyasyātimāndyāditi /",
    "GSP29nystik_u:12724": " nāntyaḥ śabdāntaramārabhate na kevalamasau svakāraṇaṃ śabdaṃ nāśayati,",
    "GSP29nystik_u:12725": " kintu so 'pi svakāraṇena śabdena nāśyate tadidamanayoḥ kāryakāraṇavirodhitvam /",
    "GSP29nystik_u:12726": " ādyastu kāryeṇaiva nāśyate madhyānāṃ tvaniyama",
    "GSP29nystik_u:12727": " iti /",
    "GSP29nystik_u:12728": " jaranmīmāṃsakamatamutthāpayati eva eveti cediti /",
    "GSP29nystik_u:12729": " eka eva teṣāṃ śabdo nabhoguṇo nabho vitatyāvasthitaḥ parimāṇavadityarthaḥ /",
    "GSP29nystik_u:12730": " śabdasaṃskārapakṣaṃ kakṣīkṛtya dūṣaṇamāha /",
    "GSP29nystik_u:12731": " na sarvairupalabdhiprasaṅgāditi /",
    "GSP29nystik_u:12732": " na kima iti ( 287 / 2 ) praśnasyetyarthaḥ /",
    "GSP29nystik_u:12733": " śabdasyākāśavṛttitvāditi /",
    "GSP29nystik_u:12734": " ākāśasya sarvagatatvena tatra vyaktaḥ sarvatraiva vyakta iti sarvatraivopalambhastadavastha evetyarthaḥ /",
    "GSP29nystik_u:12735": " abhyupetyaikadeśamāha /",
    "GSP29nystik_u:12736": " ekadeśābhivyaktau cārthapratyayo na syāt /",
    "GSP29nystik_u:12737": " varṇasādhyasya kāryasyaikadeśenākaraṇāt /",
    "GSP29nystik_u:12738": " yathā nānāvarṇe pade ekavarṇābhivyaktau nārthapratyaya",
    "GSP29nystik_u:12739": " iti /",
    "GSP29nystik_u:12740": " syādetad ekadeśa eva varṇaḥ tathā ca varṇasādhyaṃ kāryamekadeśaḥ śaktaḥ kartumityata āha /",
    "GSP29nystik_u:12741": " sarva eva vyāpakāpa bhavantīti /",
    "GSP29nystik_u:12742": " etasminpekṣe varṇaikadeśavyaktirabhyupagamyate tasmādvyāpakādvarṇādavyāpaka ekadeśo 'nyaityarthaḥ /",
    "GSP29nystik_u:12743": " nanvastvekadeśata evārthapratyaya ityata āha /",
    "GSP29nystik_u:12744": " etasmin pakṣe varṇaikadeśavyaktirabhyupagamyate na ca varṇaikadeśaḥ śakyo nirūpayitum /",
    "GSP29nystik_u:12745": " alpīyasā hi prayatnena varṇamuccaritaṃ matirna gṛhṇāti gṛhṇatī vā varṇameva gṛhṇāti na tu tadekadeśaṃ kadā cidapītyarthaḥ /",
    "GSP29nystik_u:12746": " nirūpaṇamabhyupetyāha /",
    "GSP29nystik_u:12747": " na ca nirūpitāditi /",
    "GSP29nystik_u:12748": " bahavastahiṃ varṇā vyajyantāṃ tannirūpaṇāccārtho gamyata ityata āha /",
    "GSP29nystik_u:12749": " eteneti /",
    "GSP29nystik_u:12750": " yastu manyate na vastuto 'styekadeśaḥ śabdasya kiṃ tu saṃskārasyāvyāpyavṛttitvamevaikadeśaḥ /",
    "GSP29nystik_u:12751": " bhavataḥ pakṣe śabdasyāvyāpyavṛttitvameva nabhasa",
    "GSP29nystik_u:12752": " ekadeśa iti taṃ prati doṣāntaramāha kolāhalaśca syāditi /",
    "GSP29nystik_u:12753": " yadyucyate kaścideva dhvaniḥ kaṃ cideva śabdaṃ vyanakti tataśca na kolāhala iti tatrāha /",
    "GSP29nystik_u:12754": " niyamaśca na syāditi /",
    "GSP29nystik_u:12755": " ( 288 / 5 ) samānadeśānāmapi rūparasādīnāṃ vyañjakaniyama ityata uktaṃ samānendriyagrāhyāṇāmiti /",
    "GSP29nystik_u:12756": " tathā pi bhinnadeśānāṃ samānendriyagrāhyāṇāmapi na sahasā sarveṣāṃ vyaktirityata uktaṃ samānadeśānāmiti /",
    "GSP29nystik_u:12757": " śaṅkate yadyasya vyañjakamiti /",
    "GSP29nystik_u:12758": " na hi vyañjakānāṃ vyañjakatvaṃ vyakteranyataḥ pratīyate sā ca niyateti vyañjakānāmapi niyamasiddhirityarthaḥ /",
    "GSP29nystik_u:12759": " pariharati tannādṛṣṭatvāt /",
    "GSP29nystik_u:12760": " anyeṣāmeva bhūtānāṃ vyañjakānāṃ vyaṅnyānāṃ cāniyamova dṛṣṭa ihāpi niyamaṃ vighaṭayati /",
    "GSP29nystik_u:12761": " kāryāṇāṃ tu samānadeśānāmapi samānendriyagrāhyāṇāmapi rūpādīnāṃ saṃkhyādīnāṃ ca dṛṣṭaḥ kāraṇaniyama iti śabdānāmapi niyatakāraṇatayotpattiniyama",
    "GSP29nystik_u:12762": " upapadyata iti bhāvaḥ /",
    "GSP29nystik_u:12763": " samastavastvavyavadhānena sāmānyānāṃ sarvasāmānyasaṃgataṃ samastaṃ vastviti manvānaḥ śaṅkate /",
    "GSP29nystik_u:12764": " sāmānyavaditi /",
    "GSP29nystik_u:12765": " sarvārthāvyavadhāne 'pi kiṃ cideva vastu kena cideva sāmānyena saṃbaddhaṃ na sarvaṃ sarveṇetyāśayavānnirākaroti /",
    "GSP29nystik_u:12766": " nānabhyupagamāditi /",
    "GSP29nystik_u:12767": " yadyapyekadeśasthānāṃ samānendriyagrāhyāṇāṃ sattvanaratvabrāhmaṇatvānāṃ svarūpabhedasaṃsthānayonivyaṅnyānāṃ",
    "GSP29nystik_u:12768": " pratiniyatavyañjakavyaṅnyatvaṃ tathā 'pi samānadeśatvābhāvānna vyabhicāraḥ /",
    "GSP29nystik_u:12769": " sattvasya padārthatrayasamavāyādadhikadeśatayā naratvasya brāhmaṇavat kṣatriyādiṣu sadbhāvāt",
    "GSP29nystik_u:12770": " brāhmaṇatvasya kṣatriyādiparihārāt kaṭha diṣveva bhāvād nyūnādhikadaśatayā na samānadeśatvamiti /",
    "GSP29nystik_u:12771": " etena śrotrasaṃskāre 'pyanimo boddhavyaḥ",
    "GSP29nystik_u:12772": " yathonmīlanasaṃskṛtamindriyaṃ samānadeśānsvagrāhyānsakṛdeva darśayati na tu kiṃ cideveti sarvamavadātam /",
    "GSP29nystik_u:12773": " api ca sarvaśabdasya tālvādisaṃyogavyaṅnyatve taduparame vidūre śabdenopalabdhavyaṃ na copalabhyate /",
    "GSP29nystik_u:12774": " vāyusaṃtānavyaṅnyatve tu prāguktaniyamābhāva eva doṣa iti śaṅkottarābhyāṃ darśayati /",
    "GSP29nystik_u:12775": " yadiceti /",
    "GSP29nystik_u:12776": " api cāyaṃ nityaḥ śabdaḥ prādeśiko vā syādvyāpako vā ubhayathā 'pi doṣa iti śaṅkottarābhyāṃ darśayati /",
    "GSP29nystik_u:12777": " nimittasannidhāne ceti /",
    "GSP29nystik_u:12778": " ( 289 / 10 ) syādetat /",
    "GSP29nystik_u:12779": " mā bhūdrāyusaṃtāno vyañjakaḥ santi khalu vāyuguṇā nādāste 'sya śabdasya vyaṅktāpara ityata āha /",
    "GSP29nystik_u:12780": " nādopalabdhau ceti /",
    "GSP29nystik_u:12781": " na tāvannādo nāma vāyuguṇaḥ kaścidupalabhyate,",
    "GSP29nystik_u:12782": " abhyupetyāpi brūmaḥ /",
    "GSP29nystik_u:12783": " nādopalabdhāvapi yatra vāyustatra tadguṇo 'ṅgīkartavyaḥ na ca viprakṛṣṭenapuruṣeṇa",
    "GSP29nystik_u:12784": " śabdepalabdhau tatra vāyurasti tadguṇo vā nādaḥ vāyusantānagamanaṃ cātmin pakṣe neṣyate",
    "GSP29nystik_u:12785": " yasmādvimakṛṣṭena puruṣeṇa śabdopalabdhena vyañjako nāda iti /",
    "GSP29nystik_u:12786": " syādetat",
    "GSP29nystik_u:12787": " mā bhūdvāyusaṃtāno mā ca bhūttadguṇo nādaḥ śabdasya vyañjako vāyavīyāstu saṃyogavibhāgā vyañjakā bhavantītyata āha /",
    "GSP29nystik_u:12788": " eteneti /",
    "GSP29nystik_u:12789": " yastu manyate pratyabhijñaiva bhagavatī śabdasyemasādhinī tadānuguṇyāya vyāpinaḥ",
    "GSP29nystik_u:12790": " śabdasya guṇasya dravyasya vā prayatnapreritā vāyavo yāvadvegaṃ pratiṣṭhamānāḥ śrotraṃ",
    "GSP29nystik_u:12791": " śrotrāvacchinnaśabdaviśeṣaṃ vā saṃskurvanto vyañjakā iti kalpyate /",
    "GSP29nystik_u:12792": " na ca samānadeśānāṃ samānendriyagrāhyāṇāṃ niyatavyañjakavyaṅnyatvaṃ na dṛṣṭamitīmaṃ prasaṅgaṃ pratyabhijñā mṛṣati so 'yamanayā bādhitaviṣayo",
    "GSP29nystik_u:12793": " iti taṃ pratyāha /",
    "GSP29nystik_u:12794": " kṛtakavadupacārāt /",
    "GSP29nystik_u:12795": " ( 290 / 1 ) atra copacāreṇa prayogeṇa tatkāraṇaṃ śabdabhedapratyayamupalakṣayati /",
    "GSP29nystik_u:12796": " asti hi śukasārikāmanuṣyavakraprabhaveṣu gakārādiṣu sphuṭatarā rūpabhedapratyayāḥ puṃsām /",
    "GSP29nystik_u:12797": " evaṃ strīpuṃsaprabhaveṣu strīpuṃsabhedaprabhaveṣu ca /",
    "GSP29nystik_u:12798": " na ceyamaupādhikī na tu svarūpata iti vācyam /",
    "GSP29nystik_u:12799": " tathā hyaugādhikatvamānubhāvikaṃ vāsyād yathā kuṅkumāruṇā taruṇīti /",
    "GSP29nystik_u:12800": " upapattigocaro vā yathā kṛpāṇadhārāyāṃ jale va pratibimbahetau rociṣṇutāyāṃ dīrghaśyāmatāyāṃ mukhasya na tāvadānubhāvikaṃ,",
    "GSP29nystik_u:12801": " viditopādheḥ khaluḥ tadbhavati yathā viditakuṅkumasya kuṅkumāruṇeti /",
    "GSP29nystik_u:12802": " śukādibhedamaviduṣo 'pi ca kāṇḍapaṭādyāvṛte śukādau śabdabhedapratyayo bhavati yata etadunnayati śukodīritā mañjutamā gātheti /",
    "GSP29nystik_u:12803": " nāpyaupādhikatvamupapattigocaraḥ",
    "GSP29nystik_u:12804": " na hi śabdasvarūpasamavāyino bhedasyaupādhikatve kicidasti pramāṇaṃ mukhasyeva maṇidarpaṇakṛpāṇagatasya /",
    "GSP29nystik_u:12805": " na khalu viruddhaparamāṇeṣu darpaṇādiṣu viruddhaparimāṇānāṃ pratibimbānāmutpādaḥ saṃbhavati /",
    "GSP29nystik_u:12806": " śabdānāṃ tu saṃyogavibhāgayonīnāṃ yuktastadbhedena rūpabhedaḥ /",
    "GSP29nystik_u:12807": " syādetat /",
    "GSP29nystik_u:12808": " tīvramandatvādayo dharmāḥ paraṃ bhidyante na tu tadāśrayaḥ śabdaḥ na hyanyasya bhenenānyo bhettumarhati atiprasaṅgāt /",
    "GSP29nystik_u:12809": " na hi rūparasādīnāṃ yugapadbhāvināṃ vā kramabhāvināṃ vā saṃyogādīnāṃ bhede dravyaṃ bhidyate /",
    "GSP29nystik_u:12810": " kathamekasyaiva śabdasyāparyāyeṇa tīvramandatvādiviruddhadharmasaṃsarga iti cet /",
    "GSP29nystik_u:12811": " ata evaupādhiko 'stu mukhasyevābhedino 'paryāyeṇa kṛpāṇādiṣu dīrghaparimaṇḍalatvādiḥ /",
    "GSP29nystik_u:12812": " atrocyate, na vayaṃ dharmabhedamātreṇa dharmiṇo bhedamācakṣmahe kiṃ tu dharmabhedamātraprathā uta dharmibhedo 'pi prathata iti nirūpyatām,",
    "GSP29nystik_u:12813": " asti hi gaurgauriti prathānugame 'pi śuṅkakapilakapotikāsu goṣu dharmibhedāvagāhinī prathā /",
    "GSP29nystik_u:12814": " asti ca dharmamātrabhedāvagāhinī prathā dharmiṇamabhinnamākalayantī yathā śālaprānthuḥ",
    "GSP29nystik_u:12815": " vṛthulaviśālavakṣāḥ pralambabhujo nīlotpaladalaśyāmaḥ siṃhāsyo navāmbhodadhvanirgambhīramadhuraghoṣaścakorekṣaṇaḥ kṣatriyayuveti /",
    "GSP29nystik_u:12816": " seyaṃ śukaśārikāmanuṣyeṣu yugapadgakārānuccārayatsu tīvramandrānunāsikādigakārāvagāhinī",
    "GSP29nystik_u:12817": " prathā kimekameva kṣatriyayuvānamiva gakāramanekadharmavantamālambate eko gakāro",
    "GSP29nystik_u:12818": " nānādharmeti kiṃ vā yatheyaṃ śuklā gauriyaṃ kapilā gauriti tathā tīvro 'yaṃ gakāro",
    "GSP29nystik_u:12819": " mando 'yaṃ gakāro 'nunāsiko 'yamiti bhavanta eva vidāṃpava kurvantu /",
    "GSP29nystik_u:12820": " seyaṃ gottvamiva kapilādiyu goviśeṣeṣu gatvaṃ tīvramandādiśabdabhedeṣvālambamānā pratyabhijñā ca bhedaprathā copapatsyate /",
    "GSP29nystik_u:12821": " api ca yugapattīvramandatvādilakṣaṇaviruddhadharmasaṃsargādapi gakārāṇāṃ parasparatastapanakhadyotavadbhedamanumimīmahe /",
    "GSP29nystik_u:12822": " na cāyaṃ viruddhadharmasaṃsargo na gakārādiniveśī kiṃ tvāpādhikaḥ upādhayaśca bhidyanta eva na gakāra",
    "GSP29nystik_u:12823": " iti sāṃpratam /",
    "GSP29nystik_u:12824": " gakāparasamavāyinaḥ pratīyamānasyāsati bādhake aupādhikatvakalpanāyogāt /",
    "GSP29nystik_u:12825": " pratyabhijñānasya ca gatvasāmānyālambanatvenopaṣatteḥ /",
    "GSP29nystik_u:12826": " api caupādhikatvapakṣe tālvādisaṃyogadharmo vā tadabhighātapreritadhvanidharmo vā tīvrānunāsikatvādiḥ śabde samāroṣyata ityāstheyam /",
    "GSP29nystik_u:12827": " na cāroṣyamajānatāmāropaḥ saṃbhavati /",
    "GSP29nystik_u:12828": " na ca dhvanīnāṃ tālvādisaṃyogavibhāgānāṃ vā dharmaḥ śrotreṇa śakyo grahītuṃ tadanyadharmavat /",
    "GSP29nystik_u:12829": " na caite tadārnī pramāṇāntareṇopanīyante smṛtā vā yenāropyeran /",
    "GSP29nystik_u:12830": " na ca dhvanibhedasaṃskāravaśācchrotrasyaitādṛśaḥ sāmarthyabheda āvirbhavati /",
    "GSP29nystik_u:12831": " yena āropyāgrahe 'pi bhramo bhavati /",
    "GSP29nystik_u:12832": " na ca maṇḍūkavasāktākṣāṇāmivānavagatāsmṛtoramāṇāmapi prathamākṣasannipātādvaṃśeṣūragāropa iti sāṃpratam /",
    "GSP29nystik_u:12833": " sarvāsāmeva bhrāntīnāṃ pramāṇagṛhītāropyāropaviṣayagrahaṇapuraḥsaratvaniyamāt /",
    "GSP29nystik_u:12834": " tadanusāreṇa maṇḍūkavasāktākṣāṇāmapi vaṃśeṣūragabhramo vyākhyeyaḥ /",
    "GSP29nystik_u:12835": " vaṃśānāṃ tāvadasti bhūyaḥ sārūpyamurageṇa tena caite tanmātreṇa rūpeṇa śaknuvanti gṛhītāḥ smārayitumuragam /",
    "GSP29nystik_u:12836": " evamapi yadanyeṣāṃbhramo na bhavati tatra sarpākāravyāvṛttavaṃśagraho hetuḥ maṇḍūkavasāñjanaṃ ca vaṃśākārapidhānamātrahetuḥ /",
    "GSP29nystik_u:12837": " na ca prayamākṣasannipātādeva bhrama iti prāmāṇikaṃ kṣaṇabhedasya durjānatvāt /",
    "GSP29nystik_u:12838": " ca cāgṛhītasarpasya bhavatīti yuktaṃ śakyaṃ vaktum /",
    "GSP29nystik_u:12839": " tasmin janmani janmāntareva vā sarpagrahasambhavāt /",
    "GSP29nystik_u:12840": " dhvanidharmastvanunāsikatvādirasminneva janmanijanmāntare 'pyaśakyagraha eva /",
    "GSP29nystik_u:12841": " tasmādvarṇasamaveto 'nunāsikatvādiḥ pratīyamānāṃ varṇadharma eva naupādhikaḥ tathā ca yugapadviruddhadharmayogātparasparamanyatvaṃ gakārādīnāmiti yuktam /",
    "GSP29nystik_u:12842": " tadanenābhisaṃdhinoktaṃ kṛtakavadupacārāditi /",
    "GSP29nystik_u:12843": " tadetadvārtikakāro vyācaṣṭe /",
    "GSP29nystik_u:12844": " tīvraṃ mandamiti kṛtakamupacaryata",
    "GSP29nystik_u:12845": " iti /",
    "GSP29nystik_u:12846": " śabdaviṣayatvena viruddhadharmamupalakṣayati /",
    "GSP29nystik_u:12847": " aparānapi śabdānityatvahetūnāha /",
    "GSP29nystik_u:12848": " kṛtakavadupacārādityaneneti /",
    "GSP29nystik_u:12849": " sāmānyavata ityetāvataiva jātinirākaraṇe siddhe viśeṣagrahaṇaṃ sādharmyaṃ sāmānyamiti bhramanirākaraṇārtham /",
    "GSP29nystik_u:12850": " taddhi prameyatvasattvādikaṃ guṇa iva jātyādāvapyastīti /",
    "GSP29nystik_u:12851": " viśeṣapadena tu jātigrahaṇānnivarttitaṃ bhavati /",
    "GSP29nystik_u:12852": " upalabhyasyeti tūpariṣṭātsphuṭībhaviṣyatīti /",
    "GSP29nystik_u:12853": " śaṅkate tīvraśabdasyeti /",
    "GSP29nystik_u:12854": " tīvratvadharmānvayavyatirekānuvidhāyipravṛttistīvraśabado na śabdaṃ dharmiṇamabhidhātumarhatīti yathoktamātrasyākṣepa",
    "GSP29nystik_u:12855": " ityarthaḥ /",
    "GSP29nystik_u:12856": " nirākaroti /",
    "GSP29nystik_u:12857": " na śabdaśabdena samānādhikaraṇasyeti /",
    "GSP29nystik_u:12858": " etacca vyaktyākṛtijātayaḥ padārtha ityatra pratipādayiṣyate /",
    "GSP29nystik_u:12859": " śaṅkate vyañjakasyeti /",
    "GSP29nystik_u:12860": " svakāraṇātkhalu vyañjakācchabdajñānamutpannaṃ tīvraṃ mandaṃ ceti /",
    "GSP29nystik_u:12861": " tena tīvrajñānajñeyaḥ śabdo 'pi tīvra iva mandajñānajñeyaḥ śabdo manda iva bhāsate na tvājānato 'sya tīvratvaṃ mandatvaṃ vā yena bhidyata ityarthaḥ",
    "GSP29nystik_u:12862": " nirākaroti nābhiśraveti /",
    "GSP29nystik_u:12863": " anyatkhalvanyena samānajātīyenābhibhūyate na tu tadeva tena,",
    "GSP29nystik_u:12864": " na hi madhyandrinolkāprakāśasaṃbandhī paṭaḥ paṭunā sāvitreṇa prakāśena prakāśamānamātmānamātmanā 'bhibhavati /",
    "GSP29nystik_u:12865": " evaṃ gakāro 'pi tīvradhvaniprakāśyaṃ gakāramātmānamabhibhavet /",
    "GSP29nystik_u:12866": " yadi tvayaṃ mandadhvaniprakāśyo gakārastīvradhvaniprakāśyādgakārādanyo bhavati /",
    "GSP29nystik_u:12867": " tato madhyadinolkāprakāśaḥ savitṛprakāśena cālpatvādabhibhūyate iti yujyate tadidaṃ śeṣaṃ bhāṣyauktamiti /",
    "GSP29nystik_u:12868": " satyamanyadanyenābhibhūyate tathā 'pi na gakārasya nānātvamapi tu tadgrahaṇānāṃ teṣāṃ cābhibhāvyābhibhāvakabhāvo na gakārasyetyanenābhiprāyeṇa śaṅkate /",
    "GSP29nystik_u:12869": " grahaṇamiti /",
    "GSP29nystik_u:12870": " nirākaroti /",
    "GSP29nystik_u:12871": " na grahaṇabhesyeti /",
    "GSP29nystik_u:12872": " arthabhedādhīnanirūpaṇo grahaṇabhedo nārthabhedamantareṇa śakyo nirūpayituṃ,",
    "GSP29nystik_u:12873": " na ca bhedenānirūpitaḥpa śakyo 'bhibhāvyābhibhāvakabhāvena pratyetumityarthaḥ /",
    "GSP29nystik_u:12874": " nityaṃ grahaṇabhedaḥ syāditi /",
    "GSP29nystik_u:12875": " grahaṇabhedadarśanābhyupagame niyatamarthabhedo 'bhyupagantavyaḥ /",
    "GSP29nystik_u:12876": " tathā ca sarvameva bhidyata iti nābhinnaṃ kiṃ cidbhavet /",
    "GSP29nystik_u:12877": " bhedo 'pi na syādabhedāśrayatvādbhedasyetyarthaḥ /",
    "GSP29nystik_u:12878": " abhiśravānupapattiśceti /",
    "GSP29nystik_u:12879": " ( 291 / 1 ) yasminneva kṣaṇe pūrvaṃ jñānamuttareṇotpadyābhibhavanīyaṃ tadaiva tena vināśyate na cāsato 'bhibhava",
    "GSP29nystik_u:12880": " ityarthaḥ /",
    "GSP29nystik_u:12881": " sāṃkhyamate 'pi nābhibhava ityāha /",
    "GSP29nystik_u:12882": " abhibhaveti /",
    "GSP29nystik_u:12883": " parājitaṃ sāṃkhyaṃ dṛṣṭvā nāsmākamayamastyanuyoga",
    "GSP29nystik_u:12884": " iti manvāno mīmāṅgakaḥ punaḥ śaṅkate /",
    "GSP29nystik_u:12885": " sarvatreti /",
    "GSP29nystik_u:12886": " nirākaroti neti /",
    "GSP29nystik_u:12887": " sāṅkhyaścodayati /",
    "GSP29nystik_u:12888": " yadi saṃtānavṛttiriti /",
    "GSP29nystik_u:12889": " pariharati /",
    "GSP29nystik_u:12890": " śabdasaṃtānasya nimittabhedābhimukhyenādau prāpteriti /",
    "GSP29nystik_u:12891": " ( 291 / 8 ) nimittabhedo bherīśaṅkhatālvādiśca tadābhimukhyena yaḥ karṇaśaṣkulyavaruddhasya nabhasaḥ śrotrasya bhāgaḥ sthitastasminnādau ca",
    "GSP29nystik_u:12892": " utṣannaḥ śabdastasya prāpteḥ pūrvādidigavasthitaśaṅkhādijanmā 'yaṃ śabda ityanumīyate /",
    "GSP29nystik_u:12893": " etaduktaṃ bhavati viśiṣṭadigdeśāvasthitaśaṅkhādiprabhavaśabdasaṃtānajanyasya tas",
    "GSP29nystik_u:12894": " śabdasya ko 'pi dharmabhedaḥ śrotragocaro yasmāttasya viśiṣṭadigdeśāvasthitaśaṅkhādiprabhavatvamanumīyate",
    "GSP29nystik_u:12895": " na cāsau sāmānyaviśeṣo 'vyapadeśyatvānnāsti /",
    "GSP29nystik_u:12896": " na hīkṣukṣīraguḍādīnāṃ madhuratvāvāntarasāmānyabhedaḥ pratyakṣavedanīyāḥ śakyā avyapadeśyatapayā pratyākhyātum /",
    "GSP29nystik_u:12897": " anubhavaśca samānaḥ /",
    "GSP29nystik_u:12898": " tasmādānumānikaḥ śabde digdeśapratyaya iti /",
    "GSP29nystik_u:12899": " yaḥ śabdasaṃtāna iti /",
    "GSP29nystik_u:12900": " saṃtanotīti saṃtānaḥ ādyaḥ śabdo yo jāyate sa saṃtānotīti sambandhaḥ yasmāttanimittādabhimukhe neti yojanā /",
    "GSP29nystik_u:12901": " ādyaśabdeti /",
    "GSP29nystik_u:12902": " tadabhimukhabhāgayuktaḥ śabda iti /",
    "GSP29nystik_u:12903": " tadevaṃ svamatamutkvā paramatamāha /",
    "GSP29nystik_u:12904": " eke tviti /",
    "GSP29nystik_u:12905": " parokṣe vaktarīti śeṣaḥ /",
    "GSP29nystik_u:12906": " yadyapi jātyandhānāmapi kathaṃ cidabhimukhapṛṣṭhapārśvataḥ śabdavivekaḥ saṃbhavati tathāpi pūrvāparadigvibhāgo nāstītyata uktaṃ jātyandhānāmiti",
    "GSP29nystik_u:12907": " NyS_2,2.16: santānānumānaviśeṣaṇāt //",
    "GSP29nystik_u:12908": " etaccābhāve nāstīti /",
    "GSP29nystik_u:12909": " ( 293 / 3 ) na sattāṃsabandho nobhayāntāvacchinnatvamityarthaḥ // 15-16 //",
    "GSP29nystik_u:12910": " NyS_2,2.17: kāraṇadravyasya pradeśaśabdenābhidhānād nityeṣvapyavyabhicāra iti //",
    "GSP29nystik_u:12911": " nanu yadyanyadvyāpakatvaṃ nāsti kathaṃ tarhi bhavadbiḥkaṃṣāṃ cidvyāpakatvamavyāpakatvaṃ ca keṣāṃ cidiṣyataityata āha /",
    "GSP29nystik_u:12912": " vayaṃ tu vyāptimaṅgulirūpasyeti ( 296 / 6 ) /",
    "GSP29nystik_u:12913": " yatra yatrāśrayopalabdhistatra tatra yadvastūpalabdhiyogyaṃ sadupalabhyate tadvyāpakaṃ",
    "GSP29nystik_u:12914": " tena balākāvyāpakamapi śauklyaṃ mandamandāloke balākāyāmupalabhyamānāyāmapi nopalabhyate yogyatābhāvāt /",
    "GSP29nystik_u:12915": " īdṛśaṃ saṃyogādīnāṃ vyāpakatvamaśakyaṃ guṇatvena sādhayitumanupalabdhivirodhādityāha /",
    "GSP29nystik_u:12916": " na punaḥ śabdādaya iti /",
    "GSP29nystik_u:12917": " upalabdhiyogyā iti śeṣaḥ /",
    "GSP29nystik_u:12918": " sarvavastuviṣayaṃ ca svābhimattaṃ vyāpakatvāvyāpakatvaṃ saṃkṣipyāha /",
    "GSP29nystik_u:12919": " samuditasthānānāmiti /",
    "GSP29nystik_u:12920": " samuditasthānā hi sattādayo gotvādayaśca vyāpakā ekasamudāthyupalambhe 'pyupalabdheḥ saṃyogādayastu samuditasthānā avyāpakāḥ",
    "GSP29nystik_u:12921": " na hyete samudāyinyekasminnirūpyante,",
    "GSP29nystik_u:12922": " api tu samuditeṣveva ekāśrayāṇāṃ rūpādīnāṃ vyāpakānāmavyāpakānāṃ ca śabdabuddhyādīnāmāśrayopalabdhātupalabdhyanupalabdhī vyāptyavyāptī iti yojanā",
    "GSP29nystik_u:12923": " ekasamudāyītyatraikagrahaṇamaśeṣasamudāyinivṛttyartham /",
    "GSP29nystik_u:12924": " na tveko vivakṣitastadgrahaṇaṃ vā tena katipayāvayavopalabdhau tadanupalabdhau copalabhyamāno 'vayavī vyāpakatvenokto bhavati /",
    "GSP29nystik_u:12925": " mūrtimattvādibhya ityādigrahaṇena sparśavattvāvyāpitvādīni gṛhyante /",
    "GSP29nystik_u:12926": " kāryākāśasaṃyogo vipratipattiviṣaya",
    "GSP29nystik_u:12927": " iti /",
    "GSP29nystik_u:12928": " yadi kāryākāśasaṃyogamātraṃ pakṣīkriyate tato vinaśyadāthāradravyavartinaḥ saṃyogasyetyastyata",
    "GSP29nystik_u:12929": " eva yāvaddravyabhāvityamityapasiddhāntaḥ syādityata uktaṃ vipratipattiviṣaya iti /",
    "GSP29nystik_u:12930": " tenaivānaikāntikaṃ syādata uktamavinaśyadādhāratva",
    "GSP29nystik_u:12931": " iti /",
    "GSP29nystik_u:12932": " tathā 'pi paṭasya nīlīdravyasaṃyogena yāvaddravyabhāvinā 'naikāntikaṃ syādityata",
    "GSP29nystik_u:12933": " uktaṃ kriyāvaddravyavṛttitve iti /",
    "GSP29nystik_u:12934": " vivakṣitaparasparavibhāgahetukriyāvattvamiha grāhyam /",
    "GSP29nystik_u:12935": " kva citpaṭyate vipratipattiviṣayā vibhāgina ākāśādayaḥ kriyāvaddravyasaṃyogitvātparamāṇuvaditi,",
    "GSP29nystik_u:12936": " atra yadyākāśādayo vibhāgina iti sādhyeta tata ātmādibhirapi vibhāginaḥ syurityapasiddhāntaḥ syādata uktaṃ vipratiprattiviṣayā iti /",
    "GSP29nystik_u:12937": " tato mūrttena vibhāgo na inyabhimataṃ labhyate /",
    "GSP29nystik_u:12938": " saṃyogasyacāvyāpyavṛttitvapiti /",
    "GSP29nystik_u:12939": " pradeśavatoḥ khalvāmalakayoḥ saṃyogo vyāpyavṛttitā saṃyogasyākāśādāvapi pradeśavaddravyasāmānyaṃ tenākāśādau pradeśāpacāra ityuktaṃ,",
    "GSP29nystik_u:12940": " saṃprati sāmānyāntaraupacārabījamāha ekasya ceti /",
    "GSP29nystik_u:12941": " ( 297 / 4 ) yathā ghaṭa eko 'nekamūrttimaddravyasaṃyogī pradeśavānevamākāśamityarthaḥ /",
    "GSP29nystik_u:12942": " katamasminnartha iti praśnaḥ /",
    "GSP29nystik_u:12943": " tasyārthaḥ/",
    "GSP29nystik_u:12944": " ... tattvabhāktayornānātvasya vibhāgādavyabhicāraḥ ...",
    "GSP29nystik_u:12945": " ... saṃtānānumānaviśeṣaṇāt ...",
    "GSP29nystik_u:12946": " ... kāraṇadravyasya pradeśaśabdenābhidhānā ...",
    "GSP29nystik_u:12947": " diti sūtrairevānaikāntikatvaparihārādasminnarthe sūtraṃ na śrūyate ityayuktamiti /",
    "GSP29nystik_u:12948": " uttaraṃ niṣpradeśamākāśamiti /",
    "GSP29nystik_u:12949": " na hi kāraṇadravyasya pradeśaśabdenābhidhānāditi sūtramākāśādīnāṃ niṣpradeśatvaṃ sākṣād",
    "GSP29nystik_u:12950": " brūtaityarthaḥ /",
    "GSP29nystik_u:12951": " evaṃ sthite bhāṣyakārīyapraśne vārtikakāraḥ svamuttaramāha /",
    "GSP29nystik_u:12952": " arthato 'dhigateriti /",
    "GSP29nystik_u:12953": " viṣayāntaraṃ praśnottarayorāha śabdasaṃtāneti /",
    "GSP29nystik_u:12954": " bhāṣyakārīyamuttaramāha dvau pakṣau na vyavasthāpayatīti bhāṣyasyārthaḥ niṣpradeśatvamātmādīnāṃ",
    "GSP29nystik_u:12955": " śabdasaṃtānaṃ ca sākṣādācakṣāṇaḥ sūtrakāraḥ pakṣaṃ vyavasthāpayenna tu tenedamabhihitamiti",
    "GSP29nystik_u:12956": " anumānatarośca pañcānāṃ rūpāṇāṃ catarṇāṃ vā saṃpadaḥ śākhā bahava ityarthaḥ // 17 //",
    "GSP29nystik_u:12957": " NyS_2,2.18: prāguccāraṇādanupalabdherāvaraṇādyanupalabdheśca //",
    "GSP29nystik_u:12958": " sato 'nupalabdhikāraṇābhāva",
    "GSP29nystik_u:12959": " iti /",
    "GSP29nystik_u:12960": " ( 298 / 2 ) prākpradhvaṃsābhābhyāṃ vyabhicāro yā mūditi sata ityuktam // 18 //",
    "GSP29nystik_u:12961": " NyS_2,2.19: tadanupalabdheranupalambhādāvaraṇopapattiḥ //",
    "GSP29nystik_u:12962": " atra jātivādinaḥ sūtradvayaṃ ... tadanupalabdheranupalambhādāvaraṇopapattiḥ ...",
    "GSP29nystik_u:12963": " āvaraṇānupalabdhestāvadupalabdhirna saṃbhavati /",
    "GSP29nystik_u:12964": " anupalabdhisvarūpavirodhāt /",
    "GSP29nystik_u:12965": " tasmāpadāvaraṇānupalabdhirvaktavyā tathā cāvaraṇānupalabdherabhāve satyāvaraṇopalabdhistayā tvāvaraṇasadbhāvaḥ /",
    "GSP29nystik_u:12966": " jñānasya nirālambanatvāyogāt /",
    "GSP29nystik_u:12967": " NyS_2,2.20: anupalambhādapyanupalabdhisadbhāvavad nāvaraṇānupapattiranupalambhāt //",
    "GSP29nystik_u:12968": " yadi pūrvoktadoṣabhayādanupalabhyamānā 'pyāvaraṇānupalabdhirasti tathā satyanupalabdheranaikāntikatvānnābaraṇābhāvo 'nupalambhāditi /",
    "GSP29nystik_u:12969": " tadiha dvābhyāṃ sūtrābhyāmanaikāntikatvaṃ deśitam /",
    "GSP29nystik_u:12970": " asyāvatārabhāṣyam evaṃ ca sati tattvamiti /",
    "GSP29nystik_u:12971": " tadeta dvārtikakāro vyācaṣṭe evaṃ ceti /",
    "GSP29nystik_u:12972": " sūtrayostātparyaṃ praśnapūrvakamekatra darśayati ko 'sya vākyasyeti /",
    "GSP29nystik_u:12973": " atra siddhāntī kiṃ matra jñeyaṃ pratyātmavedanīyatvāditi /",
    "GSP29nystik_u:12974": " siddhāntyāha evaṃsatīti /",
    "GSP29nystik_u:12975": " yadyāvaraṇānupalabdhiparupalabhyate mānasena pratyakṣeṇa tadā nānaikāntikatvaṃ na cāvaraṇasadbhāvaḥ /",
    "GSP29nystik_u:12976": " uttaravākyamiti /",
    "GSP29nystik_u:12977": " jātyuttaravākyamityarthaḥ /",
    "GSP29nystik_u:12978": " nāsyotthānamastīti /",
    "GSP29nystik_u:12979": " na sūtradvayasyāpyutthānamastītyarthaḥ /",
    "GSP29nystik_u:12980": " nanu pūrveṇaiva sūtreṇāvaraṇopapattau darśitāyāṃ kṛtamanupalambhādityanena sūtreṇetyata",
    "GSP29nystik_u:12981": " aha /",
    "GSP29nystik_u:12982": " abhyanujñāvādeneti /",
    "GSP29nystik_u:12983": " pūrvasūtreṇānupalabdheranupalambhādabhāva",
    "GSP29nystik_u:12984": " uktaḥ iha tvanupalambhādapi yadyanupalabdhernābhāvāditi tadanenābhyanujñāyā anaikāntikatvamucyata",
    "GSP29nystik_u:12985": " iti nāpārthakametatsūtramityarthaḥ /",
    "GSP29nystik_u:12986": " sūtragato 'pirabhyupagamāṃśamavadyotayati /",
    "GSP29nystik_u:12987": " etadevāha bhāṣyakāraḥ /",
    "GSP29nystik_u:12988": " yadyapyanujānāti bhavāniti /",
    "GSP29nystik_u:12989": " tadanena sūtradvayenānaikāntikatvamuktamiti sthitam // 19-20 //",
    "GSP29nystik_u:12990": " NyS_2,2.21: anupalambhātmakatvādanupalabdherahetuḥ //",
    "GSP29nystik_u:12991": " asyottarasūtram---",
    "GSP29nystik_u:12992": " anu--tuḥ (sū. 21) //",
    "GSP29nystik_u:12993": " jātivādyanupalabdheranupalabdhirnāsti virodhāditi manyate tatra vidhiviṣayapramāṇagocaratā 'nupalabdhau virudhyeta /",
    "GSP29nystik_u:12994": " nanu niṣedhagocarapramāṇaviṣayatā 'pi,",
    "GSP29nystik_u:12995": " tataścopalabdhiṃ niṣedhatā pramāṇena manasā 'nupalabdhigrahaṇaṃ na virodhamāvahati tadayaṃ sūtrārthaḥ /",
    "GSP29nystik_u:12996": " anupalabdherāvaraṇānupalabdheranupalambhātmakatvādāvaraṇopalabdhiniṣedhātmakatvāt tadanupalabdheranupalambhādityayamāvaraṇopapattau na hetuḥ",
    "GSP29nystik_u:12997": " asiddhatvād",
    "GSP29nystik_u:12998": " niṣedhaviṣayeṇānupalabdheranupalambhāditi /",
    "GSP29nystik_u:12999": " tadetadbhāṣyakāro vyācaṣṭe /",
    "GSP29nystik_u:13000": " yadupalabhyata iti /",
    "GSP29nystik_u:13001": " yadupalabhyate vidhiviṣayeṇa pramāṇena tadasti yannopalabhyate yanniṣedhaviṣayeṇa pramāṇenopalabhyate tannāstīti /",
    "GSP29nystik_u:13002": " tasmādanupalambhātmakaṃ niṣedhaviṣayapramāṇāgamyamasaditi sthitam /",
    "GSP29nystik_u:13003": " upalabdhyabhāvaścānupalabdhiḥ seyamabhāvatvānnopalabhyate vidhiviṣayeṇa pramāṇena /",
    "GSP29nystik_u:13004": " śeṣaṃ sugamam /",
    "GSP29nystik_u:13005": " asya vārtikakāraḥ paramatātparyamāha /",
    "GSP29nystik_u:13006": " atathājātīyeneti /",
    "GSP29nystik_u:13007": " anuttaraṃ jātyuttaramityarthaḥ /",
    "GSP29nystik_u:13008": " yathājātīyaka",
    "GSP29nystik_u:13009": " iti /",
    "GSP29nystik_u:13010": " upalabdhasya hi śabdasyāsatyanupalabdhikāraṇe prāgūrddhaṃ coccāraṇādanupalabhyamānasyānityasya sadharmā nānya ātmādirdṛṣṭo 'nitya iti /",
    "GSP29nystik_u:13011": " nanu prāgūrddhaṃ coccāraṇānmā bhūcchabda iti etāvatā 'pi nityāntaravaidharmyeṇa kasmānna nityaḥ śabdaḥ na hyātmākāśādayo nityāḥ sarvathāpa sarveṣāṃ sadharmāṇaḥ mā bhūdeṣāmabheda",
    "GSP29nystik_u:13012": " ityata āha /",
    "GSP29nystik_u:13013": " uktaṃ ceti /",
    "GSP29nystik_u:13014": " anityatvasādhanamāha /",
    "GSP29nystik_u:13015": " anitya iti /",
    "GSP29nystik_u:13016": " pratyakṣatvādityucyamāne gotvādibhirvyabhicāraḥ syādata uktaṃ vyāpakadravye samavāye satīti /",
    "GSP29nystik_u:13017": " tathā 'pyātmasamavāyinaikatvena vyabhicāraḥ syādata uktam /",
    "GSP29nystik_u:13018": " avyāpakasyāsamavāye satīti /",
    "GSP29nystik_u:13019": " tathā 'pyā tmasamavāyitvasyeti amūrttatvādityucyamāne ghaṭādibhiḥ pradeśavadbhiḥ prathame kṣaṇe vyabhicāro 'ta uktaṃ sarvadeti /",
    "GSP29nystik_u:13020": " tathā 'pi kriyāguṇādibhirvyabhicārasteṣāmapi hi samavāyikāraṇaṃ pradeśa ityata uktam /",
    "GSP29nystik_u:13021": " dravyasya sata iti // 21 //",
    "GSP29nystik_u:13022": " NyS_2,2.22: asparśatvāt //",
    "GSP29nystik_u:13023": " NyS_2,2.23: na karmānityatvāt //",
    "GSP29nystik_u:13024": " NyS_2,2.24: nāṇunityatvāt //",
    "GSP29nystik_u:13025": " 23 // 24 // tadevaṃ svapakṣasādhanamutkvā vipratipattinimittaṃ parapakṣasādhanamupanyasya nirākaroti /",
    "GSP29nystik_u:13026": " atha śabdasyeti /",
    "GSP29nystik_u:13027": " ( 299 / 19 ) asparśena karmaṇaivobhayato vyabhicāre labdhe nityenāṇunā vyabhicārodbhāvanaṃ kṛtakatvānityatvavatsamavyāptikatvanirākaraṇārthaṃ draṣṭavyam // 22-24 //",
    "GSP29nystik_u:13028": " NyS_2,2.25: saṃpradānāt //",
    "GSP29nystik_u:13029": " NyS_2,2.26: tadantarālānupalabdherahetuḥ //",
    "GSP29nystik_u:13030": " NyS_2,2.27: adhyāpanādapratiṣedhaḥ //",
    "GSP29nystik_u:13031": " NyS_2,2.28: ubhayoḥ pakṣayoranyatarasyādhyāpanādapratiṣedhaḥ //",
    "GSP29nystik_u:13032": " NyS_2,2.29: abhyāsāt //",
    "GSP29nystik_u:13033": " NyS_2,2.30: nānyatvepyabhyāsasyopacārāt //",
    "GSP29nystik_u:13034": " ayaṃ tarhi hetuḥ sampradānāditi /",
    "GSP29nystik_u:13035": " saṃpradīyamānatvādityarthaḥ /",
    "GSP29nystik_u:13036": " dātṛpratigrahītrorantarāle śabdo 'sti adhyāpanāda guruṇā śiṣyāpaya dīyamānatvāda dhanūrvedavidācāryeṇa śiṣyāya dīyamāneṣvādivaditi // 25-30",
    "GSP29nystik_u:13037": " NyS_2,2.31: anyadanyasmād ananyatvādananyadityanyatābhāvaḥ //",
    "GSP29nystik_u:13038": " yadyanyannāma jagati bhavet tato nyatve 'pyabhyāsasyopa cārādityanenānaikāntikatavamudbhāvyeta tadeva nāstīti vācchalena pratyavatiṣṭate /",
    "GSP29nystik_u:13039": " anya--vaḥ (sū. 31) //",
    "GSP29nystik_u:13040": " NyS_2,2.32: tadabhāve nāstyananyatā tayoritaretarāpekṣasiddheḥ //",
    "GSP29nystik_u:13041": " tasya parihārasūtram /",
    "GSP29nystik_u:13042": " tada--ddheḥ (sū. 32) //",
    "GSP29nystik_u:13043": " tayoranyānanyayormadhye 'nanyasyānyāpekṣasiddherityarthaḥ /",
    "GSP29nystik_u:13044": " na cānyasvarūpāttadananyaditi parasmādapyananyadbhavitumarhati /",
    "GSP29nystik_u:13045": " na hi nīlamātmano 'nanyaditi pītādapyananyaditi /",
    "GSP29nystik_u:13046": " anyadeva hi pītānnīlamiti paramārthaḥ /",
    "GSP29nystik_u:13047": " ayaṃ tāvatpratyayaḥ puruṣāntare nibarttamāno dṛṣṭa iti /",
    "GSP29nystik_u:13048": " ( 302 / 9 ) yadā khalvekasya puruṣasya tatpratyayo bhavati tadā 'vaśyaṃ na puruṣāntarasya,",
    "GSP29nystik_u:13049": " tasmātpratyayāvyāvṛttirasiddhaiveti /",
    "GSP29nystik_u:13050": " evametaditi /",
    "GSP29nystik_u:13051": " satyaṃ viśeṣadarśanaṃ tatpratyayanivṛttihetuḥ tadabhāve tu viśeṣādarśanasya na śakyaṃ saṃśayahetutvaṃ nivārayitumityarthaḥ /",
    "GSP29nystik_u:13052": " yatpunaretadgośabda",
    "GSP29nystik_u:13053": " iti /",
    "GSP29nystik_u:13054": " gośabdo gośabda ityekākāraḥ pratyayo naikamantareṇa bhavitumarhati /",
    "GSP29nystik_u:13055": " atha bhrāntaḥ kasmānna bhavatītyata āha /",
    "GSP29nystik_u:13056": " na ca gośabdasyeti /",
    "GSP29nystik_u:13057": " bhrāntatve hi tato gośabdādarthapratyayo bhrāntaḥ yathā samāropitadhūmabhāvayā maśakavartyā dhūmadhvajānumānam /",
    "GSP29nystik_u:13058": " tasmādabhrānto gośabdaikatvapratyayaḥ sthāyitāmasya sūcayatītyarthaḥ /",
    "GSP29nystik_u:13059": " dūṣayati etadapīti /",
    "GSP29nystik_u:13060": " yuktā tu kāraṇasāmānyāttatpratyayasyāvyāvṛttiriti gośabdabuddheḥ kāraṇamālambaṃna gośabdastasya sāmānyaṃ gatvamotvaṃ gośabdatvamiti yāvat /",
    "GSP29nystik_u:13061": " tasmāttatpratyayasya vyāvṛttiryuktā gośabdo gośabda ityevaṃrūpā /",
    "GSP29nystik_u:13062": " kathamiti praśnaḥ",
    "GSP29nystik_u:13063": " gobuddhau gobuddhipratyayo na vyāvarttate jātyabhiprāyamekavacanaṃ gobuddhāviti /",
    "GSP29nystik_u:13064": " yathā hi gobuddhiṣubhinnāsvapi parasparaṃ gobuddhirgobuddhirityanugatāvabhāsinī prathā gobuddhitvasāmānyopadhānā svakāraṇabhūtā gobuddhīrālambate evaṃ gośabdo gośabda",
    "GSP29nystik_u:13065": " iti ṣuddhirapi gośabdatvopadhānā gośabdavyaktīrna punargośabdavyaktimekāmanekadeśakālavyāpinīm /",
    "GSP29nystik_u:13066": " na cāsyā gośabdabuddherityatrāpi jātāvekavacanam /",
    "GSP29nystik_u:13067": " gośabdo gośabda iti buddhyanugatiḥ--sāmānyanibandhanā anugatitve sati gośabdabuddhisambandhitvāt /",
    "GSP29nystik_u:13068": " gośabdabuddhirgośabdabuddhirityanugatabuddhivaditi /",
    "GSP29nystik_u:13069": " bhinnamabhedena vidvān yaścānupalabdhaviśeṣa",
    "GSP29nystik_u:13070": " eva nivarttate taṃ prati tasya vastunaḥ kiṃ viśeṣo 'sti nāstīti bhavanta eva praṣṭavyāḥ /",
    "GSP29nystik_u:13071": " ubhayatra doṣamāha yadyastīti /",
    "GSP29nystik_u:13072": " dvyātmakamiti /",
    "GSP29nystik_u:13073": " bhinnamabhinnamityarthaḥ /",
    "GSP29nystik_u:13074": " aśeṣapuruṣaviṣayatayeti /",
    "GSP29nystik_u:13075": " ādhāratayetyarthaḥ // 32 //",
    "GSP29nystik_u:13076": " NyS_2,2.33: vināśakāraṇānupalabdheḥ //",
    "GSP29nystik_u:13077": " NyS_2,2.34: aśravaṇakāraṇānupalabdheḥ satataśravaṇaprasaṅgaḥ //",
    "GSP29nystik_u:13078": " kāraṇadravyavibhāga /",
    "GSP29nystik_u:13079": " iti / ( 303 / 5 )",
    "GSP29nystik_u:13080": " vibhāgenāsamavāyikāparaṇasaṃyogavināśo lakṣitaḥ tatkāryatvāt // 33-34 //",
    "GSP29nystik_u:13081": " NyS_2,2.35: upalabhyamāne cānupalabdherasattvād anapadeśaḥ //",
    "GSP29nystik_u:13082": " anapadeśo 'heturityarthaḥ /",
    "GSP29nystik_u:13083": " ubhayamitīti /",
    "GSP29nystik_u:13084": " yadā kramelakaṃviṣāṇitvādaśvatvena sādhayati tadā 'sya na viṣāṇaṃ nāpi tatsambandhaḥ",
    "GSP29nystik_u:13085": " yathā viṣāṇitvaṃ kramelake 'siddhaṃ tathā 'numānena vināśakāraṇopalabdhau tadanupalabdhirasiddheti /",
    "GSP29nystik_u:13086": " aśvaviṣāṇa saṃbandhasyābhāvāditi /",
    "GSP29nystik_u:13087": " aśvatvaviṣāṇatvayoryataḥ ko 'pi saṃbandho 'śveṣu siddho nāsti tasmādvirodhādanumānametadaśābhanamityarthaḥ /",
    "GSP29nystik_u:13088": " tasmādyathā viruddhāddhetoranumānamasadevamasiddhādapītyarthaḥ /",
    "GSP29nystik_u:13089": " śaṅkate karmatvavaditi cet /",
    "GSP29nystik_u:13090": " nirākaroti /",
    "GSP29nystik_u:13091": " tacca na āśrayasyānityatvāt /",
    "GSP29nystik_u:13092": " karmatvāśrayaḥ karma tasyānityatvādityarthaḥ /",
    "GSP29nystik_u:13093": " śabdasya nityasyāśravaṇamanupapannam aśravaṇakāraṇānupapatteriti brūmaḥ /",
    "GSP29nystik_u:13094": " tannāśrayānityatvāditi grahaṇakavākyaṃ vibhajate /",
    "GSP29nystik_u:13095": " karmatvasya punariti /",
    "GSP29nystik_u:13096": " pratighātidravyasaṃyogastvantyasya śabdasya nirodhaka iti bhāṣyam /",
    "GSP29nystik_u:13097": " tasyārthaḥ /",
    "GSP29nystik_u:13098": " pratighātidravyaṃ kuḍyādi tatsaṃyogo nabhasaḥ /",
    "GSP29nystik_u:13099": " etaduktaṃ bhavati ghanataradravyasaṃyuktaṃ nabho na śabdasamavāyikāraṇatāṃ pratipadyate",
    "GSP29nystik_u:13100": " tataśca sannapyasamavāyikāraṇaṃ śabdo na śabdāntaramārabhate tasya va svakāraṇaṃ",
    "GSP29nystik_u:13101": " tatkāraṇasya tasmādvināśo bhavatīti draṣṭavyam /",
    "GSP29nystik_u:13102": " evamanyatrāpīdṛśa eva śabdavināśaheturūhanīya",
    "GSP29nystik_u:13103": " iti /",
    "GSP29nystik_u:13104": " itaśca śabdo 'nitya ityāha /",
    "GSP29nystik_u:13105": " ghaṇṭāyāmaśrihanyamānāyāmiti /",
    "GSP29nystik_u:13106": " yadi ghaṇṭāsthena vyañjakenānyavṛttinā vā 'vasthitena santānavṛttinā vā nityaḥ śabdo vyajyeta tatastāratārataratāratamamandamandatarādiśrutibhedo na syāt /",
    "GSP29nystik_u:13107": " nityasya ca śabdasya na svābhāviko bhedo nāpyaupādhika ityupapāditamadhastāt /",
    "GSP29nystik_u:13108": " yadi tu tāratamādayastāvanta eva śabdā nityāstatastāvanta eva yugapadeva gamyeran viśeṣābhāvād ekohyeṣāṃ vyañjakaḥ sthira iti /",
    "GSP29nystik_u:13109": " atha santānavṛttistathā 'pi sarva eva tatsantatipatitāḥ samarthā ityādyenaiva sarve vyajyeran na tu samānadeśānāṃ samānendriyagrāhyāṇāṃ vyañjakaniyamo yukta ityupapāditamadhastāt /",
    "GSP29nystik_u:13110": " kāraṇatve tu dhaṇṭāsthasya saṃtānavṛtteryuktaṃ yattāratamādibhedena kāraṇabhedātkāryabheda iti /",
    "GSP29nystik_u:13111": " tātparyārthaḥ /",
    "GSP29nystik_u:13112": " yugapadanekaśabdopalabdhiprasaṅga iti /",
    "GSP29nystik_u:13113": " ( 304 / 5 ) anekasya tāratamādeḥ śabdasyopalabdhiprasaṅga",
    "GSP29nystik_u:13114": " ityarthaḥ /",
    "GSP29nystik_u:13115": " ghaṇṭāsthaṃ cābhivyaktikāraṇaṃ kathamanyatra vattramānamiti /",
    "GSP29nystik_u:13116": " śrotre vartamānamityarthaḥ /",
    "GSP29nystik_u:13117": " dvitīyaṃ kalpamāśaṅkya dūṣayati /",
    "GSP29nystik_u:13118": " athānyagatamiti /",
    "GSP29nystik_u:13119": " ghaṇṭāsabandhyeṣa śabda iti hi tāvallaukikapratyayaḥ so 'yamanyagate śabdavyañjake yathaikasyāṃ dhaṇṭāyāṃ bhavati tathā ghaṇṭāntareṣvapi tatpratyāsanneṣu bhavedaviśeṣāt /",
    "GSP29nystik_u:13120": " tasmādekaghaṇṭāsthatve niyamaheturvaktavya",
    "GSP29nystik_u:13121": " iti /",
    "GSP29nystik_u:13122": " asati śabdabhede śrutīnāmiti /",
    "GSP29nystik_u:13123": " śabdajñānānāmityarthaḥ /",
    "GSP29nystik_u:13124": " nāda iti vāyudharmo 'bhidhīyata iti śaṅktate vyāmohapratyaya iti /",
    "GSP29nystik_u:13125": " yathā hi vastutaḥ svacchadhavale sphaṭikamaṇau lākṣārasāvasekatiraskṛtadhavalimni",
    "GSP29nystik_u:13126": " lohitaḥ sphaṭika iti pratyayaḥ evamabhivyañjakavṛttistāratvādirbhrāntyāḥ śabde pratīyate ityarthaḥ /",
    "GSP29nystik_u:13127": " nirākaroti /",
    "GSP29nystik_u:13128": " na viśeṣahetvabhāvāditi /",
    "GSP29nystik_u:13129": " na hi samīcīnātpratyayāttāro 'yaṃ śabda iti pratyayasya kaścidviśeṣaheturasti bādhakapratyayo yenaiṣa mithyāpratyayaḥ syādityarthaḥ /",
    "GSP29nystik_u:13130": " na ca nirbījā bhrāntirapi saṃbhavitumarhati dīrghatvādibhramāṇāṃpa tu śabde 'sti bījamityāha /",
    "GSP29nystik_u:13131": " yadi cāyamiti /",
    "GSP29nystik_u:13132": " yāni khalu dīrghāṇi vaṃśaprabhṛtīni eṣāmavayavo vā 'pacayaḥ samānajātīyopacaya",
    "GSP29nystik_u:13133": " ihāpyaviratabhṛtau śabdasaṃtāne vivṛtakāraṇaniṣpanne samasti samānajātīyopacaya",
    "GSP29nystik_u:13134": " iti tatsādharmyād dīrghatvabhrama eva śabdasaṃtāna",
    "GSP29nystik_u:13135": " eva tāro mahānityucyate tatrāpyasti samānajātīyopacayo 'sti ca sphuṭataratvaṃ mahānapi sphuṭataro 'yamapi tatheti mahānityucyate /",
    "GSP29nystik_u:13136": " śaṅkate tulyamiti cet /",
    "GSP29nystik_u:13137": " yathā hyanityavāde ghaṇṭāsthamavasthitaṃ saṃtānavṛtti na yugapattāramandānutpādayati rki tu kramaṇaiva evaṃ nityānapi śabdān krameṇa vyaṅkṣyatītyarthaḥ",
    "GSP29nystik_u:13138": " nirākaroti /",
    "GSP29nystik_u:13139": " na tannimittasya kadā cidbhāvāt /",
    "GSP29nystik_u:13140": " na tāvannityavādibhistāratvādidharmabhedena śabdabhedo 'bhyupeyate tathā caikenāvasthitena",
    "GSP29nystik_u:13141": " ghaṇṭāsthena saṃtānavṛttinā vyajyamāna ekasmin śabde nityaṃ śrutibhedaḥ kādācitko nopapadyate /",
    "GSP29nystik_u:13142": " śabde tvanitye 'npayasminnanyasmin kriyamāṇe saṃtānavṛttinā kāraṇena tadbhedātkāryatvātkādācitkatvācca śrutibhedopapattiriti vaiṣamyamityarthaḥ",
    "GSP29nystik_u:13143": " tacca kāraṇamiti / ( 305 / 8 )",
    "GSP29nystik_u:13144": " nimittakāraṇamityarthaḥ /",
    "GSP29nystik_u:13145": " pāṇisaṃśleṣamapekṣamāṇāditi /",
    "GSP29nystik_u:13146": " sparśavadvegavaddravyasaṃyogāda ghaṇṭāyāṃ karma karmavadghaṇṭākāśasaṃyogāttādṛśācchabdaścetyekaḥ",
    "GSP29nystik_u:13147": " kālaḥ tatkarma pāṇyabhidhātamapekṣamāṇaṃ vibhāgasamakālaṃ saṃskāraṃ ghegākhyaṃ karoti /",
    "GSP29nystik_u:13148": " sā ghaṇṭā calantyādhyātmikaṃ vāyumupagṛhṇāti ghaṇṭātadavayavasaṃyuktā vāyuparamāṇava",
    "GSP29nystik_u:13149": " evādhyātmiko vāyuḥ tadupagraho ghaṇṭānayāḥ svavegamapekṣamāṇāyā vāyusaṃyogādvāyau kriyotpādakatvaṃ tataścānilakarmaṇo ghaṇṭānilasaṃyogo vāyugatavegāpekṣo ghaṇṭāyāṃ karmārabhate /",
    "GSP29nystik_u:13150": " tadidamāha sā ca vāyunā 'bhihatā punaḥ karma karoti /",
    "GSP29nystik_u:13151": " tadevaṃ vāyughaṇṭāsaṃyogo ghaṇṭāvegāpekṣo ghaṇṭākāśasaṃyogaśca śabdamārabhata iti draṣṭavyam /",
    "GSP29nystik_u:13152": " tataśca karmaṇā saṃskāraḥ saṃskāreṇa punaḥ karma śabdaścetyapi draṣṭavyam /",
    "GSP29nystik_u:13153": " sugamamanyat // 35 //",
    "GSP29nystik_u:13154": " NyS_2,2.36: pāṇinimittapraśleṣācchabdābhāve nānupalabdhiḥ //",
    "GSP29nystik_u:13155": " deśayati atha ghaṇṭāstha",
    "GSP29nystik_u:13156": " iti /",
    "GSP29nystik_u:13157": " na khalu kāraṇavināśe kāryocchedo,",
    "GSP29nystik_u:13158": " mā bhūtkulālādinivṛttāvapi ghaṭādinivṛttirityarthaḥ /",
    "GSP29nystik_u:13159": " pariharati na brūma",
    "GSP29nystik_u:13160": " iti /",
    "GSP29nystik_u:13161": " yadyapi nimittanivṛttāvapi kāryaṃ nivarttate yathā 'pekṣābuddhināśād",
    "GSP29nystik_u:13162": " dvitvādi tathā 'pi nimittanivṛttāvapi tadanivṛttimabhyupagamyaiva parihāra iti mantavyam // 36 //",
    "GSP29nystik_u:13163": " NyS_2,2.37: vināśakāraṇānupalabdheścāvasthāne tannityatvaprasaṅgaḥ //",
    "GSP29nystik_u:13164": " siṃhāvalokitanyāyena pūrvoktaṃ hetu dūṣayati /",
    "GSP29nystik_u:13165": " vināśeti /",
    "GSP29nystik_u:13166": " ( 306 / 3 ) pratyakṣeṇa śabdavināśakāraṇānupalabdheścāvasthāne śabdasya śabdopalabdherapi nityatvaprasaṅgaḥ /",
    "GSP29nystik_u:13167": " na hi tasyā api vināśakāraṇaṃ pratyakṣeṇopalabhyata iti tadanena vināśakāraṇānupalabdhirityasyānaikāntikatvamudbhāvitam // 37 //",
    "GSP29nystik_u:13168": " NyS_2,2.38: asparśatvādapratiṣedhaḥ //",
    "GSP29nystik_u:13169": " saṃprati sāṃkhyaḥ pratyavatiṣṭhate /",
    "GSP29nystik_u:13170": " kampasamānāśrayasyeti /",
    "GSP29nystik_u:13171": " anuvṛtto nādaḥ śabdo 'nunāda iti /",
    "GSP29nystik_u:13172": " vaiyadhikaraṇye hīti /",
    "GSP29nystik_u:13173": " dravyapraśleṣāsamānādhikaraṇasyaivava saṃskārasyocchedaḥ syād na vyadhikaraṇasya śabdasya,",
    "GSP29nystik_u:13174": " vyadhikaraṇasya tūcchedābhyupagame 'tiprasaṅgaḥ syāt tasmāt kampasaṃtānasaṃskārasamānāśrayaḥ śabdo 'bhyupagantavyaḥ /",
    "GSP29nystik_u:13175": " tadanenākāśāśrayatvaṃ śabdasya pratiṣiddhaṃ tadetadvārttikakāro vyācaṣṭe /",
    "GSP29nystik_u:13176": " vyadhikaraṇatvādayuktamiti //",
    "GSP29nystik_u:13177": " asyottarasūtram /",
    "GSP29nystik_u:13178": " aspa--dhaḥ (sū. 38) //",
    "GSP29nystik_u:13179": " prāpyakāritvamindriyāṇāṃ vyavasthitaṃ prāk /",
    "GSP29nystik_u:13180": " ghaṇṭādyāśrayaḥ śabdo na śrotraṃ prāpnoti /",
    "GSP29nystik_u:13181": " evaṃ hi prāpnuyād yadi ghaṇṭā karṇaśaṣkulīmāgacchet karṇaśaṣkulī vā ghaṇṭāṃ,",
    "GSP29nystik_u:13182": " na caitadubhayamasti /",
    "GSP29nystik_u:13183": " na cāhaṅkārikamindiyaṃ vyāpītyuktam /",
    "GSP29nystik_u:13184": " tasmācchabdādhāro niḥsparśo vyāpī vākāśastadādhāraḥ śabdaḥ śrotramāyāti saṃtānavṛttyeti yuktaṃ tathā ca śravaṇamasyopapannaṃ nānyatheti /",
    "GSP29nystik_u:13185": " tadetadvārttikakṛdvibhajate,",
    "GSP29nystik_u:13186": " asparśeti /",
    "GSP29nystik_u:13187": " yena kena ciditi /",
    "GSP29nystik_u:13188": " mandatareṇa vā mandatamenavā kāraṇaśabdenetyarthaḥ /",
    "GSP29nystik_u:13189": " anekaḥ saṃskāra iti tattvaṃ śabdabhedāditi /",
    "GSP29nystik_u:13190": " ekasya hi saṃskārasya dharmabhedakalpanāyāṃ kalpanāgauraprasaṅgaḥ saṃskārastāvadeko dharmo dharmabhedāśceti /",
    "GSP29nystik_u:13191": " tadiha dharmabhedasthāne 'stu saṃskārabhedaḥ kṛtamatraikena dharmiṇā /",
    "GSP29nystik_u:13192": " na ca saṃskārabhedeṣu dharmabhedāḥ kalpanīyāḥ saṃskārabhedamātrādeva kāraṇātkāryabhedopapattau tadgatadharmabhedakalpanāvaiyarthyāditi bhāvaḥ/",
    "GSP29nystik_u:13193": " yasya ca vaiśeṣikasyaikaḥ saṃskārastasyeṣoḥ pātaḥ prāpnoti saṃskārasya hīṣormūrtadravyasaṃyogo vināśako 'vināśako vā,",
    "GSP29nystik_u:13194": " vināśakaśced",
    "GSP29nystik_u:13195": " ādyenaiva mūrttadravyasaṃyogena tasya vināśādagatvaiva yāvadgantavyamiṣoḥ pātaprasaṅgaḥ /",
    "GSP29nystik_u:13196": " dvitīye tu kalpe kṛtakasyāpi saṃskārasya vināśakāraṇābhāvenāvināśānna kadā cidapi pātaḥ syāt prayogaśca iṣvādivegaḥ kṣaṇikaḥ vegatvāt ghaṭādigatavegavaditi",
    "GSP29nystik_u:13197": " NyS_2,2.39: vibhaktyantaropapatteśca samāse //",
    "GSP29nystik_u:13198": " vibha--se ( sū. 39 ) //",
    "GSP29nystik_u:13199": " saṃkhyānāṃ rūparasagandhasparśaśabdasamudāyo vīṇāveṇuśaṅkṣādidravyaṃ tatra samāse",
    "GSP29nystik_u:13200": " samudāye sthita eva vyajyata iti darśanaṃ tasminsamudāye sāṃkhyābhimate vibhaktyantaropatteśca",
    "GSP29nystik_u:13201": " na vyajyeta śabdaḥ yadi samudāye vyajyeta śabdaḥ vibhaktiśca ṣaḍjadhaivatagāndhārādibhedena",
    "GSP29nystik_u:13202": " vibhāgāntaraṃ ca ṣaḍjajātīyasyaiva tāramandrādirūpaṃ nopapadyate na hi tadgatānāṃ",
    "GSP29nystik_u:13203": " gandhādīnāmekasminneva dravye vīṇādau nānājātīyānāṃ ca pratikṣaṇaṃ bhedo dṛśyate",
    "GSP29nystik_u:13204": " tasmādvibhaktyantarotpatterna samāse vyajyate śabdaḥ api tvākāśaguṇaḥ kriyata iti sāṃpratam /",
    "GSP29nystik_u:13205": " sūtravyākhyayaiva bhāṣyavārttike vyākhyāte // 39 //",
    "GSP29nystik_u:13206": " NyS_2,2.40: vikārādeśopadeśāt saṃśayaḥ //",
    "GSP29nystik_u:13207": " tadevaṃ rūpādisanniviṣṭaḥ śabdo vyajyata iti sāṃkhyamate dūṣite sa eva sāṃkhyo varṇeṣu",
    "GSP29nystik_u:13208": " prakṛtivikārabhāvaśrutermṛtsuvarṇādivatpariṇāminityā varṇā iti yadi pratyavatiṣṭhate",
    "GSP29nystik_u:13209": " tatra parīkṣāmārabhatedividhaścāyaṃ śabda iti /",
    "GSP29nystik_u:13210": " vikāropadeśo 'pi na dhvanimātre śabde 'stīti na tasya pariṇāminityatāmāpādayitumarhati kevalaṃ varṇātmanyāpādayed yadyasaṃdehaḥ syād,",
    "GSP29nystik_u:13211": " asti tu tatrāpi saṃdehaḥ /",
    "GSP29nystik_u:13212": " tathā hi iko yaṇaci ityādikaṃ vikāropadeśamācakṣata eke /",
    "GSP29nystik_u:13213": " anye tvādaśopadeśaṃ,",
    "GSP29nystik_u:13214": " tatra vyākhyātṛvipratipatteḥ saṃśayaḥ /",
    "GSP29nystik_u:13215": " tannāparīkṣya śakyamavadhārayitumityarthaḥ /",
    "GSP29nystik_u:13216": " tatra parīkṣāyāmādeśopadeśastattvamityavadhārayate /",
    "GSP29nystik_u:13217": " ādeśopadeśa iti /",
    "GSP29nystik_u:13218": " suvarṇajātīyāḥ khalvavayavā anyatamavyūhaparityāgenānyatamaṃ vyūhamāpadyamānā rucaka iti vā varddhamāna",
    "GSP29nystik_u:13219": " iti vā pariṇamante,",
    "GSP29nystik_u:13220": " asti hi teṣu sarveṣu suvarṇajātīyānāmavayavānāmanugamaḥ",
    "GSP29nystik_u:13221": " na tu yakāre ikārasya vā tadārambhakasya vā avayavasyānugamamīkṣāmahe /",
    "GSP29nystik_u:13222": " tasmādvikārābhābādādeśatvamasya niścinuma iti /",
    "GSP29nystik_u:13223": " upapattyantaraṃ cāvikāre darśayati /",
    "GSP29nystik_u:13224": " bhinnakāraṇayośceti /",
    "GSP29nystik_u:13225": " yadi hīkāravikāro yakāraḥ syād yakāraprayogāyekāramupādadānāstatkāraṇaṃ vivṛtakaraṇaṃ pūrvamupādadīran /",
    "GSP29nystik_u:13226": " tannirapekṣāstu yakāraṃ prayokṣyamāṇā īṣatspṛṣṭakaraṇamupādadate tasmānnekāravikāro yakāra ityutpaśyāmaḥ /",
    "GSP29nystik_u:13227": " upapattyantaramāha /",
    "GSP29nystik_u:13228": " avikāre ceti /",
    "GSP29nystik_u:13229": " kārakajñāpakayorhetvoraviśeṣamāha /",
    "GSP29nystik_u:13230": " ubhayatreti /",
    "GSP29nystik_u:13231": " upapattyantaramāha /",
    "GSP29nystik_u:13232": " prayujyamāneti /",
    "GSP29nystik_u:13233": " yathā hi kṣīraṃ kālavipākāpekṣaṃ dadhi bhavaddṛśyate na tathekāro yakāro bhavannityarthaḥ /",
    "GSP29nystik_u:13234": " yadi na vikāraḥ kathaṃ tarhi śabdānvākhyānamiko yaṇarcātyata āha /",
    "GSP29nystik_u:13235": " avikāre ceti /",
    "GSP29nystik_u:13236": " ikaḥ prayogaprasaṅgeḥ saṃhitāyāṃ yaṇaḥ prayogamāha tatsūtre na punarigvikāraṃ yaṇamityarthaḥ /",
    "GSP29nystik_u:13237": " nanu mā bhūdvikāraḥ pariṇāmor 'thāntaraṃ tu bhaviṣyati tato nityāvarṇā bhaviṣyantītyata āha /",
    "GSP29nystik_u:13238": " etāvaccaitaditi /",
    "GSP29nystik_u:13239": " pariṇāmo vetyāpātataḥ kāryakāraṇabhāvo veti paramārthaḥ /",
    "GSP29nystik_u:13240": " na jātu kṣīraṃ tadavayavā vā dadhirūpeṇa pariṇamante na hyavayavā avayavisvabhāvāḥ",
    "GSP29nystik_u:13241": " tasmātkāryakāraṇabhāva eva tāttvika iti /",
    "GSP29nystik_u:13242": " sa ca varṇeṣu nāsti iganapekṣasya yaṇo niṣpatteḥ /",
    "GSP29nystik_u:13243": " tasmādikprayogaprasaṅge saṃhitāyāṃ yaṇaḥ prayoga ityanvākhyānārtha iti /",
    "GSP29nystik_u:13244": " itaścāyamādeśopadeśa",
    "GSP29nystik_u:13245": " ityāha /",
    "GSP29nystik_u:13246": " varṇasamudāyeti /",
    "GSP29nystik_u:13247": " varṇasyaikasya vāstavatvāt kadācidvikāra upapadyate buddhiḥ samāhāramātrasya tu tatsamudāyasya na vikārasambhavaḥ /",
    "GSP29nystik_u:13248": " tasmāttatrākāmenāpyādeśopadeśo vaktavyaḥ /",
    "GSP29nystik_u:13249": " sa varaṃ kḷptatvādekasminnapyastu varṇa iti ityarthaḥ // 40 //",
    "GSP29nystik_u:13250": " NyS_2,2.41: prakṛtivivṛdvau vikāravṛddheḥ //",
    "GSP29nystik_u:13251": " itaśca na prakṛtivikārabhāvaḥ /",
    "GSP29nystik_u:13252": " prakṛtivivṛdvāviti /",
    "GSP29nystik_u:13253": " mahadbhiḥ khalu tūlapiṇḍairārabdhaḥ sthūlaḥ piṇḍo 'lpaiścārabdho mahānalpa iti dṛṣṭaṃ tadvadihāpi dīrghekāravikārasya yakārasyekāravikārādbhavitavyaṃ",
    "GSP29nystik_u:13254": " na cāsti viśeṣaḥ tasmānna prakṛtivikārabhāva",
    "GSP29nystik_u:13255": " ityarthaḥ // 41 //",
    "GSP29nystik_u:13256": " NyS_2,2.42: nyūnasamādhikopalabdhervikārāṇāmahetuḥ //",
    "GSP29nystik_u:13257": " asyākṣepasūtram---",
    "GSP29nystik_u:13258": " nyūna--tuḥ ( sū. 41 ) //",
    "GSP29nystik_u:13259": " alpena hi nyagrodhavījenārabdho nyagrodhatarurmahān tato 'timahatā vā nārikelabījenārabdho nārikelataruralpaḥ nārikelabījaireva parasparāpekṣamāṇasamairārabdhaḥ sama iti /",
    "GSP29nystik_u:13260": " asya pratyācayānasūtram /",
    "GSP29nystik_u:13261": " dvividhasyāpi hetoriti /",
    "GSP29nystik_u:13262": " yadi ca nyūnasamādhikopalabdheriti sādhanaṃ tadā dvividhasya hetorabhāvād",
    "GSP29nystik_u:13263": " dṛṣṭāntamātrasya cāsādhakatvāt /",
    "GSP29nystik_u:13264": " pratidṛṣṭāntasya ca saṃbhavādityetad dūṣaṇam // 42 //",
    "GSP29nystik_u:13265": " NyS_2,2.43: nātulyaprakṛtīnāṃ vikāravikalpāt //",
    "GSP29nystik_u:13266": " yadi ca nyūnasamādhikopalabdherityanenānaikāntikodbhāvanaṃ prakṛtyanuvidhānasya kriyate tadā dūṣaṇapakṣe nātulyaprakṛtīnāṃ vikāravikalpāditi dūṣaṇam /",
    "GSP29nystik_u:13267": " anaikāntikadoṣasyāsambandhatvaṃ nāma nyūnasamādhikatve tu prakṛtyanuvidhānaṃ vikāparāṇāmapracyutam /",
    "GSP29nystik_u:13268": " tathā hyatulyāyāḥ prakṛterivakārā vikalpyante prakṛtibhedamanuvidhīyante,",
    "GSP29nystik_u:13269": " na jātu nyagrodhabījād",
    "GSP29nystik_u:13270": " nārikelapādapo bhavati bhavati ca nyagrodhabījānnyagrodhapādapa",
    "GSP29nystik_u:13271": " iti /",
    "GSP29nystik_u:13272": " etaduktaṃ bhavati prakṛtibhedānuvidhānaṃ vikārabhedānāṃ brūmopa na pūnastadvivṛddhihrāsābhyāṃ",
    "GSP29nystik_u:13273": " tadvivṛddhihrāsau yenānaikāntikatvamudbhāvyeta tasmādanaikāntikodbhāvanamasaṃbaddhāmityarthaḥ /",
    "GSP29nystik_u:13274": " na tvivarṇamanuvidhīyate yakāra iti bhāṣyam /",
    "GSP29nystik_u:13275": " tasyārtho na tvivarṇabhedamanuvidhīyate iti /",
    "GSP29nystik_u:13276": " tasmādanudāharaṇaṃ nyūnasamādhikabhāve dravyavikāra iti // 43 //",
    "GSP29nystik_u:13277": " NyS_2,2.44: dravyavikāre vaiṣamyavad varṇavikāravikalpaḥ //",
    "GSP29nystik_u:13278": " asyākṣepasūtram--- dravyavikāra iti /",
    "GSP29nystik_u:13279": " ( 308 / 1 ) na prakṛtibhedamavaśyamanuvidhīyante vikārāḥ dravyatvena tulyatve 'pi",
    "GSP29nystik_u:13280": " prakṛtīnāṃ vikāravaiṣamyaṃ tathā ca dīrghahrasvābhyāṃ vaiṣamye vikāravaiṣamyaṃ bhaviṣyati",
    "GSP29nystik_u:13281": " prakṛtisāmyaiva vikāravaiṣamyam iti bhāvaḥ // 44 //",
    "GSP29nystik_u:13282": " NyS_2,2.45: na vikāradharmānupapatteḥ //",
    "GSP29nystik_u:13283": " tatra pratyākhyānasūtram /",
    "GSP29nystik_u:13284": " na vikāradharmeti /",
    "GSP29nystik_u:13285": " yadyapi prakṛterdravyatvamabhedastathā 'pi vikārabhede prakṛtibheda evopayujyate na punaḥ prakṛterabhedaḥ",
    "GSP29nystik_u:13286": " tadvikārāṇāṃ tu yadabhinnaṃ rūpaṃ dravyatvaṃ tatra tasyopayoga iti sthite parihāro 'nvaya",
    "GSP29nystik_u:13287": " (syākṣepasūtraṃ dravyevikāra iti/",
    "GSP29nystik_u:13288": " ) grahaṇaṃ parihāra uktaḥ // 45 //",
    "GSP29nystik_u:13289": " NyS_2,2.46: vikāraprāptānāmapunarāpatteḥ //",
    "GSP29nystik_u:13290": " itaśca na santi varṇavikārā ityāha /",
    "GSP29nystik_u:13291": " vikāreti /",
    "GSP29nystik_u:13292": " no khalu kṣīravikāro dadhi punaḥ kṣīraṃ dṛṣṭamityarthaḥ /",
    "GSP29nystik_u:13293": " ananumānāditi pramāṇābhāvamupalakṣayati // 46 //",
    "GSP29nystik_u:13294": " NyS_2,2.47: suvarṇādīnāṃ punarāpatterahetuḥ //",
    "GSP29nystik_u:13295": " asyākṣepaḥ suvarṇādīnāmiti sūtram /",
    "GSP29nystik_u:13296": " sādhanapakṣe dūṣaṇaṃ vyabhicārāditi // 47 //",
    "GSP29nystik_u:13297": " NyS_2,2.48: na tadvikārāṇāṃ suvarṇabhāvāvyatirekāt //",
    "GSP29nystik_u:13298": " dūṣaṇapakṣe doṣamāha /",
    "GSP29nystik_u:13299": " suvarṇodāharaṇopapattiśceti /",
    "GSP29nystik_u:13300": " tathā hi /",
    "GSP29nystik_u:13301": " ye suvarṇajātīya avayavā rucakatvamāpannāsta eva pūrvavyūhaparityāgena vardhamānatāmāpannāḥ punā rucakatvamāpadyante tadavayavānāṃ tatra pratyabhijñāyamānatvāta",
    "GSP29nystik_u:13302": " na tvihekāro yakārānugata ikārayakārānugato vā 'nyaḥ kaściddharmī dṛśyate ya ittvaṃ parityajya yattvamāpadyate varṇatvaṃ tvanugatamapi na dharmi,",
    "GSP29nystik_u:13303": " kiṃ tu dharma eva /",
    "GSP29nystik_u:13304": " na ca nivartamāna īkāro yakārasya dharmo bhavitumarhati dharmadharmiṇoḥ samānakālatvādityarthaḥ // 48 //",
    "GSP29nystik_u:13305": " NyS_2,2.49: nityatve 'vikārādanityatve cānavasthānāt //",
    "GSP29nystik_u:13306": " nanu dadhyatreti prayoge kadekārasyotpadya nirodhaḥ /",
    "GSP29nystik_u:13307": " tathā dadhi atreti prayoge kadā yakārasyotpadya nirodha ityata āha /",
    "GSP29nystik_u:13308": " tadetadavagṛhya saṃdhāna iti /",
    "GSP29nystik_u:13309": " avagraho 'saṃhitā dadhi atretyuccārya dadhyatretyuccāryate dadhyatreti vā saṃdhāya dadhi atretyavagṛhyataityarthaḥ / // 49 //",
    "GSP29nystik_u:13310": " NyS_2,2.50: nityānāmatīndriyatvāttaddharmavikalpācca varṇavikārāṇāmapratiṣedhaḥ //",
    "GSP29nystik_u:13311": " jātivādī pratyavatiṣṭhate /",
    "GSP29nystik_u:13312": " nityapakṣe tāvaditi /",
    "GSP29nystik_u:13313": " yathā hi satyapi nityatve ke cidatīndriyāḥ yathā paramāṇvākāśādayaḥ ke cidaindriyakāḥ yathā gotvādayaḥ evaṃ satyapi nityatve paramāṇvākāśādayo na prakṛtivikārabhūtāḥ",
    "GSP29nystik_u:13314": " varṇāstu prakṛtivikārabhāvamāpatsyante /",
    "GSP29nystik_u:13315": " nityā apatyirthaḥ /",
    "GSP29nystik_u:13316": " seyaṃ vikalpasamā jātirityāha /",
    "GSP29nystik_u:13317": " virodhāditi /",
    "GSP29nystik_u:13318": " na khalvaindriyakatvānaindriyakatvābhyāmasmi kaścinnityatvasya virodhaḥ /",
    "GSP29nystik_u:13319": " prakṛtivikārabhāvena tvasti,",
    "GSP29nystik_u:13320": " na hi saṃbhavati kāryaṃ ca nityaṃ cetyarthaḥ / // 50 //",
    "GSP29nystik_u:13321": " NyS_2,2.51: anavasthāyitve ca varṇopalabdhivat tadvikāropalabdhiḥ //",
    "GSP29nystik_u:13322": " anityapakṣe jātivādyāha /",
    "GSP29nystik_u:13323": " anavasthāyitve ceti /",
    "GSP29nystik_u:13324": " yathā satyapyanavasthāyitve varṇā indriyeṇa sambadhya svaviṣayaṃ jñānaṃ janayanti evaṃ vikāramapi kariṣyantītyarthaḥ /",
    "GSP29nystik_u:13325": " seyaṃ sādharmyasamā jātirityāha /",
    "GSP29nystik_u:13326": " asaṃbandhāditi /",
    "GSP29nystik_u:13327": " katipayakṣaṇāvasthānena varṇānāṃ kṣaṇikānāmapi svaviṣayajñānahetubhāvo yujyate avagṛhya",
    "GSP29nystik_u:13328": " ciraṃ sthitvā yadā saṃdhīyate saṃdhāya vā cariṃ sthitvā yadā vigṛhyate tadā varṇānāmanityānāṃ",
    "GSP29nystik_u:13329": " na tāvantaṃ kālamavasthānamastīti nopalabdhihetutvena vikārakṛtatvaṃ varṇānāṃ tulyam /",
    "GSP29nystik_u:13330": " tasmādasaṃbandhādasamarthā varṇopalabdhirvarṇavikārapratipāda ityarthaḥ /",
    "GSP29nystik_u:13331": " mābhūdrarṇopalabdhirvarṃṇavikāreṇa sākṣātsaṃbaddhā odaśavirodhitayā tu tannivṛttyā pāriśeṣyādvikāraṃ sādhayiṣyatītyata āha /",
    "GSP29nystik_u:13332": " na ca varṇopalabdhiriti // 51 //",
    "GSP29nystik_u:13333": " NyS_2,2.52: vikāradharmitve nityatvābhāvāt kālāntare 'vikāropapatteścāpratiṣedhaḥ //",
    "GSP29nystik_u:13334": " tadevaṃ jātyuttaramutthitameva māritaṃ kṛtvā bhāṣyakāro 'traivārthe sūtraṃ paṭhati /",
    "GSP29nystik_u:13335": " vikāradharmitva iti /",
    "GSP29nystik_u:13336": " vārtikam upalabhyamānasya cekārasya yatvānupapatteriti /",
    "GSP29nystik_u:13337": " ( 309 / 17 ) avagṛhya ciraṃ sthitvā saṃdhāya yadā yatvaṃ tadopalabhyamānatekārasya nāstītyarthaḥ // 52 //",
    "GSP29nystik_u:13338": " NyS_2,2.53: prakṛtyaniyamād varṇavikārāṇām //",
    "GSP29nystik_u:13339": " itaśca varṇavikārānupapattiḥ /",
    "GSP29nystik_u:13340": " prakṛtyaniyamāditi /",
    "GSP29nystik_u:13341": " kṣīrajātīyasya dadhijātīyo vikāro na punaḥ kadā cidapi dadhijātīyasya kṣīrajātīyā vikārā upalabhyante /",
    "GSP29nystik_u:13342": " iha tu yathekārajātīyasya yakārajātīyo vikāro dadhyatreti dṛśyate evaṃ yakārajātīyasyāpi vikāra ikārajātīyo dṛśyate yathā vyatheḥsati prasāraṇe",
    "GSP29nystik_u:13343": " iti /",
    "GSP29nystik_u:13344": " tasmādaniyamānna prakṛtivikāparabhāva",
    "GSP29nystik_u:13345": " ityarthaḥ // 53 //",
    "GSP29nystik_u:13346": " NyS_2,2.54: aniyame niyamād nāniyamaḥ //",
    "GSP29nystik_u:13347": " atra cchalavādī pratyavatiṣṭhate /",
    "GSP29nystik_u:13348": " aniyame niyamāditi // 54 //",
    "GSP29nystik_u:13349": " NyS_2,2.55: niyamāniyamavirodhādaniyame niyamāccāpratiṣedhaḥ //",
    "GSP29nystik_u:13350": " tadetasya vākchalatvamāpādayati /",
    "GSP29nystik_u:13351": " niyamāniyamavirodhāditi /",
    "GSP29nystik_u:13352": " niyamāniyamasāmānādhikaraṇyaṃ virudhyate na tvādhārādheyabhāva ityarthaḥ // 55 //",
    "GSP29nystik_u:13353": " NyS_2,2.56: guṇāntarāpattyupamardahrātavṛddhileśaśleṣebhyastu vikāropapattervarṇavikārāḥ //",
    "GSP29nystik_u:13354": " tadevaṃ prakṛtivikārabhāvaṃ nirākṛtya vikāravacanavyaktiṃ śabdānāmādeśapakṣe samarthayati /",
    "GSP29nystik_u:13355": " na ceyaṃ varṇavikāropapattiriti /",
    "GSP29nystik_u:13356": " ekasyāprayoge anyasya prayogo vikāra",
    "GSP29nystik_u:13357": " iti sāmānyalakṣaṇam /",
    "GSP29nystik_u:13358": " tasya viśeṣānāha /",
    "GSP29nystik_u:13359": " sa bhidyata iti /",
    "GSP29nystik_u:13360": " upamardde nāmeti /",
    "GSP29nystik_u:13361": " yathā 'sterbhūriti /",
    "GSP29nystik_u:13362": " leśaḥ sta ityatrāsterakāralope sakāramātrasya leśasyaikadeśasya vyavasthāpanam /",
    "GSP29nystik_u:13363": " śleṣapa",
    "GSP29nystik_u:13364": " āgamaḥ prakṛteḥ pratyayasya vā /",
    "GSP29nystik_u:13365": " atrāpi kevalasyāprayoge viśiṣṭasya prayoga ityetāvatā vikārasāmānyalakṣaṇaṃ lakṣaṇīyam /",
    "GSP29nystik_u:13366": " etena vārttikamapi vyākhyātameveti // 56 //",
    "GSP29nystik_u:13367": " NyS_2,2.57: te vibhaktyantāḥ padam //",
    "GSP29nystik_u:13368": " tadevamuktena krameṇa varṇānāmanityatāṃ pratipādya śabdaprāmāṇyopayogi padaṃ nirūpayati /",
    "GSP29nystik_u:13369": " te vi--dam ( sū. 57 ) //",
    "GSP29nystik_u:13370": " evaṃ kila ke citpaśyanti na varṇāḥ pratipādayantyarthān",
    "GSP29nystik_u:13371": " te hi pratyekaṃ vā anvayadhiyamādadhīran nāgadantā iva śikyālambanaṃ militā vā grāvāṇa",
    "GSP29nystik_u:13372": " iva piṭharadhāraṇam /",
    "GSP29nystik_u:13373": " tatra na tāvatpūrvaḥ kalpaḥ /",
    "GSP29nystik_u:13374": " pratyekamarthapratyayānutpādāt /",
    "GSP29nystik_u:13375": " varṇāntaroccāraṇānarthakyācca /",
    "GSP29nystik_u:13376": " nāpi saṃhatāḥ ekavaktṛprayoge kramaniyamena saṃghātānupapatteḥ /",
    "GSP29nystik_u:13377": " anekakartṛkaprayoge 'pi satyapi yaugapadye arthapratyayānutpādanāt /",
    "GSP29nystik_u:13378": " nāpi kramavatpūrvavarṇānubhavabhāvitasaṃskārasahito 'ntyavarṇapratyayo 'rthapratyayaheturiti sāṃpratam /",
    "GSP29nystik_u:13379": " bhāvanāparanāmnaḥ saṃskārasya svotpādakānubhavaviṣayasmṛtijananādanyatra sāmarthyādarśanāt /",
    "GSP29nystik_u:13380": " na hi gavānubhavajanitaḥ saṃskāraḥ karoti smṛtiṃ turaṅgame /",
    "GSP29nystik_u:13381": " api ceyamantyavarṇaśrutiḥ svārthasaṃketasmṛtyapekṣā vārthapratyayamādadhīta anapekṣā vā,",
    "GSP29nystik_u:13382": " tadapekṣatve tatkāle antyavarṇaśrutiruparatā kṣaṇikatveneti kayā saṅketasmṛtirapekṣyate antyavarṇaśrutisamaye ca saṃketasmṛtiranāgateti kimantyavarṇapratyayo 'pekṣeta /",
    "GSP29nystik_u:13383": " saṃketasmṛtyanapekṣatve agṛhītasaṃketasyāpi prathamaśrāviṇor 'thapratyayaprasaṅgaḥ /",
    "GSP29nystik_u:13384": " na hi ciradhyastasyānapekṣitasmṛteḥ saṃketagrahasyāsti kaścidupayoga iti /",
    "GSP29nystik_u:13385": " na ca bhāvanākhyasaṃskārasahito 'ntyavarṇaḥ pratyāyako 'rthasya /",
    "GSP29nystik_u:13386": " nāpyanya eva kaścitpūrvavarṇānubhavajanitaḥ saṃskāraḥ prokṣaṇādibhiriva vrīhyāderantyavarṇapratyayasahakārīti yuktam /",
    "GSP29nystik_u:13387": " anekādṛṣṭakalpanāprasaṅgāt /",
    "GSP29nystik_u:13388": " sa eva tāvadadṛṣṭacaraḥ kalpanīyastasya cānekatvamiti so 'yaṃ varṇebhyor 'thapratyayo bhavannanupapadyamānastadatiriktaṃ sphoṭānubhavamāyatate",
    "GSP29nystik_u:13389": " asti hi bhinnaṣvepi varṇeṣu vākyamidamekaṃ padamiti cā sarvajanīno 'nubhavaḥ /",
    "GSP29nystik_u:13390": " na cāsau bhinnavarṇālambano bhavitumarhati ekasya nānātvavirodhāt /",
    "GSP29nystik_u:13391": " tasmādvarṇātiriktaṃ padaṃ vākyaṃ vā'lambate /",
    "GSP29nystik_u:13392": " tacce pratyekameva dhvanayo 'bhivyañjayanti kevalaṃ pūrve dhvanayaḥ svarūpamābhāsayante caramastu vyaktam /",
    "GSP29nystik_u:13393": " na ceyamarthe vidhā saṃbhavinī pratyakṣajñānaniyatatvāt",
    "GSP29nystik_u:13394": " vyaktavyaktāvabhāsitāyāḥ pade pratyakṣe upapattiḥ",
    "GSP29nystik_u:13395": " arthasya tu padagamyasyāpratyakṣasya mānāntareṇa grahaṇamastīti agrahaṇaṃ vā na tu sphuṭāsphuṭatvābhyāṃ yogaḥ /",
    "GSP29nystik_u:13396": " api ca yasminnanuvartamāne yadvyāvartate tattasmādbhidyate yathā suvarṇākyaveṣvanuvartamāneṣu kaṭakamukuṭādayaḥ /",
    "GSP29nystik_u:13397": " anuvartamāneṣu tu varṇeṣu vyāvartante padabhedāstasmātte 'pi varṇebhyo bhinnā iti tānpratyāha /",
    "GSP29nystik_u:13398": " te vibhaktyantāḥ padam /",
    "GSP29nystik_u:13399": " ta eva varṇā eva padaṃ na tu tadatiriktaṃ sphoṭākhyamityarthaḥ /",
    "GSP29nystik_u:13400": " idamatrākūtam /",
    "GSP29nystik_u:13401": " na tāvadvarṇātiriktaḥ padātmā kaścidupalabhyate pratyakṣeṇa,",
    "GSP29nystik_u:13402": " padamiti tu vyapadeśastāneva varṇān bahūnapyekasmṛtisamārohitayā vā ekārthadhīhetutayā vā abhinnakārakāvasthāvattayā vālambate bhāktaḥ /",
    "GSP29nystik_u:13403": " na caivamanyonyasaṃśrayaḥ",
    "GSP29nystik_u:13404": " nartte padāvadhāraṇāpadarthādhigamo na cārthādhigamantareṇa padāvadhāraṇamiti /",
    "GSP29nystik_u:13405": " ekasmṛtibuddhisamārohiṇāṃ varṇānāmasatyarthavattayā 'vabodhe sujñānatvāt tanmātrasya ca svārthena saṃketagrahasyāpi sukaratvāt taduttarakālatvācca padamiti kārakaśabdapravṛtteḥ /",
    "GSP29nystik_u:13406": " itarathā sarveṣu kārakaśabdeṣu durvāramitaretarāśrayatvaṃ kāryopahitamaryādatvātkārakāṇāṃ tadanupātitvācca tacchabdānāṃ,",
    "GSP29nystik_u:13407": " tasmādvyapadeśamātrānurodhena naikaikavarṇamātrāvabhāsinīṣu śrotrajāsu buddhiṣu tadāhitavāsanālabdhajanmāyāṃ",
    "GSP29nystik_u:13408": " cānu bhūtavarṇasaṃkalanātmikāyāṃ smatibuddhāvaprathamāno varṇavibhāgopamardena na",
    "GSP29nystik_u:13409": " śakyaḥ padātmā pratyakṣa",
    "GSP29nystik_u:13410": " iti vaktuṃ, nāpi nirbhāgasya sphuṭāsphuṭatve vā bhāgaviparyāsova vā yujyate,",
    "GSP29nystik_u:13411": " no khalu sarvathā 'dṛśyamāno nāma sphuṭaḥ nāpi samāropaviṣayaḥ /",
    "GSP29nystik_u:13412": " na hi sāmānyātmanā 'pyagṛhītā śuktī rajatatvasamāropaviṣayaḥ /",
    "GSP29nystik_u:13413": " na ca nirbhāgepadātmani gṛhīte kiṃ cidasyāgṛhītamavaśiṣyate yadagrahaṇādavyaktatvaṃ vā samāropo vā bhavet /",
    "GSP29nystik_u:13414": " na ca tadeva tadaiva tena gṛhītamagṛhītaṃ ca saṃbhavati /",
    "GSP29nystik_u:13415": " tasmānna pratyakṣasya tadābhāsasya vā gocaraḥ padātmā /",
    "GSP29nystik_u:13416": " nāpyanumānasyārthapratyayaliṅgajanmanaḥ parasparāśrayaprasaṅgāt /",
    "GSP29nystik_u:13417": " na tāvatsattāmātreṇa padātmār 'thapratyayamādhatte mā dhānnityatvena nityamenam /",
    "GSP29nystik_u:13418": " tasmātsvajñānena /",
    "GSP29nystik_u:13419": " tacca svajñānamarthapratyayāt tathā ca satyarthapratyaye padapratyayaḥ padapratyaye ca satyarthapratyaya iti vyaktamanyonyāśrayatvam /",
    "GSP29nystik_u:13420": " na ceyamarthadhīrvarṇebhyo nodetumarhati te hi pūrvamanubhūtāḥ pratyekam anubhūtatākramopasṛṣṭā ekabuddhisamārohiṇaḥ śaknuvantyarthadhiyamādhātum",
    "GSP29nystik_u:13421": " na cākramānukramaviparītakramāṇāmaviśeṣo varṇānām /",
    "GSP29nystik_u:13422": " pūrvānubhavasanniveśānusāritvātsmṛteḥ",
    "GSP29nystik_u:13423": " tatsanniveśasya ca viśeṣādviśeṣopapattiḥ /",
    "GSP29nystik_u:13424": " abhede 'pi ca varṇānāṃ na hi hinetyādau padabheda upapatsyate vinā 'pi sphoṭakalpanām /",
    "GSP29nystik_u:13425": " kramabhedānuvidhāyitvātpadabhedasya,",
    "GSP29nystik_u:13426": " arthapratyayakārakatvaṃ ca na varṇamātrāṇāmapi tu kramanyūnātiriktatvādyupahitānām /",
    "GSP29nystik_u:13427": " tattadupadhānaṃ na tulyatve 'pi varṇānāmanyadanyaditi padabhedasiddhiḥ /",
    "GSP29nystik_u:13428": " tasmād dṛṣṭebhya eva varṇebhyo dṛṣṭaprakārānupātibhyor 'thapratyayotpattirupapadyamānā nādṛṣṭaṃ sphoṭātmānaṃ dṛśyamānavarṇabhedāpahnavena kalpayitumarhatīti siddham /",
    "GSP29nystik_u:13429": " te vibhaktyantāḥ padamiti /",
    "GSP29nystik_u:13430": " yathādarśanaṃ vikṛtā iti bhāṣyam /",
    "GSP29nystik_u:13431": " guṇāntarāpattyādibhirādarśarūpeṇa vikṛtāḥ yathādarśanaṃ yathāpramāṇaṃ na tu prakṛtivikārabhāvena tasnapavaya pramāṇabādhitatvādityarthaḥ /",
    "GSP29nystik_u:13432": " vārttikam",
    "GSP29nystik_u:13433": " arthapratyayastarhi na prāpnotīti /",
    "GSP29nystik_u:13434": " sphoṭavādina",
    "GSP29nystik_u:13435": " ukto 'bhiprāyaḥ /",
    "GSP29nystik_u:13436": " uttaram /",
    "GSP29nystik_u:13437": " antyavarṇapratyayāditi /",
    "GSP29nystik_u:13438": " varṇeṣu pratyayo varṇapratyayaḥ /",
    "GSP29nystik_u:13439": " antyaścāsau varṇapratyayaśceti antyavarṇapratyayaḥ sakalavarṇāvagāhinī smṛtiḥ /",
    "GSP29nystik_u:13440": " sā ca prācaḥ pratyekavarṇānubhavānapekṣyāntyā bhavati /",
    "GSP29nystik_u:13441": " yadyevamagṛhītasaṃketānāmapyasāvastīti teṣāmarthapratyayaprasaṅgaḥ syādityata āha /",
    "GSP29nystik_u:13442": " pūrvavarṇapratisandhānapratyayāpekṣāditi /",
    "GSP29nystik_u:13443": " saṃketagrahaṇasamayaḥ pūrvaḥ tadbhāvino varṇāḥ pūrve teṣāṃ pratisaṃdhānaṃ yāvatāṃ",
    "GSP29nystik_u:13444": " yajjātīyānāṃ gṛhītaḥ saṃketastādṛśāstāvantastajjātīyā evaitaityevamākāraṃ tadeva",
    "GSP29nystik_u:13445": " pratyayastadapekṣāt /",
    "GSP29nystik_u:13446": " na cāsāvagṛhītasaṃketānāmastīti sannapyantyavarṇapratyayo nārthasya pratyāyaka ityarthaḥ /",
    "GSP29nystik_u:13447": " abhidheyasya kriyāntarayogādviśiṣyamāṇarūpaḥ śabdo nāma,",
    "GSP29nystik_u:13448": " pa antaraśabdo viśeṣavacanaḥ kriyāviśeṣayogāddhetorityarthaḥ /",
    "GSP29nystik_u:13449": " etaduktaṃ bhavati /",
    "GSP29nystik_u:13450": " yasyābhidheyaṃ kriyāviśeṣasabandhena vināna paryavasyati tannāma ākhyātārthastu yadyapi",
    "GSP29nystik_u:13451": " kva cit kriyayā 'pi sambadhyate yathā 'bhikrāmaṃ juhoti bhuktvā vrajatītyādiṣu tathā",
    "GSP29nystik_u:13452": " 'pi juhoti vrajatītyādayo na kriyāsambandhamantareṇa na paryavasyanti api tu tatsamabhavyāhṛtā api saṃbadhyante /",
    "GSP29nystik_u:13453": " nāmārthastu na pūrvāparībhūtapradhānakriyāpadārthamantareṇa paryavasyati /",
    "GSP29nystik_u:13454": " ata evāhuḥ--yatrānyat kriyāpadaṃ na śrūyate tatrastirbhavantīparaḥ prayoktavyaḥ",
    "GSP29nystik_u:13455": " tathā ca brāhmaṇe 'bhikrāmaṃ bhoktuṃ bhaktetyādayaśca samuccayādyapekṣāḥ kriyāviśeṣamantareṇāparyavasyanto nāmatvena saṃgṛhītā bhavanti /",
    "GSP29nystik_u:13456": " asyodāharaṇamāha /",
    "GSP29nystik_u:13457": " yathā brāhmaṇa iti /",
    "GSP29nystik_u:13458": " asyārthamāha kriyākārakasamudāyaḥ kārakasaṃkhyāviśiṣṭaḥ /",
    "GSP29nystik_u:13459": " atra hi kriyāśabdena brāhmaṇasya bhāvo brāhmaṇatvamabhidhīyate bhāvaśabdasya kriyārthatvāt /",
    "GSP29nystik_u:13460": " bhavitā ca brāhmaṇaḥ kārakam /",
    "GSP29nystik_u:13461": " tayorbrāhmaṇatvabrāhmaṇayoḥ samudāyaḥ sa ca kārakasya bhaviturbrāhmaṇasyaikatvasaṃkhyayā viśiṣṭo brāhmaṇa ityetasmānnāmapadādgamyata",
    "GSP29nystik_u:13462": " ityarthaḥ /",
    "GSP29nystik_u:13463": " ākhyātalakṣaṇamāha /",
    "GSP29nystik_u:13464": " kriyākālayogābhidhāyi kriyāpradhānamākhyātaṃ kriyāyāḥ kālayogaḥ pūrvāparībhāvaḥ /",
    "GSP29nystik_u:13465": " kālayogāddhi saṃbhavati tadabhidhāyi /",
    "GSP29nystik_u:13466": " tadanena pāka ityādernāmapadād",
    "GSP29nystik_u:13467": " vyavacchinati /",
    "GSP29nystik_u:13468": " evamapi bhuktvā bhoktumityādāvapi nāmni prasaṅgaḥ /",
    "GSP29nystik_u:13469": " asti hi tatrāpi kālāvadhipūrvāparībhūtakarmakṣaṇapracayapratyayo 'nyathā odanamiti karmasambandho na syād",
    "GSP29nystik_u:13470": " ata uktaṃ kriyāpradhānamiti /",
    "GSP29nystik_u:13471": " svaniṣṭhā hyākhyātāt kriyā pratīyate nānyatantrā /",
    "GSP29nystik_u:13472": " bhoktumityādau tu kriyāntaramanteṇa na paryavasyantīti kriyā gamyate /",
    "GSP29nystik_u:13473": " vrajatītyādau tu na tathā tadidaṃ kriyāprādhānyam /",
    "GSP29nystik_u:13474": " tadanena pacati paceta pacyate sthīyataityādi sarvamākhyātaṃ saṃgṛhītaṃ bhavati /",
    "GSP29nystik_u:13475": " na kva cidapi nāmni prasaṅgaḥ yadapyastyādi nāmākhyātapratirūpakaṃ tatrāpi sannityasyārthe siddharūpe tadvarttate na punaḥ pūrvāparībhūtakriyārthatvamiti draṣṭavyam /",
    "GSP29nystik_u:13476": " yasmānnāmnā sarvaṃ padaṃ vyāpyata iti /",
    "GSP29nystik_u:13477": " ( 311 / 6 ) bāhulyaṃ vyāptyarthaḥ /",
    "GSP29nystik_u:13478": " prāyeṇa hi vākye bahūni nāmapadāni ākhyātaṃ punarekamevaikasmin vākye ākhyātabhede vākyabhedāditi /",
    "GSP29nystik_u:13479": " adhikaraṇamākṣipati na padādarthādhigatiriti /",
    "GSP29nystik_u:13480": " padena hi viśeṣo vā 'bhidhīyate sāmānyaṃ vā tatra viśeṣābhidhānaṃ tāvad dūṣayati /",
    "GSP29nystik_u:13481": " viśaṣa iti /",
    "GSP29nystik_u:13482": " anavasthānamanavadhāraṇamiti /",
    "GSP29nystik_u:13483": " sāmānyābhidhānamāsthāyāha na padasyeti /",
    "GSP29nystik_u:13484": " dūṣayati na sāmānyasyeti /",
    "GSP29nystik_u:13485": " vyavahārāya hi vākyamuccārayanti vṛddhāḥ",
    "GSP29nystik_u:13486": " na tu vyasanitayā /",
    "GSP29nystik_u:13487": " na cāsti sāmānyasādhyaḥ kaścidvyavahāraḥ kiṃ tu sarvo vyavahāro viśeṣasādhyaḥ /",
    "GSP29nystik_u:13488": " na cāsya padaṃ vācakaṃ tadvākyameva vākyārthasya vācakamiti ta padārthacintāvasara",
    "GSP29nystik_u:13489": " ityākṣepārthaḥ /",
    "GSP29nystik_u:13490": " samādhatte na sāmānyaviṣayatvesatīti /",
    "GSP29nystik_u:13491": " na tāvatpadātiriktamasti vākyaṃ nāmetyuktamadhastāt /",
    "GSP29nystik_u:13492": " na ca varṇamālaiva padārthapratipādanāvāntaravyāpārānapekṣā vākyārthabodhinīti yuktam /",
    "GSP29nystik_u:13493": " anapekṣintasaṃketagrahāyāstadavabodhanaṃ prathamaśrāviṇo 'viditasaṃketasya vākyārthabodhaprasaṅgaḥ /",
    "GSP29nystik_u:13494": " yataḥ saṃketagrahāpekṣatve vākyārthena sahānantyavyabhicārābhyāṃ vākyasaṃketagrahāsaṃbhava",
    "GSP29nystik_u:13495": " ityakāmenāpi padānāṃ svārthe saṃketo 'bhyupagantavyaḥ /",
    "GSP29nystik_u:13496": " tasmātpadānāṃ sāmapānyamarthastatpratipādanāvāntaravyāpārāṇāṃ ca yathā vākyārthapratipādakatvaṃ tathā 'smābhistattvabindau nipuṇataramupapāditam",
    "GSP29nystik_u:13497": " seyaṃ padātsāmānyapratītirgauriti vā aśva iti vā sarvagabīṣu sarvāśveṣu vopasarpantī śukla iti kṛṣṇa iti vā viśeṣaśrutyāpava niyamyataityarthaḥ",
    "GSP29nystik_u:13498": " pṛcchati kathaṃ punariyamiti /",
    "GSP29nystik_u:13499": " tiṣṭhati gacchatītyādayo 'pi na padatvena viśeṣe varttitumarhanti sambandhagrahaṇāsambhavāt /",
    "GSP29nystik_u:13500": " tasmādete 'pi sāmānyavacanā iti bhāvaḥ /",
    "GSP29nystik_u:13501": " uttaraṃ naiveyamiti /",
    "GSP29nystik_u:13502": " tadevaṃ padasya sāmānyavācakatvaniścayādākṛtivyaktyo śca padātpratītervādināṃ vipratipatterbhavati saṃśayaḥ /",
    "GSP29nystik_u:13503": " kiṃ tritayamartha āho anyatama iti /",
    "GSP29nystik_u:13504": " ethaṃ tāvatsāmānyāvagamādvācakatvaṃ niścitya cintāntarāvatāro darśitaḥ /",
    "GSP29nystik_u:13505": " saṃprati dvitayāvagamātpadasya vācakatvaśaṅkaiva nāsti tasmādyuktaścintāntarāvatāra",
    "GSP29nystik_u:13506": " ityāha bhavatu veti /",
    "GSP29nystik_u:13507": " pratītivasiddhamanujānāti kriyā ca tatsādhanaṃ cati /",
    "GSP29nystik_u:13508": " bhavitā gaurityarthaḥ // 57 //",
    "GSP29nystik_u:13509": " NyS_2,2.58:: vyaktyākṛtijātisaṃnidhāvupacārāt saṃśayaḥ //",
    "GSP29nystik_u:13510": " kimanyatamaḥ padārtha",
    "GSP29nystik_u:13511": " utaitatsarvamiti bhāṣyam /",
    "GSP29nystik_u:13512": " tatrānyatamārthamāha vārttikakāraḥ /",
    "GSP29nystik_u:13513": " kiṃ vyaktiriti / ( 312 / 9) // 58 //",
    "GSP29nystik_u:13514": " NyS_2,2.59: yāśabdasamūhatyāgaparigrahasaṃkhyāvṛddhyapacayavarṇasamāsānubandhānāṃ vyaktāvupacārād vyaktiḥ //",
    "GSP29nystik_u:13515": " atra yāśabdādiprayogasāmarthyādvyaktireva padārtha ityeke manyante /",
    "GSP29nystik_u:13516": " syādetat /",
    "GSP29nystik_u:13517": " vyaktivadākṛtirapi bhidyataityākṛterapyabhidhāyakaṃ kasmānna bhavatītyata",
    "GSP29nystik_u:13518": " āha /",
    "GSP29nystik_u:13519": " ākṛterapīti /",
    "GSP29nystik_u:13520": " gotvaṃ ca jātirupādhirmaviṣyati tena nātiprasaṅgaḥ /",
    "GSP29nystik_u:13521": " na copādherabhidhānam /",
    "GSP29nystik_u:13522": " anabhihitasyāpi tacchabdenopahitāvacchedakatvadarśanāt /",
    "GSP29nystik_u:13523": " yathā gārgikayā ślāghataityatra ślāghopādhivihito vuñ na ślāghāmāheti bhāvaḥ /",
    "GSP29nystik_u:13524": " NyS_2,2.60: na tadanavasthānāt //",
    "GSP29nystik_u:13525": " tamimaṃ vyaktyabhidhānaniyamavādinamapākaroti /",
    "GSP29nystik_u:13526": " nāneneti /",
    "GSP29nystik_u:13527": " NyS_2,2.61: sahacaraṇasthānatādarthyavṛttamānadhāraṇasāmīpyayogasādhanādhipatyebhyo brāhmaṇamañcakaṭarājasaktucandanagaṅgāśākaṭānnapuruṣeṣvatadbhāve 'pi tadupacāraḥ //",
    "GSP29nystik_u:13528": " nāpratīta upādhirupahitāvacchedāya prabhavati /",
    "GSP29nystik_u:13529": " na ca gārgikayetyatropādhirvuñābhihito 'pi na pratīyate ślāghata iti padāntareṇa tasyābhidhānāt /",
    "GSP29nystik_u:13530": " yatra tu ślāghata iti na prayujyate na tatra vuñobhāvābhidhāyinaḥ sādhutvamasti /",
    "GSP29nystik_u:13531": " seyaṃ vyadhikaraṇe 'nupādhau gatiḥ /",
    "GSP29nystik_u:13532": " samānādhikaraṇe tu paśvādāvupādhau pratyayāntaśabdavācyatvameva /",
    "GSP29nystik_u:13533": " yathā dṛtihariḥ śveti /",
    "GSP29nystik_u:13534": " atra hi dṛtiharirityetāvataiva paśau labdhe tadviśeṣaniyamārtha śveti prayujyate /",
    "GSP29nystik_u:13535": " na ca prayogādevopādhergamyamānatvādanabhidhānaṃ sāṃpratam /",
    "GSP29nystik_u:13536": " tadupādhyanabhidhāyinastatra prayoganiyamasya paryanuyojyatvāt /",
    "GSP29nystik_u:13537": " ananuyojyatve anāderlokaprayogasya sarveṣāmeva śabdānāmanabhidhāyakatvaprasaṅgaḥ /",
    "GSP29nystik_u:13538": " prayoganiyamādeva hi tebhyo 'pyartho 'vagamyate /",
    "GSP29nystik_u:13539": " athāpratipādakasya prayoganiyamo nopapadyata iti yatra prayogastatpratipādakatvamityabhyupeyate tadupādhāvapi samānam /",
    "GSP29nystik_u:13540": " tathā ca smarati bhagavānkātyāyanaḥ",
    "GSP29nystik_u:13541": " tadantavācyaḥ samānaśabdo 'yamiti /",
    "GSP29nystik_u:13542": " samānaśabdaḥ samānādhikaraṇaśabdo ya upādhirasau pratyayāntaśabdavācya",
    "GSP29nystik_u:13543": " ityarthaḥ /",
    "GSP29nystik_u:13544": " tasmādvyaktiniyame apratītā jātiraśaktā /",
    "GSP29nystik_u:13545": " na ca gośabdādanyadasyāḥ pratyāyakamastīti sā 'pi tena pratyāyanīyeti siddhaṃ na vyaktimātraṃ padārtha iti // 60 //",
    "GSP29nystik_u:13546": " kaṭārtheṣu vīraṇeṣu vyūhyamāneṣviti bhāṣyam /",
    "GSP29nystik_u:13547": " kaṭaṃ karotīti nirvartyasya kaṭasya karmatvamanupapannaṃ kārakādhikārīyatvāt karmasaṃjñāyāḥ,",
    "GSP29nystik_u:13548": " kriyānimittasya ca kārakatvāt /",
    "GSP29nystik_u:13549": " asiddhasya ca kriyāyāḥ pūrvaṃ nimittabhāvāyogāt /",
    "GSP29nystik_u:13550": " tasmāttādarthyanimittādeva kaṭaśabdaḥ kaṭārtheṣu vīraṇeṣu vyūhyamāneṣu vartate /",
    "GSP29nystik_u:13551": " vīraṇānāṃ ca vā racyamānānāmasti kaṭakriyāpūrvabhāvitvena nimittabhāva iti // 61 //",
    "GSP29nystik_u:13552": " NyS_2,2.62: ākṛtis tadapekṣatvāt sattvavyavasthānasiddheḥ //",
    "GSP29nystik_u:13553": " yadi na jātyā vinā vyaktiniyama iti jātirabhidheyā hanta bhoḥ sā 'pyākṛtyā niyantavpayetyākṛtirevābhidhīyatāmityāha /",
    "GSP29nystik_u:13554": " yadi tarhīti /",
    "GSP29nystik_u:13555": " ( 314 / 9 ) etadapi dūṣayati /",
    "GSP29nystik_u:13556": " atrāpi tadevopasthitaṃ na tadanavasthānāditi /",
    "GSP29nystik_u:13557": " saṃsthānenāpi vyajyamānāṃ jātirekārthasamavāyādvyajyate ca vyavasthāpyate ca /",
    "GSP29nystik_u:13558": " sā tu vyaktisaṃsthānābhyāṃ vyāvartamānābhyāmanuvartamānā 'bhinnabuddhyā 'vasīyate /",
    "GSP29nystik_u:13559": " tādṛśī ca vyaktisaṃsthānābhidhānānapekṣeṇāpi padena śakyā bodhayituṃ,",
    "GSP29nystik_u:13560": " saṃsthānaṃ tu vyaktivadbhinnamānantyavyabhicārābhyāmaśakyasaṃketagrahaṇaṃ jātyabhidhānamapekṣya na śakyaṃ padenabodhayitumiti na saṃsthānāparanāmākṛtiḥ padārtha ityarthaḥ /",
    "GSP29nystik_u:13561": " nāpi jātidvāreṇa vyaktivadākṛtiḥ padārtho jātyā sahāsambandhādityāha /",
    "GSP29nystik_u:13562": " yasya ca jātyā yoga iti // 62 //",
    "GSP29nystik_u:13563": " NyS_2,2.63: vyaktyākṛtiyukte 'py aprasaṃgāt prokṣaṇādīnāṃ mṛdgavake jātiḥ //",
    "GSP29nystik_u:13564": " astu tarhi jātireva padārthaḥ tatra hi sukaraḥ saṃketagrahaḥ vyabhicārābhāvāditi /",
    "GSP29nystik_u:13565": " vyaktyākṛtyostu vyabhicāraḥ jātyabhidhāyino vyaktāvākṛtau caupacārikaḥ prayogo bhaviṣyatītyabhiprāyeṇāha /",
    "GSP29nystik_u:13566": " astu tarhīti /",
    "GSP29nystik_u:13567": " śeṣamasyātirohitārtham /",
    "GSP29nystik_u:13568": " ekamanekatra varttata iti pratijānānopava nānuyoktavyaḥ /",
    "GSP29nystik_u:13569": " ubhayena vyāghātāditi /",
    "GSP29nystik_u:13570": " ( 318 / 13 ) yadyekamanekatra vartamānaṃ prativyakti sarvātmanā vartata iti kiṃ tvanekamanekatra vartata iti prāptam /",
    "GSP29nystik_u:13571": " evaṃ cānuyogādhikaraṇavyāghātaḥ /",
    "GSP29nystik_u:13572": " athaikamanekatra vartamānaṃ prativyaktyekadeśena varttate tathā 'pi naikamanekatra vartate kiṃ tvanekamanekatreti ekadeśānāmanekatvāditi /",
    "GSP29nystik_u:13573": " so 'yamubhayena vyāghātaḥ ukto 'vayavivāde // 63 //",
    "GSP29nystik_u:13574": " NyS_2,2.64: nākṛtivyaktyapekṣatvājjātyabhivyakteḥ //",
    "GSP29nystik_u:13575": " NyS_2,2.65: vyaktyākṛtijātayastu padārthaḥ //",
    "GSP29nystik_u:13576": " tadevamanyatamābhidhānaniyamaṃ nirākṛtyāniyamābhidhānaṃ siddhāntamāha /",
    "GSP29nystik_u:13577": " vyaktyār--thaḥ ( sū. 65 ) //",
    "GSP29nystik_u:13578": " idamatrākūtam /",
    "GSP29nystik_u:13579": " gośabdoccāraṇānantaraṃ viditasaṃgaterekapade vyaktyā kṛtijātinirbhāsaḥ pratyaya udayamāsādayati",
    "GSP29nystik_u:13580": " na punaryathā gaṅgāyāṃ ghoṣaḥ prativasatītyatra gaurvāhīkaṃ ityatra vā gaṅgātvagotvāvagamottarakālaṃ",
    "GSP29nystik_u:13581": " vākyārthe tatsambandhānupapattestadavinābhāvena vā lakṣyamāṇaguṇayogena vā tīraṃ",
    "GSP29nystik_u:13582": " vāhīko vā 'vagamyate tathehāvagatiḥ /",
    "GSP29nystik_u:13583": " prayogaprācuryādatyantābhyāsenātiśīghratayā sannapi pratyayakramo na lakṣyate /",
    "GSP29nystik_u:13584": " śīghratarabāṇahetukaśatapatraśatavyatibhedavaditi cet /",
    "GSP29nystik_u:13585": " na asati bādhake balavati pratyayābhedaprathāyāmanyathākaraṇāyogāt /",
    "GSP29nystik_u:13586": " tathāca sati na kva cidapyabhedo 'vatiṣṭheta tathā ca bhedo 'pi na syād abhedaśrayatvādbhedasya /",
    "GSP29nystik_u:13587": " api ca na rūpiśūnyā rūpāvagatiḥ rūpaṃ ca dravyasya jātiḥ tena rūpyamāṇatvād rūpi dravyam /",
    "GSP29nystik_u:13588": " na ca yena yadrūpyate tadanavagame tadavagamaḥ /",
    "GSP29nystik_u:13589": " yathā nārthamantareṇa buddherupalambhanaṃ,",
    "GSP29nystik_u:13590": " tasmājjātyupalambho dravyopalambhaikadeśo na dravyopalambhamantareṇa kevalaḥ sambhavati /",
    "GSP29nystik_u:13591": " tasmādekīpalambhagocaratvānna jātijātimatorlakṣyalakṣaṇabhāvaḥ sa copalambhaḥ śabdajñānānantaraṃ jāyamānaḥ śābdaḥ /",
    "GSP29nystik_u:13592": " na ca vācyamekopalambhagocaratve 'pi jātivyaktyorjātireva vācyā na vyaktiḥ",
    "GSP29nystik_u:13593": " ekavācyatve 'pyubhayopalambhopapattāvubhayavācyatvakalpanānupapatteriti /",
    "GSP29nystik_u:13594": " kāryavyaṅnyaṃ hikāraṇānāṃ sāmarthyaṃ kārya eva nākārye /",
    "GSP29nystik_u:13595": " kāryaṃ cānubhavaḥ sa caika",
    "GSP29nystik_u:13596": " eveti na sāmarthyabhedakalpanā /",
    "GSP29nystik_u:13597": " taddvāreṇa tu karmaṇyapyucyate padamarthe samarthamiti kāryaṃ ca dvāramekamiti viṣayabhede 'pi sāmarthyamekameveti /",
    "GSP29nystik_u:13598": " api capuruṣasaṅketāpekṣavṛttīnāṃ padānāṃ na kiṃ citsāmarthyaṃ nāma pramāṇagocaraḥ yadekamanekaṃ vā syāt /",
    "GSP29nystik_u:13599": " etena nirūḍhalakṣaṇāyāṃ śabdasya jātyabhidhānopakṣīṇasya na vyaktisāmarthyaṃ kalpanīyam /",
    "GSP29nystik_u:13600": " anyatrāvyāpṛtasya tatrārthasyaiva sāmarthyamiti yadāhustadapi nirastam /",
    "GSP29nystik_u:13601": " sa khalvarthaḥ pratīto vā vyaktiṃ gamayed apratīto vā /",
    "GSP29nystik_u:13602": " apratītasya gamakatve sarvadaiva vyaktyavagatiprasaṅgaḥ kāraṇasya nityatvāt /",
    "GSP29nystik_u:13603": " pratītasya gamakatve duruttaramātmāśrayatvaṃ na hi jātipratyayādanyo vyaktipratyaya ityuktam /",
    "GSP29nystik_u:13604": " tasmātsādhu pāramarṣaṃsūtraṃ vyaktyākṛtijāyastu padārtha iti /",
    "GSP29nystik_u:13605": " saṃpratyanyāpohapadārthavādinamutthāpayati na vyaktyākṛtijātayastu padārtha iti ke ciditi /",
    "GSP29nystik_u:13606": " ( 321 / 3 ) atha dravyādivṛttitvāditi /",
    "GSP29nystik_u:13607": " gavāśvasya tu nāśrayāśrayibhāva iti bhāvaḥ /",
    "GSP29nystik_u:13608": " jātimanmātrābhidhāyako 'pi sacchabdo na bhavati /",
    "GSP29nystik_u:13609": " kasmāt asvatantratvāditi /",
    "GSP29nystik_u:13610": " jātimanto ghaṭapaṭādayaḥ,",
    "GSP29nystik_u:13611": " ca caite ghaṭādiśabdādiva nirapekṣātsacchabdātpratīyante kiṃ tu sacchabdād",
    "GSP29nystik_u:13612": " ghaṭādiṣu buddhiḥ pariplavate ghaṭādiśabdāpekṣastu sacchabdo ghaṭādiniścayahetuḥ /",
    "GSP29nystik_u:13613": " tasmāt",
    "GSP29nystik_u:13614": " ghaṭādiśabdaparatantratvānna tadvato vācaka ityarthaḥ /",
    "GSP29nystik_u:13615": " atha veti /",
    "GSP29nystik_u:13616": " yadyatra praratantraṃ vartate tattasya na vācakaṃ yathā gaṅgāgavādiśabdāstīravāhīkādeḥ /",
    "GSP29nystik_u:13617": " tathā ca jātiśabdā jātimati /",
    "GSP29nystik_u:13618": " tasmānna jātimadvācakāḥ te hi jātimapekṣya jātimati vartanta iti tādṛśaṃ pāratantryamityarthaḥ /",
    "GSP29nystik_u:13619": " atha jātyanapekṣaṃ kasmānna tadvati vartatataityata",
    "GSP29nystik_u:13620": " āha /",
    "GSP29nystik_u:13621": " uktaṃ cātrati /",
    "GSP29nystik_u:13622": " ( 321 / 3 ) astu tarhyaipacārika",
    "GSP29nystik_u:13623": " eva tadvati pratyaya ityata āha tadvati ceti /",
    "GSP29nystik_u:13624": " yathādhipatyalakṣaṇo guṇaḥ svāmino jitakāśini bhṛtye 'pyastīti tatra svāmiśabdaḥ prarvatate na tathā jātiguṇayogo vyakterityarthaḥ /",
    "GSP29nystik_u:13625": " api ca anyaśabdo 'nyatra vartamānaḥ prathamaṃ tāvadanyadhiyamutpādayati athānyatra vartate yathā gośabdo gavi buddhimutpādya vāhīke vartate",
    "GSP29nystik_u:13626": " na ceha jātiśabdo jātau tadvyatikrameṇa pravṛttaḥ na caupacārikasya vṛttiyaugapadyamityāha /",
    "GSP29nystik_u:13627": " kramavṛttyabhāvāt yugapadasaṃbhavācca /",
    "GSP29nystik_u:13628": " guṇoparāgaṃ dūṣayati /",
    "GSP29nystik_u:13629": " ayathārthajñānotpattiprasaṅgācca /",
    "GSP29nystik_u:13630": " guṇoparāgādyathā nīlaḥ sphaṭika iti jñānamevaṃ sarvameva śābdañjñānaṃ vinā bādhakamayathārthameva syādityarthaḥ /",
    "GSP29nystik_u:13631": " ekasvalakṣaṇābhidhānaṃ dūṣayati /",
    "GSP29nystik_u:13632": " asādhāraṇeti /",
    "GSP29nystik_u:13633": " aśakyasamayatvāccetyapi draṣṭavyam /",
    "GSP29nystik_u:13634": " tadevamanyāpohavādinamutthāpya dūṣayati /",
    "GSP29nystik_u:13635": " atrāsmābhiriti /",
    "GSP29nystik_u:13636": " vyaktyākṛtijātayastistro 'smākaṃ padārthaḥ /",
    "GSP29nystik_u:13637": " guṇapradhānabhāvastu kva cideva kasya cit jātimadvyaktyabhidhāne dvividhamapyasvātantryaṃ na saṃbhavati śabdānām /",
    "GSP29nystik_u:13638": " na tāvadvyakijñāne janayitavye tadarthaṃ jātijñānaṃ pūrvamapekṣante śabdaḥ iti saṃbhavati /",
    "GSP29nystik_u:13639": " dvayorapyekajñānavedyatvaniyamena paurvāparyāyogāt /",
    "GSP29nystik_u:13640": " nāpi viśeṣavācakaṃ padaṃ vinā jātiśabdānāṃ buddhipariplavāttadviniścayāya viśeṣaśabdāpekṣayā svātantryam /",
    "GSP29nystik_u:13641": " svaviṣaye jātiśabdādbuddherapariplavāt /",
    "GSP29nystik_u:13642": " jātimadvyaktimātramasya hi viṣayo na cātra buddhipariplavaḥ /",
    "GSP29nystik_u:13643": " vyaktiniyamastu viṣaya iti na tatra buddhipariplavo duṣyati /",
    "GSP29nystik_u:13644": " dūrāddhi ārohapariṇāhavadadravyamātraṃ gocaraḥ pratyakṣasya na tu sthāṇuḥ puruṣo vā /",
    "GSP29nystik_u:13645": " na cātra buddhipariplutiḥ pratyakṣakṣatiṃ kāṃ canāvahati /",
    "GSP29nystik_u:13646": " na cāsmin pakṣe jātiśabdo vyaktyākṛtyoḥ paraśabdo yenaupacārikaḥ syāt /",
    "GSP29nystik_u:13647": " na ca sāmānādhikaraṇyaṃ na kalpate jātivyaktipadayorekārthābhidhāyinorvaiyadhikaraṇyāyogāt /",
    "GSP29nystik_u:13648": " tasmātsarvamavadātam /",
    "GSP29nystik_u:13649": " evamanekāntavāde paroktadoṣāprasaṅgamabhidhāya dūṣaṇavākyaṃ paroktaṃ dūṣayan doṣābhāvamāha /",
    "GSP29nystik_u:13650": " na vetai doṣā iti /",
    "GSP29nystik_u:13651": " sattāśabda iti sattāyāḥ śabda",
    "GSP29nystik_u:13652": " iti vā vigrahaḥ sattārūpaḥ śabda iti vānapava tatra pūrvasminkalpe sattāyā na vācakaḥ sattāśabda",
    "GSP29nystik_u:13653": " iti vyāghātaḥ /",
    "GSP29nystik_u:13654": " uttarasminkalpe na vācakaḥ sattāyā ityanena vyāghātaḥ sattāyā ityanena śabdena sattāmabhidhatse atha ca tasya vācako na sattāśabda",
    "GSP29nystik_u:13655": " iti brūṣe tato vyāghātaḥ sattāśabda iti copalakṣaṇārthaṃ sattānayā na vācaka iti draṣṭavyam /",
    "GSP29nystik_u:13656": " śaṅkate bhavadabhiprāyeṇeti /",
    "GSP29nystik_u:13657": " nirākaroti /",
    "GSP29nystik_u:13658": " neti /",
    "GSP29nystik_u:13659": " yadyasmadabhiprāyārthaṃ pratipadyase arthapratītyadhīno 'bhyupagama iti abhyupagamaṃ brūṣe tattathā ca na niṣeddhumarhasīti bhāvaḥ /",
    "GSP29nystik_u:13660": " atha niṣeddhuṃ pratyemi na punarabhyupaimītyāśaṅkyāha yaccedamiti /",
    "GSP29nystik_u:13661": " ( 322 / 4 ) dūṣayati tadapi neti /",
    "GSP29nystik_u:13662": " atathābhūtasyāpuruṣabhūtasya sthāṇostathābhāvibhiḥ puruṣaiḥ sāmānyaṃ satyadhyāropitaḥ",
    "GSP29nystik_u:13663": " puruṣatvādidharmo yasya sa tathetyuktaḥ tasya pradhānamarthaḥ puruṣaḥ tadakārāpa pratītirityarthaḥ /",
    "GSP29nystik_u:13664": " sattāyāḥ pradhānasādhanavācineti /",
    "GSP29nystik_u:13665": " pradhānaṃ sādhanaṃ vyañjakatayā bhavitṛdravyaṃ tadvācī khalu sacchabdaḥ mattāśabdastu dravyopasarjanabhāvavācī na tasya dravyavācinā sāmānādhikaraṇyamityarthaḥ",
    "GSP29nystik_u:13666": " sāmānādhikaraṇyāsiddhiḥ saddravyaśabdayoriti /",
    "GSP29nystik_u:13667": " siddhiḥ pratītiḥ sā bhavanmate na syāditi yaduktaṃ kaiścittadapyanena sāmānādhikaraṇyavyavasthāpanena pratyuktam /",
    "GSP29nystik_u:13668": " vyākhyātopa nirākāryatvena /",
    "GSP29nystik_u:13669": " svayaṃ prakḷptāṃ vācoyuktimiti / ( 323 / 3 )",
    "GSP29nystik_u:13670": " jātiśabda iti sadādiśabdeṣu svayaṃ prakḷptā yā vacanavyaktistāṃ pratiṣedhati tatra cāsmākaṃ siddhasādhanamityarthaḥ /",
    "GSP29nystik_u:13671": " sacchabdo jātiśabdastasya bhedavācakatvaṃ nāsya saṃmatamiti bhanvāno deśayati /",
    "GSP29nystik_u:13672": " yadi tarhīti /",
    "GSP29nystik_u:13673": " sugamaḥ parihāraḥ /",
    "GSP29nystik_u:13674": " tathā 'pi nānvayī na vyatirekī ceti /",
    "GSP29nystik_u:13675": " ye ye anantā na te jātiśabdavācyā iti na dṛṣṭāntaḥ /",
    "GSP29nystik_u:13676": " sarvabhedapakṣīkaraṇāt /",
    "GSP29nystik_u:13677": " nāpi yo jātiśabdavācyo na tatrānantyaṃ yathā gotvādikamiti śakyaṃpa vaktuṃ jātereva bhavanmate vyomāravindāyamānatvāditi bhāvaḥ /",
    "GSP29nystik_u:13678": " śaṅkate athāpīti /",
    "GSP29nystik_u:13679": " tathā satyanvayī dṛṣṭānto lakṣyata iti bhāvaḥ /",
    "GSP29nystik_u:13680": " nirākaroti /",
    "GSP29nystik_u:13681": " ayamapi neti /",
    "GSP29nystik_u:13682": " viśeṣaṇopādānavirodhāt /",
    "GSP29nystik_u:13683": " na hi bhedamantareṇa kiṃ cidasti vastusada yato viśeṣaṇaṃ vyāvarttayoditi bhāvaḥ /",
    "GSP29nystik_u:13684": " hetubhāvānabhyupagamāditi /",
    "GSP29nystik_u:13685": " ( 324 / 5 ) na śabdo 'rthapratyāyane liṅga yena vyabhicāreṇa duṣyati /",
    "GSP29nystik_u:13686": " na ca pratyāyakamātraṃ vyabhicāreṇa duṣyati cakṣurādīnāmapi nīlādivyabhicāreṇa pītādau varttamānatayā vyabhicāriṇāmapratyāyakatvaprasaṅgāt /",
    "GSP29nystik_u:13687": " saṅketagrahastu satyapi bhedānāṃ vyabhicāre caikaikajātikroḍīkṛtānāṃ sukara eveti bhāvaḥ /",
    "GSP29nystik_u:13688": " bhedavācakatvapratiṣedhāditi /",
    "GSP29nystik_u:13689": " bhedavācakatve niṣiddhe dravyavācakatvaṃ niṣiddhaṃ bhavati dravyasya bhedatvāt /",
    "GSP29nystik_u:13690": " tataśca dravyaśabda iti vyāghāta",
    "GSP29nystik_u:13691": " ityarthaḥ /",
    "GSP29nystik_u:13692": " uktottarametat sacchabdadravyaśabdayorekaviṣayatvāditi /",
    "GSP29nystik_u:13693": " viśeṣamātraṃ viṣayaḥ sadādiśabdasya na punarniyato 'yameva nānya iti bhāvaḥ //",
    "GSP29nystik_u:13694": " sattāśabdena dravyaguṇakarmāṇi nākṣipyanta",
    "GSP29nystik_u:13695": " iti /",
    "GSP29nystik_u:13696": " sāmānādhikaraṇyayogyatayetyarthaḥ /",
    "GSP29nystik_u:13697": " tadantareṇa tadanupapatteḥ /",
    "GSP29nystik_u:13698": " ākṣepāmātraṃ tu śakyaṃ vaktumityāha /",
    "GSP29nystik_u:13699": " śakyaṃ vaktumiti /",
    "GSP29nystik_u:13700": " pṛṣṭvāsacchabdasya guṇapradhānabhāvena trayor 'thā iti sūtrakāranyāyenāvadhārayati /",
    "GSP29nystik_u:13701": " saditi cāyamiti /",
    "GSP29nystik_u:13702": " arthakṛta iti /",
    "GSP29nystik_u:13703": " arthaḥ kāryaṃ tatkṛtaḥ /",
    "GSP29nystik_u:13704": " taduktaṃ bhavati yasya kāryeṇa sambandhastatpradhānaṃ yasya kāryasambandhāvacchedakatvaṃ tadaṅgamiti /",
    "GSP29nystik_u:13705": " eteneti /",
    "GSP29nystik_u:13706": " ( 325 / 9 ) arthatrayābhidhānena /",
    "GSP29nystik_u:13707": " na hi svāmipratyayo bhavati bhṛtye /",
    "GSP29nystik_u:13708": " api tu tadarthakriyākāritayā svāmivyapadeśamātramityarthaḥ /",
    "GSP29nystik_u:13709": " nātra kramo na yugapatpratyaya iti /",
    "GSP29nystik_u:13710": " ( 326 / 3 ) bhedādhiṣṭhāne kramayaugapadye naikasmin viśiṣṭadravyapratyaye sambhavati iti /",
    "GSP29nystik_u:13711": " eteneti /",
    "GSP29nystik_u:13712": " śabdasya sattāviśiṣṭadravyabācitvābhidhānenāyathārthajñānotpattiprasaṅgāditi pratyuktam /",
    "GSP29nystik_u:13713": " paramārthasvacchadhavale hi sphaṭike nīlīdravyopadhānānnīlāpratyayo bhavatu bhrāntaḥ tasya paramārthato nīlaguṇāsamavāyāt /",
    "GSP29nystik_u:13714": " sattāsamavāyastu dravyādīnāṃ pāramārthika",
    "GSP29nystik_u:13715": " iti na dravyādiṣu saditi pratyayasya mithyātvamityarthaḥ /",
    "GSP29nystik_u:13716": " na hi kaścicchabda iti /",
    "GSP29nystik_u:13717": " svalakṣaṇānāmaśakyasamayatayā na kaścidapi śabdo bhavatā tadvācakatvenābhyupeyataityarthaḥ /",
    "GSP29nystik_u:13718": " na ca jātiśabdasyeti /",
    "GSP29nystik_u:13719": " jāterabhāvāditi bhāvaḥ /",
    "GSP29nystik_u:13720": " na jātiśabdo bhedānāṃ vācakaḥ kasya tarhīti pūrvaṃ bhedānpradhānīkṛtyoktaṃ samprati tu jātiśabdānityetāvatā apauruktyam /",
    "GSP29nystik_u:13721": " nāsti vivāda iti /",
    "GSP29nystik_u:13722": " ( 327 / 20 ) anyāpohajātyorlakṣaṇābhede nāsti vivāda ityarthaḥ /",
    "GSP29nystik_u:13723": " dravyasacchabdayostu sāmānādhikaraṇyaṃ na ca średavācakāḥ śabdā iti vyāhatamiti /",
    "GSP29nystik_u:13724": " ( 328 / 4 ) dravyamiti hi vidhirūpamevaṃ sadityapi vidhirūpaṃ tacchabdau tayorvācakau tayoranyāpohārthatvaṃ vyāhataṃ vidhiśabdau cānyāpohārthāviti na sambhavati /",
    "GSP29nystik_u:13725": " na ca bhedānabhidhāyinoḥ sāmānādhikaraṇyamapi yujyate /",
    "GSP29nystik_u:13726": " bhinnābhyāṃ hi nimittābhyāmekasminnarthe bhedarūpe vartamānau samānādhikaraṇau bhavetāṃ bhedaṃ cennābhidhatto naikatra varteyātām /",
    "GSP29nystik_u:13727": " avarttamānau ca bhinnapravṛttinimittaparyavasitau gauraśva itivanna samānādhikaraṇau bhavitumarhataḥ /",
    "GSP29nystik_u:13728": " so 'yamaparo vyāghātaḥ /",
    "GSP29nystik_u:13729": " bhedānabhidhānaṃ ca sāmānādhikaraṇyaṃ ceti /",
    "GSP29nystik_u:13730": " tadanena vyāghātadvayamuktaṃ tadetadvyāghātadvayaṃ nirācikīrṣurāśaṅkate /",
    "GSP29nystik_u:13731": " upacārato na vyāghāta iti cet /",
    "GSP29nystik_u:13732": " tadetadvibhajate dravyasacchabdāviti /",
    "GSP29nystik_u:13733": " tadanena prathamo vyāghātaḥ parihṛtaḥ /",
    "GSP29nystik_u:13734": " dvitīyaṃ vyāghātaṃ śaṅkitā pariharati /",
    "GSP29nystik_u:13735": " tāvetāviti /",
    "GSP29nystik_u:13736": " brūtaḥ pratipādayato 'dhyavasyata",
    "GSP29nystik_u:13737": " iti yāvat /",
    "GSP29nystik_u:13738": " etadatrākūtam /",
    "GSP29nystik_u:13739": " vikalpayonayo hi śabdāstadevābhiniviśante yadvikalpānāṃ gocaraḥ /",
    "GSP29nystik_u:13740": " kāryakāraṇayoḥ sāmānādhikaraṇyena pratipatteḥ /",
    "GSP29nystik_u:13741": " catuṣṭayī ceyaṃ vikalpānāṃ sadasaddharmisaddharmāvagāhināṃ jātiḥ /",
    "GSP29nystik_u:13742": " gaurīśvaro nīlaṃ nittyamityevamādīnāṃ na ca vikalpānāṃ gocaro yo vikalpate deśakālāvasthābhedenaikatvenānusaṃdhīyate tadevedamiti /",
    "GSP29nystik_u:13743": " eva ca sa śabdagocaraḥ tatra śabdānāṃ śakyasaṅketatvāt /",
    "GSP29nystik_u:13744": " na ca svalakṣaṇāni trailokyavilakṣaṇānyevamiti na vikalpaviṣayaḥ /",
    "GSP29nystik_u:13745": " na ca sāmānyaṃ nāma kiṃ cidasti yadviṣayaḥ syāt /",
    "GSP29nystik_u:13746": " ata eva na tadvanti svalakṣaṇānyapi teṣāṃ sāmānyānāmabhāve tadvattāyāḥ svalakṣaṇeṣvabhāvāt /",
    "GSP29nystik_u:13747": " api cāstu sāmānyaṃ vastusat tathā 'pi nityatvādanupakāryatayā svalakṣaṇādhāratvānupapattiḥ",
    "GSP29nystik_u:13748": " ādhāratvamapi hi karaṇatvameva /",
    "GSP29nystik_u:13749": " patanadharmāṇo hi badarādayaḥ kuṇḍādibhirapatanadharmāṇaḥ kriyanta /",
    "GSP29nystik_u:13750": " na ca nityaṃ kriyata iti nādheyam /",
    "GSP29nystik_u:13751": " tathā vṛkṣatvaśiṃśapātve svatantre eva sāmānye svaśabdābhyāmavagamite na gauraśvara itivatsāmānādhikaraṇyaṃ bhajetām /",
    "GSP29nystik_u:13752": " api ca bhavatu nityasyāpyupakāryatvenādheyatvaṃ tathā 'pyetadvikalpanīyam /",
    "GSP29nystik_u:13753": " kiṃ yenaiva svabhāvena tatsvalakṣaṇaṃ vṛkṣatvamupakaroti tenaiva śiṃśapātvamapi atha svabhāvāntareṇa /",
    "GSP29nystik_u:13754": " atha hi svabhāvāntareṇapa svabhāvabhedādanyatsvalakṣaṇaṃ śiṃśapātvādhāro 'nyacca vṛkṣatvādhāra",
    "GSP29nystik_u:13755": " iti punarapi gauraśva itivatsāmānādhikaraṇyābhāva",
    "GSP29nystik_u:13756": " eva /",
    "GSP29nystik_u:13757": " athaikena svabhāvena svalakṣaṇaṃ sarvasāmānyopakāri tathāpipava svabhāvābhede tadupakārādhīnasvabhāvānāṃ",
    "GSP29nystik_u:13758": " sāmānyānāṃ ca madhye ekasāmānyavataḥ svalakṣaṇasya ekena śabdena vikalpena vā grahaṇe",
    "GSP29nystik_u:13759": " sarveṣāṃ tadekopakāranibaddhasvabhāvānāṃ sāmānyānāṃ grahaṇātsad dravyapārthivavṛkṣaśiṃśapāvikalpānāṃ",
    "GSP29nystik_u:13760": " śabdānāṃ ca paryāyatvaprasaṅgaḥ /",
    "GSP29nystik_u:13761": " yathāha/ ... ekopakārake grāhye nopakārāstato 'pare /",
    "GSP29nystik_u:13762": " dṛṣṭa tasminnadṛṣṭā ye tadgrahe sakalagraha ...",
    "GSP29nystik_u:13763": " iti /",
    "GSP29nystik_u:13764": " tasmānna sāmānyavadbhedagocarā vikalpāḥ /",
    "GSP29nystik_u:13765": " svalakṣaṇabhedagocaratvaniṣedhena jñānagrāhyākāragocaratvamapyapāstam /",
    "GSP29nystik_u:13766": " svākāramabāhyaṃ bāhyamadhyavasyan vikalpaḥ svākārabāhyaviṣaya",
    "GSP29nystik_u:13767": " iti cet /",
    "GSP29nystik_u:13768": " yathāha ... svapratibhāse 'narthe 'rthādhyavasāyena pravṛtti ... riti /",
    "GSP29nystik_u:13769": " atha ko 'yamadhyavasāyaḥ /",
    "GSP29nystik_u:13770": " kiṃ grahaṇamāho svitkaraṇam /",
    "GSP29nystik_u:13771": " uta yojanā atha samāropaḥ /",
    "GSP29nystik_u:13772": " tatra svapratibhāsamanarthamarthaṃ kathaṃ gṛhṇīyāt kuryādvā vikalpaḥ na hi pītaṃ nīlaṃ śakyaṃ grahītuṃ kartuṃ vā śilpiśatenāpi /",
    "GSP29nystik_u:13773": " nāpyagṛhītena svalakṣaṇena svākāraṃ yojayitumarhati vikalpaḥ /",
    "GSP29nystik_u:13774": " na ca svalakṣaṇaṃ vikalpagocara iti copapāditam /",
    "GSP29nystik_u:13775": " na ca svākāramanarthamartha āropayati /",
    "GSP29nystik_u:13776": " na tāvadagṛhītaḥ svakāraḥ śakya āropayitumiti tadgrahaṇameṣitavyam /",
    "GSP29nystik_u:13777": " tatkiṃ gṛhītvā āropayati atha yadaiva gṛhṇāti tadaivāropayati /",
    "GSP29nystik_u:13778": " na tāvat pūrvaḥ pakṣaḥ na hi vikalpajñānaṃ kṣaṇikaṃ kramavantau grahaṇasamāropau kartumarhati /",
    "GSP29nystik_u:13779": " uttarasmiṃstu pakṣe vikalpasvasamvedanapratyakṣā dvikalpākārādahaṅkārāspadādanahaṅkārāspadaṃ",
    "GSP29nystik_u:13780": " samāropyamāṇo vikalpo nāsvagocaro na śakyo 'bhinnaḥ pratipattuṃ nāpi bāhyasvalakṣaṇaikatvena",
    "GSP29nystik_u:13781": " śakyaḥ pratipattuṃ vikalpajñānena svalakṣaṇasya bāhyasvayāpratibhāsanāt /",
    "GSP29nystik_u:13782": " tasmādeṣa vikalpaviṣayo na jñānaṃna jñānākāro nāpi bāhya ityalīka",
    "GSP29nystik_u:13783": " evāstheyaḥ /",
    "GSP29nystik_u:13784": " yathāha bhadantadharmottaraḥ/",
    "GSP29nystik_u:13785": " ... buddhyā kalpikayā viviktamaparair yadrūpamullikhyate buddhirno na bahiriti ... /",
    "GSP29nystik_u:13786": " tathāpi vikalpajñānādvāhyābhimukhī pravṛttistadarthināṃ na syāt /",
    "GSP29nystik_u:13787": " tasmādalīkabāhyameṣāṃ viṣayaḥ",
    "GSP29nystik_u:13788": " bāhyabhedāgrahaścāsya bāhyatvaṃ na punarbāhyābhedagrahaḥ /",
    "GSP29nystik_u:13789": " vikalpagocareva bāhye tadabhedagrahasyāśaktvāt /",
    "GSP29nystik_u:13790": " tasmānnirvikalpakapṛṣṭhabhāvino vikalpāḥ",
    "GSP29nystik_u:13791": " tadupanītabāhyasvalakṣaṇabhedaṃ svagrāhyālīkasyāgṛhṇantaḥ",
    "GSP29nystik_u:13792": " tadabhimukhaṃ pravarttayanti vyavahartṝnarthinaḥ pārarṃyeṇa tatsambandhāt /",
    "GSP29nystik_u:13793": " prāpternna visamvādayanti lokam /",
    "GSP29nystik_u:13794": " teṣāṃ ca vikalpaviṣayāṇāṃ na taireva vikalpaiḥ parasparato bhedo gṛhyate nāpi vikalpāntarairiti bhedāgrahādabhedamabhimanyate puruṣaḥ tadabhedāccāvamarṣāṇām",
    "GSP29nystik_u:13795": " tadabhedācca taddhetūnāmavikalpadhiyāmabhedaḥ",
    "GSP29nystik_u:13796": " tadabhedācca svalakṣaṇānāmavikalpadhīviṣayāṇāmapyabhedaḥ /",
    "GSP29nystik_u:13797": " yathā'ha/ ... ekapratyavamarṣasya hetutvāddhīrabhedīnī /",
    "GSP29nystik_u:13798": " ekadhīhetubhāvena vyaktīnāmapyabhinnateti ...",
    "GSP29nystik_u:13799": " // tat siddhamalīkaṃ bāhyaṃ viṣayovikalpānāṃ śabdānāṃ ceti /",
    "GSP29nystik_u:13800": " taccedamanyavyāvṛttirūpaṃ bhāvābhāvasādhāraṇyāccātyantīvalakṣaṇānīṃ sālakṣaṇyāpādanācca tādrūpyānubhavācca /",
    "GSP29nystik_u:13801": " tathā hi yadbhāvābhāvasādhāraṇaṃ tadanyavyāvṛttirūpameva /",
    "GSP29nystik_u:13802": " yathāpa 'mūrttatvaṃ tat khalu vijñāne ca śaśaviṣāṇe ca sādhāraṇam /",
    "GSP29nystik_u:13803": " tathā ca vivādādhyāsitā vikalpaviṣayāḥ ghaṭapaṭādaya",
    "GSP29nystik_u:13804": " iti svabhāvahetuḥ /",
    "GSP29nystik_u:13805": " gaurasti gaurnāstīti hi bhāvābhāvasādhāraṇo gāvādivikalpaviṣayo vidhirūpasvalakṣaṇavadbhāvāsādhāraṇye nāstītyanena na saṃbadhyate virodhāt /",
    "GSP29nystik_u:13806": " astītyanenāpi na saṃbadhyate paunaruktyāt /",
    "GSP29nystik_u:13807": " bhāvābhāvasādhāraṇagrahaṇañca nānimittaṃ nāpyanyanimittaṃ na hi vidhirūpaviṣayasya tatsvarūpaviṣayasya vā vidhidharmāpātinastatra nimittabhāvaḥ saṃbhavati /",
    "GSP29nystik_u:13808": " tasmānnimittavattayā sādhāraṇagrahaṇaṃ vyāptaṃ vipakṣānnimittavattvasya vyāpakasyānupalabdhyā nivarttamānamanyavyāvṛttiviṣayatvena vayāpyata iti pratibandhasiddhiḥ /",
    "GSP29nystik_u:13809": " api cātyantavilakṣaṇānāṃ sālakṣaṇyam anyavyāvṛttikṛtameva /",
    "GSP29nystik_u:13810": " yathā gavāśvamahiṣamātaṅgānāmatyantavilakṣaṇānāmapi siṃhavyāvṛtyā sālakṣaṇyam /",
    "GSP29nystik_u:13811": " tathā ca bāhyasya svalakṣaṇasya vidhirūpasya paramārthasato 'paramārthasatātyantavilakṣaṇena sālakṣaṇyamiti svabhāvahetuḥ /",
    "GSP29nystik_u:13812": " bāhyaṃhi vidhirūpamapyagovyāvṛttam /",
    "GSP29nystik_u:13813": " vikalpaviṣayo 'pi cedagovyāvṛttastataḥ sālakṣaṇyaṃ nānyathā tathā ca sālakṣaṇyamiti",
    "GSP29nystik_u:13814": " nimittavattayā vyāptaṃ tadanupalabdhyā vipakṣādvyāvarttamānaṃ svasādhyena vyāpyata",
    "GSP29nystik_u:13815": " iti pratibandhasiddhiḥ /",
    "GSP29nystik_u:13816": " api cānubhūyata eva vikalpaviṣayo vyāvṛttirūpaḥ /",
    "GSP29nystik_u:13817": " tathā hi /",
    "GSP29nystik_u:13818": " tadapratibhāsane gāṃ badhāneti deśito 'śvaṃ badhnīyād goraśvādpa bhedenāpratibhāsanāt /",
    "GSP29nystik_u:13819": " pratibhāse vā kathaṃ nāgovyāvṛttipratibhāsaḥ /",
    "GSP29nystik_u:13820": " tasmādanyāpohagopacarau śabdavikalpāviti /",
    "GSP29nystik_u:13821": " tadetaduktam vārtikakṛtā /",
    "GSP29nystik_u:13822": " tāvetāvasaddravyavyudāsarūpeṇa pravartamānāvekamarthamadhikuruta",
    "GSP29nystik_u:13823": " iti /",
    "GSP29nystik_u:13824": " ( 328 / 8 ) ekaṃ svalakṣaṇamadhyavasyataḥ adhyavasāyaśca svaviṣayasya svalakṣaṇādbhedenāgraha ityuktam /",
    "GSP29nystik_u:13825": " atrocyate /",
    "GSP29nystik_u:13826": " jātistāvadupapāditasadbhāvā tata eva tadvatīvyaktirapi paramārthasatī /",
    "GSP29nystik_u:13827": " svābhāvikaśca sambandho vyakterjātyā saha nopakāramapekṣate /",
    "GSP29nystik_u:13828": " api cānityasyāpyupakāryatā kṣaṇabhaṅgabhaṅgaupapādayiṣyate /",
    "GSP29nystik_u:13829": " yathā caikopādhigrahe 'pi nopādhyantaraviśiṣṭagrahastathopapāditaṃ pratyakṣalakṣaṇāvasare /",
    "GSP29nystik_u:13830": " na cātyantāsataḥ kena cidasadūpasya prathopapadyata- iti sārūpyanimittāṃ bhrāntimupapādayatā vārtikakṛtoktam /",
    "GSP29nystik_u:13831": " upapāditaṃ cāsmābhiḥ /",
    "GSP29nystik_u:13832": " tasmājjātimatyo vyaktayo vikalpānāṃ śabdānāṃ ca gocaraḥ",
    "GSP29nystik_u:13833": " tāsāṃ tadvṛttīnāṃ rūpamatajjātīyavyāvṛttamityarthaḥ",
    "GSP29nystik_u:13834": " atastadavagaternna gāṃ badhāneti codito 'śvādīn badhnāti /",
    "GSP29nystik_u:13835": " na ca śabdārthasya jāterbhāvabhāvasādhāraṇyaṃ nopapadyate /",
    "GSP29nystik_u:13836": " sā hi svarūpato nityā 'pi deśakālavikīrṇānantavyaktyāśrayatayā bhāvābhāvasādhāraṇī bhavatyastināstisambandhayogyā /",
    "GSP29nystik_u:13837": " vartamānavyaktisambandhitā hi jāterastitā atītānāgatavyaktisambandhitā ca nāstiteti /",
    "GSP29nystik_u:13838": " saṃdigdhavyatirekitvādanaikāntikaṃ bhāvābhāvasādhāraṇyamanyathāsiddhaṃ ceti /",
    "GSP29nystik_u:13839": " jātimatī vyaktirvikalpagocaro nālīkamiti kasya vastunā saha sādṛśyāyānyavyāvṛtti--",
    "GSP29nystik_u:13840": " rūpatāsthīyate /",
    "GSP29nystik_u:13841": " api cālīkasya samastasāmarthyavirahiṇo 'tyantavisadṛśasya samarthena svalakṣaṇena vidhirūpeṇa kiṃ sādṛśyam /",
    "GSP29nystik_u:13842": " anyavyāvṛttiriti cet /",
    "GSP29nystik_u:13843": " nanvanyavyāvṛttirbhāvikī svalakṣaṇasya svabhāvo vā anyo vā na tatsvabhāvo vidhirūpeṇa virodhāt /",
    "GSP29nystik_u:13844": " avirodhe vā vidhiniṣedhayorekatvādvidhirūpatāniṣedhenālīkasya svalakṣaṇasārūpyāyānyavyāvṛttirūpatopapādanamanarthakam /",
    "GSP29nystik_u:13845": " vidhirūpeṇānucchena tucchasya sārūpyamanupapannamiti cet /",
    "GSP29nystik_u:13846": " hanta bhoḥ svalakṣaṇasyāsti kiṃ tucchamapi rūpaṃ yenālīkasya tucchasya sārūpyaṃ syāt /",
    "GSP29nystik_u:13847": " tathā satyayamekasya svalakṣaṇasya tucchātucchaviruddhasvabhāvadvayasamāveśamabhyupagacchan",
    "GSP29nystik_u:13848": " ślāghanīyaprajño devānāṃpriyaḥ /",
    "GSP29nystik_u:13849": " na ca svalakṣaṇodanyavyāvṛttiralīkamanyavyāvṛttaṃ svalakṣaṇena sarūpayati tathā sati hastimaśakāvapi rāsabhaḥ sarūpayet /",
    "GSP29nystik_u:13850": " dharmo na ca svalakṣaṇadharmo vyāvṛttirbhavadbhirabhyupeyate /",
    "GSP29nystik_u:13851": " syādetat /",
    "GSP29nystik_u:13852": " adhyavasīyamānamapi svalakṣaṇaṃ na paramārthasat,",
    "GSP29nystik_u:13853": " api tu tadapi kalpitaṃ,",
    "GSP29nystik_u:13854": " tasmāttasya vidhiniṣedharūpatā na virudhyate,",
    "GSP29nystik_u:13855": " vastuni hi viruddhadharmādhyāso virudhyate nāvastuni tenāsya vidhirūpaparityāgena niṣedharūpatāmupādāyālīkasya sārūpyamupapadyate /",
    "GSP29nystik_u:13856": " yathā'ha--- ... yacca gṛhyate yaccadhyavamīyate te dve apyanyabyāvṛttī na vastuna ...",
    "GSP29nystik_u:13857": " iti /",
    "GSP29nystik_u:13858": " athālīkasya svalakṣaṇasyālīkasādṛśye kiṃ sidhyati /",
    "GSP29nystik_u:13859": " na tāvat tatra pravṛttiḥ asataḥ pravṛttiviṣayatvāyogāt /",
    "GSP29nystik_u:13860": " satastu pravṛttivikalpasya na sādṛśyamasatā sādṛśye vā vṛthā alīkasvalakṣaṇābhyupagamaḥ /",
    "GSP29nystik_u:13861": " atha na vayamalīkaṃ svalakṣaṇāntaramātiṣṭhāmahe kiṃ tvalīkasyaiva dāhapākādikasāmarthayaropam /",
    "GSP29nystik_u:13862": " na tatsvalakṣaṇaṃ tasya sarvato vyāvṛttyā abhilāpasaṃsargāyogyatvena vikalpajñānapratibhāsābhāvāt /",
    "GSP29nystik_u:13863": " abhilāpasaṃsargayogyasya cānvayino 'svalakṣaṇatvāt /",
    "GSP29nystik_u:13864": " tasmātsvānvayino 'nyavyāvṛttirūpasyāsamarthasyāpi sāmarthyaṃ samāropya tattadarthino",
    "GSP29nystik_u:13865": " vyavaharttṝn pravarttante lokavikalpāḥ pāramparyeṇa sambandhātsamarthaṃ vastu prāpayanto",
    "GSP29nystik_u:13866": " na visaṃvādayanti lokamiti yuktamutpaśyāmaḥ /",
    "GSP29nystik_u:13867": " athāsya atadarthakriyāsāmarthyāropaḥ kiṃ dṛṣṭārthakriyāsvalakṣaṇasālakṣaṇyenāho svidanādivāsanāvaśāt /",
    "GSP29nystik_u:13868": " tatra svalakṣaṇena sarvato vyāvṛttena samarthena samastasāmarthyavirahiṇo 'nvayinā na kiñcidasti sārūpyam /",
    "GSP29nystik_u:13869": " anyavṛttyā tu sārūpye vidhirūpeṇāpi prasaṅgaḥ /",
    "GSP29nystik_u:13870": " tasyāstato bhedābhāvādityuktam /",
    "GSP29nystik_u:13871": " anādivāsanāvaśāttu tadārope prathamadarśane 'pi nālikeradvīpāgatasya vahnau dāhapākādisāmarthyajñānaprasaṅgaḥ /",
    "GSP29nystik_u:13872": " vahnisvalakṣaṇāddāhapākādikāriṇo bhedāgrahādalīkasya tadrūpasamāropa iti cet /",
    "GSP29nystik_u:13873": " kiṃ svalakṣaṇe gṛhyamāṇe athāgṛhyamāṇe /",
    "GSP29nystik_u:13874": " na tāvadgṛhmamāṇe tasya vikalpajñānagocaratvābhāvādityuktam /",
    "GSP29nystik_u:13875": " tatsamayabhāvi tvavikalpakaṃ tattvaṃ gṛhṇadapi na vikalpe svaviṣayaṃ niveśayati /",
    "GSP29nystik_u:13876": " tasya tato 'nyatvena tadvārttānabhijñatvāt /",
    "GSP29nystik_u:13877": " evaṃ vikalpajñānamapi samanantarotpannanirvikalpakavyāpārapāramparye 'pi na svalakṣaṇaṃ gocarayitumarhati /",
    "GSP29nystik_u:13878": " tasyābhilāpasaṃsargayogyapratibhāsaviṣayatvādityuktam /",
    "GSP29nystik_u:13879": " samanantarapratyayādavikalpādutpattestadvyāpārapāramparyādatadgocaro 'pi tadgocara ivābhāsata iti cet /",
    "GSP29nystik_u:13880": " anubhavavāsanābhāveṣu bhevadapīyaṃ gatirna tu parokṣābhāvāvagāhiṣvavidyāvāsanāprabhaveṣu saṃbhavati /",
    "GSP29nystik_u:13881": " api cānubhavavāsanāprabhavasyāpi tadgocaratvābhimānastasminnaprathamāne tadutpattimātrānna bhavitumarhati /",
    "GSP29nystik_u:13882": " agṛhyamāṇe tu vahnisvalakṣaṇe tato bhedāgraheṇa tadrūpārope trailokyarūpāropaprasaṅgo niyamahetorabhāvāt /",
    "GSP29nystik_u:13883": " na hi tadānīmagṛhyamāṇatayā trailokyādvahnisvalakṣaṇasya kaścidviśeṣaḥ",
    "GSP29nystik_u:13884": " vahnisvalakṣaṇaviṣayanirvikalpakaprabhavatvena tasminniyate avidyāvāsanāprabhaveṣu pradhāneśvarādivikalpeṣu tadabhāva iti niyamo na syāt /",
    "GSP29nystik_u:13885": " na cāgraheṇa tadāropasaṃbhava ityuktam /",
    "GSP29nystik_u:13886": " tasmādalīkasya bāhyatvaṃ vikalpagocara iti riktaṃ vacaḥ /",
    "GSP29nystik_u:13887": " api ca jñānākāravatsvalakṣaṇavaccālīkagrāhyatvamapi na vikalpagocaro bhavitumarhati /",
    "GSP29nystik_u:13888": " etaddhi kalpanādhīnamutpannāyāṃ kalpanāyāmutpannamiva vinaṣṭāyāṃ naṣṭamiva vikalpanābheda bhinnamiva na śakyamekatvena pratikarttum /",
    "GSP29nystik_u:13889": " bhedānavamarṣāditi cet /",
    "GSP29nystik_u:13890": " kimasyānavamṛṣṭamapi tattvam /",
    "GSP29nystik_u:13891": " omiti cet /",
    "GSP29nystik_u:13892": " na tarhiṃ kalpitam /",
    "GSP29nystik_u:13893": " nanu nāsya bhedo 'pi svābhāvikaḥ svābhāviko hi bhedābhedābhyāṃ yujyate na tvalīkam /",
    "GSP29nystik_u:13894": " mā bhūdbhedo 'sya svābhāvikaḥ kalpanādhīnaṃ tu tadalīkaṃ tadbhedādbhinnaṃ pratipattavyam /",
    "GSP29nystik_u:13895": " anyathā tadadhīnattvāpatteḥ /",
    "GSP29nystik_u:13896": " idameva hi tasya vikalpitasya kalpanādhīnatvaṃ yatkalpanābhedābhedānuvidhānaṃ nāma tadadhīnatve tu kalpitatvānupapatteranalīkatvaprasaṅgāt /",
    "GSP29nystik_u:13897": " tanmā nāma bhūtāmasya svābhāvike nānātvaikatve na tu bhinnakalpanānupāti śakyamekatvena pratipattumiti bhinnaṃ pratipattavyam /",
    "GSP29nystik_u:13898": " tatsiddhaṃ vikalpāgocaratvamalīkabāhyasya",
    "GSP29nystik_u:13899": " abhilāpasaṃsargāyogyatvātsukhādisvalakṣaṇavaditi /",
    "GSP29nystik_u:13900": " abhilāpasaṃsargāyogyaṃ hi tat tenāśakyasamayatvāt sukhādilakṣaṇavaditi /",
    "GSP29nystik_u:13901": " śakyasamayatayā khalvabhilāpasaṃsargayogyatā vyāptā anyathā 'tiprasaṅgāt /",
    "GSP29nystik_u:13902": " sālīkabāhyatāyāḥ prativikalpaṃ bhinnāyā vyāvarttamānā 'bhilāpasaṃsargayogyatvamapi vyāvarttayatīti pratibandhasiddhiḥ /",
    "GSP29nystik_u:13903": " api cedamalīkamagovyāvṛttirūpaṃ vā taddharmo vā /",
    "GSP29nystik_u:13904": " agovyāvṛttirūpaṃ cet /",
    "GSP29nystik_u:13905": " na tadasiddhaṃ gavi śakyaṃ grahītum /",
    "GSP29nystik_u:13906": " agauśca goniṣedhātmeti gosiddhimapekṣata iti duruttaramitaretarāśrayatvaṃ taddharmatve vā gotvamevāstu bhāvikaṃ taddharmo vidhirūpaḥ kṛtamalīkenāvidhirūpeṇa",
    "GSP29nystik_u:13907": " taddharmāṇāṃ tadbhāvikatvasādhanaṃ ca nirākṛtaṃ tasya ca bhāvābhāvasādhāraṇyamupapāditaṃ tadvistarādvibhyato 'pi bahutaravistare patitāḥ sma ityāstāmetannāstikamānopamarddanamiti /",
    "GSP29nystik_u:13908": " upacārato na vyāghāta iti cediti śaṅkāyāḥ parihāravārttikam /",
    "GSP29nystik_u:13909": " mukhyāsaṃbhavāditi /",
    "GSP29nystik_u:13910": " ( 328 / 11 ) sarvatra mukhyapūrvaka upacāro vā samāropo vā dṛṣṭaḥ tava tu rāddhānte na vidhiviṣayaḥ kaścidasti mukhyaḥ śabdo vā vikalpo vā sarvasya nivṛttigocaratvāt /",
    "GSP29nystik_u:13911": " na cādhyavaseyo vidhiḥ saṃbhavatītyupapāditamadhastāditi bhāvaḥ /",
    "GSP29nystik_u:13912": " na cānyāpohapakṣa upacāro yuktaḥ ubhayoḥ pradhānaśabdatvāditi /",
    "GSP29nystik_u:13913": " na hi siṃhattvaṃ nāma kiṃ cidasti siṃhavyaktiṣu yanmānaṇavake na syāt /",
    "GSP29nystik_u:13914": " api tu prasahyakāritvādivyudāso māṇavake nāstīti siṃhavyaktiṣviva māṇavake 'pi siṃhaśabdo mukhya eva syādityarthaḥ /",
    "GSP29nystik_u:13915": " kiṃ gauragauriti /",
    "GSP29nystik_u:13916": " ( 329 / 5 ) aśvādirityarthaḥ /",
    "GSP29nystik_u:13917": " praiṣyapratyayapūrvikā praiṣasya praiṣaviṣaye pravṛttiḥ saṃpratipattiḥ",
    "GSP29nystik_u:13918": " aṅgavyatiriktasya cāṅginaḥ senāvanabahutvasaṃkhyādīnāṃ bhavadbhirabhyupagamādityarthaḥ /",
    "GSP29nystik_u:13919": " kriyārūpatvāccāpohasya viṣayo vaktavya iti /",
    "GSP29nystik_u:13920": " karma viṣayaḥ kriyāyāstadvaktavyamityarthaḥ kathamanyaviṣayāditi /",
    "GSP29nystik_u:13921": " kathamanyaviṣayādapohadagoviṣayāgavi pratipattiriti /",
    "GSP29nystik_u:13922": " athāgoriti /",
    "GSP29nystik_u:13923": " ( 330 / 2 ) asti hi kā cit kriyā yā 'nyasyānyaviṣayā /",
    "GSP29nystik_u:13924": " yathā vijñānamātmanor 'thaḥ viṣayaṃ vetyarthaḥ /",
    "GSP29nystik_u:13925": " nirākaroti /",
    "GSP29nystik_u:13926": " kena goriti /",
    "GSP29nystik_u:13927": " kriyā hi cetanānāṃ prayatnapūrvā bhavati /",
    "GSP29nystik_u:13928": " apohalakṣaṇā ca kriyā niṣedharūpā niṣedhaśca prāptipūvakaḥ na hi goragotvaṃ kena citprasañjitaṃ yatprekṣāvatā vyapohyetetyarthaḥ /",
    "GSP29nystik_u:13929": " kathaṃ cāgavīti /",
    "GSP29nystik_u:13930": " agavīti padena yo 'yaṃ pratiṣedho nāsaupa gopratipattimantareṇa bhavatītyarthaḥ /",
    "GSP29nystik_u:13931": " adhyāsānupapatterarthapratyayo na yukta iti /",
    "GSP29nystik_u:13932": " apoharūpor 'thapratyayo na yukta",
    "GSP29nystik_u:13933": " ityarthaḥ /",
    "GSP29nystik_u:13934": " kimapoho vācyo 'thāvācya iti /",
    "GSP29nystik_u:13935": " apohādiśabdenetyarthaḥ /",
    "GSP29nystik_u:13936": " yadi vācya iti /",
    "GSP29nystik_u:13937": " svarūpeṇaivāpoho vācyo na cāpohāpohenetyarthaḥ /",
    "GSP29nystik_u:13938": " syādetat /",
    "GSP29nystik_u:13939": " yadyanyāpohena śabdo na vartate kathaṃ tarhi dvyādiviśeṣeṣvanekaśabda ekāpohena vartate /",
    "GSP29nystik_u:13940": " na hyatrānekatvaṃ nāma gotvamiva kiṃ cidasti sāmānyamityata āha /",
    "GSP29nystik_u:13941": " anekamiti cāsya padasya dvayādiviṣayatvāt /",
    "GSP29nystik_u:13942": " ( 331 / 2 ) sāmānyādhigatāvekatvavarjitasaṃkhyātvasāmānyādhigatau viśeṣa āśrayitavyaḥ",
    "GSP29nystik_u:13943": " saṃkhyātvasāmānyamevaikatvavarjitaṃ tatra dvyādiviśeṣādhigatiheturna punaranyāpohamātramityarthaḥ /",
    "GSP29nystik_u:13944": " na hyasati sāmānyaśabdādekatvavarjitasaṃkhyāsāmānyavācakādanekaśabdād",
    "GSP29nystik_u:13945": " viśeṣāśrayaṇe anyāpohamātrādviśeṣādhgitiriti yojanīyam /",
    "GSP29nystik_u:13946": " abrāhmaṇādiśabdānāmapīmeva gatiḥ /",
    "GSP29nystik_u:13947": " tatrāpi puṃstvasāmānyameva brāhmaṇaśabdārtha",
    "GSP29nystik_u:13948": " iti /",
    "GSP29nystik_u:13949": " nīlotpalaśabdayośca pradhānatvāditi /",
    "GSP29nystik_u:13950": " anīlānutpalavyudāsau hi pradhānau nīlotpalaśabdāvāhatuḥ",
    "GSP29nystik_u:13951": " na hyetayorasti viśeṣaṇaviśeṣyabhāvaḥ parasparāsaṃbandhāditi bhāvaḥ /",
    "GSP29nystik_u:13952": " etena nīlotpalaśabdayorasminsiddhānte pradhānārthatvena vyutpādanena rājapuruṣaśabdau",
    "GSP29nystik_u:13953": " vyākhyātau pradhānatvena atrāpyarājāpuruṣavyavacchedayornāvacchedya vacchedakabhāvaḥ",
    "GSP29nystik_u:13954": " nāpi svasvāmibhāva ityarthaḥ /",
    "GSP29nystik_u:13955": " samānādhikaraṇayośceti /",
    "GSP29nystik_u:13956": " śabdavikalpayoḥ paramārthasadvastusaṃsparśāsambhavādityarthaḥ / // 65 //",
    "GSP29nystik_u:13957": " NyS_2,2.66: vyaktirguṇaviśeṣāśrayo mūrtiḥ //",
    "GSP29nystik_u:13958": " yatra hi vyaktyākṛtijātīnāṃ samāveśastatra vyaktinirddhāraṇābhedaṃ lakṣaṇam /",
    "GSP29nystik_u:13959": " tenākāśādyanavarodhe 'pi na doṣastatrākṛterabhāvāditi bhāṣyamatam /",
    "GSP29nystik_u:13960": " yathāha bhāṣyakāraḥ na sarvaṃ dravyaṃ vyaktiriti /",
    "GSP29nystik_u:13961": " yadyapi gurutvādayaḥ sāmānyaguṇāstathāpi guṇāntarebhyovyāvarttamānā guṇaviśeṣā ityucyante /",
    "GSP29nystik_u:13962": " avyāpina iti /",
    "GSP29nystik_u:13963": " sarvagatasya dravayasya parimāṇaṃ vyavacchinatti /",
    "GSP29nystik_u:13964": " mūrcchitāḥ parasparaṃ saṃyuktā avayavā yasya tanmūrcchitāvayavam /",
    "GSP29nystik_u:13965": " kathaṃ punarityādibhāṣyamākṣipati vārttikakāraḥ /",
    "GSP29nystik_u:13966": " adhigatatvāditi /",
    "GSP29nystik_u:13967": " svarūpāgavamapūvarkatvādvākyapratipādanasya svarūpāvagamo 'pi tannāntarīyakatvātsiddha",
    "GSP29nystik_u:13968": " ityākṣepābhiprāyaḥ /",
    "GSP29nystik_u:13969": " nirākaroti /",
    "GSP29nystik_u:13970": " na nimittatraividhye sati tadviśeṣaviṣayajñānapanārthatvāt /",
    "GSP29nystik_u:13971": " praśnasya śabdapravṛttinimittānāṃ traividhye sati tadviśeṣa",
    "GSP29nystik_u:13972": " eva viṣayaḥ tajjñāpanamarthaḥ prayojanaṃ yasya sa tathoktaḥ/",
    "GSP29nystik_u:13973": " etaduktaṃ bhavati siddhaṃ kṛtvā bhedamabhidheyatvaṃ brayāṇāṃ pratipāditam /",
    "GSP29nystik_u:13974": " saṃprati sa eva bhedaḥ pratipādyata iti /",
    "GSP29nystik_u:13975": " sūtramiti /",
    "GSP29nystik_u:13976": " bahūnāmarthānāṃ sūcanāditi bhāvaḥ /",
    "GSP29nystik_u:13977": " atrabhāṣyavyākhyānamupanyasyati /",
    "GSP29nystik_u:13978": " vyajyata iti /",
    "GSP29nystik_u:13979": " ( 332 / 2 ) dūṣayati etattuneti /",
    "GSP29nystik_u:13980": " vyaktiḥ padārtha ityetat prakṛtaṃ tatra yathāvayavino vyakteḥ padārthatvamevam ākāśādīnāṃ",
    "GSP29nystik_u:13981": " cotkṣepaṇādīnāṃ ca tattathā lakṣaṇaṃ vyākhyeyaṃ yathā sarvaṃ saṃgṛhyate anyathā sūtrakāro",
    "GSP29nystik_u:13982": " 'kuśanalaḥ syātpa tadarthamāha /",
    "GSP29nystik_u:13983": " vayaṃ tu brama iti /",
    "GSP29nystik_u:13984": " atredaṃ vyākhyānam /",
    "GSP29nystik_u:13985": " vyaktiriti lakṣyanirddeśaḥ śeṣaṃ lakṣaṇam /",
    "GSP29nystik_u:13986": " guṇaviśeṣā iti dvedhā samāsaḥ guṇaśca viśeṣaśceti prathamo vigrahaḥ tenākṛtirnirākṛtā saṃgṛhī tāśca rūpādayo bhavanti /",
    "GSP29nystik_u:13987": " tathā 'pyutkṣepaṇādivyakterasaṃgraha",
    "GSP29nystik_u:13988": " iti dvitīyo vigrahaḥ /",
    "GSP29nystik_u:13989": " guṇebhyo viśeṣā guṇaviśeṣāḥ guṇebhyo vyāvṛttā utkṣepaṇādaya",
    "GSP29nystik_u:13990": " iti yāvat /",
    "GSP29nystik_u:13991": " tathā 'pi na dravyaṃ saṃgṛhyataityata",
    "GSP29nystik_u:13992": " āha /",
    "GSP29nystik_u:13993": " āśraya iti /",
    "GSP29nystik_u:13994": " tacchabdādhyāhārād guṇaviśeṣāśrayo dravyamityarthaḥ /",
    "GSP29nystik_u:13995": " pratipadamiti /",
    "GSP29nystik_u:13996": " guṇa iti ca viśeṣa iti cā'śraya iti ceti padāni /",
    "GSP29nystik_u:13997": " atha vā guṇaviśeṣāṇāmāśraya iti ceti padāni /",
    "GSP29nystik_u:13998": " atha vā guṇaviśeṣāṇāmāśraya iti guṇā rūpādayaḥ viśeṣāḥ karmāṇi guṇebhya ityarthāt /",
    "GSP29nystik_u:13999": " teṣāmāśrayaścetidvandva eva teṣāmityarthādgamyate /",
    "GSP29nystik_u:14000": " tatra mūrcchita itimūrchanaṃ saṃbandha iha cāsau samavāya iti // 66 //",
    "GSP29nystik_u:14001": " NyS_2,2.67: ākṛtirjātiliṅgākhyā //",
    "GSP29nystik_u:14002": " jātiśca jātiliṅgāni ca jātiliṅgāni tānyākhyāyante yayā sā ākṛtiḥ /",
    "GSP29nystik_u:14003": " śiraḥ pāṇyādivyūha",
    "GSP29nystik_u:14004": " ākṛtirjātimanuṣyatvādikamācaṣṭe /",
    "GSP29nystik_u:14005": " śironāsikālalādīnāṃ vyūho manuṣyatvajātiliṅgaṃ śira ācaṣṭe /",
    "GSP29nystik_u:14006": " śirasā pādena gāmanuminvantīti bhāṣyam /",
    "GSP29nystik_u:14007": " yadyapi gotvaṃ pratyakṣameva nākṛtivyaṅnyaṃ tathā 'pi vipratipadyamānaṃ pratyucyate anuminvantīti na punaḥ sarvā jātirākṛtyā liṅgyata iti /",
    "GSP29nystik_u:14008": " mṛtsuvarṇarajatādikā hi rūpaviśeṣavyaṅgyā jātirnākṛtivyaṅnyā brāhmaṇatvādijātistu yonivyaṅgyā ājyatailādīnāṃ jātistu gandhena vā rasena vā vyajyate",
    "GSP29nystik_u:14009": " ata eva na sārṣapādīnāṃ tailatvamasti tadvyañjakayorgandharasayorabhāvāt /",
    "GSP29nystik_u:14010": " bhāktastu tailaśabdaprayogaḥ kṣīrajātirapi rasavyaṅgyaiva ata evāmikṣāyāḥ kṣīratvaṃ na tu vājinasya tavyañjakasya rasabhedasya vājine 'bhāvād āmikṣāyāṃ ca bhāvāditi // 67 //",
    "GSP29nystik_u:14011": " NyS_2,2.68: samānaprasavātmikā jātiḥ //",
    "GSP29nystik_u:14012": " prasūta iti prasavaḥ samānabuddherbhinneṣu pasotrī yā jātiḥ sā 'vaśyaṃ samānapratyayaṃ prasūte na punaryā samānapratyayaṃ prasūte sā jātiḥ /",
    "GSP29nystik_u:14013": " pācakādiṣu vyabhicārāditi /",
    "GSP29nystik_u:14014": " vyaktyākṛtibhyāṃ bhedakatvamātreṇa caitallakṣaṇaṃ na tu sarvathā veditavyam /",
    "GSP29nystik_u:14015": " yastu vaiyātyātpratyakṣe 'pi vipratipadyate taṃ pratyanumānānyāha /",
    "GSP29nystik_u:14016": " gavādiṣvanuvṛttapratyaya",
    "GSP29nystik_u:14017": " iti /",
    "GSP29nystik_u:14018": " ( 333 / 18 ) vyapadeśa iti sambandhinā sambandhāntarasya viśeṣaṇaṃ puruṣo vyapadiśyate rājña ityaneneti /",
    "GSP29nystik_u:14019": " gorgotvānuvṛttipratyayā iti /",
    "GSP29nystik_u:14020": " pūrvamanuvṛttapratyayamātraṃpakṣīkṛtam",
    "GSP29nystik_u:14021": " iha tu gorgotvānuvṛttipratyaya ityapaunaruktyam /",
    "GSP29nystik_u:14022": " kīrtita iti /",
    "GSP29nystik_u:14023": " yathā liṅgaṃ vivakṣitamantaratvāt /",
    "GSP29nystik_u:14024": " anyatra yathāliṅgaṃ pratyaya iti /",
    "GSP29nystik_u:14025": " napuṃsakamanapuṃsakeneti napuṃsakatvaṃ nāśaṅkanīyamiti /",
    "GSP29nystik_u:14026": " iti miśraśrīvācaspativiracitāyāṃ nyāya-vārttikatātparyaṭīkāyāṃ dvitīyādhyāya-sya dvitīyamāhnikam /",
    "GSP29nystik_u:14027": " dvitīyo 'dhyāyaḥ samāptaḥ // ****************************************************************************",
    "GSP29nystik_u:14028": " tṛtīyādhyāyasya prathamamāhnikaṃ",
    "GSP29nystik_u:14029": " NyS_3,1.1: darśanasparśanābhyāmekārthagrahaṇāt //",
    "GSP29nystik_u:14030": " atra bhāṣyaṃ parīkṣitāni pramāṇāni prameyamidārnī parīkṣya iti /",
    "GSP29nystik_u:14031": " vṛttānukīrtanaṃ prameyaparīkṣāṃ vartiṣyamāṇāṃ prati vṛttāyāḥ pramāṇaparīkṣāyāhetubhāvaṃ darśayitum /",
    "GSP29nystik_u:14032": " pramāṇena hi prameyaṃ pīkṣyate nānyena /",
    "GSP29nystik_u:14033": " na ca tadaparīkṣitaṃ prameyaparīkṣāyai prabhavati /",
    "GSP29nystik_u:14034": " tasmātpramāṇaparīkṣā hetuḥ hetumatī prameyaparīkṣeti /",
    "GSP29nystik_u:14035": " dvādaśavidhaṃ prameyaṃ tatkasmātprathamata",
    "GSP29nystik_u:14036": " ātmaiva parīkṣyate na prameyāntaramityata āha /",
    "GSP29nystik_u:14037": " taccātmādītyātmā vicāryata iti /",
    "GSP29nystik_u:14038": " (335/5) ātmaiva hi prameyeṣu prathamamuddiṣṭo lakṣitaśceti tadanurodhādātmaiva prathamaṃ parīkṣyate na prameyāntarāṇīti /",
    "GSP29nystik_u:14039": " atra ca yadyapi svarūpeṇātmanyeva parīkṣāṃ pratijānīte tathā 'pi lakṣaṇaparīkṣādvāreṇa lakṣyaparīkṣaṇāl",
    "GSP29nystik_u:14040": " lakṣaṇaparīkṣaiva draṣṭavyā /",
    "GSP29nystik_u:14041": " yathā ceyamātmalakṣaṃṇaparīkṣā tathopariṣṭāddarśayiṣyate /",
    "GSP29nystik_u:14042": " tadetadvārttikakāro vyācaṣṭe /",
    "GSP29nystik_u:14043": " ānantaryāditi /",
    "GSP29nystik_u:14044": " kiṃ punaḥ prayojanaṃ prameyaparīkṣāyāḥ na hi niṣprayojanaṃ parīkṣante prekṣāvanta ityata āha /",
    "GSP29nystik_u:14045": " yadviṣayo 'haṅkāra",
    "GSP29nystik_u:14046": " iti /",
    "GSP29nystik_u:14047": " ahaṅkāra ityātmādiviṣayaṃ mithyājñānaṃ nidiṃśati /",
    "GSP29nystik_u:14048": " śarīrādyabhedenātmadarśanaṃ khalu saṃsāra pravartayatītyuktaṃ dvitīyasūtre /",
    "GSP29nystik_u:14049": " anena prameyaparīkṣāyāḥ prayojanavattvaṃ darśitam /",
    "GSP29nystik_u:14050": " atra bhāṣyakāreṇa vicārapūrvarūpaḥ saṃśayo darśitaḥ /",
    "GSP29nystik_u:14051": " kiṃ dehendriyamanobuddhisaṃghāmātramātmeti /",
    "GSP29nystik_u:14052": " saṃśayakāraṇaṃ coktaṃ vyapadeśasyeti /",
    "GSP29nystik_u:14053": " yadyapi vṛkṣaprāsādayoravayavisamudāyayoranyayorevāvayavena samudāyinā ca vyapadeśastathāpyavayavyabhāvaṃ samudāyaṃ ca samudāyyanatiriktaṃ manvānasya parasyodāharaṇaṃ draṣṭavyam /",
    "GSP29nystik_u:14054": " tadetadvārtikakāra",
    "GSP29nystik_u:14055": " ākṣeptuṃ pṛcchati /",
    "GSP29nystik_u:14056": " kiṃ punarasyeti /",
    "GSP29nystik_u:14057": " uttaraṃva kiṃ śarīreti /",
    "GSP29nystik_u:14058": " ākṣiyati neti /",
    "GSP29nystik_u:14059": " samānadharmaṇo dharmiṇo darśanātsaṃśayo na punaradarśanādityarthaḥ /",
    "GSP29nystik_u:14060": " samādhatteḥ /",
    "GSP29nystik_u:14061": " necchādisūtreti /",
    "GSP29nystik_u:14062": " icchādayo hi kāryatvālliṅgamātmana iti darśitam /",
    "GSP29nystik_u:14063": " tānyeva tu liṅgāni darśayatyeṣitāraṃ parīkṣante /",
    "GSP29nystik_u:14064": " kiṃ dehendriyavyatirikta eṣitaibhyaḥ sidhyati āho svidabhinna iti yukto vicāraḥ /",
    "GSP29nystik_u:14065": " api cāyamātmaśabdābhidheyo dharmī sarvatantrasiddhaḥ kevalamasya śarīreṇaṃ saha bhedābhede vādināṃ vivāda ityāha /",
    "GSP29nystik_u:14066": " avipratipatteśceti /",
    "GSP29nystik_u:14067": " (336/1) nanu cātmāsattve paraiḥ pramāṇānyajātatvādīnyupanyastāni tatra kathaṃ na tatsattve vipratipattirata āha /",
    "GSP29nystik_u:14068": " asattvapratipādakapramāṇābhāvācceti /",
    "GSP29nystik_u:14069": " vādyevāsau na bhavati yo dharmiṇi vipratipadyate na hi dharmiṇi vipratipadyamānasyāsti kiṃ citpramāṇaṃ sarvasya tasyāśrayāsiddherapramāṇatvāt",
    "GSP29nystik_u:14070": " abhāvasya ca bhāvādhīnanirūpaṇasyātyantāsadbhāvānirūpaṇāt /",
    "GSP29nystik_u:14071": " tasmāddharmyabhāvavādī na laukiko na parīkṣaka",
    "GSP29nystik_u:14072": " ityunmattavadupekṣaṇīyaḥ /",
    "GSP29nystik_u:14073": " dharmyasiddhivādināṃ pramāṇamupanyasyati /",
    "GSP29nystik_u:14074": " na nāstīti /",
    "GSP29nystik_u:14075": " nirākaroti /",
    "GSP29nystik_u:14076": " tatra nāstyātmeti /",
    "GSP29nystik_u:14077": " yatpunarapare samādadhuḥ",
    "GSP29nystik_u:14078": " anādivāsanodbhūtavikalpariniṣṭhitaḥ /",
    "GSP29nystik_u:14079": " śabdārthastrividho dharmī bhāvābhāvobhayāśrayaḥ",
    "GSP29nystik_u:14080": " // bhāvāśrayo yathā nīlamiti abhāvāśrayo yathā śaśaviṣāṇamiti ubhayāśrayo yathā 'mūrtamiti /",
    "GSP29nystik_u:14081": " amūrtaṃ hi bhavati vijñānaṃ bhavati ca śaśaviṣāṇam /",
    "GSP29nystik_u:14082": " tasminbāhyānupādāne sādhye 'syānupalambhanam /",
    "GSP29nystik_u:14083": " tathā heturna tasyaivābhāvaḥ śabdaprayogata iti /",
    "GSP29nystik_u:14084": " so 'yamātmavikalpo bāhyopādāno na bhavatīti /",
    "GSP29nystik_u:14085": " yathā nīlavikalpo bāhyanīlopādānaḥ naivamātmavikalpo bāhyopādānaṃ",
    "GSP29nystik_u:14086": " ityarthaḥ /",
    "GSP29nystik_u:14087": " tatraivaṃ bhavānpraṣṭavyo jāyate /",
    "GSP29nystik_u:14088": " kimātmavikalpasya bāhyopādānatvamātraṃ pratiṣidhyate kiṃ bāhyātmopādānatvam /",
    "GSP29nystik_u:14089": " pūrvasmin siddhāsādhanaṃ mā bhūdātmavikalpo bāhyanīlādyupādānaḥ kiṃ naḥ chinnam /",
    "GSP29nystik_u:14090": " uttarasmiṃstu kalpe kvāyaṃ bāhyātmā siddhaḥ yadupādānatvaṃ vikalpasya pratiṣidhyate /",
    "GSP29nystik_u:14091": " siddhaścet kvāpi nāsyātyantāya pratiṣedhaḥ /",
    "GSP29nystik_u:14092": " asiddhaścet kathamapratītasya niṣedhaḥ /",
    "GSP29nystik_u:14093": " pratīto vikalpe bāhye niṣidhyate caitra iva gehe catvaratale niṣidhyata iti cet /",
    "GSP29nystik_u:14094": " evamapi yatra pratītastatra na niṣidhyate yathā bhavadbhirevoktaṃ na tasyaivābhāvaḥ śabdaprayogata iti /",
    "GSP29nystik_u:14095": " bāhyaścātmā vikalpena nopadarśita iti prasaktyabhāvānna śakyo niṣeddhum /",
    "GSP29nystik_u:14096": " apradarśitopyadhyavasita iti prasakta eveti cet /",
    "GSP29nystik_u:14097": " nanu vikalpasya ko 'yamadhyavasāyo nāma /",
    "GSP29nystik_u:14098": " grahaṇādatiriktaḥ grāhyasya svākārasya vālīkasya vā bāhyādhyāropa iti cet /",
    "GSP29nystik_u:14099": " na bāhyāviṣayā vikalpā bāhyamāropayantīti citram /",
    "GSP29nystik_u:14100": " na hi āropaviṣayaropye ajānan āropayiturmahatītyasakṛdāveditam /",
    "GSP29nystik_u:14101": " api ca alīkaṃ pratīyamānaṃ yathā na niṣeddhuṃ śakyaṃ pratīyamānatvādevamasya bāhyatvamapi /",
    "GSP29nystik_u:14102": " mithyātvātpratiṣidhyata iti cet tatkimalīkamapi satyaṃ yattadullaṅghya bāhyatvaṃ pratiṣeddhumadhyavasito 'si bāhyabhedagrahamtadadhyavasāyo na prasañjaka",
    "GSP29nystik_u:14103": " iti na niṣedhagocaraḥ /",
    "GSP29nystik_u:14104": " na ca jñānakāra ātmā paramārthasan bāhyatvenāropyamāṇaḥ pratiṣidhyata",
    "GSP29nystik_u:14105": " iti sāṃpratam /",
    "GSP29nystik_u:14106": " vijñānamaye hi sarvathā bāhyasyāgraha tatsamāropasaṃbhavāt /",
    "GSP29nystik_u:14107": " atyantāsataśca bāhyasya vijñānātmano grahe tathāvidhenāsatā vijñānānātmanā vijñānagrahyeṇa kimaparāddhaṃ yena tadgrāhyo na syāditi vijñānanayo dattajalāñjaliḥ prasajyeta /",
    "GSP29nystik_u:14108": " na cāyamātmā pūrvāparakālāvasthāyī kṣaṇikavikalpākāro bhavitumarhati yena tadākāro bāhyatvena pratiṣidhyate /",
    "GSP29nystik_u:14109": " tasmādanyatra dṛṣṭamanyatra samāropya pratiṣidhyata iti yuktam /",
    "GSP29nystik_u:14110": " sa ca samāropaḥ kva citsvakāraṇaprabhavaḥ kva citpratiṣidhyate yathendriyādidoṣādutpannarajatajñānasya śuktikāyāṃ nedaṃ rajatamiti /",
    "GSP29nystik_u:14111": " kvacitpunarāhāryo yathā neha caitra iti /",
    "GSP29nystik_u:14112": " tasmādātmano deśakālāntare vastuni vikalpanaṃ vijñāne cāsaṃbhavādatyantāsatto samāropaḥ tadabhāvādātmanyeva nāsti asti cetkathamatyantāya niṣedhaḥ",
    "GSP29nystik_u:14113": " tasmādātmā nāstīti padayorvyāghātaḥ /",
    "GSP29nystik_u:14114": " yadyapyātmā nāstīti padāni tathā 'pi nāstītyaikapadyaṃ vivakṣitvā pade iti dvivacanopapattiḥ /",
    "GSP29nystik_u:14115": " padyate gamyate 'nenārtha",
    "GSP29nystik_u:14116": " iti vivakṣitvā padasamudāyo 'pi padamucyate /",
    "GSP29nystik_u:14117": " yadyapi ghaṭādīnāṃ deśāntarādau niṣedhastathā 'pi ātmano 'tyantāya bhaviṣyati na hi pratiṣedhāntaradharmamavaśyaṃ pratiṣedhāntaramanubadhnātītyata āha /",
    "GSP29nystik_u:14118": " sarvaścāyamiti /",
    "GSP29nystik_u:14119": " upapāditametadadhastād yathā cānanubhūtamaśakyamāropayitumiti na kva cidātmanyanyādhāratvamuktaṃ piṇḍādyādhārā iti /",
    "GSP29nystik_u:14120": " pṛcchati /",
    "GSP29nystik_u:14121": " kimayamiti /",
    "GSP29nystik_u:14122": " (337/2) yanna kva cidasti tadatyantamasad tathā cāyaṃ tasmādatyantamasanniti bhāvaḥ /",
    "GSP29nystik_u:14123": " uttaraṃ na nāstīti /",
    "GSP29nystik_u:14124": " na tāvanna kva cidastīti vākyamātmānaṃ svarūpeṇa niṣedhati deśarūpaviśeṣapratiṣedhāt /",
    "GSP29nystik_u:14125": " śaṅkitā āha /",
    "GSP29nystik_u:14126": " keyaṃ vācoyuktiriti /",
    "GSP29nystik_u:14127": " uttaravādyāha /",
    "GSP29nystik_u:14128": " eṣā vācoyuktiriti /",
    "GSP29nystik_u:14129": " eṣā vakṣyamāṇārthā /",
    "GSP29nystik_u:14130": " tadarthamāha /",
    "GSP29nystik_u:14131": " yadyathābhūtamiti /",
    "GSP29nystik_u:14132": " na hi padārthānāṃ sattā deśabalena vyāptā yena deśavattvaṃ nivarttamānaṃ tāṃ nivarttayediti bhāvaḥ /",
    "GSP29nystik_u:14133": " na ca kālaviśeṣapratiṣedho 'pīti /",
    "GSP29nystik_u:14134": " kālāntarapratiyogī ekaikaḥ kālaḥ kālaviśeṣaḥ tatpratiṣedho 'pyātmanyayuktaḥ",
    "GSP29nystik_u:14135": " na hi yathā ghaṭādiṣvavacchedārthaḥ kālaḥ tathā nitya ātmani /",
    "GSP29nystik_u:14136": " pradhvaṃsābhāvavān ghaṭaḥ khalvāsanni tathātvā prāgabhāvavān ghaṭo bhaviṣyati na tathā ātmā /",
    "GSP29nystik_u:14137": " atītaprāgabhāvo 'nāgatapradhvaṃsaḥ",
    "GSP29nystik_u:14138": " ghaṭo vartamāno na ca tathā ātmā tasmānnāsyāvacchedārthena traikālyamupāvartate /",
    "GSP29nystik_u:14139": " atītānāgatavyapavṛktavarttamānakriyāvyaṅnyaḥ kālo 'sti sadā nityānāṃ yato 'styātmā vidyate vyometi tasmādavacchedakatraikālyāprāpteḥ",
    "GSP29nystik_u:14140": " na traikālyapratiṣedhaḥ /",
    "GSP29nystik_u:14141": " atītānāgatavyapravṛktakriyāvyaṅnyasya ca vartamānasyāśakyaniṣedhatvād nātmani kālapratiṣedha iti sthitam /",
    "GSP29nystik_u:14142": " ātmapratiṣedhaṃ ceti ātmeti hi padaṃ lokasiddhaṃ padyate hyanena kaścidarthaḥ yena na kaścidarthaḥ padyate tadapārthakaṃ bhavitumarhati /",
    "GSP29nystik_u:14143": " kimasataḥ satā sādharmyamiti /",
    "GSP29nystik_u:14144": " tarhi bhavatāṃ siddhānte sarvopākhyārahitamasaṃtprameyamapīti bhāvaḥ /",
    "GSP29nystik_u:14145": " atha śarīrāderātmatvaṃ kalpitaṃ niṣidhyate śarīrādayo nātmāna iti tatrāha /",
    "GSP29nystik_u:14146": " ātmasāmānyaṃ ceti /",
    "GSP29nystik_u:14147": " atha śarīrādīti /",
    "GSP29nystik_u:14148": " ahaṅkārastāvatparamārthataḥ śarīrādiviṣayaḥ sthūlo 'haṃ goro 'hamiti pratyayāta /",
    "GSP29nystik_u:14149": " tamimamātmeti kalpayitvā viparyasyati tadanurūpaṃ vyapadiśati vyavaharati ca /",
    "GSP29nystik_u:14150": " so 'yaṃ viparyayaḥ pratiṣidhyate nāstyātmeti /",
    "GSP29nystik_u:14151": " nirākaroti /",
    "GSP29nystik_u:14152": " evaṃ śarīrādīti /",
    "GSP29nystik_u:14153": " ( 338 / 1 ) na hyahaṅkārasamāropaviṣayasattvamanabhyupagacchataḥ samāropa upapadyate tasmāttatpratiṣedhato vyāghāta",
    "GSP29nystik_u:14154": " ityarthaḥ /",
    "GSP29nystik_u:14155": " caturṇāmupādānarūpatvāt tamasa",
    "GSP29nystik_u:14156": " iti /",
    "GSP29nystik_u:14157": " rūparasagandhasparśāścatvāro ghaṭādirūpeṇa pariṇatāsteṣāmupādānarūpaṃ na bha iti upādīyataityupādānam /",
    "GSP29nystik_u:14158": " upādeyarūpatvāditi kva citpāṭhaḥsatu susamaḥ /",
    "GSP29nystik_u:14159": " so 'yaṃ vātsīputrāṇāṃ vaibhāṣikāṇāṃ siddhāntaḥ tena virodha ityarthaḥ /",
    "GSP29nystik_u:14160": " sugamamanyat /",
    "GSP29nystik_u:14161": " athāyaṃ bhāvapratiṣedha iti /",
    "GSP29nystik_u:14162": " (339/16) na janmātrapratiṣedho 'pi tu ātmāno bhāvaḥ sattā pratiṣidhyata ityarthaḥ /",
    "GSP29nystik_u:14163": " svatantrasya dharmasya samavāyādanyasyādarśanāditi /",
    "GSP29nystik_u:14164": " nikāyo devamanuṣyatiryagādīnāmanauttarādharyeṇāvasthitaḥ saṃghātaḥ tadviśiṣṭābhirityarthaḥ /",
    "GSP29nystik_u:14165": " kāryaṃ kāraṇaṃ veti /",
    "GSP29nystik_u:14166": " ( 340 / 14 ) yadi viṣāṇamavayavastadā kāraṇaṃ yadi tu keśanakhāditulyatvenānārambhakatvānnāvayavastadā kāryaṃ tasmāttatprabhavatīti /",
    "GSP29nystik_u:14167": " uktamapyarthaṃ punarvikalpayan paryanuyogārthamāha /",
    "GSP29nystik_u:14168": " idaṃ śaśaviṣāṇaṃ nāstīti bruvāṇa iti /",
    "GSP29nystik_u:14169": " sāmānyapratiṣedho viṣāṇasambandhamātrapratiṣedha iti /",
    "GSP29nystik_u:14170": " viśeṣapratiṣedhaḥ kāryakāraṇabhāvalakṣaṇasambandhapratiṣedha iti /",
    "GSP29nystik_u:14171": " viṣayasvabhāvabhedānuvidhāyīti /",
    "GSP29nystik_u:14172": " ahamiti vijñānaṃ mānasaṃ viṣathasyātmano yaḥ svabhāvabhedaḥ kartṛtvabhoktṛlakṣaṇo jāne 'haṃ bhuñjaityādistadanuvidhāyi /",
    "GSP29nystik_u:14173": " etaduktaṃ bhavati na kevalamātmasvarūpamātmajñānasya viṣayastathā sati parasamavetakriyā phalaśālitvābhāvenātmanaḥ karmatvābhāvenākarmatayā tadvyāpyajñānasyāpi nivṛttiprasaṅgāt /",
    "GSP29nystik_u:14174": " yadā tu dharmavadātmaviṣayaṃ jñānaṃ bhavati tadā dharmāṇāṃ parasamavetakiyāphalaśālitayā tadvyāptasya jñānasyāpi nivṛttiriti /",
    "GSP29nystik_u:14175": " jānātiścātmadharmakarmā ātmānamapi gocarayatīti sūktaṃ viṣayasvabhāvabhedānuvidhāyīti /",
    "GSP29nystik_u:14176": " ahaṅkārālambaneti /",
    "GSP29nystik_u:14177": " ( 341 / 16) ālambyate anenetyālabnaṃ jñānamahaṅkāreṇa ca viṣayiṇā viṣayamupalayati /",
    "GSP29nystik_u:14178": " deśayati /",
    "GSP29nystik_u:14179": " nanu bhavatyahaṃ gaura iti /",
    "GSP29nystik_u:14180": " pariharati na bhavatīti brūma iti /",
    "GSP29nystik_u:14181": " na vyapadeśamātraṃ dehādyavyatiriktātmasadbhāvasādhanamasmābhiruktaṃ yenānaikāntikaṃ bhavet /",
    "GSP29nystik_u:14182": " api tvanubhavaḥ /",
    "GSP29nystik_u:14183": " sa ca na śarīrādiṣvidamo viṣayeṣvasti /",
    "GSP29nystik_u:14184": " api tsaṃbhinnedaṃviṣayo 'haṃpratyayaḥ śarīrādayastu matublopādabhedopacārādvā 'hamā viṣayīkriyante /",
    "GSP29nystik_u:14185": " mamātmeti tu vyapadeśamātraṃ na punaḥ śarīrādiṣviva makārastatra mukhyo bhedenāpratibhāsanāt /",
    "GSP29nystik_u:14186": " rāhoḥ śira itivattu mamakāra ātmani draṣṭavyaḥ /",
    "GSP29nystik_u:14187": " ata evāha /",
    "GSP29nystik_u:14188": " mamapratyayeti /",
    "GSP29nystik_u:14189": " (342/2) na punarmamakāramātraṃ tasmātsarvaṃ ramaṇīyam /",
    "GSP29nystik_u:14190": " viruddhā pratipattirvipratipattirbādhiteti yāṃvat /",
    "GSP29nystik_u:14191": " kaḥ sādhanārtha iti /",
    "GSP29nystik_u:14192": " kaḥ sādhanaśabdasyārthaḥ /",
    "GSP29nystik_u:14193": " athānupalabdhirapi nāstīti /",
    "GSP29nystik_u:14194": " bhāvarūpo dharmo 'sati virudhyate nāsadrūpa ubhayoḥ samānaśīlatvādityarthaḥ /",
    "GSP29nystik_u:14195": " nirākaroti /",
    "GSP29nystik_u:14196": " kaḥ sādhanārtho 'nupalabdheriti /",
    "GSP29nystik_u:14197": " asatyāstucchāyā anupalabdheḥ kaḥ sādhanatvarūpo 'rtha ityarthaḥ /",
    "GSP29nystik_u:14198": " śaṅkate /",
    "GSP29nystik_u:14199": " atha kalpitasyeti /",
    "GSP29nystik_u:14200": " (343) nāpalabdhistucchā kiṃ tu tattvāntaraṃ sat sā tu kalpitāśrayatayā nāśrayāsiddhetyarthaḥ /",
    "GSP29nystik_u:14201": " etadvikalpya nirākaroti /",
    "GSP29nystik_u:14202": " kathaṃ kalpitasyeti /",
    "GSP29nystik_u:14203": " na hi tāttvikyanupalabdhiḥ paramārthasadāśrayā kalpitasattvasya dharmiṇo dharmo bhavitumarhatītyarthaḥ /",
    "GSP29nystik_u:14204": " dvitīyaṃ kalpamāśaṅkate /",
    "GSP29nystik_u:14205": " athāsattveneti /",
    "GSP29nystik_u:14206": " nirākaroti /",
    "GSP29nystik_u:14207": " sidhyatyanupalabdhiriti /",
    "GSP29nystik_u:14208": " asattvena kalpitaspaya pāramārthikaṃ sattvamanumantavyam /",
    "GSP29nystik_u:14209": " asatyasattvakalpanāyā ayogāt tathā ca bhāvāśrayānupalabdhistātvikī sidhyatyeva /",
    "GSP29nystik_u:14210": " yadarthaṃ tvasau tadeva pāramārthikamasattvamātmano na sidhyati asattvasya kālpanikatvābhyupagamādbhavadbhirityarthaḥ /",
    "GSP29nystik_u:14211": " api cāyamasatvena santamātmānaṃ kalpayitvā 'tyantāsatvamanupalabdherasya sādhayitumadhyavasitaḥ /",
    "GSP29nystik_u:14212": " taccāsya sadharmeṇānupalabdhyā na sidhyati /",
    "GSP29nystik_u:14213": " na jātu sthāṇudharmeṇa kalpitena puruṣe sthāṇuttvaṃ pāramārthikaṃ śakyaṃ sādhayitumityāha /",
    "GSP29nystik_u:14214": " kimarthaṃ cāyamātmeti /",
    "GSP29nystik_u:14215": " rūpādiśabdebhyo 'nyatve satīti /",
    "GSP29nystik_u:14216": " yadi hi padatvādityucyate rūpādiśabdairanaikāntikaṃ syādata uktam /",
    "GSP29nystik_u:14217": " rūpādiśabdebhyo 'nyatve satīti /",
    "GSP29nystik_u:14218": " yadyekapadatvādityucyeta rūpādiśabdairanaikāntikaṃ syādata uktaṃ rūpādiśabdebhyo 'nyatvesatīti /",
    "GSP29nystik_u:14219": " tathā 'pi rūpavijñānavedanāsaṃjñāsaṃskārā ityayaṃ śabdo rūpādivācako yaḥ śabdo rūpaṃ vedanā saṃjñā vijñānamityādistato 'nyo 'samastādanyaḥ samasta iti tenānaikāntikatvamata",
    "GSP29nystik_u:14220": " uktameketi /",
    "GSP29nystik_u:14221": " tena rūpādivācakaikapadavyatiriktaṃ yadekapadaṃ tadrūpādivyatiriktasya vācakaṃ yathā ghaṭādipadaṃ tathā cātmapadaṃ tasmāttadapi tatheti /",
    "GSP29nystik_u:14222": " eteneti /",
    "GSP29nystik_u:14223": " ātmaśabdasādhyatvenaivāsaṃbhinnedaṃpratyayo 'haṃpratyayo vyākhyātaḥ /",
    "GSP29nystik_u:14224": " śaṅkate asiddha iti /",
    "GSP29nystik_u:14225": " ghaṭa iti rūpādaya evaikodakāharaṇāvacchinnā ucyante /",
    "GSP29nystik_u:14226": " na tu rūpādyatirikto ghaṭo nāma kaścidastītyarthaḥ /",
    "GSP29nystik_u:14227": " nirākaroti /",
    "GSP29nystik_u:14228": " atroktamiti /",
    "GSP29nystik_u:14229": " upādeyarūpatvāttamasa",
    "GSP29nystik_u:14230": " iti /",
    "GSP29nystik_u:14231": " yathā dāya iti deyamucyate evamupādāyetyanenopādeyamiti /",
    "GSP29nystik_u:14232": " saviṣayatvaṃ sadviṣayatvaṃ siddhāntinoktamiti manvānaścodayati tamaḥ śabdasya saviṣayatva",
    "GSP29nystik_u:14233": " iti /",
    "GSP29nystik_u:14234": " yadyapyabhāvaviṣayatve 'pi na nirviṣayatvaṃ tathā 'pi deśakābhimānamanuvidadhānaḥ pariharati na sūtrārthe punardṛṣṭānto nāstīti /",
    "GSP29nystik_u:14235": " (344/10) pūrvamātmānupakārakatve sādhye dṛṣṭāntābhāva uktaḥ punarihocyaityarthaḥ /",
    "GSP29nystik_u:14236": " deśayati /",
    "GSP29nystik_u:14237": " athātmaśabda iti /",
    "GSP29nystik_u:14238": " yo yovarṇātmakaḥ sasarvo 'nityaviṣayo yathā ghaṭādiśabdaḥ",
    "GSP29nystik_u:14239": " tathā cānityatve sati tadvijñānameva syānnātmeti phalata ātmapratiṣedha ityarthaḥ /",
    "GSP29nystik_u:14240": " etadapi dūṣayati /",
    "GSP29nystik_u:14241": " tathāpīti /",
    "GSP29nystik_u:14242": " nityaśabdastāvannityamācaṣṭe anyathā na tatpratiṣedha ityarthaḥ /",
    "GSP29nystik_u:14243": " śaṅkate atheti /",
    "GSP29nystik_u:14244": " siddhasādhananivṛttyarthaṃ śarīrādivyatiriktaviṣaya iti /",
    "GSP29nystik_u:14245": " nirākaroti tathāpīti /",
    "GSP29nystik_u:14246": " rūpādiskandhapañcakātiriktaṃ nāstīti bhavatāṃ rāddhāntastadatiriktābhyupagamena virudhyataityarthaḥ /",
    "GSP29nystik_u:14247": " yadi vivakṣitārthavyatirekeṇeti /",
    "GSP29nystik_u:14248": " (345/8) vādino hi śarīrendriyabuddhivedanāsaṃghātaspaya pārārthyaṃ vivakṣitaṃ parārthāścakṣurādaya",
    "GSP29nystik_u:14249": " iti bruvatopava na saṃghātaparārthatvaṃ tacceha pakṣadharmatābalātsidhyadasyābhiprāyeṇa",
    "GSP29nystik_u:14250": " vyāpyate na tu sākṣādvivakṣitaṃ tadvadihābhiprāyavyāptaṃ vivakṣitamāropya yadyanvayavirodhau",
    "GSP29nystik_u:14251": " deśyete tataḥ sarvānumānocchedaḥ etacceśvarasiddhau nipuṇataramupapādayiṣyate /",
    "GSP29nystik_u:14252": " athānumānena bādhyata--iti /",
    "GSP29nystik_u:14253": " saṃghātatvānumānamevābhipretaviparītasaṃghātaparārthatvapakṣo vyavasthālakṣaṇāniṣṭaprasaṅgarūpatarkasahāyamasya bādhakaṃ prāṇādisattvānumānaṃ ceti /",
    "GSP29nystik_u:14254": " ekadeśena ca ekadeśāntarāṇāmiti bruvato vārtikakārasya gṛhapraprāsādāyato nāvayavino vijātīyānāmanārambhakatvādityabhimatam /",
    "GSP29nystik_u:14255": " akāryakāraṇabhūtānāṃ ceti /",
    "GSP29nystik_u:14256": " (347/19) yathā hi kālākṣīṃ gāmīkṣitavataḥ svastimatyāṃ gavi bhavati pratisaṃdhānaṃ na caitayorasti kāryakāraṇabhāva",
    "GSP29nystik_u:14257": " ityarthaḥ /",
    "GSP29nystik_u:14258": " svaṃ caitanyaṃ tvātmanaḥ svātantrye sattyavyavasthānāc cakṣurādivaditi hetuḥ pramāṇasaṃśayaviparyayasmṛtiṣu yo 'nusyūta",
    "GSP29nystik_u:14259": " eka upalabhyate sa cetanaḥ svātantrye satyavyavasthānāt /",
    "GSP29nystik_u:14260": " yastvacetano nāsau svātantrye satyavasthito yathā cakṣurādiriti vyatirakī hetuḥ /",
    "GSP29nystik_u:14261": " yadyavyavasthānādityetāvanmātramucyeta tato manasānaikāntikaṃ syādata uktaṃ svātantrye satīti /",
    "GSP29nystik_u:14262": " atha vā kṛtamavyavasthānena svātantryameva kevalamastu caitanyasādhanamityāha /",
    "GSP29nystik_u:14263": " nācetana",
    "GSP29nystik_u:14264": " ātmeti /",
    "GSP29nystik_u:14265": " pramāṇaṃsaśayaviparyayasmṛtiṣvanusyūtamanubhūtam",
    "GSP29nystik_u:14266": " upalakṣayati /",
    "GSP29nystik_u:14267": " nirākṛtamapyarthaṃ prakārāntareṇa punarupanyasya nirākaroti /",
    "GSP29nystik_u:14268": " pṛthivyādinityatvasādhana iti /",
    "GSP29nystik_u:14269": " bhāṣyaṃ bhinnanimittāviti /",
    "GSP29nystik_u:14270": " bhinnamindriyaṃ nimittaṃ yayoḥ,",
    "GSP29nystik_u:14271": " anantakartṛkau--ātmaikakartṛkau,",
    "GSP29nystik_u:14272": " samānaviṣayau--dravyamekaṃ viṣaya ityarthaḥ // 1 //",
    "GSP29nystik_u:14273": " NyS_3,1.2: na viṣayavyavasthānāt //",
    "GSP29nystik_u:14274": " pūrvapakṣasūtram--- na vi--t (sū. 2) //",
    "GSP29nystik_u:14275": " yadbhāvābhāvānuvidhāyinau jñānabhāvābhāvau taccetanam /",
    "GSP29nystik_u:14276": " indriyabhāvābhāvānuvidhāyinau tāviti tadeva cetanamiti bhāvaḥ /",
    "GSP29nystik_u:14277": " siddhāntabhāṣyaṃ saṃdigdhatvādahetuḥ ananyathāsiddhāvanvayavyatirekau kāraṇatvāmātre pramāṇaṃ na tu kartā na cetanaścetanaṃ karaṇamityatretyarthaḥ",
    "GSP29nystik_u:14278": " NyS_3,1.3: tadvyavasthānādevātmasadbhāvādapratiṣedhaḥ //",
    "GSP29nystik_u:14279": " viṣayavyavasthānaṃ ca viruddhamindriyādīnāmacaitanyasya sādhanādityāha /",
    "GSP29nystik_u:14280": " yaccoktamiti /",
    "GSP29nystik_u:14281": " tadvya--dhaḥ (sū.3) //",
    "GSP29nystik_u:14282": " sarvajña ityasya vivaraṇaṃ sarvaviṣayagrāhī sarveṣāmindriyāṇāṃ ca ye viṣayāstadgrāhī indriyāntarāṇi pramāṇāntarāṇi ca punarvyavasthitaviṣayāṇi tenārvāgapi sarvajña iti siddham /",
    "GSP29nystik_u:14283": " tatredamabhijñānamiti /",
    "GSP29nystik_u:14284": " asādhāraṇaṃ cinhamabhijñānamucyate taccāpratyākhyeyamanubhavasiddhatvāt /",
    "GSP29nystik_u:14285": " cetanavṛttamabhijñānamapratyākhyeyamudāhriyata",
    "GSP29nystik_u:14286": " iti yojanā /",
    "GSP29nystik_u:14287": " aniyataparyāyamaniyatakramamityarthaḥ /",
    "GSP29nystik_u:14288": " anekaviṣayamarthajātamiti /",
    "GSP29nystik_u:14289": " anekapadārtho viṣayo yasyārthajātasya tattathoktam /",
    "GSP29nystik_u:14290": " kva citpāṭho 'nekaviṣayamarthajātamiti sa sugama",
    "GSP29nystik_u:14291": " eva /",
    "GSP29nystik_u:14292": " ākṛtimātraṃ tviti /",
    "GSP29nystik_u:14293": " sāmānyamātramityarthaḥ /",
    "GSP29nystik_u:14294": " tadetaccetanavṛttaṃ dehādibhyo vyāvartamānaṃ tadatiriktaṃ cetanaṃ sādhayatīti sthitaṃ necchādyādhāratvaṃ dehādīnāmiti // 3 //",
    "GSP29nystik_u:14295": " NyS_3,1.4: śarīradāhe pātakābhāvāt //",
    "GSP29nystik_u:14296": " sūtrāntaramavatārayati bhāṣyakāraḥ itaśca dehādivyatirikta ātmā na dehādisaṃghātamātramiti /",
    "GSP29nystik_u:14297": " śarīra--vāt (sū. 4) //",
    "GSP29nystik_u:14298": " prāṇātipāte pātakābhāvaprasaṅgāditi /",
    "GSP29nystik_u:14299": " ayaṃ yadyapi bhūtacaitanikānāṃ nāniṣṭaprasaṅgastathā 'pi śākyānprati draṣṭavyaḥ te hi prāṇātipātakṛtaṃ pātakamicchanti /",
    "GSP29nystik_u:14300": " evaṃ ca na buddhirātmeti vaktavye dehādigrahaṇaṃ vicitrābhisaṃdhitvātpuṃsāṃ,",
    "GSP29nystik_u:14301": " yadi kaścidbhūtacaitanikaḥ prāṇātipātakṛtaṃ pātakaṃ necchettaṃ prati dūṣaṇaṃ bhavatvevamarthamiti mantavyam /",
    "GSP29nystik_u:14302": " vārtikam /",
    "GSP29nystik_u:14303": " akṛtakṛtābhyāgamanāśadoṣa",
    "GSP29nystik_u:14304": " iti /",
    "GSP29nystik_u:14305": " (350/17) yenākṛtaṃ karma prāṇātipātaḥ tasya pātakābhyāgamo yena ca kṛtaṃ tasya nāśa",
    "GSP29nystik_u:14306": " ityarthaḥ /",
    "GSP29nystik_u:14307": " śāstracoditaṃ phalamanuṣṭhātarītyayamutsargo yatra punaḥ śātramanyasya phalamāha",
    "GSP29nystik_u:14308": " yathā śrāddhe vaiśvānarīyeṣṭyādau tatra bhavatu putrakṛtasya śrāddhasya pitṛgāmi",
    "GSP29nystik_u:14309": " phalaṃ pitṛkṛtāyā vā jāteṣṭeḥ putragāmi phalamiti /",
    "GSP29nystik_u:14310": " bhāvanā smṛtihetuḥ saṃskāraḥ /",
    "GSP29nystik_u:14311": " yatkāyeti /",
    "GSP29nystik_u:14312": " (351/2) yena kāyenopalakṣitaḥ kaściccitsantānaḥ kāyāntaravartyapi phalaṃ bhuṅktityarthaḥ /",
    "GSP29nystik_u:14313": " ekanimittānāṃ pratyayānāṃ pratisaṃdhānāditi /",
    "GSP29nystik_u:14314": " uktametad yathā nartakībhrūlatābhaṅge ekasmin bahūnāṃ pratisaṃdhānamiti /",
    "GSP29nystik_u:14315": " sarvāvasthopalabdheriti /",
    "GSP29nystik_u:14316": " (352/7) sarvāvasthāsu bījāvayavānāmupalabdheḥ paramāṇvavasthatve tvanupalambhaḥ syāt /",
    "GSP29nystik_u:14317": " tasmānna bījāvayavāḥ pacyamānā aṅkurotpattau paramāṇvavasthā bhavanti /",
    "GSP29nystik_u:14318": " api tvavayavina eva pacyantaityarthaḥ /",
    "GSP29nystik_u:14319": " paramāṇvavasthā bījāvayavā na bījatvādijātiviśeṣavantamārabdhumarhantītyuktaṃ siddhāntineti matvā darśayati /",
    "GSP29nystik_u:14320": " yadi tarhīti /",
    "GSP29nystik_u:14321": " pariharati nānenaivoktottaratvāditi /",
    "GSP29nystik_u:14322": " pratisaṃdhānāya bījatvajātīyānavayavān lakṣitumasmābhirbījāvayavānāṃ paramāṇvanto",
    "GSP29nystik_u:14323": " vibhāgo niṣiddhaḥ kalpādau tvārambhe paramāṇūnāṃ na pratisaṃdhānamasti na hi pūrvasarge",
    "GSP29nystik_u:14324": " ye bījamārebhireva sāṃpratamapi ta evārabhante nānya iti pratisandhānaniyamaḥ",
    "GSP29nystik_u:14325": " api tvanyebhyo 'pi bhavantīti bhāvaḥ /",
    "GSP29nystik_u:14326": " pailukaṇṭhaḥśaṅkate /",
    "GSP29nystik_u:14327": " āmadhyātpākānupapattiriti cet /",
    "GSP29nystik_u:14328": " pariharati nāpratibandhāditi /",
    "GSP29nystik_u:14329": " sāntarāṇyevāvayavidravyāṇītyarthaḥ /",
    "GSP29nystik_u:14330": " athāyamavayavānupraveśo dravyasya vināśakaḥ kasmānna bhavatītyata āha /",
    "GSP29nystik_u:14331": " yadi cāyamavayavānupraveśa",
    "GSP29nystik_u:14332": " iti /",
    "GSP29nystik_u:14333": " ( 353 / 6 ) bhājanagatānāmapāṃ bhājanavināśe 'vasthānameva na syāt /",
    "GSP29nystik_u:14334": " sāntaratve tu tāvatya",
    "GSP29nystik_u:14335": " evāpo bhājane spandante yāvatībhirbahiḥ śītasparśopalabdhirbhavati mātrayā ca tatra",
    "GSP29nystik_u:14336": " kālaparipākavaśādanavasthānamapi vināśe tu sahasānavasthānamapāṃ bhājanagatānāṃ bhavedityarthaḥ /",
    "GSP29nystik_u:14337": " vyavahite dravye sphaṭikabhājane na tulyopalabdhiriti śaṅkate /",
    "GSP29nystik_u:14338": " sukhī syāmiti tatkriyeti cet /",
    "GSP29nystik_u:14339": " yadyapi viśarāravaḥ skandhāstathā 'pyanādyavidyāvāsanāvaśo 'yamekamahaṅkārāspadaṃ sattvaṃ mityabhimanyamānaḥ sukhī bhaveyaṃ duḥkhī mā bhūvamiti tṛṣṇak pravarttataityarthaḥ /",
    "GSP29nystik_u:14340": " nirākaroti tannānanubhūtatvāditi /",
    "GSP29nystik_u:14341": " yathā ca kṣaṇikānāṃ vijñānānāṃ parasparavārttānābhijñatayā na pratisaṃdhānakṣamatvaṃ tathopapāditamasmābhirātmalakṣaṇāvasara iti /",
    "GSP29nystik_u:14342": " nānāgatānāmanutpatteḥ sattvāditi (354/",
    "GSP29nystik_u:14343": " 17) na ca brahmacaryādiparipākasahitena jñānakṣaṇenāsamartho jñānakṣaṇo janyate sa",
    "GSP29nystik_u:14344": " ca na jñānāntaraṃ prasūtaityanāgatānutpattirasamarthasya ca kṣaṇasya svabhāvato vināśa iti yuktam /",
    "GSP29nystik_u:14345": " asamarthakṣaṇotpādasyaiva sahakārisāpekṣatvānapekṣatvānupapatteḥ /",
    "GSP29nystik_u:14346": " yathā caitattathā kṣaṇabhaṅgabhaṅgāvasare upapādayiśyate // 4 //",
    "GSP29nystik_u:14347": " NyS_3,1.5: tadabhāvaḥ sātmakapradāhepi tannityatvāt //",
    "GSP29nystik_u:14348": " vaināśiko naiyāyikapakṣavatsāṃkhyapakṣe 'pi hiṃsātatphalānupapattimāpādayituṃ hiṃsāṃ tatphalasaṃbhavaṃ pūrvapakṣayati /",
    "GSP29nystik_u:14349": " iyaṃ tu hiṃseti (355/",
    "GSP29nystik_u:14350": " 7) vyakteriti /",
    "GSP29nystik_u:14351": " sadeva kāryaṃ kāraṇena vyajyate na tvasat kriyataityarthaḥ /",
    "GSP29nystik_u:14352": " pariharati neti /",
    "GSP29nystik_u:14353": " trividho 'pyayaṃ dharmalakṣaṇāvasthāpariṇāmo nityāt dharmiṇo na bhidyate iti pariṇāmānityatvaṃ dharminityatvena virudhyate /",
    "GSP29nystik_u:14354": " avirodhāya vā dharmiṇo 'nityatvābhyupagame vaināśikapakṣoktadoṣaprasaṅga",
    "GSP29nystik_u:14355": " ityarthaḥ /",
    "GSP29nystik_u:14356": " guṇa iti /",
    "GSP29nystik_u:14357": " ṛjutvavakratve khalu guṇau pracayasaṃyogavibhāgaviśeṣau satyeva dravyārambhakasaṃyoge udayavyayavantāvanubhūyete iti tadetad",
    "GSP29nystik_u:14358": " naiyāyikapakṣadūṣaṇaṃ sāṃkhyapakṣe 'pthāpādya naiyāyikaṃ pṛcchati athātmano nityasyeti /",
    "GSP29nystik_u:14359": " (356/10) naiyāyika",
    "GSP29nystik_u:14360": " āha /",
    "GSP29nystik_u:14361": " sukha duḥkhe iti /",
    "GSP29nystik_u:14362": " nityādātmano vyatiriktābhyāṃ puṇyapāpābhyāmātmadharmābhyāmanityābhyāmātmadharmāveva sukhaduḥkhe janyete ityarthaḥ /",
    "GSP29nystik_u:14363": " etaduktaṃ bhavati /",
    "GSP29nystik_u:14364": " nityasyānityadharmādhānamevopakāro na tu nityasvarūpakaraṇaṃ yena tadanityaṃ syāt /",
    "GSP29nystik_u:14365": " dharmaśca dharmiṇo bhinno na tu dharmisvabhāvaḥ /",
    "GSP29nystik_u:14366": " yathā ca bhedāviśeṣe satyapi vahnidhūmayoreva kāryakāraṇabhāvo na vahnikramelakayorvastusvabhāvaniyamāt /",
    "GSP29nystik_u:14367": " evaṃ bhedāviśeṣe 'pi ātmanaḥ puṇyapāpayoreva dharmadharmibhāvo nātmākāśayoḥ puṇyākāśayorveti leśamātramannoktaṃ vistarastu kṣaṇabhaṅbhaṅge bhaviṣyatīti",
    "GSP29nystik_u:14368": " nānekāntāditi /",
    "GSP29nystik_u:14369": " vādyabhimataparamāṇunityatvagrāhipramāṇadārḍhyenānaikāntikatvamuktaṃ na tu bauddharāddhānte nityaḥ paramāṇuriti /",
    "GSP29nystik_u:14370": " ata evāparitoṣeṇānyathāsiddhimāha /",
    "GSP29nystik_u:14371": " carmaṇaścānityatvamiti /",
    "GSP29nystik_u:14372": " tadvatāṃ copalādīnāmavasthānāditi /",
    "GSP29nystik_u:14373": " nāsati vināśapratyaye vināśe 'sti kiṃ citpramāṇam /",
    "GSP29nystik_u:14374": " upalādiṣu cāvayavavibhāgavināśābhyāṃ prāg na vināśo 'nubhūyate kṣaṇabhaṅgabhaṅgaśca niṣetsyata iti bhāvaḥ /",
    "GSP29nystik_u:14375": " ārabdhakāryāṇāṃ dravyāntarānārambhikā iti /",
    "GSP29nystik_u:14376": " (357/15) avayavyārambhakātsaṃyogādbheda",
    "GSP29nystik_u:14377": " uktaḥ /",
    "GSP29nystik_u:14378": " vikriyāyāṃ ca dṛṣṭāntābhāva iti /",
    "GSP29nystik_u:14379": " dharmotpādamantareṇāvinaśyato dharmotpādamantareṇāvinaśyato dharmisvarūpasya vikriyāyāmityarthaḥ /",
    "GSP29nystik_u:14380": " śaṅkate yadyevamiti /",
    "GSP29nystik_u:14381": " yadyevaṃbhūtopa vikāraḥ yādṛśo ghaṭādīnāṃ śyāmatānivṛttau lohitotpāde vikārastādṛśo nātmana iti yadi śaṅkataityarthaḥ /",
    "GSP29nystik_u:14382": " nirākaroti /",
    "GSP29nystik_u:14383": " ātmanyapīti /",
    "GSP29nystik_u:14384": " na bāhyendriyagrāhya eva vikāro 'pi tu dharmāntarotpādamātraṃ taccātmanyapyastīti // 5 //",
    "GSP29nystik_u:14385": " NyS_3,1.6: na kāryāśrayakartṛvadhāt //",
    "GSP29nystik_u:14386": " vaikalyaṃ vā pramāpaṇaṃ veti /",
    "GSP29nystik_u:14387": " ( 358 / 8 ) yathā śarīramupadhnan hinastyevaṃ cakṣurādyutyāṭayan hinastyeveti /",
    "GSP29nystik_u:14388": " pṛcchati kuta etaditi /",
    "GSP29nystik_u:14389": " svarūpato hiṃsāsambhave bhāktī hiṃsā na yukteti vaināśikasnayābhisandhiḥ /",
    "GSP29nystik_u:14390": " uttaraṃ hiṃsāphalopabhogasyeti /",
    "GSP29nystik_u:14391": " vaināśikasyāpi viśarārūṇāṃ bhāvānāṃ na svarūpahiṃsā kāraṇajanyeti vilakṣaṇotpādo",
    "GSP29nystik_u:14392": " hiṃseti vaktavyaṃ tatra kāraṇavyāpārasambhavāt tathā ca tatrāpi hiṃsābhāktīti bhāktatvasyobhayatrāpyaviśeṣād",
    "GSP29nystik_u:14393": " yasminpakṣe kṛtahānamakṛtābhyāgamadoṣo nāsti sa pakṣo 'bhyupetavyaḥ /",
    "GSP29nystik_u:14394": " sa ca nityattvapakṣaḥ",
    "GSP29nystik_u:14395": " tasmātpāriśeṣyāttatsiddhiriti /",
    "GSP29nystik_u:14396": " jñānacikīrṣāprayatnānāṃ samavāyaḥ kartṛtvamiti /",
    "GSP29nystik_u:14397": " ( 359 / 3 ) upāyatadvyapāpārāṇāmanabhijño hi cikīrṣannapi na kartā evamabhijño 'ppayacikīrṣan",
    "GSP29nystik_u:14398": " tathā cikīrṣannapyalasatayā aprayatamāno na kartteti /",
    "GSP29nystik_u:14399": " sukhaduḥkhasaṃvitsamavāya iti /",
    "GSP29nystik_u:14400": " svasukhaduḥkheti draṣṭavyam /",
    "GSP29nystik_u:14401": " asti hi parakīyasukhaduḥkhasākṣātkāro yogināṃ na caite bhoginaḥ // 6 //",
    "GSP29nystik_u:14402": " NyS_3,1.7: savyadṛṣṭasyetareṇa pratyabhijñānāt //",
    "GSP29nystik_u:14403": " itaśca dehādivyatirikta ātmā kutaḥ /",
    "GSP29nystik_u:14404": " savya--t (sū. 7) //",
    "GSP29nystik_u:14405": " tatra mānasamanuvyavasāyalakṣaṇaṃ pratyabhijñānaṃ bhāṣyakāro darśayati /",
    "GSP29nystik_u:14406": " tamevaitarhīti /",
    "GSP29nystik_u:14407": " vyavasāyaṃ bāhyenrdiyajaṃ pratyabhijñānamāha /",
    "GSP29nystik_u:14408": " sa evāyamartha iti /",
    "GSP29nystik_u:14409": " asyaivapava cānuvyavasāyaḥ pūrvaḥ // 7 //",
    "GSP29nystik_u:14410": " NyS_3,1.8: naikasminnāsāsthivyavahite dvitvābhimānāt //",
    "GSP29nystik_u:14411": " tadetaccakṣuraikyenākṣipati /",
    "GSP29nystik_u:14412": " naika--t (sū. 8) //",
    "GSP29nystik_u:14413": " NyS_3,1.9: ekavināśe dvitīyāvināśād naikatvam //",
    "GSP29nystik_u:14414": " samādhatte /",
    "GSP29nystik_u:14415": " eka--tvam (sū. 9) //",
    "GSP29nystik_u:14416": " vināśāvināśalakṣaṇaviruddhadharmādhyāsānnānātvamityarthaḥ // 9 //",
    "GSP29nystik_u:14417": " NyS_3,1.10: avayavanāśe 'py avayavyupalabdherahetuḥ //",
    "GSP29nystik_u:14418": " ākṣeptāha /",
    "GSP29nystik_u:14419": " ava tuḥ (sū. 10) //",
    "GSP29nystik_u:14420": " NyS_3,1.11: dṛṣṭāntavirodhādapratiṣedhaḥ //",
    "GSP29nystik_u:14421": " samādhātā āha /",
    "GSP29nystik_u:14422": " dṛṣṭā--dhaḥ (sū. 11) //",
    "GSP29nystik_u:14423": " tṛtīyaṃ vyākhyānamāha /",
    "GSP29nystik_u:14424": " atha vā ekavināśasyāniyamāditi /",
    "GSP29nystik_u:14425": " ekatve cakṣuṣo vināśaniyamo na syāt /",
    "GSP29nystik_u:14426": " savyasyaiva cakṣuṣo na dakṣiṇasyeti /",
    "GSP29nystik_u:14427": " ekatvātsavyavināśe dakṣiṇasyāpi nāśaprasaṅgāt /",
    "GSP29nystik_u:14428": " dṛśyate cāyaṃ niyamaḥ /",
    "GSP29nystik_u:14429": " tasmād",
    "GSP29nystik_u:14430": " dvāvarthau pṛthagāvaraṇau pṛthagupadhātau ceti /",
    "GSP29nystik_u:14431": " api ca yadi cakṣurekaṃ savyena nāsāvaṃśenāvapīḍitaṃ tatoṅgulyā 'vapīḍitaṃ yathaikaṃ bhinnabhivāvabhāsayati /",
    "GSP29nystik_u:14432": " avapīḍanenivartamāne bhinnāvabhāsau tāvarthau saṃdadhātīti /",
    "GSP29nystik_u:14433": " tathā nāsāvaṃśāvapīḍitaṃ bhinnamiva darśayet tannivṛttau sandadhyādivetyāha /",
    "GSP29nystik_u:14434": " avapīḍavanāccaikasya cakṣuṣa iti /",
    "GSP29nystik_u:14435": " raśmibhedādviṣayasannikarṣasya bheda ityarthaḥ /",
    "GSP29nystik_u:14436": " aṅgulyavapīḍitena cakṣuṣāṃ dṛṣṭāntena virodhādityarthaḥ /",
    "GSP29nystik_u:14437": " ekavināśenetaravināśo vā dṛṣṭāntaḥ /",
    "GSP29nystik_u:14438": " tena virodhāditi/",
    "GSP29nystik_u:14439": " va sa khalu dṛśyamānaścaikāntāvadhāraṇādataśceti dṛṣṭānta",
    "GSP29nystik_u:14440": " iti sūtrārthaḥ /",
    "GSP29nystik_u:14441": " tadetatprakaraṇaṃ vārttikakāro dūṣayati /",
    "GSP29nystik_u:14442": " siddhatvādanārambha iti /",
    "GSP29nystik_u:14443": " yukto 'nyaḥ samuccayaḥ śāstre /",
    "GSP29nystik_u:14444": " ayamabhisandhiḥ /",
    "GSP29nystik_u:14445": " kāṇastathā na paśyati pihitaikalocano vā yathā 'vikalendriyaḥ /",
    "GSP29nystik_u:14446": " tatra yadi savyadakṣiṇādhiṣṭhānabhedabhinnaṃ cakṣurnna caitad dvayamaṇunā manasā yugapadadhiṣṭhātuṃ śakyamityanyataradadhiṣṭheyam /",
    "GSP29nystik_u:14447": " tathā ca sarva",
    "GSP29nystik_u:14448": " evaikaikena pakṣuṣā paśyatīti pihitaikalocanenātulyopalambhaḥ",
    "GSP29nystik_u:14449": " avikalākṣasya syāt /",
    "GSP29nystik_u:14450": " na caivamasti ekatve tu tadubhābhyāmadhiṣṭhānābhyāṃ viniryatkva cidapi manasā 'dhiṣṭhitamevetyavikalākṣasya na vikalākṣavadupalambhaprasaṅgaḥ",
    "GSP29nystik_u:14451": " tasmādekamanekādhiṣṭhānaṃ cakṣuriti /",
    "GSP29nystik_u:14452": " prakaraṇavirodhaścendriyapañcatvāditi (360) /",
    "GSP29nystik_u:14453": " na caitadekasmin śarīre jātyabhiprāyaṃ prāṇādīnāṃ vyaktīnāṃ catasṛṇāṃ vyaktyantareṇa",
    "GSP29nystik_u:14454": " samabhivyāhāropapatterna tu jātyā na hi bhavati brāhmaṇayudhiṣṭhirāvāgatāviti kiṃ",
    "GSP29nystik_u:14455": " tu brāhmaṇarājanyāviti vā vaśiṣṭhayudhiṣṭhirāvitivā /",
    "GSP29nystik_u:14456": " vinaṣṭe 'pyekasminnadhiṣṭhāne yo 'vinaṣṭo 'vaśiṣyate tena pratyayamātraṃ kāraṇasyeva bhavati /",
    "GSP29nystik_u:14457": " na ca nāsāvaṃśāvapīḍitena sarveṣāṃ sarvadā sarvatra dvicandravadvibhramaprasaṅgaḥ /",
    "GSP29nystik_u:14458": " āgantukāmavapīḍanaṃ bhramaheturnautpattikamiti kāryadarśanātkalpyate // 11 //",
    "GSP29nystik_u:14459": " NyS_3,1.12: indriyāntaravikārāt //",
    "GSP29nystik_u:14460": " tadevaṃ pratisandhānadvāreṇātmani pratyakṣaṃ pramāṇayitvā anumānamidānīṃ pramāṇayati /",
    "GSP29nystik_u:14461": " anumīyate cāyamiti /",
    "GSP29nystik_u:14462": " ( 361 / 15 ) vipratipannaṃ hi prati yatisandhānamuktaṃ paramārthatastu anubhavānusārasārgo 'yamiti mantavyam //",
    "GSP29nystik_u:14463": " indri--t (sū. 12) //",
    "GSP29nystik_u:14464": " kasya cidamlacirabilvāderanubhūtasya tena sahacaritaṃ rūpaṃ vā gandhaṃ vā 'nubhavati /",
    "GSP29nystik_u:14465": " atha tatsahacaritaṃ rasamanusmarati smṛtvā cecchati icchāto rasanendriyavikāro dantodakasaṃplavalakṣaṇaḥ",
    "GSP29nystik_u:14466": " pravartate taddarśanāccāsyecchānumīyate icchayā ca smṛtiḥ seyaṃ smṛtirasatyātmani",
    "GSP29nystik_u:14467": " sarvendriyaviṣayavedini na bhavitumarhatīti // 12 //",
    "GSP29nystik_u:14468": " NyS_3,1.13: na smṛteḥ smartavyaviṣayatvāt //",
    "GSP29nystik_u:14469": " asyākṣepasūtram /",
    "GSP29nystik_u:14470": " na smṛ--t (sū. 13) // smṛtirātmānaṃ kāraṇatvenāvagamapet",
    "GSP29nystik_u:14471": " viṣayatveca vā /",
    "GSP29nystik_u:14472": " na tāvatkāraṇatvena tasyāḥ saṃskārakāraṇatvāt /",
    "GSP29nystik_u:14473": " na viṣayatvena smartavyaviṣayatvāt /",
    "GSP29nystik_u:14474": " smṛtācca tasmādindriyāntaravikārotpattirityarthaḥ // 13 //",
    "GSP29nystik_u:14475": " NyS_3,1.14: tadātmaguṇasadbhāvādapratiṣedhaḥ //",
    "GSP29nystik_u:14476": " samādhatteḥ",
    "GSP29nystik_u:14477": " tadā--dhaḥ (sū. 14) //",
    "GSP29nystik_u:14478": " asatyātmani smṛtyanutpattindarśayitvā smartavyārthaviṣayaiva smṛtirnātmaviṣayeti pūrvapakṣiṇo 'vathāraṇaṃ khaṇḍayati /",
    "GSP29nystik_u:14479": " aparisaṃkhyānāccasmṛtiviṣayasyeti (sū. 15) //",
    "GSP29nystik_u:14480": " mānasānuvyavasāyajanitasaṃskārakāraṇāsu catasṛṣvapi smṛtiṣu nārthamātraṃ viṣayo 'pi",
    "GSP29nystik_u:14481": " tu jñānajñātṛjñeyāni sarva eva viṣayāḥ caturṣu vākyeṣu ekatra jñānaṃ kriyā kārakānniṣkṛṣṭā",
    "GSP29nystik_u:14482": " yathā amuṣmin mama jñānamabhūditi agṛhyamāṇo 'pyarthaḥ smṛtisannidhāpanādamuṣminnityucyate",
    "GSP29nystik_u:14483": " kārakādaniṣkṛṣṭāpyekatra pūrvāparībhūtabhāvanāpradhānā jñānakriyāgamyate ajñāsiṣamahamamumarthamiti /",
    "GSP29nystik_u:14484": " anyatra tu jñānabhāvane kārakādaniṣkṛṣṭe katṛpradhāne yathā jñātavānahamamumarthamiti /",
    "GSP29nystik_u:14485": " anyatra jñānabhāvane kārakādaniṣkṛṣṭekarmapradhāne yathā 'sāvartho mayā jñāta iti /",
    "GSP29nystik_u:14486": " samānārthamiti /",
    "GSP29nystik_u:14487": " jñānajñeyajñātṛprakāśanaṃ samānamityarthaḥ /",
    "GSP29nystik_u:14488": " evaṃ tāvadagṛhyamāṇer 'the smṛtiḥ pradarśitā /",
    "GSP29nystik_u:14489": " ata pratyakṣer 'the smṛtiḥ pradarśyate /",
    "GSP29nystik_u:14490": " atha pratyakṣer 'tha iti /",
    "GSP29nystik_u:14491": " smṛtiriti pratyabhijñānamāha smṛticchāyāvāhitvāt /",
    "GSP29nystik_u:14492": " adrākṣamiti /",
    "GSP29nystik_u:14493": " pūrvārthamarthadarśanaṃ parāmṛṣapi tenārthadarśanānubhavaḥ kalpyatāmanubhavakalpanā tu kutastyetyata āha /",
    "GSP29nystik_u:14494": " na khalvasavidite sve darśane iti /",
    "GSP29nystik_u:14495": " api tvarthadarśanaṃ taddarśanaṃ ca saṃvidite evetyarthaḥ /",
    "GSP29nystik_u:14496": " kuta etadityata āha /",
    "GSP29nystik_u:14497": " etadadrākṣamiti /",
    "GSP29nystik_u:14498": " yasmādanubhavapuraskṣaraṃ yadatrādrākṣamiti bhavati nūnaṃ tatrānubhavaprathā 'pyabhūditi kalpanīyamityarthaḥ /",
    "GSP29nystik_u:14499": " ito 'pi na śarīraguṇaḥ smṛtiḥ bālye anubhūtasya vārdhake smaraṇāt /",
    "GSP29nystik_u:14500": " anyaddhi bālaśarīramanyacca vṛddhaśarīramiti /",
    "GSP29nystik_u:14501": " āstāṃ tāvatpratyabhijñātaṃ,",
    "GSP29nystik_u:14502": " sādṛśyamapi durvijñānam /",
    "GSP29nystik_u:14503": " na ca paramāṇūnāṃ caitanyaṃ,",
    "GSP29nystik_u:14504": " te hi pratyekaṃ vā cetayeran militā vā /",
    "GSP29nystik_u:14505": " pūrvasmin kalpe anekacaitanye ekasmin śarīre naikamityaniyamo bhavet /",
    "GSP29nystik_u:14506": " na hi nānācetanānāmaikamatyaniyamo dṛṣṭaḥ",
    "GSP29nystik_u:14507": " militānāṃ tu caitanye paramāṇūnāmāvāpodvāpabhedena melakaspaya nānātvātsa evānyopalabdhasyānyena smṛtyabhāvaprasaṅgaḥ /",
    "GSP29nystik_u:14508": " tasmānna śarīrādhārā cetaneti /",
    "GSP29nystik_u:14509": " pareṣāṃ kārikāṃ dūṣayati vārtikakāraḥ /",
    "GSP29nystik_u:14510": " etena na taccakṣuṣi norūpa iti pratyuktam /",
    "GSP29nystik_u:14511": " ( 263 / 6 ) ātmanaḥ pāriśeṣyātsiddheḥ smṛtyādhāratvavyutpādanenetyarthaḥ /",
    "GSP29nystik_u:14512": " yatrādhikaraṇe tajjñānaṃ niṣṭhitaṃ bhavenna tadadhikaraṇamasti na ca nāstīti vyāhatam /",
    "GSP29nystik_u:14513": " syādetad nāyaṃ viśeṣapratiṣedho na cakṣuṣi vijñānaṃ na rūpa iti,",
    "GSP29nystik_u:14514": " kiṃ tu ye cakṣurādyāśrayaṃ vijñānaṃ manyante tanmataṃ pratiṣidhyate /",
    "GSP29nystik_u:14515": " ādhāravattaṃ tu na pratiṣiddhamaprasaktatvādityata āha /",
    "GSP29nystik_u:14516": " kasya veti /",
    "GSP29nystik_u:14517": " api caiṣā kārikā ātmābhāvavivakṣayā prayuktā ātmasattvameva pratipādayanto vivakṣitaviruddhetyāha /",
    "GSP29nystik_u:14518": " ayaṃ ca vijñānasyeti /",
    "GSP29nystik_u:14519": " tadevaṃ bhāṣyamatenendriyāntaravikārāditi sūtraṃ vyākhyāya vārtikakāraḥ svamatena vyācaṣṭe /",
    "GSP29nystik_u:14520": " atha vaikasyeti /",
    "GSP29nystik_u:14521": " uktameva pratisaṃdhānaṃ punanindriyāntaravikāradvāreṇa darśayati sūtraṃ yathā ca pratisaṃdhānaṃ dehendriyādivyatiriktamātmānaṃ pratipādayati tathā 'dha stādeva vivṛtamityāha /",
    "GSP29nystik_u:14522": " uktanyāyamiti // 12-15 //",
    "GSP29nystik_u:14523": " NyS_3,1.15: nātmapratipattihetūnāṃ manasi saṃbhavāt //",
    "GSP29nystik_u:14524": " NyS_3,1.16: jñāturjñānasādhanopapatteḥ saṃjñābhedamātram //",
    "GSP29nystik_u:14525": " matiḥ smṛtyanumānādijñānam /",
    "GSP29nystik_u:14526": " yadyapi cedaṃ prātisvikasaṃskārādikāraṇakaṃ tathāpyavaśyametenendriyajena bhavitavyaṃ jñānatvādrūpādijñānavaditi,",
    "GSP29nystik_u:14527": " taccendriyamasati cakṣurādau bhāvānmateścakṣurādyatiriktaṃ mana",
    "GSP29nystik_u:14528": " ityucyate /",
    "GSP29nystik_u:14529": " nanu bhavatu karaṇāntaraṃ manaḥ tattu kathamindriyāntarasahakāri kathaṃ cāṇuparimāṇamityata",
    "GSP29nystik_u:14530": " āha /",
    "GSP29nystik_u:14531": " tacca jñānāyaugapadyaliṅgamiti // 15-16 //",
    "GSP29nystik_u:14532": " NyS_3,1.17: niyamaśca niranumānaḥ //",
    "GSP29nystik_u:14533": " vārtikaṃ yadi sarvaṃ vijñānaṃ samādhanamucyate manasyapīti /",
    "GSP29nystik_u:14534": " ( 364 / 17 ) na ca tatra mana eva karaṇamātmani vṛttivirodhāditi tadanyasya karaṇatve tajjñānāyāpīndriyāntaramupāsanīyamityanavasthā,",
    "GSP29nystik_u:14535": " anindriyajatve tu matāvapi saṃskārādyeva kāraṇamastīti kṛtaṃ manaseti bhāvaḥ /",
    "GSP29nystik_u:14536": " pariharati -- omitīti /",
    "GSP29nystik_u:14537": " yathā kāraṇasattayā kāryaṃ janitaṃ kāraṇaṃ jñāyate evaṃ manaḥsattayā manoliṅgajñānaṃ janitaṃ mano jñāpayati /",
    "GSP29nystik_u:14538": " tacca liṅgajaṃ manojñānaṃ manaḥsattāhetukam /",
    "GSP29nystik_u:14539": " na ca svātmani vṛtivirodhaḥ",
    "GSP29nystik_u:14540": " na hi manaḥsattāyāṃ manaḥkaraṇaṃ manojñāne vā manojñānaṃ karaṇaṃ yena svātmani vṛttivirodhaḥ syāt /",
    "GSP29nystik_u:14541": " kevalaṃ vā manaḥ svajñāne karaṇaṃ yenaikatra karmakaraṇatve syātām /",
    "GSP29nystik_u:14542": " api tu manojñāne liṅgajñānasahitaṃ manaḥ karaṇaṃ tatsvarūpaṃ tu liṅgajñānasāhityāditi na svātmani vṛttivirodhaḥ /",
    "GSP29nystik_u:14543": " nāpyekasyava kevalasya karmakaraṇabhāva",
    "GSP29nystik_u:14544": " iti bhāvaḥ /",
    "GSP29nystik_u:14545": " syādetad liṅgajñānasahitasya manasaḥ karaṇatve mā bhūdekasyaiva karmakaraṇabhāvaḥ svarūpeṇa karmatvāda liṅgajñānasāhityena ca karaṇatvāt /",
    "GSP29nystik_u:14546": " yadā tu yoginā pratyakṣeṇa mano gṛhyate tadā kathamekasya karmakaraṇabhāva",
    "GSP29nystik_u:14547": " ityata āha /",
    "GSP29nystik_u:14548": " yasya tu manaḥ pratyakṣamiti // 17 //",
    "GSP29nystik_u:14549": " NyS_3,1.18: pūrvābhyastasmṛtyanubandhājjātasya harṣabhayaśokasaṃpratipatteḥ //",
    "GSP29nystik_u:14550": " śāstrārthabhūtābhyudayaniḥśreyasopayoginaṃ paralokaṃ paricikṣiṣuḥ parīkṣāhetu bhūtaṃ saṃśayamāha /",
    "GSP29nystik_u:14551": " kiṃ punarayamiti /",
    "GSP29nystik_u:14552": " ( 365 / 8) atra vārttikakāraḥ saṃśayaṃ dūṣayan prakaraṇāntarārambhamākṣipati /",
    "GSP29nystik_u:14553": " etasminnartha iti /",
    "GSP29nystik_u:14554": " dehendriyabuddhivedanābhyo vyatiriktatvāmātmano darśayatā bālyakaumārayauvanavārddhakabhede 'pi caikātmapratisaṃdhānamarthādupapādayatā śarīranāśādūrdhvamātmasadbhāvo darśitaḥ /",
    "GSP29nystik_u:14555": " tāvatā ca naḥ prayojanaṃ tatkimavaśiṣyate yatra saṃśayoyatkṛte ca prakaraṇotthānamityarthaḥ /",
    "GSP29nystik_u:14556": " samādhate /",
    "GSP29nystik_u:14557": " nānārabhyamiti /",
    "GSP29nystik_u:14558": " siddhe 'pi dehādivyatireke bālyādiṣu cānugame kimayamātmā ā śarīrotpatterā ca prāyaṇādyāvaddehasaṃtānabhāvī āho khiduparate 'pi dehādisaṃtāne",
    "GSP29nystik_u:14559": " evetyeṣa vimarṣo 'dyāpi na nirākṛta iti tannirāsāyedaṃ prakaraṇamārabhyata ityarthaḥ /",
    "GSP29nystik_u:14560": " bhāṣyaṃ dehabhedāditi /",
    "GSP29nystik_u:14561": " lyablope pañcamī /",
    "GSP29nystik_u:14562": " bālyakaumārayauvanavārdhakadehabhedamabhisamīkṣnaya pratisaṃdhānādasyāvasthānaṃ siddhamityarthaḥ /",
    "GSP29nystik_u:14563": " vārttikam /",
    "GSP29nystik_u:14564": " abhipretaviṣayaprārthanaprāptāviti /",
    "GSP29nystik_u:14565": " abhipretaviṣayaprāptāviti vaktavye prārthanāgrahaṇam iṣyamāṇatamatvaṃ sūcayati /",
    "GSP29nystik_u:14566": " neṣyamāṇaprāptau irṣo 'pi tviṣyamāṇatamaprāptau tenābhipretaviṣayasya prārthanāyāṃ satyāṃ prāptāvityarthaḥ /",
    "GSP29nystik_u:14567": " hānānaśakyateti /",
    "GSP29nystik_u:14568": " (366/1) viṣayeṇa viṣayiṇīṃ buddhimupalakṣayati /",
    "GSP29nystik_u:14569": " aniṣṭo viṣayo maraṇādistasya sādhanamahivnayāghrādistasyopanipātaḥ sannidhānaṃ tasminsati vyāghrādijihāsoraśakyahānametaditi buddhirbhayaṃ sā hi kasyāpi janayati /",
    "GSP29nystik_u:14570": " iṣṭaviṣayaviyoge sati tatprāptyaśakyaprārthano śokaḥ /",
    "GSP29nystik_u:14571": " tasyaiva puruṣasya yaḥ prāptyaśakyaḥ tatra prārthanā śokaḥ",
    "GSP29nystik_u:14572": " ya iṣṭo viṣayaḥ prāptumaśakyastatra prārthanā idaṃ me upapadyatāṃ bhavatviti itthaṃbhūtā ceyaṃ prārthapanā na svarūpeṇa śoka ityata āha /",
    "GSP29nystik_u:14573": " iṣṭaviṣayaviyoge satīti /",
    "GSP29nystik_u:14574": " anarhaṇeneti yāvat /",
    "GSP29nystik_u:14575": " tadayamarthaḥ /",
    "GSP29nystik_u:14576": " iṣṭaviyoge tatprāptyaśakyatājñānaṃ śoka iti /",
    "GSP29nystik_u:14577": " anarhaṇena prāptyaśakyatājñānaṃ śocataḥ sūcayati /",
    "GSP29nystik_u:14578": " pratyakṣabuddhinirodha iti /",
    "GSP29nystik_u:14579": " pratyakṣagrahaṇena grahaṇamātramupalakṣayati /",
    "GSP29nystik_u:14580": " tadanugṛhītaḥ smṛtyanugṛhītaḥ /",
    "GSP29nystik_u:14581": " tadanusaṃdhānaviṣaya iti /",
    "GSP29nystik_u:14582": " anusaṃdhīyataityanusaṃdhānaṃ smṛte yadanusaṃdheyaṃ tadviṣaya ityarthaḥ /",
    "GSP29nystik_u:14583": " tathā 'pi smṛtipratyabhijñayoraviśeṣa",
    "GSP29nystik_u:14584": " ityata āha /",
    "GSP29nystik_u:14585": " vartamānasya viṣayasya dṛśyasya tadbhāvaviṣaya iti /",
    "GSP29nystik_u:14586": " dṛṣṭo hi nirālambano bālaḥ skhalanmāturaṅkātpatanasyāniṣṭasādhanatvamanusmṛtyedaṃ",
    "GSP29nystik_u:14587": " ca patanamiti parāmṛṣya tasyāniṣṭasādhanatvamanuprāya rudanmāturmaṅgalyabhuraḥ- sūtraṃ",
    "GSP29nystik_u:14588": " vikṣipya hastau vepamāna upādadānaḥ tasyānayā ceṣṭavayā bhayaśokāvanumīyete ityarthaḥ // 18 //",
    "GSP29nystik_u:14589": " NyS_3,1.19: padmādiṣu prabodhasaṃmīlanavikāravattadvikāraḥ //",
    "GSP29nystik_u:14590": " dṛṣṭena viśeṣitatvāditi /",
    "GSP29nystik_u:14591": " ( 367 / 14 ) dṛṣṭaśabdena viśeṣito vyavasthāpitaḥ kāryakāraṇabhāvo na śakyo vyudasitumityarthaḥ /",
    "GSP29nystik_u:14592": " athātmana utpattinirodhānumānamiti /",
    "GSP29nystik_u:14593": " yadvikāri tadutpattinirodhadharmakaṃ dṛṣṭaṃ yathā padmaṃ tathā cātmā tasmādanitya ityarthaḥ /",
    "GSP29nystik_u:14594": " yadi dharmopajananamātraṃ vikāraḥ sa ākāśādiṣvapītyanekāntaḥ dharmmadharmiṇośca bhedānna dharmopajananāpāyau dharmiṇi yujyete iti nānityatvānumānaṃ vikārāt /",
    "GSP29nystik_u:14595": " asmākaṃ svātmanityatve 'numānamastītyāśayena nityatvānumāna māha /",
    "GSP29nystik_u:14596": " tanna yuktamiti /",
    "GSP29nystik_u:14597": " sarvadāmūrtatvāditi /",
    "GSP29nystik_u:14598": " ghaṭādayo 'pyekasmin kṣaṇebhavantyamūrtāḥ parimāṇaviśeṣo hi mūrttiḥ na ca dravyasamānakālotpattirguṇānāmiti tannivṛttyartha sarvadetyuktam //",
    "GSP29nystik_u:14599": " NyS_3,1.20: noṣṇaśītavarṣakālanimittatvāt pañcātmakavikārāṇām //",
    "GSP29nystik_u:14600": " pañcātmakānāṃ padmādīnāṃva vikārāḥ pañcātmakavikārā iti // 20 //",
    "GSP29nystik_u:14601": " NyS_3,1.21: pretyāhārābhyāsakṛtāt stanyābhilāṣāt //",
    "GSP29nystik_u:14602": " sāmānyato 'dhigatasya viśeṣajñāpanārthamiti /",
    "GSP29nystik_u:14603": " harṣādinā sāmānyata icchāmātramavagataṃ tadviśeṣastu stanyābhilāṣo rāgaścātrokta",
    "GSP29nystik_u:14604": " ityarthaḥ // 21 //",
    "GSP29nystik_u:14605": " NyS_3,1.22: ayaso 'yaskāntābhigamanavattadupasarpaṇam //",
    "GSP29nystik_u:14606": " aya--ṇam (sū. 22) // na pūrvābhyastanubandha eva pravṛttikāraṇam /",
    "GSP29nystik_u:14607": " ayaso 'yaskāntopasapaṇe tadabhāvāt /",
    "GSP29nystik_u:14608": " yadi ca bālakasya pūrvābhyastasmṛtyanubandho bhavejjātyandhabadhirādayastajjanmānubhūtān gandhasparśān jātyantarānubhūtān rūpasparśādīnapi vyācakṣīrannityabhiprāyaḥ",
    "GSP29nystik_u:14609": " vikalpya dūṣayati /",
    "GSP29nystik_u:14610": " kimidamiti /",
    "GSP29nystik_u:14611": " ( 369 / 2 ) yauvanādyavasthāyāṃ cetanasya pravṛttiḥ kṣīrādau pūrvābhyastasmṛtyanubandhahetukā",
    "GSP29nystik_u:14612": " pratīteti bālyāvasthāyāmapi cetanasya taddhetukaiva bhavitumarhati tena hetunā cetanapravṛtteḥ",
    "GSP29nystik_u:14613": " svābhāvikasambandhāvagamād vahnineva dhūmasya /",
    "GSP29nystik_u:14614": " evaṃ vyavasthite yatra smṛteḥ kāryaṃ dṛśyate tanmātraviṣayaiva bālaspaya smṛtivyamiti nānyatra /",
    "GSP29nystik_u:14615": " na ca ya eka smarati tenāparamapi smartavyamiti kaścinniyamaheturasti yena jātyandhabadhirādayo",
    "GSP29nystik_u:14616": " rūpādibhedān vyācakṣīran adṛṣṭaparipākodbodhitasya saṃskārasya tanniyamena niyamopapatteḥ /",
    "GSP29nystik_u:14617": " adyatva'pi cānubhūteṣu kasya cideva smaratyātmā na sarvasyeti // 22 //",
    "GSP29nystik_u:14618": " NyS_3,1.23: nānyatra pravṛttyabhāvāt //",
    "GSP29nystik_u:14619": " bhāṣya na ca stanyābhilāṣaliṅgamanyaditi /",
    "GSP29nystik_u:14620": " stanyābhilāṣo liṅgamasya nimittāntarasya tattathoktam /",
    "GSP29nystik_u:14621": " anyatra loṣṭādau loṣṭāderiti yāvat /",
    "GSP29nystik_u:14622": " ṣaṣṭhīsaptamyorabhedārthatvāt /",
    "GSP29nystik_u:14623": " etaduktaṃ bhavati loṣṭāderanyasyāyaskāntapravṛttyabhāvāda",
    "GSP29nystik_u:14624": " ayasaśca sanimittamupasarpaṇamiti pūrvaṃ vyākhyātam /",
    "GSP29nystik_u:14625": " saṃprati tvanyathā vyācaṣṭe ayasaḥ khalvapīti /",
    "GSP29nystik_u:14626": " nipātasamudāyaḥ kalpāntaraṃ dyotayati // 23 //",
    "GSP29nystik_u:14627": " NyS_3,1.24: vītarāgajanmādarśanāt //",
    "GSP29nystik_u:14628": " pūrvānubhūtaviṣayānucintanamiti /",
    "GSP29nystik_u:14629": " ekaviṣayaḥ smṛtipravāho vijātīyapratyayāsaṃbhinnaścintanaṃ,",
    "GSP29nystik_u:14630": " taccānubhavaśca paścādbhavatītyanucintanaṃ,",
    "GSP29nystik_u:14631": " na ca tatsmṛtimantareṇa bhavati,",
    "GSP29nystik_u:14632": " na hi tatra pravāhaḥ pravāhiṇaṃ vināsti tadevānucintanaṃ pūrvānubhūtaviṣayaprārthanārthaḥ saṅkalpaḥ prārthanā saṅkalpaḥ sa ca pūrvānubhūtaviṣaya",
    "GSP29nystik_u:14633": " ityarthaḥ /",
    "GSP29nystik_u:14634": " athāsminnevajanmani indriyajo viṣayānubhavo 'nvayavyatirekāvadhāriteṣṭopāyatāsahākarī kasmād rāgaheturna bhavatītyata āha vārtikvakāraḥ /",
    "GSP29nystik_u:14635": " na viṣayāvagamāsamartheṣviti /",
    "GSP29nystik_u:14636": " tadanena pūrvānubhavaśca viṣayāṇāmanyasmin janmanīti bhāṣyaṃ vyākhyātam // 25 //",
    "GSP29nystik_u:14637": " atrāyamuditānuvāda iti bhāṣyam /",
    "GSP29nystik_u:14638": " tasyārthaḥ uditamidaṃ codyam ayaskāntadṛṣṭāntena codyena,",
    "GSP29nystik_u:14639": " tathāpi tasyānuvādo nidarśanārthaḥ /",
    "GSP29nystik_u:14640": " pūrvamayaskānto nidarśanamidānīṃ tu ghaṭādīnāmutpadyamānānāṃ rūpādayo nidarśanamiti tadarthamityarthaḥ /",
    "GSP29nystik_u:14641": " codyasyoditānuvādatvātparihāro 'pyuditānuvāda",
    "GSP29nystik_u:14642": " eveti /",
    "GSP29nystik_u:14643": " tanmayatvādrāga iti /",
    "GSP29nystik_u:14644": " ( 370 / 3 ) abhyupetyādṛṣṭakāraṇatvaṃ rāgādīnāṃ parihṛtaṃ paramārthatastu tanmayatvādrāga",
    "GSP29nystik_u:14645": " ityarthaḥ /",
    "GSP29nystik_u:14646": " syādetad yadi pūrvābhyastasmṛtyanubandhādrāgādīnāmutpādo hanta manuṣyajanmānantaraṃ",
    "GSP29nystik_u:14647": " prāptakarabhabhāvasya manuṣyajanmocitānāṃ bhāvānāmānantaryāttadanurūpā eva rāgādayo",
    "GSP29nystik_u:14648": " bhaveyurna karabhabhāvānurūpāḥ karabhajāterasya vijātīyajanmasahasravyavahitatvādata",
    "GSP29nystik_u:14649": " āha /",
    "GSP29nystik_u:14650": " jātiviśeṣācceti /",
    "GSP29nystik_u:14651": " karmaṇaḥ saṃskārodbodhakatvātkarabhajātyarthena karmaṇā janmasahasravyavahitāpi karabhabhāvanodbodhyate nānantarāpi manuṣyabhāvanā prāyaṇābhibhūtetibhāvaḥ",
    "GSP29nystik_u:14652": " NyS_3,1.25: saguṇadravyotpattivattdutpattiḥ ? //",
    "GSP29nystik_u:14653": " nanu saguṇadravyotpattivaditi sādhanapakṣe mā bhūdanaikāntikāpādanapakṣe tu ko doṣa ityata āha vārtikakāraḥ /",
    "GSP29nystik_u:14654": " anaikāntikapakṣe sūtraṃ na kasmāt noktottaratvāt /",
    "GSP29nystik_u:14655": " uktottarametadyata",
    "GSP29nystik_u:14656": " iti // 25 //",
    "GSP29nystik_u:14657": " NyS_3,1.26: na saṃkalpanimittatvādrāgādīnām //",
    "GSP29nystik_u:14658": " // api ca manuṣyatvena tulyatve 'pi prajñāmedhāprakarṣanikarṣabhedadarśanāt prāgbhavīyābhyāsakalpanā",
    "GSP29nystik_u:14659": " adyatve 'pi hi śāstrābhyāsastadgocaraprajñāmabhivardhayannanvayavyatirekābhyāmanubhūyate",
    "GSP29nystik_u:14660": " so 'yamiha janmanyakṛtaśāstrābhyāsasya tadviṣayaḥ prajñāmedhātiśayaḥ prāgbhavīyābhyāsātiśayaṃ",
    "GSP29nystik_u:14661": " svakāraṇamavagamayati,",
    "GSP29nystik_u:14662": " janasya tiryagādijātiśatavyavadhānaparimlānaprāgbhavīyasaṃskārasya prajñāmedhānikarṣa",
    "GSP29nystik_u:14663": " iti kalpanīyaṃ tasmānnityasyātmanaḥ karmāvidyānibandhano 'nādireṣo ' nekavidhaśarīraparigrahaparityāgapravāho 'pavargānta",
    "GSP29nystik_u:14664": " iti siddham // 26 //",
    "GSP29nystik_u:14665": " NyS_3,1.27: pārthivaṃ guṇāntaropalabdheḥ //",
    "GSP29nystik_u:14666": " ātmānantaramuddiṣṭaṃ śarīraṃ parīcikṣiṣamāṇo 'vāntarasaṅgatimāha bhāṣyakāraḥ anādiścetanasya śarīrayoga",
    "GSP29nystik_u:14667": " ityuktam /",
    "GSP29nystik_u:14668": " parīkṣopayoginirvedasādhanatvamāha /",
    "GSP29nystik_u:14669": " svakṛtakarmeti /",
    "GSP29nystik_u:14670": " parīkṣāpūrvarūpaṃ saṃśayamāha /",
    "GSP29nystik_u:14671": " kiṃ ghrāṇādivaditi /",
    "GSP29nystik_u:14672": " ekadvitricatuḥpañcaprakṛtikatāmāsthiṣata śarīrasya vādinaḥ so 'yaṃ saṃkhyāvikalpaḥ /",
    "GSP29nystik_u:14673": " atra vārtikakāraḥ svātantrayeṇa śarīraparīkṣāyāṃ saṅgatimāha /",
    "GSP29nystik_u:14674": " ātmānantaramiti /",
    "GSP29nystik_u:14675": " bhāṣyamatena saṅgatimāha /",
    "GSP29nystik_u:14676": " atha veti /",
    "GSP29nystik_u:14677": " avāntarasaṅgatestātparyamāha tasmin parīkṣyamāṇa iti /",
    "GSP29nystik_u:14678": " mānuṣaṃ śarīraṃ pārthivaṃ gandhavattvāt pārthivaparamāṇuvaditi /",
    "GSP29nystik_u:14679": " na kāraṇaṃ kāryasyātmā tatkathamekātmakamityata",
    "GSP29nystik_u:14680": " āha /",
    "GSP29nystik_u:14681": " ekātmakamityekasvabhāvaṃ svo bhāvo bhavitṝṇāṃ jātiḥ ekajātīyasamavāyikāraṇatve hi tattdekajātīyaṃ syād nānyathetyarthaḥ /",
    "GSP29nystik_u:14682": " paroktān hetūnanyathāsiddhayiṣyaprathamaṃ tāvatsuhṛdbhāvenāha natvidamabādibhiriti / ( 371 / 3 )",
    "GSP29nystik_u:14683": " NyS_3,1.28: pārthivāpyataijasaṃ tadguṇopalabdheḥ",
    "GSP29nystik_u:14684": " NyS_3,1.29: niḥśvāsocchvāsopalabdheś cāturbhautikam",
    "GSP29nystik_u:14685": " NyS_3,1.30: gandhakledapākavyūhāvakāśadānebhyaḥ pāñcabhautikam",
    "GSP29nystik_u:14686": " paroktasādhanamanyathāsiddhamuktvā bādhakamuktaṃ bhāṣyakṛtā tadanubhāṣya vārtikakāro vyācaṣṭe /",
    "GSP29nystik_u:14687": " tadidamanekaprakṛtīti /",
    "GSP29nystik_u:14688": " pṛthivyudakābhyāmārabhyamāṇamagandhaṃ kāraṇagandhasyaikasyānārambhakatvāt /",
    "GSP29nystik_u:14689": " ayamabhisandhiḥ pṛthivyāpyaparamāṇū tāvannaikaṃ dvyaṇukamārabdhumarhataḥ",
    "GSP29nystik_u:14690": " tayo rūparasasparśavattvena tadārambhasambhave 'pi gandhavattvābhāvaprasaṅgāt /",
    "GSP29nystik_u:14691": " evaṃ pārthivāṇusamavetasya gandhasyaikatvenānārambhakatvāt /",
    "GSP29nystik_u:14692": " nāpi pārthivaramāṇudvayamekaścapāthasīyaḥ paramāṇurityaṇūnāmārambhakatve gandhavattvopapattiriti sāmpratam /",
    "GSP29nystik_u:14693": " paramāṇūnāṃ bahūnāmanārambhakatvāt /",
    "GSP29nystik_u:14694": " tathā hi trayaḥ paramāṇavo na kāryadravyamārabhante paramāṇutve sati bahutvasaṃkhyāyuktatvād",
    "GSP29nystik_u:14695": " ghaṭopagṛhītaparamāṇupracayavat /",
    "GSP29nystik_u:14696": " ārambhakatve teṣāṃ ghaṭopagṛhītānāṃ kapālaśarkarācūrṇakramo ghaṭanāśe nopalabhyeta dvyaṇuke ca vijātīyānārambhakatve siddhe tenaiva dṛṣṭāntenānyatrāpi vijātīyenārambho niṣedhyaḥ /",
    "GSP29nystik_u:14697": " etena pārthivāvayavānāṃ mahatāṃ pāthasīyairavayavaiḥ śarīrārambhaḥ pratyuktaḥ",
    "GSP29nystik_u:14698": " vijatīyānāmanārambhakatvasya dṛṣṭāntadharmiṇi viniścayāditi /",
    "GSP29nystik_u:14699": " tadanena vārtikakṛtā ṣaḍviṃśatikalpā nirākṛtā iti /",
    "GSP29nystik_u:14700": " yadi punarekaikaṃ kāraṇaṃ syāt tataḥ kiṃ bhavedityata āha /",
    "GSP29nystik_u:14701": " ekakāraṇatve tviti /",
    "GSP29nystik_u:14702": " ( 372 / 6 ) nityaṃ nirapekṣamekaṃ kāraṇamiti satatotpattiḥ kāryasya bhavet /",
    "GSP29nystik_u:14703": " kāraṇavināśāttadvibhāgādvā dravyaṃ vinaśyati na caikasya kāraṇasya nityasya vināśo 'sti /",
    "GSP29nystik_u:14704": " na ca bibhāgaḥ tasya sadvitīyavastvāśrayatvāt /",
    "GSP29nystik_u:14705": " ekasya ca dvitīyābhāvāt /",
    "GSP29nystik_u:14706": " vināśakāraṇābhāpavātkṛtakanityatvaprasaṅgarūpamasahāyamekamavayavini na rūpamārabhata iti nīrūpo 'vayavī tathā ca rūpasaṃskārābhāvenāvayavī nopalabhyetetyarthaḥ // 28 // 29 // 30 //",
    "GSP29nystik_u:14707": " NyS_3,1.31: śrutiprāmāṇyācca //",
    "GSP29nystik_u:14708": " spṛtirutpattirityarthaḥ /",
    "GSP29nystik_u:14709": " nyāyasiddhamarthaṃ śrutirūpodbalayati na punarasya prāpikā sāṃkhyarāddhāntābalambanenāpyasyāḥ kathaṃ cidupapatteḥ // 31 //",
    "GSP29nystik_u:14710": " NyS_3,1.32: kṛṣṇasāre satyupalambhād vyatiricya copalambhātsaṃśayaḥ //",
    "GSP29nystik_u:14711": " uddeśakramānurodhāccharīrānantaramindriyāṇāṃ parīkṣāṃ pratijānīte bhāṣyakāraḥ /",
    "GSP29nystik_u:14712": " athedānīmindriyāṇi prameyakramaṇeti /",
    "GSP29nystik_u:14713": " tatra parīkṣāpūrvarūpaṃ saṃśayamāha /",
    "GSP29nystik_u:14714": " kimāvyaktikāni āho svidbhautikānīti /",
    "GSP29nystik_u:14715": " upalakṣaṇaṃ caitat /",
    "GSP29nystik_u:14716": " yadāpi bhautikāni tadāpi kiṃ kṛṣṇasāraṃ yadetadupalabhyate tadevendriyam",
    "GSP29nystik_u:14717": " āho tadadhiṣṭhānaṃ taijasamityapi saṃśayo draṣṭavyaḥ /",
    "GSP29nystik_u:14718": " vipratipatteḥ saṃśayaḥ /",
    "GSP29nystik_u:14719": " tatra pūrvaḥ sāṃkhyanaiyāyikayorvipratipatteḥ /",
    "GSP29nystik_u:14720": " uttarastu saugatanaiyāyikayoriti /",
    "GSP29nystik_u:14721": " āvyaktikatvamāhaṅkārikatvaṃ draṣṭavyam /",
    "GSP29nystik_u:14722": " ahaṅkārāddhi buddhivikārādvaikārikāpadekādaśendriyāṇi jāyanta iti sāṃkhyāḥ /",
    "GSP29nystik_u:14723": " āvyaktikatvaṃ tvavyaktasya mūlakāraṇatvāduktam /",
    "GSP29nystik_u:14724": " vipratipattibījaṃ pṛcchati /",
    "GSP29nystik_u:14725": " kutaḥ saṃśaya iti vipratipattimāha kāraṇe kāryopacārāt /",
    "GSP29nystik_u:14726": " uttaraṃ kṛṣṇasāre satīti /",
    "GSP29nystik_u:14727": " kṛṣṇasāre satyupalambhāt kṛṣṇasārameva cakṣuriti bauddhāḥ /",
    "GSP29nystik_u:14728": " vyatiricya copalambhāt tadatiriktaṃ taccāhaṅkārikam /",
    "GSP29nystik_u:14729": " ahaṅkārasyapa vibhutvenāpratidhātāt /",
    "GSP29nystik_u:14730": " bhautikatve kācābhrapaṭalādibhirbhautikaiḥ pratighātaprasaṅgāditi sāṃkhyāḥ // 32 //",
    "GSP29nystik_u:14731": " na pradīpādibhiranekāntāditi /",
    "GSP29nystik_u:14732": " vartideśasyena piṇḍitena tejasā pradīpenānekāntāt /",
    "GSP29nystik_u:14733": " prabhā hi visāriṇī tamarvaṃ prāpya prakāśayatiṃ na tu pradīpa ityarthaḥ /",
    "GSP29nystik_u:14734": " viṣayībhāvāditi cediti /",
    "GSP29nystik_u:14735": " utpādaviśeṣa eva sa tādṛk cakṣurarthakṣaṇayoryato 'prāptayorapi viṣayaviṣayibhāvādvedyavedakatvaṃ,",
    "GSP29nystik_u:14736": " na cāyaṃ vyavahitaviprakṛṣṭayoriti na tayorvedyavedaka bhāva ityarthaḥ /",
    "GSP29nystik_u:14737": " nirākaroti noktottaratvāt /",
    "GSP29nystik_u:14738": " sa evārtho viprakaṣṭo na viṣayaḥ sannikṛṣṭaśca viṣaya ityekasya viṣayībhāvastadabhāvaścāyuktaḥ kṣaṇabhaṅgaśca niṣetsyata iti bhāvaḥ",
    "GSP29nystik_u:14739": " NyS_3,1.33: mahadaṇugrahaṇāt //",
    "GSP29nystik_u:14740": " tatra sāṃkhyamutthāpya bauddhapakṣaṃ dūṣayati /",
    "GSP29nystik_u:14741": " abhautikānīti /",
    "GSP29nystik_u:14742": " kṛṣṇasārādhikagrahaṇe vivakṣiter 'thagrahaṇaṃ saṃpātāyātaṃ na tu tadatra vivakṣitam asādhakatvāditi /",
    "GSP29nystik_u:14743": " dhānā aṅkuraḥ //",
    "GSP29nystik_u:14744": " abhautikatvaṃ tu vpayāpakatvāditi /",
    "GSP29nystik_u:14745": " ( 374 / 2 ) tadyathā vijñānādyabhautikaṃ mahaccāṇu ca gṛhṇātītyarthaḥ /",
    "GSP29nystik_u:14746": " ekadeśimatena dūṣaṇamāha /",
    "GSP29nystik_u:14747": " na bhaumikeṣu pradīpādiṣviti /",
    "GSP29nystik_u:14748": " nanu buddhiryadi mahadaṇvoḥ prakāśanaṃ tat kimidānīṃ sarvasyaivāprakāśanamityata āha /",
    "GSP29nystik_u:14749": " avadhāparitasyatvarthasyeti /",
    "GSP29nystik_u:14750": " naca hānopādānopekṣābuddhayo 'ṇvyo mahatyo veti bhāvaḥ /",
    "GSP29nystik_u:14751": " pūrvapakṣyāha nendriye 'pi samānatvāditi /",
    "GSP29nystik_u:14752": " tadevamekadeśino 'sādhāraṇatvāpādane pūrvapakṣiṇāpava dūṣite siddhāntyāha /",
    "GSP29nystik_u:14753": " abhūtātmakaṃ vyāpakaṃ ceti /",
    "GSP29nystik_u:14754": " sāṃkhyaḥ śaṅkate /",
    "GSP29nystik_u:14755": " vṛttiriti /",
    "GSP29nystik_u:14756": " indrayāṇāṃ vṛttayo jñānahetavaḥ pratiṣidhyantaityarthaḥ /",
    "GSP29nystik_u:14757": " yugapadanekagrahaṇaprasaṅgācceti /",
    "GSP29nystik_u:14758": " yadyapi sāṃkhyīyarāddhānte dīrghāṃ śaṣkulīṃ bhakṣayato gugapadanekajñānotpattirabhimatā tathā pi kvacit kramo 'pi dṛśyate sa na syād",
    "GSP29nystik_u:14759": " vṛttimato 'vasthāne tadabhinnā vṛttirapyavatiṣṭhata iti tanmātrādhīnotpattīnāṃ vijñānānāṃ kramo na syāditi bhāvaḥ /",
    "GSP29nystik_u:14760": " ubhayaṃ neṣyata iti /",
    "GSP29nystik_u:14761": " ( 376 / 4 ) vṛttibhyo 'nanyatvaṃ vṛttimato neṣyate nāpi vṛttīnāmananyatvaṃ vṛttimata ityarthaḥ // 33 //",
    "GSP29nystik_u:14762": " NyS_3,1.34: raśmyarthasaṃnikarṣaviśeṣāt tadgrahaṇam //",
    "GSP29nystik_u:14763": " naiyāyikaḥ sāṃkhyaṃ dūṣayati //",
    "GSP29nystik_u:14764": " raśmya...ṇam (sū. 34) //",
    "GSP29nystik_u:14765": " āhaṅkārikatve cakṣurna pratihanyate yadi tat kācābhrapaṭalāntaritaprakāśavat kuḍyāntaritamapi prakāśayet /",
    "GSP29nystik_u:14766": " na caivamasti,",
    "GSP29nystik_u:14767": " tasmātkṛṣṇasārādhiṣṭhānaṃ teja eva bhautikaṃ prāpya gṛhṇāti kuḍyāntaritaṃ tvarthamaprāptaṃ na gṛhṇāti /",
    "GSP29nystik_u:14768": " kācābhrapaṭalāntarite tu vakṣyati /",
    "GSP29nystik_u:14769": " bhūyo 'vayavasannikarṣānugraha",
    "GSP29nystik_u:14770": " iti /",
    "GSP29nystik_u:14771": " indriyāvayavānāmarthāvayavaiḥ indriyāvayavānāmarthena",
    "GSP29nystik_u:14772": " arthāvayavānāmindriyeṇa indriyasyārtheneti // 34 //",
    "GSP29nystik_u:14773": " NyS_3,1.35: tadanupalabdherahetuḥ //",
    "GSP29nystik_u:14774": " tadanupalabdheriti /",
    "GSP29nystik_u:14775": " nopalabdhilakṣaṇaprāptamanupalabhyamānaṃ śakyamanumātuṃ naraviṣāṇādīnāmapyanumānaprasaṅgādityarthaḥ // 35 //",
    "GSP29nystik_u:14776": " NyS_3,1.36: nānumīyamānasya pratyakṣato 'nupalabdhirabhāvahetuḥ //",
    "GSP29nystik_u:14777": " parihāraḥ nānumīyamānasyeti /",
    "GSP29nystik_u:14778": " satyamanupalabdhinalakṣaṇaprāptamanupalabhyamānaṃ na śakyamanumātuṃ na tu mahattvādyevopalakṣaṇaprāpterapi tu rūpaviśeṣo 'pi /",
    "GSP29nystik_u:14779": " na cāsau viśeṣa udbhavasamākhyātaḥ kṛṣṇasārādhiṣṭhānaspaya cakṣuṣo 'stītyarthaḥ // 36 //",
    "GSP29nystik_u:14780": " NyS_3,1.37: dravyaguṇadharmabhedāccopalabdhinimayaḥ //",
    "GSP29nystik_u:14781": " yatropalabdhistatraitaditi sūtrārthaḥ /",
    "GSP29nystik_u:14782": " tato mahattvādiṣu madhye yatkiṃ cidekaṃ vaktavyaṃ sūtrakāreṇa yatropalabdhistatraitadityakasmādeva siddheranekopādānavaiyarthyaṃ tasmātsambhāvanāyogyatābhidhānapadaṃ sūtram //",
    "GSP29nystik_u:14783": " nanu yathāśrutaṃ mahattvādyupalabdhikāraṇamasti cākṣuṣasya raśmeriti kasmādayaṃ nopalabhyata ityata āha /",
    "GSP29nystik_u:14784": " dravyaguṇadharmeti // 37 //",
    "GSP29nystik_u:14785": " NyS_3,1.38: karmakāritaścendriyāṇāṃ vyūhaḥ puruṣārthatantraḥ //",
    "GSP29nystik_u:14786": " anekaraśmisannidhāne sparśasyodbhūtau satyāṃ dravyaṃ dahyeta rūpodbhūtau satyāṃ vyavahitatvādādau nipatitena cakṣurantareṇa dravyasyānupalabdhyā bhavitavyam /",
    "GSP29nystik_u:14787": " śaṅkate athāneketi /",
    "GSP29nystik_u:14788": " ( 379 / 9 ) nānānayanāvayavaireko 'sau nayanāvayavyārabhyataityarthaḥ /",
    "GSP29nystik_u:14789": " nirākaroti evaṃ satīti /",
    "GSP29nystik_u:14790": " nānānayanāvayavairārabdha eko 'sau nayanāvayavī samagrāsamagracakṣuḥpuruṣasādhāraṇa",
    "GSP29nystik_u:14791": " ityupalabdhistulyā syādityarthaḥ //",
    "GSP29nystik_u:14792": " NyS_3,1.39: madhyandinolkāprakāśānupalabdhivattadanupalabdhiḥ //",
    "GSP29nystik_u:14793": " NyS_3,1.40: na rātrāvapyanupalabdheḥ //",
    "GSP29nystik_u:14794": " na hi yadyasyābhibhāvakaṃ tattasya vyañjakamiti /",
    "GSP29nystik_u:14795": " ( 380 / 17 ) rātrau yad loṣṭatejaso 'bhibhāvakaṃ divā kathaṃ tadevāsya vyañjakaṃ yena tadabhāvādrātrau loṣṭatejo nopalabhyeta ityarthaḥ /",
    "GSP29nystik_u:14796": " apiśabdādgamyata",
    "GSP29nystik_u:14797": " iti /",
    "GSP29nystik_u:14798": " na rātrāvapīti sūtragatādityarthaḥ // 39-40 //",
    "GSP29nystik_u:14799": " NyS_3,1.41: bāhyaprakāśānugrahādra viṣayopalabdheranabhivyaktito 'nupalabdhiḥ //",
    "GSP29nystik_u:14800": " so 'yaṃ cakṣuṣo raśmiḥ kimabhāvānnopalabhyate kiṃ vā 'nudbhūteratrāha bhāṣyakāraḥ upapannarūpā ceyamanabhivyaktito '",
    "GSP29nystik_u:14801": " nupalabdhiriti yojanā /",
    "GSP29nystik_u:14802": " anabhivyaktito 'nudbhūterityarthaḥ /",
    "GSP29nystik_u:14803": " atra heturbāhyaprakāśānugrahādviṣayopalabdheḥ",
    "GSP29nystik_u:14804": " viṣayaśca svaṃrūpamātmano 'nyacca /",
    "GSP29nystik_u:14805": " etaduktaṃ bhavati yadupalabdhau bāhyaprakāśamanugrāhakamapekṣate tasyānudbhūterevānupalabdhirna tvabhibhūteḥ",
    "GSP29nystik_u:14806": " yathā hemante viṣaktāvayavasyāpyasya dravyasya /",
    "GSP29nystik_u:14807": " āpyaṃ hi dravyaṃ viṣaktāvayavaṃ svaviṣayopalabdhau bāhyaprakāśānugrahamapekṣamāṇaṃ dṛṣṭaṃ cakṣurapi ca viṣayopalabdhau bāhyaprakāśamapekṣate nirāloketasyāpravṛtteḥ /",
    "GSP29nystik_u:14808": " tasmādviṣayopalabdhau bāhyaprakāśāpekṣatvāttadanudbhūtyā na pratīyate na punarabhibhūtyeti siddhaṃ prakṛtam /",
    "GSP29nystik_u:14809": " tadetadvārtikakāro vyācaṣṭe /",
    "GSP29nystik_u:14810": " tasya vidyamānasyeti // 41 //",
    "GSP29nystik_u:14811": " NyS_3,1.42: abhivyaktau cābhibhavāt //",
    "GSP29nystik_u:14812": " kasmātpunarnāyanasyeti /",
    "GSP29nystik_u:14813": " asyottaram /",
    "GSP29nystik_u:14814": " abhibhavanīyasya rūpamāha /",
    "GSP29nystik_u:14815": " yadudbhūtarūpamiti /",
    "GSP29nystik_u:14816": " ( 381 / 7 ) tadvaidharmyamanudbhūtarūpasyāha /",
    "GSP29nystik_u:14817": " anudbhūtarūpaśceti /",
    "GSP29nystik_u:14818": " anudbhūtarūpasyābhibhavābhāve nidarśanamāha /",
    "GSP29nystik_u:14819": " yadanudbhūtarūpamiti /",
    "GSP29nystik_u:14820": " bāhyaprakāśānugrahāpekṣasya cābhibhavābhāve nidarśanamāha /",
    "GSP29nystik_u:14821": " yacca bāhyaprakāśānugrahāpekṣamiti /",
    "GSP29nystik_u:14822": " kṛṣṇasāraṃ raśmimadityucyamāne prasannāndhasyāpi kṛṣṇasāraṃ raśmimatsādhyeta tathā cāpasiddhānta",
    "GSP29nystik_u:14823": " ityata āha /",
    "GSP29nystik_u:14824": " vipratipattiviṣaya iti /",
    "GSP29nystik_u:14825": " tena vipratipativiṣayaḥ kṛṣṇasāraṃ rūpaṃ ca raśmimaditi sādhyanirddeśaḥ /",
    "GSP29nystik_u:14826": " upalabdhau nimittattvādityucyamāne gandhādibhiranaikāntikaṃ syādata uktaṃ rūpolabdhāviti /",
    "GSP29nystik_u:14827": " rūpasākṣātkāra ityarthaḥ /",
    "GSP29nystik_u:14828": " tathāpi sannikarṣādibhiranaikāntikamata",
    "GSP29nystik_u:14829": " uktaṃ dravyatve satīti /",
    "GSP29nystik_u:14830": " tathāpi manasānaikāntikamata",
    "GSP29nystik_u:14831": " uktaṃ niyataspaya sādhanāṅgasyeti /",
    "GSP29nystik_u:14832": " asādhāraṇasya sādhanāṅgatve satīti /",
    "GSP29nystik_u:14833": " manasastu sādhāraṇasya sādhanāṅgasya rūpopalabdhau nimittatvam /",
    "GSP29nystik_u:14834": " sādhanaṃ samudāyastadaṅgamavayavaḥ /",
    "GSP29nystik_u:14835": " atha veti /",
    "GSP29nystik_u:14836": " dravyatve sati niyatatve cārthaprakāśakatvādityucyamāne ghrāṇādibhiranaikāntikaṃ syādata uktaṃ sphaṭikādivyavahiteti // 42 //",
    "GSP29nystik_u:14837": " NyS_3,1.43: naktañcaranayanaraśmidarśanācca //",
    "GSP29nystik_u:14838": " mānuṣaṃ cakṣūraśmimaditi /",
    "GSP29nystik_u:14839": " rūpādyupalabdhinimittatvāditi sāvadhāraṇaṃ rūpādīnāmeveti /",
    "GSP29nystik_u:14840": " tena na manasā 'naikāntaḥ /",
    "GSP29nystik_u:14841": " tathāpi sannikarṣeṇānaikānta ityata uktamaprāptisvabhāvatva",
    "GSP29nystik_u:14842": " iti /",
    "GSP29nystik_u:14843": " itaśca bhautikānīndriyāṇi cakṣūrasanatvagghrāṇānītyarthaḥ /",
    "GSP29nystik_u:14844": " tathāpi śrotrasya rūpaṃ na jñāyate kīdṛśaṃ tadityata",
    "GSP29nystik_u:14845": " āha /",
    "GSP29nystik_u:14846": " bhūtaṃ śrotram /",
    "GSP29nystik_u:14847": " ( 382 / 3 ) arthaprakāśakatvādityucyamāne manasānaikāntikamata āha prāpteti /",
    "GSP29nystik_u:14848": " na hi rūpādibhiḥ sahāsti manasaḥ prāptistathāpi manasyevāyaikāntaḥ",
    "GSP29nystik_u:14849": " āntaraṃ hi duḥkhādi manaḥ prāpya prakāśayatyata",
    "GSP29nystik_u:14850": " āha bāhyeti /",
    "GSP29nystik_u:14851": " tathāpi sannikarṣādṛṣṭādibhiranaikānto 'ta",
    "GSP29nystik_u:14852": " āha /",
    "GSP29nystik_u:14853": " dravyatve satīti /",
    "GSP29nystik_u:14854": " śaṅkābhāṣyaṃ jātibhedavadandriyabheda",
    "GSP29nystik_u:14855": " iti cet /",
    "GSP29nystik_u:14856": " nirākaroti dharmabhedamātraṃ cānupapannam /",
    "GSP29nystik_u:14857": " vṛṣadaṃśanayanasya raśmimatvaṃ mānuṣanayanasya tu na tattvamiti yo 'yaṃ dharmabhedaḥ sa eva mātraṃ taccānupapannam /",
    "GSP29nystik_u:14858": " co 'vadhāraṇe bhinnakramaḥ /",
    "GSP29nystik_u:14859": " anupapannameveti yojanā /",
    "GSP29nystik_u:14860": " kuto 'nupapannamityatra hetumāha āvaraṇasyeti /",
    "GSP29nystik_u:14861": " tathā hi dhūmavatvaṃ parvate rasavatyāṃ cānyat tathā'pyeṣa viśeṣo 'syāgnimattvānagnitve pratyaprayojakaḥ /",
    "GSP29nystik_u:14862": " evaṃ biḍālatvamanuṣyatve aprayojake ityarthaḥ // 43 //",
    "GSP29nystik_u:14863": " NyS_3,1.44: aprāpyagrahaṇaṃ kācābhrapaṭalasphaṭikāntaritopalabdheḥ //",
    "GSP29nystik_u:14864": " NyS_3,1.45: kuḍyāntaritānupalabdherapratiṣedhaḥ //",
    "GSP29nystik_u:14865": " NyS_3,1.46: apratīghātāt saṃnikarṣopapattiḥ //",
    "GSP29nystik_u:14866": " so 'pratihanyamāna",
    "GSP29nystik_u:14867": " iti /",
    "GSP29nystik_u:14868": " sa raśmirapratihanyamānaḥ kācena kācaṃ vyatibhidyārthena sambadhyate kācāntargatena // 44-46 //",
    "GSP29nystik_u:14869": " NyS_3,1.47: ādityaraśmeḥ sphaṭikāntaritepi dāhye 'vighātāt //",
    "GSP29nystik_u:14870": " vārtikam avyūhyamānāvayavadravyānupraveśa",
    "GSP29nystik_u:14871": " iti /",
    "GSP29nystik_u:14872": " ( 383 / 10 ) yasya dravyasya bharjanakapālāderavayavā na vyūhyante pūrvotpannadravyārambhakasaṃyoganāśena",
    "GSP29nystik_u:14873": " dravyāntarajanakasaṃyogotpādanaṃ vyūhanaṃ tanna kriyante tasya dravyasya bharjanakapālāderavyūhyamānasyāvayavavyūhanamavayavino",
    "GSP29nystik_u:14874": " 'pīti avyūhyamānasyetyuktam /",
    "GSP29nystik_u:14875": " tasya bharjanakapālāderantarāvayavairyo 'bhisambandho vahneḥ so 'pratighātaḥ /",
    "GSP29nystik_u:14876": " etaduktaṃ bhavati sāntaratvādavayavidravyāṇāṃ tadavināśenāgneryo 'nupraveśaḥ so 'pratighāta",
    "GSP29nystik_u:14877": " iti /",
    "GSP29nystik_u:14878": " praveśe 'pratighātamuktvā niḥsaraṇai 'pyavighātamāha /",
    "GSP29nystik_u:14879": " antarvyavasthitasya vā dravyasya madhūdakāderbahiravasthitahastādiprāptiḥ",
    "GSP29nystik_u:14880": " tasya kīdṛśasya bahirityata āha /",
    "GSP29nystik_u:14881": " avyūhyamānāvayavasya śalākādestasya bahiriti // 47 //",
    "GSP29nystik_u:14882": " NyS_3,1.48: netaretaradharmaprasaṅgāt //",
    "GSP29nystik_u:14883": " NyS_3,1.49: ādarśodakāyoḥ prasādasvābhāvyād rūpopalabdhivattadupalabdhiḥ //",
    "GSP29nystik_u:14884": " dravyāntarāsaṃpṛktadravyasamavāyaḥ svacchatetyarthaḥ /",
    "GSP29nystik_u:14885": " prasaṅgātpratibimbabhramotpādakramamāha /",
    "GSP29nystik_u:14886": " ādarśādiṣviti /",
    "GSP29nystik_u:14887": " ( 384 / 10 ) yadabhimukhamagramiti /",
    "GSP29nystik_u:14888": " draṣṭuḥ puruṣasyābhimukhaṃ nayanaraśmeḥ parāvṛttasyāgraṃ tadabhimukhaṃ mukhādi paśyati /",
    "GSP29nystik_u:14889": " sārūpyanibandhanatvādvibhramāṇāṃ sārūpyamihāpyāha /",
    "GSP29nystik_u:14890": " yathā 'grato 'vasthitasya puruṣasya mukhaṃ locanarocirapraśmisambandhabhimukhamevametaditi /",
    "GSP29nystik_u:14891": " nanvādarśapratihataśced nayanaraśmiḥ parāvṛttaḥ kathaṃ paścādabhimukhavibhramahetuḥ hanta bhoḥ pātamātrādādarśajñānena bhavitavyaṃ paścātpratimbivibhrameṇa,",
    "GSP29nystik_u:14892": " na caivamasti yaugapadyapratibhāsādityata āha /",
    "GSP29nystik_u:14893": " ādarśeti /",
    "GSP29nystik_u:14894": " kutastarhi maṇikṛpāṇāderdarpaṇataleṣu nānānirbhāsaḥ pratibimbāvabhāsa ityata āha",
    "GSP29nystik_u:14895": " ādarśarūpānugrahāditi // 48-49 //",
    "GSP29nystik_u:14896": " NyS_3,1.50: dṛṣṭānumitānāṃ niyogapratiṣedhānupapattiḥ //",
    "GSP29nystik_u:14897": " NyS_3,1.51: sthānānyatve nānātvād avayavinānāsthānatvācca saṃśayaḥ //",
    "GSP29nystik_u:14898": " saṃprati teṣāmevendriyāṇāmekānekatve parīcikṣiṣuḥ saṃdigdhe /",
    "GSP29nystik_u:14899": " athāpi khalvekamiti /",
    "GSP29nystik_u:14900": " praśnapūrvakaṃ sūtramavatārayati /",
    "GSP29nystik_u:14901": " kutaḥ saṃśayaḥ",
    "GSP29nystik_u:14902": " // sthānā--yaḥ (sū. 51) //",
    "GSP29nystik_u:14903": " tatra ke cididaṃ sūtraṃ bhāṣyamatānapekṣaṃ yathāśruti vyācakṣate /",
    "GSP29nystik_u:14904": " taddūṣaṇapuraḥsaraṃ bhāṣyavyākhyānaṃ gṛhītu yathāśruti vyākhyānaṃ pareṣāṃ sūtrapāṭhapūrvakamupanyasyati /",
    "GSP29nystik_u:14905": " eke tviti /",
    "GSP29nystik_u:14906": " ( 385 / 13 ) anupapannarūpaścāyamiti /",
    "GSP29nystik_u:14907": " atra hi yathāśruti sthānānyatva iti niyittasaptamyā nānātvasya bījaṃ sthānānyattvamuktaṃ na tvekatvasyeti /",
    "GSP29nystik_u:14908": " ekatvasya tu bījaṃ nānāsthānatvaṃ yathoktam /",
    "GSP29nystik_u:14909": " avayavinānāsthānatvāditi /",
    "GSP29nystik_u:14910": " avayavītyekatvamupalakṣayati /",
    "GSP29nystik_u:14911": " sthānānyatvaṃ ca sthānasyānyatvamucyate /",
    "GSP29nystik_u:14912": " nānāsthānatvaṃ ca nānāsthānāni yasyetyanyapadārthaḥ sthānānyatvādanyaḥ",
    "GSP29nystik_u:14913": " na tu dharmadvayaṃ sākṣātsaṃśayakāraṇamityekatarasyaikānekasādhāraṇyaṃ vācyam /",
    "GSP29nystik_u:14914": " tatra yadi tāvadevaṃ kriyate saṃśayaḥ sthānānyatve nānātvaikatvadarśanāditi /",
    "GSP29nystik_u:14915": " yadā sūtrārthālocanenaikatve sthānānyatvasyādarśanānna samānadharmaḥ sūtraṃ khalvekatve nānāsthānatvamāha na sthānānyatvam /",
    "GSP29nystik_u:14916": " anekatvamātre hi taduktaṃ sūtrakāreṇa sthānānyatve nānātvāditi /",
    "GSP29nystik_u:14917": " atha nānāsthānatve satyekatvānekatvadarśanātsaṃśaya",
    "GSP29nystik_u:14918": " iti etad dūṣayati /",
    "GSP29nystik_u:14919": " tadā dravyaṃ nānāsthānamanekaṃ na kiṃ cid dṛṣṭaṃ sūtram /",
    "GSP29nystik_u:14920": " avayavinānāsthānatvāditi sūtraṃ nānāsthānatvenaikatvamāha na tu nānātvamapi yatpunarghaṭādyanekaṃ na tannānāsthānamuktaṃ sūtrakṛtā /",
    "GSP29nystik_u:14921": " api tu sthānānyatvaṃ sūtrakṛtoktaṃ sthānānyatve nānātvādityanena dūṣaṇabhupaṃsaharati /",
    "GSP29nystik_u:14922": " so yaṃ saṃśaya ubhayathā 'nupapanna indriyeṣu yathāśrutasūtraparigraheṇa",
    "GSP29nystik_u:14923": " ubhayathā sthānānyatvena nānāsthānatvena cetyarthaḥ /",
    "GSP29nystik_u:14924": " tadevaṃ paravyākhyānaṃ daṣayitvā bhāṣyakārīyasya vyākhyānasya yuktatvamāha sthāneṣu tu yuktaḥ /",
    "GSP29nystik_u:14925": " sthāneṣvitinimittasaptamī nānāsthānatvanimitta",
    "GSP29nystik_u:14926": " indriyeṣvekatvānekatvasaṃśayo yuktaḥ nānāsthānaṃ khalvekamavayavidravyaṃ dṛṣṭamanekaṃ ca bhinnabhājanagataṃ phalamiti /",
    "GSP29nystik_u:14927": " indriyaviṣayaṃ nānāsthānatvanimittakaṃ saṃśayamāha /",
    "GSP29nystik_u:14928": " kiṃ nānāsthānānīndriyāṇi uta nānāsthānamekamindriyamiti /",
    "GSP29nystik_u:14929": " tadidamuktaṃ bhāṣyakāreṇa bahūni dravyāṇi nānāsthānāni dṛśyante nānāsthānaśca sanneko 'vayavī ca /",
    "GSP29nystik_u:14930": " tenendriyeṣu bhinnasthāneṣu saṃśaya iti /",
    "GSP29nystik_u:14931": " sūtre 'pi sthānānyatve ityanena nānāsthānatvamevopalakṣaṇīyamityavirodhaḥ /",
    "GSP29nystik_u:14932": " yathāśrutastu na sūtrārtha ityāha /",
    "GSP29nystik_u:14933": " indriyeṣu tu na sthānanānātvātsambhavati /",
    "GSP29nystik_u:14934": " na ca nānāsthānatvāditi /",
    "GSP29nystik_u:14935": " ( 386 / 1 ) kiṃ tvindriyaviṣayo nānāsthānatvādeva saṃśayo bhāṣyakārīyaḥ sādhīyānityarthaḥ /",
    "GSP29nystik_u:14936": " tadevaṃ paroktaṃ saṃśayabījaṃ dūṣayitvā bhāṣyakārīyaṃ saṃśayabījaṃ darśayitvā vārttikakāraḥ svātantryeṇa saṃśayabījamāha /",
    "GSP29nystik_u:14937": " śarīravyatirekitvātsattvācca saṃśaya iti // 50-51 //",
    "GSP29nystik_u:14938": " NyS_3,1.52: tvagavyatirekāt //",
    "GSP29nystik_u:14939": " pūrvapakṣaṃ gṛhṇāti /",
    "GSP29nystik_u:14940": " tvaga--t (sū. 52) //",
    "GSP29nystik_u:14941": " kaḥ punaravyatireka iti /",
    "GSP29nystik_u:14942": " ghaṭādiprāptaṃ cakṣastvaco vyatiricyata eveti bhāvaḥ /",
    "GSP29nystik_u:14943": " uttaram /",
    "GSP29nystik_u:14944": " sarvādhiṣṭhānasambandha iti /",
    "GSP29nystik_u:14945": " sautrasyāvyatirekaśabdasya vyākhyānāntaramāha /",
    "GSP29nystik_u:14946": " sati bhāvo veti /",
    "GSP29nystik_u:14947": " tadanena yasyāṃ ca satyāmiti bhāṣyaṃ vyākhyātam /",
    "GSP29nystik_u:14948": " co vikalpārthaḥ /",
    "GSP29nystik_u:14949": " siddhāntabhāṣyaṃ nendriyeti /",
    "GSP29nystik_u:14950": " lokavirodha iti /",
    "GSP29nystik_u:14951": " lokyate jñāyate 'neneti lokaḥ pramāṇaṃ tadvirodha",
    "GSP29nystik_u:14952": " ityarthaḥ /",
    "GSP29nystik_u:14953": " anekena cānindriyeṇeti /",
    "GSP29nystik_u:14954": " śarīraṃ pārthivaṃ bhūtāntarasampṛktaṃ ca tadindriyādhiṣṭhānāni śarīrāvayavabhūtāni pṛthivyādinā vyāptānītyanekāntaḥ /",
    "GSP29nystik_u:14955": " na vyāghātāditi /",
    "GSP29nystik_u:14956": " paradoṣodbhāvanapaṃra na punaratvagavayavatvamindriyāntarāṇāmabhimatamiti // 52 //",
    "GSP29nystik_u:14957": " NyS_3,1.53: na yugapadārthānupalabdheḥ //",
    "GSP29nystik_u:14958": " evaṃ bhāṣyakārīyasiddhāntamutatvā sautrasiddhāntamāha /",
    "GSP29nystik_u:14959": " sūtreṇa cābhisambandhaḥ siddhāntasya // ( 387 /",
    "GSP29nystik_u:14960": " 8 ) na yu--bdheḥ (sū. 53) //",
    "GSP29nystik_u:14961": " naitadastyekamindriyamiti /",
    "GSP29nystik_u:14962": " kasyād ? yugapadarthānupalabdheriti /",
    "GSP29nystik_u:14963": " tadetatsūtraṃ bhāṣyadṛṣṭyā vyācaṣṭe vārttikakāraḥ /",
    "GSP29nystik_u:14964": " yasyaikamindriyamiti /",
    "GSP29nystik_u:14965": " tadvetadvyākhyānaṃ dūṣayati /",
    "GSP29nystik_u:14966": " naikendriyagrāhyāṇāmiti /",
    "GSP29nystik_u:14967": " bhāṣyavyākhyānaṃ dūṣayitvā sūtramanyathā vyākhyātuṃ bhūmiracanāṃ karoti /",
    "GSP29nystik_u:14968": " evaṃ bruvāṇa",
    "GSP29nystik_u:14969": " ekendriyavādīti // ( 388 /",
    "GSP29nystik_u:14970": " 5 ) sāmi--ardham /",
    "GSP29nystik_u:14971": " ekamapīndriyamardhaṃ prāpya gṛhṇāti aprāptaṃ cārdhamekadeśa iti yāvat /",
    "GSP29nystik_u:14972": " karaṇadharmamatikrāmantaṃ prati yugapadupalabdhiprasaṅgo dūṣaṇamityarthaḥ // 53 //",
    "GSP29nystik_u:14973": " NyS_3,1.54: vipratiṣedhācca na tvagekā //",
    "GSP29nystik_u:14974": " ekatvapratiṣedhādeva pāriśeṣyānnānātvaṃ setsyatītyata āha nāsādhanā kriyeti /",
    "GSP29nystik_u:14975": " ( 389 / 7 ) ekatvaṃ ca kathamiti /",
    "GSP29nystik_u:14976": " na śakyaḥ pakṣo dūṣayitumityuktam /",
    "GSP29nystik_u:14977": " pṛcchati /",
    "GSP29nystik_u:14978": " kathaṃ tarhīti /",
    "GSP29nystik_u:14979": " uttaram /",
    "GSP29nystik_u:14980": " pratiṣedhāccānantaramiti /",
    "GSP29nystik_u:14981": " yadyapyanantaraśabdaprayoge pañcamī na smaryate tathā 'pyanyaśabdasyādhyāhāreṇa pañcamī vyākhyeyā /",
    "GSP29nystik_u:14982": " anantaraṃ pratiṣedhādanyaḥ sthāpanāheturiti yojanā /",
    "GSP29nystik_u:14983": " atha veti /",
    "GSP29nystik_u:14984": " vyatirekī heturdvayorviruddhayorekataraniṣedhenaikata(nīṃ)",
    "GSP29nystik_u:14985": " raṃ vyavasthāpayati /",
    "GSP29nystik_u:14986": " yathā nairātmyaniṣedhena jīvaccharīraspaya sātmakatvamiti // 54 //",
    "GSP29nystik_u:14987": " NyS_3,1.55: indriyārthapañcatvāt //",
    "GSP29nystik_u:14988": " sūtramākṣipati /",
    "GSP29nystik_u:14989": " idaṃ tu sūtramiti /",
    "GSP29nystik_u:14990": " eṣa nyāyo mayā vāco bhaṅgyā sūtrita",
    "GSP29nystik_u:14991": " ityarthaḥ // 55 //",
    "GSP29nystik_u:14992": " NyS_3,1.56: na tadarthabahutvāt //",
    "GSP29nystik_u:14993": " pūrvapakṣiṇaḥ sūtram /",
    "GSP29nystik_u:14994": " na ta--t (sū. 56) //",
    "GSP29nystik_u:14995": " pūrvapakṣamākṣipati na virodhāditi /",
    "GSP29nystik_u:14996": " pūrvapakṣiṇaḥ samādhānaṃ nāsādhanāditi // 56 //",
    "GSP29nystik_u:14997": " NyS_3,1.57: gandhatvādyavyatirekād gandhādīnāmapratiṣedhaḥ //",
    "GSP29nystik_u:14998": " siddhāntaḥ--- gandha--dhaḥ (sū. 57)",
    "GSP29nystik_u:14999": " NyS_3,1.58: viṣayatvāvyatirekādekatvam //",
    "GSP29nystik_u:15000": " NyS_3,1.59: na buddhilakṣaṇādhiṣṭhānagatyākṛtijātipañcatvebhyaḥ //",
    "GSP29nystik_u:15001": " yasyādhiṣṭhānaṃ bhinnamiti /",
    "GSP29nystik_u:15002": " ( 391 / 10 ) bhinnaṃ niyatam /",
    "GSP29nystik_u:15003": " etaduktaṃ bhavati rūpavyañjakasya kṛṣṇasāramevādhiṣṭānaṃ na karṇaśaṣkulyādi evamanyatrāpi draṣṭavyam /",
    "GSP29nystik_u:15004": " yasya punaḥ siddhāntino 'dhiṣṭhānābhedastathā ca tadadhiṣṭhānasyendriyasyāpi bhedaḥ",
    "GSP29nystik_u:15005": " tasyaikādhiṣṭhānavināśena tadgatasyendriyasya vināśe 'pyadhiṣṭhānāntarāśritasyendriyāntarasyāvasthānamiti",
    "GSP29nystik_u:15006": " naikādhiṣṭhānanāśe sarvādhiṣṭhānanāśātsarvendriyanāśalakṣaṇaḥ",
    "GSP29nystik_u:15007": " tathaikādhiṣṭhānāvasthāne sarvendriyāvasthānalakṣaṇo doṣa iti /",
    "GSP29nystik_u:15008": " iṣṭāniṣṭopekṣaṇīya iti /",
    "GSP29nystik_u:15009": " upekṣaṇīyasyāpi puruṣārthatvaṃ bhavati kena citprakāreṇa,",
    "GSP29nystik_u:15010": " yadi hi tatra puruṣaḥ pravartate tato niṣphale karmaṇi pravṛttaḥ puruṣastapyeta /",
    "GSP29nystik_u:15011": " duḥkhaṃ karmetyanu bhavo lokasya,",
    "GSP29nystik_u:15012": " upekṣaṇīyatve tu tanna tasya bhavati // 58-59 //",
    "GSP29nystik_u:15013": " NyS_3,1.60: bhūtaguṇaviśeṣopalabdhestādātmyam //",
    "GSP29nystik_u:15014": " tatra pārthivaṃ ghrāṇaṃ rūparasagandhasparśeṣu niyamena gandhasya vyañjakatvād bāhyapārthivavaditi /",
    "GSP29nystik_u:15015": " yathā hi mṛgamadagandhavyañjakāḥ kukkuṭoccārādayaḥ pārthivā ityarthaḥ /",
    "GSP29nystik_u:15016": " na cātapenānekāntaḥ /",
    "GSP29nystik_u:15017": " na hyatapo gandhavyañjako 'pi tu jalābhibhūto gandho dravyāṇāṃva nopalabhyate kevalaṃ jalamātayo 'panayati na tu gandhaṃ dravyasyābhivyanakti tasmānnānekāntaḥ /",
    "GSP29nystik_u:15018": " evaṃ rasanamindriyamāpyaṃ gandhādiṣu madhye niyamena rasasya vyañjakatvād",
    "GSP29nystik_u:15019": " dantāntarasyandamānodakavinduvat /",
    "GSP29nystik_u:15020": " na khalu viśuṣyadāsyo modakādirasamanubhavati /",
    "GSP29nystik_u:15021": " evaṃ taijasaṃ cakṣuḥ gandhādiṣu madhye niyamena rūpasya vyañjakatvāt pradīpādivat /",
    "GSP29nystik_u:15022": " evaṃ vāyavīyaṃ tvagindriyaṃ gandhādiṣu madhye sparśasyava vyañjakatvāt svedodabinduśatisparśavyañjakavyajanapacanavat /",
    "GSP29nystik_u:15023": " niyamagrahaṇaṃ manonivṛttyartham /",
    "GSP29nystik_u:15024": " madhya iti cāvadhāraṇasiddhyartham /",
    "GSP29nystik_u:15025": " anyathā ghrāṇādīnāṃ gandhatvādivyañjakatvenāvadhāraṇaṃ na syāt /",
    "GSP29nystik_u:15026": " tadetadāha /",
    "GSP29nystik_u:15027": " evaṃ śeṣeṣviti /",
    "GSP29nystik_u:15028": " ( 392 / 19 ) evaṃ cendriyapañcatvena hastapāyūpasthavācāmindriyatvaniṣedho 'pi sūcita indriyalakṣaṇavirahāt /",
    "GSP29nystik_u:15029": " yaccharīrasaṃyuktaṃ saṃskāra(ka)",
    "GSP29nystik_u:15030": " doṣavyatiriktaṃ sākṣātpratītisādhanaṃ tadindriyamiti hīndriyalakṣaṇaṃ,",
    "GSP29nystik_u:15031": " na caitadasti hastādiṣu /",
    "GSP29nystik_u:15032": " taj jñānendriyāṇāṃ lakṣaṇamimāni karmendriyāṇīti cet /",
    "GSP29nystik_u:15033": " hantainaṣāmindriyatvalakṣaṇāntaraṃ vaktavyam /",
    "GSP29nystik_u:15034": " śarīrāśritamasādhāraṇakāryakārīndriyamiti lakṣaṇamiti cet /",
    "GSP29nystik_u:15035": " vaktavyameṣāmasādhāraṇaṃ kāryam /",
    "GSP29nystik_u:15036": " uktaṃ vacanādānaviharaṇotsargānandāḥ pañcānāmiti /",
    "GSP29nystik_u:15037": " nanvādānaviharaṇotsargāstāvadvakrahastādibhirapi śakyāḥ kartum /",
    "GSP29nystik_u:15038": " api cāsti kaṇṭhahṛdayāmāśayapakvāśayādīnāṃ giraṇāditattadasādha raṇaṃ kāryamiti tānyapīndriyāṇi prasajyeranniti tasmādyatkiñcidetadapīti //",
    "GSP29nystik_u:15039": " NyS_3,1.61: gandharasarūpasparśaśabdānāṃ sparśaparyantāḥ pṛthivyāḥ //",
    "GSP29nystik_u:15040": " NyS_3,1.62: aptejovāyūnāṃ pūrvaṃ pūrvamapohyākāśasyottaraḥ //",
    "GSP29nystik_u:15041": " kramaprāptamarthalakṣaṇaṃ parīcikṣiṣamāṇor 'thalakṣaṇaṃ smārayati /",
    "GSP29nystik_u:15042": " gandhādayaḥ pṛthivyādiguṇā ityuddiṣṭamiti /",
    "GSP29nystik_u:15043": " lakṣitamiti vaktavye saṃmugdhābhidhānaṃ sāmānyāduddiṣṭamityuktam /",
    "GSP29nystik_u:15044": " tatra parīkṣāmukhaṃ saṃśayamāha /",
    "GSP29nystik_u:15045": " uddeśaśca niyogeti /",
    "GSP29nystik_u:15046": " niyogādīnāṃ rūpamāha /",
    "GSP29nystik_u:15047": " tatra niyoga iti /",
    "GSP29nystik_u:15048": " tadevaṃ vimṛṣya niyogasamuccayau parityajya vikalpamālambate sūtrābhyāmato viśeṣaṇārthamiti /",
    "GSP29nystik_u:15049": " ( 393 / 2 ) gandha---vyāḥ (sū. 61) apta---raḥ (62) /",
    "GSP29nystik_u:15050": " viśeṣaṇārthamiti /",
    "GSP29nystik_u:15051": " sūtrayostātparyamuktaṃ tadevaṃ sphuṭayati /",
    "GSP29nystik_u:15052": " niyamārthe iti /",
    "GSP29nystik_u:15053": " uttareṣvabādiṣvekaikaśo 'pakarṣo gandhādīnāṃ sparśaparyantānām /",
    "GSP29nystik_u:15054": " tathā hi caturṣu gandhāpakarṣopasvapakṛṣṭasya gandhasya punarudbhavo nāstīti adbhya uttare tejasi rasasyāpakarṣaḥ /",
    "GSP29nystik_u:15055": " evamapakṛṣṭayośca gantharasayoḥ punarudbhāvo nāstīti tejauttare vāyau rūpāpakarṣa iti /",
    "GSP29nystik_u:15056": " evamapakṛṣṭānāṃ gandharasarūpāṇāṃ punarudbhavo nāstīti vāyoruttarasminnākāśe sparśasyāpakarṣaḥ /",
    "GSP29nystik_u:15057": " tadidamukta mekaikaśa iti /",
    "GSP29nystik_u:15058": " avyutpanno 'yasuttaraśabdo 'nantaravacanaḥ tena bahūnāṃ nirddhāraṇe 'pyupavannārtha iti /",
    "GSP29nystik_u:15059": " bhavatu vā tarabnirdeśaḥ tathā 'pi na doṣa ityāha /",
    "GSP29nystik_u:15060": " bhavatviti /",
    "GSP29nystik_u:15061": " kva citpāṭhastantraṃ veti yathābhāṣyam",
    "GSP29nystik_u:15062": " sphuṭārtha eva // 61-62 //",
    "GSP29nystik_u:15063": " NyS_3,1.63: na sarvaguṇānupalabdheḥ //",
    "GSP29nystik_u:15064": " pūrvapakṣī niyogapakṣamutthāpayati /",
    "GSP29nystik_u:15065": " na sa--bdheḥ (sū. 63) //",
    "GSP29nystik_u:15066": " pṛthivyādiprakṛtīnāṃ ghrāṇādīnāṃ gandhādiprativyaktiniyama evamupapadyate yadi gandhamātraguṇā pṛdhivī rasamātraguṇā āpa",
    "GSP29nystik_u:15067": " ityādi na tvanyathā /",
    "GSP29nystik_u:15068": " anyathā tu pārthivena ghrāṇena gandhavadrasarūpasparśā api vyajyeran aviśeṣādityarthaḥ // 63 //",
    "GSP29nystik_u:15069": " NyS_3,1.64: ekaikaśyenottarottaraguṇasadbhāvāduttarāṇāṃ tadanupalabdhiḥ //",
    "GSP29nystik_u:15070": " NyS_3,1.65: viṣṭaṃ hyaparaṃ pareṇa //",
    "GSP29nystik_u:15071": " viṣṭaṃ ṇa (sū. 65) //",
    "GSP29nystik_u:15072": " saṃsargasya dvyāśrayatve 'pi na dvaye sajānatvaṃ yathā 'gnidhūmayoḥ saṃbandho nyathā'gneḥ sa hi vyāpako dhūme dhūmadhvajasya bhāva eva nābhāvaḥ",
    "GSP29nystik_u:15073": " dhūmastu vyāpyaḥ taspaya vānhāveva bhāvo nānyatreti /",
    "GSP29nystik_u:15074": " evamaparaṃ pṛthivyādi pareṇābādinā viṣṭaṃ vyāptaṃ nābādimantareṇāsti pṛthivī /",
    "GSP29nystik_u:15075": " tena pṛthivyāmabādiguṇānāṃ rasādīnāṃ niyamenopalambho na tvabādiṣu pṛthivīguṇānām,",
    "GSP29nystik_u:15076": " evamapsvanalādiguṇo vyākhyātaḥ /",
    "GSP29nystik_u:15077": " viṣṭattvaṃ saṃyogaviśeṣo vyāptistyirthaḥ /",
    "GSP29nystik_u:15078": " bhāṣyaṃ taccaitadbhūtasṛṣṭāviti /",
    "GSP29nystik_u:15079": " bhūtasṛṣṭipratipādakeṣu purāṇeṣu naitarhīti /",
    "GSP29nystik_u:15080": " nedānīmananubhavādityarthaḥ // 64-65 //",
    "GSP29nystik_u:15081": " NyS_3,1.66: na pārthivāpyayoḥ pratyakṣatvāt //",
    "GSP29nystik_u:15082": " siddhāntī vikalpavādyetad",
    "GSP29nystik_u:15083": " dūṣayati /",
    "GSP29nystik_u:15084": " napā--t (sū. 66) //",
    "GSP29nystik_u:15085": " trividhaṃ hi dravyaṃ cākṣuṣamiṣyate prārthivamāpyaṃ taijasaṃ ca /",
    "GSP29nystik_u:15086": " tatra rūpavattvena taijasameva cākṣuṣaṃ syād",
    "GSP29nystik_u:15087": " netarad rūpavattvāt /",
    "GSP29nystik_u:15088": " na ca rūpidravyasaṃtarmāccākṣuṣatvaṃprarūpathoccapi pārthivāpyayoriti vācyam /",
    "GSP29nystik_u:15089": " nabhonabhasvatorapi cākṣuratvaprasaṅgāt /",
    "GSP29nystik_u:15090": " asti hi rūpavatā tejasā tayoḥ iti /",
    "GSP29nystik_u:15091": " atha vā pārthivāpyasaṃbandhino rasabhedasya rūpabhedasya caikānekavidhatvena pratyakṣatvādityāha bhāṣyakāraḥ /",
    "GSP29nystik_u:15092": " rasayorvetyādi nopapadyata ityantena /",
    "GSP29nystik_u:15093": " punarasyaiva vyākhyānāntaramāha /",
    "GSP29nystik_u:15094": " sparśayoriti /",
    "GSP29nystik_u:15095": " pārthivāpyayorityasyodāharaṇamātrārthatvāt /",
    "GSP29nystik_u:15096": " pārthivataijasayoritvapi vyākhyānamuktam /",
    "GSP29nystik_u:15097": " vyākhyānāntaramāha /",
    "GSP29nystik_u:15098": " atha veti /",
    "GSP29nystik_u:15099": " kāryasya vyavasthitaguṇasya darśanāt kāraṇamapi vyavasthitaguṇamanumapite /",
    "GSP29nystik_u:15100": " na ca sarvatra saṃsargo yenānyasya guṇo 'nyatropalabhyate vivekasyāsaṃsargasya darśanāt /",
    "GSP29nystik_u:15101": " vyākhyānāntaramāha /",
    "GSP29nystik_u:15102": " dṛṣṭaścati /",
    "GSP29nystik_u:15103": " co vikalpārthaḥ /",
    "GSP29nystik_u:15104": " niyogastu niranumānaṃ ityāha /",
    "GSP29nystik_u:15105": " niranumānaṃ tu viṣṭaṃ hyaparaṃpareṇetyetaditi /",
    "GSP29nystik_u:15106": " niyamo gandha",
    "GSP29nystik_u:15107": " eva pṛthivnayāmityevamādiḥ /",
    "GSP29nystik_u:15108": " tasya kāraṇaṃ pramāṇaṃ nāsti tadbādhakasyaiva pramāṇasyoktatvāt /",
    "GSP29nystik_u:15109": " tasmādbhūtasṛṣṭiḥ kathaṃ cidupacārato vyākhyeyeti /",
    "GSP29nystik_u:15110": " viṣṭatvaṃ saṃyogaḥ sa ca dvayoḥca samāna iti /",
    "GSP29nystik_u:15111": " anyaguṇo yadanyatropalabhyate tatkiṃ saṃyogādoho svidvyāpteḥ,",
    "GSP29nystik_u:15112": " yadi vyāpteḥ nāyogolake vahnisaṃpṛkte vahniguṇā gṛhyeran /",
    "GSP29nystik_u:15113": " tayorvyāpyavyāpakabhāvābhāvāt /",
    "GSP29nystik_u:15114": " dhūme ca gaganatalāvalambini bhūmiṣṭhena vahninā vyāpteragnerguṇāgṛhyeran tayorvyāpyavyāpakabhāvāt /",
    "GSP29nystik_u:15115": " tasmādanyasaṃyogo hetuḥ sa cobhayoraviśiṣṭa",
    "GSP29nystik_u:15116": " iti tejasā saṃyuktasya vāyorapi rūpavattvena cākṣuṣatvaprasaṅga iti // 66 //",
    "GSP29nystik_u:15117": " NyS_3,1.67: pūrvapūrvaguṇotkarṣāt tattatpradhānam //",
    "GSP29nystik_u:15118": " pūrva--nam (sū. 67) //",
    "GSP29nystik_u:15119": " pradhānatāpadārthaṃ vyācaṣṭe bhāṣyakāraḥ viṣayagrāhakatvaṃ gandhādirviṣayaḥ /",
    "GSP29nystik_u:15120": " tadeva viṣayagrāhakatvaṃ kutastatrāha /",
    "GSP29nystik_u:15121": " guṇotkarṣāttadabhivyaktisāmarthyāt /",
    "GSP29nystik_u:15122": " viṣayagrāhakatvaṃ cetprādhānyaṃ tatsarveṣāmevendriyāṇāṃ viṣayagrāhakatvādityāśayavān vārttikakaro bhāṣyakārīya vyākhyānamamṛṣyamāṇaḥ pṛcchati",
    "GSP29nystik_u:15123": " kā pradhānatā ( 395 / 8 ) /",
    "GSP29nystik_u:15124": " svamatenottaramāha /",
    "GSP29nystik_u:15125": " caturguṇatvādiriti /",
    "GSP29nystik_u:15126": " etaduktaṃ bhavati yasmāccaturguṇatvena pārthivaṃ ghrāṇaṃ rasanādibhya āpyādibhyaḥ pradhānaṃ tasmādasyāgandhavattvaṃ nāsti yena gandhaṃ na gṛhṇīyāt",
    "GSP29nystik_u:15127": " na nvevaṃ rasavattvāndikamapyasti ghrāṇasyati rasādikamapi gṛhṇīyādata uktaṃ guṇotkarṣāditi /",
    "GSP29nystik_u:15128": " sarveṣāṃ samavāyāviśeṣe 'pi gandhasyaiva ghrāṇautkarṣa iti gandhameva gṛhṇāti tenāgandhavattvaniṣedhaparaṃ",
    "GSP29nystik_u:15129": " pradhānyābhidhānaṃ na punargandhagrahaṇe gandhavattvaṃ prayojakamapi tu gandhasyotkarṣa iti siddham /",
    "GSP29nystik_u:15130": " tatrotkarṣapadārthaṃ pṛcchati vārttikāraḥ ko guṇotkarṣaḥ /",
    "GSP29nystik_u:15131": " uttaraṃ svaguṇābhivyaktisāmarthyaṃ svo guṇo ghrāṇasya mandhaḥ tajjātīyaścandanādisamaveto 'pi gandhaḥ sva ityucyate /",
    "GSP29nystik_u:15132": " na punaḥ svaguṇamevābhivyanakti ghrāṇaṃ ghrāṇasamavetasya hi gandhasyādṛṣṭavaśāttādṛśo",
    "GSP29nystik_u:15133": " nirmāṇabhedo yena sajātīyaṃ candanādisamavetaṃ gandhamabhivyanakti yathā mṛgamadādigandhaṃ",
    "GSP29nystik_u:15134": " pārthivadravyāntarasamaveto gandha iti /",
    "GSP29nystik_u:15135": " ata evāha yena guṇena yad dravyamutkṛṣyate sa tajjātīyābhivyañjakatvādutkṛṣṭo bhavati /",
    "GSP29nystik_u:15136": " tasmin dravyaiti śeṣaḥ /",
    "GSP29nystik_u:15137": " yaḥ punargandhaguṇatvāditi /",
    "GSP29nystik_u:15138": " gandhamātraguṇatvodeva ghrāṇaṃ gandhasya vyajjakaṃ na tu mandhasyotkarṣādityarthaḥ /",
    "GSP29nystik_u:15139": " tasya vādinaḥ sarveṣāmeva pārthivānāṃ guṇānāmupalabdhiprasaṅgaḥ",
    "GSP29nystik_u:15140": " ghrāṇagrāhyatvaprasaṅga ityarthaḥ // 67 //",
    "GSP29nystik_u:15141": " NyS_3,1.68: tavdyavasthānaṃ tu bhūyastvāt //",
    "GSP29nystik_u:15142": " nanu bhavato 'pi kuto vyavasthitiriti sūtramavatārayituṃ pṛcchati /",
    "GSP29nystik_u:15143": " kasmātpunariti /",
    "GSP29nystik_u:15144": " tadvya--t ( sū. 68 ) //",
    "GSP29nystik_u:15145": " arthanirvṛttīti /",
    "GSP29nystik_u:15146": " arthaḥ puruṣārthaḥ /",
    "GSP29nystik_u:15147": " pravibhaktasyeti /",
    "GSP29nystik_u:15148": " itarebhyo viśiṣṭasya /",
    "GSP29nystik_u:15149": " saṃskārakārita iti /",
    "GSP29nystik_u:15150": " adṛṣṭakārita iti // 68 //",
    "GSP29nystik_u:15151": " NyS_3,1.69: saguṇānāmindriyabhāvāt //",
    "GSP29nystik_u:15152": " śaṅkate /",
    "GSP29nystik_u:15153": " yadi punarindriyasya gandha iti ( 396 /",
    "GSP29nystik_u:15154": " 6 ) nirākaroti /",
    "GSP29nystik_u:15155": " tenaiva tasyeti /",
    "GSP29nystik_u:15156": " NyS_3,1.70: tenaiva tasyāgrahaṇācca //",
    "GSP29nystik_u:15157": " tadetadgrahaṇakavākyaṃ sopaskāraṃ vyācaṣṭe /",
    "GSP29nystik_u:15158": " yadīnidrayaṃ svagandhaṃ gṛhṇīyātte tava darśanenāsāvindriyagandhaḥ,",
    "GSP29nystik_u:15159": " athendriyagandhastato nendriyagrāhyaḥ syāt /",
    "GSP29nystik_u:15160": " kasmānnendriyagrāhya indriyagandha",
    "GSP29nystik_u:15161": " ityata āha /",
    "GSP29nystik_u:15162": " gandhaṃ ca gṛhṇaditi /",
    "GSP29nystik_u:15163": " co hetvarthe /",
    "GSP29nystik_u:15164": " na cātmasādhanaṃ karaṇamastīti manastu liṅgavadātmani karaṇaṃ na kevalamityuktam /",
    "GSP29nystik_u:15165": " tulyatvamāpādayituṃ siddhāntī pūrvapakṣiṇamanuyuṅkte kasmātpunaridaṃ na codyata iti /",
    "GSP29nystik_u:15166": " pūrvapakṣyāha na codyata iti /",
    "GSP29nystik_u:15167": " siddhāntavādyāha tulye ghrāṇena svasya gandhasyāgrahaṇamiti /",
    "GSP29nystik_u:15168": " tulyatāmevāpādayati etadapyadeśanīyamiti // 70 //",
    "GSP29nystik_u:15169": " NyS_3,1.71: na śabdaguṇopalabdheḥ //",
    "GSP29nystik_u:15170": " NyS_3,1.72: tadupalabdhiritaretaradravyaguṇavaidharmyāt //",
    "GSP29nystik_u:15171": " ( 397 / 11 ) śabdaguṇatvameva dikkālayoriti ceda nāmni vivādaḥ dikkālayorhi śabdaguṇatve satyasādhāraṇayogitvena na parāparavyatikarakāraṇatvaṃ pṛthivyādivadbhavitumarhatīti /",
    "GSP29nystik_u:15172": " tathā ca śabdaguṇaṃ parāparapratyayakāraṇaṃ cākāśameveti nāmni vivādaḥ /",
    "GSP29nystik_u:15173": " dikkālau tu parāparavyatikarakāraṇe kalpanīyau tena vyatiriktāvityarthaḥ /",
    "GSP29nystik_u:15174": " api cākāśamicchata",
    "GSP29nystik_u:15175": " ākāśapratyākhyānaṃ ca sāmarthyānupalabdheriti /",
    "GSP29nystik_u:15176": " rūpādisākṣātkāre hi indriyāṇāmindriyatvameva svarūpasāmarthyaṃ taccakṣurādidravyasya dṛṣṭaṃ na guṇādīnāmityarthaḥ // 75 //",
    "GSP29nystik_u:15177": " iti miśraśrīvācasyativiracitāyāṃ nyāyavārtikatātparyaṭīkāyāṃ",
    "GSP29nystik_u:15178": " tṛtīyādhyāyasya prathamamāhnikaṃ samāptam // ****************************************************************************",
    "GSP29nystik_u:15179": " śrīvācaspatimiśraviracitāyāṃ nyāyavārtikatātparyaṭīkāyāṃ",
    "GSP29nystik_u:15180": " tṛtīyo 'dhyāyaḥ",
    "GSP29nystik_u:15181": " NyS_3,2.1: karmākāśasādharmyāt saṃśayaḥ //",
    "GSP29nystik_u:15182": " parīkṣitānīndriyāṇyarthāśca buddheridānīṃ parīkṣākramaḥ /",
    "GSP29nystik_u:15183": " kramaḥ sthānaṃ /",
    "GSP29nystik_u:15184": " vṛttavarttivyamāṇānukīrttanaṃ hetuhetumadbhāvajñāpanārtham /",
    "GSP29nystik_u:15185": " arthondriyaparīkṣā ca buddhiparīkṣaṇaṃ ( ca )",
    "GSP29nystik_u:15186": " yathopayujyate tathā buddhiparīkṣāyāmeva sphuṭapībhaviṣyati /",
    "GSP29nystik_u:15187": " saṃśayamākṣipati /",
    "GSP29nystik_u:15188": " anupapannarūpa iti /",
    "GSP29nystik_u:15189": " (398 / 12) yadyupalabhyamānajñānaviṣayaḥ saṃśayaḥ so 'nupapannaḥ sāṃkhyānāmapi tadanityatvasyābhyupagamāt /",
    "GSP29nystik_u:15190": " atha sāṃkhyābhimatamahattattvaviṣayaḥ tasya sattva eva vipratipattiriti kutastadgatadharmavicāraḥ sati dharmiṇi dharmāścintyante na sandigdhasattvā iti bhāvaḥ /",
    "GSP29nystik_u:15191": " samādhate dṛṣṭipravādeti /",
    "GSP29nystik_u:15192": " sāṃkhyānāṃ hi darśane pravādo mahadantaḥ karaṇaṃ buddhiriti tadupālambhārthaṃ dūṣaṇārthaṃ prakaraṇamiti /",
    "GSP29nystik_u:15193": " ayamabhiprāyaḥ",
    "GSP29nystik_u:15194": " neha nityānityavicāro 'pi tavanayā dvārā vṛttaratiriktā sāṃkhyābhimatā buddhirnirākriyate sāmānyato buddhimātrasya nityānityatvavicāreṇa /",
    "GSP29nystik_u:15195": " yadi hi nityā buddhiḥ syāttato vṛttibhya",
    "GSP29nystik_u:15196": " udayavyayavatībhyo 'tiriktaṃ mahattatvamantaḥkaraṇaṃ syāt /",
    "GSP29nystik_u:15197": " atha tu nityatvasādhanāni pratisandhānādīni na buddhinityatvasyeśate tato vṛttaya",
    "GSP29nystik_u:15198": " eva buddhayo na tu tadatiriktaṃ buddhitattvaṃ sidhyatīti sidhyati buddhirupalabdhirjñānamityanarthāntaramiti",
    "GSP29nystik_u:15199": " buddherlakṣaṇaṃ tathā cāspaya lakṣaṇe saṅgatiḥ",
    "GSP29nystik_u:15200": " itarathā tu pradhānato nityānityatvavicāro na lakṣaṇena saṅgacchata iti // 1 //",
    "GSP29nystik_u:15201": " NyS_3,2.2: viṣayapratyabhijñānāt //",
    "GSP29nystik_u:15202": " sādhanaṃ ca pracakṣate /",
    "GSP29nystik_u:15203": " viṣayapratyabhijñānāditi /",
    "GSP29nystik_u:15204": " ( 399 / 3 ) vṛttimān kila viṣayaṃ pratyabhijānannātmānamapi pratyabhijānāti /",
    "GSP29nystik_u:15205": " na ca cetano vṛttimān tasya kūṭasthanityatvāt /",
    "GSP29nystik_u:15206": " anyathā pūrvāparāvasthābhedavān na kṛṭasthanityaḥ syāt /",
    "GSP29nystik_u:15207": " pariṇāminityā tu buddhirudayavyayavadanekavṛttimatī yujyata iti bhāvaḥ // 2 //",
    "GSP29nystik_u:15208": " NyS_3,2.3: sādhyasamatvādahetuḥ //",
    "GSP29nystik_u:15209": " siddhāntyāha sādhyasamatvādaheturiti /",
    "GSP29nystik_u:15210": " vṛttayo hi vṛttimato bhinnastena tāsāṃ nityatve 'pi na vṛttimān kauṭasthvāc cyavate /",
    "GSP29nystik_u:15211": " tathā ca pratyabhijñātātmaiva pratyabhijñānānnityaḥ syānna tvantaḥkaraṇaṃ buddhisaṃjñakaṃ,",
    "GSP29nystik_u:15212": " na hi tatpratyabhijñāne prakāśata",
    "GSP29nystik_u:15213": " ityarthaḥ /",
    "GSP29nystik_u:15214": " kriyānādhāratvācca karaṇasyeti /",
    "GSP29nystik_u:15215": " pradhānakriyānādhāraḥ karaṇaṃ pradhānakriyā ceyamupalabdhiḥ svato yadādhārā pratīyate sa karttā na karaṇaṃ,",
    "GSP29nystik_u:15216": " tathā ca pratyabhijñānādyupalabdhyā tadādhāraḥ karttātmā sidhyati nityo na tu karaṇamityarthaḥ /",
    "GSP29nystik_u:15217": " kriyāmātrābhidhānena śaṅkate /",
    "GSP29nystik_u:15218": " svakriyetañ pridhānakriyāmālambya nirākaroti /",
    "GSP29nystik_u:15219": " satyaṃ bhavatīti /",
    "GSP29nystik_u:15220": " nanu yadi bhedavivakṣayā kartrādiśabdavṛttirabhedavivakṣayā ca kārakaśabdapravṛttiḥ",
    "GSP29nystik_u:15221": " kathaṃ tarhi karttā kārakaṃ karaṇaṃ kārakamityādisāmānādhikaraṇyaṃ bhedābhedavivakṣayorviruddhārthatvādityata",
    "GSP29nystik_u:15222": " āha /",
    "GSP29nystik_u:15223": " kārakaśabdenāpīti ( 440 /",
    "GSP29nystik_u:15224": " 4 ) nābhedavivakṣā viśeṣāṇāṃ kiṃ tu sāmānyavivakṣā bhidyata iti bhedo na bhedo 'bheda iti sāmānyasyābhidhānāt /",
    "GSP29nystik_u:15225": " tathā ca sāmānyavivakṣayā pravṛttaḥ śabdastadbhedābhidhānādbhedavācinā sāmānādhikaraṇyaṃ",
    "GSP29nystik_u:15226": " pratipadyamāna itaretaravyāvṛtte viśeṣe 'pādānādau pravarttate anyasya kārakaviśeṣasya",
    "GSP29nystik_u:15227": " kārakaśabdena sāmānādhikaraṇyāsaṃbhavāt /",
    "GSP29nystik_u:15228": " pūrvavaditi /",
    "GSP29nystik_u:15229": " dvitīyādhyāyoktaṃ kārakaviśeṣasya lakṣaṇaṃ smārayati /",
    "GSP29nystik_u:15230": " codayati yadyanyakāraketi /",
    "GSP29nystik_u:15231": " kārakāṇāmupādānena khalu pravarttitaḥ karttā kārakāṇyupādatte /",
    "GSP29nystik_u:15232": " tasmāditarāprayojyatvamasyāsiddhamityarthaḥ /",
    "GSP29nystik_u:15233": " pariharati /",
    "GSP29nystik_u:15234": " na prayujyate phalasya prayojakatvāditi /",
    "GSP29nystik_u:15235": " nāprayujyamānaṃ karttāraṃ brūmo 'pi tu kārakāprayojyaṃ,",
    "GSP29nystik_u:15236": " na ca phalaṃ kārakamityarthaḥ /",
    "GSP29nystik_u:15237": " upetya pratyabhijñānamantaḥ karaṇe tasyeti /",
    "GSP29nystik_u:15238": " pratyakṣaṃ cetpratyabhijñānaṃ naikatve kiṃ tvanumānaṃ tato yadyatpratyabhijñāyate tattadekamiti na nidarśanamasti,",
    "GSP29nystik_u:15239": " na hi tasyaikatvamanyato niścitamataḥ pratayabhijñānāt /",
    "GSP29nystik_u:15240": " nāpyanekatvaṃ dṛṣṭaṃ tathā cāsādhāraṇatayā hetvā bhāsa",
    "GSP29nystik_u:15241": " ityarthaḥ /",
    "GSP29nystik_u:15242": " pratyabhijñānasvarūpāvadhāraṇe ca sati viruddho hetvābhāso buddhyanityatvasādhanāditi /",
    "GSP29nystik_u:15243": " śeṣaṃ nigadenaiva vyākhyātam /",
    "GSP29nystik_u:15244": " cetanādhyavasāyābhedo buddhilakṣaṇe 'smābhirvicāritaḥ // 3 //",
    "GSP29nystik_u:15245": " NyS_3,2.4: na yugapadagrahaṇāt //",
    "GSP29nystik_u:15246": " vṛttimato 'vasthānādvṛttyavasthānaprasaṅga",
    "GSP29nystik_u:15247": " iti sūtrārthaḥ // 4 //",
    "GSP29nystik_u:15248": " NyS_3,2.5: apratyabhijñāne ca vināśaprasaṅgaḥ //",
    "GSP29nystik_u:15249": " NyS_3,2.6: kramavṛttitvādayugapadgrahaṇam //",
    "GSP29nystik_u:15250": " NyS_3,2.7: apratyabhijñānaṃ ca viṣayāntaravyāsaṅgāt //",
    "GSP29nystik_u:15251": " NyS_3,2.8: na gatyabhāvāt //",
    "GSP29nystik_u:15252": " ākṣepturvacanaṃ mamāpyevaṃ kasmānneti ( 403 /",
    "GSP29nystik_u:15253": " 15 ) samādhāturvacanaṃ na kāraṇabhede dṛṣṭatvāditi /",
    "GSP29nystik_u:15254": " kāraṇabhedehi sati ekasya karturyugapadanekaṃ kāryaṃ dṛṣṭam /",
    "GSP29nystik_u:15255": " sāṅkhyānāṃ cāntaḥkaraṇaṃ kartṛ vyāpakaṃ ceti sarvavyāpakenāntaḥ karaṇenādhiṣṭhitānīndriyāṇi yugapadeva kāryāṇi kuryuḥ /",
    "GSP29nystik_u:15256": " asmākiṃ tvantaḥkaraṇasya karaṇatvādekendriyagrāhye 'pi na yugapatkāryotpāda",
    "GSP29nystik_u:15257": " iti viśeṣaḥ /",
    "GSP29nystik_u:15258": " gatyabhāvācca pratiṣiddhaṃ vibhuno 'ntaḥkaraṇasyāyugapadgrahaṇaṃ na liṅgāntareṇānumīyata",
    "GSP29nystik_u:15259": " iti bhāṣyasya gatayabhāvācca vibhuno 'ntaḥkaraṇasyeti pratīkamanūdya tasyārthamāha",
    "GSP29nystik_u:15260": " prāptyarthasya gamanasyā bhāvāditi /",
    "GSP29nystik_u:15261": " na cā 'yugapatpratyayotpattau pramāṇamasti yena pramāṇena pratiṣiddhamapi pratyayāyaugapadyaṃ pratipadyate /",
    "GSP29nystik_u:15262": " tasmādvibhunyantaḥkaraṇe 'vaśyaṃbhāvi pratyayayaugapadyaṃ na caitaddṛṣṭaṃ tasmādantaḥkaraṇamaṇvityarthaḥ /",
    "GSP29nystik_u:15263": " nanu dīrghāṃ śaṣkulīṃ bhakṣayataḥ pañcānāmapi jñānānāṃ yugapadutpādo dṛṣṭa iti ko 'yaṃ prasaṅgaḥ antaḥkaraṇasya vibhutve yugapadutpādaḥ prasajyetetyata āha /",
    "GSP29nystik_u:15264": " na ca yugapatpratyayotpattāviti /",
    "GSP29nystik_u:15265": " atiśīghratayā yugapadutpādābhimāno na tu tatra yaugapadyaṃ bhāvikamityarthaḥ /",
    "GSP29nystik_u:15266": " puruṣo jānīte nāntaḥ karaṇamiti svamatasamādhānaparaṃ bhāṣyaṃ vyācaṣṭe yasya punarvṛttirvṛttimatoriti /",
    "GSP29nystik_u:15267": " ( 404 / 12 ) yadapi sāṃkhyā ācakhyurviṣayāntaravyāsakte 'ntaḥkaraṇe cakṣurādisaṃbandhasyāpyajñānadantaḥkaraṇavṛttirjñānamiti tannirākaraṇaparaṃ bhāṣyam--etena viṣayāntaravyāsaṅga",
    "GSP29nystik_u:15268": " iti /",
    "GSP29nystik_u:15269": " tadanubhāṣya vārttikakāro vyācaṣṭe /",
    "GSP29nystik_u:15270": " eteneti /",
    "GSP29nystik_u:15271": " tatreti /",
    "GSP29nystik_u:15272": " netyasyopajīvyamāha puruṣo jānīte nāntaḥkaraṇamiti /",
    "GSP29nystik_u:15273": " hetunā viṣayāntaravyāsaṅgo 'ntaḥkaraṇasya pratyuktaḥ /",
    "GSP29nystik_u:15274": " vyāsakto hi sa bhavati yo jānīte /",
    "GSP29nystik_u:15275": " na cāntaḥkaraṇaṃ jānīte kiṃ tu puruṣa iti tasyedṛśavyāsaṅgo nāntaḥkaraṇasya,",
    "GSP29nystik_u:15276": " anyādṛśastvantaḥkaraṇasya vyāsaṅgo na niṣidhyataityarthaḥ // 8 //",
    "GSP29nystik_u:15277": " NyS_3,2.9: sphaṭikānyatvābhimānavat tadanyatvābhimānaḥ //",
    "GSP29nystik_u:15278": " codyabhāṣyam ekamantaḥkaraṇaṃ nānāvṛttaya iti tadvyācaṣṭe /",
    "GSP29nystik_u:15279": " ekamantaḥkaraṇaṃ nānāvṛttaya iti /",
    "GSP29nystik_u:15280": " naitaditi /",
    "GSP29nystik_u:15281": " samyagācaṣṭe jānīte saṃcakṣāṇakaḥ sāṃkhyaḥ /",
    "GSP29nystik_u:15282": " saṅkhyā hi samīcīnā buddhistayā varttata iti sāṃkhyaḥ /",
    "GSP29nystik_u:15283": " etaduktaṃ bhavati--yadyapi vṛttayo nānā pratibhānti tathā 'pi bhrāntiriyamantaḥkaraṇādekasmādabhinnānāṃ nānātvānupapatteḥ /",
    "GSP29nystik_u:15284": " tasmātsphaṭikasya yathaikasyāpi tāpicchajapākarṇikārādikusumopadhānabhedādbheda",
    "GSP29nystik_u:15285": " aupādhika evamantaḥkaraṇamaṇerapi svacchasyendriyapraṇāḍikayā tattadarthoparaktasyaupādhikaṃ nānātvaṃ vṛttiriti ca pratyaya iti jñānamiti cākhyāyataityarthaḥ",
    "GSP29nystik_u:15286": " tadetad dūṣayati /",
    "GSP29nystik_u:15287": " nānekāntāditi /",
    "GSP29nystik_u:15288": " ( 405 / 4 ) yo 'pi vṛtīnāmaupādhikabhedamāha tenāpyupādhayo 'rthā ājānato bhinnā vaktavyāḥ /",
    "GSP29nystik_u:15289": " tathā ca bhedasya dvidhā darśanādanekānto dṛṣṭānto naikārthasya sādhakaḥ /",
    "GSP29nystik_u:15290": " na hetvabhāvāditi bhāṣyaṃ vyācaṣṭe yathāśrutisūtra iti /",
    "GSP29nystik_u:15291": " na kevalaṃ sādhanābhāvo bādhakaṃ cātrāstītyāha vikalpānupapatteśceti /",
    "GSP29nystik_u:15292": " na parapakṣasya pratiṣedhamātreṇa svapakṣasiddhirastītyāśayavān pṛcchati /",
    "GSP29nystik_u:15293": " atha bhavatāmiti /",
    "GSP29nystik_u:15294": " uttaraṃ jñānānāṃ krameṇeti /",
    "GSP29nystik_u:15295": " syādetat pratyayanānātvābhimāno bhaviṣyati heturekatve vṛttīnām,",
    "GSP29nystik_u:15296": " ekatvaṃ vṛttīnāṃ nānātvābhimānaviṣayatvāt sphaṭikavaditi tasmānna hetvabhāva iti ata āha /",
    "GSP29nystik_u:15297": " ekānekaviṣayatvācca pratyayanānātvābhimānasya",
    "GSP29nystik_u:15298": " ekānekaviṣayādhigatiḥ kathamiti /",
    "GSP29nystik_u:15299": " nānātvābhimāno 'pi dṛṣṭāntavadasādhakaḥ naikāntikatvāt /",
    "GSP29nystik_u:15300": " tadevamantarā parakīyāmāśaṅkāṃ nirākṛtya punarapi vṛttibhedaṃ sādhayati /",
    "GSP29nystik_u:15301": " yaścāyamabhinna iti /",
    "GSP29nystik_u:15302": " yadyarthopadhānabhedātprayayeṣu bhedo nājānata stata ekasminnarthe na pratyayabhedaḥ pratyayopadhānabhedābhāvādityarthaḥ /",
    "GSP29nystik_u:15303": " kaściddeśayati /",
    "GSP29nystik_u:15304": " sphaṭika iti /",
    "GSP29nystik_u:15305": " pariharati nairantaryadarśanāditi /",
    "GSP29nystik_u:15306": " ( 406 / 1 ) nīlīdravyalepasyāpi sāntaratvaṃ nīlaḥ sphaṭika iti sākṣātkārānumeyamiti bhāvaḥ /",
    "GSP29nystik_u:15307": " ito 'pi pratyayabheda ityāha /",
    "GSP29nystik_u:15308": " yasya ca pratyayābheda",
    "GSP29nystik_u:15309": " iti /",
    "GSP29nystik_u:15310": " pramāṇasya bhedaḥ pratyayalakṣaṇakāryabhedonneyo nāsati pratyayabhede bhavitumarhati /",
    "GSP29nystik_u:15311": " śaṅkate viṣaya bhedāditi /",
    "GSP29nystik_u:15312": " etaduktaṃ bhavati /",
    "GSP29nystik_u:15313": " prātisviko 'pi bhedo viṣayāṇāṃ yadi pramāṇabhedahetuḥ",
    "GSP29nystik_u:15314": " hantaitasyānantyena pramāṇānāmananto bhedaḥ syād na tu tritvaṃ tasmādavāntarasāmānyaṃ",
    "GSP29nystik_u:15315": " viṣayāṇāmāstheyaṃ na ca tadapi svarūpamātraniṣṭhaṃ viṣayāṇāṃ saṃbhavati ekasminnapi",
    "GSP29nystik_u:15316": " pramāṇānāṃ saṃplavāt /",
    "GSP29nystik_u:15317": " tasmātpratyayabhedopahitasāmānyā viṣayāstritve vyavatiṣṭhamānāḥpa pramāṇamapi tritve vyavasthāpayanti /",
    "GSP29nystik_u:15318": " sāmagrītrayānvayavyatirekānuvidhāyinaśca pratyayāstrayo bhavanti /",
    "GSP29nystik_u:15319": " tathā ca triviṣayatvātpramāṇāni trīṇi,",
    "GSP29nystik_u:15320": " tadidamuktaṃ viṣayabhedāditi /",
    "GSP29nystik_u:15321": " nirākaroti /",
    "GSP29nystik_u:15322": " tanneti /",
    "GSP29nystik_u:15323": " pramāṇābhede sāmagrītrayābhede tadunavidhāyināṃ pratyayānāmabhedāt /",
    "GSP29nystik_u:15324": " na hi pratyayabhedāmantareṇa sāmagrībhedaḥ śakyo vijñātuṃ,",
    "GSP29nystik_u:15325": " tasmātpratyayasāmagrayabhede 'pi viṣayabhedānadhigaterna viṣayabhedastritvādhigamo vā pratyayabhedamantareṇeti /",
    "GSP29nystik_u:15326": " śaṅkate viṣayatādātmyāditi cet /",
    "GSP29nystik_u:15327": " pratyayapratyetavayayorabhedādupapannaḥ pratyayabheda ityarthaḥ /",
    "GSP29nystik_u:15328": " nirākaroti /",
    "GSP29nystik_u:15329": " tanneti /",
    "GSP29nystik_u:15330": " api ca pratyayābhede prakāravattvābhāvād yathādhyavasyati buddhistathā cetayate puruṣa iti vyāghātaḥ /",
    "GSP29nystik_u:15331": " kuto 'prakāravattvād bhinno hi prakāravān bhavati nābhinna ityarthaḥ /",
    "GSP29nystik_u:15332": " antaḥkāraṇasya buddheḥ pratyayānāmabhede buddhistaṃ pratyayamupalabhate iti virodha iti // 9 //",
    "GSP29nystik_u:15333": " NyS_3,2.10: sphaṭikepyaparāparotpatteḥ kṣaṇikatvād vyaktīnāmahetuḥ //",
    "GSP29nystik_u:15334": " tadevaṃ svamatena sāṃkhyapakṣaṃ dūṣayitvā bauddhairyatsāṃkhyarāddhānte dūṣaṇamuktaṃ tad",
    "GSP29nystik_u:15335": " dūṣayituṃ bauddhamatamupanyasyati /",
    "GSP29nystik_u:15336": " sphaṭikānyatvābhimānaitadimamṛṣyamāṇaḥ kṣaṇikavādyāheti /",
    "GSP29nystik_u:15337": " sphaṭiḥ--tuḥ ( sū. 10 ) //",
    "GSP29nystik_u:15338": " yatsattatsarvaṃ kṣaṇikaṃ yathā śarīraṃ tathā ca sphaṭika iti jaranto bauddhāḥ /",
    "GSP29nystik_u:15339": " śarīrasyā ca ca kālaparipākavaśena sthaulyasya hrāsasya ca darśanāt pratikṣaṇaṃ sūkṣmaḥ pariṇatibhedo 'numīyate sa cāntarā vināśa",
    "GSP29nystik_u:15340": " eveti /",
    "GSP29nystik_u:15341": " yasyāpi sphaṭikādestādṛśaṃ sthaulyaṃhrāso vāna dṛśyate tasyāpi sattvena śarīravadeva pratikṣaṇaṃ vināśotpādāvanumīyete iti /",
    "GSP29nystik_u:15342": " syādetad yadaivopacayāpacayau śarīrasya dṛśyete tadaivotpādavināśau bhaviṣyataḥ pūrvaṃ tu tatprabandhakalpanāyāṃ kiṃ pramāṇamityata",
    "GSP29nystik_u:15343": " āha /",
    "GSP29nystik_u:15344": " yaspaya khalu pratikṣaṇamiti /",
    "GSP29nystik_u:15345": " ( 407 / 9 ) asya prayogaḥ pratikṣaṇamanyaccānyacceti /",
    "GSP29nystik_u:15346": " paṭasya kuṅkumādidravyasaṃyoge satyante 'ruṇimalakṣaṇo viśeṣo dṛśyate na cāsyāruṇimā pratikṣaṇabhāvītyata uktaṃ bāhyapratyayābhedesatīti /",
    "GSP29nystik_u:15347": " abhinno hi śarīropacayahetuḥ pratidinamupayujyamāno 'nnapānapracathoyathā pākajotpattāvauṣṇyāpekṣo vahnisaṃyogo bāhyaḥ pratyayaḥ kāraṇaṃ,",
    "GSP29nystik_u:15348": " paṭe ttu rāgotpattau kuṅkumadravyasaṃyogaḥ sāṃpratiko viśiṣṭa ityarthaḥ // 10 //",
    "GSP29nystik_u:15349": " NyS_3,2.11: niyamahetvabhāvād yathādarśanamabhyanujñā //",
    "GSP29nystik_u:15350": " siddhāntasūtram /",
    "GSP29nystik_u:15351": " niya--jñā (sū. 11) //",
    "GSP29nystik_u:15352": " tadetadvyācaṣṭe /",
    "GSP29nystik_u:15353": " tadidamupacayāpacayeti /",
    "GSP29nystik_u:15354": " na hi dhūmadarśanānumito vahniḥ kvacitpravarttataityadṛśyamāne 'pi dhūme parvatatvamātreṇa parvatāntare 'pi vahnimanuminvate 'numātāra ityarthaḥ",
    "GSP29nystik_u:15355": " śaṅkate yatropalabdhiriti /",
    "GSP29nystik_u:15356": " kṣaṇikatvaṃ pūrvāparabhāgavikalakālakalāmātrābasthāyitvam /",
    "GSP29nystik_u:15357": " na ca tādṛśaṃ kṣaṇikatvaṃ naiyāyikāṃnāṃ kvacidapi saṃmatamiti na siddhasādhanamityarthaḥ /",
    "GSP29nystik_u:15358": " nirākaroti /",
    "GSP29nystik_u:15359": " satyamiti /",
    "GSP29nystik_u:15360": " kasmātpunarasmadabhimataiva kṣaṇikatā na sidhyatyupacayāpacayaprabandhadarśanādityata",
    "GSP29nystik_u:15361": " āha /",
    "GSP29nystik_u:15362": " upacayāpacayaprabandhadarśanaṃ cānyathā bhavaditi /",
    "GSP29nystik_u:15363": " co hetvarthaḥ /",
    "GSP29nystik_u:15364": " śaṅkate tulyamiti / ( 408 / 5 )",
    "GSP29nystik_u:15365": " nirākaroti nāsādhanāditi /",
    "GSP29nystik_u:15366": " ekāntaniścayaṃ vinā na sādhanaṃ,",
    "GSP29nystik_u:15367": " dūṣaṇaṃ tu sandehāpādanenāpīti,",
    "GSP29nystik_u:15368": " so 'yaṃ sādhanadūṣaṇayorviśeṣa ityarthaḥ // 11 //",
    "GSP29nystik_u:15369": " NyS_3,2.12: notpattivināśakāraṇopalabdheḥ //",
    "GSP29nystik_u:15370": " uttarasūtramavatārayati /",
    "GSP29nystik_u:15371": " athāvaśryaṃ sādhanaṃ vaktavyamiti /",
    "GSP29nystik_u:15372": " notpa--bdheḥ",
    "GSP29nystik_u:15373": " ( sū. 12 ) //",
    "GSP29nystik_u:15374": " utpattivināśakāraṇaṃ jñāpakamavayavopacayāpacayau na kṣaṇikapakṣe yujyete /",
    "GSP29nystik_u:15375": " niranvayotpādavināśayorupacayāpacayapratayayābhāvāditi /",
    "GSP29nystik_u:15376": " upacayāpacayātpattivināśakāraṇopalabdheriti /",
    "GSP29nystik_u:15377": " upacayāpacayau ca tāvutpattivināśakāraṇe ceti karmadhārayaḥ /",
    "GSP29nystik_u:15378": " utpattivināśakāraṇopalabdherityasya vyākhyānāntaramāha /",
    "GSP29nystik_u:15379": " athavā kāraṇamiti /",
    "GSP29nystik_u:15380": " ( 409 / 1 ) samavāyikāraṇaṃ hi kāryātpūrvaṃ ca kāryakāle ceti lokasiddhaṃ taccaitatkṣaṇikatve 'nupapannamityarthaḥ /",
    "GSP29nystik_u:15381": " ekakālānubhāvinī anubhavaḥ prāptiḥ ekakālaprāpte ityarthaḥ /",
    "GSP29nystik_u:15382": " bhinnalokamaryādaḥ śaṅkate ādhārādheyabhāvasyeti/",
    "GSP29nystik_u:15383": " nirākaroti nānekāntāt /",
    "GSP29nystik_u:15384": " bhavatāmapi rāddhānte rūpaṃ sapratidhaṃ kāryamādhāravacca /",
    "GSP29nystik_u:15385": " yadi tu rūpamapyanādhāraṃ manuṣe tataste svasiddhāntavyākopa ityāha /",
    "GSP29nystik_u:15386": " sparśastadāśraya iti ca vyāghāta iti /",
    "GSP29nystik_u:15387": " sarva tadekakālānubhāvi siddhaṃ bhavatīti /",
    "GSP29nystik_u:15388": " śaṅkate siddhaḥ kāryakāraṇabhāvaḥ kṣaṇikeṣvapīti /",
    "GSP29nystik_u:15389": " kāryasyānādhāratvaprasaṅgena,",
    "GSP29nystik_u:15390": " na hi kṣaṇikatve kāryakāraṇabhāvo na sidhyati /",
    "GSP29nystik_u:15391": " satu siddhaḥ kṣaṇikatvapakṣe 'pīti kāraṇavināśasamakālatvena kāryotpādasya kāryakāraṇayoḥ samānakālatvādityarthaḥ /",
    "GSP29nystik_u:15392": " nirākaroti /",
    "GSP29nystik_u:15393": " na hetvarthāparijñānāditi /",
    "GSP29nystik_u:15394": " etāvatā prayāsena tvayā kāryakāraṇabhāvaḥ kṣaṇikānāṃ samarthyate na cāyamakṣaṇikatve",
    "GSP29nystik_u:15395": " heturapi tvādhārādheyabhāvaḥ sa cāśakyasādhanaḥ ko nu khalvayaṃ kāraṇavināśaḥ kāraṇābhāvo",
    "GSP29nystik_u:15396": " vā vināśakāraṇasānnidhyaṃ vā /",
    "GSP29nystik_u:15397": " pūrvasminpakṣe kāryakāraṇayoḥ kutaḥ samānakālatā /",
    "GSP29nystik_u:15398": " uttarasminnapyutpannasya paścādvināśakāraṇamānnidhye 'pi kutaḥ sataḥ kṣaṇikatā /",
    "GSP29nystik_u:15399": " na cotpadyamānatāvinaśyattayostulyakālatvamanubhavavirodhāt /",
    "GSP29nystik_u:15400": " kāryasya ca tadaivotpadyamānatve kāryakāraṇabhāvābhāvaḥ savyadakṣiṇaśṛṅgavaditi bhāvaḥ /",
    "GSP29nystik_u:15401": " api ca dṛṣṭānto 'pi sādhyavikala ityāha /",
    "GSP29nystik_u:15402": " tulādhārasyeti /",
    "GSP29nystik_u:15403": " ( 410 / 1 ) ye avayavakarmaṇī lāsollāsau na tayoḥpa kāryakāraṇabhāvaḥ /",
    "GSP29nystik_u:15404": " yattvavayavikarmana tatra yaugapadyaṃ nāpi kāryakāraṇabhāva ekatvādityarthaḥ /",
    "GSP29nystik_u:15405": " gurutvāprayatnasaṃyogā unnateriti /",
    "GSP29nystik_u:15406": " vidhārakaḥ prayatnastulādhārasya tadapekṣaḥ saṃyogaḥ sayuktaṃsaṃyogo gurutvaṃ ca tatsaṃyuktāvayavāntaravartikāraṇamunnatestulāvayavasya",
    "GSP29nystik_u:15407": " anavaterapi dravyaṃ gurutvavatsuvarṇādi parimayimāṇaṃ tatsaṃyogānugṛhīto rajjutulāsaṃyogaḥ kāraṇam // 12 //",
    "GSP29nystik_u:15408": " NyS_3,2.13: kṣīravināśe kāraṇānupalabdhivad dadhyutpattivacca tadupapattiḥ //",
    "GSP29nystik_u:15409": " NyS_3,2.14: liṅgato grahaṇād nānupalabdhiḥ //",
    "GSP29nystik_u:15410": " codayati na nāsti śītoṣṇasparśa bhedasyeti /",
    "GSP29nystik_u:15411": " ( 411 / 5 ) pariharati sa tu nimittāntarāditi /",
    "GSP29nystik_u:15412": " punaścodayati /",
    "GSP29nystik_u:15413": " aptejovayavānupraveśo na yukta iti /",
    "GSP29nystik_u:15414": " svagatā mahābhūtaviśeṣāstadavayavāḥ pṛthivyādayaḥ",
    "GSP29nystik_u:15415": " te hi parasparato viśiṣyanta iti viśeṣāḥ /",
    "GSP29nystik_u:15416": " pariharati /",
    "GSP29nystik_u:15417": " na yuktamiti /",
    "GSP29nystik_u:15418": " yadi pratikṣaṇamanyatvamātreṇa viśeṣastataḥ kāṣṭhakṣaṇānāmapi bhūmyaśmalohavadviśeṣopalambhaḥ syāt /",
    "GSP29nystik_u:15419": " yathā hi kāṣṭhakṣaṇādakasmāllohakṣaṇā bhidyante evaṃ kāṣṭhakṣaṇāntarāṇyapīti /",
    "GSP29nystik_u:15420": " tasmātpārthivatve 'pi svato viśeṣāvāstheyau yato bhūmyaśmādibhyo vyāvarttante na",
    "GSP29nystik_u:15421": " vyāvarttante ca kāṣṭhakṣaṇāntarebhyaḥ kāṣṭhakṣaṇaḥ tasmādeva viśeṣādakṣaṇikatve 'pi",
    "GSP29nystik_u:15422": " kāṣṭhabhūmyaśmalohānāmupapannauttarettaro viśeṣa iti vṛthā kṣaṇikatvakalpaneti /",
    "GSP29nystik_u:15423": " asādhanaṃ bhūsvabhāvaḥ /",
    "GSP29nystik_u:15424": " kṣaṇikatvasiddhāvityarthaḥ /",
    "GSP29nystik_u:15425": " dūṣaṇāntaramāha /",
    "GSP29nystik_u:15426": " viruddhaścāyaṃ hetuḥ /",
    "GSP29nystik_u:15427": " uttarottaraviśeṣadarśanāditi /",
    "GSP29nystik_u:15428": " bhavatāṃ kila bhūtānāmanyonyavyāvarttakaṃ lakṣaṇe kharasnehauṣṇyeraṇātmakāni bhūtānīti /",
    "GSP29nystik_u:15429": " kharā pṛthivī sneha udakam uṣṇaṃ tejaḥ īraṇaṃ samīraṇo gatimāniti yāvat /",
    "GSP29nystik_u:15430": " tathotpāde tu kāṣṭabhūmyaśmalohānāmaṅgīkriṣamāṇe ekameva kharoṣnne kharoṣṇeraṇātmakaṃ syāditi saṃkīrṇatvā dbhūtalakṣaṇavyāghāta iti /",
    "GSP29nystik_u:15431": " kaṭhinamiti kharāṃ pṛthivīmupalakṣayati /",
    "GSP29nystik_u:15432": " asmatpakṣe tu na vyāghāta ityāha yasya punariti /",
    "GSP29nystik_u:15433": " na kevalaṃ pṛthivyādilakṣaṇena virudhyate api tu śītoṣṇasparśabhedena nānātvasya sādhanena pūrvoktanāpītyāha /",
    "GSP29nystik_u:15434": " viruddhaścāyamiti /",
    "GSP29nystik_u:15435": " ( 413 / 1 ) pṛcchati katham /",
    "GSP29nystik_u:15436": " uttaram /",
    "GSP29nystik_u:15437": " ekasya viśeṣābhyupagamāt /",
    "GSP29nystik_u:15438": " yenaiva viśeṣeṇa pūrvasmānnānātvamabhyupagataṃ śītoṣṇādinā bhedena,",
    "GSP29nystik_u:15439": " tenaiva sampratyekatvādityarthaḥ /",
    "GSP29nystik_u:15440": " siddhāntamabhyupetyeti /",
    "GSP29nystik_u:15441": " pūrveṇa hetunā yo 'bhyupagato 'rthaḥ",
    "GSP29nystik_u:15442": " tadvirodhitayā viruddhaityarthaḥ /",
    "GSP29nystik_u:15443": " śaṅkate atha manyase na viśeṣamātramiti /",
    "GSP29nystik_u:15444": " mā bhūdrūpaṃ sapratighamupādānamiti rūpasyaikasya nānātvamiti bhāvaḥ /",
    "GSP29nystik_u:15445": " nirākaroti nābhiprāyeti /",
    "GSP29nystik_u:15446": " yastvavayavānupraveśe deśayeduṣṇajale vahnisparśavadrūpagrahe 'pi syādayogolakaiveti taṃpratyekadeśimatena parihāramāha /",
    "GSP29nystik_u:15447": " jale 'gnirūpagrahaṇaprasaṅstviti /",
    "GSP29nystik_u:15448": " taddūṣayati /",
    "GSP29nystik_u:15449": " tanneti /",
    "GSP29nystik_u:15450": " yuktaṃ madhyandine savitṛprakāśenolvaṇena manda ulkāprakāśo 'bhibhūyate sajātīyatve satyulbaṇatvāt /",
    "GSP29nystik_u:15451": " toyarūpaṃ tu nolbaṇaṃ na ca sajātīyamabhāvasvaratvāt /",
    "GSP29nystik_u:15452": " tejastu bhāsvaraṃ tasmānnābhibhava ityarthaḥ /",
    "GSP29nystik_u:15453": " paramārthaparihāramāha /",
    "GSP29nystik_u:15454": " api tu tejasaścāturvidhyāt /",
    "GSP29nystik_u:15455": " kiṃ cidudbhūtarūpasparśaṃ tejo bhavati,",
    "GSP29nystik_u:15456": " yathā savitṛ prakāśaḥ śaradi divā,",
    "GSP29nystik_u:15457": " kiñcidanudbhūtarūpasparśaṃ yathā cākṣuṣaṃ tejaḥ kiṃ cidudbhūtarūpamanudbhūtasparśaṃ",
    "GSP29nystik_u:15458": " ca yathā pradīpaprabhāyāṃ tejaḥ kiṃ cidanudbhūtarūpamanudbhūtasparśaṃ yathā coyagataṃ",
    "GSP29nystik_u:15459": " tejaḥ yathā vā niśīthe nidāghasamaye tejo yato medasvinaḥ svidyantīti /",
    "GSP29nystik_u:15460": " pratijñārthaṃ yathāsambhavaṃ vikalpya dūṣayati /",
    "GSP29nystik_u:15461": " yā ceyaṃ pratijñeti /",
    "GSP29nystik_u:15462": " atha varttamānaṃ sphaṭikamabhyupagamya yadatītaṃ sphaṭikāntaraṃ tatpakṣīkṛtya vartamānāttadanyaditi sādhyate /",
    "GSP29nystik_u:15463": " nirākaroti /",
    "GSP29nystik_u:15464": " evaṃ satīti /",
    "GSP29nystik_u:15465": " ( 413 / 5 ) yadi liṅgaṃ svasattājñānābhyāṃ namakaṃ tadā satyapi jñāne atītadharmasya sattā nāstīti na gamakamiti bhāvaḥ /",
    "GSP29nystik_u:15466": " yadi punaḥ svajñānamātreṇa gamakaṃ liṅgamucyeta tadā dūṣaṇāntaramāha /",
    "GSP29nystik_u:15467": " varttamānācceti /",
    "GSP29nystik_u:15468": " tadvirodhyāśrayavināśānuvidhānena vinaśyatīti /",
    "GSP29nystik_u:15469": " virodhīti guṇābhiprāyam /",
    "GSP29nystik_u:15470": " guṇo hi virodhipanā guṇāntareṇa nāśyate /",
    "GSP29nystik_u:15471": " āśrayanāśeceti sarvasādhāraṇam /",
    "GSP29nystik_u:15472": " āśrayagrahaṇaṃ copalakṣaṇaṃ tenāsamavāyikāraṇanimittakāraṇavināśenāpi yathāsambhavamunnetavyamiti /",
    "GSP29nystik_u:15473": " śaṅkate vinaśyadavastheti /",
    "GSP29nystik_u:15474": " mā bhūtpradīpo dṛṣṭānto vinaśyadavasthe tu dravye karmotpannamutpattyanantaramevāpavṛjyate ata īdṛśaṃ karma dṛṣṭānto bhaviṣvatītyarthaḥ /",
    "GSP29nystik_u:15475": " nirākaroti na karmaṇa iti /",
    "GSP29nystik_u:15476": " karmāpalāpanibandhano hyayaṃ kṣaṇikabādastadabhyupagame na bhavitumarhati /",
    "GSP29nystik_u:15477": " sthirād dravyādāgantukakarmasahitādeva kāryotpādopapatteriti /",
    "GSP29nystik_u:15478": " nirākaraṇāntaramāha",
    "GSP29nystik_u:15479": " anabhyupagamācceti /",
    "GSP29nystik_u:15480": " tādṛśasyāpi karmaṇaḥ kṣaṇikatvasyāsmābhiḥ,",
    "GSP29nystik_u:15481": " tathā hi dravyasya vinaśyattā karmotpāda ityekaḥ kālaḥ/",
    "GSP29nystik_u:15482": " aya dravyasya vināśaḥ na ca kāraṇotpādasamaye kāryotpāda iti dravyavināśānantaraṃ karmanāśa",
    "GSP29nystik_u:15483": " iti siddhaṃ kṣaṇadvayāvasthānaṃ karmaṇa iti /",
    "GSP29nystik_u:15484": " śaṅkate /",
    "GSP29nystik_u:15485": " vināśahetvabhāvāditi cet /",
    "GSP29nystik_u:15486": " ayamabhisaṃdhiḥ svakāraṇādayaṃ bhāvo vinaśvaro jāyate 'vinaśvaro vā ?",
    "GSP29nystik_u:15487": " vinaśvaraśced vināśaṃ prati na hetumapekṣeta na hi nīlaṃ svakāraṇādutpannaṃ nīlatve hetumapekṣate tasyaiva tādrūpyat /",
    "GSP29nystik_u:15488": " avinaśvaraścettathā 'pi nāsya hetuśatairapi śakyo vināśaḥ kartum /",
    "GSP29nystik_u:15489": " na hi nīlamutpanne pītaṃ śilpiśatenāpi śakyaṃ kartum /",
    "GSP29nystik_u:15490": " api cāyaṃ vināśo bhāvaspaya kāraṇairāthīyamāno bhāvādbhinno 'bhinno vā jāyate /",
    "GSP29nystik_u:15491": " abhinnatve bhāva evāsāviti vinaṣṭo bhāvaḥ prāgvadupalabdhyarthakriye kuryāt /",
    "GSP29nystik_u:15492": " na ca bhāvābhāvayoḥ kāraṇabhede sati sambhavatyabhedaḥ /",
    "GSP29nystik_u:15493": " tantusaṃyogabhedebhyo hi po jāyate tantuvibhāgādvā tantuvināśādvā paṭābhāva iti kāraṇabhedaḥ /",
    "GSP29nystik_u:15494": " bhāvādbhinnatve tu jāyatāmabhāvo bhāvasya kimāyātaṃ na hi kramelakotpādane pīlavo nivartante /",
    "GSP29nystik_u:15495": " abhāvena bhāvastirodhīyata iticet /",
    "GSP29nystik_u:15496": " na tirodhānasyāpi bhāvādabhede pūrvavadupalabdhyādiprasaṅgaḥ /",
    "GSP29nystik_u:15497": " bhede 'pi tirodhānasyānyasyotpāde anyasya na kiṃ cidutpannaṃ vinaṣṭaṃ ceti bhāvatādavasthyātpūrvavadupalabdhyādiprasaṅgaḥ /",
    "GSP29nystik_u:15498": " api ca yadyeṣāṃ dhruvabhāvi na tatra teṣāṃ hetvantarāpekṣā yathā kṛpāṇasyāyomayatve /",
    "GSP29nystik_u:15499": " dhruvabhāvī ca kṛtakānāṃ bhāvānāṃva vināśa iti viruddhavyāptopalabdhiḥ /",
    "GSP29nystik_u:15500": " dhruvabhāvitā hi pratiṣidhyamānahetvantarāpekṣatvaviruddhatannirapekṣatvavyāptopalabdhā seha pratīyamānā nirapekṣatvamupasthāpayantī hetvantarāpekṣatāṃ pratikṣipati /",
    "GSP29nystik_u:15501": " ye hi hetvantarāpekṣo na te dhruvabhāvino yathā vāsasi rāgādayaḥ kusumbhādisaṃyogasāpekṣā nāvaśyaṃ bhāvina iti /",
    "GSP29nystik_u:15502": " tasmādabhāvasya sarvopākhyārahitasya kalpitasya kriyānupapanneti abhāvaṃ karotīti karoti kriyāyā abhāvena sambandhānupapatternañāsambandho bhāvanaṃ karotīti /",
    "GSP29nystik_u:15503": " yathāha ... na tasya kiṃ cidbhavati na bhavatyeva kevala ... miti /",
    "GSP29nystik_u:15504": " tasmādvināśakāraṇābhāvādutpannamātra evabhāvo vinaśyatītisiddhaḥ kṣaṇabhaṅga iti /",
    "GSP29nystik_u:15505": " tadetannirākaroti /",
    "GSP29nystik_u:15506": " na vikalpānupapatteḥ /",
    "GSP29nystik_u:15507": " ayamabhisandhiḥ yattāvadvikalpitaṃ svahetubhyo bhāvā vinaśvarā avinaśvarā vā jāyanta iti /",
    "GSP29nystik_u:15508": " tatra brūmaḥ kiṃ punaridaṃ vinaśvaratvaṃ bhāvānāmabhimatamāyuṣmataḥ kiṃ vināśasvabhāvatvam āho vināśārhatvaṃ nityebhyo vyāvṛttaṃrūpam /",
    "GSP29nystik_u:15509": " na tāvatpūrvaḥ kalpaḥ parasparaparihāravatorbhāvatannāśayostādātmyānupapatteḥ /",
    "GSP29nystik_u:15510": " tādātmye ca vināśavadbhāvo 'pi dvitīyādikṣaṇeṣu varteteti sādhu kṣaṇikatvaṃ samarthitamatrabhavatā bhāvānāṃ nityatvamupapādayatā /",
    "GSP29nystik_u:15511": " bhāvasamaye vā vināśo 'pi bhāvātmā 'stītyatyantābhāvo bhāvasya bhavediti suṣṭhavadātaṃ tattvaṃ bhāvānām /",
    "GSP29nystik_u:15512": " na ca bhāva ekakṣaṇasthitidharmā nāśo dvitīyādikṣaṇeṣviti sāmpratam /",
    "GSP29nystik_u:15513": " prathamadvitīyalakṣaṇāvacchedalakṣaṇaviruddhadharmasaṃsargeṇa bhedāt /",
    "GSP29nystik_u:15514": " dvitīyaṃ tu kalpamanumanyāmahe /",
    "GSP29nystik_u:15515": " nanvevaṃ vināśārhāścedbhāvāḥ svakāraṇādutpannāḥ",
    "GSP29nystik_u:15516": " hantodayānantaramevāpavṛjyeran nāpavṛjyante vināśārhā api paṭādayastantuvināśādvā tantuvibhāgādvā svakāraṇādhīnajanmano vinaṅkṣyanti /",
    "GSP29nystik_u:15517": " na hi taṇḍupalāḥ pacelimā iti vinaiva dahanasalilasaṃyogapracayabhedaṃ viklidyanti /",
    "GSP29nystik_u:15518": " kāṣṭhāni vā bhidelimānīti kuṭhārābhighātamantareṇa dalanti /",
    "GSP29nystik_u:15519": " yo manyate ta eva taṇḍulāḥ pacelimāḥ ye samarthadahanodakapiṭharasa habhuvaḥ tadanantaraṃ hi pulākāḥ prādurbhavanti,",
    "GSP29nystik_u:15520": " yadanantaraṃ hi na prādurbhavanti na te pacelimā iti /",
    "GSP29nystik_u:15521": " tasyottaramakṣaṇikārthakriyāmupapādayanto vakṣyāmaḥ /",
    "GSP29nystik_u:15522": " tasmādvinaśvarāṇāmutpatteḥ svakāraṇānna vināśakāraṇāpekṣā bhāvānāmiti yuktam /",
    "GSP29nystik_u:15523": " kevalaṃ bhāvādanyasyākāraṇattvaṃ bruvāṇaḥ paryanuyojyo bhavān /",
    "GSP29nystik_u:15524": " kimakāraṇatvānnāśasya nāstitvaṃ rocayate kiṃ vā nityatāṃ tatroktaṃ sākṣāddūṣaṇaṃ vārttikakṛtā bhavatāṃ śākyānāṃ pakṣe akāraṇaṃ dvidhā nityaṃ vyoma śaśaviṣāṇādi vā tuccham /",
    "GSP29nystik_u:15525": " asmākaṃ tu nitmayeva bhavadabhimatasya tasya tucchasyābhāvasyānaṅgīkārādasmadabhimatasya bhavadbhiranaṅgīkṛtatvena nāstītyadhyāropya rāśireka uktaḥ /",
    "GSP29nystik_u:15526": " utpannasya vināśa iti sarvajanīnaṃ tadviparītaṃ bhavatpakṣe prāpnoti /",
    "GSP29nystik_u:15527": " nanvastu bhāvābhāvayoḥ sahāvasthānaṃ ko doṣa ityata āha /",
    "GSP29nystik_u:15528": " tataśca bhāvānāmiti /",
    "GSP29nystik_u:15529": " ( 414 / 5 ) śaṅkate athāvināśitvāditi /",
    "GSP29nystik_u:15530": " prayojanakṣatiriyaṃ yadakāraṇatve vināśasyaiṣa doṣa iti /",
    "GSP29nystik_u:15531": " na tu doṣabhayena sphuṭatarapramāṇabādhitaṃ kāraṇatvaṃ vināśasya śakyamaṅgīkartumiti bhāvaḥ /",
    "GSP29nystik_u:15532": " gūḍhābhisaṃdhiḥ siddhāntī pṛcchati vināśo na vinaśyatīti kuta etat /",
    "GSP29nystik_u:15533": " codaka",
    "GSP29nystik_u:15534": " āha vinaṣṭānāmiti /",
    "GSP29nystik_u:15535": " siddhāntī bauddhamatamālambyāha /",
    "GSP29nystik_u:15536": " na hi vināśābhāva iti /",
    "GSP29nystik_u:15537": " yasya paṭābhāva eva tucchastasya tadabhāve kā kathā tasya tucchādapi tucchataratvāditi bhāvaḥ /",
    "GSP29nystik_u:15538": " svamatamāsthāyāha /",
    "GSP29nystik_u:15539": " api ca vināśaḥ kāraṇavāṃśceti /",
    "GSP29nystik_u:15540": " śeṣaṃ subodham /",
    "GSP29nystik_u:15541": " yadapyakāraṇatve kāraṇamuktaṃ bhāvādbhinnaścedabhāvo janyetā bhāvatādavasthyamiti /",
    "GSP29nystik_u:15542": " tatrocyate /",
    "GSP29nystik_u:15543": " nābhāvasyotpāde bhāvasyāparā nivṛttiḥ kiṃ tvabhāvotpāda eva tannivṛttiḥ kathamanyasyotpāde",
    "GSP29nystik_u:15544": " 'nyasya nivṛttiḥ atra svabhāvabhedairuttaraṃ vācyaṃ ye parasparaparihārāvasthitayaḥ",
    "GSP29nystik_u:15545": " te svahetubhyo jāyante /",
    "GSP29nystik_u:15546": " na hi svato 'nyasyāṅkuraspaya vahnirna kāraṇamityanyatvāviśeṣādbhasmano 'pi na kāraṇamiti /",
    "GSP29nystik_u:15547": " svabhāvabhedena tu kāryakāraṇabhāvaniyamasamarthanaṃ parasparaparihārasthitiniyame 'pi tulyam /",
    "GSP29nystik_u:15548": " yathā cotpādasya purastādakhilasāmarthyarahitasyāṅkuraprāgabhāvasyopakāraṃ kiṃ cidakurvanto 'pi bījādayo 'ṅkuramārabhante tadutpādasyaiva tatprāgabhāvanivṛttirūpatvāt",
    "GSP29nystik_u:15549": " evaṃ tadabhāvahetavo 'pi bhāvarūpe akiñcitkarā api tadabhāvamādadhati na cedbhāvarūpe",
    "GSP29nystik_u:15550": " kiṃ citkṛtaṃ tadabhāvahetubhiratha bhāvaḥ prāgiva svābhāvasamaye kasmānna svarūpopalambhārthakriye karoti /",
    "GSP29nystik_u:15551": " athotpādātprāgivotpanno ''pyaṅkuraḥ kasmādupalambhārthakriye karoti /",
    "GSP29nystik_u:15552": " utpatteḥ prāgaṅkuro nāsīttena nākārṣīdutpannastvasti tasmātkarotīticet /",
    "GSP29nystik_u:15553": " hanta bhāvo 'pi yadāsīttadā 'kārṣīttadānīṃ tu vinaṣṭa iti nāsti tena na karoti /",
    "GSP29nystik_u:15554": " yathā ca bhāvotpāda eva tatprāgabhāvasya nāstitā evamabhāvotpāda eva bhāvasya nāstitā /",
    "GSP29nystik_u:15555": " upajanāpāyadharmatayā bhāvābhedo vināśasya tato na sadasadrūpatayā dvairāśyaṃ viśvasyeti cet ko 'yamupajano yadi svakāraṇasamavāyaḥ sattāsamavāyo vā so 'bhāve nāsti /",
    "GSP29nystik_u:15556": " atha svarūpapratilambhaḥ",
    "GSP29nystik_u:15557": " tathā 'pi tāvanmātrasya sāmye 'pi avāntarabhedena dvairāśyopapattiḥ /",
    "GSP29nystik_u:15558": " tasmādyathā sattvasya sāmye 'pi dravyaguṇakarmāṇi tena tattvenānyonyaṃ bhidyante evaṃ prameyatvābhidheyatvakāraṇavattvenāviśeṣe 'pi tadbhiḥ sahāsatāṃ sattātadviraharūpabhedādbheda",
    "GSP29nystik_u:15559": " iti siddham /",
    "GSP29nystik_u:15560": " yā 'pi dhruvabhāvitā vināśasya /",
    "GSP29nystik_u:15561": " tatra brūmaḥ dhruvabhāvitvena vināśasya hetvantarānapekṣatvaṃ bruvāṇo nāhetukatvaṃ vaktumarhati /",
    "GSP29nystik_u:15562": " hetvantaranirākaraṇe hetumātrānirākaraṇāt /",
    "GSP29nystik_u:15563": " viśeṣaniṣedhasya śeṣābhyanujñāphalakatvāt /",
    "GSP29nystik_u:15564": " api ca dhruvabhāvitvamasiddhamanaikāntikaṃ vā /",
    "GSP29nystik_u:15565": " idaṃ bhāvān pṛṣṭo vyācaṣṭāṃ kiṃ ghaṭasantānātsabhāgāt kapālasaṃtatirdhruvabhāvinī na vā /",
    "GSP29nystik_u:15566": " na ced",
    "GSP29nystik_u:15567": " nna vināśo 'pi ghaṭasya dhruvabhāvī na khalu visabhāgakṣaṇotpādamantareṇa ghaṭavināśamīkṣāmahe māṃsacakṣuṣaḥ tathā cāsiddhā dhruvabhāvitā vināśasya",
    "GSP29nystik_u:15568": " atha dhruvabhāvinī tasyāmeva tarhi visabhāgasaṃtatau dhruvabhāvinyāṃ mudgarādihetvapekṣetyanaikāntikaṃ",
    "GSP29nystik_u:15569": " dhruvabhāvitvaṃ nānapekṣatvavyāptamiti na hetvantarāpekṣitvaṃ niṣeddhumarhatīti /",
    "GSP29nystik_u:15570": " tadetadyaścākāraṇavināśedoṣaḥ sa cāparihārya ityanena vārttikena sūcitam/",
    "GSP29nystik_u:15571": " evaṃ tāvadanyatve sādhye doṣa ukta iti / ( 415 / 11 )",
    "GSP29nystik_u:15572": " yadyapi kṣaṇikatvamapi pūrvamuktaṃ dūṣitaṃ ca tathā 'pi kṣaṇikābhidhānaṃ tavānyaparamanyatvameva tu tatra pradhānam /",
    "GSP29nystik_u:15573": " idānīṃ tu kṣaṇikatvameva pradhānatayā sādhyamityetāvatā prakaraṇabheda",
    "GSP29nystik_u:15574": " iti /",
    "GSP29nystik_u:15575": " viśeṣaṇaṃ siddhāntavirodhīti /",
    "GSP29nystik_u:15576": " yadyanāśuvināśino 'pi ke cana bhāvā bhaveyuḥ tato viśeṣaṇamāśuvināśina",
    "GSP29nystik_u:15577": " iti kalpeta tathā ca siddhāntavirodha ityarthaḥ /",
    "GSP29nystik_u:15578": " matvarthīya iti /",
    "GSP29nystik_u:15579": " ( 416 / 2 ) kṣaṇika iti /",
    "GSP29nystik_u:15580": " ata iniṭhanāviti matvarthīyaṣṭhan /",
    "GSP29nystik_u:15581": " anantareṇa vināśena viśiṣyamāṇa",
    "GSP29nystik_u:15582": " ityupalakṣyamāṇaḥ /",
    "GSP29nystik_u:15583": " sarvāntakālamiti /",
    "GSP29nystik_u:15584": " pūrvāparabhāgavikalakālakalaikā jyotirvidyāsiddhā sarvāntya kālamiti saṃjñāmātraṃ na tu vāstavaṃ vāstavī ca kṣaṇikatā 'bhimateti /",
    "GSP29nystik_u:15585": " pakṣavacanaṃ dūṣayitvā hetuṃ dūṣayati ye 'pīti /",
    "GSP29nystik_u:15586": " atrādigrehaṇena sattvakṛtakatvādayaḥ saṃgṛhītā veditavyāḥ /",
    "GSP29nystik_u:15587": " tatra yatsattatsarvaṃ kṣaṇikaṃ yathā ghaṭaḥ saṃśca vivādādhyāsitaḥ śabdādiriti svabhāvahetuḥ sattāmātrānubandhitvātkṣaṇikatvasya /",
    "GSP29nystik_u:15588": " kathaṃ punaḥ sattāmātrānubandhasiddhiḥ kṣaṇikatāyāḥ, /",
    "GSP29nystik_u:15589": " ucyate sattvaṃ nāmārthakriyākāritvaṃ bhāvānāṃ nānyat /",
    "GSP29nystik_u:15590": " na hyasti sambhavaḥ saṃśca bhāvo na cārthakriyāṃ karotīti /",
    "GSP29nystik_u:15591": " tathā hi sa sarvajñasya vijñānasyālambanapratyayo bhavenna vā /",
    "GSP29nystik_u:15592": " na ced nāsti sarvajño vā na sarvajñaḥ tasyaivājñānād /",
    "GSP29nystik_u:15593": " ālambanapratyayaścet kathaṃ nārthakriyāṃ karotīti /",
    "GSP29nystik_u:15594": " na ca sattāsāmānyaṃ nāmāsti kiṃ cana /",
    "GSP29nystik_u:15595": " nāpi tatsamavāyo yataḥ sannityucyate /",
    "GSP29nystik_u:15596": " tatsadbhāve vā na bhāvatāṃ sāmānyaviśeṣasamavāyāḥpa santo bhaveyuḥ",
    "GSP29nystik_u:15597": " teṣāṃ sāmānyādhāratvānabhyupagamāt /",
    "GSP29nystik_u:15598": " pramāṇagrāhyatā 'pi pramāṇaviṣayatā pramāṇaṃ pratyālambanapratyayatvameva taccārthakriyākāritvānnānyaditi siddhamarthakriyākāritvameva sattvamiti",
    "GSP29nystik_u:15599": " tacca kramākramābhyāṃ vyāptaṃ tṛtīyaprakāravirahāt /",
    "GSP29nystik_u:15600": " tathā hi bhāvānāṃ tāsu tāsvarthakriyāsu kramākramau parasparaparihāravantau cakāstaḥ",
    "GSP29nystik_u:15601": " tathā ca kramākramātmakaṃ prakārāntaramapi yadīdṛśābhyāmevānubhūtāvasitābhyāṃ kramākramābhyāṃ karambitamaṅgīkriyate tato dṛśyamānayorapi kramākramayoḥ parasparasaṅkaraprasaṅgaḥ /",
    "GSP29nystik_u:15602": " karambitāvena hi kramākramāvimāvapīti dṛśyamānaḥ kramo 'kramātmakaḥ akramaśca kramātmakaḥ pratibhāseta /",
    "GSP29nystik_u:15603": " na ca tathā pratibhāsate /",
    "GSP29nystik_u:15604": " etena pratyakṣameva parasparaparihāravantau kramākramau paricchindatsarvatraivānayoḥ saṃkaraṃ pratikṣipati /",
    "GSP29nystik_u:15605": " yadi kva cidapyanayostādāmyaṃ bhavedihāpi tāveva kramākramāv iti saṃkīrṇau gṛhyeyātām /",
    "GSP29nystik_u:15606": " tasmādanayoriha saṃkarānupalambha",
    "GSP29nystik_u:15607": " eva deśāntare kālāntare ca saṃkaraṃ niṣedhati /",
    "GSP29nystik_u:15608": " tādātmyaniṣedhe ca dṛśyatvaviśeṣaṇādanupalabdheḥ",
    "GSP29nystik_u:15609": " dṛśyamānastambhatādātmyena svayamadṛśyānāṃ piśācādīnāṃ dṛśyānāṃ ca plavaṅgādīnāmaviśeṣeṇā pratiṣedhāt /",
    "GSP29nystik_u:15610": " yathāha viśeṣaṇaṃ cāvācyamiti /",
    "GSP29nystik_u:15611": " anevaṃbhūtakramayaugapadyavyatirekavatī prakārāntare kramayaugapadye eva na bhavataḥ na hi śabdābhedena vastuno 'pyabhedaḥ /",
    "GSP29nystik_u:15612": " mā bhūdgośabdasāmānādhikaraṇyena vāgādīnāmapi viṣāṇitvaprasaṅgaḥ /",
    "GSP29nystik_u:15613": " syādetat /",
    "GSP29nystik_u:15614": " mā bhūtāṃ kramayaugapadye astvanya eva kramākramābhidhānaḥ kramayaugapadyābhyāmanyaḥ prakāro yamāsthāya bhāvāḥ sthirā apyarthakriyāyāyāmupayokṣyante",
    "GSP29nystik_u:15615": " na tveṣāṃ prakārāntaravadarthakriyā 'pi piśācāyamānaiva /",
    "GSP29nystik_u:15616": " tathā cet kiṃ naḥ chinnaṃ dṛśyamānāstvanubhūtāvasitāḥparasparavyāvṛttakramayaugapadyarūpaprakāradvayasamāliṅgitarūpā arthakriyā na prakārāntarādbhavitumīśate",
    "GSP29nystik_u:15617": " na ca prakāparāntaramapi /",
    "GSP29nystik_u:15618": " tathā hi yatra yatprakārapratiṣedhena yaditaraprakāravyavasthāniyamastatra na prakārāntarasambhavaḥ",
    "GSP29nystik_u:15619": " yathā nīlaprakārapratiṣedhenānīlaprakāravyavasthāyāṃ pīte asti catayoranyataraprakāraniṣedhe",
    "GSP29nystik_u:15620": " 'nyataravyavasthāniyamo niṣidhyamānaprakārāviṣayīkṛte sarvatra kāryakāraṇe iti viruddhopalabdhiḥ /",
    "GSP29nystik_u:15621": " niṣidhyamānaprakārāntarasambhavaviruddho hi dvayoranyataraniṣadhenānyataravyavasthāniyama",
    "GSP29nystik_u:15622": " iti prakārāntarāsambhavādbhāvānāmarthakriyā kramākramābhyāṃ vyāptā tau ca sthirānnivarttamānāvarthakriyāmapi",
    "GSP29nystik_u:15623": " vyāvartayataḥ vṛkṣateva nivartamānā śiṃśapātvamārāddṛśyamānādekaśilāmayādbhūbhṛtkaṭakāditi",
    "GSP29nystik_u:15624": " pratibandhasiddhiḥ /",
    "GSP29nystik_u:15625": " tathā hi na tāvatāvadakṣaṇikaḥ krameṇārthākriyāṃ karttumarhati /",
    "GSP29nystik_u:15626": " svena hi rūpeṇa bhāvā arthakriyāyāmupayujyamānā dṛśyante /",
    "GSP29nystik_u:15627": " yadvastu yatkāryānvayavyatirikānuvihitabhāvābhāvaṃ tadvastu tatkāryaprasavasamarthaṃ rūpaṃ ca tasya kāryeṇānukṛtānvayavyatirekamiti rūpameva",
    "GSP29nystik_u:15628": " tacca dvitīyādikṣaṇeṣviva prathame 'pi kṣaṇe saditi dvitīyādikṣaṇajanyakāryakalāpaṃ prathama eva kṣaṇe niṣpādayet,",
    "GSP29nystik_u:15629": " samarthasya kṣepāyogāditi nākṣaṇikasya kramavadvyāpāratā prasajyate /",
    "GSP29nystik_u:15630": " syādetat samartho 'pi kramavatsahakāriyogāt krameṇa karotīti /",
    "GSP29nystik_u:15631": " tadavuktam /",
    "GSP29nystik_u:15632": " vikalpāsahatvāt /",
    "GSP29nystik_u:15633": " kimasya sahakāriṇaḥ kaṃ cidupakāramādadhati na vā,",
    "GSP29nystik_u:15634": " ādadhānā vā bhāvādbhinnamabhinnaṃ vā /",
    "GSP29nystik_u:15635": " tatra bhinnopakārādhāne bhāve satyanutpattarupakāre ca satyutpatteḥ evaṃ kāryasyopakāra eva janako na janako bhāvaḥ /",
    "GSP29nystik_u:15636": " na copakārasahakārī bhāva",
    "GSP29nystik_u:15637": " eva kāryasya janako nopakāramātramiti vācyam /",
    "GSP29nystik_u:15638": " upakārasyopakārāntarajanane anavasthānāt /",
    "GSP29nystik_u:15639": " ajanane tu sahakāribhāvābhāvāt /",
    "GSP29nystik_u:15640": " abhinnopakārādhāne ca bhāva eva janayet sa ca prāgapyāsīditi sahakārivaiyarthyam /",
    "GSP29nystik_u:15641": " anupakārakatve vā sahakāriṇo na bhāvenāpekṣyerannityutpannamātra",
    "GSP29nystik_u:15642": " eva bhāvaḥ kāryamutpādayet /",
    "GSP29nystik_u:15643": " yadi manyate anupakārakā api bhavanti sahakāriṇo yatastaiḥ saha bhāvaḥ kāryaṃ karoti /",
    "GSP29nystik_u:15644": " na cabhāvena nāpekṣyante tairvinā kāryasyānutpatteriti /",
    "GSP29nystik_u:15645": " nanu svarūpeṇa cetkāryajanako bhāvaḥ na kasmānnemānantareṇa janayati tebhyaḥ prāgapi svarūpasadbhāvāt /",
    "GSP29nystik_u:15646": " sahakārirūpeṇa vā janakatve sahakāriṇa eva janakā na janako bhāvaḥ /",
    "GSP29nystik_u:15647": " na cobhayabhāvābhāvānuvidhānādarthakriyābhāvābhāvayorekasmācca vyabhicārādubhayādhīnateti sāṃpratam /",
    "GSP29nystik_u:15648": " bhāve satyanutpādātkāryasya vyabhicāreṇa caramabhāvinimittasahakārisamavadhāne sati bhāvādeva sahakārisamavadhānasyaiva caramabhāvino vyabhicāreṇa kāraṇatvāvadhāraṇāt /",
    "GSP29nystik_u:15649": " etenaitannirastaṃ yadāhureke ... svahetorvilambakārī bhāvo jāta iti notpannamātraḥ karotīti ... /",
    "GSP29nystik_u:15650": " sā hi bilambakāritā asya svabhāvaḥ sahakārisamavadhānakāle 'pyasti na vā,",
    "GSP29nystik_u:15651": " asti cettadāpi na kuryāt /",
    "GSP29nystik_u:15652": " nāsti cet kathaṃ svabhāvanāśe bhāvo na naṣṭaḥ /",
    "GSP29nystik_u:15653": " athāsya vilambakāritā na svabhāvaḥ kathamutpannamātro na kāryaṃ kuryāditi /",
    "GSP29nystik_u:15654": " tasmānna krameṇārthakriyā bhāvanāṃ,",
    "GSP29nystik_u:15655": " nāpi yaugapadyena,",
    "GSP29nystik_u:15656": " tasmādyāvatkārya tenākṣaṇikena prathame kṣaṇe sampāditaṃ tābatsarvaṃ dvitīyādikṣaṇeṣu sampādayet /",
    "GSP29nystik_u:15657": " tāvatkāryasampādanasvarūpasya dvitīyādiṣvapi kṣaṇeṣu bhāvāt /",
    "GSP29nystik_u:15658": " na ca sampāditaṃ śakyasampādanamiti yada dvitīyādikṣaṇeṣu sampādayati tatprathamakṣaṇe sampāditādanyaditi kramā evāvarttanta iti tatra cokto doṣaḥ /",
    "GSP29nystik_u:15659": " yugapatkṛtakṛtyasya vā dvitīyādiṣu karttavyābhāvānnārthakriyāsāmarthyamastītyasattvena kṣaṇikatvāpattiḥ /",
    "GSP29nystik_u:15660": " tasmādakṣaṇike sattvavyāpakayoḥ kramākramayoranupalambhādvyāpakānupalabdhyā nivarttamānaṃ sattvamakṣaṇikāt kṣaṇikatvena vyāpyata iti pratibandhasiddhiḥ",
    "GSP29nystik_u:15661": " nīlameva nānubhūtāvasitaṃ samāropitākṣaṇikabhāvamakṣaṇikaṃ tādṛśanīlasvarūpopalambha eva tatrākṣaṇike kramayaugapadyānupalambhaḥ yathā bhūtalasvarūpolambha",
    "GSP29nystik_u:15662": " eva samāropitadṛśyattvasya ghaṭasyānupalambhaḥ",
    "GSP29nystik_u:15663": " bhūtalaṃ ca tathotpannaṃ ghaṭābhāvo na tvabhāvo nāma kaścidvigrahavānasti yaḥ pratipattigocaraḥ syāt /",
    "GSP29nystik_u:15664": " api vyavaharttavyaḥ param /",
    "GSP29nystik_u:15665": " syādetat /",
    "GSP29nystik_u:15666": " kṣaṇikobhāvo 'rthakriyājanakasvabhāvo na vā,",
    "GSP29nystik_u:15667": " na cedasanneva,",
    "GSP29nystik_u:15668": " tajjanakasvabhāvaścetkimasya sahakāribhiḥ /",
    "GSP29nystik_u:15669": " utpannamātrameva bījamaṅkuraṃ janayet /",
    "GSP29nystik_u:15670": " nanūtpanno bījakṣaṇaḥ samartho janayatyevāṅkuraṃ kutaḥ samarthasyotpattiḥ samarthasyotpattiḥ pūrvasmādbījakṣaṇāt /",
    "GSP29nystik_u:15671": " tarhi tatsantānavartināṃ sarveṣāṃ bījatvāviśeṣādaṅkurajananasāmarthyamiti kusumānantaralabdhajanmamātrameva bījamaṅkuraṃ janayet /",
    "GSP29nystik_u:15672": " maivam /",
    "GSP29nystik_u:15673": " pūrvapūrvakṣitibījapavanādikṣaṇasamavadhānotpannātiśayavaduttarakṣaṇaparamparālabdhajanmā 'ntyobījakṣaṇaḥ samarthaḥ samarthakṣityādilakṣaṇasahabhūranapekṣa",
    "GSP29nystik_u:15674": " evāṅkurañjanayati /",
    "GSP29nystik_u:15675": " na cāsya kṣityādisahabhuvastadanapekṣasyāpi tairvinā karaṇe tadekasāmagryadhīnasya tadabhāve 'bhāvāt /",
    "GSP29nystik_u:15676": " na vā sahakāritā kṣityādīnāṃ taireva sahāṅkurajananāt /",
    "GSP29nystik_u:15677": " teṣāmapi kāryātpūrvabhāvasya niyamato 'viśeṣāt /",
    "GSP29nystik_u:15678": " tanmātratvādeva ca kāraṇatāyāḥ /",
    "GSP29nystik_u:15679": " na vānapekṣāṇānamapi pratyekaṃ kāryāntarārambhaṇaṃ tanmātrasya tebhya upalabdhestatraiva sāmarthyaniyamāt /",
    "GSP29nystik_u:15680": " na ca kṛtakaraṇatayetareṣāmakriyā sahakriyāyāṃ kṛtamityasambhavāt /",
    "GSP29nystik_u:15681": " na ca svakāraṇalabdhasannidhayo bhāvāḥ prekṣāvantaḥ śakyamidamasmāsvekenāpi kartuṃ kṛtaṃ naḥ sarveṣāṃ sannidhānenetyālocya nivartitumīśate /",
    "GSP29nystik_u:15682": " na casvakāraṇabhedamātraṃ kāryabhedahetuḥ api tu sāmagrībhedaḥ tasminsati kāryabhedopalabdheḥ",
    "GSP29nystik_u:15683": " abhinnābhedasāmagrīti na kāryabhedaprasaṅgaḥ /",
    "GSP29nystik_u:15684": " parasparasamavadhānaṃ copasarpaṇapratyayebhyaḥ kṣityādīnāmiti /",
    "GSP29nystik_u:15685": " na ca kṣaṇikasyārthakriyāvirodhādasādhāraṇatā hetoḥ /",
    "GSP29nystik_u:15686": " na ca sādhyadharmiṇi dṛśyamāne śabdādau vyāptisādhanādeva sādhyasiddherasādhanāṅgaṃ hetuvacanam /",
    "GSP29nystik_u:15687": " na khalu sarvopasaṃhāravatī vyāptirdṛśyamātraviṣayā bhavitumarhati /",
    "GSP29nystik_u:15688": " śakyaṃ hi śaṅkituṃ pareṇādṛśyamāmanānāṃ sattvamakṣaṇikād na vyāvarttitaṃ tvayeti sattvamanaikāntikaṃ kṣaṇikatvasādhana iti /",
    "GSP29nystik_u:15689": " tasmādyaddṛśyamadṛśyaṃ vā tatsarvaṃ kṣaṇikamiti darśanīyā vyāptiḥ /",
    "GSP29nystik_u:15690": " nanvevamapi śabdādervivādāspadī bhūtasya vyāptidarśanabalādeva siddhā kṣaṇikateti tadavasthamevāsādhanāṅgatvaṃ hetuvacanasya /",
    "GSP29nystik_u:15691": " maivam /",
    "GSP29nystik_u:15692": " asatyapi śaśaviṣāṇādau yatsaddṛśyamadṛśyaṃ vā tatsarvaṃ kṣaṇikamiti yathā sarvopasaṃhāravatī",
    "GSP29nystik_u:15693": " vyāptiḥ na ca śaśaviṣāṇādayo 'pi bhavanti kṣaṇikāḥ evaṃ satyapi vivādāspadī bhūte",
    "GSP29nystik_u:15694": " śabdādau vyāptisiddhavapi na sidhyati kṣaṇikatā,",
    "GSP29nystik_u:15695": " tenāvaśyaṃ darśayitavyameteṣāṃ kṣaṇikatvasādhanāya sattvamiti nāsādhanāṅgatā hetuvacanasyeti /",
    "GSP29nystik_u:15696": " atrocyate /",
    "GSP29nystik_u:15697": " na sattvaṃ kṣaṇabhaṅgasiddhāvaṅgamasādhāraṇatvāt saṃdigdhavyatirekitvādvā /",
    "GSP29nystik_u:15698": " tathā hi kramākramābhyāṃ vyāptaṃ sattvaṃ tadanupalambhenākṣaṇikādvyāvarttata evaṃ",
    "GSP29nystik_u:15699": " tadeva sāpekṣatvānapekṣatvābhyāṃ vyāptaṃ tadanupalambhena kṣaṇikādapi vyāvarttate",
    "GSP29nystik_u:15700": " tasmādgandhavattvavadasādhāraṇaṃ sadasādhanāṅgam /",
    "GSP29nystik_u:15701": " tathā hyantakṣaṇaprāptāni kṣitipavanapāthastejobījāni samarthāni prāgbhāvaniyatāni",
    "GSP29nystik_u:15702": " niyatacaramotpādānāmavanijalānalāṅkurāṇāṃ kāraṇaṃ bhavadbhirabhyupeyante tānyamūni",
    "GSP29nystik_u:15703": " parasparānapekṣāṇi vā janayeyuḥ sāpekṣāṇi vā /",
    "GSP29nystik_u:15704": " nanu nirapekṣāṇyevāntyakṣaṇaprāptāni kṣityādīnyuttarasminpuñje janayitavyaityuktam /",
    "GSP29nystik_u:15705": " tatkimanabhyupagatavikalpena sāpekṣāṇi /",
    "GSP29nystik_u:15706": " nirapekṣāṇi ceti /",
    "GSP29nystik_u:15707": " tatkimidānīṃ samarthabījakṣaṇajanako 'pi bījakṣaṇo 'napekṣa",
    "GSP29nystik_u:15708": " eva /",
    "GSP29nystik_u:15709": " oṃmiti cet /",
    "GSP29nystik_u:15710": " nenvevaṃ sarva eva bījakṣaṇā nirapekṣāḥ svakāryopajana iti kṛtaṃ sahakāribhiḥ /",
    "GSP29nystik_u:15711": " nanūktaṃ naite prekṣāvantaḥ kiṃ tu svapratyayādhīnaniyatasaṃnidhayo na vyavadherīśata iti /",
    "GSP29nystik_u:15712": " tatkimayaṃ kṛṣīvalo 'pi na prekṣāvān ?",
    "GSP29nystik_u:15713": " , prekṣāvān yataḥ prayatnena kusūlādavatārya bījamāvapati bhūmau parikarṣitāyāṃ,",
    "GSP29nystik_u:15714": " kṣityādisahabhuva eva bījakṣaṇasyātiśayotpādaparamparāyā aṅkuraprasavasāmarthyāt kuśūlasthāttu sahasreṇāpi varṣairaṅkurānutpāde tatrāvapatīti",
    "GSP29nystik_u:15715": " cet /",
    "GSP29nystik_u:15716": " atha kimayaṃ na svasaṃtānamātraprabhavaḥ samartho bījakṣaṇaḥ tathā cetkathaṃ saṃtānāntaraṃ nāpekṣeta svakārye /",
    "GSP29nystik_u:15717": " nanvapekṣata eva kiṃ tu tu svotpāde na punaḥ svakārye,",
    "GSP29nystik_u:15718": " tatra tasyānapekṣatvamupeyate na tu svotpāde /",
    "GSP29nystik_u:15719": " nanūtpattāvapyasya jāgarti svasaṃtānavarttī pūrva eva nirapekṣaḥ kṣaṇa evaṃ tasya",
    "GSP29nystik_u:15720": " pūrvaḥ pūrvaḥ kṣaṇaḥ svasaṃtatipatita evānapekṣo jāgartyupajanana iti kuśūlanihitabīja",
    "GSP29nystik_u:15721": " eva syātpa kṛtī kṛṣīvalaḥ kṛtamasya kṛṣikarmaṇā duḥkhabahulena /",
    "GSP29nystik_u:15722": " tasmātparasparāpekṣāṇāmevāntyakṣaṇaprāptānāṃ kāryajanakatvamakāmenāpyupeyam /",
    "GSP29nystik_u:15723": " api cāntyakṣaṇaprāptaṃ bījamanapekṣya aṅkurāvanipavanapāthastejāṃsi janayetkiṃ yenaiva rūpeṇāṅkuraṃ janayati tanaiva taditarāṇyapi kiṃ vā rūpāntareṇa",
    "GSP29nystik_u:15724": " na tāvattenaiva kṣityādīnāmaṅkurasvābhāvyāpatteḥ /",
    "GSP29nystik_u:15725": " na khalu bhavatāṃ kāraṇābhede bhedavatkārya bhavitumarhati /",
    "GSP29nystik_u:15726": " kāryabhedasyākasmikatvaprasaṅgāt /",
    "GSP29nystik_u:15727": " yathoktaṃ bhavadbhireva ayameva hi bhedo bhedaheturvā yadviruddhadharmādhyāsaḥ kāraṇabhedaśceti /",
    "GSP29nystik_u:15728": " nāpi sāmagrībhedaḥ tasyā apyabhedāt /",
    "GSP29nystik_u:15729": " anyathā sahabhāvaniyamābhāvāt /",
    "GSP29nystik_u:15730": " svakāraṇādāsāditaḥ kaścideva svabhāvabheda ekastādṛśo yasmānnānākāryāṇi jāyante tasmānnākasmikatvaṃ kāryanānātvasya nāpyatiprasaṅgaḥ tādṛśasya tasyāsārvātrikatvāt /",
    "GSP29nystik_u:15731": " na ca kāryakāraṇayorabhedo yena kāraṇabhedābhedāvanupatetāṃ kāryabhedābhedau /",
    "GSP29nystik_u:15732": " tasmādyathā kebhyaḥ kaścideva bahubhyaḥ kāryamekaṃ jāyate tathaikasmādeva kutaścidbahūni janayiṣyante kāryāṇīti cet /",
    "GSP29nystik_u:15733": " mudhaiva tarhi nānādeśavṛttireko 'vayavisāmānyasaṃyogādirarthastapasvī bhavatāyāsitaḥ na hi nānātve 'pi deśānāṃ tadāśritaḥ sāmānyādirartho nānā bhavitumarhati /",
    "GSP29nystik_u:15734": " tasya tebhyo 'bhinnatvāt /",
    "GSP29nystik_u:15735": " rūpāntareṇa bījamaṅkurāditareṣāṃ kṣityādīnāṃ janakam tathā hi bījamaṅkurasyopādānaṃ",
    "GSP29nystik_u:15736": " tatsārabhāgavikriyayā 'ṅkurasyotpatteḥ kṣityādiṣu tu janayitavyeṣu sahakāri pūrve",
    "GSP29nystik_u:15737": " tu kṣityādayaḥ kṣityādīnāṃ yathāsvamupādānāni tadvikriyayā tadutpattiriti cet /",
    "GSP29nystik_u:15738": " atha sahakāritopādānate kimekaṃ tattvaṃ nānā vā /",
    "GSP29nystik_u:15739": " ekaṃ cet kathaṃ rūpāntareṇa janakaṃ nānātve tayorbījādbhedo 'bhedo vā bhede kathaṃ bījasya janakatvaṃ tābhyāmevāṅkurādīnāmutpatteḥ /",
    "GSP29nystik_u:15740": " abhede vā kathaṃ na bhedo bījasya bhinnatādātmyāt /",
    "GSP29nystik_u:15741": " tayorvaikarūpatvameva tādātmyāt /",
    "GSP29nystik_u:15742": " tasmādaṅkurādbhinne kṣityādau janayitavye tadupādānaṃ pūrvameva kṣityādisamasamayabhāvi bījenāpekṣyate /",
    "GSP29nystik_u:15743": " evaṃ bījamapi samasamayabhāvyeva sahakārikāraṇaṃ kṣityādibhirapekṣyate nānyathā kāryabhedasiddhirityanicchatā 'pyabhyupeyam /",
    "GSP29nystik_u:15744": " na cānupakārakamapekṣāgocara",
    "GSP29nystik_u:15745": " iti bhavadbhirevopapāditam /",
    "GSP29nystik_u:15746": " na ca kṣaṇikasyopakārakatavasaṃbhavo 'nyatra jananāt tasyābhedyatvāt /",
    "GSP29nystik_u:15747": " na ca samasamayabhāvinorjanyajanakatvamasti savyetaraviṣāṇayoriva /",
    "GSP29nystik_u:15748": " tasmātsvasaṃtānamātrādeva kāryotpādaprasaṅgātkāryabhedānupapatteścānupakāriṇyapekṣāvirahācca",
    "GSP29nystik_u:15749": " kṣaṇikasyāpi sāpekṣasyānapekṣasya vā nārthakriyā saṃbhavinītyasādhāraṇasattvaṃ na",
    "GSP29nystik_u:15750": " kṣaṇabhaṅgasiddhāvaṅgam /",
    "GSP29nystik_u:15751": " atha mā bhūdasādhāraṇatā sattvasyetyanupakārakeṣvapi kāryakaraṇāyāpekṣābhyupeya te teṣāmapi kāryeṇānukṛtānvayavyatirekatvāt /",
    "GSP29nystik_u:15752": " na tvanena krameṇākṣaṇiko 'pi bhāvo 'nupakārakānapi sahakāriṇaḥ kramavataḥ kramavataiva kāryeṇānukṛtānvayavyatirekānapekṣiṣyate /",
    "GSP29nystik_u:15753": " kariṣyate kramavatsahakārivaśaḥ krameṇa kāryāṇi /",
    "GSP29nystik_u:15754": " samarthasyāpyapekṣaṇīyāsannidheḥ kāryakṣepaupapatsyate /",
    "GSP29nystik_u:15755": " na caitāvatā sahakārisamavadhānādevotpattimataḥ kāryasiddhiḥ kṛtameṣāṃ rūpeṇeti vācyam /",
    "GSP29nystik_u:15756": " tatsahitādeva tata utpattidarśanāt /",
    "GSP29nystik_u:15757": " rūpe satyapyanutpādāt /",
    "GSP29nystik_u:15758": " samavadhāne (hetu)",
    "GSP29nystik_u:15759": " satyutpādādeva kāryasvasamavadhānameva heturna punā rūpamapīti cet tatkimidānīṃ rāsabhāditulyatābījarūpasya /",
    "GSP29nystik_u:15760": " oṃmiti cet /",
    "GSP29nystik_u:15761": " atha kasmādgardabhādīnantareṇeva bījarūpaṃ vināpi nāṅkuro jāyate /",
    "GSP29nystik_u:15762": " tatsamavadhānasya tatkāraṇatvāditi cet /",
    "GSP29nystik_u:15763": " tatsamabadhāne kāraṇe kathaṃ tanniveśi rūpamapi na kāraṇam /",
    "GSP29nystik_u:15764": " na cāvarjanīyatayā tanniveśaḥ /",
    "GSP29nystik_u:15765": " samavadhānamātrasya bījarūpamantareṇāpi tatra tatra bhāvāt /",
    "GSP29nystik_u:15766": " viśeṣastu samavadhāne rūpameva bījādīnām /",
    "GSP29nystik_u:15767": " tasmādya thobhayādhīnanirūpaṇā vyāptirayogavyavacchedena vyāpake nirūpyate vyāpye bhāva eva vyāpakasya nābhāva iti vyāpye punaranyayogavyavacchedena",
    "GSP29nystik_u:15768": " eva bhāvo vyāpyasya nānyatreti evaṃ kāryakāraṇabhāvo 'pyubhayādhīnanirūpaṇo 'pi kāraṇe ayogavyavacchedena nirūpyate /",
    "GSP29nystik_u:15769": " kāryotpādasya purastādbhāva",
    "GSP29nystik_u:15770": " eva kāraṇasya nābhāva iti /",
    "GSP29nystik_u:15771": " kārye punarayogavyavacchedena /",
    "GSP29nystik_u:15772": " kāraṇa eva sati bhāvo nānyasminniti anubhavānusārānniścīyate /",
    "GSP29nystik_u:15773": " tathaiva hi laukikaparīkṣakāṇāṃ saṃpratipatteḥ /",
    "GSP29nystik_u:15774": " na ca kāraṇataiva sattā kiṃ tu svarūpaṃ nīlāderanubhūtāvasitaṃ taddhi tenaiva rūpeṇa",
    "GSP29nystik_u:15775": " svābhāvavyavacchinnaṃ tāsu tāsvarthakriyāsūpayujyate na punararthakriyākāritaivava",
    "GSP29nystik_u:15776": " tvarūpaṃ mā bhūdanekārthakriyākāriṇo 'paryāyeṇa rūpabhedaḥ /",
    "GSP29nystik_u:15777": " tasmādyadyasti sarvajñastataḥ svarūpeṇaiva sanbhāvaḥ tajjñānasyālambanapratyayo bhaviṣyati /",
    "GSP29nystik_u:15778": " atha tu nāsti tathāpi tadrūpo janitvā āpātato 'kiñcitkaro 'pi paścātkutaścinnimittādāsādya sahakāripratyayān tāsu tāsvarthakriyāsūpayokṣyate",
    "GSP29nystik_u:15779": " tatsiddhametat kṣaṇikasyāpi kramākramābhyāṃ yathāyogamarthakriyopapattervyāpakānupalabdherasiddheḥ saṃdigdhavyatirekamanaikāntikaṃ sattvaṃ śākyānāṃ kṣaṇikatve sādhye bhāvānām /",
    "GSP29nystik_u:15780": " asmākaṃ tvanyathāsiddhamasiddhaprabheda",
    "GSP29nystik_u:15781": " eveti /",
    "GSP29nystik_u:15782": " na ca janakatvājanakatvalakṣaṇaviruddhadharmasaṃsargo nānātve heturbhavitumarhati /",
    "GSP29nystik_u:15783": " janakatvaṃ nāma na vastusvabhāvo 'pi tu taddharmaḥ /",
    "GSP29nystik_u:15784": " dharmaśca dharmiṇo vastuto bhidyate /",
    "GSP29nystik_u:15785": " na cānyasya bhedo 'nyasya bhedāyālamatiprasaṅgāt /",
    "GSP29nystik_u:15786": " anyattvāviśeṣe kathaṃ tasyaiva dharma iti cet /",
    "GSP29nystik_u:15787": " atra vastusvabhāvairevottaraṃ vācyam /",
    "GSP29nystik_u:15788": " yathā 'nyatvāviṃśeṣe 'pi kāryaṃ dhūmo hutabhuja eva na bījasyetyuktam /",
    "GSP29nystik_u:15789": " na ca kṛtakatvamapi kṣaṇikattve heturanyathāsiddheḥ /",
    "GSP29nystik_u:15790": " sahetuke vināśe tadupapatteśca /",
    "GSP29nystik_u:15791": " na cotpattivināśayostādātmyaṃ bhāvasyātyantābhāvaprasaṅgādityuktam /",
    "GSP29nystik_u:15792": " tadidamuktaṃ vārtikakṛtatā te 'pyasiddhā anyathāsiddhā viruddhā vā bhavantītyahetava iti / ( 416 / 15 )",
    "GSP29nystik_u:15793": " antyakṣaṇaviśeṣadarśanaṃ pūrvakṣaṇadharmatvenāsiddhatvādasiddham /",
    "GSP29nystik_u:15794": " sattvakṛtakatve anyathāsiddhe /",
    "GSP29nystik_u:15795": " viruddhatvaṃ ca sarvasyaiva hetoḥ kṣaṇikatve sādhye /",
    "GSP29nystik_u:15796": " tathā hi sattvaṃ kṛtakattvaṃ vā traipalokyavyāvṛttatayā 'nanugataṃ deśataḥ kālato vā na sādhanaṃ tasyāśakyāvinābhāvajñānatayā liṅgabhāvābhāvāt",
    "GSP29nystik_u:15797": " anvayamukhena vyatirekamukhena vā 'vinābhāvagrahasyaikasmin kṣaṇe 'śakyatvāt /",
    "GSP29nystik_u:15798": " tasmāddeśakālānugataṃ sattvaṃ kṛtakatvamanyadvāhetūkartavyam /",
    "GSP29nystik_u:15799": " tacca vidhirūpaṃ vā bhavatvanyavyāvṛttirūpaṃ vā nānākālamekamakṣaṇikaṃ kṣaṇikatvena sādhyena virudhyataityuktaṃ viruddhā veti /",
    "GSP29nystik_u:15800": " ante viśeṣadarśanādityasya tu viruddhatvamanantaraṃ vakṣyati /",
    "GSP29nystik_u:15801": " upetya viśeṣavattve siddhatvamanaikāntikatvamāhapa upetya vetañ",
    "GSP29nystik_u:15802": " hetorisiddhatvaviruddhatve darśayitumāha /",
    "GSP29nystik_u:15803": " ante viśeṣeti /",
    "GSP29nystik_u:15804": " darśanādarśanalaṇasya hetoranyathāsiddhatetyāha /",
    "GSP29nystik_u:15805": " yo 'pyayaṃ heturiti /",
    "GSP29nystik_u:15806": " bhāvābhāvayostadvattvāditi ( 417 /",
    "GSP29nystik_u:15807": " 7 ) saṃyogābhāvābhāvayorihabuddherbhāvavattvādityarthaḥ /",
    "GSP29nystik_u:15808": " pradīpasya deśāntare utpāda ityetadapi na budhyāmaha iti /",
    "GSP29nystik_u:15809": " kṣaṇikasya pradīpasya yadi saṃtānamātraprabhavatvaṃ nibaddhaṃ deśāntare kāryotpādakatvaṃ tataḥ sarva eva pradīpakṣaṇā deśāntare pradīpamutpādayeyuḥ",
    "GSP29nystik_u:15810": " na ke cana pradhanodara eveti /",
    "GSP29nystik_u:15811": " athoḥ pasarpaṇapratyayavaśātpraghanodarādanyatrāpi kāryamutpādayanti /",
    "GSP29nystik_u:15812": " nūnapasarpaṇapratyayaḥ pradīpe kaṃ cidupakāramādhatte na vā,",
    "GSP29nystik_u:15813": " na tāvadādhatte kṣaṇasyābhedyatvenopakṛtānupakṛtatvāsambhavāt /",
    "GSP29nystik_u:15814": " anādhāne ca sahakāribhāvābhāvāt /",
    "GSP29nystik_u:15815": " anupakārakaspaya sahakāritve 'tiprasaṅgāditi bhavatāmeva giraḥ /",
    "GSP29nystik_u:15816": " na ca viśiṣṭapradīpakṣaṇajananamevopakāraḥ sahakāriṇāṃ tasya pūrvasmādevopādānādupapatteḥ sahakāryanapekṣaṇāt /",
    "GSP29nystik_u:15817": " na khalu tasyeva tatkāraṇasyāpyupakārakāḥ sahakāriṇo bhavitumarhanti /",
    "GSP29nystik_u:15818": " evaṃ pūrveṣāmapi pradīpakṣaṇānāṃ pūrvapūrvapradīpamātrasāmarthyabhuvā na sahakāriṇā kiñcidādhīyata iti sarva evaikasmin pradhānaṃ kāryaṃ kuryuḥ deśāntare vā /",
    "GSP29nystik_u:15819": " yadi punaranupakāriṇo 'pi kāryānuvihitabhāvābhāvatayā kṣaṇikena pradīpena kāryakriyāṃ pratyapekṣyante tadakṣaṇikapakṣe 'pi tulyamiti saṃkṣepaḥ",
    "GSP29nystik_u:15820": " vipañcitaṃ caitadasmābhirbrahyatattvasamīkṣānyāyakaṇikābhyāmityuparamyate /",
    "GSP29nystik_u:15821": " na kilākāśe patato loṣṭāderiti /",
    "GSP29nystik_u:15822": " loṣṭaśyenādestulyagurutvavatāṃ dravyāṇāmekasya gurutvaprayatnakṣepāḥ kāraṇam /",
    "GSP29nystik_u:15823": " tathā hi saudhasyoparisthena puruṣeṇa bhūmau carantaṃ pārāvatamuddiśya yadā 'dhaḥ",
    "GSP29nystik_u:15824": " śyenaḥ kṣipyate tadā śyenasya pārāvatajidhṛkṣājanitaḥ prayatno gurutvaṃ ca kṣepaścāśutarapatanahetavaḥ /",
    "GSP29nystik_u:15825": " akṣiptasya tu gurutvaprayatnāvāśupatanahetū aprayatamānasya gurutvamātraṃ patanaheturiti /",
    "GSP29nystik_u:15826": " aulūkyamate 'pi na doṣa ityata āha /",
    "GSP29nystik_u:15827": " ekaśca saṃskāra iti /",
    "GSP29nystik_u:15828": " ( 418 / 7 ) ayugapatkālāḥ pratyayā ekaviṣayā ityucyamāne ghaṭapaṭādipratyayāḥ pradīpādipratyayāśca kramavanta ekaviṣayāḥ prasajyerannityata",
    "GSP29nystik_u:15829": " āha /",
    "GSP29nystik_u:15830": " vipratipannā iti /",
    "GSP29nystik_u:15831": " samānaśabdavācyatvādityanekāntaḥ",
    "GSP29nystik_u:15832": " bhavanti hi samānaśabdavācyāḥ pratyayāḥ akṣo 'kṣa iti,",
    "GSP29nystik_u:15833": " na ca samānaviṣayāḥ devanādīnāṃ tadvipayāṇāṃ bhedādata āha /",
    "GSP29nystik_u:15834": " tatpratyayasāmānādhikaraṇye satīti /",
    "GSP29nystik_u:15835": " tathā 'pi pradīpapratyayairevānekānta",
    "GSP29nystik_u:15836": " ityata āha /",
    "GSP29nystik_u:15837": " avyutthāyīti /",
    "GSP29nystik_u:15838": " vyutthātuṃ bhramituṃ śīlaprasyeti vyutthāyi bhrāntamiti yāvat /",
    "GSP29nystik_u:15839": " abhrāntatvaṃ cāsya kṣaṇikatvasādhananirākaraṇena draṣṭavyam /",
    "GSP29nystik_u:15840": " avyutthāyitatpratyayasāmānādhikaraṇyenaiva siddhe samānaśabdavācyatvaṃ prapañcaḥ // 13-14 //",
    "GSP29nystik_u:15841": " NyS_3,2.15: na payasaḥ pariṇāmaguṇāntaraprādurbhāvāt //",
    "GSP29nystik_u:15842": " bhāṣyaṃ guṇāntaraprādurbhāva",
    "GSP29nystik_u:15843": " iti /",
    "GSP29nystik_u:15844": " dravyaṃ tāvatsadeva guṇo 'pi san kevalamanudbhūta",
    "GSP29nystik_u:15845": " āsīt /",
    "GSP29nystik_u:15846": " ekaścodbhūto guṇaḥ tatra ya udbhūtastirobhavati pūrvaguṇasyanivṛttau tirobhūtau guṇāntaramutpadyatetadbhavatītyarthaḥ // 15 //",
    "GSP29nystik_u:15847": " NyS_3,2.16: vyūhāntarād dravyāntarotpattidarśanaṃ pūrvadravyanivṛtteranumānam //",
    "GSP29nystik_u:15848": " atra tu pratiṣedha iti /",
    "GSP29nystik_u:15849": " kṣīrāvayavā eva hi kṣīravināśe satyutpannapākajā vilakṣaṇaṃ dravyamutpādayanti /",
    "GSP29nystik_u:15850": " yadi tu sarvaṃ kāryaṃ sadeva kāraṇavyāpārātprāgapi vyarthaḥ kāraṇavyāpāraḥ abhivyakterapi kāryāyāḥ sattvāt /",
    "GSP29nystik_u:15851": " asattve vā yathā saiva na satī kriyate evaṃ kāryāntarāṇyapīti /",
    "GSP29nystik_u:15852": " vipañcitaṃ caitadasmābhirnyāyakaṇikāyām // 16 //",
    "GSP29nystik_u:15853": " NyS_3,2.17: kvacidvināśakāraṇānupalabdheḥ kvaciccopalabdheranekāntaḥ //",
    "GSP29nystik_u:15854": " abhyanujñāya ca niṣkāraṇamiti /",
    "GSP29nystik_u:15855": " vināśotpādavattvātsamānadharmātsaṃśayaḥ",
    "GSP29nystik_u:15856": " dadhikṣīrayorvināśotpādāvakāraṇau dṛṣṭau kumbhasya cotpādavināśau sakāraṇakau,",
    "GSP29nystik_u:15857": " tadiha sphaṭike vināśotpādau sakāraṇau niṣkāraṇau veti saṃdehaḥ /",
    "GSP29nystik_u:15858": " tadyadi sakāraṇāveveti pramāṇato niścīyate tato vināśakāraṇānupalabdheḥ sphaṭikasya kumbhavadvināśo nāstīti niścīyate /",
    "GSP29nystik_u:15859": " tadidamuktaṃ bhāṣyakāreṇa /",
    "GSP29nystik_u:15860": " na punaryathā vināśakāraṇāprāvāditi /",
    "GSP29nystik_u:15861": " niradhiṣṭhānaṃ ceti /",
    "GSP29nystik_u:15862": " dharmiṇamāśritya tatsamānadharmā dṛṭānto bhavati sphaṭikotpādavināśau ca dharmiṇau tatsamānadharmatayā kṣīradadhivināśotpādayordṛṣṭāntatvena bhavitavyam /",
    "GSP29nystik_u:15863": " na punaḥ sphaṭikotpādavināśau dharmiṇau gṛhyete /",
    "GSP29nystik_u:15864": " tasmānna tatsamānadharmatayā dṛṣṭāntau bhavata iti /",
    "GSP29nystik_u:15865": " yadi tu dravyasamavāyādityucyeta tatastoyādiparamāṇuvisamavetai rūpādibhiranekāntaḥ syādityata āha /",
    "GSP29nystik_u:15866": " vyāpaketi /",
    "GSP29nystik_u:15867": " ( 420 / 17 ) tathāpyātmatvasāmānyenānekānto 'ta āha /",
    "GSP29nystik_u:15868": " guṇatve satīti /",
    "GSP29nystik_u:15869": " tathā 'pyātmaparimāṇenānekānto 'ta āha /",
    "GSP29nystik_u:15870": " pratyakṣatayeti /",
    "GSP29nystik_u:15871": " asmadādīnāmiti śeṣaḥ /",
    "GSP29nystik_u:15872": " guṇatvādiviśeṣaṇayogātprāgvyāpakagrahaṇasyopayogaḥ /",
    "GSP29nystik_u:15873": " asmadādipratyakṣatvādityucyamāne sāmānyasamavāyābhyāmanekāntaḥ syādata āha jātimattve satīti /",
    "GSP29nystik_u:15874": " āśritatvādityatrāpijātimatve sati pratyakṣattve cetyanuṣañjanīyam /",
    "GSP29nystik_u:15875": " anityā buddhiḥ pratyakṣatvādityurcyamāne manasā vyabhicāro 'ta āha /",
    "GSP29nystik_u:15876": " ayogīti /",
    "GSP29nystik_u:15877": " tathā 'pyātmanā vyabhicāro 'ta",
    "GSP29nystik_u:15878": " uktaṃ karaṇabhāve satīti /",
    "GSP29nystik_u:15879": " hānādibuddhiḥ karaṇaṃ bhavati /",
    "GSP29nystik_u:15880": " śabdaśca pratyaye karaṇam /",
    "GSP29nystik_u:15881": " atrā pi jātimattve satītyanuṣañjanīyaṃ tena na gandhatvādibhiranekāntaḥ // 17 //",
    "GSP29nystik_u:15882": " NyS_3,2.18: nendriyārthayos tadvināśepi jñānāvasthānāt //",
    "GSP29nystik_u:15883": " cintāntaramavatārayati /",
    "GSP29nystik_u:15884": " idaṃ tu cintyata iti /",
    "GSP29nystik_u:15885": " nanvātmaparīkṣāyāmātmaguṇatvaṃ buddhervyavasthāpitaṃ tatkasmātpunaḥ parīkṣyata",
    "GSP29nystik_u:15886": " ityata āha bhāṣyakāraḥ /",
    "GSP29nystik_u:15887": " prasiddho 'pīti /",
    "GSP29nystik_u:15888": " yadyapyayamarthaḥ parīkṣitastathā 'pyavāntaraviśeṣaparijñānārthaṃ punaḥ parīkṣyata ityarthaḥ /",
    "GSP29nystik_u:15889": " codayati vārtatikakāraḥ /",
    "GSP29nystik_u:15890": " na guṇeti /",
    "GSP29nystik_u:15891": " pariharati /",
    "GSP29nystik_u:15892": " anitvatve satīti /",
    "GSP29nystik_u:15893": " vimṛṣya siddhāntī(ya)",
    "GSP29nystik_u:15894": " pakṣaṃ gṛhṇāti sannikarṣotpattariti /",
    "GSP29nystik_u:15895": " codayati adrākṣamityetanneti /",
    "GSP29nystik_u:15896": " ( 421 / 3 ) pariharati smṛtāvapīti // 18 //",
    "GSP29nystik_u:15897": " NyS_3,2.19: yugapajjñeyānupalabdheśca na manasaḥ //",
    "GSP29nystik_u:15898": " deśayati astu tarhīti /",
    "GSP29nystik_u:15899": " pariharati yugapaditi /",
    "GSP29nystik_u:15900": " yatkaraṇatvenānumitaṃ tatkaraṇatvamapodya na kartṛ bhavitumarhatītyarthaḥ /",
    "GSP29nystik_u:15901": " yugapaj jñeyānupalabdhyā yatsamadhigatamiti bhāṣyamākṣipati /",
    "GSP29nystik_u:15902": " viśeṣaṇopādānāditi /",
    "GSP29nystik_u:15903": " samādhatte na sarvasyeti /",
    "GSP29nystik_u:15904": " punarākṣipati /",
    "GSP29nystik_u:15905": " evamapīti /",
    "GSP29nystik_u:15906": " viśiṣṭasya karaṇasya jñānaguṇatvaniṣedhaḥ karaṇāntarasya jñānaguṇatvamāpādayati na cātmā karaṇamityarthaḥ /",
    "GSP29nystik_u:15907": " samādhatte anayasyopapatteriti /",
    "GSP29nystik_u:15908": " etadeva vivṛṇokti /",
    "GSP29nystik_u:15909": " anavasthitatvāditi /",
    "GSP29nystik_u:15910": " pramātaiva kadā citpramāṇaṃ kadā citprameyamityarthaḥ /",
    "GSP29nystik_u:15911": " puruṣāntareṇa puruṣāntaraṃ paricchinattīti /",
    "GSP29nystik_u:15912": " yādṛśo 'yaṃ puruṣastādṛśo 'vamapīti puruṣāntareṇa prasiddhena puruṣāntarapariccheda iti /",
    "GSP29nystik_u:15913": " pṛcchati /",
    "GSP29nystik_u:15914": " yadi na karaṇasya kaspaya tarhīti /",
    "GSP29nystik_u:15915": " uttaraṃ jñasya vaśitvāt /",
    "GSP29nystik_u:15916": " kartuḥ svātantryādityarthaḥ /",
    "GSP29nystik_u:15917": " kartṛkaraṇādisamavadhāne hi caitanyaṃ kartaryeva dṛṣṭaṃ na karaṇādau /",
    "GSP29nystik_u:15918": " yathā mṛddaṇḍacakrasalilasūtrakulālasamavadhāne kartureva kulālasya na tu mṛdādīnāmiti /",
    "GSP29nystik_u:15919": " vaśī jñātā vaśyaṃ karaṇamiti bhāṣyaṃ tadanupannaṃ jñāturapi kva cidvaśyatvadarśanāt /",
    "GSP29nystik_u:15920": " yathā devadattaṃ kaṭaṃ kārayati yajñadatta ityata āha /",
    "GSP29nystik_u:15921": " na cāyaṃ jñātarīti /",
    "GSP29nystik_u:15922": " yadi tu kaścij jñānaguṇaṃ mana",
    "GSP29nystik_u:15923": " icchettaṃ prati bhāṣyaṃ jñānaguṇatve ceti tadvyācaṣṭe /",
    "GSP29nystik_u:15924": " jñānaguṇatveveti /",
    "GSP29nystik_u:15925": " ( 422 / 3 ) ghrāṇādisādhanasyeti bhāṣya vyācaṣṭe /",
    "GSP29nystik_u:15926": " yathā ca jñāturiti /",
    "GSP29nystik_u:15927": " tathā ca manturmatisādhanaṃ yattanmanaḥ karaṇam /",
    "GSP29nystik_u:15928": " atha tadapi kasmāccetanaṃ na bhavatītyata āha /",
    "GSP29nystik_u:15929": " ubhayoriti /",
    "GSP29nystik_u:15930": " vibhu cāntaḥkaraṇaṃ jñānamantaḥkaraṇāntararahitamitiśeṣaḥ // 19 //",
    "GSP29nystik_u:15931": " NyS_3,2.20: tadātmaguṇatvepi tulyam //",
    "GSP29nystik_u:15932": " atha mano 'ntaḥkaraṇamapaśyaṃścodayati /",
    "GSP29nystik_u:15933": " tadātmaguṇatve",
    "GSP29nystik_u:15934": " NyS_3,2.21: indriyair manasaḥ saṃnikarṣābhāvāt tadanutpattiḥ //",
    "GSP29nystik_u:15935": " pariharati na prasaṅga iti /",
    "GSP29nystik_u:15936": " vikaraṇadharmeti bhāṣyaṃ'pīti /",
    "GSP29nystik_u:15937": " viśiṣṭaṃ karaṇaṃ dharmo yasya sa vikaraṇadharmā asmadādikaraṇavilakṣaṇakaraṇaḥ",
    "GSP29nystik_u:15938": " yena vyavahitaviprakṛṣṭasūkṣmādidarśī bhavatītyarthaḥ // 21 //",
    "GSP29nystik_u:15939": " NyS_3,2.22: notpattikāraṇānapadeśāt //",
    "GSP29nystik_u:15940": " yadi punarityādi bhāṣyaṃ pūrayitvā vyācaṣṭe /",
    "GSP29nystik_u:15941": " yadi punariti /",
    "GSP29nystik_u:15942": " notpattīti /",
    "GSP29nystik_u:15943": " nātra pramāṇamapadiśyate /",
    "GSP29nystik_u:15944": " pratyuta bādhakaṃ pramāṇamastītyarthaḥ /",
    "GSP29nystik_u:15945": " vyākhyānāntaramāha /",
    "GSP29nystik_u:15946": " ayugapadutpattau veti /",
    "GSP29nystik_u:15947": " vyākhyānāntaramāha /",
    "GSP29nystik_u:15948": " ayugapadutpattau veti /",
    "GSP29nystik_u:15949": " vyākhyānāntaramāha /",
    "GSP29nystik_u:15950": " videheti /",
    "GSP29nystik_u:15951": " śarīravṛttitve hi manasaḥ sarvaṃ jñānaṃ śarīrāyatanasyātmano bhavet /",
    "GSP29nystik_u:15952": " yadā tu mana eva nāsti tadendriyārthasannikarṣasyātmanaśca śarīrādbahirapi bhāvādvidehapratyayotpādaprasaṅga",
    "GSP29nystik_u:15953": " iti /",
    "GSP29nystik_u:15954": " antaḥkaraṇapratyākhyāne ceti /",
    "GSP29nystik_u:15955": " yadyapi sarvāṇyapi jñānāni na yugapadupajāyante tathāpi smṛtīnāmavaśyaṃ yugapadutpādaprasaṅga iti pūrvasmādasya viśeṣaḥ /",
    "GSP29nystik_u:15956": " vyākhyānāntaramāha /",
    "GSP29nystik_u:15957": " yadā cendriyamātmā cārthena yugapatsaṃbaddhāviti /",
    "GSP29nystik_u:15958": " asatīndriyamanaḥsannikarṣe vyabhicāriṇāṃ kāraṇatvakalpanāyāṃ vinigamanāhetorabhāvāditi bhāvaḥ // 22 //",
    "GSP29nystik_u:15959": " NyS_3,2.23: vināśakāraṇānupalabdheścāvasthāne tannityatvaprasaṅgaḥ //",
    "GSP29nystik_u:15960": " vinā--ṅgaḥ--(sū. 23) //",
    "GSP29nystik_u:15961": " atra pūrvapakṣasūtre cakāraḥ pūrvapūrvapakṣasūtrāpekṣayetyāha /",
    "GSP29nystik_u:15962": " tadātmaguṇatva iti /",
    "GSP29nystik_u:15963": " ataḥ( 423 / 6 ) parasya nigada",
    "GSP29nystik_u:15964": " eva vyākhyānam // 23 //",
    "GSP29nystik_u:15965": " NyS_3,2.24: anityatvagrahād buddherbuddhyantarādvināśaḥ śabdavat //",
    "GSP29nystik_u:15966": " yadanantaramapavṛjyate puruṣaḥ sā 'ntyā buddhiḥ /",
    "GSP29nystik_u:15967": " sthitihetvabhāvādvinaśyatīti /",
    "GSP29nystik_u:15968": " sthitihetū ( 424 /",
    "GSP29nystik_u:15969": " 6 ) dharmādharmau tayorabhāvāditi /",
    "GSP29nystik_u:15970": " atha tayorabhāvaḥ kasmādityata āha /",
    "GSP29nystik_u:15971": " kālāt /",
    "GSP29nystik_u:15972": " antyasukhaduḥkhopabhogākalaṃ prāpyetyarthaḥ /",
    "GSP29nystik_u:15973": " atha vā svajanitātsaṃskārādevāntyāyā buddhervināśa",
    "GSP29nystik_u:15974": " ityāha /",
    "GSP29nystik_u:15975": " saṃskārādvā /",
    "GSP29nystik_u:15976": " saṃskārasya tu sthitihetvadṛṣṭābhāvādvināśo bhavatīti bhāvaḥ /",
    "GSP29nystik_u:15977": " pṛcchati /",
    "GSP29nystik_u:15978": " kathaṃ kālāt /",
    "GSP29nystik_u:15979": " uttaraṃ yāvantyasya janmana iti caramasya dehasyetyarthaḥ // 24 //",
    "GSP29nystik_u:15980": " NyS_3,2.25: jñānasamavetātmapradeśasaṃnikarṣānmanasaḥ smṛtyutpatterna yugapadutpattiḥ //",
    "GSP29nystik_u:15981": " deśayati yadi kāraṇasyeti /",
    "GSP29nystik_u:15982": " atra tāvadekaḥ parihāra iti /",
    "GSP29nystik_u:15983": " ekaḥ pradhānaḥ parihāraḥ parihārāntaraṃ tvekadeśimatenāpradhānamityarthaḥ /",
    "GSP29nystik_u:15984": " api ca na smṛtayo yuga padutpadyante paricchedakatvād",
    "GSP29nystik_u:15985": " gandharasarūpasparśaśabdajñānabadityāha paricchedatvācceti /",
    "GSP29nystik_u:15986": " ekadeśiparihāramāha apare tviti // 25 //",
    "GSP29nystik_u:15987": " NyS_3,2.26: nāntaḥśarīra vṛttitvānmanasaḥ //",
    "GSP29nystik_u:15988": " dūṣayati etattu na samyagiti /",
    "GSP29nystik_u:15989": " na hi manaḥ kva cidāśritamiti (425/",
    "GSP29nystik_u:15990": " 2)na kva citsamavetaṃ saṃyogamātraṃ tvatiprasaktamityarthaḥ /",
    "GSP29nystik_u:15991": " nāpi vṛttiḥ svakāryasāmarthyamiti /",
    "GSP29nystik_u:15992": " śarīra eva manaḥ svakāryaṃ karoti nānyatreti śarīrāśritaṃ mana ityucyata ityetadapi nāsti /",
    "GSP29nystik_u:15993": " indriyārthasannikarṣasya manaḥkāryasya śarīrādbahirbhāvādi tyarthaḥ /",
    "GSP29nystik_u:15994": " tamimamākṣepaṃ samādhatte /",
    "GSP29nystik_u:15995": " atra brūma iti /",
    "GSP29nystik_u:15996": " yenātmanā yaccharīraṃ karmopārjitaṃ tatsaṃyuktasya manaso vaiśeṣikajñānādilakṣaṇakāritve na tadasaṃyuktasyeti śarīrāśritatve manaso nānyadityarthaḥ",
    "GSP29nystik_u:15997": " NyS_3,2.27: sādhyatvādahetuḥ //",
    "GSP29nystik_u:15998": " codyam /",
    "GSP29nystik_u:15999": " sādhya--tuḥ ( sū. 27 ) //",
    "GSP29nystik_u:16000": " NyS_3,2.28: smarataḥ śarīradhāraṇopapatterapratiṣedhaḥ //",
    "GSP29nystik_u:16001": " parihāraḥ /",
    "GSP29nystik_u:16002": " smara--dhaḥ",
    "GSP29nystik_u:16003": " ( sū. 28 ) //",
    "GSP29nystik_u:16004": " NyS_3,2.29: na tad āśugatitvānmanasaḥ //",
    "GSP29nystik_u:16005": " punaścodyam /",
    "GSP29nystik_u:16006": " na ta--saḥ ( sū. 29 ) //",
    "GSP29nystik_u:16007": " NyS_3,2.30: na smaraṇakālāniyamāt //",
    "GSP29nystik_u:16008": " parihāraḥ /",
    "GSP29nystik_u:16009": " na smara-t ( sū. 30 ) //",
    "GSP29nystik_u:16010": " bhāṣyaṃ nintāprabandhaḥ smṛtiprabandhaḥ /",
    "GSP29nystik_u:16011": " kasya cidevārthasya liṅgabhūtasya cihnabhūtasyā sādhāraṇasyeti yāvat /",
    "GSP29nystik_u:16012": " cintanaṃ smaraṇam /",
    "GSP29nystik_u:16013": " ārādhitam siddhaṃ cihnavataḥ smṛtiheturbhavatīti /",
    "GSP29nystik_u:16014": " itaśca śarīrasaṃyogāpekṣameva manaḥ smṛtirheturnetarathetyāha /",
    "GSP29nystik_u:16015": " śarīrasaṃyogānapekṣa",
    "GSP29nystik_u:16016": " iti // 30 //",
    "GSP29nystik_u:16017": " NyS_3,2.31: ātmapreraṇayadṛcchājñatābhiśca na saṃyogaviśeṣaḥ //",
    "GSP29nystik_u:16018": " ātma--ṣaḥ ( sū. 31 )",
    "GSP29nystik_u:16019": " NyS_3,2.32: vyāsaktamanasaḥ pādavyathanena saṃyogaviśeṣeṇa samānam //",
    "GSP29nystik_u:16020": " NyS_3,2.33: praṇidhānaliṅgādijñānānāmayugapadbhāvādayugapatsmaraṇam //",
    "GSP29nystik_u:16021": " dūṣayati /",
    "GSP29nystik_u:16022": " vyāsa--nam",
    "GSP29nystik_u:16023": " ( sū. 32 ) //",
    "GSP29nystik_u:16024": " prātibhavaditi smṛtyutpādasva purastātpraṇidhānādīnāṃ smṛtikāraṇānāmasaṃvadanādātmamanaḥ saṃyogātsaṃskārāpekṣāt smṛtīnāṃ yugapadutpādaprasaṅgaḥ",
    "GSP29nystik_u:16025": " prātibhavadityākṣepaḥ /",
    "GSP29nystik_u:16026": " samādhānamāha /",
    "GSP29nystik_u:16027": " sataḥ smṛtihetoriti /",
    "GSP29nystik_u:16028": " ( 426 / 21 ) adṛśyamānamapi karaṇaṃ tatkramaśca kāryotpādakrameṇānumīyate iti prātibhamapi",
    "GSP29nystik_u:16029": " puruṣakarmaviśeṣāpekṣādātmamanaḥsannikarṣādupajāyamānaṃ nākāraṇaṃ na cākramavaditi",
    "GSP29nystik_u:16030": " pradhānabhūtāmupapattimavatārayituṃ pṛcchati bhāṣyakāraḥ /",
    "GSP29nystik_u:16031": " prātibhamidānīmiti /",
    "GSP29nystik_u:16032": " atrottaramāvilaṃ datvā śaṅkate /",
    "GSP29nystik_u:16033": " hetvabhāvādayuktamiti cet /",
    "GSP29nystik_u:16034": " uttarasāramāha /",
    "GSP29nystik_u:16035": " na karaṇasyeti /",
    "GSP29nystik_u:16036": " yadyavi kva cid vraścanasya yugapaddārudvayasaṃyoge yugapacchidādvayaṃ bhavati tathā 'pi vraścanāvayavabhedātkaraṇabheda",
    "GSP29nystik_u:16037": " unneyaḥ /",
    "GSP29nystik_u:16038": " atha vā karaṇāntarāṇi yugapatkāryāṇi kurvantu pratyayakaraṇantu krameṇaiva pratyayānkarotītyatra na vyabhicāraḥ taduktaṃ pratyayaparyāya iti",
    "GSP29nystik_u:16039": " tasmātkaraṇamekaṃ na kva cidapi yugapatkāryāyālamiti /",
    "GSP29nystik_u:16040": " karttā punareko 'pi karaṇabhede yugapadbahūni kāryāṇi karotītyāha /",
    "GSP29nystik_u:16041": " na jñāturvikaraṇadharmaṇo dehanānātve pratyayayaugapadyāditi /",
    "GSP29nystik_u:16042": " vividhaṃ karaṇaṃ dharmo yasya sa tathoktaḥ tadvyācaṣṭe vārttikakāraḥ",
    "GSP29nystik_u:16043": " na cāyaṃ niyama iti /",
    "GSP29nystik_u:16044": " ( 427 / 5 ) yogī khalu ṛddhau prādurbhūtāyāṃ sendriyāṇi śarīrāṇi teṣu teṣu lokeṣu nirmāya muktātmanāmādāya manāṃsi mokṣāya tvaramāṇo yugapatkarmopārjitān",
    "GSP29nystik_u:16045": " sukhaduḥkhabhedānna dviṣanna rakto bhuṅkte tadasyaikasyāpi karaṇabhedādyugapaj jñānāni bhavantīti /",
    "GSP29nystik_u:16046": " ayaṃ ca dvitīyaḥ pratiṣedhaḥ jñānasaṃskṛtātmapradeśabhedasyāyugapajjñānotpādakasya /",
    "GSP29nystik_u:16047": " avasthiteti /",
    "GSP29nystik_u:16048": " yatrātmapradeśo 'sya jñānāni nānāviṣayāṇi jātāni tatsaṃskārāśca tatraivāvasthitaśarīrasya /",
    "GSP29nystik_u:16049": " tadanena śarīrāntargatasya manasastatra pradeśe saṃyoga upapāditaḥ /",
    "GSP29nystik_u:16050": " tadidamāha vārttikakāraḥ /",
    "GSP29nystik_u:16051": " yadi ca jñānasamavetātmapradeśena sannikarṣāditi /",
    "GSP29nystik_u:16052": " ataścāvyāpakatvādaparihāraḥ /",
    "GSP29nystik_u:16053": " ācāryadeśīyānāṃ tu smṛtiyaugapadyaprasaṅgamāha /",
    "GSP29nystik_u:16054": " avasthitasaṃskārāḥ samānadeśā ityayuktam /",
    "GSP29nystik_u:16055": " kutaḥ ātmapredaśānāmadravyāntaratvātsarvasaṃskārāṇāṃ samānadeśatve pratyayaugapadyaprasaṅgo 'parihāryaḥ /",
    "GSP29nystik_u:16056": " na hyātmano ghaṭasyeva pradeśāstato 'nye sambhavanti kiṃ nāmātmaiva sa caika eveti sarva evātmavarttinaḥ samānadeśā ityarthaḥ /",
    "GSP29nystik_u:16057": " tadidamuktaṃ bhāṣyakāreṇa",
    "GSP29nystik_u:16058": " ātmapradeśānāmadravyāntaratvādekārthasamavāyasyāviśeṣe sati smṛtiyaugapadyaspaya pratiṣedhānupapatteriti /",
    "GSP29nystik_u:16059": " śabdasaṃtāne tviti śaṅkānirākaraṇabhāṣyaṃ tuśabdaḥ śaṅkāṃ nirākaroti /",
    "GSP29nystik_u:16060": " tadetadbhāṣyaṃ vārtikakāro vyācaṣṭe /",
    "GSP29nystik_u:16061": " saṃskārapratyāsattyeti /",
    "GSP29nystik_u:16062": " pṛcchati /",
    "GSP29nystik_u:16063": " kā pratyāsattiriti /",
    "GSP29nystik_u:16064": " uttaraṃ na brūma",
    "GSP29nystik_u:16065": " iti /",
    "GSP29nystik_u:16066": " niṣpradeśatve 'pyātmanaḥ saṃskārasyāpyavṛttitvamupapāditaṃ tena śabdavatsahakārikāraṇasya sannidhānāsannidhāne kalpete evetyarthaḥ // 33 //",
    "GSP29nystik_u:16067": " NyS_3,2.34: jñasyecchādveṣanimittatvādārambhanivṛttyoḥ //",
    "GSP29nystik_u:16068": " saṃprati buddhireva kimicchādisamānādhikaraṇā na veti vicāryate /",
    "GSP29nystik_u:16069": " tatra sākhyadarśanavaināśikānāṃ vipratipatteḥ saṃśayaḥ /",
    "GSP29nystik_u:16070": " tadvipratipattimāha /",
    "GSP29nystik_u:16071": " puruṣadharmo jñānamantaḥkaraṇasyatviti /",
    "GSP29nystik_u:16072": " puruṣacaitanyamekameva kūṭasthanityaṃ sattattadarthākārapariṇatabuddhitattvapratibimbavibhramavaśādbhinnamivopajanāpāyadharmakaṃ vijñānamiti ca vṛttiriti cākhyāyate /",
    "GSP29nystik_u:16073": " icchādveṣādayastu vastuta upajanāpāyadharmāṇo 'ntaḥkaraṇasyeti darśanaṃ tatpratiṣidhyate /",
    "GSP29nystik_u:16074": " jñasye--tyoḥ",
    "GSP29nystik_u:16075": " ( sū. 34 ) //",
    "GSP29nystik_u:16076": " prativṛttyañcatīti sa cātmā ceti pratyagātmā tasmin /",
    "GSP29nystik_u:16077": " etaduktaṃ bhavati /",
    "GSP29nystik_u:16078": " jñānasāmānādhikaraṇyenopalabdheranyadīyānāmicchādīnāmanyasyāpratyakṣīkaraṇāttatkaraṇe vā maitragatānāmapi caitreṇa grahaṇaprasaṅgāda",
    "GSP29nystik_u:16079": " antaḥkaraṇavṛttīnāṃ ca guṇāntarāṇāṃ nityāpratyakṣatvādātmāśritā evecchādayo nāntaḥ-- karaṇāśrayā iti // 34 //",
    "GSP29nystik_u:16080": " NyS_3,2.35: talliṅgatvādicchādveṣayoḥ pārthivādyeṣvapratiṣedhaḥ //",
    "GSP29nystik_u:16081": " atrāntare labdhāvakāśo bhūtacaitanikaḥ pratyavatiṣṭhate /",
    "GSP29nystik_u:16082": " talli--dhaḥ ( sū. 35) //",
    "GSP29nystik_u:16083": " ( 428 / 4 ) yadi yasyārambhanivṛttī tasyecchādveṣau yasya caitau tasya caitanyaṃ",
    "GSP29nystik_u:16084": " hantāyātamanena krameṇa bhūtacaitanyamasmadabhimataṃ bhūteṣveva kāyākārapariṇateṣu",
    "GSP29nystik_u:16085": " ārambhanivṛttidarśanādityarthaḥ // 35 //",
    "GSP29nystik_u:16086": " NyS_3,2.36: paraśvādiṣvārambhanivṛttidarśanāt //",
    "GSP29nystik_u:16087": " paraśvādiṣvityasya tātparyamāha vārtikakāraḥ /",
    "GSP29nystik_u:16088": " paraśvādiṣviti /",
    "GSP29nystik_u:16089": " ( 428 / 9 ) bhūtacaitanikastalliṅgatvāditi hetuṃ svapakṣasidhdyarthamanyathā vyācaṣṭe /",
    "GSP29nystik_u:16090": " ayaṃ tarhīti /",
    "GSP29nystik_u:16091": " śarīreṣvavayavavyūhabhedadarśanācca loṣṭādiṣu ( a )",
    "GSP29nystik_u:16092": " śarīrārambhakānāmaṇūnāṃ pravṛttibhedo 'numīyatetataścecchādveṣau tābhyāṃ caitanyamiti /",
    "GSP29nystik_u:16093": " trasaṃ jaṅgamaṃ viśarāru asthiraṃ kṛmiprabhṛtīnāṃ śarīraṃ,",
    "GSP29nystik_u:16094": " sthāvaraṃ sthiraṃ śarīraṃ devamanuṣyādīnāṃ,",
    "GSP29nystik_u:16095": " taddhi cirataraṃ vā vri (dhri) yate /",
    "GSP29nystik_u:16096": " tadetad dūṣayati /",
    "GSP29nystik_u:16097": " kumbhādimṛdavayavānāmiti /",
    "GSP29nystik_u:16098": " kumbhādyārambhikāṇāṃ mṛdāṃ vyūhabhedādārambhadarśanādadarśanācca sikatānāmārambhanivṛtyoranaikāntatvam // 36 //",
    "GSP29nystik_u:16099": " NyS_3,2.37: niyamāniyamau tu tadviśeṣakau //",
    "GSP29nystik_u:16100": " tadevaṃ bhūtacaitanyasādhanaṃ dūṣayitvā tebhyo 'nyasya caitanye sādhanamāha /",
    "GSP29nystik_u:16101": " niyamāniyamau tu tadvi śeṣakau (sū. 39) //",
    "GSP29nystik_u:16102": " tayoricchādveṣayorniyamāniyamau viśeṣakau /",
    "GSP29nystik_u:16103": " ayameva cecchādveṣayorviśeṣo yadbhūtāśrayatvamanayorvyāvartya taditarāśrayatvavyavasthitiḥ /",
    "GSP29nystik_u:16104": " tatrāniyamaṃ tāvadāha /",
    "GSP29nystik_u:16105": " jñasyecchādveṣanimitte pravṛttinivṛttī--spandāspandau,",
    "GSP29nystik_u:16106": " na svāśraye--necchādveṣayorāśraye,",
    "GSP29nystik_u:16107": " kintarhi prayojye paraśvādāvāśraye,",
    "GSP29nystik_u:16108": " tatra prayujyamāneṣveva bhūteṣu pravṛttinivṛttī syātāṃ na sarveṣu prayojakeṣvapi śararādiṣviti /",
    "GSP29nystik_u:16109": " seyamaniyamopapattiḥ /",
    "GSP29nystik_u:16110": " sārvatrikatvamaniyama",
    "GSP29nystik_u:16111": " iti /",
    "GSP29nystik_u:16112": " etaduktaṃ bhavati na śarīramicchājñānadveṣādhāraḥ",
    "GSP29nystik_u:16113": " icchādijanitaspandādhāratvāt paraśvādivaditi /",
    "GSP29nystik_u:16114": " tadevamaniyame bhedakaṃ vyākhyāya niyamaṃ vyācaṣṭe /",
    "GSP29nystik_u:16115": " yasya tu cārvākasya darśane jñatvādbhūtānāmicchādveṣanimitte ārambhanivṛttī svāśraye śarīrādau,",
    "GSP29nystik_u:16116": " tasya cārvākasya /",
    "GSP29nystik_u:16117": " yathā bhūtānāṃ gurutvādiguṇāntaranimittā pravṛttiḥ patanādilakṣaṇā,",
    "GSP29nystik_u:16118": " tasyaiva gurutvāderguṇāntarasya pratibandha ādhāradravyasaṃyogena tasmānnivṛttirapatanādikā,",
    "GSP29nystik_u:16119": " sā bhūtamātre bhavantī niyamena vyāptā,",
    "GSP29nystik_u:16120": " na tu śarīropagṛhīteṣveva bhūteṣu,",
    "GSP29nystik_u:16121": " evaṃ bhūtamātre jñānecchādveṣanimitte pravṛttinivṛttī svāśraye syātām /",
    "GSP29nystik_u:16122": " etaduktaṃ bhavati ye ye pṛthivyādidharmāste te yāvatpṛthivyādibhāvino dṛṣṭāḥ yathā",
    "GSP29nystik_u:16123": " gurutvādayaḥ jñānecchādayo 'pi cetpṛthivyādidharmāstairapyavaśyaṃ yāvatpṛthivnayādibhāvibhirbhavitavyaṃ",
    "GSP29nystik_u:16124": " na tu ghaṭādau dṛśyante tasmānna pṛthivyādidharmā jñānādaya iti /",
    "GSP29nystik_u:16125": " atra ca bhāṣyakṛtā sārvatrikatvaprasaṅgavivakṣayā niyamaśabdaḥ prayuktaḥ asārvatrikatvavivakṣayā tvaniyamaśabdaḥ /",
    "GSP29nystik_u:16126": " vārttikakṛtā tu prayojya evetyavadhāraṇaṃ vivakṣitvā prādeśike niyamaśabdaḥ prayuktaḥ /",
    "GSP29nystik_u:16127": " sārvatrike tṛktaniyamarūpāvadhāraṇābhāvādaniyamaśabda",
    "GSP29nystik_u:16128": " iti vivakṣābhedāśrayādavirodha iti /",
    "GSP29nystik_u:16129": " yastu niyamaṃ madaśaktyā vyabhicārayed yathā kila kiṇvādayaḥ pariṇāmaviśeṣavanto",
    "GSP29nystik_u:16130": " madirābhāvamāpannā madayanti evaṃ kāyākāreṇa pariṇatāni pṛthivyādīni cetayante nānyathā",
    "GSP29nystik_u:16131": " tena ghaṭādiṣvaprasaṅga",
    "GSP29nystik_u:16132": " iti, taṃ pratyāha ekaśarīre ceti /",
    "GSP29nystik_u:16133": " yathā madirāvayaveṣu pratyekameva madaśaktirasti na punaḥ samudāyamātrasamavāyinī evaṃ śarīrāvayaveṣvapi pratyekameva caitanyena bhavitavyam",
    "GSP29nystik_u:16134": " na ca vaiyātyāt kāyasamudāyāśrayameva caitanyaṃ nāvayavāśrapayamiti śakyamāsthātuṃ tricaturāvayavacchede 'pi caitanyopalambhāt /",
    "GSP29nystik_u:16135": " tasmādavayavānāṃ pratyekaṃ caitnye śarīra",
    "GSP29nystik_u:16136": " ekasminbahavaścetanāḥ syuḥ /",
    "GSP29nystik_u:16137": " bhavatu kiṃ no bādhyata iti cenna /",
    "GSP29nystik_u:16138": " viruddhābhiprāyatvena svatantrāṇāṃ na kiñcidapi kāryaṃ jāyeta /",
    "GSP29nystik_u:16139": " na ca bahūnāmekābhiprāyaniyamo dṛṣṭaḥ kākatālīyanyāyena syādekābhiprāyatvaṃ na punarasya niyamo dṛṣṭacara iti prasiddhatvād",
    "GSP29nystik_u:16140": " dūṣaṇametadupekṣya pratyayavyavasthānumānaṃ na bhavediti dūṣaṇamuktam /",
    "GSP29nystik_u:16141": " ekasmin śarīre pratyayānāṃ parasparapratisandhānaṃ paśyāmo na śarīrāntara iti vyavasthā /",
    "GSP29nystik_u:16142": " seyaṃ yadyekasmin",
    "GSP29nystik_u:16143": " śarīre eka eva cetano na cāsau śarīrāntare tato bhavennānyathetyarthaḥ /",
    "GSP29nystik_u:16144": " kvacitpāṭhaḥ pratyayavyavasthānānumānaṃ syāditi sa sugama eva /",
    "GSP29nystik_u:16145": " niyamāniyamāviti yaduktaṃ tatrānumānameva sūcayati bhāṣyakāraḥ /",
    "GSP29nystik_u:16146": " dṛṣṭaścānyaguṇanimittaḥ pravṛttiviśeṣa iti /",
    "GSP29nystik_u:16147": " hitāhitaprāptiparihārahetuḥparispandaḥ pravṛttiviśeṣaḥ /",
    "GSP29nystik_u:16148": " so 'yaṃ prayogaḥ trasasthāvaraśarīreṣu pravṛttiḥ svāśrayavyatiriktāśrayaguṇanimittā pravṛttiviśeṣatvāt,",
    "GSP29nystik_u:16149": " paraśvādigatapravṛttiviśeṣavaditi /",
    "GSP29nystik_u:16150": " na kevalaṃ śarīrasya pravṛttiviśeṣo 'nyaguṇanimittaḥ",
    "GSP29nystik_u:16151": " bhūtānāmapi tadārambhakāṇāṃ pravṛttiviśeṣo 'nyaguṇanibandhana evetyāha /",
    "GSP29nystik_u:16152": " tadavayavavyūhaliṅga",
    "GSP29nystik_u:16153": " iti /",
    "GSP29nystik_u:16154": " nendriyārthayorvināśe 'pi jñānāvasthānāditi ca samāna iti /",
    "GSP29nystik_u:16155": " yathā hīndriyārthayorvināśe 'pi jñānāvasthānānnendrinayārthayorguṇo jñānamevaṃ bālyakaumārayauvanavārddhakāvasthāsu śarīravināśe 'pi jñānāvasthānānna śarīraguṇojñānamityarthaḥ /",
    "GSP29nystik_u:16156": " api ca jñasyecchādveṣanimittatvādārambhanivṛttyorityatrārambhanivṛttiśabdena na pravṛttinivṛttitamātramabhimatamasmākamapi tu hitāhitaprāptiparihārārthaḥ spandaviśeṣaḥ /",
    "GSP29nystik_u:16157": " tamimaṃ pravṛttiviśeṣamavijñāya tvayā pravṛttisāmānyena pratyavasthitamityapratipattiste nigrahasthānamityāha bhāṣyakāraḥ /",
    "GSP29nystik_u:16158": " kriyāmātramiti /",
    "GSP29nystik_u:16159": " tadvārtikakāro vyācaṣṭe /",
    "GSP29nystik_u:16160": " anyathā 'bhidhānāccāyuktamiti śeṣaḥ /",
    "GSP29nystik_u:16161": " syādetat /",
    "GSP29nystik_u:16162": " yathoktahetutvādityādayo vakṣyamāṇasūtragatā hetavo bhūtendriyacaitanyapratiṣedhe 'pi samānā iti kasmānmanomātre caitanyaṃ pratiṣidhyate na bhūtendriyama nasamityata āha /",
    "GSP29nystik_u:16163": " bhūtendriyamanasāmiti ( 429 / 3 ) // 37 //",
    "GSP29nystik_u:16164": " NyS_3,2.38: yathoktahetutvāt pāratantryādakṛtābhyāgamācca na manasaḥ //",
    "GSP29nystik_u:16165": " yatho--saḥ (sū. 38) //",
    "GSP29nystik_u:16166": " yathoktahetutvāditi vyācaṣṭe /",
    "GSP29nystik_u:16167": " icchādveṣaprayatnasukhaduḥkhajñānānyātmano liṅgamityata ātmalakṣaṇātprabhṛti tallakṣaṇaparīkṣāparyavasānaṃ yāvaduktaṃ tatsaṃgṛhyate /",
    "GSP29nystik_u:16168": " atra ca hetuśabdenecchādisūtraṃ susaṃgṛhītaṃ bhāvapratyayena hetutvaviṣayā parīkṣopalakṣitā /",
    "GSP29nystik_u:16169": " vārttikaṃ yathoktahetutvāditi /",
    "GSP29nystik_u:16170": " darśanasparśanābhyāmekārthagrahaṇādityevamādīnāṃ hetūnāmuktahetutvaṃ tasmāditi yojanā /",
    "GSP29nystik_u:16171": " tadanena bhāṣyagataprabhṛtipadārtho vivṛtaḥ /",
    "GSP29nystik_u:16172": " tanvete yathoktā hetavaḥ paraiḥ pratiṣiddhā ityata āha /",
    "GSP29nystik_u:16173": " apratiṣedhāt /",
    "GSP29nystik_u:16174": " vāṅnyātreṇa pratiṣiddhā na vastuta ityarthaḥ /",
    "GSP29nystik_u:16175": " dhāraṇapreraṇavyūhanakriyāsu yathāyogaṃ śarīrendriyāṇi paratantrāṇi bhautikatvād ghaṭādivaditi,",
    "GSP29nystik_u:16176": " manaśca paratantraṃ karaṇatvādvāsyādivaditi kasyacitprayatnavaśātpravartante caitanye punaḥ svatantrāṇi syuḥ /",
    "GSP29nystik_u:16177": " tathā ca pāratantryaprasādhakānumānavirodha",
    "GSP29nystik_u:16178": " ityarthaḥ /",
    "GSP29nystik_u:16179": " yastu kaścidabhyupetavedaprāmāṇyaḥ puruṣamacetanaṃ phalabhāginamabhyupagamya śarīrādīnāṃ caitanyaṃ rocayate taṃ prati teṣāmacaitanye hetumāha",
    "GSP29nystik_u:16180": " akṛtābhyāgamācca /",
    "GSP29nystik_u:16181": " upadeśaphalaṃ hi kartari,",
    "GSP29nystik_u:16182": " kartrapekṣitopāyatābhidhānalakṣaṇatvādupadeśasya /",
    "GSP29nystik_u:16183": " yathā'ha smātra bhagavāñ jaiminiḥ,",
    "GSP29nystik_u:16184": " śāstraphalaṃ prayoktari tallakṣaṇatvāditi /",
    "GSP29nystik_u:16185": " upapāditaṃ caitadasmārbhividhirvidhāyaka ityatrāntare /",
    "GSP29nystik_u:16186": " svargakāmo yajeteti ca kartrabhiprāyaphalāvagamād",
    "GSP29nystik_u:16187": " atraivātmanepadasmaraṇāt ya eva karmaṇaḥ kartā sa eva tatphalasya bhokteti sarvairāstikapathānusāribhirabhyupeyam /",
    "GSP29nystik_u:16188": " śarīrādīnāṃ caitanye cetanasya svātantryātta",
    "GSP29nystik_u:16189": " eva karmaṇaḥ kartāraḥ,",
    "GSP29nystik_u:16190": " na caiteṣāṃ bhasmasādbhūtānāmāmuṣmikaphalaśālitāsambhava",
    "GSP29nystik_u:16191": " ityātmano 'cetanasya tadbhāgitābhyupagantavyā,",
    "GSP29nystik_u:16192": " tathā ca taiḥ śarīrādibhiḥ karma kṛtaṃ puruṣeṇa bhujyata iti śāstrapratikṣiptākṛtābhyāgamakṛtanāśadoṣaprasaṅgaḥ /",
    "GSP29nystik_u:16193": " acaitanye tu śarīrādīnāṃ dehādyatiriktasya ca puruṣasya caitanye puruṣaḥ svātantryātkartā",
    "GSP29nystik_u:16194": " tatprayojyatayā śarīrādīni tatsādhanānīti tatsādhanasya svakṛtakarmaphalopabhoga",
    "GSP29nystik_u:16195": " iti na śāstravyākopaḥ nāpi prekṣāvatpravṛttivirodha",
    "GSP29nystik_u:16196": " iti bhāvaḥ // 38 //",
    "GSP29nystik_u:16197": " NyS_3,2.39: pariśeṣād yathoktahetūpapatteśca //",
    "GSP29nystik_u:16198": " athāyaṃ siddhopasaṃgrahaḥ upasaṃhāra ityarthaḥ /",
    "GSP29nystik_u:16199": " upapattipadārthavyākhyānamapratiṣedhāditi /",
    "GSP29nystik_u:16200": " bhāṣyaṃ kāyasyabhedādvināśāditi /",
    "GSP29nystik_u:16201": " apratisaṃhitamiti /",
    "GSP29nystik_u:16202": " pūrvedyurarddhakṛtānāmaparedyuḥ parisamāpanā dṛṣṭā mayārabdhaṃ mayaiva parisamāpanīyamiti pratisandhāya,",
    "GSP29nystik_u:16203": " apratisandhāne tu na parisamāpayeyuḥ parisamāpane vā caitrārabdhamapi maitraḥ parisamāpayed",
    "GSP29nystik_u:16204": " yataḥ svayamārabdhāt parārabdhamavyāvṛttamaviśiṣṭaṃ svasyāpi paratvādapariniṣṭhaṃ ca karmajātaṃ syāt /",
    "GSP29nystik_u:16205": " tathā hi vaiśyastome vaiśya evādhikārī na brāhmaṇarājanyau evaṃ rājasūye rājaiva",
    "GSP29nystik_u:16206": " na brāhmaṇavaiśyau evaṃ somasādhanake yāge brāhmaṇa evādhikṛto na rājanyavaiśyau śūdrakaścānadhikṛta",
    "GSP29nystik_u:16207": " eveti pariniṣṭhā sā buddhisaṃtatimātre na syāt,",
    "GSP29nystik_u:16208": " kutaḥ sallakṣaṇānāṃ sarveṣāmeva trailokyavailakṣaṇyena bhedāt anyāpohasāmānyasya ca vyāvartitatvādityarthaḥ /",
    "GSP29nystik_u:16209": " apratisaṃhitatve hetumāha /",
    "GSP29nystik_u:16210": " smaraṇābhāvāditi // 39 //",
    "GSP29nystik_u:16211": " NyS_3,2.40: smaraṇaṃ tvātmano jñasvābhāvyāt //",
    "GSP29nystik_u:16212": " trikālavyāpinī jñānaśaktireva jñasvābhāvyaṃ taccākāśādibhyo vyāvṛttaṃ trikālavyāpi svarūpamevātmanaḥ // 40 //",
    "GSP29nystik_u:16213": " NyS_3,2.41: praṇidhānanibandhābhyāsaliṅgalakṣaṇasādṛśyaparigrahāśrayāśritasambandhānantaryaviyogaikakāryavirodhātiśayaprāptivyavadhānasukhaduḥkhecchādveṣabhayorthitvakriyārāgadharmādharmanimittebhyaḥ",
    "GSP29nystik_u:16214": " smṛtihetūnāmayaugapadyādityetatsiṃhāvalokitanyāyena pṛcchatyanantarasūtramavatārayituṃ smṛtihetūnāmiti /",
    "GSP29nystik_u:16215": " tātparyābhidhānapuraḥ saraṃ sūtramavatārayati /",
    "GSP29nystik_u:16216": " smṛtikāraṇānāmiti ( 430 / 1 ) /",
    "GSP29nystik_u:16217": " praṇi--bhyaḥ (sūtra. 41) //",
    "GSP29nystik_u:16218": " bhāṣyaṃ susmūrṣayā manaso dhāraṇamiti /",
    "GSP29nystik_u:16219": " teṣu teṣu viṣayeṣu prasaktastha manasastato nivāraṇamityathaḥ /",
    "GSP29nystik_u:16220": " susmūrṣitaliṅgānucintanaṃ vā sākṣādvā dhāraṇaṃ talliṅge vā prayatna",
    "GSP29nystik_u:16221": " ityarthaḥ /",
    "GSP29nystik_u:16222": " nibandhaḥ khalviti /",
    "GSP29nystik_u:16223": " yathā atraiva pramāṇadayo 'rthā ekagranthopāttā anyonyasmṛtihetavaḥ /",
    "GSP29nystik_u:16224": " ānupūrvyā vā /",
    "GSP29nystik_u:16225": " yathā pramāṇapadārthaṃ smṛtvā prameyaṃ smarati /",
    "GSP29nystik_u:16226": " itarathā vā /",
    "GSP29nystik_u:16227": " yathā nigrahasthānānāṃ pramāṇānāṃ smṛtvā prameyaṃ smarati /",
    "GSP29nystik_u:16228": " nibandhasya vyākhyānāntaramāha /",
    "GSP29nystik_u:16229": " dhāraṇeti /",
    "GSP29nystik_u:16230": " dhāraṇāśākhaṃ jaigīṣavyādiproktaṃ tatkṛtā jñāteṣveva vastuṣu nāḍīcakrahṛtpuṇḍarīkakaṇṭhakūpanāsāgratā lulalāṭabrahmarandhrādiṣu smartavyānāṃ",
    "GSP29nystik_u:16231": " (rūpa) saṃsthānāstrābharaṇabhṛtāṃ ca devatānāmupavikṣepaḥ samāropaḥ tathā tatra devatāḥ samāropitāstāstattadavayavagrahaṇāt smaryanta ityarthaḥ",
    "GSP29nystik_u:16232": " abhyāsajanitaḥ saṃskāra ātmaguṇo 'trābhyāsaśabdenocyate /",
    "GSP29nystik_u:16233": " tena ādarapratyayāvapi saṃgṛhītau bhavataḥ /",
    "GSP29nystik_u:16234": " tayorapyabhyāsavatsaṃskārādhānadvāreṇaiva smṛtihetutvāt /",
    "GSP29nystik_u:16235": " api ca smṛtikāraṇānāṃ nāsamāveśo vivakṣitaḥ nena saṃskāreṇa smṛtihetūnāṃ sarveṣāmeva praṇidhānādīnāṃ samāveśa eva /",
    "GSP29nystik_u:16236": " nibandhādibhistu yathāyogaṃ samāveśāsamāveśāvūhanīyāviti /",
    "GSP29nystik_u:16237": " ayatrata",
    "GSP29nystik_u:16238": " upalabdhaṃ liṅgaṃ punariti /",
    "GSP29nystik_u:16239": " saṃyogina udāharaṇaṃ dhūmo 'gneriti /",
    "GSP29nystik_u:16240": " samavāyina udāharaṇaṃ kuḍyādivyavahitāyā goravyavahitapratyakṣaṃ viṣāṇaṃ gavā sahāsti viṣāṇasya samavāye iti samavāyi viṣāṇamuktam /",
    "GSP29nystik_u:16241": " na tu tadgavi samavāyi goreva svāvayave viṣāṇādau samavāyāt /",
    "GSP29nystik_u:16242": " ekārthasamavāyītyasya ekārthasya samavāya",
    "GSP29nystik_u:16243": " ekārthasamavāyaḥ sa yasyāsti sa ekārthasamavāyītyarthaḥ /",
    "GSP29nystik_u:16244": " tadetadudāharaṇaṃ yathā pāṇiḥ pādasyeti /",
    "GSP29nystik_u:16245": " ekasya khalvatrāvayavinaḥ samavāyaḥ pāde ca pāṇau ca tau pāṇipādāvekārthasamavāyavantau tatraikenaikārthasamavāyavatā pratyakṣeṇāpratyakṣa ekaḥ smaryata iti /",
    "GSP29nystik_u:16246": " yadā tvekasminnerthe samavāya ityarthastadā rūpaṃ sparśasyetyudāharaṇam /",
    "GSP29nystik_u:16247": " khābhāvikāvinābhāvayuktaṃ liṅgaṃ sāṅketikaṃ tu cihnamiti viśeṣaḥ /",
    "GSP29nystik_u:16248": " grāmaṇīrnāyakaḥ /",
    "GSP29nystik_u:16249": " yadyapi sarvatra praṇidhānādau sambandhaḥ saṃplavate tathā 'pi praṇidhānādiparihāṇyā sambandhāntare gobalīvardanyāyena sambandhaśabdo vartate",
    "GSP29nystik_u:16250": " na ca sambandhaśabdena sarvasaṃgrahādanarthakamitarapadopādānamiti vācyam /",
    "GSP29nystik_u:16251": " uktamatra bhāṣyakṛtā 'nyatra vākyalāghavaṃ nādriyāte sūtrakāra iti /",
    "GSP29nystik_u:16252": " śiṣyadhīprasādaścaivaṃ bhavati viśiṣyābhidhānāditi /",
    "GSP29nystik_u:16253": " ānantaryāditi /",
    "GSP29nystik_u:16254": " brāhme hi muhūrte prabodhānantaramutthānaṃ tato mūtraṃ tataḥ śaucaṃ tato sukhaprakṣālanadantadhāvanādīni iti /",
    "GSP29nystik_u:16255": " viyogāditi śokamupalakṣayati /",
    "GSP29nystik_u:16256": " tato 'pi śokaviṣayasya smarati /",
    "GSP29nystik_u:16257": " ekakāryāditi /",
    "GSP29nystik_u:16258": " yathā saptadaśāvarāṇāmṛddhikāmānāmekaṃ satraṃ kāryam /",
    "GSP29nystik_u:16259": " tatraikaṃ yajamānaṃ dṛṣṭvā yajamānāntaraṃ smarati /",
    "GSP29nystik_u:16260": " atiśāyāt yathā brahmacārī upanayanavidyāvinayātiśayotpādakamācāryaṃ smarati /",
    "GSP29nystik_u:16261": " prāptestu yathā prārthako (?)",
    "GSP29nystik_u:16262": " yato 'nena miṣṭamannaṃ prāptaṃ prāptavyaṃ vā tamabhīkṣṇaṃ smarati /",
    "GSP29nystik_u:16263": " icchā snehaḥ /",
    "GSP29nystik_u:16264": " sa tu bhrātrādiṣu dveṣaḥ pratikūle dārādau,",
    "GSP29nystik_u:16265": " tābhyāmapi ca tadviṣayaṃ smarati /",
    "GSP29nystik_u:16266": " kriyayā kāryeṇetyarthaḥ /",
    "GSP29nystik_u:16267": " dharmādpava devābhyāsajanitena dharmeṇa jātiṃ smarati pūrvikām /",
    "GSP29nystik_u:16268": " evaṃ jātamātrasya sukhādisādhanasmaraṇaṃ dharmādharmābhyāṃ draṣṭavyam /",
    "GSP29nystik_u:16269": " nanūnmādādayo 'pi smṛtihetavo lokasiddhāstatkiṃ te 'pi noktā ityata āha /",
    "GSP29nystik_u:16270": " nidarśanamātraṃ cedaṃ smṛtihetūnāmiti // 41 //",
    "GSP29nystik_u:16271": " NyS_3,2.42: karmānavasthāyigrahaṇāt //",
    "GSP29nystik_u:16272": " tadevaṃ siṃhāvalokitaṃ samarthya prakṛtāthāmeva buddhau vicāramārabhate /",
    "GSP29nystik_u:16273": " anityāyāṃ ca buddhāviti ( 430 /",
    "GSP29nystik_u:16274": " 9 ) dravyāśritatvādityucyamāne 'pi cakṣurādigatai rūpādibhirvyabhicāro 'ta āha /",
    "GSP29nystik_u:16275": " vyāpakadravyāśritatvāditi /",
    "GSP29nystik_u:16276": " tathāpyātmatvādibhiranekānto 'ta āha jātimattvesatīti /",
    "GSP29nystik_u:16277": " tathāpi vibhutvena parimāṇenā nekānto 'ta āha /",
    "GSP29nystik_u:16278": " asmadādipratyakṣatve satīti /",
    "GSP29nystik_u:16279": " karmādisantānaviṣayā buddhaya āśutaravināśinyaḥ /",
    "GSP29nystik_u:16280": " atra yadi prakāśakatvādityucyeta tata ātmanā 'nekānto 'ta āha /",
    "GSP29nystik_u:16281": " karaṇatve satīti /",
    "GSP29nystik_u:16282": " tathāpi manaḥ śrotrādibhiranekānto 'ta āha pratyartheti /",
    "GSP29nystik_u:16283": " ekā buddhirekaviṣayā na viṣayāntaraviṣayā evamanyā api buddhayaḥ svaviṣayamātre parvavasitāḥ na manaḥśrotrādi tathā nānāviṣayatvāttasyeti /",
    "GSP29nystik_u:16284": " nanu pratyarthaniyatattvamavyāpakaṃ yugapadanekārthasannikarṣe sati nānāviṣayā 'pyekā buddhirupajāyate 'ta āha /",
    "GSP29nystik_u:16285": " pratikṣaṇa karmaṇo 'rthasyāpūrvasyotpattau satyāṃ tatkāryātā buddherayugapadutpattau kāraṇakramānuvidhānātkāryakramasya pratyakṣabuddherviṣayakāraṇatvāt",
    "GSP29nystik_u:16286": " ekaikaścāsau viṣayaḥ kramotpādavānkāraṇamiti kramavatīnāṃ buddhīnāṃ sarvāsāmeva siddhaṃ pratyarthaikāniyatatvam /",
    "GSP29nystik_u:16287": " niyamaśca tajjātīyakarmāntarāpekhayā na tu dravyāpekṣayā,",
    "GSP29nystik_u:16288": " tena karmabuddherdravyādiviṣayatve 'pi pratyarthaniyamāvirodhaḥ /",
    "GSP29nystik_u:16289": " pratyarthaniyatatvaviśeṣaṇayogācca prāgātmanā 'naikāntikatvāśaṅkāyāṃ karaṇatvaṃ viśeṣaṇamiti /",
    "GSP29nystik_u:16290": " prayogāntaramāha /",
    "GSP29nystik_u:16291": " atha veti /",
    "GSP29nystik_u:16292": " sukhatvādibhiranaikāntikatvaṃ mā bhūtada uktaṃ guṇatvesatīti ( 431 / 1) /",
    "GSP29nystik_u:16293": " rūpādibhirvyabhicāranivṛttyarthamuktamabāhyeti /",
    "GSP29nystik_u:16294": " avasthitagrahaṇe 'pi pratyakṣanivṛtterdhvaṃsinīti /",
    "GSP29nystik_u:16295": " yadyapi śakyaṃ vaktuṃ sparśādibuddhirekaiva tāvantaṃ kālamavasthitā vyavadhānādinār 'thasannikarṣavināśādvinaṅkṣyati,",
    "GSP29nystik_u:16296": " nimittakāraṇavināśo 'pi kāryavināśaheturdṛṣṭo 'pekṣābuddhivināśād dvitvavināśavaditi tathā 'pi kṣaṇikatve hetvantarādeva siddhe buddhīnāmabhyuccayamātratayaitad",
    "GSP29nystik_u:16297": " draṣṭavyam /",
    "GSP29nystik_u:16298": " tathā hi kṣaṇavidhvaṃsivastuviṣayabuddhikṣaṇikatvasamarthanenaiva sthāyivastuviṣayabuddhikṣaṇikatvasamarthanamapi sūcitam /",
    "GSP29nystik_u:16299": " sthiragocarā buddhayaḥ kṣaṇikāḥ",
    "GSP29nystik_u:16300": " buddhitvātkarmādibuddhivaditi /",
    "GSP29nystik_u:16301": " buddhireva smartrī grahītrī cetyātmabhāvaṃ buddhāvāropya śaṅktate /",
    "GSP29nystik_u:16302": " smṛteravatiṣṭhata iti cediti /",
    "GSP29nystik_u:16303": " nirākaroti /",
    "GSP29nystik_u:16304": " nāta eveti /",
    "GSP29nystik_u:16305": " na hi buddhiḥ smartrī yena tadabhāve smṛtirnotpadyeta, api tvātmā,",
    "GSP29nystik_u:16306": " sa ca nityaḥ,",
    "GSP29nystik_u:16307": " buddhisadbhāvastu smṛtivirodhītyarthaḥ /",
    "GSP29nystik_u:16308": " atha yadi buddhirnāsti kutastarhi smṛtirutpadyate na hyakāraṇaṃ kāryaṃ bhavati /",
    "GSP29nystik_u:16309": " na cātmamātraṃ kāraṇaṃ mā bhūdātmano nityatvena smṛtyutpādo 'pi nityaḥ tasmātsmṛtyutpādo 'pi liṅgaṃ buddhyavasthāna ityata āha /",
    "GSP29nystik_u:16310": " anyataśca tadbhāvāditi /",
    "GSP29nystik_u:16311": " syādetat/buddhijaḥ saṃskāraścetsmṛtiheturatha yāvatsaṃskāraṃ smṛtiḥ syādata āha /",
    "GSP29nystik_u:16312": " tata /",
    "GSP29nystik_u:16313": " praṇidhānādīti /",
    "GSP29nystik_u:16314": " na saṃskāro 'stītyetāvatā smṛtirapi tu tatprabodhāt /",
    "GSP29nystik_u:16315": " prabodhaśca kādācitkaḥ kādācitkatvāt praṇidhānāderityarthaḥ // 42 //",
    "GSP29nystik_u:16316": " NyS_3,2.43: avyaktagrahaṇamanavasthāyitvād vidyutsaṃpāte rūpāvyaktagrahaṇavat //",
    "GSP29nystik_u:16317": " buddhisthairyavādyāha /",
    "GSP29nystik_u:16318": " yadyanavasthāyinīti // 43 //",
    "GSP29nystik_u:16319": " NyS_3,2.44: hetūpādānāt pratiṣeddhavyābhyanujñā //",
    "GSP29nystik_u:16320": " dūṣayati /",
    "GSP29nystik_u:16321": " na virodhāditi /",
    "GSP29nystik_u:16322": " ( 432 / 5 ) buddhimātrasya sthāyitvaṃ pratijñāya vidyutsaṃpātajātāyā ghaṭādibuddheranavasthāyitvābhidhānaṃ viruddhamityarthaḥ /",
    "GSP29nystik_u:16323": " avyaktagrahaṇasyānyathāsiddhatvaṃ cāha /",
    "GSP29nystik_u:16324": " avyaktagrahaṇasyeti /",
    "GSP29nystik_u:16325": " dharmigrahaṇahetorbhedāt /",
    "GSP29nystik_u:16326": " avyaktaśca yo dharmigrahaṇe hetuḥ sāmānyamātravantaṃ dharmiṇaṃ gṛhṇāti tadvaśādavyaktagrahaṇaṃ yastu sāmānyaviśeṣavantaṃ tadvaśādvyaktagrahaṇamityarthaḥ",
    "GSP29nystik_u:16327": " dharmiṇaṃ tvanāśritya sve viṣaye grahaṇānāṃ tadasambhavāt vyaktatvādityarthaḥ /",
    "GSP29nystik_u:16328": " dharmiṇamanāśrityetyavidvān",
    "GSP29nystik_u:16329": " śaṅkate /",
    "GSP29nystik_u:16330": " lokavirodha iti cediti /",
    "GSP29nystik_u:16331": " dharmigrahaṇamāśritya nirākaroti /",
    "GSP29nystik_u:16332": " nānyatheti /",
    "GSP29nystik_u:16333": " doṣāntaramāha /",
    "GSP29nystik_u:16334": " anaikāntikatvācceti /",
    "GSP29nystik_u:16335": " vārttikavyākhyānenaiva bhāṣyavyākhyā // 44 //",
    "GSP29nystik_u:16336": " NyS_3,2.45: na pradīpārciḥsaṃtatyabhivyaktagrahaṇavat tadgrahaṇam //",
    "GSP29nystik_u:16337": " NyS_3,2.46: dravye svaguṇaparaguṇopalabdheḥ saṃśayaḥ //",
    "GSP29nystik_u:16338": " pūrvaṃ hi bhūtendriyamanasāṃ caitanyaṃ sākṣānnirākṛtamupakṣepāttu śarīrasya,",
    "GSP29nystik_u:16339": " saṃprati tu śarīrasyaiva sākṣāccaitanyaṃ nirasyata iti tātparyabhedādapunaruktam /",
    "GSP29nystik_u:16340": " vastutastu paunaruktyaparihāraṃ bhāṣyakāraḥ prakārāntareṇa prakaraṇānte vakṣyati /",
    "GSP29nystik_u:16341": " tadguṇatvaṃ tatropalabdhyā sidhyati /",
    "GSP29nystik_u:16342": " abādhitayeti śeṣaḥ // 44-45 //",
    "GSP29nystik_u:16343": " NyS_3,2.47: yāvaccharīrabhāvitvādrūpādīnām //",
    "GSP29nystik_u:16344": " na kāraṇānucchedāt--cetanāyāḥ,",
    "GSP29nystik_u:16345": " śarīramasyāḥ kāraṇaṃ taccānucchinnaṃ,",
    "GSP29nystik_u:16346": " saṃskārasya tu kāraṇasyoccheda iti draṣṭavyam // 47 //",
    "GSP29nystik_u:16347": " NyS_3,2.48: na pākajaguṇāntarotpatteḥ //",
    "GSP29nystik_u:16348": " tacca na, pākajaguṇāntarotpatteriti /",
    "GSP29nystik_u:16349": " nātyantikaḥ paramāṇau vā piṭhare vā rūpābhāva",
    "GSP29nystik_u:16350": " ityarthaḥ // 48 //",
    "GSP29nystik_u:16351": " NyS_3,2.49: pratidvandvisiddheḥ pākajānāmapratiṣedhaḥ //",
    "GSP29nystik_u:16352": " tadevamātyantikānātyantikatvaṃ vaidharmyamutkvā sapratidvandvitvāsapratidvandvitvaṃ vaidharmyāntaramāha itaśca /",
    "GSP29nystik_u:16353": " pratidvandvisiddheḥ pākajānām(435/",
    "GSP29nystik_u:16354": " 8) tadvyabhicārodbhāvanena caitanyasya yāvaccharīrabhāvitvāpratiṣedhaḥ // 49 //",
    "GSP29nystik_u:16355": " NyS_3,2.50: śarīravyāpitvāt //",
    "GSP29nystik_u:16356": " pratyayavyavasthāprasaṅgāt /",
    "GSP29nystik_u:16357": " (436/3) yathā devadattasya jñānaṃ na yajñadattaḥ pratisaṃdhatte kiṃ tu devadatta eveti vyavasthā evamekasmin",
    "GSP29nystik_u:16358": " śarīre avayavāntarajñānamavayavino vā jñānaṃ na pratisaṃdhatte ityarthaḥ // 50 //",
    "GSP29nystik_u:16359": " NyS_3,2.51: na keśanakhādiṣvanupalabdheḥ //",
    "GSP29nystik_u:16360": " dṛṣṭāntasūtramiti /",
    "GSP29nystik_u:16361": " na karacaraṇādayaścetanāḥ śarīrāvayavatvāt keśanakhādivāditi dṛṣṭāntārthaṃ sūtramityarthaḥ // 51 //",
    "GSP29nystik_u:16362": " NyS_3,2.52: tvakparyantatvāccharīrasya keśanakhādiṣvaprasaṅgaḥ //",
    "GSP29nystik_u:16363": " tvakparyantatvāditi /",
    "GSP29nystik_u:16364": " śarīrāvayavatvaṃ keśanakhādīnāṃ heturasiddhaḥ indriyāśrayatvaṃ śarīralakṣaṇaṃ,",
    "GSP29nystik_u:16365": " tadyatra śarīraṃ samavetaṃ tenendriyāśrayeṇāvaśyaṃ bhavitavyam /",
    "GSP29nystik_u:16366": " tvakparyantaścāvayavasamūhastathā,",
    "GSP29nystik_u:16367": " na tu keśanakhādayastādṛśā iti na śarīrāvayavā ityarthaḥ // 52 //",
    "GSP29nystik_u:16368": " NyS_3,2.53: śarīraguṇavaidharmyāt //",
    "GSP29nystik_u:16369": " NyS_3,2.54: na rūpādīnāmitaretaravaidharmyāt //",
    "GSP29nystik_u:16370": " NyS_3,2.55: ainrdiyakatvād rūpādīnāmapratiṣedhaḥ //",
    "GSP29nystik_u:16371": " rūpādīnāṃ tvitaretaravaidharmyamananusaṃhitaṃ ca--śarīraguṇatvenānanvitamityarthaḥ /",
    "GSP29nystik_u:16372": " na hi yeṣāṃ cākṣuṣatvarāsanatvādirūpavaidharmyayogaste na śarīraguṇā iti dṛṣṭam /",
    "GSP29nystik_u:16373": " avyāvṛttaṃ ca śarīraguṇānāṃ tādṛśavaidharmyadarśanāt /",
    "GSP29nystik_u:16374": " tasmādaśarīraguṇatvānvayavyatirekābhāvādvaidharmyamātrametat /",
    "GSP29nystik_u:16375": " bāhyakaraṇapratyakṣāpratyakṣaśarīraguṇavaidharmyaṃ mānasapratyakṣatvamanvayavyatireki tu cetanāyāḥ śarīraguṇatvasādhanaṃ na bhavati /",
    "GSP29nystik_u:16376": " api tu tadanyaguṇatvasādhanamityarthaḥ /",
    "GSP29nystik_u:16377": " viśeṣapratiṣedhasya śeṣābhyanujñāhetutvāditi /",
    "GSP29nystik_u:16378": " ye hetava iti(437/",
    "GSP29nystik_u:16379": " 2)bahuvacanaṃ hetvekadeśavivakṣayā /",
    "GSP29nystik_u:16380": " na śarīraguṇaścetanā ayāvaddravyabhāvitvādityucyamāne saṃskāreṇānekānta ityata uktaṃ nimittāntarābhāva",
    "GSP29nystik_u:16381": " iti /",
    "GSP29nystik_u:16382": " tathā 'pi pākajena guṇenānekānta ityatauktaṃ virodhiguṇādarśane ceti /",
    "GSP29nystik_u:16383": " śarīravyāpitvāditi /",
    "GSP29nystik_u:16384": " na sādhanamiti /",
    "GSP29nystik_u:16385": " prasaṅgo hi na sādhanaṃ hetobhāvāt /",
    "GSP29nystik_u:16386": " yathāhurasti prasaṅgo na prasaṅgasādhanamiti /",
    "GSP29nystik_u:16387": " bāhyakaraṇāpratyakṣatvāditi /",
    "GSP29nystik_u:16388": " na ca gurutvādibhiranekāntaḥ /",
    "GSP29nystik_u:16389": " teṣāṃ khalvapratyakṣatvameva /",
    "GSP29nystik_u:16390": " na tu bāhyakaraṇapratyakṣatvamiti bhāvaḥ // 55 //",
    "GSP29nystik_u:16391": " NyS_3,2.56: jñānāyaugapadyādekaṃ manaḥ //",
    "GSP29nystik_u:16392": " manaḥsvarūpaparīkṣāyāṃ bhāṣyavārttike nigadenaiva vyākhyāte // 56 //",
    "GSP29nystik_u:16393": " NyS_3,2.57: na yugapadanekakriyopalabdheḥ //",
    "GSP29nystik_u:16394": " saṃsthāpanaṃ sthānam // 57 //",
    "GSP29nystik_u:16395": " NyS_3,2.58: alātacakradarśanavat tadupalabdhirāśusaṃcārāt //",
    "GSP29nystik_u:16396": " NyS_3,2.59: yathoktahetutvāccāṇu //",
    "GSP29nystik_u:16397": " NyS_3,2.60: pūrvakṛtaphalānubandhāttadutpattiḥ //",
    "GSP29nystik_u:16398": " manasi vicāryamāṇe kaḥ sambandhaḥ śarīrotpattinimittavicārasyetyata",
    "GSP29nystik_u:16399": " āha /",
    "GSP29nystik_u:16400": " manasaḥ khalviti /",
    "GSP29nystik_u:16401": " (438/10)mana evādhikaraṇavicāreṇāpi parīkṣyata iti nāsambandhaḥ śarīrotpattinimittavicārasya /",
    "GSP29nystik_u:16402": " parita īkṣā parīkṣā sā ca svarūpataśca sambandhitaśca,",
    "GSP29nystik_u:16403": " śarīraṃ ca manaḥsambandhi tadadhikaraṇatvānmanasaḥ",
    "GSP29nystik_u:16404": " tasmānmanasa eva parīkṣā yā śarīrasyetyarthaḥ /",
    "GSP29nystik_u:16405": " utpattisamakālamiti /",
    "GSP29nystik_u:16406": " (439/1) samamiva samam /",
    "GSP29nystik_u:16407": " utpattyanantaramityarthaḥ /",
    "GSP29nystik_u:16408": " ka evamāha na dadātīti /",
    "GSP29nystik_u:16409": " yadi samagraṃ bhavati tata utpattyanantaraṃ dāsyatyevatyarthaḥ /",
    "GSP29nystik_u:16410": " vipacyamānaḥ karmāśaya iti /",
    "GSP29nystik_u:16411": " svaphalaṃ bhojayannityarthaḥ /",
    "GSP29nystik_u:16412": " yāni vā prāṇyantarāṇi tasya karmaṇaḥ samānopabhogānīti /",
    "GSP29nystik_u:16413": " tadyathā kiṃnaratvanirvarttanīyaṃ karma strīpuṃsabhogyaṃ strīpuṃsayoranyatarakarmapratibandhe phalaṃ na dadātīti /",
    "GSP29nystik_u:16414": " yāni prāṇyantarāṇi snehaviṣayā bhrātrādayastasya karmaṇo bhāgīnīti /",
    "GSP29nystik_u:16415": " karmaphalānāmannādyāśvagrāmādīnāṃ bhāgitvātkarmabhāgīnītyucyante teṣāṃ prāṇipanāṃ karmabhirabhāgyādiśabdavācyaiḥ pratibandhāditi /",
    "GSP29nystik_u:16416": " tasya vā karmaṇaḥ sahakāridharmādharmalakṣaṇaṃ nimittaṃ nāstīti /",
    "GSP29nystik_u:16417": " ayamarthaḥ /",
    "GSP29nystik_u:16418": " dṛṣṭānāṃ sevādikarmaṇāṃ vyabhicārādgrāmādilābhe 'dṛṣṭaṃ kāraṇaṃ kalpanīyam /",
    "GSP29nystik_u:16419": " yathāhuḥ/ ... taccaiva tatra kāraṇaṃ śabdaśceti ...",
    "GSP29nystik_u:16420": " dṛṣṭaṃ sevādica kāraṇam /",
    "GSP29nystik_u:16421": " śabdaśceti viṣayiṇā tadviṣayamadṛṣṭamupalakṣayati /",
    "GSP29nystik_u:16422": " te ca grāmādayastasmādadṛṣṭādupajāyamānā antarā vighnanāśāya devatānamaskārādijanitamapi dharmamapekṣante,",
    "GSP29nystik_u:16423": " tasmāt prārabhavīyena dharmeṇa svaphalanirvarttanāya dharmāntaraṃ sahakāryapekṣyate,",
    "GSP29nystik_u:16424": " sahakāriṇāṃ ca vaicitryātpratibandhāpagamahetorapi sahakāritvāvirodhaḥ /",
    "GSP29nystik_u:16425": " tena karmaṇaḥ sahakārinimittābhāvātpratibaddhamadṛṣṭaṃ phalaṃ na janayatītyarthaḥ /",
    "GSP29nystik_u:16426": " tasya vā karmaṇaḥ sahakāriṇaḥ kāraṇasya garīyasā karmāntareṇa pratibandhātphalasyānārambhaḥ /",
    "GSP29nystik_u:16427": " evaṃ svakarmaṇāṃ sahakārinimittābhāvapratibandhāvutkvā samānopabhogasattvāntarakarmaṇāmapi sahakārinimittābhāvapratibandhau darśayati /",
    "GSP29nystik_u:16428": " sattvāntarakarmaṇāṃ ceti /",
    "GSP29nystik_u:16429": " rūpādimattvādityucyamāneparamāṇubhiranekāntaḥ syādata āha /",
    "GSP29nystik_u:16430": " bāhyakaraṇagrāhyatve satīti /",
    "GSP29nystik_u:16431": " indriyagrāhyatve satītyetāvataiva siddhe indriyagrāhyarāśerbāhyakaraṇagrāhyaṃ rāśyantaramityetāvanmātravivakṣayā bāhyakaraṇagrāhyatve satītyuktam",
    "GSP29nystik_u:16432": " NyS_3,2.61: bhūtebhyo mūrtyupādānavat tadupādānam //",
    "GSP29nystik_u:16433": " NyS_3,2.62: na sādhyasamatvāt //",
    "GSP29nystik_u:16434": " sikatādidṛṣṭāntasya sādhyasamatayaiva puruṣārthakriyāpasāmarthyādityasya hetoranaikāntikatvodbhāvanamapi pratyuktam /",
    "GSP29nystik_u:16435": " sikatādīnāmapi kathaṃ citpuruṣārthahetutvāttatsargaḥ puruṣaguṇapūrvaka",
    "GSP29nystik_u:16436": " ityuktam // 62 //",
    "GSP29nystik_u:16437": " NyS_3,2.63: notpattinimittatvānmātāpitroḥ //",
    "GSP29nystik_u:16438": " mā bhūdvā puruṣaguṇapūrvakatvaṃ sikatādisargasya,",
    "GSP29nystik_u:16439": " tathā 'pi śarīrasyotpattyādi paribhāvayantaḥ sikatādibhyo vaiṣamyaṃ vīkṣamāṇāstadvilakṣaṇkārakaṇatvameva pratiṣadyāmahe tathā ca sidhyati puruṣaguṇanimittatetyāha",
    "GSP29nystik_u:16440": " viṣamaścāyamupanyāsa iti /",
    "GSP29nystik_u:16441": " (440/16) nanu mātāpitarau na sākṣāt śarīrotpattau kāraṇamityata āha mātāpitṛśabdena lohitaretasī iti /",
    "GSP29nystik_u:16442": " anubhavanīye iti bhavyageyādipāṭhatkartari kṛtyaḥ // 63 //",
    "GSP29nystik_u:16443": " NyS_3,2.64: tathāhārasya //",
    "GSP29nystik_u:16444": " ito 'pi vaiṣamyamityāha /",
    "GSP29nystik_u:16445": " tathāhārasya (sū. 64) //",
    "GSP29nystik_u:16446": " pūrvasūtrapratīkena pūrayati /",
    "GSP29nystik_u:16447": " utpattinimittatvāditi prakṛtam /",
    "GSP29nystik_u:16448": " kalalarakaṇḍamāṃsapeśyādayo lohitaretasoḥ śarīrārambhakayoḥ pariṇāmabhedāḥ // 64 //",
    "GSP29nystik_u:16449": " NyS_3,2.65: prāptau cāniyamāt //",
    "GSP29nystik_u:16450": " prāptau--t (sū. 65) //",
    "GSP29nystik_u:16451": " dampatyoḥ saṃyogaḥ prāptiḥ tasyāmaniyamaḥ śarīrotpādasya,",
    "GSP29nystik_u:16452": " tasmād dṛṣṭasya vyabhicārādasti tadadṛṣṭaṃ yataḥ śarīrasarga ityarthaḥ // 65 //",
    "GSP29nystik_u:16453": " NyS_3,2.66: śarīrotpattinimittavat saṃyogotpattinimittaṃ karma //",
    "GSP29nystik_u:16454": " pārśvasthaḥ śaṅkate /",
    "GSP29nystik_u:16455": " sarvātmabhiriti /",
    "GSP29nystik_u:16456": " nanu yadīyenādṛṣṭena yaccharīramupāttaṃ tattasyaiva bhogāyatanaṃ nāniyama ityata āha /",
    "GSP29nystik_u:16457": " na ca puruṣagata iti /",
    "GSP29nystik_u:16458": " ātmamanaḥsannikarṣajau hi dharmādharmau,",
    "GSP29nystik_u:16459": " sannikarṣaśca manasaḥ sarvātmabhiḥ sādhāraṇa iti sarveṣāmeva dharmādharmau,",
    "GSP29nystik_u:16460": " na punaḥ kaspaya cidevāsādhāraṇāvityarthaḥ /",
    "GSP29nystik_u:16461": " asyottaraṃ śarīreti /",
    "GSP29nystik_u:16462": " uktenaivābhiprāyeṇa śaṅkate tatsthatā ekapuruṣasthatā kuta iti cet /",
    "GSP29nystik_u:16463": " uttaramān svasaṃyogeti /",
    "GSP29nystik_u:16464": " punaḥ pṛcchati saṃyoge kṛto niyama iti /",
    "GSP29nystik_u:16465": " (442/1) yathaivaikenātmanā manaḥsaṃyuktamevamātmāntarairapi /",
    "GSP29nystik_u:16466": " evaṃ yathaikena manasā saṃyuktaṃ evamanontaraipīti nātmamanaḥsannikarṣe 'sti viśeṣa ityarthaḥ /",
    "GSP29nystik_u:16467": " uttaraṃ na manoniyamahetutvāditi /",
    "GSP29nystik_u:16468": " adṛṣṭa (niyama)",
    "GSP29nystik_u:16469": " nibandhano hi manoniyamaḥ",
    "GSP29nystik_u:16470": " manoniyamanibandhanaścādṛṣṭaniyamaḥ /",
    "GSP29nystik_u:16471": " anāditvācca bījāṅkuravadanyonyāśrayo na kṣatimāvahatītyarthaḥ // 66 //",
    "GSP29nystik_u:16472": " NyS_3,2.67: etena niyamaḥ pratyuktaḥ //",
    "GSP29nystik_u:16473": " tadevamātmaguṇanibandhane śarīrasarge vyāvasthā darśitā /",
    "GSP29nystik_u:16474": " ye tu menire na karmanibandhanaḥ śarīrasargo 'pi tu prakṛtyādinibandhanaḥ /",
    "GSP29nystik_u:16475": " prakṛtayo hi svayameva dharmādharmarūpanimittānapekṣāḥ sattvaraja stamastayā pravṛttiśīlāḥ sva sva vikāramārabhante,",
    "GSP29nystik_u:16476": " pratibandhāpagamamātre tu dharmādharmāvapekṣante tadyathā kṛṣavilaḥ kedārādāṃ pūrṇātkedārāntaramapūrṇamāpiplāvayiṣuraṣāṃ setumātraṃ kedāramāplāvayanti",
    "GSP29nystik_u:16477": " evamāplāvayanti prakṛtayo 'pi vikārāniti /",
    "GSP29nystik_u:16478": " yathāhuḥ 'nimittamaprayojakaṃ prakṛtīnāmāvaraṇabhedastu tataḥ kṣetrikavaditi /",
    "GSP29nystik_u:16479": " tān pratayāha /",
    "GSP29nystik_u:16480": " etenāniyamaḥ pratyuktaḥ (sū. 67) /",
    "GSP29nystik_u:16481": " etena karmasāpekṣāṇāṃ bhūtānāṃ śarīrasarge aniyamābhidhānena tannirapekṣāṇāṃ vyatirekamukhenāniyamaḥ pratyuktaḥ /",
    "GSP29nystik_u:16482": " niyamo vyāptiḥ sādhāraṇavigrahavattvaṃ sarvātmanām /",
    "GSP29nystik_u:16483": " aniyamastvavyāptiḥ kasya cidātmana kiṃ ciccharīraṃ kasyacit kiṃciditi /",
    "GSP29nystik_u:16484": " prakṛtinibandhane hi śarīrasarge tasyā ekatvāt sarvātmasādhāraṇyācca na śarīrāṇāmastyasādhāraṇye hetuḥ /",
    "GSP29nystik_u:16485": " bhūtagrahaṇaṃ tu prakṛtyupalakṣaṇārthaṃ na kevalamakarmanimitte śarīrasarge sādhāraṇavigrahavattvaṃ doṣaḥ",
    "GSP29nystik_u:16486": " api tu mokṣo 'pi na syāditi darśayituṃ svapakṣe mokṣamupapādayati /",
    "GSP29nystik_u:16487": " upapannaśceti /",
    "GSP29nystik_u:16488": " sāṃkhyapakṣe tu na mokṣaḥ syāditi darśayati /",
    "GSP29nystik_u:16489": " karmanirapekṣeṣviti // 67 //",
    "GSP29nystik_u:16490": " NyS_3,2.68: tadadṛṣṭakāritamiticet punastatprasaṅgopavarge //",
    "GSP29nystik_u:16491": " śaṅkate /",
    "GSP29nystik_u:16492": " tadadṛṣṭakāritamiti cediti upabhogvaśabdādyadarśanaṃ prakṛtipuruṣabhedādarśanaṃ vā 'dṛṣṭamucyate /",
    "GSP29nystik_u:16493": " tatkāritamityarthaḥ /",
    "GSP29nystik_u:16494": " nirākaroti etasminniti /",
    "GSP29nystik_u:16495": " (443/4) yathā prāgadarśanamevaṃ nirodhasamādheḥ paścādapyadarśanamityapravṛkto 'pi punaḥ saṃsaredityarthaḥ /",
    "GSP29nystik_u:16496": " śaṅkāmutthāpya dūṣayati /",
    "GSP29nystik_u:16497": " caritārthaceti /",
    "GSP29nystik_u:16498": " nanu na śabdādyupabhogaṃ puruṣārthaṃ brūmo yena caritārthatā syāt /",
    "GSP29nystik_u:16499": " api tu puruṣabhedadarśanaṃ taccādyāpi na bhavatītyārabhate śarīramiti deśayati /",
    "GSP29nystik_u:16500": " puruṣārthena ca hetuneti /",
    "GSP29nystik_u:16501": " co 'vadhāraṇe puruṣārthenaivetyarthaḥ /",
    "GSP29nystik_u:16502": " pariharati /",
    "GSP29nystik_u:16503": " tasya--cākaraṇāditi /",
    "GSP29nystik_u:16504": " castvarthe /",
    "GSP29nystik_u:16505": " deśyanivṛttau /",
    "GSP29nystik_u:16506": " yadarthaṃ śarīrāṇyārabhate tanna kṛtamanyattu kṛtamitikiṃ kena saṃgatamityarthaḥ /",
    "GSP29nystik_u:16507": " śaṅkate didṛkṣāviśeṣa iti /",
    "GSP29nystik_u:16508": " darśanaṃ hi nañā paryudastamatastanmūlāṃ didṛkṣāṃ brūte sā cāpavarge nāsti tasmānnāpavṛktaḥ saṃsaratītyarthaḥ /",
    "GSP29nystik_u:16509": " nirākaroti na prāgiti /",
    "GSP29nystik_u:16510": " etaduktaṃ bhavati /",
    "GSP29nystik_u:16511": " didṛkṣā hi buddhyāśrayā nāsatyāṃ buddhāvasti prakṛtipariṇāmaśca buddhistathā ca satyāṃ didṛkṣāyāṃ buddhiḥ buddhau satyāṃ didṛkṣeti parasparāśrayaprasaṅgaḥ",
    "GSP29nystik_u:16512": " na cānāditā parihāraḥ,",
    "GSP29nystik_u:16513": " sṛṣṭyādau dvayorabhāvāt /",
    "GSP29nystik_u:16514": " asmākaṃ tu pralayasamaye dharmādharmasaṃskṛto 'styātmā manaśceti viśeṣaḥ /",
    "GSP29nystik_u:16515": " satkāryamādāya śaṅkate /",
    "GSP29nystik_u:16516": " sarvaśaktimattvāditi /",
    "GSP29nystik_u:16517": " nirākaroti /",
    "GSP29nystik_u:16518": " nāpavargābhāvaprasaṅgāditi /",
    "GSP29nystik_u:16519": " (444/3) śliṣṭaṃ vibhajate didṛkṣāvannānātvadarśanamapyastīti /",
    "GSP29nystik_u:16520": " na tadarthaṃ prakṛte pravṛttiḥ tathā ca na saṃsārastapradhvaṃsaścāpavargābhāvānnāstītyapavargābhāva",
    "GSP29nystik_u:16521": " ityarthaḥ /",
    "GSP29nystik_u:16522": " etadeva sphuṭayati /",
    "GSP29nystik_u:16523": " vidyamāne ca nānātvadarśane tadarthaṃ pradhānasya prayuktirayuktā tataḥ saṃsārābhāvāttatpradhvaṃso 'pavargo na syāditi bhāvaḥ /",
    "GSP29nystik_u:16524": " tamevāpavargābhāvaṃ tadvirodhisaṃsārasattve darśayati /",
    "GSP29nystik_u:16525": " yadā ca nānātvadarśanamiti /",
    "GSP29nystik_u:16526": " nidānānucchede nidānino noccheda ityarthaḥ /",
    "GSP29nystik_u:16527": " punarvikalpaṃ darśayati /",
    "GSP29nystik_u:16528": " ajñānamadarśanamiti ceti /",
    "GSP29nystik_u:16529": " vivekajñānābhāvasya tulyatvādityarthaḥ /",
    "GSP29nystik_u:16530": " śeṣamatirohitārthamiti /",
    "GSP29nystik_u:16531": " apare tvārhatā adṛṣṭaṃ paramāṇuguṇaṃ varṇayanti /",
    "GSP29nystik_u:16532": " pārthivānāmaṇūnāṃ manasaśca svaguṇaprayuktaṃ taccharīramāviśati /",
    "GSP29nystik_u:16533": " tacca svakādevādṛṣṭātpudgalasya sukhaduḥkhopabhogaṃ sādhayati /",
    "GSP29nystik_u:16534": " na tu pudgalaspaya dharmo 'dṛṣṭamiti /",
    "GSP29nystik_u:16535": " sāṃkhyavatteṣāmapi punastatprasaṅgo 'pavarge /",
    "GSP29nystik_u:16536": " etadupapādayati /",
    "GSP29nystik_u:16537": " paramāṇuguṇasyeti // 68 //",
    "GSP29nystik_u:16538": " NyS_3,2.69: manaḥkarmanimittatvācca saṃyogānucchedaḥ //",
    "GSP29nystik_u:16539": " api cāsmin darśane prāyaṇaṃ na syādityāha /",
    "GSP29nystik_u:16540": " manaḥ karmanimittattvāditi // 69 //",
    "GSP29nystik_u:16541": " asmaddarśane tūpapadyate prāyaṇamityāha /",
    "GSP29nystik_u:16542": " vartamānaśarīrārambhakakarmāśayakṣaye tu bhaviṣyaddehāntarārambhakakarmāśayāntarādapasarpaṇaṃ manasa iti yuktaṃ prāyaṇam /",
    "GSP29nystik_u:16543": " ubhayaheturiti /",
    "GSP29nystik_u:16544": " upasarpaṇāpasarpaṇaheturityarthaḥ // 69 //",
    "GSP29nystik_u:16545": " NyS_3,2.70: nityatvaprasaṅgaśca prāyaṇānupapatteḥ //",
    "GSP29nystik_u:16546": " nanu bhavatu saṃyogānucchedaḥ kiṃ nobādhyataityata āha /",
    "GSP29nystik_u:16547": " śarīrasya nityatvaprasaṅgaśca prāyaṇānupapatteḥ /",
    "GSP29nystik_u:16548": " saṃyogāvyucchedādityarthaḥ /",
    "GSP29nystik_u:16549": " nanu sadakāraṇaṃ nityamiti kathaṃ sakāraṇa śarīre nityaṃ bhavedityata āha /",
    "GSP29nystik_u:16550": " nityatvaprasaṅga",
    "GSP29nystik_u:16551": " iti prāyaṇānupattiṃ brūmaḥ /",
    "GSP29nystik_u:16552": " vināśānupapattirityarthaḥ /",
    "GSP29nystik_u:16553": " yādṛcchike akāraṇake /",
    "GSP29nystik_u:16554": " prāyaṇabhedo na syāt /",
    "GSP29nystik_u:16555": " dṛṣṭaśca prāyaṇabhedaḥ kaścidgarbhasya eva praiti kaścijjātamātraḥ kaścitkumāraka ityādiriti akāraṇasya nityaṃ sattvamasattvaṃ vā syāt /",
    "GSP29nystik_u:16556": " gaganavattatkusumavadityarthaḥ // 70 //",
    "GSP29nystik_u:16557": " NyS_3,2.71: aṇuśyāmatānityatvavadetat syāt //",
    "GSP29nystik_u:16558": " akāraṇatvādityasya hetoranaikāntikatvena pratyavatiṣṭhate /",
    "GSP29nystik_u:16559": " aṇuśyāmatāvaditi // 71 //",
    "GSP29nystik_u:16560": " NyS_3,2.72: nākṛtābhyāgamaprasaṅgāt //",
    "GSP29nystik_u:16561": " nirākaroti /",
    "GSP29nystik_u:16562": " etacca neti (446/2) /",
    "GSP29nystik_u:16563": " pramāṇenāviṣayīkṛtamakṛtam pratyuta pratyakṣāgamaviruddhamiti yāvat /",
    "GSP29nystik_u:16564": " tasyābhyāgapro 'bhyupagamastatprasaṅgādityarthaḥ /",
    "GSP29nystik_u:16565": " na ca paramāṇuśyāmatāpyakāraṇā pārthivarūpatvāt",
    "GSP29nystik_u:16566": " lohitādirūpavadityanumānena tasyāpi pākajatvābhyupagamāditi bhāvaḥ/",
    "GSP29nystik_u:16567": " yathā śruti vā sūtrārthaḥ /",
    "GSP29nystik_u:16568": " akṛtasya karmaṇaḥ phalopabhogaprasaṅgāditi /",
    "GSP29nystik_u:16569": " yathā khalu paramāṇuguṇa eva nityaḥ śarīrādyārambhakastathā 'sau nityatvānna kena cit kriyate /",
    "GSP29nystik_u:16570": " tasyākṛtasyaiva phalaṃ puruṣairupabhujyate tataścāyamāstikānāṃ vihitaniṣiddhapravṛttinivṛttinicayo 'narthakaḥ śāstrapraṇayanaṃ cāpyanarthakaṃ bhavediti bhāvaḥ /",
    "GSP29nystik_u:16571": " etaccātivistṛtaṃ bhāṣye /",
    "GSP29nystik_u:16572": " tasyārtho nigadavyākhyātaḥ // 72 //",
    "GSP29nystik_u:16573": " iti śrīvācaspatimiśraviracitāyāṃ nyāyavārtikatātparyaṭīkāyāṃ",
    "GSP29nystik_u:16574": " tṛtīyo 'dhyāyaḥ samāptaḥ //",
    "GSP29nystik_u:16575": " atra tṛtīye 'dhyāye prathame ānhike 75 sūtrāṇi,",
    "GSP29nystik_u:16576": " dvitīye ca 73 sūtrāṇi iti ādita ārabhya militavā 148 sūtrāṇi /",
    "GSP29nystik_u:16577": " 3 a0 1 ānhike 9 prakaraṇāni,",
    "GSP29nystik_u:16578": " 3 ānhike 9 prakaraṇāni /",
    "GSP29nystik_u:16579": " militvā 16 prakaraṇāni /",
    "GSP29nystik_u:16580": " āditaḥ 42 prakaraṇāni / ****************************************************************************",
    "GSP29nystik_u:16581": " caturthādhyāyasyādyamāhnikam //",
    "GSP29nystik_u:16582": " NyS_4,1.1: pravṛttiryathoktā //",
    "GSP29nystik_u:16583": " atha manaḥ parīkṣānantaramuddeśalakṣaṇakramānurodhena pravṛttiḥ parīkṣituṃ yuktā,",
    "GSP29nystik_u:16584": " sā kasmānna parīkṣyata iti śaṅkānirākaraṇāya sūtramityāha /",
    "GSP29nystik_u:16585": " manaso 'nantaramiti /",
    "GSP29nystik_u:16586": " ( 446/3 ) pravṛttiryathoktā (sū.1) //",
    "GSP29nystik_u:16587": " asya śeṣastathā parīkṣitā yathā lakṣitā tathā parīkṣitetyarthaḥ /",
    "GSP29nystik_u:16588": " pṛcchati kiṃ punariti /",
    "GSP29nystik_u:16589": " prameyamātmādi manontaṃ parīkṣitaṃ,",
    "GSP29nystik_u:16590": " na punaḥ pravṛtteḥ svarūpaṃ vā kāryaṃ vā parīkṣitāmiti bhāvaḥ /",
    "GSP29nystik_u:16591": " uttaram /",
    "GSP29nystik_u:16592": " yāvaddharmādharmāśrayamiti /",
    "GSP29nystik_u:16593": " ekadravyetyekasminnevātmani varttataityarthaḥ /",
    "GSP29nystik_u:16594": " avasthitā na tu buddhyādivadāśutaravināśinītyarthaḥ /",
    "GSP29nystik_u:16595": " ātmasamavāyāditi /",
    "GSP29nystik_u:16596": " kāryatve satīti draṣṭavyaṃ viśeṣaṇam /",
    "GSP29nystik_u:16597": " tena na sāmānyaviśeṣābhyāṃ vyabhicāraḥ /",
    "GSP29nystik_u:16598": " prāyaṇādītyādiśabdena sukhādikṣayo 'pavargaśca gṛhyate /",
    "GSP29nystik_u:16599": " saṃsārāpavargahetubhūtātmasadbhāvāsadbhāvābhyāmiti śeṣaḥ /",
    "GSP29nystik_u:16600": " evamādyuktamiti /",
    "GSP29nystik_u:16601": " ādigrahaṇenātmasamavetā pravṛttirna tu pṛthivyādyāśrayeti darśayati // 1 //",
    "GSP29nystik_u:16602": " NyS_4,1.2: tathā doṣāḥ //",
    "GSP29nystik_u:16603": " pravṛtteranantarāstarhi doṣāḥ parīkṣyantāmityata āha /",
    "GSP29nystik_u:16604": " tathā doṣāḥ",
    "GSP29nystik_u:16605": " (sū. 2) //",
    "GSP29nystik_u:16606": " uktā iti śeṣaḥ /",
    "GSP29nystik_u:16607": " pravṛttitulyatayā pravṛtiparīkṣayaiva tāvaddoṣāṇāṃ sattvaṃ parīkṣitamityarthaḥ /",
    "GSP29nystik_u:16608": " kāryarūpapravṛttitulyatāmāha buddhisamānāśrayatvāditi /",
    "GSP29nystik_u:16609": " abhīṣṭaviṣayānucintanaprabhavāḥ khalvime doṣā nānucintanabuddhivyadhikaraṇā bhavitumarhanti,",
    "GSP29nystik_u:16610": " tathā sati caitrasyābhīṣṭaviṣayānucintane maitrasya rāgaḥ pravartteta /",
    "GSP29nystik_u:16611": " tasmādbuddhisamānāśrayatvādātmaguṇāḥ",
    "GSP29nystik_u:16612": " ātmaguṇatvācca kāryapravṛttitulyatayā pravṛttiparīkṣayaiva ttāvaddoṣāḥ parīkṣitā ityarthaḥ /",
    "GSP29nystik_u:16613": " idaṃ ca pravṛttitulyatvamaparaṃ doṣāṇāmityāha /",
    "GSP29nystik_u:16614": " saṃsārasyānāditvāditi /",
    "GSP29nystik_u:16615": " etaccoktaṃ vītarāgajanmādarśanādityanena /",
    "GSP29nystik_u:16616": " tathoddeśaparīkṣāpareṇa dvitīyasūtreṇa yatteṣāṃ doṣāṇāṃ parīkṣitaṃ tadāha /",
    "GSP29nystik_u:16617": " samyagjñānā cceti /",
    "GSP29nystik_u:16618": " syādetat /",
    "GSP29nystik_u:16619": " guṇatvesatyātmaguṇā iti siddhyati tadeva tu kuta ityata āha /",
    "GSP29nystik_u:16620": " kāryatvesatīti /",
    "GSP29nystik_u:16621": " ( 440/1 ) indriyāntaraṃ mana iti mānasapratyakṣaiścātmatvasukhatvādibhiranaikāntitvaṃ mā bhūdata uktaṃ kāryatve satīti viśeṣaṇam /",
    "GSP29nystik_u:16622": " acākṣuṣapratyakṣatvādityatrāpi kāryatve satīti viśeṣaṇamanuṣañjanīyam // 2 //",
    "GSP29nystik_u:16623": " NyS_4,1.3: tat trairāśyaṃ rāgadveṣamohārthāntarabhāvāt //",
    "GSP29nystik_u:16624": " NyS_4,1.4: naikapratyanīkabhāvāt //",
    "GSP29nystik_u:16625": " tadevaṃ bahu parīkṣitaṃ doṣāṇāṃ,",
    "GSP29nystik_u:16626": " yattu kiṃ ciddoṣāṇāmaparīkṣitamasti tatparīkṣitumupakramate /",
    "GSP29nystik_u:16627": " prarvatanālakṣaṇā ityuktaṃ tathā ca mānādaya",
    "GSP29nystik_u:16628": " iti /",
    "GSP29nystik_u:16629": " rāgadveṣamohā eva doṣā na ca mānādayasteṣvantarbhavanti buddhivyapadeśabhedāt /",
    "GSP29nystik_u:16630": " pravarttanālakṣaṇatvaṃ tu teṣāmapyasti tasmādativyāpakatvānna lakṣaṇametadyuktaṃ yuktatve vā lakṣaṇasūtre mānādayo 'pi doṣavatpaṭhanīyā iti pūrvapakṣaḥ /",
    "GSP29nystik_u:16631": " siddhāntavādyāha nopasaṃkhyāyante saṃgṛhītatvāditi /",
    "GSP29nystik_u:16632": " rāgadveṣamohānāṃ sāmānyatrayāṇāṃ kāmādayo viśeṣāstathā copapanno buddhivyapadeśabhedaḥ saṅgrahaśceti bhāvaḥ /",
    "GSP29nystik_u:16633": " asvavastvādānecchā svāmidānapūrvikā spṛhā /",
    "GSP29nystik_u:16634": " punarbhavaprārthanā tṛṣṇāhetubhūtā pravṛttidvāreṇa punarbhavapratisaṃdhānasyeti /",
    "GSP29nystik_u:16635": " pramāṇaviruddheti/ (449/",
    "GSP29nystik_u:16636": " 1) anyāyenetyarthaḥ /",
    "GSP29nystik_u:16637": " parasya jñātermamāpyetaditi buddhirabhiniveśaḥ",
    "GSP29nystik_u:16638": " tatpratiṣedhābhiprāpayo jñānipiśācasyerṣyetyucyate /",
    "GSP29nystik_u:16639": " amarṣalakṣaṇo dveṣa iti /",
    "GSP29nystik_u:16640": " ( 450/1 ) nanu kṛtāpakārasya yā asahiṣṇutā so 'marṣa iti dveṣasyaiva viśeṣa ityuktaṃ kathaṃ dveṣasāmānyamucyata",
    "GSP29nystik_u:16641": " ityata āha /",
    "GSP29nystik_u:16642": " asahiṣṇutā duḥkhasya duḥkha sādhanānāṃ ceti /",
    "GSP29nystik_u:16643": " mithyāpratipattilakṣaṇo moha iti /",
    "GSP29nystik_u:16644": " saṃśayopi hi yathābasthite padārthe ayathābhāvapratipatti bhavati,",
    "GSP29nystik_u:16645": " vyavasthitaṃ hi vastu avayavasthitatayā gṛhṇāti saṃśayaḥ evaṃ paṇḍitamānino mīmāṃsakadurdurūḍhasyābhimāna iti // 3-4 //",
    "GSP29nystik_u:16646": " NyS_4,1.5: vyabhicārādahetuḥ //",
    "GSP29nystik_u:16647": " ekiyonayo hi rūpādayo na caiṣāmekatvaṃ,",
    "GSP29nystik_u:16648": " yadi punastatra rūpādīnāṃ parasparabhedasiddhaye kaścitkāraṇabheda āsthīyate sa rāgādiṣvapi samāna iti bhāvaḥ /",
    "GSP29nystik_u:16649": " āryaprajñeti bhāṣyam /",
    "GSP29nystik_u:16650": " ārāttattvādyātā āryā /",
    "GSP29nystik_u:16651": " āryā cāsauprajñā ceti āryaprajñā /",
    "GSP29nystik_u:16652": " samyagbodhaḥ sambodhaḥ // 5 //",
    "GSP29nystik_u:16653": " NyS_4,1.6: teṣāṃ mohaḥ pāpīyān nāmūḍhasyetarotpatteḥ //",
    "GSP29nystik_u:16654": " nāsati nidānocchede nidānināmuccheda iti--rāgadveṣayornidāninorucchedāya tannidānatvaṃ mohasya darśayati sati cārthāntaratva",
    "GSP29nystik_u:16655": " iti /",
    "GSP29nystik_u:16656": " teṣāṃ mohaḥ pāpīyān kutaḥ nāmūḍhasyetarotpatteḥ // 6 //",
    "GSP29nystik_u:16657": " amūḍhasyetarotpattirna bhavati yata ityatrārthe nāmūḍhasyetarotpatterityuktam /",
    "GSP29nystik_u:16658": " mohādviṣayasya sukhasādhanatvānusmṛtiḥ",
    "GSP29nystik_u:16659": " duḥkhasādhanatānusmṛtiśca saṅkalpaḥ /",
    "GSP29nystik_u:16660": " rañjanīyāḥ kopanīyā iti kartari kṛtyo bhavyageyādipāṭhāt /",
    "GSP29nystik_u:16661": " vārtikaṃ mūḍhomuhyatīti /",
    "GSP29nystik_u:16662": " (451/3) mūḍha iti mohavāsanāvān /",
    "GSP29nystik_u:16663": " bhavatu nidānocchedāducchedo nidāninaḥ nidānasya kuta uccheda ityata āha /",
    "GSP29nystik_u:16664": " tatvajñānācceti /",
    "GSP29nystik_u:16665": " pratipakṣābhyāsānnidānoccheda",
    "GSP29nystik_u:16666": " ityarthaḥ // 6 //",
    "GSP29nystik_u:16667": " NyS_4,1.7: nimittanaimittakabhāvādarthāntarabhāvo doṣebhyaḥ //",
    "GSP29nystik_u:16668": " NyS_4,1.8 // doṣanimittitvāditi hetoraprayojakatvamāha /",
    "GSP29nystik_u:16669": " na doṣalakṣaṇāvarodhāditi /",
    "GSP29nystik_u:16670": " tathābhāvastajjītāyatvamatathābhāvo 'tajjātīyatvam // 7-8 //",
    "GSP29nystik_u:16671": " NyS_4,1.9: nimittanaimittakopapatteśca tulyajātīyānāmapratiṣedhaḥ //",
    "GSP29nystik_u:16672": " anaikāntikatvamāha /",
    "GSP29nystik_u:16673": " nimittanaimittikopapatteśceti // 9 //",
    "GSP29nystik_u:16674": " NyS_4,1.10: ātmanityatve pretyabhāvasiddhiḥ //",
    "GSP29nystik_u:16675": " utpādocchedau pretyabhāvo na cātmano nityasya tau staḥ tasmādasmin darśane na yuktaḥ pretyabhāvaḥ /",
    "GSP29nystik_u:16676": " vaināśikānāṃ tu sattvotpādanirodhābhyāṃ yuktaḥ pretyabhāvaḥ /",
    "GSP29nystik_u:16677": " pretyeti lyab mukhaṃ vyādāya svapitītivad draṣṭavyaḥ /",
    "GSP29nystik_u:16678": " tathā ca bhūtvā prāyaṇamiti bhavanaprāyaṇayoḥ samānakartṛkatvamapyupapannamiti pūrvapakṣaḥ /",
    "GSP29nystik_u:16679": " pūrvābhyastasūtre ātmanityatvavyavasthāpanāt sattvotpādocchede ca kṛtahānākṛtābhyāgamadoṣeṇābhyudayaniḥśreyasārthamapravṛttiḥ",
    "GSP29nystik_u:16680": " ṛṣyupadeśānarthakyaprasaṅgaśca svadehendriyabuddhisaṃvedanāsambandhotpādavipanāśau nityasyātmano janmaprāyaṇe tathā copapannaḥ pretyabhāva iti siddhāntaḥ // 10 //",
    "GSP29nystik_u:16681": " NyS_4,1.11: vyaktād vyaktānāṃ pratyakṣaprāmāṇyāt //",
    "GSP29nystik_u:16682": " NyS_4,1.12: na ghaṭād ghaṭāniṣpatteḥ //",
    "GSP29nystik_u:16683": " NyS_4,1.13: vyaktād ghaṭaniṣpatterapratiṣedhaḥ //",
    "GSP29nystik_u:16684": " pretyabhāvavicāraprastāvenedamaparaṃ vicārayati /",
    "GSP29nystik_u:16685": " yeyaṃ pretayotpattirnāma sā kathamiti cet /",
    "GSP29nystik_u:16686": " atra hi prāvādukānāṃ nānāvidhā vipratipattayaḥ santi /",
    "GSP29nystik_u:16687": " tatrābhimataṃ tāvatpakṣaṃ gṛhṇāti /",
    "GSP29nystik_u:16688": " vyaktāditi /",
    "GSP29nystik_u:16689": " agre vipratipattīrnivārayiṣyati /",
    "GSP29nystik_u:16690": " śarīrendriyaviṣayopakaraṇādhāramiti ekavadbhāvena napuṃsakatvam /",
    "GSP29nystik_u:16691": " pratyakṣagṛhītasambandhaprabhavamanumānaṃ pratyakṣepyupadiśati pratayakṣamūlakatvāditi /",
    "GSP29nystik_u:16692": " nanu bhavatu śarīraṃ pṛthivyādi ca vyaktaṃ mahattvānekadravyavattvarūpaviśeṣebhyaḥ tanmūlakāraṇaṃ paramāṇavaḥ kathaṃ vyaktā ityata āha /",
    "GSP29nystik_u:16693": " tatsāmānyāditi /",
    "GSP29nystik_u:16694": " rūpādimatsāmagrīpūrvakaṃ gavādi śarīramityarthaḥ // 11-13 //",
    "GSP29nystik_u:16695": " NyS_4,1.14: abhāvād bhāvotpattir nānupamṛdya prādurbhāvāt //",
    "GSP29nystik_u:16696": " ataḥ paraṃ prāvādukānāṃ tairthikānāṃ ca darśanānyupanyastāni kāni citpratiṣidhyante tatra kāni cidabhyanujñāyanta iti ( 454/",
    "GSP29nystik_u:16697": " 3 ) tatra tāvadeke prāhurabhāvādbhāvotpattiḥ kutaḥ nānanupamṛdya prādurbhāvo yataḥ tasmādityarthaḥ /",
    "GSP29nystik_u:16698": " viśyaṃ hi śūnyatāyā eva jāyate /",
    "GSP29nystik_u:16699": " evaṃ kila śrūyate asadevedasagra āsīditi /",
    "GSP29nystik_u:16700": " ata evādyāpyasata",
    "GSP29nystik_u:16701": " eva janma dṛśyate na sataḥ tatkasya hetoḥ abhāvastasyā kāraṇamiti /",
    "GSP29nystik_u:16702": " upalakṣaṇaṃ cedaṃ nānupamṛdya prādurbhāvāditidva",
    "GSP29nystik_u:16703": " asata utpādābhityapi draṣṭavyam /",
    "GSP29nystik_u:16704": " tasmādasadupādānaṃ viśvamiti siddham // 14 //",
    "GSP29nystik_u:16705": " NyS_4,1.15: vyāghātādaprayogaḥ //",
    "GSP29nystik_u:16706": " tatra siddhāntīpa gūḍhābhisandhirāha upamṛdyaprādurbhavatīti vyāghāta iti // 15 //",
    "GSP29nystik_u:16707": " NyS_4,1.16: nātītānāgatayoḥ kārakaśabdaprayogāt //",
    "GSP29nystik_u:16708": " tadabhisandhimavidvān pūrvapakṣī dūṣayati /",
    "GSP29nystik_u:16709": " na atītānāgatayoḥ kārakaśabdaprayogāditi /",
    "GSP29nystik_u:16710": " upamṛdya prādurbhavatīti bhākta eṣa prayogo na mukhya ityarthaḥ /",
    "GSP29nystik_u:16711": " bhinnasya kumbhasya kapālānīti tu yadyapi na sākṣātkārakaśabdastathāpi ṣaṣṭhyā sambandhābhidhānāt",
    "GSP29nystik_u:16712": " tasya kriyāmarbhatvātkriyāyāśca kārakanāntarīyakatvātpāramparyeṇa kārakaśabdatā draṣṭavyā /",
    "GSP29nystik_u:16713": " pṛcchati kaḥ punaraṅkureṇa bījopamardārthaḥ /",
    "GSP29nystik_u:16714": " (445/2) kā punarbhaktiḥ yayā yogādupasaṃgṛhṇāti bījamaṅkura iti bhavati prayoga ityarthaḥ /",
    "GSP29nystik_u:16715": " uttaram /",
    "GSP29nystik_u:16716": " anantarotpattyarthaḥ upamardyepamardayorapyānantaryamanayorapīti etatsāmānyamityarthaḥ /",
    "GSP29nystik_u:16717": " punarapi gūḍhābhisandhireva siddhāntī uktaṃ smārayati /",
    "GSP29nystik_u:16718": " atroktamiti /",
    "GSP29nystik_u:16719": " abhiprāyamudghāṭayati /",
    "GSP29nystik_u:16720": " yadapīdamucyata iti /",
    "GSP29nystik_u:16721": " naupacārikaṃ prayogaṃ vyāsedhāmaḥ kārakaśabdānāṃ,",
    "GSP29nystik_u:16722": " kintu yathā bhaviṣyannaṅkuraḥ samprati asanna bījamupamṛdgāti evaṃ bījābhāvo 'sannāṅkuraṃ karotīti brūmaḥ /",
    "GSP29nystik_u:16723": " tadidamāha api tvasataḥ kāraṇādutpattirna yukteti /",
    "GSP29nystik_u:16724": " nanūktamupamṛdya prādurbhāvādityanenānantaryaṃ bījavināśāṅkurotpādayoḥ sūcitaṃ bījavināśānantaryāccāṅkurotpādasya bījavināśakāryatvamityata āha /",
    "GSP29nystik_u:16725": " yatpunaretadānantaryasāmarthyāditi /",
    "GSP29nystik_u:16726": " ananyaprayuktamānantaryaṃ kāryakāraṇabhāvasādhanam",
    "GSP29nystik_u:16727": " idantu vyūhānantaryaprayuktamiti nābhāvasya kāraṇatvaṃ gamayitumarhatītyarthaḥ /",
    "GSP29nystik_u:16728": " yadi vyūhāntarakāryo 'ṅkuro 'tha kasmādavinaṣṭe pūrvavyūhe na bhavatītyata āha /",
    "GSP29nystik_u:16729": " na cāvinaṣṭe iti /",
    "GSP29nystik_u:16730": " nanu yadi bījāvayavavyūhāntaramaṅkurotpādaheturna bījaṃ kasmādaṅkurārthinaḥ kṛṣīvalā bījamupādadataityata",
    "GSP29nystik_u:16731": " āha /",
    "GSP29nystik_u:16732": " evaṃ ceti /",
    "GSP29nystik_u:16733": " bījāvayavopādāne avarjanīyatayā bījamāgacchadaśakyapratyākhyānamityarthaḥ // 16 //",
    "GSP29nystik_u:16734": " NyS_4,1.17: na vinaṣṭebhyo 'niṣpatteḥ //",
    "GSP29nystik_u:16735": " tadevamarthaṃ pariśodhyātraivārthe sūtraṃ yojayati /",
    "GSP29nystik_u:16736": " asya cārthasyeti /",
    "GSP29nystik_u:16737": " na vinaṣṭebhyo bījebhyo 'ṅkurasyāniṣpatteḥ /",
    "GSP29nystik_u:16738": " bījavināśaścedaṅkurotpādaheturatha vinaṣṭe bīje tadavayaveṣu parasparavicchinneṣvasati",
    "GSP29nystik_u:16739": " teṣāṃ vyūhāntare kasmādaṅkuro na bhavati bhavati tu sati teṣāṃ vyūhe tasmādvinaṣṭebhyo",
    "GSP29nystik_u:16740": " 'ṅkurānutpatterasati vyūhe na bījanāśaḥ kāraṇamiti sūtrārthaḥ // 17 //",
    "GSP29nystik_u:16741": " NyS_4,1.18: kramanirdeśādapratiṣedhaḥ //",
    "GSP29nystik_u:16742": " kramanirddeśādityasya hetorasmatpakṣe 'pyapratiṣedhaḥ /",
    "GSP29nystik_u:16743": " tatrāpyānantaryasya tulyatvāt /",
    "GSP29nystik_u:16744": " tathāpi vinigamanāyāṃ ko heturityata āha /",
    "GSP29nystik_u:16745": " abhāvaścedaṅkurotpādakāraṇaṃ syāt /",
    "GSP29nystik_u:16746": " anupākhyeya iti śeṣaḥ /",
    "GSP29nystik_u:16747": " na hyananvayavinaṣṭayoḥ śāliyavabījayoḥ kaścidviśeṣo 'sti yenaikasmācchālyaṅkuro nānyasmāditi /",
    "GSP29nystik_u:16748": " ko nu khalvabhāvānāmastyājānato bheda iti /",
    "GSP29nystik_u:16749": " api ca kāraṇānāṃ śaktibhedātkāryāṇi bhinnaśaktiyuktāni /",
    "GSP29nystik_u:16750": " yadā tu kāraṇānāmabhedastadā kutastacchektīnāṃ bhedaḥ tathā ca kāryāṇi bhinnaśaktīni na syurityāha /",
    "GSP29nystik_u:16751": " ananvitaṃ ca kāryaṃ sarvābhiriti /",
    "GSP29nystik_u:16752": " yadapyasata utpādādabhāvasyopādānatvaṃ tadapi kāryāṇāṃ bhinnatvena bhinnaśaktikatvena ca prayuktam /",
    "GSP29nystik_u:16753": " tatprāgabhāvānāṃ svābhāvikabhedavirahāt /",
    "GSP29nystik_u:16754": " api ca prāgabhāvānāmanāditvena kāryotpādasyāpyanāditvaprasaṅgaḥ",
    "GSP29nystik_u:16755": " bhāvarūpakāraṇasahakāritvaṃ tvabhāvasya na niṣidhyate asmadabhimatasyopākhyeyasya / ata",
    "GSP29nystik_u:16756": " eva pākajādīnāṃrūpādīnāṃ pūrvarūpādidhvaṃsanimittatvamapyupeyate /",
    "GSP29nystik_u:16757": " śrutistu pūrvapakṣābhiprāyā,",
    "GSP29nystik_u:16758": " tathā ca siddhāntaśrutyantaraṃ sadeva somyedamagra āsīditi kathamasataḥ sajjāyeteti /",
    "GSP29nystik_u:16759": " śūnyatāvivarto viśvaprapañca",
    "GSP29nystik_u:16760": " iti tu darśanamasatkhyātyanirvacanīyakhyātinirākaraṇenāpākṛtam /",
    "GSP29nystik_u:16761": " api ca śūnyatve khyāturabhāvātkhyātarebhāvaḥ /",
    "GSP29nystik_u:16762": " tasmānna śūnyatopādānastadvivarto vā viśvaprapañca iti siddham // 18 //",
    "GSP29nystik_u:16763": " NyS_4,1.19: īśvaraḥ kāraṇam-- puruṣakarmāphalyadarśanāt //",
    "GSP29nystik_u:16764": " athāpara āha--- iśvaraḥ kāraṇaṃ puruṣakarmāphalyadarśanāt",
    "GSP29nystik_u:16765": " (sū. 19) mā mūdayaṃ nāmarūpaprapañcaḥ śūnyatopādāno 'pi tu brahmopādānobhaviṣyati,",
    "GSP29nystik_u:16766": " brahmaivahi prapañcarūpeṇa pariṇamate mṛttikeva ghaṭaśarāvodañcanādibhāvena /",
    "GSP29nystik_u:16767": " na caivaṃ nityatvavyāghātaḥ /",
    "GSP29nystik_u:16768": " pariṇāme 'pi tattvāvighātāt tallakṣaṇatvācca nityatāyāḥ /",
    "GSP29nystik_u:16769": " yadāha 'yasmiṃstattvaṃ na vihanyate tadapi nitya'mityekaṃ darśanam /",
    "GSP29nystik_u:16770": " aparaṃ ca brahmaivānirvacanīyānādyavidyopadhānānnāmarūpaprapañcabhedena vivarttate sukhamivaikamanekamaṇikṛpāṇādibhedānnaikavidhapratibimbabhedeneti,",
    "GSP29nystik_u:16771": " tadetaddarśanadvayamanena sūcitam /",
    "GSP29nystik_u:16772": " īśvaro brahma īśanāyogāt /",
    "GSP29nystik_u:16773": " cetanāśaktiḥ kriyāśaktiśceśanā /",
    "GSP29nystik_u:16774": " sā cāsti brahmaṇīti brahmaśvaraḥ kāraṇaṃ jagataḥ /",
    "GSP29nystik_u:16775": " śrūyate hi tadaikṣata bahusyāṃ prajāyeyetyādi /",
    "GSP29nystik_u:16776": " sā ceyaṃ śrutiścetanasya jagatkāraṇatāmāha /",
    "GSP29nystik_u:16777": " na cābhāvo vā pradhānaṃ vā paramāṇavo vā cetayante /",
    "GSP29nystik_u:16778": " nanu jīvā eva cetanāstatkarmanimittonāmarūpaprapañco bhaviṣyati,",
    "GSP29nystik_u:16779": " kṛtamatra bhagavateśvareṇetyata uktaṃ puruṣakarmāphaldarśanāditi puruṣaścet",
    "GSP29nystik_u:16780": " cetayenaivaṃ niṣphalaṃ karmārabheda,",
    "GSP29nystik_u:16781": " niṣphalaṃ vidvān pravarttamānaḥ kathaṃ cetano nāmadva tasmātpurūṣakarmāphalyadarśanādīśvaraḥ kāraṇamityarthaḥ // 19 //",
    "GSP29nystik_u:16782": " NyS_4,1.20: na puruṣakarmābhāve phalāniṣpatteḥ //",
    "GSP29nystik_u:16783": " tadetaddarśanadvayamapākaroti /",
    "GSP29nystik_u:16784": " na puruṣakarmābhāvo phalāniṣyateḥ (sū. 20) //",
    "GSP29nystik_u:16785": " idamātrākūtam na tāvanmṛttikeva nāmarūpaprapañcarūpeṇa brahma pariṇamate /",
    "GSP29nystik_u:16786": " taddhi sarvātmanā vā pariṇamate ekadeśena vā,",
    "GSP29nystik_u:16787": " tatra sarvātmanā pariṇāme tattvavighātādanityatvam /",
    "GSP29nystik_u:16788": " ekedeśena pariṇāme sāvayavatvāttadevānityatvam /",
    "GSP29nystik_u:16789": " atha tatvenānugatasya pariṇāmaḥ tacca brahma ?",
    "GSP29nystik_u:16790": " na tarhi brahmaṇaḥ pariṇāmaḥ /",
    "GSP29nystik_u:16791": " na ca nirbhāgasyaikasya svasamvedanapratyakṣasya viparītajñānagocaratvasambhavaḥ /",
    "GSP29nystik_u:16792": " sāmānyato grahe rūpaviśeṣāgrahe ca tadanyarūpāropeṇa vibhramo dṛṣṭaḥ śuktikādau,",
    "GSP29nystik_u:16793": " na tu jātu śuktirūpaṃ vidvāna rajatamiti viparyasyati /",
    "GSP29nystik_u:16794": " na ca niraṃśe svasaṃvedanapratyakṣe brahmaṇi tatsvarūpāgrahaḥ sāmānyagraho vā bhavati /",
    "GSP29nystik_u:16795": " tasmādīśvaro jagadbhedena vivartataityayuktam /",
    "GSP29nystik_u:16796": " nimittaṃ tu syādīśvaro jagataḥ,",
    "GSP29nystik_u:16797": " sa cedanapekṣa eva jagatkāraṇamityucyate tatredamupatiṣṭhate /",
    "GSP29nystik_u:16798": " napuruṣakarmābhāve phalāniṣpatteriti /",
    "GSP29nystik_u:16799": " asya vyatirekamāha vārtikakāraḥ /",
    "GSP29nystik_u:16800": " īśvaraścetkāraṇaṃ bhavediti /",
    "GSP29nystik_u:16801": " ( 456/11 ) ekarūrpaṃ kāryaṃ syādityāha īśvarasyeti /",
    "GSP29nystik_u:16802": " karmaṇīśvaro 'nīśvaraḥ syāt /",
    "GSP29nystik_u:16803": " tathā ca tatkāraṇāni neśvareṇa prayujyantaityanekānto vakṣyamāṇo heturityarthaḥ // 20 //",
    "GSP29nystik_u:16804": " NyS_4,1.21: tatkāritatvādahetuḥ //",
    "GSP29nystik_u:16805": " tadevamīśvaropādānattvaṃ ca brahmavivartatvaṃ ca nirapekṣeśvaranimittatvaṃ ca nirākṛtpayābhimataṃ pakṣaṃ gṛhṇāti /",
    "GSP29nystik_u:16806": " tatkāritatvādahetuḥ (sū. 21 ) //",
    "GSP29nystik_u:16807": " paramāṇūpādānasya jagataḥ puruṣakarmāpekṣa",
    "GSP29nystik_u:16808": " īśvaro nimittakāraṇaṃ yacca tenāpekṣaṇīyaṃ puruṣakarma tadapīśvaranimittakameva /",
    "GSP29nystik_u:16809": " na ca yadapekṣyate tasyānimitatvamityupadiṣṭātpravedayiṣyāmaḥ /",
    "GSP29nystik_u:16810": " tasmādīśvarakāritatvātpuruṣakārasya tatsahāya",
    "GSP29nystik_u:16811": " īśvaro nimittakāraṇaṃ jagata ityasya pakṣasya nirākaraṇe puruṣakarmābhāve phalāniṣpatterityahetuḥ /",
    "GSP29nystik_u:16812": " nirapekṣeśvaranimittakattvanirākaraṇe heturevetyarthaḥ /",
    "GSP29nystik_u:16813": " bhāṣyaṃ guṇaviśiṣṭamātmāntaramiti /",
    "GSP29nystik_u:16814": " guṇānīśvarasya jñānādīnupapādayiṣyati vārttikakāraḥ /",
    "GSP29nystik_u:16815": " ātmakalpādityatrātmaprakārādātmajātīyāditi yāvat /",
    "GSP29nystik_u:16816": " saṃsāravadbhya ātmabhyo viśeṣamāha /",
    "GSP29nystik_u:16817": " adharmeti /",
    "GSP29nystik_u:16818": " nanvasya karmānuṣṭhānābhāvāt kuto dharmaḥ tathā cāṇimādikamaiśvaryaṃ kāryarūpaṃ vinaiva karmaṇetyakṛtābhyāgamaprasaṅga",
    "GSP29nystik_u:16819": " ityata āha /",
    "GSP29nystik_u:16820": " saṃkalpānuvidhāyī cāsya dharma",
    "GSP29nystik_u:16821": " iti /",
    "GSP29nystik_u:16822": " pravarttayatu kimetāvatetyata āha /",
    "GSP29nystik_u:16823": " evaṃ ca svakṛtābhyāgamasyālopeneti /",
    "GSP29nystik_u:16824": " mā bhūdbāhyānuṣṭhānaṃ saṃkalpalakṣaṇānuṣṭhānajanitadharmaphalamasyaiśvaryaṃ jagannirmāṇaphalamiti nākṛtābhyāgamaprasaṅga",
    "GSP29nystik_u:16825": " ityarthaḥ /",
    "GSP29nystik_u:16826": " syādetat /",
    "GSP29nystik_u:16827": " prayojanaṃ vinā na prekṣāvatāṃ pravṛttiḥ na ca prāptasakalaprāptavyasyāsti prāpaṇīyaṃ kiṃ cidīśvarasya,",
    "GSP29nystik_u:16828": " tasmāt kṛtamasya jagannirmāṇenetyata",
    "GSP29nystik_u:16829": " āha /",
    "GSP29nystik_u:16830": " āptakalpaśceti /",
    "GSP29nystik_u:16831": " mābhūdasya bhagavataḥ svārthaḥ parānugrahārthaṃ jagannirmāṇe pravartsyatītyarthaḥ /",
    "GSP29nystik_u:16832": " atraiva dṛṣṭāntamāha /",
    "GSP29nystik_u:16833": " ayaṃ yathā piturapatyānām /",
    "GSP29nystik_u:16834": " ayaṃ pitā svāpatyānāṃ yathā pitetyarthaḥ /",
    "GSP29nystik_u:16835": " dārṣṭāntike yojayati tathā pitṛbhūta īśvara iti /",
    "GSP29nystik_u:16836": " nanvātmāntarāṇyanittyajñānayogīni dṛṣṭāni tadvailakṣaṇyādīśvaronātmajātīyo bhavitumarhatītyata āha na cātmakalpāditi /",
    "GSP29nystik_u:16837": " yadyapyātmāntarāṇyanityajñānayogīni ayaṃ ca nityajñānādiyuktaḥ tathāpyātmajātīya eva budvyādiguṇayogitvāt /",
    "GSP29nystik_u:16838": " anyathā toyādiparamāṇūnāmatoyatvādiprasaṅgo nityarūpādiyogāt /",
    "GSP29nystik_u:16839": " karakādigatānāṃ rūpādīnāmanityatvopalabdheriti /",
    "GSP29nystik_u:16840": " yadi cāyaṃ buddhyādiguṇairnopākhyāyena pramāṇābhāvānupapanna eva syādityāha buddhyādibhiśceti /",
    "GSP29nystik_u:16841": " syādetat yadi kāruṇyādīśvaro jagannirmāṇe pravarttate hanta bhoḥ sukhinameva sṛjenna tu duḥkhinam /",
    "GSP29nystik_u:16842": " na ca kṣetrajñagatadharmādhamrasahakāritayā nirmāṇavaicitryaṃ vācyaṃ,",
    "GSP29nystik_u:16843": " dharmasya tadanadhiṣṭhitasya svakāryākaraṇena kāruṇikena tadadhiṣṭānāyogāt--tasmātsukhiduḥkhyādibhedena jagadvaicitryadarśanānnānukampāprayukta īśvaraḥ karotītyata āha /",
    "GSP29nystik_u:16844": " svakṛtābhyāgamālopena pravartamānasyeti /",
    "GSP29nystik_u:16845": " ayamabhisandhiḥ /",
    "GSP29nystik_u:16846": " kāruṇiko 'pyayamātmāntarātiśāyitamahimāpi na vastūnāṃ sāmarthyamanyathā kartuṃ pārayati /",
    "GSP29nystik_u:16847": " tasmādadharmeṇotpattimatā(pi)",
    "GSP29nystik_u:16848": " neśvaraprabhāvādapi nityena bhavituṃ yuktam /",
    "GSP29nystik_u:16849": " na ca svaphalavirodhinā phalamapradāya vinaṃṣṭumapi śakyam /",
    "GSP29nystik_u:16850": " ataḥ kṣetrajñānāṃ niyatimalaṅghayatā īśvareṇa nādharmaḥ śakyo 'nadhiṣṭhātum,",
    "GSP29nystik_u:16851": " tasmātkāruṇiko 'pyayaṃ vastusvabhāvamanuvidhīyamāno dharmādharmasahakārī jagadvaicitryaṃ vidhatte tadidamuktaṃ svakṛtābhyāgamālopena pravarttamānasyeti",
    "GSP29nystik_u:16852": " puruṣairyatkarma kṛtaṃ tatphalābhyāgamālo pena pravarttamānasyetyarthaḥ /",
    "GSP29nystik_u:16853": " vārtika īśvaraprakriyeti /",
    "GSP29nystik_u:16854": " ( 457/9 ) prakriyā prakaraṇaṃ īśvaranimittatvavicāra",
    "GSP29nystik_u:16855": " ityarthaḥ /",
    "GSP29nystik_u:16856": " atha vidyamānaḥ pratibandhānna pravarttayatīti /",
    "GSP29nystik_u:16857": " ( 458 /12 ) sukhāya puruṣārthena pradhāne pravartayitavye adharmaḥ puruṣārthasya",
    "GSP29nystik_u:16858": " pratibandhakaḥ-- evaṃ duḥkhāya puruṣārthena pradhāne pravarttayitavye adharmaḥ puruṣārthasya",
    "GSP29nystik_u:16859": " pratibandhakaḥ evaṃ duḥkhāya puruṣārthena pradhāne pravartayitavye dharma ityarthaḥ /",
    "GSP29nystik_u:16860": " na cāyaṃ hetustasmānnivarttata iti /",
    "GSP29nystik_u:16861": " (459/14) ayamevācetanatvalakṣaṇo hetuḥ kṣīrānna nivarttata ityarthaḥ /",
    "GSP29nystik_u:16862": " parispandaḥkriyā sā mūrtyanuvidhāyinī nāmūrte sarvagata īśvare saṃbhavinī iti manvānaḥ śaṅkate /",
    "GSP29nystik_u:16863": " kriyānāveśādakāraṇamiti cediti /",
    "GSP29nystik_u:16864": " (460/16) aparispandā api jñānacikīrṣāprayatnā ākhyātapadavācyatayā bhavanti kriyā īśvaraityabhisaṃdhinā parihāraḥ /",
    "GSP29nystik_u:16865": " na vikalpānupapatteḥ /",
    "GSP29nystik_u:16866": " yadā ca yugapadanekāni dravyāṇi saṃhanyate tadāsādhāraṇakāryavyāvṛttebhyaḥ saṃyogebhyaḥ iti /",
    "GSP29nystik_u:16867": " (461/8) asādhāraṇaṃ kāryam--ekaikasya tantudvayasaṃyogasya dvitantukaṃ tasmādvyāvṛttebhyaḥ saṃyogebhyaḥ saha sādhāraṇasyaiva kāryasya paṭalakṣaṇasyotpādādityarthaḥ",
    "GSP29nystik_u:16868": " na kevalamutpannakriyeṣu kriyoparataudravyotpādaḥ kva cidanutpannakriyeṣvapi dravyeṣvavasthitasaṃyogebhyaḥ pūrvadravyoparatau dravyāntarotpāda ityāha /",
    "GSP29nystik_u:16869": " ekāvayavavibhāge tviti /",
    "GSP29nystik_u:16870": " tuśabdena pūrvasmādutpannoparatakriyāviśeṣo darśitaḥ /",
    "GSP29nystik_u:16871": " kimakriyāvatāmevārambho netyāha kāni citpunariti /",
    "GSP29nystik_u:16872": " anyatarakarmajānnodanātsaṃyogānnivṛtte karmaṇi itarasmin dravye karmanirvṛttisamakālameva dravyaṃ cotpadyata iti tatsvābhāvyātpravarttataityaduṣṭamiti",
    "GSP29nystik_u:16873": " cetano 'pyayaṃ parānugrahasvabhāvo 'pi vastusvabhāvamanurudhyamānaḥ karmāśayānurodhena jagadvaicitryaṃ vidhatte /",
    "GSP29nystik_u:16874": " na cāvaśyaṃ duṣkṛte puṃsāṃ pravṛttiṃ vihantītyarthaḥ /",
    "GSP29nystik_u:16875": " adyatve 'pi cetanānāṃ vicitrasvabhāvatvaṃ dṛṣṭraṃ sadasanmadhyamānāṃ janānām /",
    "GSP29nystik_u:16876": " atha nityamaiśvaryaṃ dharmavaiyarthyaṃ na taddharmādbhavatīti / ( 464/3 )",
    "GSP29nystik_u:16877": " tataśceśvarasyaiśvaryaṃ svakṛtakarmaphalaṃ veditavyamityayuktaṃ bhāṣyamirtiṃ bhāvaḥ /",
    "GSP29nystik_u:16878": " pariharati nityamiti brūmaḥ /",
    "GSP29nystik_u:16879": " tasya hi jñānakriyāśaktī nitye iti aiśvaryaṃ nityam /",
    "GSP29nystik_u:16880": " aṇimādikaṃ tvanityaṃ tadabhiprāyaṃ ca bhāṣyakārasya dharmaphalatvābhidhānam /",
    "GSP29nystik_u:16881": " pratyātmavṛttidharmādharmasannicayādhiṣṭhānaṃ dhṛtyātmavṛttisaṃkalpānuvidhāyina īśvarasya dharmasya prayojanamiti /",
    "GSP29nystik_u:16882": " abhyupetyeśvaradharmametaduktaṃ bhāṣyakṛtā /",
    "GSP29nystik_u:16883": " paramārthatastu neśvarasya dharmasadbhāve pramāṇamasti nityābhyāmeva jñānakriyāśaktibhyāṃ sakalakāryotpādasiddherityāśayavānāha /",
    "GSP29nystik_u:16884": " na ceśvare dharmo 'stīti /",
    "GSP29nystik_u:16885": " buddhimattvāttarhyatmāntaramiti /",
    "GSP29nystik_u:16886": " ātmāntaraṃ śarīryantaramabhipretamiti /",
    "GSP29nystik_u:16887": " sa ca śarīrasaṃbandho varttamānaḥ keṣāṃ cidyathā saṃsāriṇāṃ keṣāṃ cidatīto yathā muktānāṃ śukaprahlādādīnām /",
    "GSP29nystik_u:16888": " tadaneneśvareṇa buddhimatā satāvaśyaṃ bhāvyaṃ śarīriṇeti deśyārthaḥ /",
    "GSP29nystik_u:16889": " nātmāntaraṃ śarīryantaramityarthaḥ /",
    "GSP29nystik_u:16890": " kuto guṇabhedāt /",
    "GSP29nystik_u:16891": " nityāścedasya buddhyādayaḥ kṛtaṃ śarīragrahaṇena tadutpādārtheneti bhāvaḥ /",
    "GSP29nystik_u:16892": " nanvidameva buddhimatkāraṇādhiṣṭhitāḥ paramāṇavaḥ pravarttanta iti /",
    "GSP29nystik_u:16893": " pakṣadharmatābalāttarkasahāyānnityabuddhimattvamasya siddhyatītyarthaḥ /",
    "GSP29nystik_u:16894": " pratyarthaniyamāsaṃbhavādityādinā tarkaḥ pramāṇasahāyo darśitaḥ /",
    "GSP29nystik_u:16895": " evaṃ tāvadguṇabhedenāśarīritvamīśvarasya darśitaṃ na caitasya śarīrayogo vikalpamapi sahataityāha /",
    "GSP29nystik_u:16896": " atha buddhimattayeti /",
    "GSP29nystik_u:16897": " ( 465/4 ) atītānāgatavarttamānaviṣayā pratyakṣeti /",
    "GSP29nystik_u:16898": " sākṣātkāravatītyarthaḥ /",
    "GSP29nystik_u:16899": " na punarakṣamāśritā nityatvāt /",
    "GSP29nystik_u:16900": " upalakṣaṇaṃ caitat /",
    "GSP29nystik_u:16901": " nānumānikī ceti /",
    "GSP29nystik_u:16902": " naindriyakī naupamānikītyapi draṣṭavyam /",
    "GSP29nystik_u:16903": " akliṣṭeti /",
    "GSP29nystik_u:16904": " ( 466/4 ) kleśo 'vidyā tadadūṣitetyarthaḥ /",
    "GSP29nystik_u:16905": " mūrttimaddravyasambandhitvāditi /",
    "GSP29nystik_u:16906": " saṃyogitvādityarthaḥ /",
    "GSP29nystik_u:16907": " tathā ca na rūpādibhirvyābhicāraḥ /",
    "GSP29nystik_u:16908": " tathā ca na rūpādibhirvyabhicāraḥ /",
    "GSP29nystik_u:16909": " etāvadabhipretamācāryasya trayo hi khalu bhāvā jagati bhavanti prasiddhacetanakartṛkāḥ",
    "GSP29nystik_u:16910": " yathā prāsādāṭṭālagopuratoraṇādayaḥ /",
    "GSP29nystik_u:16911": " prasiddhatadviparyayāḥ /",
    "GSP29nystik_u:16912": " yathā paramāṇvākāśādayaḥ /",
    "GSP29nystik_u:16913": " sandigdhacetanakarttṛkā yathā tanugirimahīdharādayaḥ /",
    "GSP29nystik_u:16914": " tatra prameyatvādvādivipratipattervā sādhakabādhakapramāṇābhāvecetanakarttṛtve saṃśayaḥ /",
    "GSP29nystik_u:16915": " na ca pratyakṣānupalabdhimātramatra bādhakaṃ bhavitumarhati /",
    "GSP29nystik_u:16916": " svabhāvaviprakarṣiṇāṃ satāmapi pratyakṣānupalabdheḥ paramāṇvādīnām /",
    "GSP29nystik_u:16917": " tathā ca vivādādhyāsitāstanutarumahīdharādaya",
    "GSP29nystik_u:16918": " upādānābhijñakartṛkā utpattimatvāt acetanopādānatvādvā yudutpattimadacetanopādānakaṃ vā tatsarvamupādānābhijñapūrvakaṃ yathā prāsādādi,",
    "GSP29nystik_u:16919": " tathā ca vivādādhyāsitāstanutarumahīdharādayastasmāttatheti /",
    "GSP29nystik_u:16920": " na caiṣāmutpattimattvamasiddham /",
    "GSP29nystik_u:16921": " sāvayavatvena vā mahattve sati kriyāvattvena vā vastrādivattatsiddheḥ /",
    "GSP29nystik_u:16922": " na caitāvatā vaināśikānāṃ karmaṇā cetanena mīmāṃsakānāṃ kṣetrajñena cetanena cetanakarttṛtvasiddheḥ pṛthivyādīnāṃ siddhasādhanaṃ caitanye 'pi teṣāmupādānānabhijñatvāt /",
    "GSP29nystik_u:16923": " tajjñatve vā sa evāsmākamīśvaraḥ īdṛśamastu siddhasādhanaṃ ko he kleśaṃ vinā na vāñchitasiddhimicchet /",
    "GSP29nystik_u:16924": " na ca sādhyahīno dṛṣṭāntaḥ /",
    "GSP29nystik_u:16925": " paṭādīnāmapyupādānābhijñakuvindādikarttṛkatvāt /",
    "GSP29nystik_u:16926": " ata eva na viruddhatā hetoḥ,",
    "GSP29nystik_u:16927": " evaṃ hi sā bhavet,",
    "GSP29nystik_u:16928": " yadyupādānābhijñarttṛkāḥ paṭādayo bhaveyuḥ",
    "GSP29nystik_u:16929": " na caitatpareṣāmapi sammatam /",
    "GSP29nystik_u:16930": " syādetad",
    "GSP29nystik_u:16931": " arthākṣiptasya viśeṣasya śarīrādimattvādeḥ pramāṇavirodhādviruddhatā /",
    "GSP29nystik_u:16932": " yathā tṛṇādivikārakāritvādagnimaddhimamityatra vahnimatvākṣiptatṛṇādivikāropayuktavahnigatodbhūtoṣṇasparśaviruddhaśītasparśasya pratayakṣeṇopalambhādbādhito viruddho hetuḥ /",
    "GSP29nystik_u:16933": " tathā hyasya kṣityādyupādānādiviṣayaṃ jñānamātmamanaḥsannikarṣaśarīrādikāraṇakaṃ nāsati tasmin bhavatīti tadanenākṣiptaṃ,",
    "GSP29nystik_u:16934": " taccātra pramāṇabādhitaṃ,",
    "GSP29nystik_u:16935": " tannivṛttau ca jñānamasya nirvatteta uṣṇatvodbhūtinivṛttāviva dāhako vahniravaśyāya iti / na /",
    "GSP29nystik_u:16936": " avyāpakanivṛttāvavyāpyanivṛttorayogāt /",
    "GSP29nystik_u:16937": " kāraṇaṃ cedavyāpakaṃ kāryasya hanta hatā tarhi vyāpyavyāpakasaṃkathā /",
    "GSP29nystik_u:16938": " bhavedetadyadi kṣityādyupādānajñānamapyasya kāryaṃ syānnityaṃ tu tadabhyupeyata iti na śarīrādinivṛttāvapi nivarttitumarhati /",
    "GSP29nystik_u:16939": " avyāpakanivṛtteravyāpyasyānivṛtteriti /",
    "GSP29nystik_u:16940": " anyathā nāśvavān maitra iti gomānapi na syāt /",
    "GSP29nystik_u:16941": " na ca buddhyādīnāmanityānāṃ bahulamupalabdhernityā buddhirasambhāvinīti sāṃpratam /",
    "GSP29nystik_u:16942": " na hi pratyakṣāḥ pāthasīyā himakarakādayastadgatā rūpādayo 'nityā iti tadārambhakaiḥ paramāṇubhistadgatairvā rūpādibhistathā bhavitavyam /",
    "GSP29nystik_u:16943": " sadakāraṇatayā tu nityatobhayatrāpi tulyā /",
    "GSP29nystik_u:16944": " na ca śarīrādisahabhāvena jñānasya tatra tatropalambhāccharīrādīnāṃ jñānaṃ vyāpyamiti yuktam /",
    "GSP29nystik_u:16945": " svābhāvikasambandhaśālitā hi vyāpyatā sā copādhivirahe bhavati,",
    "GSP29nystik_u:16946": " asti ca śarīrādisahabhāve jñānasyopādhiḥ kāryatvam /",
    "GSP29nystik_u:16947": " kāryaṃ jñānaṃ svakāraṇaṃ śarīrādinātivarttate nityaṃ tu tadativarttamānamapi sāhityopalambhaṃ na viruṇaddhi,",
    "GSP29nystik_u:16948": " tasmādyathā 'nityaḥ śabdaḥ utpattimatvāt",
    "GSP29nystik_u:16949": " ghaṭavaditi prayukte kaścitsādhyadṛṣṭāntayordharmavaicitryātpratyavatiṣṭheta,",
    "GSP29nystik_u:16950": " yadi ghaṭasādharmyādutpattimattvādanityaḥ śabdaḥ hanta tasmādeva rūpādimatā tena bhāvyam,",
    "GSP29nystik_u:16951": " na cedayaṃ ghaṭasādharmyeṇa rūpādimān evamanityo 'pi mābhūdityevaṃ ca pratyavatiṣṭhamāna",
    "GSP29nystik_u:16952": " utkarṣasamajātivādī parājīyate evamevevādyutkarṣasamajātivāditayā parājetavyaḥ sādharmyamātreṇāprayojakena pratyavasthānāt /",
    "GSP29nystik_u:16953": " tasya ca sarvānumāneṣu sulabhatayā sarvānumānocchedāpādakatvāt /",
    "GSP29nystik_u:16954": " syādetat /",
    "GSP29nystik_u:16955": " utpattimattvamupādānādyabhijñakartṛpūrvakatvamātravyāptaṃ ghaṭādiṣu dṛṣṭaṃ tāvanmātrameva pṛthivyādīnāṃ gamayed nityasarvaviṣayajñānavatkartṛtvaṃ tu kutastyam /",
    "GSP29nystik_u:16956": " na hi taddṛṣṭāntadharmiṇi dṛṣṭam /",
    "GSP29nystik_u:16957": " atha rūpādyupalabdheḥ kriyātvena cakṣurādyanumānapi kathaṃ,",
    "GSP29nystik_u:16958": " na hi cchidādayaḥ kriyā indriyādisādhanāḥ",
    "GSP29nystik_u:16959": " tāsāṃ kuṭhārādisādhanatvāt /",
    "GSP29nystik_u:16960": " atha dṛṣṭāntadharmiṇyadṛṣṭamapīndriyasādhanatvaṃ pakṣadharmatābalātsidhyati /",
    "GSP29nystik_u:16961": " rūpādyupalabdhigataṃ hi kriyātvaṃ tadeva karaṇaṃ gamayed yadupalabdhinirvartanasamarthaṃ,",
    "GSP29nystik_u:16962": " na ca kuṭhārādayaḥ samarthā iti pakṣadharmatābalātkuṭhārādivilakṣaṇamadṛṣṭacaramapi cakṣurādyupasthāpayatīti ?",
    "GSP29nystik_u:16963": " taditaratrāpi samānam /",
    "GSP29nystik_u:16964": " na hyayaribheyāniyatadigdeśaindriyakānaindriyakatrasasthāvarādilakṣaṇakāryotpādayaugapadyamasat i sarvaviṣayajñāne tannityatvevā sūddhumarhati,",
    "GSP29nystik_u:16965": " no khalvīdṛśaṃ parameśvaravijñānaṃ kāryaśarīrādikāryaṃ sambhavati śarīrādyutpatteḥ prāgasyācaitanyena tatprākkālakāryāntarotpādāyeśvarāntarakalpanāprasaṅgāt",
    "GSP29nystik_u:16966": " evaṃ tatprāktatprāgityanekālaukikakalpanayā varaṃ buddhinityatvaṃ kalpitam /",
    "GSP29nystik_u:16967": " etena śarīrendriyanityatvakalpanā 'pi pratyuktā /",
    "GSP29nystik_u:16968": " etena yadeke bruvate--",
    "GSP29nystik_u:16969": " sanniveśādimatsarvaṃ buddhimaddhetu yadyapi /",
    "GSP29nystik_u:16970": " prasidhyetsanniveśāderekakāraṇatā kutaḥ /",
    "GSP29nystik_u:16971": " iti /",
    "GSP29nystik_u:16972": " tadapi parihṛtam /",
    "GSP29nystik_u:16973": " teṣāṃ prasidhyetsarvajñanirākriyāmanoratho yadi piśitacakṣuṣaḥ paramāṇūn kṣetrajñān",
    "GSP29nystik_u:16974": " tatsamavetānvā karmāśayān draṣṭumīśate,",
    "GSP29nystik_u:16975": " na caitadasti /",
    "GSP29nystik_u:16976": " tasmādatīndriyārthadarśino 'smadādibilakṣaṇā bahavaḥ kalpanīyāḥ tadvarameka eva tādṛśaḥ kalpanālāghavāyeti /",
    "GSP29nystik_u:16977": " na ca kādācitkaparipākādṛṣṭavat kṣetrajñaparamāṇusaṃyogādeva tanubhuvanādikāryopapatteḥ kṛtaṃ cetanakartṛkatveneti vācyam /",
    "GSP29nystik_u:16978": " utpattimattvasyopādānādyabhijñakartṛkatvenopādhivirahviṇaḥ svābhāvikapratibandhasiddheḥ /",
    "GSP29nystik_u:16979": " na cāvijñātānāmindriyamanasāṃ jñānotpādasādhanānāmanadhiṣṭhānasya ca vatsavṛddhinimittasyāpyecatanasya kṣīrasya svātantryeṇa prakṛteḥ,",
    "GSP29nystik_u:16980": " vane viṭapādīnāṃ ca vinā prayatnamutpādasya darśanādvyabhicāra",
    "GSP29nystik_u:16981": " iti sāṃpratam /",
    "GSP29nystik_u:16982": " sarveṣāmeva teṣāṃ vivādāspadībhūtatvena pakṣanikṣepāt /",
    "GSP29nystik_u:16983": " na ca śaśaśṛṅgāstitāvadanupalabdhivirodhādapakṣadharmata /",
    "GSP29nystik_u:16984": " dharmiṇo darśanānarhvatayā bhagavatastadvirodhānupapatteḥ /",
    "GSP29nystik_u:16985": " anyathā sarvānumānocchedaprasaṅgāt śṛṅgasya tu śaśāśirovartino vatsādigatasyeva darśanārhasyānupalabdhinirākṛtasya sādhanānarhatvāt /",
    "GSP29nystik_u:16986": " syādetat /",
    "GSP29nystik_u:16987": " notpattimātraṃ svabhāvapratibaddhaṃ buddhimaddhetutvena,",
    "GSP29nystik_u:16988": " kiṃ tu tadviśeṣaḥ,",
    "GSP29nystik_u:16989": " yaddṛṣṭerakriyādarśino 'pi kṛtabuddhirutpadyate tasya ca dṛṣṭeḥ sopajāyate /",
    "GSP29nystik_u:16990": " yad buddhimadbhāvānuvidhāyibhāvābhāvaṃ dṛṣṭaṃ ghaṭādi ca tathā na tṛtpattimanmātraṃ tanubhuvanādyapi tasya sadbhāvāsadbhāvānuvidhānādarśanāt",
    "GSP29nystik_u:16991": " tadetena viśeṣeṇopādhinā prayuktāṃ buddhimaddhetukatvavyāptimupajīvadutpattisāmānyaṃ na tena svabhāvapratibaddhamiti na tadgamayitumarhatīti,",
    "GSP29nystik_u:16992": " anyathā dhūmaprayuktāṃ dhūmadhvajavyāptimupajīvya pāṇḍutādeḥ kumudakapotakādigatādapi dhūmaketunānumānaprasaṅgāditi /",
    "GSP29nystik_u:16993": " atrocyate /",
    "GSP29nystik_u:16994": " idameva nipuṇataraṃ bhavanto nirūpayantu kiṃ buddhimadanvayavyatirekānuvidhānaṃ viśeṣa āho taddarśanam /",
    "GSP29nystik_u:16995": " yadi pūrvapakṣaḥ sa buddhimaddhetukatvaṃ tanubhuvanādīnāmātiṣṭhamānairabhyupeyata eva /",
    "GSP29nystik_u:16996": " na hi kāraṇaṃ kāryānanuvihitabhāvābhāvamanyo vaktumarhatyasvīkāt /",
    "GSP29nystik_u:16997": " atha darśanaṃ natarhyakriyādarśinaḥ kṛtabuddhisaṃbhavaḥ /",
    "GSP29nystik_u:16998": " ya eva hi paṭo 'nena buddhimaddhetvenvayavyatirekānuvidhāyī dṛṣṭaḥ sa eva tatkāryo na tu vipaṇivartī /",
    "GSP29nystik_u:16999": " tajjātīyasya tadanvayavyatirekānuvidhānadarśanādadṛṣṭānvayavyatirekānuvinadhānamapi tajjātīyaṃ tatheti cet /",
    "GSP29nystik_u:17000": " hantotpattimad ghaṭādi buddhimadanvayavyatirekānuvidhāyītyanyadapi tajjātīyaṃ tanubhuvanādi tathā bhavaddaṇḍena na parāṇudyate /",
    "GSP29nystik_u:17001": " ghaṭajātīyamutpattimad buddhimatpūrvamiti cet /",
    "GSP29nystik_u:17002": " nanu prāsādādi na taddhetukaṃ bhavet /",
    "GSP29nystik_u:17003": " aghaṭajātīyatvāt /",
    "GSP29nystik_u:17004": " atha yajjātīyaṃ buddhimadanvayavyatirekānuvidhāyi dṛṣṭaṃ tajjātīyamevādṛṣṭānvayavyatirekamapi buddhimaddhetukam /",
    "GSP29nystik_u:17005": " tatki midārnīṃ kāryajātīyaṃ prāsādādi buddhimaddhetukaṃ na dṛṣṭaṃ yenotpattimattanubhuvanādi tathā na syāt /",
    "GSP29nystik_u:17006": " na khalu tajjātīyatve kaścidviśeṣa",
    "GSP29nystik_u:17007": " iti /",
    "GSP29nystik_u:17008": " yattu mṛdvikāratvena valmīkasya ghaṭādivatkulālakāryatvaṃ na bhavati tatkumbhakārasya pratyakṣānupalambhavirodhāt /",
    "GSP29nystik_u:17009": " adṛśyacetanapūrvakatve tu tasyopeyata eva /",
    "GSP29nystik_u:17010": " syādetat /",
    "GSP29nystik_u:17011": " notpattimātramupādānābhijñakartṛkatvena vyāptam /",
    "GSP29nystik_u:17012": " api tu yadasmadādiśakyajñānopādānādi,",
    "GSP29nystik_u:17013": " na ca tathā tanubhuvanādyutpattimadapi, tasmād",
    "GSP29nystik_u:17014": " vyāptivirahānna tatpūrvakamiti /",
    "GSP29nystik_u:17015": " tadayuktam /",
    "GSP29nystik_u:17016": " utpattimattvatadupādānādyabhijñakartṛkattvayoḥ prathamamanvayavyatirekābhyāṃ vyāptau siddhāyāṃ tadupādānādiśakyajñānatvakalpanāyāḥ kāryajñānaviṣaye vyavasthāpanāt /",
    "GSP29nystik_u:17017": " vyāptibalena jñānasāmānyasiddhaupakṣadharmatābalena tannityatvasiddhirityuktam /",
    "GSP29nystik_u:17018": " tenopādheranustriyamāṇasyānupalabdheḥ svabhāvapratibaddhamutpattimattvaṃ buddhimaddhetukattvena /",
    "GSP29nystik_u:17019": " na casvabhāvapratibaddhamutpattimatvaṃ svasaṃbandhinamatītyāpi vartsyatīti śakyaṃ śaṅkitum /",
    "GSP29nystik_u:17020": " tathā sati svabhāvahāniprasaṅgaḥ /",
    "GSP29nystik_u:17021": " syādetat /",
    "GSP29nystik_u:17022": " na sarvajñapūrvakāḥ kṣityādayaḥ prameyatvasatvādibhyaḥ ghaṭādivadityanumānāni santi pratipakṣasādhanānīti satpratipakṣatayā prakṛtamanumānābhāsam",
    "GSP29nystik_u:17023": " atrocyate /",
    "GSP29nystik_u:17024": " kimanena sarvajñapūrvakatvaṃ niṣidhyate uta jñātṛmātrapūrvakatvaṃ sarvagrahaṇamupalakṣaṇārtham /",
    "GSP29nystik_u:17025": " yadi pūrvaḥpakṣaḥ tadaikadeśadarśipūrvakatvaṃ sādhitaṃ syāt /",
    "GSP29nystik_u:17026": " tathā cāpasiddhāntaḥ,",
    "GSP29nystik_u:17027": " na ca śakyamapi,",
    "GSP29nystik_u:17028": " na hyasmadādinā 'rvāgdarśināśakyāḥ pṛthivyādayaḥ kartuṃ,",
    "GSP29nystik_u:17029": " jñātṛmātrapūrvakatve tu niṣedhye ghaṭādibhirvyabhicāraḥ /",
    "GSP29nystik_u:17030": " yacceśvaro nādhiṣṭhātā paramāṇvādīnāmaśarīritvād",
    "GSP29nystik_u:17031": " muktātmavat aiśvaraṃ jñānaṃ na sarvaviṣayam anityaṃ ca jñānatvāt asmadādijñānavadityanumānaṃ",
    "GSP29nystik_u:17032": " tatpakṣadharmatāsiddhyarthamīśvarasiddhiṃ tadbuddhimattvaṃ cāpekṣamāṇaṃ tatsādhakapramāṇaviruddhamātmānameva",
    "GSP29nystik_u:17033": " tāvannāsādayitumarhati prāgeva tadviroddhum /",
    "GSP29nystik_u:17034": " na hyāgamānumāne jagatkartṛtvanityasarvaviṣayabuddhimattvavyatirekeṇa kevalamaśviraṃ sādhayataḥ tathā ca tābhyāṃ viruddhaṃ bhavadanumānaṃ notpatumarhatīti siddham /",
    "GSP29nystik_u:17035": " buddhivadicchāprayatnāvapi tasya nityau sakartṛkatvasādhanāntargatau veditavyau jñānacikīrṣāprayatnasamavāyalakṣaṇatvāt kartṛtvasya,",
    "GSP29nystik_u:17036": " teṣāṃ ca parasparāvinābhāvādanyatarasiddhāvitarayoḥ siddheḥ /",
    "GSP29nystik_u:17037": " tadevamutpattimatvādeva pakṣadharmatāsahāyādevambhūteśvarasiddhirityuktam /",
    "GSP29nystik_u:17038": " bhavatu vā tasmādupādānādyabhijñakartṛkatvamātrasiddhiḥ pariśeṣānumānāttu vyatirekasiddherviśeṣasiddhiḥ /",
    "GSP29nystik_u:17039": " tathā hi tanubhuvanādyabhijñaḥ karttā nānityāsarvaviṣayabuddhimān",
    "GSP29nystik_u:17040": " tatkartustadupādānādyanabhijñatvaprasaṅgāt /",
    "GSP29nystik_u:17041": " na hyevaṃvidhastadupādānādyabhijño dṛṣṭaḥ yathāsmadādiḥ",
    "GSP29nystik_u:17042": " tadupādānādyabhijñaścāyaṃ tasmāttatheti /",
    "GSP29nystik_u:17043": " nokhalu paramāṇubhedān pratikṣetrajñasamavāyinaśca tasmāttatheti /",
    "GSP29nystik_u:17044": " nokhalu paramāṇubhedān pratikṣetrajñasamavāyinaśca karmāśayānanyaḥ śakto jñātumṛte tādṛśādīśvarāditi prapañcitamadhastāt /",
    "GSP29nystik_u:17045": " parapuruṣasamavetāvapi dharmādharmāvadhiṣṭātuṃ śaknoti sambandhād",
    "GSP29nystik_u:17046": " na hi sākṣātsaṃyogasamavāyāveva sambandhau saṃyuktasaṃyogisamavāyasyāpi tadbhāvāt /",
    "GSP29nystik_u:17047": " saṃyuktāḥ khalvīśveraṇa paramāṇvādayaḥ taiśca kṣetrajñāḥ tatsamavetau dharmādharmāviti saṃyuktasamavāyova vā kṣetrajñeneśvarasya saṃyogāt ajasaṃyogasyāpyupapāditatvāt",
    "GSP29nystik_u:17048": " dharmādharmau paramāṇūnvā svadharmopagrahamantareṇāpi ceśvaraḥ svakāryābhimukhān kariṣyati viṣavidyāvidiva viṣaśakalaṃ kriyārambhābhimukham",
    "GSP29nystik_u:17049": " etena cetanopādānattmapi vyākhyātam /",
    "GSP29nystik_u:17050": " vārtikakṛtā tūpalakṣaṇatayā cetatatvaṃ heturuktaḥ /",
    "GSP29nystik_u:17051": " utpattimatvādayo 'pi hetava ūhanīyāḥ imaṃ ca nyāyamāmnāya",
    "GSP29nystik_u:17052": " upodbalayati /",
    "GSP29nystik_u:17053": " 'etasya vākṣarasya praśāsane gāṃrgi dyāvāpṛthivī vidhṛte tiṣṭhataḥ' 'dyāvāpṛthivī janayan deva ekaḥ' 'tadaikṣata bahu syāṃ prajāyeye'tyādiḥ",
    "GSP29nystik_u:17054": " smṛtiśca bhavati /",
    "GSP29nystik_u:17055": " ajño janturanīśo 'yamātmanaḥ sukhaduḥkhayoḥ /",
    "GSP29nystik_u:17056": " īśvaraprerito gacchetsvargaṃ vā śvabhrameva vā' akāraṇatvena ceśvarajñānanityatāṃ",
    "GSP29nystik_u:17057": " darśayati śrutiḥ 'apāṇipādo javano grahītā paśyatyacakṣuḥ sa śṛṇotyakarṇaḥ sa vetti",
    "GSP29nystik_u:17058": " viśvaṃ na hi tasya vettā tamāhuragryaṃ puruṣaṃ purāṇa' mityādikā /",
    "GSP29nystik_u:17059": " etayaivāśarīritvaṃ darśitaṃ bhavati /",
    "GSP29nystik_u:17060": " pariśiṣṭaṃ tu vārttikakṛtā svayameva prapañcitamityuparamyate // 21 //",
    "GSP29nystik_u:17061": " NyS_4,1.22: animittato bhāvotpattiḥ kaṇṭakataikṣṇyādidarśanāt //",
    "GSP29nystik_u:17062": " kaṇṭakādīnāṃ saṃsthānaviśeṣavatāṃ nimittādarśanenānimittattāṃ manvānasyenaiva dṛṣṭāntena śarīrādīnāmapi saṃsthānabhedavatāmanimittatāṃ manvānaḥ pūrvapakṣayati /",
    "GSP29nystik_u:17063": " animittata iti /",
    "GSP29nystik_u:17064": " adṛśyamānanimittānāṃ śarīrakaṇṭakākādīnāṃ pakṣanikṣepāt pakṣeṇa vyabhicārānudbhāvanāt /",
    "GSP29nystik_u:17065": " udbhāvane vā sarvānumānocchadaprasaṅgāt sarvatra tasya sulabhatvāt /",
    "GSP29nystik_u:17066": " ubhayasiddhena nimittatatpaṭādidṛṣṭāntena saṃsthāna bhedavattvātkaṇṭakaśarīrādīnāmapi nimittavattvamiti siddhāntaḥ // 22 //",
    "GSP29nystik_u:17067": " NyS_4,1.23: animittanimittatvād nānimittataḥ //",
    "GSP29nystik_u:17068": " siddhāntyekadeśimatamudbhāvya dūṣayati /",
    "GSP29nystik_u:17069": " apare tviti ( 468/9 ) // 23 //",
    "GSP29nystik_u:17070": " NyS_4,1.24: nimittānimittayorarthāntarabhāvādapratiṣedhaḥ //",
    "GSP29nystik_u:17071": " svayaṃ vārtikakāraḥ kaṇṭakādīnāmanimittatāṃ vikalpya dūṣayati /",
    "GSP29nystik_u:17072": " kaṇṭakādīnāmanimittaṃ janmeti /",
    "GSP29nystik_u:17073": " pratipādyapratipādakanyāyasyeti /",
    "GSP29nystik_u:17074": " ( 469/2 ) pratipādyaḥ puruṣaḥ karma,",
    "GSP29nystik_u:17075": " pratipādakaśca puruṣaḥ kartā,",
    "GSP29nystik_u:17076": " kartṛkarmaṇī ca kārake,",
    "GSP29nystik_u:17077": " kārakaṃ ca kriyāyā nimittamiti pratipādyapratipādakaviṣayo nyāyaḥ sa cāyamanimittaṃ śarīrādīnāṃ janmeti pratijānānenānenābhyupeyate /",
    "GSP29nystik_u:17078": " anyathā temūkataiva syāditi /",
    "GSP29nystik_u:17079": " tadidamuktaṃ sarvaṃ cāmimittaṃ pratipādayasi ceti vyāhatam /",
    "GSP29nystik_u:17080": " na kevalaṃ pratipādyapratipādakanyāyābhyupagamādito 'pītyāha /",
    "GSP29nystik_u:17081": " vākyopādānācceti /",
    "GSP29nystik_u:17082": " pratipādananimittaṃ vākyamupādatse abhidhatsecānimittaṃ sarvamiti vyāghāta ityarthaḥ /",
    "GSP29nystik_u:17083": " tathā 'pyanyataradharmāsiddha",
    "GSP29nystik_u:17084": " iti /",
    "GSP29nystik_u:17085": " anyatareṇa sādhyadharmeṇānimittatvākhyenāsiddho 'nimittatvasyaivāsiddheḥ /",
    "GSP29nystik_u:17086": " nanu prativādino vāṅnyātreṇa na siddhamasiddhaṃ bhavatyatiprasaṅgādityata āha /",
    "GSP29nystik_u:17087": " saṃsthānaviśeṣavattvasya bhāvāt /",
    "GSP29nystik_u:17088": " paṭādidṛṣantena kaṇṭakādīnāṃ sanimittakatvasya prāmāṇikatvena vāṅnyātrādasiddheriti /",
    "GSP29nystik_u:17089": " kasmātpunaḥ pūrva pakṣaḥ svayaṃ sūtrakāreṇa na nirākṛta ityata āha bhāṣkāraḥ sa khalvayaṃ vādo 'karmanimititta iti // 24 //",
    "GSP29nystik_u:17090": " NyS_4,1.25: sarvamanityam utpattivināśadharmakatvāt //",
    "GSP29nystik_u:17091": " anye tu manyante /",
    "GSP29nystik_u:17092": " sarvamanityamutpattivināśadharmakatvāditi /",
    "GSP29nystik_u:17093": " hetorgakatvaṃ darśayituṃ pṛcchati /",
    "GSP29nystik_u:17094": " kimanityamiti /",
    "GSP29nystik_u:17095": " utaraṃ yasya kadā cidbhāvaḥ /",
    "GSP29nystik_u:17096": " hetvarthaṃ vivṛṇoti utpattīti /",
    "GSP29nystik_u:17097": " yad utpattidharmakarmanutpannaṃ nāsti tad utpannaṃ cāsti vināśadharmakaṃ ca vinaṣṭaṃ",
    "GSP29nystik_u:17098": " nāsti avinaṣṭaṃ cāsti tasmātpūrvāparayoḥ kālayorabhāvānmadhye ca bhāvātsiddhaṃ kadācidbhāvalakṣaṇamanityatvamutpattivināśadharmakatvādityarthaḥ",
    "GSP29nystik_u:17099": " sādhyadharmirūpaṃ pṛcchati,",
    "GSP29nystik_u:17100": " kiṃ punariti /",
    "GSP29nystik_u:17101": " uttaraṃ bhautikaṃ ceti /",
    "GSP29nystik_u:17102": " atra tāvatsvayaṃ vārtikakāra",
    "GSP29nystik_u:17103": " uttaramāha /",
    "GSP29nystik_u:17104": " sarvamanityamiti sūtrasya dṛṣṭāntārthatvāditi /",
    "GSP29nystik_u:17105": " ( 470/1 ) arthaśabdo nimittavacanaḥ dṛṣṭāntanimittatvāt sūtrasya pratijñāhetūpanyāsaparasya /",
    "GSP29nystik_u:17106": " na dṛṣṭāntaṃ vinā hetuḥ pratijñātārthasya gamako yata",
    "GSP29nystik_u:17107": " ityarthaḥ /",
    "GSP29nystik_u:17108": " etadeva vibhajate sarvamanityamiti /",
    "GSP29nystik_u:17109": " nirākaraṇāntaramāha utpattivināśadharmakatvāditicāyamiti // 25 //",
    "GSP29nystik_u:17110": " NyS_4,1.26: nānityatānityatvāt //",
    "GSP29nystik_u:17111": " siddhāntyekadeśimatamupanyasya dūṣayati /",
    "GSP29nystik_u:17112": " nānityatānityatvāditi // 27-28 //",
    "GSP29nystik_u:17113": " NyS_4,1.27: tadanityatvam agnerdāhyaṃ vināśyānuvināśavat //",
    "GSP29nystik_u:17114": " NyS_4,1.28: nityasyāpratyākhyānaṃ yathopalabdhi vyavasthānāt //",
    "GSP29nystik_u:17115": " paramasiddhāntaṃ sūtroktamāha /",
    "GSP29nystik_u:17116": " ayaṃ khalviti /",
    "GSP29nystik_u:17117": " athoccate na vayaṃ sarvamanityaṃ sādhayāmo 'pi tu yaspaya yasyānityatā nāmāsti dharmastatsarvamanityamiti /",
    "GSP29nystik_u:17118": " tataścākāśādīnāṃ nityatve 'pi nāsmatpakṣakṣatiriti tadetatsiddhasādhanena dūṣayati /",
    "GSP29nystik_u:17119": " anityatābhāvācca sarvamanityamiti na doṣa iti /",
    "GSP29nystik_u:17120": " ( 471/5 ) yasya san dharmīsvaṃ tadyogādanityaḥ syātsa eva kadācinnāstītyata āha /",
    "GSP29nystik_u:17121": " anityatvaṃ nāma dharmaḥ so 'sati dharmiṇi na bhavatīti /",
    "GSP29nystik_u:17122": " syādetad utpattivināśadharmakatvāvagatāvanityatāyogād",
    "GSP29nystik_u:17123": " ghaṭādi bhavatvanityaṃ tenaiva dṛṣṭāntena sattvādākāśādayo 'pi bhaviṣyantyanityā iti deśayati /",
    "GSP29nystik_u:17124": " atha punariti pariharati /",
    "GSP29nystik_u:17125": " tasyāpyuttarapadasiddhau tatpadārthasya nityatvasya siddheriti // 28 //",
    "GSP29nystik_u:17126": " NyS_4,1.29: sarvaṃ nityaṃ pañcabhūtanityatvāt //",
    "GSP29nystik_u:17127": " ayamapara ekāntaḥ--- sarvaṃ nityaṃ kasmātpañcabhūtanityatvāt /",
    "GSP29nystik_u:17128": " pañcabhūtātmakaṃ khalvetad goghaṭādikāryamupalabhyate vyapadiśanti hi mṛd ghaṭo sṛccharīramiti /",
    "GSP29nystik_u:17129": " bhūtāni ca nityāni teṣāmucchedasya naiyāyikairanabhyupagamāt /",
    "GSP29nystik_u:17130": " tena bhūtānāṃ goghaṭādīnāṃ nityateti pūrvaḥ pakṣaḥ // 29 //",
    "GSP29nystik_u:17131": " NyS_4,1.30: notpattivināśakāraṇopalabdheḥ //",
    "GSP29nystik_u:17132": " bhūtebhyo bhautikāni bhinnāni na hi paramasūkṣmāḥ paramāṇavo goghaṭādayaḥ /",
    "GSP29nystik_u:17133": " paramāṇuvatteṣāmatīndriyatve sarvāgrahaprasaṅgādityuktaṃ dvitīye 'dhyāye /",
    "GSP29nystik_u:17134": " tasmādgrahaṇāgrahaṇaviruddhadharmādhyātayogādanve bhautikā bhūtebhyaḥ /",
    "GSP29nystik_u:17135": " tathā ca teṣāmutpattivināśakāraṇopalabdherna nityatvaṃ bhūnityatve 'pīti siddhāntamāha /",
    "GSP29nystik_u:17136": " notpattivināśakāraṇopalabdheriti // 30 //",
    "GSP29nystik_u:17137": " NyS_4,1.31: tallakṣaṇāvarodhādapratiṣedhaḥ //",
    "GSP29nystik_u:17138": " bhūtasārūpyeṇa tādātmyaṃ manyamānaḥ punarapi pūrvapakṣavādyāha /",
    "GSP29nystik_u:17139": " tallakṣaṇāvarodhādgoghaṭādīnāṃ bhūtanityatvena nityatvāpratiṣedhaḥ // 31 //",
    "GSP29nystik_u:17140": " NyS_4,1.32: notpattitatkāraṇopalabdheḥ //",
    "GSP29nystik_u:17141": " bhūtasāmyaṃ goghaṭādīnāṃ bhūtakāryatve 'pyupapadyamānaṃ na bhūtātmakatvamavagamayatītyāśayavānāha /",
    "GSP29nystik_u:17142": " notpattitatkāraṇopalabdheriti /",
    "GSP29nystik_u:17143": " (32) api ca yadyutpattivināśau na bhāvānāṃ vastusantau katha prekṣāvatāmabhimatotvapattikāraṇe 'nabhimatavināśakāraṇe ca tadarthināṃ pravṛttirityāha",
    "GSP29nystik_u:17144": " utpattivināśakāraṇeti /",
    "GSP29nystik_u:17145": " api cāvyāpako heturityāha śabdakarmabuddhyādīnāṃ cāvyāptiḥ /",
    "GSP29nystik_u:17146": " avyāpakaścānaikānta uktaḥ /",
    "GSP29nystik_u:17147": " pakṣo hi sarvaṃ nityamiti /",
    "GSP29nystik_u:17148": " ( 471/ 0 ) tasminsatvāsattvābhyāmanekāntaḥ",
    "GSP29nystik_u:17149": " naikaḥ sattvāsattvalakṣaṇo 'nto 'syetyanekānta iti /",
    "GSP29nystik_u:17150": " tadetadvārttikakāro vakṣyatyarthadṛṣṭyā pakṣasyāntadvaye 'vasthānāditi /",
    "GSP29nystik_u:17151": " hetorantadvaye sattvāsattvarūpe pakṣasyāvasthānāditi yojanā /",
    "GSP29nystik_u:17152": " asati bādhake mithyātvakalpanāyāmatiprasaṅga ityamumarthaṃ śaṅkānirākaraṇābhyāmāha svapnaviṣayetyādi /",
    "GSP29nystik_u:17153": " bhāṣyoktamarthamuktvā svayaṃ vārtikakāra",
    "GSP29nystik_u:17154": " āha /",
    "GSP29nystik_u:17155": " sarvasya ceti /",
    "GSP29nystik_u:17156": " yāvadyena pratipādyata iti /",
    "GSP29nystik_u:17157": " pratipādanena kriyata ityarthaḥ /",
    "GSP29nystik_u:17158": " śeṣamatirohitārtham /",
    "GSP29nystik_u:17159": " NyS_4,1.33: na vyavasthānupapatteḥ //",
    "GSP29nystik_u:17160": " tadevaṃ sāṃkhyānāṃ matamapāsya svāyambhuvānāṃ matamapākartumupanyasyati /",
    "GSP29nystik_u:17161": " apare sarvaṃ nityamityanthā varṇayanti /",
    "GSP29nystik_u:17162": " trividhaḥ khalvayaṃ dharmiṇaḥ pariṇāmodharmalakṣaṇāvasthārūpaḥ",
    "GSP29nystik_u:17163": " tadyathāsuvarṇaṃ dharmi tasya pariṇāmo vardhamānarucakādiḥ",
    "GSP29nystik_u:17164": " dharmasya tu lakṣaṇapariṇāmo 'nāgatādi /",
    "GSP29nystik_u:17165": " yadā khalvayaṃ suvarṇakāro vardhamānakaṃ bhaṅktvā rucakaṃ racayati tadā vardhamānako",
    "GSP29nystik_u:17166": " varttamānalakṣaṇaṃ hittvātītalakṣaṇamāpadyete rucakaṃ tvanāgatalakṣaṇaṃ hitvā varttamānatāmāpadyate vattamānatāpanna",
    "GSP29nystik_u:17167": " eva tu rucako navapurāṇabhāvamāpadyamāno 'vasthāpariṇāmavān bhavati /",
    "GSP29nystik_u:17168": " navapurāṇāvasthāśca varttamānalakṣaṇāśrayā lakṣaṇapariṇāmāḥ so 'yaṃ trividhaḥ pariṇāmo dharmiṇaḥ dharmalakṣaṇāvasthāśca dharmiṇo bhinnāścābhinnāśca",
    "GSP29nystik_u:17169": " tathā ca te dharmyabhedānnityāḥ",
    "GSP29nystik_u:17170": " bhedāccotpattivināśaviṣatvamityubhayamupapannam /",
    "GSP29nystik_u:17171": " nanu yadyupajanāpāyadharmakatvaṃ dharmiṇāṃ hantotpatteḥ prākteṣā masatvādvināśāccorddhamasatvātkathaṃ sarvanityatvasiddhirityata āha yaccopajāyate tatprāgapyupajanādasti /",
    "GSP29nystik_u:17172": " dharmirūpeṇeti śeṣaḥ /",
    "GSP29nystik_u:17173": " tannivṛttamapyastīti /",
    "GSP29nystik_u:17174": " atrāpipa dharmirūpeṇeti śeṣaḥ /",
    "GSP29nystik_u:17175": " nirākaroti /",
    "GSP29nystik_u:17176": " na vyavasthānupapatteḥ (sū. 33) //",
    "GSP29nystik_u:17177": " upajanāpāyayoḥ svarūpataḥ kālato viśeṣataḥ sambandhito 'nāgatatvādivyavasthānupapattirityarthaḥ /",
    "GSP29nystik_u:17178": " etaduktaṃ bhavati na tāvadbhedābhedo parasparaparīhāravyavasthitadharmāvekatra samāviśataḥ /",
    "GSP29nystik_u:17179": " tasmādupajanāpāyavyavasthāyai bhedaṃ dharmalakṣaṇāvasthānāṃ dharmiṇa icchatā teṣāmatityatvamabhyupetavyaṃ,",
    "GSP29nystik_u:17180": " sāṃkhyavatsakāryābhyupagamena tu nityatvavyavasthāpane vārttikakāra āha /",
    "GSP29nystik_u:17181": " yacca nivarttate tannivṛttamapyastīti bruvāṇa",
    "GSP29nystik_u:17182": " iti /",
    "GSP29nystik_u:17183": " sugamam // 33 //",
    "GSP29nystik_u:17184": " NyS_4,1.34: sarvaṃ pṛthag bhāvalakṣaṇapṛthaktvāt //",
    "GSP29nystik_u:17185": " ayamapyanya ekānto bauddhānāṃ sarvaṃ pṛthak kasmād bhāvalakṣaṇapṛthaktvāt /",
    "GSP29nystik_u:17186": " na rūpādyatiriktaṃ dravyaṃ nāma kiṃ cidasti nāpyavayavātiriktaḥ kaścidastyavayavīti sautrāntikā vaibhāṣikāśca prapatipedire // 34 //",
    "GSP29nystik_u:17187": " NyS_4,1.35: nānekalakṣaṇairekabhāvaniṣpatteḥ //",
    "GSP29nystik_u:17188": " tānnirākaroti /",
    "GSP29nystik_u:17189": " nānekalakṣaṇairekabhāvaniṣpatteḥ (sū. 35) //",
    "GSP29nystik_u:17190": " anekavidhairlakṣaṇaiḥ sambaddhasyaikasya bhāvasya ghaṭāderavayavino niṣpatteriti // 35 //",
    "GSP29nystik_u:17191": " NyS_4,1.36: athāpi lakṣaṇavyavasthānādevāpratiṣedhaḥ //",
    "GSP29nystik_u:17192": " athāpīti /",
    "GSP29nystik_u:17193": " api cetyarthaḥ /",
    "GSP29nystik_u:17194": " aṇusamūhe cāgṛhyamāṇa iti /",
    "GSP29nystik_u:17195": " paramasūkṣmatvenātīndriyatvādityarthaḥ /",
    "GSP29nystik_u:17196": " athāpyetadanūktamiti /",
    "GSP29nystik_u:17197": " api ca bhāvalakṣaṇapṛthatkāditi hetumutkā boddhena paścādetaduktaṃ,",
    "GSP29nystik_u:17198": " kiṃ taduktamityata",
    "GSP29nystik_u:17199": " āha /",
    "GSP29nystik_u:17200": " nāstyako bhāvo yasmātsamudāya",
    "GSP29nystik_u:17201": " iti /",
    "GSP29nystik_u:17202": " etadanūktaṃ dūṣayati /",
    "GSP29nystik_u:17203": " ekānupapatternāstyeva samūhaḥ /",
    "GSP29nystik_u:17204": " anūktaṃ vivṛṇoti /",
    "GSP29nystik_u:17205": " nāstyeko bhāvo yasmāt samūhe bhāvaśabdaprayogaḥ /",
    "GSP29nystik_u:17206": " asya dūṣaṇaṃ vivṛṇoti /",
    "GSP29nystik_u:17207": " ekasyānupapatteriti /",
    "GSP29nystik_u:17208": " etataprapañcayati ekasamuccayo hīti /",
    "GSP29nystik_u:17209": " nāstyeko bhāva iti yasya bhāvasyaikatvapratiṣedhaḥ pratijñāyate samūhe bhāvaśabdaprayoga iti bruvatā sa evābhyanujñāyate /",
    "GSP29nystik_u:17210": " nanu samūho 'bhyanujñāyate na tveko bhāva ityata āha /",
    "GSP29nystik_u:17211": " ekasamuccayo hi samūha iti /",
    "GSP29nystik_u:17212": " tadenana pratijñāyā hetorvyāghāta",
    "GSP29nystik_u:17213": " uktaḥ /",
    "GSP29nystik_u:17214": " saṃprati pratijñāyā hetunā vyāghāta",
    "GSP29nystik_u:17215": " ityāha samūhe bhāvaśabdaprayogāditi ceti /",
    "GSP29nystik_u:17216": " vārttikam /",
    "GSP29nystik_u:17217": " asya prayoga iti /",
    "GSP29nystik_u:17218": " ( 475 /9 ) kumbhaśabdo 'nekaviṣaya iti pāramārthikānekaviṣayaḥ kālpanikaṃ tu kumbhasyaikatvaṃ",
    "GSP29nystik_u:17219": " na vāryate tathā caikapadamityekapadena vyabhicāraḥ tasyāpi pāramārthikānekaviṣayatvādityarthaḥ /",
    "GSP29nystik_u:17220": " syādetad",
    "GSP29nystik_u:17221": " ghaṭādiśabdebhyo rūpādīnāṃ budhnādīnāṃ ca bahūnāmavagamāt kathamekārthatetyata āha /",
    "GSP29nystik_u:17222": " ādhārādheyabhāveti /",
    "GSP29nystik_u:17223": " yadi nānārthatā 'pi bhavati ghaṭādiśabdānāṃ tathā 'pi pratyekamekatvaṃ tadarthānāmaśakyāpahnavamiti na pūrvapakṣiṇo 'bhimatasiddhiriti /",
    "GSP29nystik_u:17224": " upetya tūccate anekārthatvamapyatra na sambhavatīti /",
    "GSP29nystik_u:17225": " samūhe bhedasya cānavasthāditi /",
    "GSP29nystik_u:17226": " ( 476 / 19) yadi samūhamātrameva na tvekaṃ kiṃ cidasti tathā sati ghaṭalakṣaṇe samūhe",
    "GSP29nystik_u:17227": " bhedyamāne nālpataratamādibhedaḥ pratīyeta ghaṭādikapālaśarkarācūrṇaparamāṇūnāṃ samūhatvenānantāvayavatvādayaṃ",
    "GSP29nystik_u:17228": " mahānayamalpo 'lpatara",
    "GSP29nystik_u:17229": " iti vibhāgo na syāt /",
    "GSP29nystik_u:17230": " tasmādanena tāratamyaṃ samarthayamānena kva cit samūhanivṛttirvācyāna cāsāvasamūhameka mantareṇetyeko 'bhyupeyataityarthaḥ /",
    "GSP29nystik_u:17231": " uktamarthamavidvān śaṅkate /",
    "GSP29nystik_u:17232": " atha manyasa iti /",
    "GSP29nystik_u:17233": " (477/5) rūpādīnāṃ samudāya iti catvāri vādravyāṇīti cāvāntaradarśanabhedavivakṣayā draṣṭavyam /",
    "GSP29nystik_u:17234": " uktārthadarśanenottaram /",
    "GSP29nystik_u:17235": " etasmin vai darśana",
    "GSP29nystik_u:17236": " iti1 athānantaṃ samudāyaṃ pratipadyasa iti nirākṛtasyāpi punarāśaṅkā āgamavirodhamāpāyitum /",
    "GSP29nystik_u:17237": " ekānupapattau nānekopapattiriti /",
    "GSP29nystik_u:17238": " yattadanekamuktametat tyājyamiti /",
    "GSP29nystik_u:17239": " śeṣaṃ bhāṣyavyākhyayā vyākhyātam // 36 //",
    "GSP29nystik_u:17240": " NyS_4,1.37: sarvamabhāvo bhāveṣvitaretarābhāvasiddheḥ //",
    "GSP29nystik_u:17241": " samprati śūnyatāvādinamutthāpayati /",
    "GSP29nystik_u:17242": " ayamapara ekāntaḥ /",
    "GSP29nystik_u:17243": " (478/1) sarvamabhāva iti pratijñā /",
    "GSP29nystik_u:17244": " atra heturbhāveṣvitaretarābhāvasiddheriti /",
    "GSP29nystik_u:17245": " sarvamidaṃ pramāṇaprameyapramitirūpamabhāvastuccham /",
    "GSP29nystik_u:17246": " bhāveṣvitaretarābhāvasiddheriti /",
    "GSP29nystik_u:17247": " vārttikakāro vyācaṣṭe asatpratyayabhāvapratiṣedhābhyāṃ bhāvaśabdasāmānādhikaraṇyāt /",
    "GSP29nystik_u:17248": " pramāṇādayaḥ khalvamī parasparānātmakatayā asaditi pratyayasya nañaśca gocarā ityanubhūyante",
    "GSP29nystik_u:17249": " atastadvācināṃ śabdānāṃ tatsāmānādhikaraṇyaṃ tataḥ pramāṇādayo 'santaḥ anutpannapradhvastapaṭavat /",
    "GSP29nystik_u:17250": " api cāmī bhāvā nityā anityā vā nityatve sarvasāmarthyarahitasyāsattvam /",
    "GSP29nystik_u:17251": " na hi nityaṃ kva citkāryaupayujyate kramākramānupapatterityuktam /",
    "GSP29nystik_u:17252": " anityatve tu vināśasvabhāvāśced dvitīyādikṣaṇaiva prathamakṣaṇe 'pi na syuḥ /",
    "GSP29nystik_u:17253": " sattve vānāmī vināśasvabhāvāḥ",
    "GSP29nystik_u:17254": " atatsvabhāvattve vā kṣaṇāntare 'pi na vinaśyeyuḥ /",
    "GSP29nystik_u:17255": " no khalu nīlaṃ svakāraṇādupajātaṃ jātu kāraṇasahasrairapi śakyaṃ pītaṃ karttumiti vināśasvabhāvakatvamakāmenāpi anityānāmeṣitatyam /",
    "GSP29nystik_u:17256": " tasmādbhāvānāṃ śūnyataiva pāramārthikī kalpanayā tvavastusatyā santaivāvabhāsanta iti yuktamutpaśyāmaḥ /",
    "GSP29nystik_u:17257": " tathā ca sarve bhāvā iti /",
    "GSP29nystik_u:17258": " sarve bhāvaśabdā ityarthaḥ /",
    "GSP29nystik_u:17259": " prayogaśca sarvebhāvaśabdā asadviṣayāḥ asatpratyayapratiṣedhābhyāṃ sāmānādhikaraṇyāt /",
    "GSP29nystik_u:17260": " anutpannapradhvastapaṭaśabdavat /",
    "GSP29nystik_u:17261": " atra tāvadutsūtraṃ bhāṣyoktaṃ dūṣaṇa vārttikakāra āha /",
    "GSP29nystik_u:17262": " pratijñāpadayoḥ pratijñāhetvośca vyāghāta iti /",
    "GSP29nystik_u:17263": " abhinnavibhaktikatvamabhinnārthakavibhaktikatvaṃ na tvabhinnavibhaktikatvameva,",
    "GSP29nystik_u:17264": " bhinnavibhaktikānāmapi sāmānādhikaraṇyāt /",
    "GSP29nystik_u:17265": " yathā caitraḥ paṭhatīti /",
    "GSP29nystik_u:17266": " yathā ca na tvāṃ tṛṇāya manya iti /",
    "GSP29nystik_u:17267": " nāmati tatpratyayena bhavitumiti /",
    "GSP29nystik_u:17268": " na hyatyantāsannirūpākhyaṃ sarvamiti vā bhāva iti vā 'bhidhānaspaya gocaraḥ upapāditaṃ",
    "GSP29nystik_u:17269": " hi dvitīyasūtra eva yathā 'sadvā 'nirvacanīyaṃ vā na khyātigocaro 'pi tu sadeva sadantarātmanā,",
    "GSP29nystik_u:17270": " tathā ca kuto 'tyantāsataḥ kalpanāgocaratvamapīti /",
    "GSP29nystik_u:17271": " śeṣaṃ bhāṣya iti /",
    "GSP29nystik_u:17272": " pratijñāhetorvyāghāto bhāṣye prapañcita iti // 37 //",
    "GSP29nystik_u:17273": " NyS_4,1.38: na svabhāvasiddherbhāvānām //",
    "GSP29nystik_u:17274": " utsūtramutkā bhāṣyakāraḥ sautraṃ dūṣaṇaṃ vaktumāha /",
    "GSP29nystik_u:17275": " sūtreṇa cābhisambandho dūṣaṇasya /",
    "GSP29nystik_u:17276": " na svabhāvasiddherbhāvānām (sū. 38) //",
    "GSP29nystik_u:17277": " sarvamabhāva iti nāsti /",
    "GSP29nystik_u:17278": " kasmātsvabhāvasiddherbhāvānāṃ svabhāvo dharmo dravyādīnāṃ sadādiḥ /",
    "GSP29nystik_u:17279": " atha vā svabhāvaḥ svarūpaṃ bhāvānāṃ yenāmī bhāvāḥ svabhāvādvyāvarttante /",
    "GSP29nystik_u:17280": " yadvā asanniti pratyayasya gavyaśvātmaneti viśeṣaṇāt /",
    "GSP29nystik_u:17281": " agaurityasya gāṃ parihṛtyāśvādibhiḥ saṃbandhādgobhāvasiddherevamaśvādiṣvapīti svabhāvasiddherbhāvānāṃ nābhāva ityarthaḥ /",
    "GSP29nystik_u:17282": " na svabhāvasiddheriti sūtramanūdya vārttikāraḥ svarūpamātreṇa vyākhyāyaṃ praśnapūrvakaṃ tātparyamasya darśayati /",
    "GSP29nystik_u:17283": " pūrvasūtrasyeti /",
    "GSP29nystik_u:17284": " ( 479/5 ) kaścasvabhāvaityādinā siddho bhāva ityantena sūtrasya vyākhyānatrayaṃ bhāṣyakārīyaṃ vārttikakāro darśayati /",
    "GSP29nystik_u:17285": " sāmānyo dharmaḥ samāno nityatvādirityarthaḥ /",
    "GSP29nystik_u:17286": " praśnapūrvakamasatpratyayapratiṣedhasāmānādhikaraṇyaṃ bhāvasyopapādayati /",
    "GSP29nystik_u:17287": " kathaṃ tarhīti /",
    "GSP29nystik_u:17288": " ( 480/2 ) asacchabdaḥ khalva bhāvaviśeṣaṇaṃ sadevābhidhatte śuklaguṇaviśiṣṭe paṭe varttate tathā cāsatpratyayābhidhānayorupapannaṃ bhāvavācinā padevana sāmānādhikaraṇyamityarthaḥ /",
    "GSP29nystik_u:17289": " bhāvaśca kaścinnityaḥ kaścidanityaḥ tatra nityasyārthakriyākāritvamupapāditaṃ kṣaṇabhaṅgabhaṅga eva /",
    "GSP29nystik_u:17290": " anityo 'pi na vināśasvabhāvo bhāvaḥ kiṃ tu svakāraṇādayaṃ satsvabhāvo jātaḥ kāraṇāntarāttu vinaśyati /",
    "GSP29nystik_u:17291": " yatūktaṃ nīlaṃ śakyaṃ na pītaṃ karttumiti /",
    "GSP29nystik_u:17292": " tatra brūmaḥ śakya eva nīlaḥ paṭaḥ pītaḥ karttum āmaśyāmo ghaṭo vahnisaṃyogādraktaḥ /",
    "GSP29nystik_u:17293": " atha nīlatvaṃ na pītatvaṃ śakyaṃ kartuṃ nanu bhāvo 'pi nābhāvaḥ karttuṃ śakya iti /",
    "GSP29nystik_u:17294": " yathaiva kumbhādhikaraṇe śyāmaraktatve paryāyeṇa bhavataḥ evaṃ kapālādhikaraṇau kumbhabhāvābhāvāvityadoṣaḥ // 38 //",
    "GSP29nystik_u:17295": " NyS_4,1.39: na svabhāvasiddhir āpekṣikatvāt //",
    "GSP29nystik_u:17296": " svabhāvasiddheriti yaduktaṃ tadākṣipati śūnyavādī /",
    "GSP29nystik_u:17297": " na svabhāvasiddhirāpekṣikatvāt (sū. 39) //",
    "GSP29nystik_u:17298": " sarva evaṃ hi bhāvā bhinnasvabhāvā bhinnatvaṃ ca teṣāmanyāpekṣam /",
    "GSP29nystik_u:17299": " tathā hi nīlaṃ bhinnaṃ pītādyapekṣayā na tu svabhāvataḥ evaṃ hrasvatvadīrghatvaparattvāparatvapitāputratvādayaḥ parasparāpekṣā draṣṭavyāḥ /",
    "GSP29nystik_u:17300": " yacca parāpakṣaṃ tanna svābhāvikaṃ yathā japākusumāpekṣaṃ sphaṭikasya raktatvamityākṣepārthaḥ // 39 //",
    "GSP29nystik_u:17301": " NyS_4,1.40: vyāhatatvādayuktam //",
    "GSP29nystik_u:17302": " samādhatte /",
    "GSP29nystik_u:17303": " vyāhatatvādayuktam (sū. 40) //",
    "GSP29nystik_u:17304": " tadvyācaṣṭe yadīti /",
    "GSP29nystik_u:17305": " nanu yadyanena krameṇobhayābhāvo bhavati bhavatu siddhameva naḥ samīhitamityata āha /",
    "GSP29nystik_u:17306": " apekṣāyāmanapekṣāyāṃ ceti /",
    "GSP29nystik_u:17307": " parimāṇabhedo hi dīrghatvaṃ hrasvatvaṃ ca sa ca bhāvānāmautpattikaḥ kevalaṃ tasyātiśayānatiśayau parasparagrahaṇādhīnau /",
    "GSP29nystik_u:17308": " tathā hīkṣuyaṣṭerveṇuyaṣṭito hrasvatvaṃ pūrvasaṃkhyāyogihastaparimitatvamanatiśayaḥ",
    "GSP29nystik_u:17309": " veṇuyaṣṭerdīrghatvamatiśayaḥ parasaṃkhyāyogihastaparimitatvaṃ taccedaṃ pratiyoginirūpaṇādhīnanirūpaṇam,",
    "GSP29nystik_u:17310": " na tu pratiyogyadhīnotpattīti,",
    "GSP29nystik_u:17311": " na vastudharmo 'yaṃ parāparāpekṣaḥ /",
    "GSP29nystik_u:17312": " bhinnatvaṃ ca bhedaḥ sa ca vastuviśeṣaṇaṃ notpattau vastvantaramapekṣate kiṃ tu svanirūpaṇe /",
    "GSP29nystik_u:17313": " evaṃ pitṛtvamapi vyavasthitā janakaśaktireva sā janyanirūpaṇādhīnanirūpaṇā na tu tadadhīnotpattiḥ /",
    "GSP29nystik_u:17314": " vipañcitaṃ caitadasmābhirbrahmatattvaparīkṣāyām /",
    "GSP29nystik_u:17315": " paratvāparatvādayastvapekṣābuddhinimittatayā parāpekṣotpattikā api lokayātrāṃ vahanto na śakyāḥ pratyākhyātum /",
    "GSP29nystik_u:17316": " na caitāvatā tadadhikaraṇaṃ bhāvo na nirapekṣa iti sarvamavadātam /",
    "GSP29nystik_u:17317": " syādetat apekṣāmātrameva dīrghatvādayo bhaviṣyanti kṛtameṣāṃ vastusvabhāvenetyata",
    "GSP29nystik_u:17318": " āha /",
    "GSP29nystik_u:17319": " svabhāvasiddhau cāsatyāmiti /",
    "GSP29nystik_u:17320": " (481/1) apekṣā sāmarthyamapekṣāprayojanayogaḥ /",
    "GSP29nystik_u:17321": " svayaṃvārtikakāro dūṣaṇānyāha sarvathā cāyaṃ vyāhata iti /",
    "GSP29nystik_u:17322": " nigadavyākhyātam // 40 //",
    "GSP29nystik_u:17323": " NyS_4,1.41: saṃkhyaikāntāsiddhiḥ kāraṇānupapattyupapattibhyām //",
    "GSP29nystik_u:17324": " uttarasūtrāvatāraparaṃ bhāṣyam /",
    "GSP29nystik_u:17325": " athaite saṃkhyaikāntavādāḥ saṃkhyā ekānto yeṣu vādeṣu te tathoktāḥ /",
    "GSP29nystik_u:17326": " atha śūnyatāvādānantaraṃ te parīkṣyantaityarthaḥ /",
    "GSP29nystik_u:17327": " tatra prathamaṃ brahmādvaitamutthāpayati /",
    "GSP29nystik_u:17328": " sarvamekaṃ kutaḥ sadaviśeṣāt /",
    "GSP29nystik_u:17329": " idamasyākūtam /",
    "GSP29nystik_u:17330": " na tāvadayaṃ nāmarūpaprapañcaḥ prakāśādbhinnaḥ san prakāśitumarhati /",
    "GSP29nystik_u:17331": " jaḍasya svayaṃprakāśāsaṃbhavāt /",
    "GSP29nystik_u:17332": " na ca prakāśayonagātprakāśata iti yuktam /",
    "GSP29nystik_u:17333": " na khalvāntareṇa prakāśenāsya kaścidyogaḥ saṃbhavati /",
    "GSP29nystik_u:17334": " viṣayaviṣayibhāvaḥ sambandha iti cenna /",
    "GSP29nystik_u:17335": " tatrākiñcitkarasya viṣayitvāsambhavāt /",
    "GSP29nystik_u:17336": " na cārthe jñānaṃ phapavalaṃ janayatīti sāṃpratam /",
    "GSP29nystik_u:17337": " atītānāgatayorarthayostadasaṃbhavāt /",
    "GSP29nystik_u:17338": " na ca na tayorviṣayabhāvaḥ /",
    "GSP29nystik_u:17339": " tasmāt jñānādbhinnasya nāmarūpaprapañcasya na prakāśasambhava iti jñānasyaivāyaṃ vivartta iti yuktamutpaśyāmaḥ /",
    "GSP29nystik_u:17340": " na ca prakāśātmano ghaṭādaya evodayavyayadharmiṇaḥ parasparavyāvṛttāḥ santviti sāṃpratam /",
    "GSP29nystik_u:17341": " tadvyāvṛttigrahe pramāṇābhāvāt /",
    "GSP29nystik_u:17342": " sā hi yadyato vayāvartate tadubhayagrahe gṛhyate na ca vijñānāni vilakṣaṇāni svarūpamātrāvasthitāni",
    "GSP29nystik_u:17343": " parasparavārttānabhijñāni jñānāntaramapi grahītumutsahante prāgeva svasmādvyāvartayitum /",
    "GSP29nystik_u:17344": " na ca niṣedhyaniṣedhādhikaraṇagrahaṇakāraṇako vyāvṛttigrahaḥ svakāraṇena samasamayotpādo bhavitumarhati /",
    "GSP29nystik_u:17345": " tādṛśoḥ savyetaraviṣāṇavatkāryakāraṇabhāvābhāvāt /",
    "GSP29nystik_u:17346": " na caikaṃ vijñānaṃ kṣaṇikaṃ niṣedhyaniṣedhādhikaraṇe gṛhītvā paścānniṣedhaṃ gṛhṇātīti yuktam /",
    "GSP29nystik_u:17347": " kṣaṇikasyākramasya kramavadvyāpārāyogāt /",
    "GSP29nystik_u:17348": " na caikaṃ vijñānaṃ niṣedhyaniṣedhādhikaraṇe gṛhṇāti atha jñānāntaraṃ niṣedhatīti yuktam /",
    "GSP29nystik_u:17349": " caitragṛhīte 'pi tasminyaitrasya niṣedhajñānaprasaṅgāt /",
    "GSP29nystik_u:17350": " na ca jñānasvarūpagraha evāsya niṣedha graha iti sāṃpratam /",
    "GSP29nystik_u:17351": " evaṃ hi sa bhavedyadi svarūpatadanyavyāvavṛttyorekatvaṃ bhavet /",
    "GSP29nystik_u:17352": " tatra vyāvṛttisvabhāvo vā bhāvo bhāvasvabhāva vā vyāvṛttiḥ /",
    "GSP29nystik_u:17353": " tatra pūrvasminkalpe vyāvṛttestucchatvāttatsvabhāvā bhavābhedāstucchāḥ syuḥ /",
    "GSP29nystik_u:17354": " tataśca vacobhaṅnyantareṇa śūnyabādaprasaṅgaḥ /",
    "GSP29nystik_u:17355": " uttarasmiṃstu kalpe vidhirūpo bhāva eva vyāvṛttiriti vidhirūpatayā ca te vyāvarttanta iti na vyāvṛttā bhāvāḥ parasparaṃ paramārthataḥ tadidamuktaṃ sadaviśeṣāditi /",
    "GSP29nystik_u:17356": " (482/1) anādyanirvacanīyāvidyānibandhanaṃ tu bhāvānāṃ bhedaṃ na vyāsedhāmaḥ /",
    "GSP29nystik_u:17357": " na ca jñāturapi jñānādbhedagrāhakamasti pramāṇamuktādeva viśeṣāt /",
    "GSP29nystik_u:17358": " tasmānna jñeyānāṃ parasparataśca jñānācca bhedaḥ /",
    "GSP29nystik_u:17359": " nāpi jñāturjñānādasita bhedaḥ",
    "GSP29nystik_u:17360": " nāpi jñānānāmanyonyasya,",
    "GSP29nystik_u:17361": " tasmātprakāśa eva svayaṃ prakāśaḥ kūṭasthanitya ānadaghano 'nādyavidyopadarśitavividhavicitranāmarūpaprapañco brahmetyadvaitasiddhiḥ /",
    "GSP29nystik_u:17362": " ata eva śrutayo bhavanti /",
    "GSP29nystik_u:17363": " 'ekamevādvitīyaṃ brahma neha nānāsti kiñca na /",
    "GSP29nystik_u:17364": " mṛtyoḥ sa mṛtyumāpnoti ya iha nāneva paśyati' ityevamādikāḥ /",
    "GSP29nystik_u:17365": " tadevamaikāntikamekatvamupanyasya dvitvamaikāntikamāha sarvaṃ dvedhā kutaḥ nityānityabhedāt /",
    "GSP29nystik_u:17366": " na hi nityānityābhyāmanyo rāśirasti yamāśritya padārthāstritvādike vyāvatiṣṭheranniti /",
    "GSP29nystik_u:17367": " matāntaramāha sarvaṃ tredhā /",
    "GSP29nystik_u:17368": " tadeva darśayati /",
    "GSP29nystik_u:17369": " jñātā jñeyaṃ jñānamiti /",
    "GSP29nystik_u:17370": " jñaptirapi jñāyamānatvāj",
    "GSP29nystik_u:17371": " jñeyānnātiricyata iti bhāvaḥ /",
    "GSP29nystik_u:17372": " matāntaramāha /",
    "GSP29nystik_u:17373": " sarvā caturdhā /",
    "GSP29nystik_u:17374": " darśayati /",
    "GSP29nystik_u:17375": " pramātā pramāṇaṃ prameyaṃ pramitiriti /",
    "GSP29nystik_u:17376": " yadi pramitirnāma tattvaṃ pramāṇādibhyo bhinnaṃ nāśrīyate pramāyāḥ pradhānakriyāyā abhāvātkathaṃ pramātrādayaḥ /",
    "GSP29nystik_u:17377": " kathaṃ ca pradhākriyāmantareṇaikavākyatā syāt kārakavaiciśyaṃ vā /",
    "GSP29nystik_u:17378": " pramāyāḥ phalatvāvasthāyā upari prameyavyapadeśaṃ na vārayāmaḥ /",
    "GSP29nystik_u:17379": " na caitāvatā tattvāntaraṃ na bhavati /",
    "GSP29nystik_u:17380": " iti /",
    "GSP29nystik_u:17381": " evaṃ yathāsambhavamanye 'pīti /",
    "GSP29nystik_u:17382": " prakṛtipuruṣāviti vā pañcaskandhā iti vā paśupāśataducchedeśvarā iti vetyādayaḥ /",
    "GSP29nystik_u:17383": " tatra parīkṣāṃ saṃkhyaikāntatānirākaraṇarūpāntāṃ darśayati sūtreṇa //",
    "GSP29nystik_u:17384": " saṃkhyaikāntāsiddhiḥ kāraṇānupapattyupapattibhyām (sū. 41) //",
    "GSP29nystik_u:17385": " anavayavena sarvaṃ cedekaṃ dvedhā tredhā caturdhā ceti pratijñārthaḥ ?",
    "GSP29nystik_u:17386": " tadatiriktaṃ sādhanaṃ vācyam /",
    "GSP29nystik_u:17387": " na hi sādhyameva sādhanaṃ bhavati /",
    "GSP29nystik_u:17388": " tathā ca sādhanasya tadatirekānna sekhyaikāntasiddhiḥ,",
    "GSP29nystik_u:17389": " na ca kiṃ cidapi svasaṃvedanamasti,",
    "GSP29nystik_u:17390": " jñānapradīpādīnāmapi parasaṃvedyatvāt /",
    "GSP29nystik_u:17391": " yathā ca jñānātirikto 'pyartho viṣayastathā vijñānavādanirāsāvasare vakṣyate /",
    "GSP29nystik_u:17392": " na ca vijñānādarthasya bhedo 'śakyagrahaḥ /",
    "GSP29nystik_u:17393": " tathā hi nīlamupalabha ityanuhaṅkārāspadamaśvetādirūpaṃ nīlaṃ pratayātmamanubhavagocaraḥ evaṃ nīlādīnāmapi parasparam /",
    "GSP29nystik_u:17394": " anyathā ghaṭamānayeti deśito nayane nimīlya śayīta,",
    "GSP29nystik_u:17395": " śayīthā iti deśite toyamāharet /",
    "GSP29nystik_u:17396": " kasya cit kutaścitkathaṃ cidvivecakābhāvāt /",
    "GSP29nystik_u:17397": " na cānirvacanīyānādyavidyānibandhano 'yaṃ bhedavyavahāra iti sāṃpratam /",
    "GSP29nystik_u:17398": " anirvacanīyakhyāteḥ pūrvameva nirākṛtatvāt /",
    "GSP29nystik_u:17399": " tasmātsarvajanasaṃvedanasiddho 'yaṃ bhedapratyayo na kāraṇamukhanirīkṣaṇena yukto nirākartum /",
    "GSP29nystik_u:17400": " api tu spaṣṭadṛṣṭātkāryādbhedapratyayalakṣaṇāttādṛśaṃ tatkāraṇaṃ kalpanīyaṃ yādṛśena tatkāraṇena prapañcapratyayo 'pratyūhamutpadyeta /",
    "GSP29nystik_u:17401": " tacca pratyakṣameva /",
    "GSP29nystik_u:17402": " tathā hi tannīlaṃ paricchindatpītādibhyo 'sya bhedaṃ paricchinatti saṃyuktaviśeṣaṇatālakṣaṇādindriyārthasannikarṣāt /",
    "GSP29nystik_u:17403": " nīlaṃ hi nīlamityanubhavan pītādikaṃ ca pītādikamityanubhavansmaranvā śaknoti niṣedhyaniṣedhādhikaraṇatayā samākalayituṃ rūpamātreṇāgṛhītaparaspabhedamapi",
    "GSP29nystik_u:17404": " na hi tanna bhedena prathataityabhedena pratheta/",
    "GSP29nystik_u:17405": " na yenānayornīlapītayorgṛhītasvarūpayoravadhyavadhimadbhāvo na syāt /",
    "GSP29nystik_u:17406": " tathā ca tau gṛhītvā pratyakṣeṇa śakyo 'nayorbhedo grahītumityasāṃpratametat /",
    "GSP29nystik_u:17407": " 'anyonyasaṃśrayādbhedo na pramāntarasādhanaḥ /",
    "GSP29nystik_u:17408": " tasminnidaṃ nāyamayamiti bhedaṃ vinā nadhīḥ' /",
    "GSP29nystik_u:17409": " etena pramāturapi pramāyā bhedo vyākhyātaḥ /",
    "GSP29nystik_u:17410": " pramātāraścānekavidhasukhaduḥkhopabhogavyavasthānādbadhirāndhakāṇādikovidajālmasaṃsārimuktavibhāgopapatteśca bhedavanto 'numīyante /",
    "GSP29nystik_u:17411": " ekasminnaparyāyeṇa viruddhadharmasaṃsargāsaṃbhavāt /",
    "GSP29nystik_u:17412": " kalpanayā kathañcitsaṃbhāvyamāno 'pyayaṃ gomayapāyasīyanyāmāvahati /",
    "GSP29nystik_u:17413": " tadevaṃ pratyakṣavirodhādanupapannārthāḥ śrutaya",
    "GSP29nystik_u:17414": " 'ekamevādvitīya' mityādyāḥ prathamāṃ vṛttimullaṅghya jadhasyāmavalambante 'yajamānaḥ prastara' 'ādityo vai yūpa' ityādivaditi /",
    "GSP29nystik_u:17415": " yadāha bhagavān",
    "GSP29nystik_u:17416": " jaiminiḥ--- 'guṇavādastviti' 'tatsiddhiriti'",
    "GSP29nystik_u:17417": " ceti, tasmānnādvaitamiti /",
    "GSP29nystik_u:17418": " NyS_4,1.42: na kāraṇāvayavabhāvāt //",
    "GSP29nystik_u:17419": " sādhyātsādhanasya bhedena ca saṃkhyāntaraikāntā apyapahṛtārthā ityuktam // 41 //",
    "GSP29nystik_u:17420": " nyā. sū. // 4 // 1 // 42 //",
    "GSP29nystik_u:17421": " atra pūrvapakṣavādyāha---",
    "GSP29nystik_u:17422": " na kāraṇāvayavabhāvāt (sū. 42) //",
    "GSP29nystik_u:17423": " tadvyācaṣṭe kāraṇasya sādhyāvayavabhāvāt /",
    "GSP29nystik_u:17424": " ekasya dvayādīnāṃ vā kaścidekadeśaḥ sādhanaṃ tathā ca na saṃkhyāntaraṃ na ca sādhanabhāva ityarthaḥ // 42 //",
    "GSP29nystik_u:17425": " NyS_4,1.43: niravayavatvādahetuḥ //",
    "GSP29nystik_u:17426": " nirākaroti /",
    "GSP29nystik_u:17427": " niravayavatvādahetuḥ (sū. 43) //",
    "GSP29nystik_u:17428": " avayavabhāvāditi yadi sādhyasya kaścidavayavo bhavenna saṃkhyaikāntaḥ syāditi sarvamekamityetasminpratijñārthe na kiṃ cidapavṛjyate vyāvarttate yatastatsādhanaṃ syādityarthaḥ /",
    "GSP29nystik_u:17429": " atha kasmānna sādhyameva heturityata",
    "GSP29nystik_u:17430": " āha /",
    "GSP29nystik_u:17431": " ātmani ceti / (402/20) co hetau /",
    "GSP29nystik_u:17432": " api caite saṃkhyaikāntāḥ pratyakṣādipramāṇavirodhānmithyāvādā ityāha /",
    "GSP29nystik_u:17433": " te khalvime saṃkhyaikāntā iti /",
    "GSP29nystik_u:17434": " khaluśabdaḥ samuccaye /",
    "GSP29nystik_u:17435": " prakrakoṭarapāṇyādiviśeṣakārito yor 'thabhedaḥ sthāṇupuruṣādiḥ tatpratyākhyānenetyarthaḥ /",
    "GSP29nystik_u:17436": " atha viśeṣakāritārthabhedābhyanujñānena vartante tathā 'pyekāntatvaṃ jahati ekatvādisaṃkhyāyā anaikāntikatvamityarthaḥ /",
    "GSP29nystik_u:17437": " atha sāmānyakārita",
    "GSP29nystik_u:17438": " iti (483/5) saṃkhyāmātramaṅgīkriyate na punarasnayā aikāntikatvamityarthaḥ /",
    "GSP29nystik_u:17439": " tadasmākamabhimatamevetyāha tathā 'pi na kiṃ cidbādhyata iti /",
    "GSP29nystik_u:17440": " ye 'pyāhuḥ sattāsāmānyameva tattvaṃ bhedāstu kālpanikā iti tān pratyāha /",
    "GSP29nystik_u:17441": " na ca bhedamantareṇeti /",
    "GSP29nystik_u:17442": " yadāhuḥ /",
    "GSP29nystik_u:17443": " 'nirviśeṣaṃ na sāmānyaṃ bhavecchaśaviṣāṇava'",
    "GSP29nystik_u:17444": " diti /",
    "GSP29nystik_u:17445": " syādetat pretyabhāvaparīkṣāyāṃ ka",
    "GSP29nystik_u:17446": " eṣāmavasaro yadete ekāntavādāḥ parīkṣyanta",
    "GSP29nystik_u:17447": " ityata āha /",
    "GSP29nystik_u:17448": " te iti /",
    "GSP29nystik_u:17449": " advaitādiṣvekānteṣu pretyabhāvo na tāttviko bhavedapi tu kālpanikaḥ",
    "GSP29nystik_u:17450": " na kevalaṃ pretyabhāvo 'pi tu ṣoḍaśāpi padārthāḥ /",
    "GSP29nystik_u:17451": " tasmādeteṣāṃ yattattvajñānaṃ tasya pravivekārthaṃ jñeyapravivekena jñānapraviveka",
    "GSP29nystik_u:17452": " iti tadarthamete parīkṣitā iti /",
    "GSP29nystik_u:17453": " tadanena prabandhena pretyabhāvaḥ parīkṣitaḥ // 43 //",
    "GSP29nystik_u:17454": " NyS_4,1.44: sadyaḥ kālāntare ca phalaniṣpatteḥ saṃśayaḥ //",
    "GSP29nystik_u:17455": " athoddeśakramānurodhātphalamidānīṃ parīkṣyate /",
    "GSP29nystik_u:17456": " tatrāgnihotrādīnāṃ phalamanantarabhāvi kālāntarabhāvi veti saṃśayaḥ /",
    "GSP29nystik_u:17457": " etaduktaṃ bhavati /",
    "GSP29nystik_u:17458": " karmānantaraṃ duḥkhaṃ ca lokapaṅktyādi copalabhyate praśaṃsanti hi laukikā dhārmiko 'yaṃ sādhutama iti,",
    "GSP29nystik_u:17459": " tatkimetāvadevāsya phalamastu athāmuṣmikaṃ svargādīti /",
    "GSP29nystik_u:17460": " kiṃ prāptaṃ svargādiphalatve karmaṇaḥ svarūpeṇākāraṇatvācciranivṛtte tasmiṃstadutpatteḥ",
    "GSP29nystik_u:17461": " apūrvakalpanāyāṃ ca pradhānāṅgāpūrvāṇi bhūyāṃsi kalpanīyāni na ca tānyutpannamātrāṇi",
    "GSP29nystik_u:17462": " janayanti phalamiti tatsahakāryantarāṇi kalpanīyānītyadṛṣṭakalpanāgauravāt tadanantaradṛṣṭaphalābādhanācca,",
    "GSP29nystik_u:17463": " nāsyā'bhuṣmikaṃ phalaṃ svargādi,",
    "GSP29nystik_u:17464": " api tvanantaradṛśyamānameva /",
    "GSP29nystik_u:17465": " tatrāpi duḥkhaphalatve upadeśavyāghātāl lokapaṅktilābhakhyātyādikameva phalaṃ tacca sukhahetutayā kathaṃ citsvargādipadenocyate /",
    "GSP29nystik_u:17466": " dṛṣṭo hi sukhahetau svargapadaprayogo loke yathā candanaṃ svargaḥ sūkṣmāṇivāsāṃsi svarga iti prāptam /",
    "GSP29nystik_u:17467": " evaṃ prāpte brūmaḥ /",
    "GSP29nystik_u:17468": " svarga padasya tāvadarthavādato--- 'yanna duḥkhena saṃbhinnaṃ na ca grastamanantaram /",
    "GSP29nystik_u:17469": " abhilāṣopanītaṃ ca tatsukhaṃ svaḥpadāspada'miti sukhaṃ prati vācakatvamavadhāritam /",
    "GSP29nystik_u:17470": " na ca tadvācakatvenaiva candanādau tatprayogopapattāvanekārthatvakalpanāpa yuktā /",
    "GSP29nystik_u:17471": " yadāhuranyāyaścānekārthatvamiti /",
    "GSP29nystik_u:17472": " tasmānmukhyo 'yaṃ svargaśabda uktabhede sukhe /",
    "GSP29nystik_u:17473": " tathā ca svargakāma ityatra mukhyārthasaṃbhave nopacaritārthatā yuktā /",
    "GSP29nystik_u:17474": " na cānekādṛṣṭakalpanābhayānmukhyārthaparityāgo nyāyyaḥ pramāṇasiddhe niyogaparyanuyogānupapatteḥ /",
    "GSP29nystik_u:17475": " yathā 'huḥ /",
    "GSP29nystik_u:17476": " 'śrutisiddhyarthamaśrutopalabdhau yatnavatā bhavitavyaṃ na tu śrutaśaithilyamādaraṇīya'miti /",
    "GSP29nystik_u:17477": " tathā--- 'pramāṇavantyadṛṣṭāni kalpyāni subahūnyapi' /",
    "GSP29nystik_u:17478": " na cānantaradṛśyamānaṃ lokapaṅktyādi homādyanuṣṭhānaphalamapi tu tadupalambhaphalam /",
    "GSP29nystik_u:17479": " adāmbhikānāṃ pracchannamanutiṣṭhatāmapi lokapaṅkyāderabhāvāt /",
    "GSP29nystik_u:17480": " tasmātsuṣṭhūktaṃ na sadyaḥ kālāntaropabhogyatvāditi bhāṣyam /",
    "GSP29nystik_u:17481": " tathā pravṛttyā saṃskāro dharmādharmalakṣaṇo janyata iti /",
    "GSP29nystik_u:17482": " naiṣa puruṣasaṃskāraḥ snānādijanya",
    "GSP29nystik_u:17483": " iva boddhavyo 'pi tu puruṣadharmatāmātreṇa saṃskāra ityucyate paramārthatastvayaṃ dharmaḥ puruṣāśrayo 'pi karmaṇā phale janayitavye tasyāvāntaravyāpāra iti /",
    "GSP29nystik_u:17484": " vārtikaṃ sadyastāpādiphaletañ",
    "GSP29nystik_u:17485": " (484/1) atidguṇasaṃvijñāno 'yaṃ bahuvrīhistāpādīti /",
    "GSP29nystik_u:17486": " tena lokapaṅktyādikamucyate // 44 //",
    "GSP29nystik_u:17487": " NyS_4,1.45: na sadyaḥ kālāntaropabhogyatvāt //",
    "GSP29nystik_u:17488": " NyS_4,1.46: kālāntareṇāniṣpattir hetuvināśāt //",
    "GSP29nystik_u:17489": " NyS_4,1.47: prāṅ niṣpattervṛkṣaphalavat tat syāt //",
    "GSP29nystik_u:17490": " svargaḥ phalaṃ śrūyate ityayuktam,",
    "GSP29nystik_u:17491": " svargakāma iti svargasya puruṣaviśeṣaṇatvena śravaṇādasādhyatvādata",
    "GSP29nystik_u:17492": " āha /",
    "GSP29nystik_u:17493": " deśitayā ca kriyayā nānarthikayā śravitavyam /",
    "GSP29nystik_u:17494": " āptopadeśaḥ khalvayamupadeśyasya karmaṇo 'bhimatopāyatāmāha tatra karmaṇo 'bhimatāpekṣāyāṃ puruṣaviśeṣaṇasyāpyapekṣitatvātsādhyatvamiti siddham",
    "GSP29nystik_u:17495": " evaṃ hi lokapaṅktyādiragnihotrādyanuṣṭhānasādhyā bhaved yadi tatkāmasya svargakāmasyevāgnihotrādyanuṣṭhānaṃ deśyeta,",
    "GSP29nystik_u:17496": " na caitadastītyāha na ca tāpādikāma",
    "GSP29nystik_u:17497": " iti /",
    "GSP29nystik_u:17498": " lokapaṅktyādikāma ityarthaḥ /",
    "GSP29nystik_u:17499": " śeṣamatirohitārtham // 45 // 46 // 47 //",
    "GSP29nystik_u:17500": " NyS_4,1.48: nāsan na san na sadasat sadasatorvaidharmyāt //",
    "GSP29nystik_u:17501": " idamidānīṃ cintyate kimetatphalamutpatteḥ prāyasadvā sadvā sadasadvā 'nabhayaṃ veti /",
    "GSP29nystik_u:17502": " atra samastapakṣākṣepeṇa phalābhāvamabhidhitsuḥ pūrvapakṣayati /",
    "GSP29nystik_u:17503": " tadidaṃ phalaṃ niṣpatteḥ prāk /",
    "GSP29nystik_u:17504": " nāsanna sanna sadasat /",
    "GSP29nystik_u:17505": " sadasat kasmānna bhavatītyata āha /",
    "GSP29nystik_u:17506": " sadasatorvairdhmyāt /",
    "GSP29nystik_u:17507": " parasparaviruddhadharmatvād dharmaḥ svabhāvaḥ",
    "GSP29nystik_u:17508": " virodhādityarthaḥ /",
    "GSP29nystik_u:17509": " athānubhayaṃ kasmānna bhavatītyata",
    "GSP29nystik_u:17510": " āha /",
    "GSP29nystik_u:17511": " nāpyubhayaviparītamiti /",
    "GSP29nystik_u:17512": " siddhāntyāha /",
    "GSP29nystik_u:17513": " prāgutpatterutpattidharmakamasadityaddhā // 48 //",
    "GSP29nystik_u:17514": " NyS_4,1.49: prāgutpatterutpattidharmakam asad ity addhā,",
    "GSP29nystik_u:17515": " kasmād utpādavyayadarśanāt //",
    "GSP29nystik_u:17516": " nanu nāsadutapadyate na sanniruddhyataityācakṣate sāṃkhyāḥ tatkathametadityata āha /",
    "GSP29nystik_u:17517": " utpādavyayadarśanāt",
    "GSP29nystik_u:17518": " (sū. 49) //",
    "GSP29nystik_u:17519": " yathā nityasvarūpāyāścitiśakternotpādo na ca vyaya evaṃ phalasyāpi nityasya tau na syātāmityarthaḥ /",
    "GSP29nystik_u:17520": " na hi satpakṣa iti /",
    "GSP29nystik_u:17521": " (486/1) satkāryapakṣaityarthaḥ /",
    "GSP29nystik_u:17522": " na kiṃ cijjāyata iti /",
    "GSP29nystik_u:17523": " na pratijñāvākyātkiñcittattvajñānaṃ sambhavati /",
    "GSP29nystik_u:17524": " kiṃ cicca saṃdehādi na vinaśyatīti /",
    "GSP29nystik_u:17525": " ajñānatiro bhāvaḥ saṃśayaviparyayatirobhāvaḥ /",
    "GSP29nystik_u:17526": " kāraṇasya hi pradhānasya lakṣaṇaṃ mahān lakṣyate hi mahatā pradhānamiti /",
    "GSP29nystik_u:17527": " evaṃ tasyāpyahaṅkārastasya puṣṭiḥ sthūlatetyarthaḥ /",
    "GSP29nystik_u:17528": " paścādbhavatīti kevalakāraṇāvasthāyāḥ paścāditi // 49 //",
    "GSP29nystik_u:17529": " NyS_4,1.50: buddhisiddhaṃ tu tad asat //",
    "GSP29nystik_u:17530": " yaccoktamupādānaniyamāditi /",
    "GSP29nystik_u:17531": " tatra yadi puruṣasyopādānaniyamaḥ paṭārthī tantūnevopādatte na vīraṇaṃ,",
    "GSP29nystik_u:17532": " kaṭārthī vīraṇamiti,",
    "GSP29nystik_u:17533": " tatastadupādānānāṃ tatra tatra kārye sāmarthyaparijñānāt tacca sāmarthyamānumānikaṃ tadidamucyate /",
    "GSP29nystik_u:17534": " sū. buddhisiddhaṃ tu tadasaditi // 50 //",
    "GSP29nystik_u:17535": " tadasadbhāvi kāryamanenaiva kāraṇena janyate nānyenetyanumānād",
    "GSP29nystik_u:17536": " buddhisiddhamevetyarthaḥ /",
    "GSP29nystik_u:17537": " athāsatkāryapakṣe tantava",
    "GSP29nystik_u:17538": " eva paṭasyopādānaṃ na vīraṇādītyayaṃ niyamo na syāditi brūṣe tadayuktam,",
    "GSP29nystik_u:17539": " asattvāviśeṣe 'pi svakāraṇādutpannaṃ kiṃ cideva citkāryaṃ janayituṃ samarthaṃ nānyadityayaṃ svabhāvaviśeṣādupapadyata iti /",
    "GSP29nystik_u:17540": " api ca satkāryapakṣe pradhānopādānatvādviśvasya tasya cābhedāpavatkāraṇātmakatvācca",
    "GSP29nystik_u:17541": " kāryajātasya sarvaṃ sarvātmakamitīdamihanedamidamidānīṃ nedamidamevaṃnedamiti niyamo",
    "GSP29nystik_u:17542": " na syāt kasya citkutaścidvivekahetorabhāvāt /",
    "GSP29nystik_u:17543": " tasmādasti rāsabhe 'pi viṣāṇa miti tatra tasyāsattvaṃ bruvāṇaḥ svasiddhāntaṃ bādhataityāha /",
    "GSP29nystik_u:17544": " asattvācca kharaviṣāṇaṃ notpadyata iti bruvāṇa",
    "GSP29nystik_u:17545": " iti /",
    "GSP29nystik_u:17546": " sattve cāsattve ca samāne yasya kāraṇamasti tadutpadyata iti guḍajihvikā /",
    "GSP29nystik_u:17547": " paramārthatastvasattve kāraṇasāmarthyaniyamādutpattiniyamaḥ kalpate,",
    "GSP29nystik_u:17548": " sarvātmanā sarvasya sattvave tu na niyamaheturastītyuktaprāpayam /",
    "GSP29nystik_u:17549": " deśayati athāsatkārye kiṃ pramāṇaṃ ?",
    "GSP29nystik_u:17550": " na hyanumānamasminnarthe pramāṇaṃ bhavitumarhati āśrayāsiddheḥ /",
    "GSP29nystik_u:17551": " nāpi pratyakṣaṃ tenāpyasataḥ svātantryeṇānirūpaṇāditi bhāvaḥ /",
    "GSP29nystik_u:17552": " viditābhiprāya uttaramāha nāsattvave na sattvave 'numānamasti /",
    "GSP29nystik_u:17553": " yathā 'smākamāśrayāsiddhidoṣādasattve kāryasya nānumānam /",
    "GSP29nystik_u:17554": " evaṃ bhāve 'pi kāryasya sattve nānumānamāśrayāsiddhereva /",
    "GSP29nystik_u:17555": " kva tarhyanumānamityata",
    "GSP29nystik_u:17556": " āha dharmiṇyavipratipatteranumānamastīti yojanā /",
    "GSP29nystik_u:17557": " tathā satyāśrayo 'syasiddhyatītyarthaḥ /",
    "GSP29nystik_u:17558": " punaḥ pṛcchati kveti /",
    "GSP29nystik_u:17559": " yadi dharmiṇyavipratipattiḥ kva tarhi vivādaḥ /",
    "GSP29nystik_u:17560": " uttaraṃ yadubhayeti /",
    "GSP29nystik_u:17561": " dharmyadhikaraṇān",
    "GSP29nystik_u:17562": " satkāryavādināmeva vādānvibhajate tānpratīti /",
    "GSP29nystik_u:17563": " tantumātraṃ paṭa iti /",
    "GSP29nystik_u:17564": " tantubhyo 'bhinna ityarthaḥ /",
    "GSP29nystik_u:17565": " kāryātmaneti /",
    "GSP29nystik_u:17566": " kāryaṃ kāraṇādbhinnābhinnamityarthaḥ /",
    "GSP29nystik_u:17567": " asatkāryapakṣastu svābhimataḥ sphuṭatvādavāntarapratibandyabhāvācca nopanyastaḥ /",
    "GSP29nystik_u:17568": " upapādita iti dvitīyādhyāye /",
    "GSP29nystik_u:17569": " prāgupalabdhikālāditi /",
    "GSP29nystik_u:17570": " kāraṇavyāpārāt prāgityarthaḥ /",
    "GSP29nystik_u:17571": " saṃsthānaviśeṣaśūnyatāmātravivakṣayā turyādidṛṣṭānto na tu prāgabhāvo vivakṣitaḥ /",
    "GSP29nystik_u:17572": " śaktiviśeṣāvasthitā iti kāraṇavyāpārāt prāgiti śeṣaḥ /",
    "GSP29nystik_u:17573": " atra siddhasādhanaṃ vayamapi bramahe svavyāpārātpaṭotpattinimittātprāk",
    "GSP29nystik_u:17574": " tantavaḥ śaktiviśeṣāvacchinnā aiveti /",
    "GSP29nystik_u:17575": " pareṣāṃ satkāryasādhanamupanyasyati /",
    "GSP29nystik_u:17576": " vidyamānāṃbhivyaktyarthāstantavastadarthinā niyamenopādānāt khanitrādivat / (489/1)",
    "GSP29nystik_u:17577": " yathā hi khanitraṃ vidyamānamevodakaṃ mṛdapanayanena vyanaktīti /",
    "GSP29nystik_u:17578": " tadetad dūṣayati /",
    "GSP29nystik_u:17579": " vidyamānasyābhivyaktirasatīti abhivyaktivatkārye 'pi prasaṅgaḥ /",
    "GSP29nystik_u:17580": " yathāvyakterasatyā evotpādastathā kāryasyāpyasata patrotpāda",
    "GSP29nystik_u:17581": " ityarthaḥ /",
    "GSP29nystik_u:17582": " khanitrādivaditi dṛṣṭāntaḥ sādhyavikala",
    "GSP29nystik_u:17583": " ityāha yadapīti /",
    "GSP29nystik_u:17584": " sā 'prāptiḥ kuto bhavatīti vaktavyamiti /",
    "GSP29nystik_u:17585": " prāptiḥ khalu saṃyogaḥ sa ca guṇaḥ",
    "GSP29nystik_u:17586": " guṇaśca dravyavināśādvinaśyed virodhiguṇāntarādvā /",
    "GSP29nystik_u:17587": " tatra tāvadāvaraṇadravyamāvriyamāṇaṃ vodakaṃ na vinaṣṭaṃ yena tayoḥ saṃyogo vinaśyet tatastadvirodhiguṇāntarotpādo vaktavyaḥ sa eva ca saṃyogavirodhī guṇo vibhāga",
    "GSP29nystik_u:17588": " ityucyataityarthaḥ /",
    "GSP29nystik_u:17589": " prāpterabhāvo 'prāptiriti pakṣaṃ dūṣayitvā paryudāsapakṣamāśaṅkya dūṣayati atha prāpteriti /",
    "GSP29nystik_u:17590": " punaḥ śaṅkate athabhinnadeśotpattimiti /",
    "GSP29nystik_u:17591": " na ca vayaṃ saṃyogaṃ vibhāgaṃ vā guṇamupemaḥ /",
    "GSP29nystik_u:17592": " kiṃ tu bhinnadeśotpanna eva dravye vibhāgo nirantarotpanna eva saṃyoga ityarthaḥ /",
    "GSP29nystik_u:17593": " nirākaroti śrinnadeśa iti /",
    "GSP29nystik_u:17594": " viśeṣaṇopādānānna bhinnadeśotpattirvibhāgaḥ kasmād utpanne utpannamiti bhinnadeśatayā bhinnamiti viśeṣaṇaṃ hi svānuriktaṃ pratyayaṃ viśeṣye",
    "GSP29nystik_u:17595": " na tvanyānuraktam /",
    "GSP29nystik_u:17596": " na khalu nīlaṃ viśeṣaṇamutpale raktapratyayaṃ janayatvabhrāntasyetyarthaḥ /",
    "GSP29nystik_u:17597": " api ca kṣaṇabhaṅgaṃ bhāvānāṃ vyāsedhadbhirasmābhirbhinnadeśotpatteḥ pratiṣedhānna bhinnadeśotpattirvimāgaḥ /",
    "GSP29nystik_u:17598": " śaṅkate kṣaṇikatvādvibhāgasyeti /",
    "GSP29nystik_u:17599": " utpadya hīndriyasannikarṣādvibhāgena svaviṣayaṃ jñānaṃ janayitavyam /",
    "GSP29nystik_u:17600": " na caitāvantaṃ kālamasāvasti kṣaṇikatvenotpannāpavargitvādityarthaḥ /",
    "GSP29nystik_u:17601": " nirākaroti nasāmānyābhivyaktīti /",
    "GSP29nystik_u:17602": " (490/1) etadvibhajate /",
    "GSP29nystik_u:17603": " pūrvaṃ tāvadutpanno vibhāgaḥ sāmānyaṃ vyanaktīti /",
    "GSP29nystik_u:17604": " svakāraṇasamavāyaḥ sattāsamavāyo vā utpattiḥ /",
    "GSP29nystik_u:17605": " tadviśiṣṭa utpanna",
    "GSP29nystik_u:17606": " ityucyate /",
    "GSP29nystik_u:17607": " yeṣāṃ sāmānyagrahapuraḥ saraṃ viśeṣajñānaṃ tanmate na sāmānyaṃ vyanakti taduttarakālaṃ ca svapratyayaṃ janayatītyuktam /",
    "GSP29nystik_u:17608": " etaduktaṃ bhavati na vayaṃ bauddhā iva pūrvāparakālamātrāvasthitilakṣaṇāṃ kṣaṇikatāṃ",
    "GSP29nystik_u:17609": " vibhāgādīnāmācakṣmahe kiṃ tvāśutaravināśalakṣaṇāṃ sā ca dvitrādikṣaṇasthāyināṃ cirasthāyibhyova",
    "GSP29nystik_u:17610": " ghaṭādibhyo vyāvṛttātmā śakyāvaktumiti // 50 //",
    "GSP29nystik_u:17611": " NyS_4,1.51: āśrayavyatirekād vṛkṣaphalotpattivadityahetuḥ //",
    "GSP29nystik_u:17612": " dehādyatiriktamātmānaṃ nityaṃ paralokinamasantaṃ manyamāna āha /",
    "GSP29nystik_u:17613": " āśrayavyatirekādvṛkṣaphalotpattivadityahetuḥ",
    "GSP29nystik_u:17614": " (sū. 51) //",
    "GSP29nystik_u:17615": " mūlasekaphalotpādayorekavṛkṣāśrayatvam /",
    "GSP29nystik_u:17616": " karmaṇastu homāderāśrayaḥ śarīram /",
    "GSP29nystik_u:17617": " na cāmuṣmikasya svargādeḥ śarīramāśrayaḥ tasminnaṣṭe 'sya bhāvāt /",
    "GSP29nystik_u:17618": " tasmādāśrayavyatirekātsvargādervṛkṣaphalotpattivadityayaṃ dṛṣṭāntaḥ svargaphalatve homasyāheturityarthaḥ // 51 //",
    "GSP29nystik_u:17619": " NyS_4,1.52: prīterātmāśrayatvādapratiṣedhaḥ //",
    "GSP29nystik_u:17620": " astyātmā svagaupabhogasamarthaḥ śarīrādivyatiriktaḥ karttetyuṣapāditamityāśayavānāha /",
    "GSP29nystik_u:17621": " prīterātmāśrayatvādapratiṣedhaḥ (sū. 52)",
    "GSP29nystik_u:17622": " NyS_4,1.53: na putrapaśustrīparicchadahiraṇyānnādiphalanirdeśāt //",
    "GSP29nystik_u:17623": " astu svargādyātmāśrayaṃ tathā 'pyavyāpako hetuḥ putrādiphalebhyo nivṛtteriti deśayati /",
    "GSP29nystik_u:17624": " na putrapaśustrīparicchadahiraṇyānnādiphalanirddeśāt (sū. 53) //",
    "GSP29nystik_u:17625": " NyS_4,1.54: tatsaṃbandhāt phalaniṣpattesteṣu phalavadupacāraḥ //",
    "GSP29nystik_u:17626": " pariharati /",
    "GSP29nystik_u:17627": " tatsambandhātphalaniṣpattesteṣu phalavadupacāraḥ (sū. 54) //",
    "GSP29nystik_u:17628": " svargo 'pi tāvatsvargatayā na kāmyate kiṃ tu bhogyatayā /",
    "GSP29nystik_u:17629": " evaṃ sati kaiva kathā putrādiṣu /",
    "GSP29nystik_u:17630": " te 'pi bhogyatayaiva kāmyante na tu svarūpaṃ bhogyamiti tatsādhyaṃ sukhaṃ bhogyam /",
    "GSP29nystik_u:17631": " tasmātputrādisambadhāttadutpatteḥ sukhotpatteḥ teṣu yathā phalaśabdaprayogastathā teṣu putrādiṣvityarthaḥ /",
    "GSP29nystik_u:17632": " sūtrārthakathanenaiva bhāṣyavārtikevyākhyāte // 54 //",
    "GSP29nystik_u:17633": " NyS_4,1.55: vividhabādhanāyogād duḥkhameva janmotpattiḥ //",
    "GSP29nystik_u:17634": " phalānantaraṃ duḥkhaparīkṣaṇaṃ,",
    "GSP29nystik_u:17635": " tatreyaṃ parīkṣā bhavatu duḥkhaṃ bādhanālakṣaṇamanubhūyamānaṃ,",
    "GSP29nystik_u:17636": " yatpunaridaṃ sukhaṃ pratyātmamanukūlavedanīyaṃ tatkathaṃ duḥkhamanubhavavirodhāt /",
    "GSP29nystik_u:17637": " śarīrendriyabuddhayaśca yadi duḥkhahetutayā duḥkhaṃ kasmātsukhahetutayā sukhameva na bhavanti /",
    "GSP29nystik_u:17638": " seyamatibhīrutā sakalalokayātrāvirodhinī /",
    "GSP29nystik_u:17639": " yathāhuḥ 'na hi mṛgāḥ santīti śālayo nopyante /",
    "GSP29nystik_u:17640": " na hi bhikṣavaḥ santīti sthālyo nādhiśrīyanta'iti /",
    "GSP29nystik_u:17641": " tasmānmāṃsārthīva kaṇṭakānuddhṛttya māṃsamaśnannānarthaṃ kaṇṭakajanyamāpnotītyevaṃ prekṣāvān duḥkhamuddhṛttyendriyādisādhanaṃ sukhaṃ bhokṣyate,",
    "GSP29nystik_u:17642": " santi ca vividhaduḥkhaparivarjanahetavo dṛṣṭāḥ paridṛṣṭasāmarthyā anvayavyatirekābhyāmityabhiprāyavān pūrvapakṣī guḍajivhikayā saṃśayāna iva pṛcchati /",
    "GSP29nystik_u:17643": " tatkimidamiti /",
    "GSP29nystik_u:17644": " siddhāntina uttaram",
    "GSP29nystik_u:17645": " anya ityāha sūtrakāra iti /",
    "GSP29nystik_u:17646": " tenaivābhiprāyeṇa pūrvapakṣī pṛcchati katham /",
    "GSP29nystik_u:17647": " uttaraṃ na vai sarvalokasākṣikamiti /",
    "GSP29nystik_u:17648": " ayaṃ tu duḥkhabhāvanopadeśaḥ kimarthamityata",
    "GSP29nystik_u:17649": " āha bhāṣyakāraḥ duḥkhahānārthaḥ /",
    "GSP29nystik_u:17650": " kiṃbhūtasya duḥkhahānamityata āha /",
    "GSP29nystik_u:17651": " janmamaraṇaprabandhasyānubhavaḥ prāptiḥ tannimittād duḥkhopadeśapariśīlanena nirviṇṇasyālaṃpratyayavataḥ ata eva duḥkhaṃ jihāsata",
    "GSP29nystik_u:17652": " iti yojanīyam /",
    "GSP29nystik_u:17653": " svābhiprāyeṇa pūrvapakṣī pṛcchati /",
    "GSP29nystik_u:17654": " kayā yuktyā /",
    "GSP29nystik_u:17655": " uttaram /",
    "GSP29nystik_u:17656": " sarve khapalu sattvanikāyā iti /",
    "GSP29nystik_u:17657": " utpattiḥ sukhaduḥkhahetubhūtā viṣayasaṃpattiḥ tasyāḥ saṃsthānāni bhuvanāni /",
    "GSP29nystik_u:17658": " ā satyalokādā cāvīceriti /",
    "GSP29nystik_u:17659": " etaduktaṃ bhavati /",
    "GSP29nystik_u:17660": " yadi duḥkhavarjanena śakyate sukhamupādātuṃ tatastādṛśaṃ sukhamanakūlavedanīyaṃ kaḥ prajñāvān prajahyāt /",
    "GSP29nystik_u:17661": " na ca tādṛśamasti sukhaṃ kva cidapi sarvasya duḥkhāvinābhāvinaḥ kevalasyopādātumaśakyatvāt /",
    "GSP29nystik_u:17662": " na hi madhuviṣasaṃpṛktamannaṃ viṣamapahṛtya śakyaṃ madhumātramupādātumiti /",
    "GSP29nystik_u:17663": " tasmānnedaṃ sukhasya pratyākhyānamapi tu sukha eva duḥkhabhāvanamupadiśyate // 55 //",
    "GSP29nystik_u:17664": " atra heturupādīyate ṛṣiṇā /",
    "GSP29nystik_u:17665": " vividhabādhanāyod duḥkhameva janmotpattiḥ (sū. 55) //",
    "GSP29nystik_u:17666": " janmana utpattiḥ sā dukhameva bhāvayitavyā vividhabādhanāyogāditi // 55 //",
    "GSP29nystik_u:17667": " NyS_4,1.56: na sukhasyāpyantarālaniṣpatteḥ //",
    "GSP29nystik_u:17668": " kasmātpunarduḥkhameva svarūpato na bhavatītyata āha /",
    "GSP29nystik_u:17669": " na sukhasyāntarālaniṣpatteḥ (sū. 56) //",
    "GSP29nystik_u:17670": " na khalvayaṃ duḥkhoddeśo duḥkhakayanaṃ sukhasya pratyākhyānam // 56 //",
    "GSP29nystik_u:17671": " NyS_4,1.57: bādhanānivṛttervedayataḥ paryeṣaṇadoṣādapratiṣedhaḥ //",
    "GSP29nystik_u:17672": " itaśca duḥkhasaṃjñābhāvanaṃ na sukhasya pratyākhyānaṃ duḥkhoddeśenetyāha /",
    "GSP29nystik_u:17673": " yasmādidaṃ me sukhasādhanamiti vedayan prārthayate sukhasādhanam /",
    "GSP29nystik_u:17674": " tacca uktādbahuprakārādbādhanāheturiti duḥkhabhāvanayopadeśanamiti /",
    "GSP29nystik_u:17675": " kāmaṃ kāmyaṃ kāmayamānasya yadā kāmaḥ samṛdhyati saṃpanno bhavati /",
    "GSP29nystik_u:17676": " athānantaramenaṃ puruṣamaparaḥ kāma",
    "GSP29nystik_u:17677": " icchā kṣipraṃ bādhate svargādiprāptāvapi svarājyādi kāmayate /",
    "GSP29nystik_u:17678": " evaṃ tatprāptau prājāpatyādīti asyecchā tadupāyaprārthanādinā duḥkhena prabādhataityarthaḥ /",
    "GSP29nystik_u:17679": " samantādudanemi yathā bhavati tathā bhūmiṃ labhati iti yojanā // 57 //",
    "GSP29nystik_u:17680": " NyS_4,1.58: duḥkhavikalpe sukhābhimānācca //",
    "GSP29nystik_u:17681": " nanvayaṃ yadyapyantarāle sukhānyanubhavati tathā 'pi duḥkhasaṃbhedamākalayan anupadiṣṭo 'pi svayameva nivartsyati kṛtamasya duḥkhabhāvanopadeśenetyata āha //",
    "GSP29nystik_u:17682": " duḥkhavikalpe sukhābhimānācca (sū. 58) //",
    "GSP29nystik_u:17683": " śāstraniṣṭhānāṃ vivekināṃ khalu vividhabādhanānuṣaṅgād",
    "GSP29nystik_u:17684": " anavayavena sukhamātraṃ duḥkhameveti viniścayo 'kṣipātrakalpā hi te /",
    "GSP29nystik_u:17685": " tadyatheṣīkātūlasamparkādapyakṣipātra dūyate na gātrāvayavāntarāṇi tathā mṛducittatayā",
    "GSP29nystik_u:17686": " vivekino dūyante avivekinastu praṇayakalahakupitakuraṅgaśābalocanāṅganālaktakarasārdrapodapallavapātamapi",
    "GSP29nystik_u:17687": " śirasi rahasi sukhamabhimanyamānā dhanapulakakañcukāñcitatanavaḥ sāndrānandāśruplutanayanā",
    "GSP29nystik_u:17688": " nirvṛṇvantīti tān pratyayamupadeśor 'thavānityarthaḥ /",
    "GSP29nystik_u:17689": " jāyasva mriyasva ceti saṃdhāvatīti /",
    "GSP29nystik_u:17690": " punarjāyate punarmriyate janitvā mriyate mṛtvā jāyate tadidaṃ saṃdhāvanavyāpārapracaya ityarthaḥ /",
    "GSP29nystik_u:17691": " codayati /",
    "GSP29nystik_u:17692": " kasmād duḥkhaṃ janmeti nocyata iti /",
    "GSP29nystik_u:17693": " yadi duḥkhabhāvanopadeśo janmani evaṃ satyevakāraḥ kimartha ityarthaḥ /",
    "GSP29nystik_u:17694": " pariharati /",
    "GSP29nystik_u:17695": " janmavinigrahārthīya",
    "GSP29nystik_u:17696": " iti vinigraho vinivṛttiḥ sa evārthaḥ pravartata",
    "GSP29nystik_u:17697": " iti janmavinigrahārthīyaḥ /",
    "GSP29nystik_u:17698": " yathā ca matvarthīya",
    "GSP29nystik_u:17699": " iti /",
    "GSP29nystik_u:17700": " etaduktaṃ bhavati /",
    "GSP29nystik_u:17701": " janma duḥkhameveti bhāvayitavyaṃ nātramanāgapi sukhabuddhiḥ kartavyā anekānarthaparamparāyāmapavargapratyūhaprasaṅgāditi // 58 //",
    "GSP29nystik_u:17702": " NyS_4,1.59: ṛṇakleśapravṛttyanubandhādapavargābhāvaḥ //",
    "GSP29nystik_u:17703": " duḥkhoddeśānantaramapavarga",
    "GSP29nystik_u:17704": " uddiṣṭo lakṣitaśceti śeṣaḥ /",
    "GSP29nystik_u:17705": " sa pratyākhyāyate /",
    "GSP29nystik_u:17706": " ṛṇakleśapravṛttyanubandhādapavargābhāvaḥ (sū. 59) //",
    "GSP29nystik_u:17707": " tadvyācaṣṭe bhāṣyakāraḥ /",
    "GSP29nystik_u:17708": " ṛṇānubandhāditi /",
    "GSP29nystik_u:17709": " asti hi /",
    "GSP29nystik_u:17710": " ... ṛṇāni trīṇyapākṛtya mano mokṣe niveśayed /",
    "GSP29nystik_u:17711": " anapākṛtya mohena mokṣamicchan vrajatyadhaḥ/ ...",
    "GSP29nystik_u:17712": " ṛṇatrayāpākaraṇenaiva vayaḥsamāptermokṣaniveśakṣaṇo nāstītyapavargābhāva ityarthaḥ /",
    "GSP29nystik_u:17713": " kleśānubandhānnāstyapavargaḥ /",
    "GSP29nystik_u:17714": " nānucchinnanidānaḥ saṃsāraḥ śakya ucchettumityarthaḥ /",
    "GSP29nystik_u:17715": " pravṛttyanubandhādityasyāpīyameva vyākhyā // 59 //",
    "GSP29nystik_u:17716": " NyS_4,1.60: pradhānaśabdānupapatterguṇaśabdenānubādo nindāpraśaṃsopapatteḥ //",
    "GSP29nystik_u:17717": " evaṃ pūrvapakṣayitvā siddhāntamupakramate /",
    "GSP29nystik_u:17718": " atrābhidhīyate /",
    "GSP29nystik_u:17719": " yattāvadṛṇānubandhāditi /",
    "GSP29nystik_u:17720": " jāyamāna ityasya pradhānārthatānupapattyā guṇaśabdatvaṃ sādhayituṃ dṛṣṭāntalābhāya ṛṇaśabdasya prathamaṃ guṇaśabdatvamāha /",
    "GSP29nystik_u:17721": " pradhānaśabdānupapatteriti /",
    "GSP29nystik_u:17722": " tadvyācaṣṭe /",
    "GSP29nystik_u:17723": " ṛṇairiti /",
    "GSP29nystik_u:17724": " nāyaṃ pradhānaśabda iti /",
    "GSP29nystik_u:17725": " (491/1) ṛṇavānivāsvatantrasteṣu teṣu karmasu nādhikārīti nindā /",
    "GSP29nystik_u:17726": " tadabhāve tu svatantra",
    "GSP29nystik_u:17727": " iti praśaṃsā /",
    "GSP29nystik_u:17728": " evaṃ jāyamāna iti guṇaśabdo na mukhya iti /",
    "GSP29nystik_u:17729": " kasmāt punarna mukhya ityata",
    "GSP29nystik_u:17730": " āha mātṛto jātamātrasyaivānadhikārāt /",
    "GSP29nystik_u:17731": " kasmādanadhikāra ityata āha /",
    "GSP29nystik_u:17732": " arthinaḥ śaktasya cādhikārāt /",
    "GSP29nystik_u:17733": " kasmādarthina ityata āha /",
    "GSP29nystik_u:17734": " karmavidhāvagnihotraṃ juhuyātsvargakāma ityādau kāmasaṃyogaśruteḥ /",
    "GSP29nystik_u:17735": " na ca bālakaḥ sukhaduḥkhaprāptiparihārakāmo 'pi vivekena svargaputrapaśvannādi kāmayata iti /",
    "GSP29nystik_u:17736": " śaktasya ca pravṛttīti /",
    "GSP29nystik_u:17737": " na hyaśakanīyamarthamaśaktaṃ prati veda āptopadeśarūpo vidhātumarhati /",
    "GSP29nystik_u:17738": " na ca bālakaḥ śakto 'vidvattvādinā /",
    "GSP29nystik_u:17739": " ata eva tiryagdevarṣipaṅguśūdraṣārṣeyāṇāmanadhikāraḥ sāmarthyābhāvāt /",
    "GSP29nystik_u:17740": " na kevalaṃ vaidiko 'yamīdṛśo vyavahāro 'pi tu laukiko pītyāha /",
    "GSP29nystik_u:17741": " na bhidyate cāyaṃ laukikāt /",
    "GSP29nystik_u:17742": " tadvyācaṣṭe laukikastāvaditi /",
    "GSP29nystik_u:17743": " upapannānavadyavādīti /",
    "GSP29nystik_u:17744": " upapannaṃ pramāṇena anavadyaṃ punaruktadoṇa anapekṣitamupadeṣṭavyaṃ yanna bhavavati tadityarthaḥ /",
    "GSP29nystik_u:17745": " nyāyaprāptamimamarthaṃ liṅgadarśanamupodbalayatītyāha /",
    "GSP29nystik_u:17746": " gārhasthyaliṅgaṃ ca mantrabrāhmaṇaṃ karmābhivadatīti /",
    "GSP29nystik_u:17747": " gārhasthyasya liṅgaṃ patnī yasminkarmaṇi tattathoktam /",
    "GSP29nystik_u:17748": " 'patnyavekṣitamājyaṃ bhavati' /",
    "GSP29nystik_u:17749": " 'patnya udgāyanti' /",
    "GSP29nystik_u:17750": " 'kṣaume vasānāvagnimādadhīyātā' mityevamādi /",
    "GSP29nystik_u:17751": " tadanena gārhasthyātpūrvāvasthā tāvadṛṇānubaddhā na bhavatītyuktaṃ saṃpratyuttarāvasthāpi na ṛṇānubaddhetyāha /",
    "GSP29nystik_u:17752": " yadā cārthino 'dhikārastadā 'rthitvasyāvipariṇāme jarāmaryavādopapattiḥ /",
    "GSP29nystik_u:17753": " tena yudaktamṛṇāpākaraṇena vayaḥparyavasānānnasti mokṣāvasarastadapākṛtaṃ bhavati /",
    "GSP29nystik_u:17754": " avipariṇāmapadārthavyākhyānaṃ na nivartata iti /",
    "GSP29nystik_u:17755": " turīyasyetyasya vyākhyānaṃ caturthasyeti /",
    "GSP29nystik_u:17756": " prāyeṇa pañcasaptativarṣeṣvativāhiteṣu arthatṛṣṇā tanūbhavati /",
    "GSP29nystik_u:17757": " atyantasaṃyoge tu jarayā havetyanarthakam /",
    "GSP29nystik_u:17758": " mṛtyunā vetyanenaiva siddheriti śeṣaḥ /",
    "GSP29nystik_u:17759": " yadyucyate aśaktatopalakṣaṇametajjarayā havā mṛtyunā veti,",
    "GSP29nystik_u:17760": " tena kasyānarthakyamityata",
    "GSP29nystik_u:17761": " āha /",
    "GSP29nystik_u:17762": " aśakto vimucyataityetadapi nopapadyata iti /",
    "GSP29nystik_u:17763": " syādetat /",
    "GSP29nystik_u:17764": " yadyapi gṛhasthasya yajñādividhānāntarāṇi santi tathā 'pi jāyamānastribhirṛṇairiti vākyaṃ bālasyāpi yajñādi vidhāsyatītyetāṃ śaṅkāṃ vimarśapūrvamapākaroti",
    "GSP29nystik_u:17765": " athāpi vihitaṃ vā 'nūdyeta kāmādvār 'thaḥ prakalpyeteti /",
    "GSP29nystik_u:17766": " na tāvajjāyamāno havai iti śakye vidhivibhaktirasti tena siddhānuvādaḥ svarasataḥ",
    "GSP29nystik_u:17767": " pratīyate yadi tu tasyārthasya siddhirvākyāntarādvā pramāṇāntarādvā kathamapi na",
    "GSP29nystik_u:17768": " kalpeta tatova 'vacanāni tvapūrvatvā'",
    "GSP29nystik_u:17769": " diti nyāyāndvidhitvamasya kalpyeta,",
    "GSP29nystik_u:17770": " santi tu śataśastadarthavidhāyakāni vākyāni vibhaktimantīti ko jātvasya svecchāmātreṇa vidhitvaṃ kalpayet /",
    "GSP29nystik_u:17771": " tasmādvihitānuvacanameva nyāyyamiti jāyamānaśabdo jaghanyavṛttiriti yuktamutpaśyāmaḥ /",
    "GSP29nystik_u:17772": " syādetat /",
    "GSP29nystik_u:17773": " jāyamānaśabdo 'nupacāritārthaḥ svabhāvato māturudarādvibhāgamāha /",
    "GSP29nystik_u:17774": " sa kathaṃ cidanuvādānurodhapena jaghanyavṛttiḥ kalpanīyaḥ /",
    "GSP29nystik_u:17775": " tadvaraṃ mukhyārthānurodhena vidhānameva kalpyatām /",
    "GSP29nystik_u:17776": " evaṃ sati śrutiranurodhitā bhavati /",
    "GSP29nystik_u:17777": " asti ca bālakasyāpi phalotpādanayogyatā tadātmanaḥ phalaṃ prati samavāyikāraṇatvāt /",
    "GSP29nystik_u:17778": " tena yadyapi jātamātrasya phalasādhanānuṣṭhānayogyatā nāsti tathā 'pi phalotpādaṃ prati yogyatā 'sti,",
    "GSP29nystik_u:17779": " phalena ca prayojanaṃ na tatsādhanenetyata",
    "GSP29nystik_u:17780": " āha phalasya sādhanāni hi prayatnaviṣayo na phalamiti /",
    "GSP29nystik_u:17781": " ayamabhisandhiḥ /",
    "GSP29nystik_u:17782": " vidhirhi svavyāpāre kartṛtayā puruṣaṃ niyuṅkte prayatnaścāsya vyāpāraḥ sambhavati viṣaye na śakyo nivarttayitumiti svaviṣayamapekṣate /",
    "GSP29nystik_u:17783": " na cāsya sākṣātphalaṃ viṣayo bhavitumarhati /",
    "GSP29nystik_u:17784": " uddeśyatāmātreṇa tu bhavet /",
    "GSP29nystik_u:17785": " naitāvatā prayatno 'sya nirvṛṇoti yāvadayaṃ sākṣādabhinirvartanīyaṃ na prāpnoti /",
    "GSP29nystik_u:17786": " tadupāyasya sākṣādabhinivarttanīya iti phaloddeśapravṛttasya puruṣaprayatnasya nirvṛṇoti yāvadupāyo viṣayaḥ /",
    "GSP29nystik_u:17787": " na ca bālakasya tadupāyamaviduṣastatra sāmarthyamasti /",
    "GSP29nystik_u:17788": " asamarthaścākartā kathamātmānaṃ prayatnena vyāpnuyāt /",
    "GSP29nystik_u:17789": " avyāpnuvaṃśca kathamadhikārīti jāyamānaśabdo jaghanyavṛttireva nyāyya",
    "GSP29nystik_u:17790": " iti siddham /",
    "GSP29nystik_u:17791": " vihitaṃ ca jāyamānamiti ṛṇavākyātprāgvidhīyate ca ṛṇavākyārddhvamityarthaḥ /",
    "GSP29nystik_u:17792": " yaduktaṃ tatra hi pravrajyā vidhīyata iti tadamūṣyamāṇa āha pratyakṣavidhānābhāvāditi cet /",
    "GSP29nystik_u:17793": " śaṅkāṃ nirākaroti /",
    "GSP29nystik_u:17794": " na pratiṣedhasyāpi vidhānābhāvāta /",
    "GSP29nystik_u:17795": " śaṅkāṃ vibhajate pratyakṣata iti /",
    "GSP29nystik_u:17796": " paramāpto hi bhagavānīśvaro 'nukampayā bhūtopadeśāyapravṛtto yadgārhasthyamevāśrayamamupadiśati tato 'vagacchāmo na santyāśramāntarāṇi bhūtebhyo hitānītyarthaḥ /",
    "GSP29nystik_u:17797": " ata evāhuḥ 'aikāśramyaṃ tvācāryāḥ pratyakṣavidhānādgārhasthyasyeti' /",
    "GSP29nystik_u:17798": " nirākaraṇaṃ vibhajate na pratiṣedhasyeti /",
    "GSP29nystik_u:17799": " smṛtītihāsapurāṇāni tāvadavivādaṃ vidadhati cāturāśramyamupalabhyante yadi pratyakṣayā śrutyā pratiṣidhyante tatastadvirodhenaudumbarīsarvaveṣṭanavat tatrāpramāṇāni syuḥ,",
    "GSP29nystik_u:17800": " na ca tatpratiṣedhaḥ śruteḥ sākṣādavagamyate /",
    "GSP29nystik_u:17801": " tasmātsmṛtyādivihitaṃ cāturāśramyamapratiṣiddhaṃ śrutyā na śakyaṃ parityaktumityarthaḥ /",
    "GSP29nystik_u:17802": " na cāvidhānena tatpratiṣedhānumānamityāha /",
    "GSP29nystik_u:17803": " adhikārācceti /",
    "GSP29nystik_u:17804": " gārhasthyopadeśasyādhikārāttasyaiva vidhānaṃ nāśramāntarasya na tvāśramāntarābhāvāt /",
    "GSP29nystik_u:17805": " na hi vyākaraṇaṃ śabdaṃ vyutpādayatpramāṇādyabhāvamākṣipati /",
    "GSP29nystik_u:17806": " api ca mā bhūtpratyakṣavidhānaṃ śrutau sasādhanāpavargābhidhānāni cāturāśramyābhidhānāni",
    "GSP29nystik_u:17807": " ca pratyakṣāṇyupalabhyante vacanāni tānyapūrvatvādvidhānāni apavargasya sasādhanasya",
    "GSP29nystik_u:17808": " cāturāśramyasya ca bhaviṣyantītyāha /",
    "GSP29nystik_u:17809": " ṛgbrāhmaṇaṃ cāpavargābhidhāyyabhidhāyata iti /",
    "GSP29nystik_u:17810": " mṛtyumiḥ paraṃ karmabhya iti /",
    "GSP29nystik_u:17811": " karmaparityāgamapavargasādhanaṃ sūcayati /",
    "GSP29nystik_u:17812": " amṛtatvamiti cāpavargo darśitaḥ /",
    "GSP29nystik_u:17813": " sūcitaṃ karmatyāgamapavargasādhanaṃ śrutyantareṇa viśadayati /",
    "GSP29nystik_u:17814": " na karmaṇā na prajayeti /",
    "GSP29nystik_u:17815": " pareṇa nākamiti /",
    "GSP29nystik_u:17816": " nākamityavidyāmupalakṣayati /",
    "GSP29nystik_u:17817": " avidyātaḥ paramityarthaḥ /",
    "GSP29nystik_u:17818": " nihitaṃ guhāyāmiti laukikapramāṇāgocaratvaṃ darśayati /",
    "GSP29nystik_u:17819": " tamasaḥ parastāditi /",
    "GSP29nystik_u:17820": " avidyā tamaḥ tasya parastāt /",
    "GSP29nystik_u:17821": " ādityavarṇamiti /",
    "GSP29nystik_u:17822": " nityaprakāśamityarthaḥ /",
    "GSP29nystik_u:17823": " tadaneneśvarapraṇidhānasyāpavargopāyatavamuktam /",
    "GSP29nystik_u:17824": " ṛca udāhūtya brāhmaṇamudāharati atha brāhmaṇānīti /",
    "GSP29nystik_u:17825": " yajña ityādinā gṛhasthāśramo darśitaḥ / tapa",
    "GSP29nystik_u:17826": " eveti vānaprasthāśramaḥ /",
    "GSP29nystik_u:17827": " brahmacārīti brahmacaryāśramaḥ /",
    "GSP29nystik_u:17828": " eṣāmabhyudayalakṣaṇaṃ phalamāha /",
    "GSP29nystik_u:17829": " sarva evaita iti /",
    "GSP29nystik_u:17830": " caturthāśramamāha /",
    "GSP29nystik_u:17831": " brahmasaṃstha iti /",
    "GSP29nystik_u:17832": " tathākraturiti /",
    "GSP29nystik_u:17833": " kratuḥ saṃkalpaḥ /",
    "GSP29nystik_u:17834": " kāmayamānova ya āsīt sa evāthākāmayamāno bhavati /",
    "GSP29nystik_u:17835": " akāmayamānaḥ kāmaṃ pariharan tatparihārasiddhau so 'kāmayaṃstasya vyākhyānaṃ niṣkāma iti /",
    "GSP29nystik_u:17836": " ātmakāma",
    "GSP29nystik_u:17837": " iti /",
    "GSP29nystik_u:17838": " kaivalyopetātmakāmaḥ tatprāptyā āptakāmo bhavati /",
    "GSP29nystik_u:17839": " na tasya prāṇa iti śāśvato bhavatītyarthaḥ /",
    "GSP29nystik_u:17840": " prakṛtamupasaṃharati tatra yaduktamiti /",
    "GSP29nystik_u:17841": " aparāmapi cāturāśramyābhidhāyinīṃ śrumimāha /",
    "GSP29nystik_u:17842": " ye catvāca iti /",
    "GSP29nystik_u:17843": " itaśca phalārthina eṣa jarāmaryavāda",
    "GSP29nystik_u:17844": " ityāha /",
    "GSP29nystik_u:17845": " phalārthinaśceti // 60 //",
    "GSP29nystik_u:17846": " NyS_4,1.61: samāropaṇādātmanyapratiṣedhaḥ //",
    "GSP29nystik_u:17847": " pṛṣṭvā /",
    "GSP29nystik_u:17848": " sūtaṃ paṭate katham /",
    "GSP29nystik_u:17849": " samāropaṇādātmanyapratiṣedhaḥ (sū. 61) //",
    "GSP29nystik_u:17850": " ātmayagnīnāṃ samāropaṇādṛṇānubandhanāpavargasyāpratiṣedhaḥ /",
    "GSP29nystik_u:17851": " tadenana cchalena pratyakṣavidhānaṃ pravrajyāyā api darśitam /",
    "GSP29nystik_u:17852": " eṣaṇāvyutthitasya viparyastubuddheḥ",
    "GSP29nystik_u:17853": " alamābhireṣaṇābhiranarthahetubhiriti kṛtabuddheḥ",
    "GSP29nystik_u:17854": " ata eva nivṛtte phalārthitve samāroṣaṇamātmanyagnīnāṃ vidhīyate iti /",
    "GSP29nystik_u:17855": " evaṃ brāhmaṇānīti yadaiṣaṇābhyo vyutthitasya pravrajyāvidhānaṃ tadā tadabhidhāyīni brāhmaṇānyupapannānītyarthaḥ // 61 //",
    "GSP29nystik_u:17856": " NyS_4,1.62: pātracayāntānupapatteśca phalābhāvaḥ //",
    "GSP29nystik_u:17857": " pramṛte khalu yajamāne yajñapātrāṇi yajamānasya śarīre yathāvayasavaṃ nidhāyāntyeṣṭiḥ kriyate /",
    "GSP29nystik_u:17858": " tatra jarāmarye karmaṇyaviśeṣeṇa kalpyamāne sarvasya pātracayāntāni karmāṇīti prasajyeta maraṇaparyantāni karmāṇīti prasajyetetyarthaḥ /",
    "GSP29nystik_u:17859": " nanviṣyata eva pātracayāntatvaṃ karmaṇāmityata",
    "GSP29nystik_u:17860": " āha /",
    "GSP29nystik_u:17861": " tatraiṣaṇāvyutthānamiti /",
    "GSP29nystik_u:17862": " tasmānnāviśeṣeṇa kartuḥ prayojakaṃ phalaṃ bhavatīti /",
    "GSP29nystik_u:17863": " phalābhāva",
    "GSP29nystik_u:17864": " ityasya sūtrāvapayavasyāviśeṣeṇa phanasya kartṛprayojanakatvābhāva ityarthaḥ /",
    "GSP29nystik_u:17865": " tadanenaiṣaṇāvyutthānaśrutivirodhā darśitaḥ /",
    "GSP29nystik_u:17866": " tadevaṃ cāturāśramyasya śrutiruktā /",
    "GSP29nystik_u:17867": " saṃprati smṛtyādayo 'pi cāturāśrayamyasyopadeśakāḥ santītyāha cāturāśramyavidhānācceti /",
    "GSP29nystik_u:17868": " śaṅkate tadapramāṇamiti cet /",
    "GSP29nystik_u:17869": " jagannirmātuḥ paramakāruṇikasya sarvajñasyātrabhavataḥ parameśvarasyāgamo bhavatu pramāṇamāptoktatvāt /",
    "GSP29nystik_u:17870": " manuvyāsādīnāṃ tvāptatvāniścayātkayaṃ tatpraṇītānāṃ prāmāṇyaniścaya ityarthaḥ /",
    "GSP29nystik_u:17871": " uttaraṃ pramāṇeneti /",
    "GSP29nystik_u:17872": " syādetat /",
    "GSP29nystik_u:17873": " bhavatu vedenābhyanujñānāditihāsapurāṇaprāmāṇyaṃ dharmaśāstrāṇāṃ tu manvādipraṇītānāṃ kutaḥ prāmāṇyaniścaya ityata āha /",
    "GSP29nystik_u:17874": " aprāmāṇye ceti /",
    "GSP29nystik_u:17875": " sarvajanaparigrahātteṣāmapiprāmāṇyamityarthaḥ /",
    "GSP29nystik_u:17876": " buddhādismṛtayastu vedaninditairmlecchādibhiḥ parigṛhītā na tvāryairiti na tāḥ pramāṇaṃ bhavitumarhantītyarthaḥ /",
    "GSP29nystik_u:17877": " draṣṭṛpravaktṛsāmānyāccāprāmāṇyānupapattiḥ /",
    "GSP29nystik_u:17878": " ya eva vedasya draṣṭrāro 'nuṣṭhātāraśca tadarthasya ta evetihāsādīnāṃ pravaktāraḥ prācetasakṛṣṇadvaiyāyanamanuprabhṛtayaḥ /",
    "GSP29nystik_u:17879": " api ca vaidikāni karmāṇi smārtīmitikartavyatāmapekṣante smārtani ca vaidikāni mantrādīnīti sarvametadapramāṇye dharmaśāstrāṇāṃ nopapadyate /",
    "GSP29nystik_u:17880": " yadyapi ca manvādayo 'pi dharmajñānavairāgyaiśvaryaśālitayā anubhūyāpyupadiśantīti saṃbhavati tathāpi vedamūlakatvamevetihāsapurāṇādināṃ yuktam",
    "GSP29nystik_u:17881": " tathā hi /",
    "GSP29nystik_u:17882": " 'vedo 'khilo dharmamūlaṃ smṛtiśīle ca tadvidām /",
    "GSP29nystik_u:17883": " yaḥ kaścitkasya ciddharmomanunā parikīrtitaḥ //",
    "GSP29nystik_u:17884": " sa sarvo 'bhihito vede sarvajñānamayo hi saḥ ... ityādibhiḥ svavacanaprapañcairātmā baddhapā veda evārpitastairiti /",
    "GSP29nystik_u:17885": " athāyamitihāsādigocaror 'thaḥ kasmātpratyakṣapratītena vedena nocyata iti tadanabhidhānādavagacchamo nūnamayamanabhimato vedānāṃ karturiti /",
    "GSP29nystik_u:17886": " nirākṛto 'pyayaṃ punarnirākriyate dārḍhyārthaṃ viṣayavyavasthānāccetyanena// 62 //",
    "GSP29nystik_u:17887": " NyS_4,1.63: suṣuptasya svapnādarśane kleśābhāvādapavargaḥ //",
    "GSP29nystik_u:17888": " yadapyuktaṃ kpaleśānubandhasyāvicchedāditi taddūṣayati /",
    "GSP29nystik_u:17889": " suṣuptasya svapnādarśane kleśābhāvādapavargaḥ (sū. 63)",
    "GSP29nystik_u:17890": " tadvyācaṣṭe suṣuptasya khalviti /",
    "GSP29nystik_u:17891": " lokasiddhatayā suṣuptāvasthodāhṛtā /",
    "GSP29nystik_u:17892": " mahāpralayāvasthāyāmapi kleśamuktā evātmānaḥ kevalamasau na lokasiddheti nodāhṛtā /",
    "GSP29nystik_u:17893": " etāvāṃstu muktāvasthāyāṃ viśeṣaḥ yadasyāṃ kleśavāsanāpi nāsti /",
    "GSP29nystik_u:17894": " suṣuptāvasthāyāṃ pralayāvasthāyāṃ ca kleśavicchede 'pi tadvāsanā 'stīti // 63 //",
    "GSP29nystik_u:17895": " NyS_4,1.64: na pravṛttiḥ pratisaṃdhānāya hīnakleśasya //",
    "GSP29nystik_u:17896": " yadapi pravṛttyanubandhāditi tatrāha--- na pravṛttiḥ pratisaṃdhānāya hi hīnakleśasya (sū. 64) //",
    "GSP29nystik_u:17897": " dehinaḥ /",
    "GSP29nystik_u:17898": " tadvyācaṣṭe kṣīṇeṣu rāgadveṣamoheṣu satyapi na pravṛttiḥ svapratisaṃdhānāya /",
    "GSP29nystik_u:17899": " upapāditamidamasmābhiryathā doṣatuṣāvanaddhāḥ karmatandulā janmāṅkurāya kalpante,",
    "GSP29nystik_u:17900": " na kevalā ityarthaḥ /",
    "GSP29nystik_u:17901": " śaṅkate karmavaiphalyeti/",
    "GSP29nystik_u:17902": " vaiphalye śāstrasya karmaṇāṃ phalasādhanatāpratipādakasyāprāmāṇyaprasaṅga",
    "GSP29nystik_u:17903": " iti bhāvaḥ /",
    "GSP29nystik_u:17904": " nirākaroti na karmavipāketi /",
    "GSP29nystik_u:17905": " vipāka phalaṃ tasya pratisaṃvedanaṃ bhogaḥ // 64 //",
    "GSP29nystik_u:17906": " NyS_4,1.65: na kleśasaṃtateḥ svābhāvikatvāt //",
    "GSP29nystik_u:17907": " pūrvapakṣabādyāha /",
    "GSP29nystik_u:17908": " na kleśasaṃtateḥ svābhāvikatvāt (sū. 65) //",
    "GSP29nystik_u:17909": " siddhāntyekadeśī brūte /",
    "GSP29nystik_u:17910": " NyS_4,1.66: prāgutpatterabhāvānityatvavat svābhāvikepyanityatvam //",
    "GSP29nystik_u:17911": " prāgu--tvam (sū. 66) //",
    "GSP29nystik_u:17912": " dadhyāderutpatteḥ prāk kṣīrādiṣuyo bhāvastasyānityatvavaditi yojanā // 66 //",
    "GSP29nystik_u:17913": " NyS_4,1.67: aṇuśyāmatānityatvavaddha //",
    "GSP29nystik_u:17914": " aparastvekadeśī bhāvameva dṛṣṭāntayatītyāha /",
    "GSP29nystik_u:17915": " aṇuśyāmatānityatvavadvā (sū. 67) //",
    "GSP29nystik_u:17916": " yadetacchyāmaṃ rūpaṃ tadannasyetyāgamaḥ pārthivānāṃ paramāṇūnāṃ śyāmatāmanādimāha",
    "GSP29nystik_u:17917": " annapadena mṛdo 'bhidhānāditi bhāvaḥ /",
    "GSP29nystik_u:17918": " atra prathamamekadeśinaṃ dūṣayati sataḥ khalviti /",
    "GSP29nystik_u:17919": " dvitīyamekadeśinaṃ dūṣayati /",
    "GSP29nystik_u:17920": " anādiraṇuśyāmateti hetvaśrāvānna yuktam /",
    "GSP29nystik_u:17921": " aṇuśyāmatā kāryā pṛthivīrūpatvāt",
    "GSP29nystik_u:17922": " lohitādivaditi pratyutānityatāheturasti /",
    "GSP29nystik_u:17923": " puruṣayatnajalohitāpadirūpavailakṣaṇyena tvaspavayāprayatnapūrvakatvamātreṇānāditvābhidhānamiti nāgamavirodhaḥ // 67 //",
    "GSP29nystik_u:17924": " NyS_4,1.68: na saṃkalpanimittatvācca rāgādīnām //",
    "GSP29nystik_u:17925": " tadevamekadeśinau dūṣayitvā paramasamādhimāha /",
    "GSP29nystik_u:17926": " ayaṃ tu samādhiḥ--",
    "GSP29nystik_u:17927": " na saṃkalpanimittatvācca rāgādīnām (sū. 68) //",
    "GSP29nystik_u:17928": " cakāramanuktasamuccāyārthaṃ vyācaṣṭe /",
    "GSP29nystik_u:17929": " karmanimittatvāditaretaranimittatvācca /",
    "GSP29nystik_u:17930": " samuccyo 'nuktasyeti śeṣaḥ /",
    "GSP29nystik_u:17931": " tatra saṃkalpanimittatvāditi vibhajate /",
    "GSP29nystik_u:17932": " mithyāsaṃkalpebhya iti /",
    "GSP29nystik_u:17933": " yadyapyanubhūtaviṣayaprārthanā saṃkalpaḥ tathā 'pitasya pūrvabhāgo 'nubhavo grāhyaḥ /",
    "GSP29nystik_u:17934": " prārthanāyā rāgatvāt /",
    "GSP29nystik_u:17935": " tena mithyānubhavaḥ saṃkalpa ityarthaḥ /",
    "GSP29nystik_u:17936": " nanvekasmānmithyājñānātkutaḥ kāryavaicitryamityata āha /",
    "GSP29nystik_u:17937": " rañjanīyakopanīyamohanīyebhya",
    "GSP29nystik_u:17938": " iti /",
    "GSP29nystik_u:17939": " bhavyageyādiṣu pāṭhātkarttarikṛtyaḥ /",
    "GSP29nystik_u:17940": " mohanīyaḥ saṃkalpo mithyājñānasaṃskāraḥ /",
    "GSP29nystik_u:17941": " karmanimittatvaṃ rāgādīnāṃ vibhajate /",
    "GSP29nystik_u:17942": " karma ceti nikāyena jātirupalakṣyate /",
    "GSP29nystik_u:17943": " itaretaranimittatvaṃ rāgādīnāmāha /",
    "GSP29nystik_u:17944": " itaretareti /",
    "GSP29nystik_u:17945": " syādetat /",
    "GSP29nystik_u:17946": " bhavantyanityāḥ kleśāḥ tathāpi yadeṣāṃ nirvarttakaṃ mithyājñānaṃ tasya nivṛttihotorabhāvatsa",
    "GSP29nystik_u:17947": " eva kleśānubandhādapavargābhāva ityata āha /",
    "GSP29nystik_u:17948": " sarvamityāsaṃkalpānāmiti /",
    "GSP29nystik_u:17949": " api cānādiḥ kleśasaṃtatirityuktam /",
    "GSP29nystik_u:17950": " kutaḥ sarvaime ādhyātmikā bhāvā iti /",
    "GSP29nystik_u:17951": " ātmānamadhikṛtya pravartamānāḥ śarīrendriyādayo bhavantyāpadhyātmikā iti /",
    "GSP29nystik_u:17952": " atha yadyanādīnāmapi nivṛttiḥ hantānutpattidharmakāṇāmapi nivṛttiprasaṅga ityata āha /",
    "GSP29nystik_u:17953": " na caivaṃ satyanutpattidharmakaṃ kiṃ ciditi /",
    "GSP29nystik_u:17954": " rāgādīnāmutpattidharmakāṇāmeva vyayadharmakatvābhyupagamādityarthaḥ /",
    "GSP29nystik_u:17955": " nanu mā bhūvanmithyājñānanimittā rāgādayo mithyājñānānivṛttau,",
    "GSP29nystik_u:17956": " ye punaramī karmanimittāsteṣāṃ kuto nivṛttiḥ na ca karmanivṛttau rāgādinivṛttiḥ",
    "GSP29nystik_u:17957": " rāgādimataḥ karmanivṛtterabhāvāt,",
    "GSP29nystik_u:17958": " tasmānna mokṣa ityata āha /",
    "GSP29nystik_u:17959": " karma ca nikāyanirvartakaṃ tattvajñānakṛtānmithyājñānarūpasaṃkalpavighātānna rāgādyutapattinimittaṃ bhavati /",
    "GSP29nystik_u:17960": " sarvarāgādīnāṃ mityājñānameva nimittam /",
    "GSP29nystik_u:17961": " karmāṇi tu nikāyaniyamena rāgādīn pravartayantīti karmanimittatvamuktamiti bhāvaḥ /",
    "GSP29nystik_u:17962": " nanu yathā rāgādayaḥ satyapi karmaṇi mithyājñānanivṛttyā nivartante evaṃ satyapi karmaṇi mithyājñānanivṛttyā phalamapi mā bhūdityata āha /",
    "GSP29nystik_u:17963": " sukhaduḥ khasaṃvittiḥ phalaṃ tu bhavatīti /",
    "GSP29nystik_u:17964": " vārttikam /",
    "GSP29nystik_u:17965": " yāvajjīvasaṃyoge hi jarayā ha vetyanarthakamiti /",
    "GSP29nystik_u:17966": " (495/9) mṛtyunā vetyanenaiva gatārthatvādityanuktvā bhāṣyoktā dvitīya yuktirabhihitā vārtikakṛtā /",
    "GSP29nystik_u:17967": " yasmātsvayamaśaktasyetyanena /",
    "GSP29nystik_u:17968": " yajñasādhanatvāditi /",
    "GSP29nystik_u:17969": " (496/7) yajñakartṛtvādityarthaḥ /",
    "GSP29nystik_u:17970": " etadeva sphaṭayati /",
    "GSP29nystik_u:17971": " yasmādyajamāno yajñāṅgaṃ bhavati /",
    "GSP29nystik_u:17972": " yathāha bhagavāna jaiminiḥ puruṣaśca karmārthatvāditi /",
    "GSP29nystik_u:17973": " saṃkalpādyapekṣaṃ karma rāgādikāraṇamiti /",
    "GSP29nystik_u:17974": " (498/20) yajjātīyasya janmano yatkarma kāraṇaṃ tajjanmocitāmeva mithyājñānavāsanāmabhivyanaktīti taddvāreṇa rāgādīnāṃ kāraṇaṃ bhavati /",
    "GSP29nystik_u:17975": " codayati /",
    "GSP29nystik_u:17976": " sukhādīnāmiti /",
    "GSP29nystik_u:17977": " yathā mithyājñānasahāyaṃ karma rāgādihetuḥ evaṃ tatsahāyaṃ phalaheturiti caramadehasya tatvajñānavataḥ sadapi karma phalakāraṇaṃ na syādityarthaḥ",
    "GSP29nystik_u:17978": " pariharati /",
    "GSP29nystik_u:17979": " na niraprekṣatvāditi /",
    "GSP29nystik_u:17980": " karmāśayaprapañcamucchettumamūḍho 'pyasakto 'pyadviṣṭo 'pi mūḍha iva sakta iva dviṣṭa",
    "GSP29nystik_u:17981": " iva tatphalaṃ bhuṅkta iti rāgādyanapekṣaṃ karma svaphalaṃ janayati tenāsau phaloṣabhogo",
    "GSP29nystik_u:17982": " na bandhahetuḥ mūḍhādīnāṃ bandhahetuḥ mūḍhādīnāṃ bandhahetuphalopabhogaḥ sa catādṛśo",
    "GSP29nystik_u:17983": " rāgādisahāyaiḥ karmabhiḥ kriyate na rāgādinirapekṣairityavadātam //",
    "GSP29nystik_u:17984": " iti miśraśrīvācaspativiracitāyāṃ nyāyavārtikatātparyaṭīkāyāṃ caturthādhyāyasyādyamāhnikam // ****************************************************************************",
    "GSP29nystik_u:17985": " caturthe 'dhyāyedvitīyamāhniham /",
    "GSP29nystik_u:17986": " NyS_4,2.1: doṣanimittānāṃ tattvajñānādahaṅkāranivṛttiḥ //",
    "GSP29nystik_u:17987": " tadevaṃ saṃśayapramāṇaprameyāṇi parīkṣitāni /",
    "GSP29nystik_u:17988": " prayojanādayo 'pi yatra saṃśayastatraivamuttarottaraprasaṅga",
    "GSP29nystik_u:17989": " itayatideśena parīkṣitā iti ṣoḍaśāpi pramāṇādayaḥ parīkṣitāḥ /",
    "GSP29nystik_u:17990": " teṣāṃ tattvajñānaṃ niḥśreyasādhigamaheturityuktam /",
    "GSP29nystik_u:17991": " tatrāpi prameyatattvajñānaṃ sākṣānniḥśreyasaheturitareṣāṃ tu tattvajñānāṅgatayetyuktam1",
    "GSP29nystik_u:17992": " idamihedānīṃ parīkṣyate kiṃpratyekamātmādīnāṃ prameyāṇāṃ tattvajñānaṃ niḥśreyasādhigamaheturutāho",
    "GSP29nystik_u:17993": " kasya cideṣāmekadeśasyeti /",
    "GSP29nystik_u:17994": " tāmimāṃ parīkṣāmavatārayati bhāṣyakāraḥ /",
    "GSP29nystik_u:17995": " kiṃ nu khavalu bhoḥ yāvanto viṣayāḥ prameyāṇi tāvatsu pratyekamiti/",
    "GSP29nystik_u:17996": " pratiprāṇabhṛdbhedaṃ yāvanta ātmānaḥ yāvanti cendriyāṇipa cetyarthaḥ /",
    "GSP29nystik_u:17997": " pārśvasthaḥ pūrvapakṣiṇaṃ pṛcchati kaścātra viśeṣaḥ /",
    "GSP29nystik_u:17998": " pūrvapakṣiṇa uttaraṃ na tāvadekaikatreti /",
    "GSP29nystik_u:17999": " samudāyaikadeśābhyāmanupapatteḥ /",
    "GSP29nystik_u:18000": " pramāṇāditattvajñānānniḥśreyasādhigama ityayuktamiti pūrvaḥ pakṣaḥ /",
    "GSP29nystik_u:18001": " siddhāntamāha /",
    "GSP29nystik_u:18002": " mithyājñānaṃ vai khalu moha iti /",
    "GSP29nystik_u:18003": " vaiśabdaḥ khalu pūrvaṣakṣākṣamāyāṃ khaluśabdo hetyarthe /",
    "GSP29nystik_u:18004": " ayuktaḥ pūrvapakṣo yasmānmithyājñānaṃ moha iti /",
    "GSP29nystik_u:18005": " na tattvajñānamajñānanivṛttimātreṇa niḥ śreyasopayogi api tu saṃsāranidānocchedadvāreṇa dṛṣṭenaiva,",
    "GSP29nystik_u:18006": " na ca tattvājñānaṃ saṃsāraheturapi tu mithyājñānam /",
    "GSP29nystik_u:18007": " taducchindadvirodhitayā tattvajñānamapavargaheturiti /",
    "GSP29nystik_u:18008": " bhavatvetattathā 'pi pūrvapakṣasya kimāyātamityata āha /",
    "GSP29nystik_u:18009": " tacca mithyājñānaṃ yatra viṣaye pravartamānamiti /",
    "GSP29nystik_u:18010": " svasambandhino hyātmādayo viparyayeṇa paricchinnāḥ saṃsārahetava iti tadviṣayameva",
    "GSP29nystik_u:18011": " mithyājñānamapaneyaṃ nātmādyantaraviṣayaṃ jñānaṃ tena tatra mithyājñānaṃ mā nivartiṣṭa nivartatāṃ vā,",
    "GSP29nystik_u:18012": " svātmādidṛṣṭāntena,",
    "GSP29nystik_u:18013": " na tu tasya saṃsāranivṛttiṃ pratyupayogaḥ /",
    "GSP29nystik_u:18014": " yasya tūpayogastatra tattvajñānaṃ duṣkaramiti /",
    "GSP29nystik_u:18015": " pṛcchati /",
    "GSP29nystik_u:18016": " kiṃ punastanmithyājñānam ?",
    "GSP29nystik_u:18017": " santi khalu vādināṃ nānāvipratipattayaḥ /",
    "GSP29nystik_u:18018": " ke cidāhuḥ /",
    "GSP29nystik_u:18019": " vidhūtavividhanāmarūpaprapañcopaplavaviśuddhavidānandaghanādvaitabrahmasākṣātkārastattvajñānamiti /",
    "GSP29nystik_u:18020": " anye tu sattvapuruṣānyatākhyātim /",
    "GSP29nystik_u:18021": " dharmamudgalanairātmyajñānamityapare /",
    "GSP29nystik_u:18022": " śarīrendriyādyanitvavyatiriktanityātmadarśanamiti vṛddhāḥ /",
    "GSP29nystik_u:18023": " tadevaṃ vipratipatteḥ praśnaḥ /",
    "GSP29nystik_u:18024": " uttaram /",
    "GSP29nystik_u:18025": " anātmanyātmagraho 'hamastīti moho 'haṅkāraḥ /",
    "GSP29nystik_u:18026": " na tāvadadvaitānandaghanātmajñānaṃ tattvajñānam /",
    "GSP29nystik_u:18027": " bhedasya pratyakṣasiddhasyāsati bādhake 'pahnotumaśakyatvāt /",
    "GSP29nystik_u:18028": " na ca prakāśānandāvātmadharmātiriktāvātmasvabhāvau bhavitumarhataḥ /",
    "GSP29nystik_u:18029": " satyaṃ vijñānamānandaṃ brahmeti śrutirānandacaitanyaśaktyabhiprāpayā bheda eva ca tadvattayā kathaṃ cit sāmānādhikaraṇyamupapadyate /",
    "GSP29nystik_u:18030": " abhede tvānandavijñānayostatpadayoḥ paryāyatayā saha prayogānupapattiḥ /",
    "GSP29nystik_u:18031": " na ca prakṛṣṭaprakāśaḥ savitetyatra prakṛṣṭaprakāśayorabhedo 'prakāśasyāpi prakarṣasambhavāt /",
    "GSP29nystik_u:18032": " aprakṛṣṭasyāpi khadyotādeḥ prakāśasambhavāt /",
    "GSP29nystik_u:18033": " tasmādyatkiṃ cidetat /",
    "GSP29nystik_u:18034": " sattvapuruṣānyatākhyātistu sattvasyaiva prakṛterasambhavādayuktā satkāryavādamūlatvātpradhānasadbhāvasya tannirākaraṇenaiva nirākaraṇam /",
    "GSP29nystik_u:18035": " dharmapudgalanairātmye tu kṣaṇabhaṅgabhaṅge nityātmasadbhāvakathanena nirākṛte /",
    "GSP29nystik_u:18036": " tasmātsuṣṭhūktamanātmanyātmagraho 'hamasmīti moho 'haṅkāra iti /",
    "GSP29nystik_u:18037": " ata eva sarvasyaivamātmāśīḥ kṛmerapi mā na bhūvaṃ bhūyāsamiti /",
    "GSP29nystik_u:18038": " so 'yamīdṛśo 'bhiniveśaḥ śarīrādīnāmātmatvenādhyavasyato bhavati nātmatattvaviduṣaḥ",
    "GSP29nystik_u:18039": " sa khalvahinirlvayanīmivāhistato vyatiriktaṃ śarīrādi paśyanna tatra snihyati snehavirahānna",
    "GSP29nystik_u:18040": " tapyate nāpyanuśocatīti /",
    "GSP29nystik_u:18041": " atattvajñānavataḥ saṃsāraṃ darśayitvā tattvajñānavataḥ saṃsāranivṛttimāha /",
    "GSP29nystik_u:18042": " yastu duḥkhamiti /",
    "GSP29nystik_u:18043": " tadevamuktena prakāreṇa mohatattvajñānayoḥ saṃsārāpavargahetubhāvo yasmāttasmānmokṣamāṇaiḥ pretyabhāvaphaladuḥkhāni ca jñeyāni vyavasthāpayatītyādipūrvopasaṃhāraḥ",
    "GSP29nystik_u:18044": " āsevamānasyābhya syato bhāvayata iti paryāyakathanaṃ bhāvanādārḍhyepadarśanārtham /",
    "GSP29nystik_u:18045": " arthagatiṃ pariśodhyātrārthe sūtraṃ paṭhati /",
    "GSP29nystik_u:18046": " doṣanimittānāṃ tattvajñānādahaṅkāranivṛttiḥ",
    "GSP29nystik_u:18047": " śāstrārthasaṃgraho 'nūdyate śāstratātparyasaṃgraho dvitīyasūveṇānūdyataityarthaḥ /",
    "GSP29nystik_u:18048": " kiṃ nu khalu bho iti bhāṣyaṃ tadanupapannaṃ yato na viṣayamātrajñānamapavargaheturapi tu prameyatattvajñānamityata",
    "GSP29nystik_u:18049": " āha vārtikakāraḥ /",
    "GSP29nystik_u:18050": " tatra viṣayāntarāṇāmiti /",
    "GSP29nystik_u:18051": " (500/8) yāvanto viṣayā iti na viṣayamātrābhiprāyamapi tu prameyābhiprāyamityarthaḥ /",
    "GSP29nystik_u:18052": " sugamamanyadvārtikam // 1 //",
    "GSP29nystik_u:18053": " NyS_4,2.2: doṣanimittaṃ rūpādayo viṣayāḥ saṃkalpakṛtāḥ //",
    "GSP29nystik_u:18054": " śarīrādiṣvanātmasvātmabuddhirnivartanīyetyuktaṃ tatra prathamaṃ kasminnātmabuddhirnivartanīyetyapekṣāyāmāha /",
    "GSP29nystik_u:18055": " prasaṃkhyānānupūrvyā tu khalu /",
    "GSP29nystik_u:18056": " prasaṃkhyānaṃ samādhijaṃ tattvajñānaṃ tacca viṣaye sukaramiti tatraiva prāthamikasya prathamaṃ prayatno yuktaḥ /",
    "GSP29nystik_u:18057": " sūtram /",
    "GSP29nystik_u:18058": " doṣanimittaṃ rūpādayo viṣayāḥ saṃkalpakṛtāḥ (sū. 2) //",
    "GSP29nystik_u:18059": " mithyājñānaṃ saṃkalpastena viṣayīkṛtā ityarthaḥ /",
    "GSP29nystik_u:18060": " kāmāḥ kāmyāḥ // 2 //",
    "GSP29nystik_u:18061": " NyS_4,2.3: tannimittaṃ tv avayavyabhimānaḥ //",
    "GSP29nystik_u:18062": " anye khalu avayavisaṃjñāṃ nivartayanto 'vayavinameva pratyācakṣate tān pratyācakṣāṇa āha /",
    "GSP29nystik_u:18063": " ataḥ paraṃ kāciditi (502/",
    "GSP29nystik_u:18064": " 2) sūtram--- tannimittaṃ tvavayavyabhimānaḥ (sū. 3) //",
    "GSP29nystik_u:18065": " nimittaṃ dantatvādi tadviśiṣṭā viṣayāḥ saṃjñāḥ priyāyāḥ kāmuko dantoṣṭhanāsikādīnavayavānanubhāvayan",
    "GSP29nystik_u:18066": " tasyāṃ sakto bhavati /",
    "GSP29nystik_u:18067": " vyañjanānyavayavino 'vayavāstaiḥ sahopalambhātteṣāmanuvyañjanaṃ tatsādṛśyaṃ tena tadāropaḥ /",
    "GSP29nystik_u:18068": " tathā ca straiṇānāṃ vyavahāraḥ /",
    "GSP29nystik_u:18069": " dravatkanakanirmaladyutiranaṅgalīlaikabha-",
    "GSP29nystik_u:18070": " rmahebhakaṭavibhramastanabharālasāṅgī yadi /",
    "GSP29nystik_u:18071": " priyā na parirabhyate tulitasiddhaṃsaṃjīvinī sahemahi kuto 'nyathā viṣamabāṇabāṇavyathām /",
    "GSP29nystik_u:18072": " madanasaritamenāṃ gāhamāno jano 'yaṃ jaghanapulinanābhīmaṇḍalāvartaramyām /",
    "GSP29nystik_u:18073": " mukhanalinasanāthāmullasadbhrulatormiṃ ciravirahahutāśāyāsamujjhāṃ cakāra /",
    "GSP29nystik_u:18074": " vivekinastvaśubhasaṃjñāṃ bhāvayantaḥ prāhuḥ /",
    "GSP29nystik_u:18075": " majjāmasthnāmatha plīhnāṃ yakṛtāṃ śakṛtāmapi /",
    "GSP29nystik_u:18076": " pūrṇāḥ snāyuśirāsyūtāḥ striyaścarmaprasevikāḥ /",
    "GSP29nystik_u:18077": " ṛṣayo 'pyūcuḥ /",
    "GSP29nystik_u:18078": " sthānādbījādupaṣṭambhānniṣpandānnidhanādapi /",
    "GSP29nystik_u:18079": " kāyamādheyaśaucatvātpaṇḍitā hyaśuciṃ viduḥ /",
    "GSP29nystik_u:18080": " aśubhasaṃjñābhāvanāprayojanamāha /",
    "GSP29nystik_u:18081": " tāmasyabhāvayata",
    "GSP29nystik_u:18082": " iti /",
    "GSP29nystik_u:18083": " tatkimidānīmavayavānuvyañjanasaṃjñayorviṣayo nāstyaśubhasaṃjñāviṣaya eva paramastītyata",
    "GSP29nystik_u:18084": " āha /",
    "GSP29nystik_u:18085": " satyeva ca dvividhaviṣaya iti /",
    "GSP29nystik_u:18086": " dvividha",
    "GSP29nystik_u:18087": " evāsau kāminīlakṣaṇo viṣayastathā 'pi rāgādiprahāṇārthamavayavādisaṃjñāgocaratvaṃ parityajyāśubhasaṃjñāgocaratvamasyopādīyate vairāgyotpādanāyetyarthaḥ",
    "GSP29nystik_u:18088": " atraiva dṛṣṭāntamāha /",
    "GSP29nystik_u:18089": " yathā viṣasaṃpṛkta iti /",
    "GSP29nystik_u:18090": " na hi viṣamadhunī paramārthato na staḥ api tu vairāgyāya viṣasaṃjñā tatropādīyataityarthaḥ // 3 //",
    "GSP29nystik_u:18091": " NyS_4,2.4: vidyāvidyādvaividhyāt saṃśayaḥ //",
    "GSP29nystik_u:18092": " tadevaṃ svamatena prasaṃkhyānopadeśamuktvā parābhimataprasaṃkhyānaṃ nirākarttumupanyasyati /",
    "GSP29nystik_u:18093": " athedānīmarthaṃ nirākariṣyatā vijñānavādinā 'vayavinirākaraṇamupapādyate /",
    "GSP29nystik_u:18094": " arthaviśeṣe khalvavayavānuvyañjanasaṃjñe /",
    "GSP29nystik_u:18095": " tatrārthamātrasyābhāvātkuto 'vayavānuvyañjanasaṃjñe,",
    "GSP29nystik_u:18096": " tannirākaraṇāya prathamamavayavī nirākriyate paścātparamāṇuḥ,",
    "GSP29nystik_u:18097": " tataśca jñānamātramartharahitaṃ siddhaṃ bhavatītyabhiprāyaḥ /",
    "GSP29nystik_u:18098": " tatra saṃśayapūrvakatvādupapādanasya vicārasya saṃśayaṃ prathamamāha /",
    "GSP29nystik_u:18099": " vidyāvidyādvaividhyātsaṃśayaḥ (sū. 4) //",
    "GSP29nystik_u:18100": " upalabdhirvidyā anupalabdhiścāvidyā /",
    "GSP29nystik_u:18101": " saccopalabhyate yathā taḍāge toyam /",
    "GSP29nystik_u:18102": " asaccopalabhyate yathā marumarīcikāyāmudakam /",
    "GSP29nystik_u:18103": " sacca nopalabhyate yathā ciranikhātaṃ bhūmau nidhyādi /",
    "GSP29nystik_u:18104": " asacca nopalabhyate yathā bhūtale dṛśyamāne tattulyopalambhanayogyato ghaṭādiḥ /",
    "GSP29nystik_u:18105": " tadevaṃ vidyāvidyādvaividhyādavayavini saṃśayaḥ /",
    "GSP29nystik_u:18106": " yadyavayavyupalabhyate tathāpi saṃśayaḥ",
    "GSP29nystik_u:18107": " atha nopalabhyate tathā 'pi saṃśaya ityarthaḥ /",
    "GSP29nystik_u:18108": " NyS_4,2.5: tadasaṃśayaḥ pūrvahetuprasiddhatvāt //",
    "GSP29nystik_u:18109": " tatra siddhāntī vakṣyamāṇamapyavayavinirākaraṇahetuṃ nirākariṣyāmītyāśayavānāha /",
    "GSP29nystik_u:18110": " tadasaṃśayaḥ pūrvahetuprasiddhatvāt (sū. 5) //",
    "GSP29nystik_u:18111": " avayavinaḥ /",
    "GSP29nystik_u:18112": " vārtikakārastu svayaṃ saṃśayaṃ nirākaroti /",
    "GSP29nystik_u:18113": " na vidyāvidyādvaividhyaṃ saṃśayasya kāraṇamiti (502/21)// 4-5 //",
    "GSP29nystik_u:18114": " NyS_4,2.6: vṛttyanupapatterapi tarhi na saṃśayaḥ //",
    "GSP29nystik_u:18115": " pūrvapakṣavādyāha vṛttyanupapatteriti // 6 //",
    "GSP29nystik_u:18116": " NyS_4,2.7: kṛtsnaikadeśāvṛttitvādavayavānāmavayavyabhāvaḥ //",
    "GSP29nystik_u:18117": " vṛkṣastiṣṭhati śākhādiṣu śākhādayo vā vṛkṣa iti laukikīṃ pratipattimanurudhyamāno vikalpayati vārttikakāraḥ /",
    "GSP29nystik_u:18118": " avayavā avayavinīti /",
    "GSP29nystik_u:18119": " (503/10) ekadravyaścāvayavaḥ prāpnoti /",
    "GSP29nystik_u:18120": " kutaḥ ekāvayavivṛttitvāt /",
    "GSP29nystik_u:18121": " bhavatu ko doṣa ityata āha /",
    "GSP29nystik_u:18122": " na caikadravyaṃ dravyamavinaśyadādhāramasti /",
    "GSP29nystik_u:18123": " kṛtakasya nityatvaprasaṅgāditi śeṣaḥ /",
    "GSP29nystik_u:18124": " avayavyekadeśeneti /",
    "GSP29nystik_u:18125": " avayavino ya ekadeśāstenāvayavo 'vayavini varttataityarthaḥ /",
    "GSP29nystik_u:18126": " na hyasyāvayavino 'nye avayaveṣu ekadeśā avayavāḥ santīti",
    "GSP29nystik_u:18127": " NyS_4,2.8: teṣu cāvṛtteravayavyabhāvaḥ //",
    "GSP29nystik_u:18128": " ekenāvayavenārabhyata iti satatotpattiprasaṅgaḥ /",
    "GSP29nystik_u:18129": " saṃyogāya kila caramabhāvine avayavavyāpārastannimittāni cāpekṣyante /",
    "GSP29nystik_u:18130": " ekadravyasyotpattiṃ prati na saṃyogāpekṣeti yāvadavayavamavayavyutpadyetetyavayavyanavaruddho na kadācidavayavo dṛśyetetyarthaḥ // 7-8 //",
    "GSP29nystik_u:18131": " NyS_4,2.9: pṛthak cāvayavebhyo 'vṛtteḥ //",
    "GSP29nystik_u:18132": " avayavyatirekeṇa varttamāno 'vayavyupalabhyeta na cāsyādhārāntamupalabhyate dṛśyamānaścāvayavo nādhikaraṇamasyeti bhavataiva vādinā 'bhyupagatamityabhiprāyeṇāha",
    "GSP29nystik_u:18133": " nityaśca syāt // 9 //",
    "GSP29nystik_u:18134": " NyS_4,2.10: na cāvayavyavayavāḥ //",
    "GSP29nystik_u:18135": " yastu manyate avayavānāṃ dharmamātramavayavī na tvavayavebhyo 'tyantaṃ bhinno 'bhinno vā bhinnatve gavāśvavadvarmadharmibhāvānupapatteḥ /",
    "GSP29nystik_u:18136": " abhede 'pi dharmirūpavattadanupapatteśca /",
    "GSP29nystik_u:18137": " tasmātkathaṃ cidbhinno 'bhinnaśca kathaṃ ciddharmamātramavayavānāmamayavīti taṃ pratyāha /",
    "GSP29nystik_u:18138": " na cāvayavyavayavāḥ (sū. 10) //",
    "GSP29nystik_u:18139": " na tāvadbhedābhedau parasparābhāvātmānāvekatra samaveta ityuktam /",
    "GSP29nystik_u:18140": " nāpyātyantike 'bhede dharmadharmibhāvaḥ tasmādyathātyantikabhede 'pi keṣāñcideva kāryakāraṇabhāvaḥ tathā keṣāṃ cideva dharmadharmibhāva ityeṣitavyam",
    "GSP29nystik_u:18141": " tathā ca dūṣaṇamityarthaḥ /",
    "GSP29nystik_u:18142": " avayavī caikadeśenāvayave varttata iti avayavasamūhamātramavayavī prāpnotīti /",
    "GSP29nystik_u:18143": " asyāyamaryaḥ /",
    "GSP29nystik_u:18144": " avayave hi varttamāno 'vayavītyucyate /",
    "GSP29nystik_u:18145": " avayavyekadeśāścedavayaveṣu varttante ekadeśa",
    "GSP29nystik_u:18146": " eva tarhyavayavinaḥ /",
    "GSP29nystik_u:18147": " te ca nānettyavayavasamūhamātramavayavī prāpnoti /",
    "GSP29nystik_u:18148": " ekasmiṃścāvayave ekadeśe varttamāno 'vayavīti na tāvadavayavī kvacidavayave varttata",
    "GSP29nystik_u:18149": " iti tadekadeśānāṃ tatra tatrāvayave vṛtteḥ tāvanmātreṇa cāvayavino grahaṇamiti yatraivāsyaikadeśo",
    "GSP29nystik_u:18150": " varttate tatraiva grahītavyaḥ /",
    "GSP29nystik_u:18151": " tathā caikasmin tantau paṭaikadeśo varttata iti tantāvekasmin paṭo dṛśyetetyarthaḥ // 10 //",
    "GSP29nystik_u:18152": " NyS_4,2.11: ekasmin bhedābhāvād bhedaśabdaprayogānupapatterapraśnaḥ //",
    "GSP29nystik_u:18153": " siddhāntavādyāha /",
    "GSP29nystik_u:18154": " NyS_4,2.12: avayavāntarābhāve 'pyavṛtterahetuḥ //",
    "GSP29nystik_u:18155": " ekadeśanena cāvayavī na svāvayaveṣu varttataityatra pratijñārthe avayavāntarābhāvādityahetuḥ /",
    "GSP29nystik_u:18156": " kasmād yadyapyavayavāntaramavayavino bhavati tathāpyavayavāntarāṇyavayavino 'vayavāntareṣu varttante kimāyātamavayavivṛtteriti /",
    "GSP29nystik_u:18157": " eka ścānekatra varttata iti pratijñānānaḥ kiṃ kārtsnyena kimekadeśeneti nānuyoktavyaḥ, kasmāt",
    "GSP29nystik_u:18158": " ubhayena kārtsnyena ekadeśena vā nānātvaikārthasamavāyinā ekasyāvayavino vyāghātāt /",
    "GSP29nystik_u:18159": " etadupajīvyāha yadyavayavī naikadeśena varttane na kārtsnyena",
    "GSP29nystik_u:18160": " atha kathaṃ varttata iti /",
    "GSP29nystik_u:18161": " śaṅkate rūpāntarānirddeśāditi cet /",
    "GSP29nystik_u:18162": " (506/7) sopahāsaṃ dṛṣṭāntamāha /",
    "GSP29nystik_u:18163": " yathā acitrāstantavaḥ paṭaṃ citramārabhanta iti /",
    "GSP29nystik_u:18164": " naiyāyikaiḥ kilācitraistantubhiścitraḥ paṭa ārabhyataityabhyupeyate /",
    "GSP29nystik_u:18165": " taccaitadayuktam /",
    "GSP29nystik_u:18166": " na tāvaccitraṃ rūpamekaṃ paṭasamevataṃ svavacanavirodhāt /",
    "GSP29nystik_u:18167": " nānā hi citramucyate tatkathamekamiti /",
    "GSP29nystik_u:18168": " tena yaduktaṃ bhavati nānaikamiti taduktaṃ bhavati citramekamiti /",
    "GSP29nystik_u:18169": " yadāhuḥ ... citraṃ tadekamiti cedidaṃ citrataraṃ mahaditi /",
    "GSP29nystik_u:18170": " na ca nīlapītādaya eva bahavo 'vyāpyavṛttayaścitrapadāspadamiti sāṃpratam /",
    "GSP29nystik_u:18171": " rūpādanāṃ vyāpyavṛttitvāt /",
    "GSP29nystik_u:18172": " te 'mī vivādādhyāsitā nīlapītādayo vyāpanīyā āśrayavṛttayo rūpajātīyatvāt",
    "GSP29nystik_u:18173": " śuklapaṭagatarūpavaditi--upapanna upahāso yathā acitrāstantavaḥ paṭaṃ citramārabhanta iti /",
    "GSP29nystik_u:18174": " nirākaroti /",
    "GSP29nystik_u:18175": " nopalabhyamānarūpādhāratvāt /",
    "GSP29nystik_u:18176": " avayavino rūpaṃ nirddiśyatāmiti bruvāṇeneti /",
    "GSP29nystik_u:18177": " avayavo 'syāstītyavayavī avayavaśca kāraṇaṃ tadvānavayavī kāryamiti kāryakāraṇabhāvābhyupagamaḥ kuto bhavati /",
    "GSP29nystik_u:18178": " na ca prasaṅgasādhanaṃ nāma kiṃ cidasti pramāṇam /",
    "GSP29nystik_u:18179": " tarkastu bhavet na cāyaṃ pramāṇenetikartavyatāṃ vinā pramāṇamarthaṃ sādhayitumarhatītyarthaḥ /",
    "GSP29nystik_u:18180": " yadapi tvayopahāsābhiprāyeṇa paṭarūpaṃ citraṃ dṛṣṭāntīkṛtaṃ tatrābhiprāyastāvattava yādṛśastādṛśovā sacanāttāvadayaṃ dṛṣṭāntaḥ pratibhāti /",
    "GSP29nystik_u:18181": " dṛṣṭāntaśca vādiprativādinoravivādaviṣaya iti tatsādhanaṃ vyartham /",
    "GSP29nystik_u:18182": " tathā 'pyupetya citravādaṃ brūmaḥ tvāṃ prati citraṃ rūpaṃ paṭasambandhitayā sādhayāmastvadabhiprāyavyāptopahāsanirākaraṇāyetyarthaḥ /",
    "GSP29nystik_u:18183": " paṭasya citraṃ rūpamityanubhava evātrābādhitaḥ pramāṇamiti bhāvaḥ /",
    "GSP29nystik_u:18184": " bauddhaḥ svābhiprāyamudghāṭayati anekatvaprasaṅga iti ścediti /",
    "GSP29nystik_u:18185": " nirākaroti /",
    "GSP29nystik_u:18186": " citraśabdasyaikānekaviṣayatvāt /",
    "GSP29nystik_u:18187": " yadi nānaiva citramucyeta tataḥ syādvirodhaḥ kiṃ tvekasminnapi citrapadaṃ prayujyate /",
    "GSP29nystik_u:18188": " tasmānnaikatvenāsya virodha ityarthaḥ /",
    "GSP29nystik_u:18189": " deśaka āha naikasminnadṛṣṭatvāt /",
    "GSP29nystik_u:18190": " ekasmiṃścitragrāhiṇo 'nubhavasyādṛṣṭatvāt /",
    "GSP29nystik_u:18191": " puruṣavivakṣādhīnapravṛttayastu śabdāḥ kva nāma durlabhā iti bhāvaḥ /",
    "GSP29nystik_u:18192": " pariharati nābhyupetahāneriti /",
    "GSP29nystik_u:18193": " (507/1) na tāvadanekapadaparyāyaścitraśabdo 'nekaṃ citramityaneka pradena sāmānādhikaraṇyaṃ pratipattumarhvati /",
    "GSP29nystik_u:18194": " paryāyaśabdānāṃ sahaprayogānupapatteḥ dṛśyate tu prayogo 'nekaṃ citramiti /",
    "GSP29nystik_u:18195": " tasmādyathā śuklāni nānā tathā citrāṇi nānetyabhyupetavyam /",
    "GSP29nystik_u:18196": " tathā caikaṃ śuklamanabhyupagacchato yathā śuklanānātvābhyupagamo hīyate evamevaikaṃ citramanabhyupagacchataścitranātvābhyupagamo hīyatahatyarthaḥ",
    "GSP29nystik_u:18197": " śaṅkāntaramāha /",
    "GSP29nystik_u:18198": " athānekamacitramiti /",
    "GSP29nystik_u:18199": " nirākraroti /",
    "GSP29nystik_u:18200": " evamapīti /",
    "GSP29nystik_u:18201": " śaṅkate /",
    "GSP29nystik_u:18202": " athācitrāṇīti /",
    "GSP29nystik_u:18203": " pariharati evaṃ ca na kiṃ ciditi /",
    "GSP29nystik_u:18204": " iṣyata evāsmābhiryathā 'vayavasamavetaiḥ sitaharitalohitādibhirasamavāyikāraṇairavayavini citraṃ rūpamārabhyata iti /",
    "GSP29nystik_u:18205": " deśayati puṭāntara",
    "GSP29nystik_u:18206": " iti /",
    "GSP29nystik_u:18207": " puṭāntaraṃ pārśvāntaram /",
    "GSP29nystik_u:18208": " pariharati /",
    "GSP29nystik_u:18209": " bhavataivedemuktamiti /",
    "GSP29nystik_u:18210": " eko 'pi guṇa ārabhata iti matvā śaṅkate /",
    "GSP29nystik_u:18211": " citrapratyayastatreti /",
    "GSP29nystik_u:18212": " samādhate na prasakta iti /",
    "GSP29nystik_u:18213": " nanu yaccitrācitrābhyāmārabdhamavayavino rūpaṃ tadapi pītādivanniddiṃśyatāṃ na ca śakya nirddeṣṭuṃ tasmānnāstītyata āha /",
    "GSP29nystik_u:18214": " etāvaditi /",
    "GSP29nystik_u:18215": " anirvācyamapyanubhūyamānamaśakyāpahūvam /",
    "GSP29nystik_u:18216": " yathekṣukṣarīrādīnāṃ mādharyasyāntaraṃ mahadityarthaḥ /",
    "GSP29nystik_u:18217": " na tāvadavayavarūpādayavavino grahaṇaṃ yuktamiti /",
    "GSP29nystik_u:18218": " na dravyāntararūpeṇa dravyāntare cākṣuṣatvaṃ dṛṣṭaṃ na khalu pṛthivyādirūpeṇa vāyuścākṣuṣa ityarthaḥ /",
    "GSP29nystik_u:18219": " prakṛtamupasaṃharati /",
    "GSP29nystik_u:18220": " tasmāditi /",
    "GSP29nystik_u:18221": " avikalpitā avicāritā ityarthaḥ (508/5) // 12 //",
    "GSP29nystik_u:18222": " NyS_4,2.13: keśasamūhe taimirikopalabdhivattadupalabdhiḥ //",
    "GSP29nystik_u:18223": " NyS_4,2.14: svaviṣayānatikrameṇendriyasya paṭumandabhāvād viṣayagrahaṇasya tathābhāvo nāviṣaye pravṛttiḥ //",
    "GSP29nystik_u:18224": " sarvāgrahaṇamavayavyasiddheriti atra pratyavasthitaḥ pūrvapakṣī athedamāheti /",
    "GSP29nystik_u:18225": " keśasamūhe taimirikopalabdhivattadupalabdherityādisūtrabhāṣyavārtikāni pūrvapakṣasiddhāntayoratirohitārthāni // 13-14 //",
    "GSP29nystik_u:18226": " NyS_4,2.15: avayavāvayavaprasaṅgaścaivam āpralayāt //",
    "GSP29nystik_u:18227": " api cāyaṃ vṛttivikalpaṃ",
    "GSP29nystik_u:18228": " āśrayavyāghātādayukta ityāha /",
    "GSP29nystik_u:18229": " avayavāvayaviprasaṅgaścaivamā pralayāt (sū. 15) //",
    "GSP29nystik_u:18230": " atra trayaḥ pakṣāḥ saṃbhavanti /",
    "GSP29nystik_u:18231": " yo 'yamavayaveṣu avayavivṛttivikalpānupapattyā avayavino 'bhāvaprasaṅga āpādyate sa ā pralayādvā nivarttatā paramāṇorvā na kva cidapi nivarttate iti /",
    "GSP29nystik_u:18232": " tatra prathama dvitīyavikalpāvāśrityedaṃsūtram /",
    "GSP29nystik_u:18233": " yathaiva vṛttivikalpaḥ sthūle ghaṭādāvavayaveṣu tadavayaveṣviti tadabhāvātpralaye vyavatiṣṭheta /",
    "GSP29nystik_u:18234": " na ca tadā pralayaḥ sarvopākhyāvirahito darśanaviṣayaḥ saṃbhavatīti darśanaviṣayābhāvādanāśrayo vikalpa ātmānameva na labhate /",
    "GSP29nystik_u:18235": " upalakṣaṇaṃ caitadā pralayāditi /",
    "GSP29nystik_u:18236": " ā paramāṇorityapi draṣṭavyam /",
    "GSP29nystik_u:18237": " paramāṇūnāmapyatīndriyatvena darśanaviṣayatvābhāvādanāśrayatā vikalpasya tadavasthaiva /",
    "GSP29nystik_u:18238": " tadidamuktaṃ niravayavādvā paramāṇuto nivartteteti // 15 // athāpīti /",
    "GSP29nystik_u:18239": " NyS_4,2.16: na pralayo 'ṇusadbhāvāt //",
    "GSP29nystik_u:18240": " api cetyarthaḥ /",
    "GSP29nystik_u:18241": " api ca pralayamabhyupetyedamuktamā pralayāditi /",
    "GSP29nystik_u:18242": " vastutastu /",
    "GSP29nystik_u:18243": " na pralayo 'ṇusadbhāvāt (sū. 16) //",
    "GSP29nystik_u:18244": " niravayavatve pramāṇamāha /",
    "GSP29nystik_u:18245": " niravayavatvaṃ tu paramāṇoriti // 16 //",
    "GSP29nystik_u:18246": " NyS_4,2.17: paraṃ vā truṭeḥ //",
    "GSP29nystik_u:18247": " athānanta evāyamavayavākyavivibhāgaḥ kasmānna bhavatītyata āha /",
    "GSP29nystik_u:18248": " paraṃ vā truṭeḥ (sū. 17) //",
    "GSP29nystik_u:18249": " truṭistrasareṇurityanarthāntaram /",
    "GSP29nystik_u:18250": " jālasūryamarīcisthaṃ trasareṇa rajaḥ smṛtam /",
    "GSP29nystik_u:18251": " yadi truṭeḥ paraṃ dvitripadake 'vayavavibhago na vyavatiṣṭhate tato 'vayavavibhāgasyānavasthānād",
    "GSP29nystik_u:18252": " dravyāṇāmasaṃkhyeyatvāt truṭitvanivṛttiḥ",
    "GSP29nystik_u:18253": " truṭirapi sumeruṇā tulyaparimāṇaḥ syāt /",
    "GSP29nystik_u:18254": " na khalvanantāvayavatve kaścidviśeṣa ityarthaḥ /",
    "GSP29nystik_u:18255": " vārtikaṃ yāvadvā pralayo 'nivṛttirveti /",
    "GSP29nystik_u:18256": " pralayaparamāṇupakṣe vikalpanivṛtirnāsti darśanaviṣayastu nāstītyanāśrayo vikalpaḥ /",
    "GSP29nystik_u:18257": " anantāvayavatve sarvasya vikalpāghrātatveva darśanaviṣayābhāva ityanāśrayo vikalpaityarthaḥ /",
    "GSP29nystik_u:18258": " saṃkhyodāharaṇam /",
    "GSP29nystik_u:18259": " iyantaśca te paramāṇavaḥ saṃhatāstruṭibhāvamāpadyanta iti (510) /",
    "GSP29nystik_u:18260": " sāvayavatve tu paramāṇuśabdasyārtho vaktavyaḥ /",
    "GSP29nystik_u:18261": " kimuktaṃ bhavati paramāṇuriti paramatvaviśiṣṭo hyaṇuḥ paramāṇuḥ yataḥ kṣodīyo nāparamastīti yāvat /",
    "GSP29nystik_u:18262": " tasmādapi cet kṣodīyo 'nyadasti naiṣa paramatvaviśiṣṭo 'ṇurityarthaḥ /",
    "GSP29nystik_u:18263": " atha bhinnaparimāṇāḥ paramāṇvavayavāstato nyūnaparimāṇā iti yāvat /",
    "GSP29nystik_u:18264": " tato na paramāṇuḥ pratiṣidhyate paramāṇvavayavā eva paramāṇavaste cānavayavatvādakāryāḥ /",
    "GSP29nystik_u:18265": " tvayā ca paramāṇvārabdhaṃ kāryaṃ paramāṇuriti kṛtvā āropya vṛttitrikalpena pratiṣidhyata iti // 17 //",
    "GSP29nystik_u:18266": " NyS_4,2.18: ākāśavyatibhedāt tadanupapattiḥ //",
    "GSP29nystik_u:18267": " athedānīmānupalambhikastasya vyākhyānaṃ sarvaṃ nāstīti manvānaṃ āha /",
    "GSP29nystik_u:18268": " ākāśavyatibhedāttasya paramāṇorniravayavasyānupapattiḥ /",
    "GSP29nystik_u:18269": " sāvayatve tu vṛttivikalpāttadabhāva iti śūnyataiva tattvaṃ bhāvānām /",
    "GSP29nystik_u:18270": " anāśritopi vikalpo yathā lokapratītikalpanāmātranirmitastāttvikīṃ śūnyatāṃ gamayati /",
    "GSP29nystik_u:18271": " mithyājñānānāmapi tattvāvagamahetutvadarśanāt /",
    "GSP29nystik_u:18272": " yathā dūrādvanaspatau hastipratyayapravāho vanaspatitattvapratipatterddetuḥ /",
    "GSP29nystik_u:18273": " yathā rekhāgavayo vā gavayatvapratipatterityādi bahūtprekṣitavyamiti bhāvaḥ /",
    "GSP29nystik_u:18274": " tedatadvārttikakārodūṣayati /",
    "GSP29nystik_u:18275": " ākāśavyatibhedādanityaḥ paramāṇurityabhidhāno vyatiśredārthaṃ praṣṭavya",
    "GSP29nystik_u:18276": " iti /",
    "GSP29nystik_u:18277": " NyS_4,2.19: ākāśāsarvagatatvaṃ vā //",
    "GSP29nystik_u:18278": " NyS_4,2.20: antarbahiśca kāryadravyasya kāraṇāntaravacanādakārye tadabhāvaḥ //",
    "GSP29nystik_u:18279": " (511/4) antarbahiriti vacanaṃ kāryasya kāraṇāntaravacanamiti (512/",
    "GSP29nystik_u:18280": " 3) kāraṇāntaraṃ kāraṇaviśeṣaḥ tasya vacanamityarthaḥ /",
    "GSP29nystik_u:18281": " upetya paramāṇoravayavānna tadvibhāgasyākāśaṃ kāraṇamiti ākāśavyatibhedādityākāśahetukaṃ vyatibhedaṃ vibhāgamāha /",
    "GSP29nystik_u:18282": " na cākāśaṃ vibhajyamānayordravyāntarayorvibhāgasya kāraṇamapi tu karmetyarthaḥ /",
    "GSP29nystik_u:18283": " sarvato 'vyavahitasya yasya madhye avayavā na santīti tatsupiramiti /",
    "GSP29nystik_u:18284": " sarvato 'vyavahitaspaya nirantarasyāvayavinaḥ svāvayavadvāreṇa /",
    "GSP29nystik_u:18285": " etaduktaṃ bhavati /",
    "GSP29nystik_u:18286": " yasyāvayavāḥ parito nirantaramavasthitā madhye ca na santi tatsuṣiramiti /",
    "GSP29nystik_u:18287": " yanmūrtimattena sarveṇasambadhyate /",
    "GSP29nystik_u:18288": " mūrtimatā sarveṇa sambaddhattvaṃ sarvatatvaṃ vadato vārtikakārasyājasaṃyogasyābhyupagamaḥ prauḍhivādatayeti lakṣyate // 19-20 //",
    "GSP29nystik_u:18289": " NyS_4,2.21: sarvasaṃyogaśabdavibhavācca sarvagatam //",
    "GSP29nystik_u:18290": " NyS_4,2.22: avyūhāviṣṭambhavibhutvāni cākāśadharmārḥ //",
    "GSP29nystik_u:18291": " syādetat",
    "GSP29nystik_u:18292": " ākāśaṃ cetsarvagataṃ tato mūrtimatāṃ dravyāṇāṃ tena pratibandhādgaterāvaraṇaṃ vyūhāntarāpādanaṃ ca jalaughasyeva nāvādinā bhavenna cāsti,",
    "GSP29nystik_u:18293": " tasmānna sarvagatamityata āha /",
    "GSP29nystik_u:18294": " avyūhāviṣṭambhavibhutvāni cākāśadharmāḥ (sū. 22) //",
    "GSP29nystik_u:18295": " yata evāvyūhāviṣṭambhāvata",
    "GSP29nystik_u:18296": " evāpratyūhaṃ vibhutvamasyetyarthaḥ // 22 //",
    "GSP29nystik_u:18297": " NyS_4,2.23: mūrtimatāṃ ca saṃsthānopapatteravayavasadbhāvaḥ //",
    "GSP29nystik_u:18298": " punaḥ śūnyatāvādī pratyavatiṣṭhate /",
    "GSP29nystik_u:18299": " mūrttimatāṃva ca saṃsthānopapatteravayavasadbhāvaḥ (sū. 23) //",
    "GSP29nystik_u:18300": " castvarthaḥ siddhāntaṃ nivarttayati /",
    "GSP29nystik_u:18301": " yadyapi mūrtimatāmiti saṃbandhitvamātreṇopāttaṃ sūtraṃ tathāpi hetupadatayā vārtikakārovyācaṣṭe /",
    "GSP29nystik_u:18302": " sāvayavāḥ paramāṇavomūrttimattvād ghaṭādivaditi /",
    "GSP29nystik_u:18303": " (513/19) prayogāntaramāha saṃsthānavattvāditi // 23 //",
    "GSP29nystik_u:18304": " NyS_4,2.24: saṃyogopapatteśca //",
    "GSP29nystik_u:18305": " sūtrāntaramanuvṛttisahitaṃ paṭhati /",
    "GSP29nystik_u:18306": " saṃyogopapatteśca (sū. 24) //",
    "GSP29nystik_u:18307": " iti /",
    "GSP29nystik_u:18308": " NyS_4,2.25: anavasthākāritvādanavasthānupapatteścāpratiṣedhaḥ //",
    "GSP29nystik_u:18309": " paunaruktyaṃ deśayati /",
    "GSP29nystik_u:18310": " nanvidamiti (514/",
    "GSP29nystik_u:18311": " 4) pariharati /",
    "GSP29nystik_u:18312": " na caritārthamiti /",
    "GSP29nystik_u:18313": " mūrtirnāmāvyāpino dravyasya ṣaḍvidhaṃ parimāṇamiti /",
    "GSP29nystik_u:18314": " paramahvasvatvaparamāṇutve paramasūkṣma eva dravye vyavatiṣṭhete vyāpi tu gṛhītvā paramamahattvaparamadīrghatvābhyāmaṣṭavidhaṃ parimāṇaṃ bhavati",
    "GSP29nystik_u:18315": " paramamahattvaparamadīrghatvaṃ ca sarvagatavyāpinī iti na mūrtiḥ /",
    "GSP29nystik_u:18316": " asarvagatadravyaparimāṇaṃ mūrttiriti pāramarṣaṃvacanāt /",
    "GSP29nystik_u:18317": " saṃsthānaṃ nāma pracayākhyaḥ saṃyogo ghaṭādivṛttirghaṭatvādijātivyaktiheturiti /",
    "GSP29nystik_u:18318": " saṃyogaḥ saṃyogamātraṃ na tvaprāptipūrvikā prāptiriti /",
    "GSP29nystik_u:18319": " tasmādapaunaruktyam /",
    "GSP29nystik_u:18320": " tadetacchūnyatāmatamapākaroti /",
    "GSP29nystik_u:18321": " yattāvanmūrtimattvāditi /",
    "GSP29nystik_u:18322": " śūnyatāvādī pralayāntatvābhimānenāha /",
    "GSP29nystik_u:18323": " atha tāvaditi /",
    "GSP29nystik_u:18324": " siddhāntyāha anto niravayava",
    "GSP29nystik_u:18325": " iti /",
    "GSP29nystik_u:18326": " pralayāntatvamadhastānnikākṛtamiti bhāvaḥ /",
    "GSP29nystik_u:18327": " nanvadhastānnirākaraṇānmā bhūtpralayānto vibhāgo vibhāgāntastu bhaviṣyati kiṃ paramāṇvantatāgraheṇetyāśaṅkate /",
    "GSP29nystik_u:18328": " athānto vibhāgaḥ /",
    "GSP29nystik_u:18329": " nirākaroti /",
    "GSP29nystik_u:18330": " sa na yukta",
    "GSP29nystik_u:18331": " iti /",
    "GSP29nystik_u:18332": " nāsati guṇini guṇo 'stītyarthaḥ /",
    "GSP29nystik_u:18333": " etāvantaśca kalpāḥ sambhavinaḥ /",
    "GSP29nystik_u:18334": " tatra prathamakalpe anaikāntikatvavyāghātau dvitīye vibhāgasyānādhāratvaprasaṅgaḥ tṛtīye truṭerameyatvaprasaṅga ityāha /",
    "GSP29nystik_u:18335": " etāvaccaitat (kalpajātaṃ) syāditi /",
    "GSP29nystik_u:18336": " paramāṇvantatāṃ vibhāgasya bruvanniravayavaṃ mūrttimantaṃ paramāṇuṃ pratipadyasa iti /",
    "GSP29nystik_u:18337": " anantatve tu truṭerameyatvaprasaṅgo vyāghātaḥ /",
    "GSP29nystik_u:18338": " pralayāntatve ca vibhāgasyānādhārattvaprasaṅgo vyāghātaḥ /",
    "GSP29nystik_u:18339": " sāvayavaśabdasyārthaḥ samānajātīyāvayavaṃ na kevalaṃ tadāravdhamapi tu tadāśritam /",
    "GSP29nystik_u:18340": " tantvādyārabdhaṃ paṭādi dravyaṃ tantvādyāśritaṃ ca /",
    "GSP29nystik_u:18341": " nanvevamapi kutaḥ sāvayavatvamityata āha /",
    "GSP29nystik_u:18342": " avayavastadādhārastasya samānajātīyārabdhasya kāryadravyasyādhāraḥ",
    "GSP29nystik_u:18343": " tasmātsāvayavatvaṃ kāryaviśeṣaḥ tasmātsāvayavāḥ paramāṇava ityatibruvatā kāryaviśaiṣaḥ paramāṇurityuktaṃ bhavati /",
    "GSP29nystik_u:18344": " kāryaviṣeśca paramāṇuriti vyāhatam /",
    "GSP29nystik_u:18345": " (515/2) ānantye tu truṭerameyatvaprasaṅgāt /",
    "GSP29nystik_u:18346": " sā khalvanavayavasya kalpitasya paramasūkṣmatayā paramāṇvākhyā tena paramāṇuriti kimuktaṃ bhavati anavayavo 'kāryaśceti /",
    "GSP29nystik_u:18347": " sāvayava iti kimuktaṃ bhavati sāvayavaḥ kāryaśceti /",
    "GSP29nystik_u:18348": " pratijñāpadayorvyāghātaityarthaḥ /",
    "GSP29nystik_u:18349": " atha mā bhūttrṛṭerameyatvamityekaparamāṇupūrvakatvaṃ paramāṇoḥ pratipadyase /",
    "GSP29nystik_u:18350": " śeṣamatirohitārtham /",
    "GSP29nystik_u:18351": " yadi dve dravya adhikṛtyābhidhīyata iti /",
    "GSP29nystik_u:18352": " madhyasya hi paramāṇorupayardhaḥ pārśvavartibhiḥ paramāṇubhirye saṃyogāstatra madhyasya pūrveṇa paramāṇunā yaḥ saṃyogo nāsau madhyapaścimaparamāṇvāśritaḥ",
    "GSP29nystik_u:18353": " evaṃ madhyamaparamāṇusaṃyogo naiva madhyamapūrvaparamāṇvāśraya",
    "GSP29nystik_u:18354": " iti /",
    "GSP29nystik_u:18355": " eva manyatrāpi draṣṭavyam /",
    "GSP29nystik_u:18356": " ṣaḍapi bhinnadeśā eveti samānadeśatvamaṃsiddham /",
    "GSP29nystik_u:18357": " atha paramāṇūnāṃ sambandhinaṃ paramāṇuṃ madhyamadhikṛtyocyate tadāśritā hi saṃyogāḥ ṣaḍapi bhavantīti tatrāha /",
    "GSP29nystik_u:18358": " na kiṃ cidbādhyata iti /",
    "GSP29nystik_u:18359": " (517/2) syādetat /",
    "GSP29nystik_u:18360": " saṃyogasamānadeśatvena paramāṇavo 'pi saṃyuktāḥ samānadeśā iti piṇḍasyāṇumātratvaprasaṅga",
    "GSP29nystik_u:18361": " iti paroktamanuvadati /",
    "GSP29nystik_u:18362": " yatpunaretaditi /",
    "GSP29nystik_u:18363": " tad dūṣayati /",
    "GSP29nystik_u:18364": " tanneti /",
    "GSP29nystik_u:18365": " yatra yatsamavetaṃ sa tasya dośo yathā rūpādīnāṃ dravyaṃ,",
    "GSP29nystik_u:18366": " na ca paramāṇavaḥ kva citsamavayanti kiṃ tu tatsaṃyogāḥ /",
    "GSP29nystik_u:18367": " tena deśavatāṃ saṃyogānāmastu samānadeśatā na tu paramāṇūnāmadeśatvādityarthaḥ /",
    "GSP29nystik_u:18368": " deśayati /",
    "GSP29nystik_u:18369": " nanu kāryakāraṇe iti /",
    "GSP29nystik_u:18370": " yatheha kuṇḍe badaramiti yathā badaraṃ kuṇḍadeśa evaṃ tadavayavāstadavayavāḥ /",
    "GSP29nystik_u:18371": " na ca samavāya eva deśadeśitvanibandhanamapi tu saṃyogo 'pi /",
    "GSP29nystik_u:18372": " na hīha kuṇḍe badaramiha paṭe śuklatvamiti vā ādhāryādhārapratyayo viśiṣyate /",
    "GSP29nystik_u:18373": " tasmādbahūnāṃ dravyāṇāṃ samānadeśattvadarśanānnāsiddho dṛṣṭānta ityarthaḥ /",
    "GSP29nystik_u:18374": " tad dūṣayati /",
    "GSP29nystik_u:18375": " etadanabhyupagamena pratyuktam /",
    "GSP29nystik_u:18376": " dravyāṇāmekatra samavāyena samānadeśatāṃ vyāsedhāmo na tu saṃyogena,",
    "GSP29nystik_u:18377": " samavāyena hi samānadeśatā sthaulyaparipanthinī /",
    "GSP29nystik_u:18378": " yathā gandharasarūpasparśāḥ samānadeśā na sthaulyamārabhante tatkasya hetoḥ eṣāmamūrtānāṃ samānadeśasamavāyāt /",
    "GSP29nystik_u:18379": " mūrtāstu sparśavantaḥ samavāyenāsamānadeśāḥ parasparasaṃyogino yadi sthaulyamārabhante",
    "GSP29nystik_u:18380": " kiṃ bādhyate tasmātsaṃyogino yadi sthaulyamārabhante kiṃ bādhyate tasmātsaṃyogena",
    "GSP29nystik_u:18381": " samānadeśatā na pratiṣadhyate samavāyena tu pratiṣidhyate sā hi sthaulyavirodhinīti siddham /",
    "GSP29nystik_u:18382": " abhyupetyaivamuktaṃ saṃyogāḥ samānadeśā iti /",
    "GSP29nystik_u:18383": " paramārthatastu kuṇḍabadarasaṃyogasya kuṇḍabadare āśrayaḥ",
    "GSP29nystik_u:18384": " tadavayavakuṇḍabadarasaṃyogasya kuṇḍabadarāvayavā iti siddhaṃ saṃyogānāmapi bhinnadeśatvamityāha /",
    "GSP29nystik_u:18385": " na ca saṃyogā apīti /",
    "GSP29nystik_u:18386": " upasaṃharati /",
    "GSP29nystik_u:18387": " ṣaṇṇāṃ samānadeśatvāditi /",
    "GSP29nystik_u:18388": " vākyamiti /",
    "GSP29nystik_u:18389": " yatpunaruktaṃ digdeśabhedo yasyāsti tasyaikatvaṃ na yuktamiti /",
    "GSP29nystik_u:18390": " paramāṇoḥ kila bhavadabhimatasyaikasya digbhāgāḥ ṣaṭ,",
    "GSP29nystik_u:18391": " na caikasya digbhāge bhedo 'stīti ṣaḍeva paramāṇavaḥ /",
    "GSP29nystik_u:18392": " etad dūṣayati ka evamāha digdeśabhedo (yasyā) stīti /",
    "GSP29nystik_u:18393": " svarūpeṇaikā dik sarvagatā ca nāsyā bhedo 'stītyarthaḥ /",
    "GSP29nystik_u:18394": " yadyekaiva dik kva tarhi paramāṇāvasmādayaṃ paramāṇuḥ pūrvo 'yaṃ paścima ityādayo buddhivyapadeśabhedā ityata āha /",
    "GSP29nystik_u:18395": " digdeśabhedāśca diśaḥ saṃyogā ekatve 'pi diśa ādityodayadeśapratyāsannadeśasaṃyukto",
    "GSP29nystik_u:18396": " yaḥ saitarasmādviprakṛṣṭadeśasaṃyogātparamāṇoḥ pūrvaḥpa evamādityāstamayadeśapratyāsannadeśasaṃyukto",
    "GSP29nystik_u:18397": " yaḥ sa itatasmādviprakṛṣṭadeśasaṃyogātparamāṇoḥ paścimaḥ tau ca pūrvapaścimau paramāṇū",
    "GSP29nystik_u:18398": " apekṣya yaḥ sūryodayāstamayadeśaviprakṛṣṭadeśasaṃyogaḥ sa madhvavatīṃ /",
    "GSP29nystik_u:18399": " evametayoryau tiryagdeśasambandhinau madhyasya ārjavena vyavasthitau pārśvavartinau",
    "GSP29nystik_u:18400": " tau dakṣiṇottarau paramāṇū evaṃ madhyandinavartisūryasannikarṣaviprakarṣau pūrvasaṃkhyāvacchinnatvaṃ",
    "GSP29nystik_u:18401": " cālpatvaṃ parasaṃkhyāvacchinnatvaṃ ca bhūyastvam /",
    "GSP29nystik_u:18402": " tasmādekasyāpi paramāṇoḥ paramāṇvantarasaṃyogā avyāpyavṛttaya eva bhāgāḥ /",
    "GSP29nystik_u:18403": " evaṃ diśo 'pyekasyā api saṃyogā eva bhāgāḥ so 'yaṃ paramāṇoḥ ṣaṭkena yugapadyogo mūrttatvamātraprayukto na sāvayavatvaprayukta",
    "GSP29nystik_u:18404": " iti na sāvayavatvaṃ gamayitumarhatīti /",
    "GSP29nystik_u:18405": " tena yudacyate prasaṅgasādhanaṃ paraiḥ yannirayavaṃ tanna ṣaṭkena saṃyuktaṃ yathā vijñānaṃ tathā ca paramāṇuriti vyāpakaviruddhopalabdhiriti tannirastam /",
    "GSP29nystik_u:18406": " mūrtatvaprayuktatvena ṣaṭkasaṃyogasya sāvayavatvena vyāpterasiddheḥ /",
    "GSP29nystik_u:18407": " chāyātapayogo 'pi paramāṇorekasaṃyogasyāvyāpyavṛttitvenopapannaḥ /",
    "GSP29nystik_u:18408": " nanvanavasthā nopapadyata ityuktaṃ tatkuta ityata āha bhāṣyakāraḥ /",
    "GSP29nystik_u:18409": " anavasthāyāṃ pratyadhikaraṇaṃ dravyāvayavānāmānantyāt /",
    "GSP29nystik_u:18410": " kriyāvattvādīnahetūn sarvathā vikalpya vārtikakāro dūṣayati /",
    "GSP29nystik_u:18411": " ye tu kriyāvattvāditi /",
    "GSP29nystik_u:18412": " etenāsiddhatvena /",
    "GSP29nystik_u:18413": " na hi ghaṭādikamavayavinamanabhyupagacchato ghaṭādirastītyarthaḥ /",
    "GSP29nystik_u:18414": " matupaścārthāntare dṛṣṭatvādviruddha iti /",
    "GSP29nystik_u:18415": " kriyā paramāṇorarthāntaramanicchato matupprayogo viruddha ityarthaḥ // 25 //",
    "GSP29nystik_u:18416": " NyS_4,2.26: buddhyā vivecanāttu bhāvānāṃ yāthātmyānupalabdhistantvapakarṣaṇe paṭasadbhāvānupalabdhivattadanupalabdhiḥ //",
    "GSP29nystik_u:18417": " vijñānavādyāha yadidaṃ bhavān buddhīriti /",
    "GSP29nystik_u:18418": " yadi paṭastantubhyobhinno bhavettantvatinekeṇa gaurivāśvātirekeṇopalabhyeta /",
    "GSP29nystik_u:18419": " na copalabhyate tasmātpaṭa iti mithyābuddhiriyam /",
    "GSP29nystik_u:18420": " tanturityapi mithyābuddhiraṃśubhyo bhedenānupalambhāt /",
    "GSP29nystik_u:18421": " evamaṃśurityapi /",
    "GSP29nystik_u:18422": " tadanena krameṇa paramāṇuṣvapi buddhyā vivicyamāneṣu yāthātmyānupalabdherna bāhyavastu",
    "GSP29nystik_u:18423": " sthūlaṃ vā kṣodīyo vāstīti sarvā eva buddhayaḥ svākāramabāhyaṃ bāhyatayā ālambamānā mithyābhūtā iti /",
    "GSP29nystik_u:18424": " nanu paṭādayaḥ sāvayavā bhavantvevaṃ paramāṇūnāṃ tvanavayavatvād",
    "GSP29nystik_u:18425": " buddhyā vivecanādbhāvānāṃ yāthātmyopalabdhirityata",
    "GSP29nystik_u:18426": " āha /",
    "GSP29nystik_u:18427": " paramāṇavo 'pi bhāgaśovibhajyamānāmtāvadyāvatpralaya",
    "GSP29nystik_u:18428": " iti (519/17) /",
    "GSP29nystik_u:18429": " bhavantu paramāṇavo 'navayavāḥ saṃyogebhyastu ṣaḍbhyo buddhyā vivicyamānasya yāthātmyamupalabhyata iti // 26 //",
    "GSP29nystik_u:18430": " NyS_4,2.27: vyāhatatvādahetuḥ //",
    "GSP29nystik_u:18431": " tadetad dūṣayati /",
    "GSP29nystik_u:18432": " vyāhatatvādaheturiti /",
    "GSP29nystik_u:18433": " yasya vivicyāmānasya yāthātmyānupalabdhistatkutaścidvivecanīyam",
    "GSP29nystik_u:18434": " avadhyabhāve tadanupapatteḥ /",
    "GSP29nystik_u:18435": " tathā ca tenāvadhipanā kva cidavasthātavyam /",
    "GSP29nystik_u:18436": " anavasthāyāṃ truṭerameyatvaprasaṅgādityuktam /",
    "GSP29nystik_u:18437": " tasmātparamāṇuṣu vā tatsaṃyogeṣu vā tenāvasthātavyam /",
    "GSP29nystik_u:18438": " tathā ca yato vivicyate bhāvaḥ sa evāspayāvadhiryāthātmyenopalabhyata iti buddhyā vivicyamānasya sarvabhāvānupapattyāvyāghāta",
    "GSP29nystik_u:18439": " iti siddham /",
    "GSP29nystik_u:18440": " dūṣaṇāntaramāha /",
    "GSP29nystik_u:18441": " sarvabhāvānupapattiriti /",
    "GSP29nystik_u:18442": " (250/5) pramāṇasyāpi bhāvāt tadgatatvena tadanupapattau sarvabhāvānupapattirityarthaḥ // 27 //",
    "GSP29nystik_u:18443": " NyS_4,2.28: tadāśrayatvādapṛthaggrahaṇam //",
    "GSP29nystik_u:18444": " tadāśrayatvādapṛthaggrahaṇam (sū. 28) //",
    "GSP29nystik_u:18445": " apṛthaggrahaṇāditi bruvāṇaḥ praṣṭavyo jāyate /",
    "GSP29nystik_u:18446": " kiṃ vilakṣaṇavyavahārābhāvaḥ uta bhedābhāvaḥ",
    "GSP29nystik_u:18447": " uta tantuvyatirekeṇa deśāntare 'nupalambha",
    "GSP29nystik_u:18448": " iti /",
    "GSP29nystik_u:18449": " na tāvadādyaḥ tantavo hi bhinnābhabuddhivedyāḥ paṭastu abhinnābhabuddhivedya iti /",
    "GSP29nystik_u:18450": " nāpi dvitīyaḥ /",
    "GSP29nystik_u:18451": " tantūnāmaṃśudeśatvāt paṭasya tantudeśatvāt /",
    "GSP29nystik_u:18452": " tasmāttantubhyo 'nyatrādarśanamapṛthaggrahaṇaṃ tacca bhede 'pi tadāśritatvenopapadyamānaṃ nābhedaṃ gamayitumarhatītyarthaḥ /",
    "GSP29nystik_u:18453": " bhāṣyaṃ buddhyā vivecanāttu bhāvānāṃ pṛthaggrahaṇamatīndriyeṣvaṇuṣu /",
    "GSP29nystik_u:18454": " yatra khalvavayavāvayavināvaindriyakau tatra pṛthaggrahaṇamavivecakānāmasphuṭataramatīndriyebhyo",
    "GSP29nystik_u:18455": " 'ṇubhya ānumānikebhyaḥ pratyakṣadṛśyānāṃ tadāśritānāmavayavināṃ pṛthaggrhaṇamityatisphuṭamityarthaḥ // 28 //",
    "GSP29nystik_u:18456": " NyS_4,2.29: pramāṇataścāthapratipatteḥ //",
    "GSP29nystik_u:18457": " saṃpratyaindriyake 'pyavayave 'vayavino vivicyamānasya yāthātmyena pṛthaggrahaṇamāha /",
    "GSP29nystik_u:18458": " pramāṇataścārthapratipatteriti /",
    "GSP29nystik_u:18459": " yadasti--paṭādikamavayavi dravyaṃ yathā ca svāvayavasamavetatvena guṇādhāratayā ca,",
    "GSP29nystik_u:18460": " yannāsti--śaśaviṣāṇādi,",
    "GSP29nystik_u:18461": " yathā ca--kāryakāraṇabhāvena,",
    "GSP29nystik_u:18462": " tatsarvaṃ pramāṇata upalabdhyā sidhyati /",
    "GSP29nystik_u:18463": " sugamaṃ bhāṣyam // 29 //",
    "GSP29nystik_u:18464": " NyS_4,2.30: pramāṇānupapattyupapattibhyām //",
    "GSP29nystik_u:18465": " NyS_4,2.31: svapnavaviṣayābhimānavadayaṃ pramāṇaprameyābhimānaḥ //",
    "GSP29nystik_u:18466": " yaduktaṃ pramāṇopapattyanupapattibhyāṃ na sarvabhāvānupapattiriti /",
    "GSP29nystik_u:18467": " tatra pratyavatiṣṭhate vijñānavādī /",
    "GSP29nystik_u:18468": " svapnaviṣayābhimānavadayaṃ pramāṇaprameyābhimānaḥ (sū. 31) //",
    "GSP29nystik_u:18469": " na khalu vāstavaḥ pramāṇaprameyabhāvaḥ kiṃ tvanādivāsanānibandhanakalpanādhīnaḥ /",
    "GSP29nystik_u:18470": " yathā hi na svapne santi viṣayā atha ca pratibhānti kalpanāmatreṇa tathā ca sāṃvṛtenāparamārthasatā",
    "GSP29nystik_u:18471": " pramāṇaprameyabhāvena bāhyārthaśūnyatā sidhyati paramārthasatī pratyayānāṃ dṛṣṭā",
    "GSP29nystik_u:18472": " mithyāpratyayānāmapi tattvapratipattihetutetyāveditaṃ purastādityarthaḥ /",
    "GSP29nystik_u:18473": " tadvyācaṣṭe vārttikakāraḥ /",
    "GSP29nystik_u:18474": " yathā na svapne viṣayāḥ santīti // 31 //",
    "GSP29nystik_u:18475": " NyS_4,2.32: māyāgandharvanagaramṛgatṛṣṇikāvadvā //",
    "GSP29nystik_u:18476": " nanu svapnapratyayānāmastvevandharmakatvaṃ ye punarabhī jāgratyatprayāḥ stambha iti vā kumbha iti vā kimāyātaṃ teṣāmatyantavailakṣaṇyādityata",
    "GSP29nystik_u:18477": " āha /",
    "GSP29nystik_u:18478": " māyāgandharveti /",
    "GSP29nystik_u:18479": " jāgratpratyayā apyevaṃvidhāḥ sahasraśo dṛśyante na caite stambhakumbhādipratyayāstato vilakṣaṇā ityarthaḥ // 32 //",
    "GSP29nystik_u:18480": " NyS_4,2.33: hetvabhāvādasiddhiḥ //",
    "GSP29nystik_u:18481": " tadetaddūṣayati /",
    "GSP29nystik_u:18482": " hetvabhāvādasiddhiḥ (sū. 33) //",
    "GSP29nystik_u:18483": " NyS_4,2.34: smṛtisaṃkalpavacca svapnaviṣayābhimānaḥ //",
    "GSP29nystik_u:18484": " tadvyācaṣṭe bhāṣyakāraḥ /",
    "GSP29nystik_u:18485": " svapnānte viṣayābhimānavaditi /",
    "GSP29nystik_u:18486": " antaśabdo 'vayavavacano 'pyāśritatvamātreṇāvasthāyāṃ prayuktaḥ /",
    "GSP29nystik_u:18487": " tena svapnāvasthāyā mityarthaḥ /",
    "GSP29nystik_u:18488": " etaduktaṃ bhavati svapnajñānasyāyāthārthyamicchatā vādhakapantareṇa tadanupapatterjāgratpratyayo 'sya bādhako vaktavyaḥ",
    "GSP29nystik_u:18489": " na cāsāvasamīcīnastadbādhitumutsahata iti samīcīnatvaṃ jāgratpratyayasyābhyupagantavyam /",
    "GSP29nystik_u:18490": " tathā ca jāgaritānte viṣayopalabdhivadityanupapannam /",
    "GSP29nystik_u:18491": " vārttikaṃ khyātiriti cet /",
    "GSP29nystik_u:18492": " pratyayatvameva svapnodāharaṇasahitaṃ pramāṇaprameyābhimānabhithyātve heturityarthaḥ /",
    "GSP29nystik_u:18493": " viparyaye ca sāmarthyābhāvāditi /",
    "GSP29nystik_u:18494": " pūrvaṃ pratibuddheneti viśeṣaṇaṃ vivakṣitvoktam /",
    "GSP29nystik_u:18495": " adhunā tvanupalabdheriti vivakṣitvocyataityayau naruktyam /",
    "GSP29nystik_u:18496": " atra vijñānavādī svapakṣe pramāṇamāha /",
    "GSP29nystik_u:18497": " na cittavyatirekiṇo viṣayāḥ grāhyatvād",
    "GSP29nystik_u:18498": " vedanāvaditi /",
    "GSP29nystik_u:18499": " idamatrākūtam /",
    "GSP29nystik_u:18500": " vijñānasya hi bāhyor 'tho grāhyo bhavannirākārasya sattāmātreṇa vā bhavet kāraṇatvena vā ekasāmagryadhīnatvena vā jñānāhitaphalādhāratvena vā",
    "GSP29nystik_u:18501": " na tāvatsattāmātreṇānyasyānyo viṣayaḥ sattāmātrasya viṣayāntareṣu bhāvātsarve 'rthāḥ sarvaviṣayā iti sarvasarvajñatāpattiḥ /",
    "GSP29nystik_u:18502": " na ca sattāmātrāmapi viṣayatvavyavasthāpakam",
    "GSP29nystik_u:18503": " asato 'pi viṣayatvāt /",
    "GSP29nystik_u:18504": " ata eva na kāraṇatvena viṣayabhāvaḥ /",
    "GSP29nystik_u:18505": " api ca cakṣurādayo 'pi vijñānasya kāraṇamiti viṣayā rūpavijñānasya prasajyeran,",
    "GSP29nystik_u:18506": " varttamānāvabhāsi ca vijñānaṃ na bhavet /",
    "GSP29nystik_u:18507": " kṣaṇikatvenotpādakasyārthakṣaṇasyotpādyavijñānasamaye vinipātāt /",
    "GSP29nystik_u:18508": " ekasāmagryadhīnatvena tu viṣayatve varttamānāvabhāsitopapadyate /",
    "GSP29nystik_u:18509": " sā tu nopapadyate asatorapyatītānāgatayorgrahaṇe vyāpakatvādativyāpakatvācca indriyādikṣaṇasyaikasāmagryadhīnasyālambanatvaprasaṅgāt /",
    "GSP29nystik_u:18510": " vijñānāhitaphalādhāra ālambanamiti cet kiṃ punarvijñānenārthe janyate prākaṭyaṃ na caitadarthadharmo 'pi śuklādivatsarvapuruṣasādhāraṇam /",
    "GSP29nystik_u:18511": " jñānāhitasyārthadharmasyāpi jñānavantaṃ pratyasādhāraṇatvadarśanāt /",
    "GSP29nystik_u:18512": " yathā yasyāpekṣābuddhijanitaṃ dvitvamarthadharmaḥ so 'pekṣābuddhimantameva puruṣaṃ pratyasādhāraṇa",
    "GSP29nystik_u:18513": " iti /",
    "GSP29nystik_u:18514": " tanna avyāpakatvāt /",
    "GSP29nystik_u:18515": " santi khalvatītānāgataviṣayāṇi sahasraśo vijñānāni śabdānumānajāni ca,",
    "GSP29nystik_u:18516": " na caitanyarthe phalamādhātumutsahante arthasya tadānīmasambhavāt /",
    "GSP29nystik_u:18517": " na khalvasti sambhavo 'sannanutpannarūpo dharmī dharmo 'syāvinaśyan pratyutpannarūpa iti /",
    "GSP29nystik_u:18518": " svakāraṇādātmānātmaprakāśanaśaktiyuktamutpadyate jñānaṃ tādṛśaṃ yena kaścidevāsya viṣayo na sarvamiti cet /",
    "GSP29nystik_u:18519": " hanta bhoḥ śakteḥ śakyaniṣṭhatvātkimasya śakyamiti vaktavyam /",
    "GSP29nystik_u:18520": " artha iti cenna /",
    "GSP29nystik_u:18521": " na tāvadayamasya nirvartyaḥ arthasyaiva jñānanirvarttakatvāt /",
    "GSP29nystik_u:18522": " na cārthādhāraṃ phalamādhattaityuktam /",
    "GSP29nystik_u:18523": " na cāsati śakye śaktisaṃbhavaḥ tasmādanākāraṃ vijñānaṃ bāhmaṃ gocarayatīti manorathamātram /",
    "GSP29nystik_u:18524": " astu sākārameva bāhyagocaram /",
    "GSP29nystik_u:18525": " tathā hi nīlādyākāraṃ jñānaṃ nīlādigocaram /",
    "GSP29nystik_u:18526": " nīlamasya svarūpaṃ yataḥ /",
    "GSP29nystik_u:18527": " atraivaṃ vaktavyam /",
    "GSP29nystik_u:18528": " kiṃ sarvātmanā sārūpyabhāvād viṣayabhāva āho kathaṃ citsārūpyabhāvāt /",
    "GSP29nystik_u:18529": " na tāvadarthasya jaḍātmano jñānena prakāśātmanā sarvathā sārūpyaṃ sārūpye jñānamapi jaḍaṃ bhavediti jñānatvahāniḥ /",
    "GSP29nystik_u:18530": " ekadeśena ca sārūpye tat kva nāma nāstīti sarvaṃ jñānaṃ sarvaṃ vedayet /",
    "GSP29nystik_u:18531": " api ca nīlajñānātsamanantarapratyayādutpannaṃ jñānaṃ na tathā nīlārthasarūpaṃ yathā nīlajñānasarūpamiti samanantarapratyayatatsārūpyābhyāṃ viṣayaḥ syānana caitadasti,",
    "GSP29nystik_u:18532": " tasmānna sārūpyasamutpattī api viṣayalakṣaṇam /",
    "GSP29nystik_u:18533": " stāmasya sārūpyasamutpattī manaskārendriyādibhistathāpi yamadhyavasyati so 'sya viṣayo 'rthaṃ cādhyavasyatīti artha evāsya viṣayo na manaskārādīticet",
    "GSP29nystik_u:18534": " atha ko 'yamadhyavasāyaḥ/",
    "GSP29nystik_u:18535": " na tāvadgrahaṇaṃ na khalu dvāvākārau gṛhyete nīlamityanubhavo na tu nīle iti /",
    "GSP29nystik_u:18536": " svākārasya bāhyasamāropo 'dhyavasāya iti cet /",
    "GSP29nystik_u:18537": " sa kiṃ gṛhyamāṇe bāhye utāgṛhyamāṇe /",
    "GSP29nystik_u:18538": " na hi nīladvayaṃ prakāśataityuktam /",
    "GSP29nystik_u:18539": " na cāropaviṣayamagṛhītvāropyamāropayitumarhatīti /",
    "GSP29nystik_u:18540": " na hyananubhavan purovartati śuklabhāsvaraṃ rajatamāropayati tatra /",
    "GSP29nystik_u:18541": " api cāgṛhyamāṇe bāhye pravṛttiniyamo na bhavet /",
    "GSP29nystik_u:18542": " itareṣāmagṛhyamāṇatvenāviśeṣātteṣvapi pravṛttiprasaṅgāt /",
    "GSP29nystik_u:18543": " na ca sākārajñānanaye bāhyasadbhāve pramāṇamasti agṛhyamāṇatvāt /",
    "GSP29nystik_u:18544": " nanu nīlādyākārasya kādācitkatvameva pramāṇam /",
    "GSP29nystik_u:18545": " tathāhi yadyasminsatyapi kadā cidbhavettattaditarāpekṣam /",
    "GSP29nystik_u:18546": " yathā satyapi sopāne vicchinnagamanaracanapratibhāsāḥ pratyayāḥ santānāntarāpekṣāstathā ca satyapyālayasaṃtāne ṣaḍapi pravṛttipratyayā iti svabhāvahetuḥ",
    "GSP29nystik_u:18547": " vāsanāparipākapratyayakādācitkatvāt kadā cidutpāda iti cet /",
    "GSP29nystik_u:18548": " nanvekasantānapatitānāmālayajñānānāṃ tattatpravṛttivijñānajananaśaktirvāsanā tasyāśca",
    "GSP29nystik_u:18549": " kāryajananaṃ pratyābhimukhyaṃ paripākaḥ tasya ca pratyayaḥ svasantānavarttī pūrvakṣaṇo",
    "GSP29nystik_u:18550": " hetuḥ santānāntarāpekṣānabhyupagamāt /",
    "GSP29nystik_u:18551": " tathā ca sarve ālayasantānapatitāḥ paripākahetavo bhaveyuḥ",
    "GSP29nystik_u:18552": " na vā kaścidapi aviśeṣāt /",
    "GSP29nystik_u:18553": " kṣaṇabhedācchaktibhedastasya kādācitkatvātkāryakādācitkatvamiti cet /",
    "GSP29nystik_u:18554": " nanvekasyaiva nīlavijñānajananasāmarthyaṃ śaktiprabodhajananasāmarthya ca kṣaṇāntarasya tanna syāt /",
    "GSP29nystik_u:18555": " sattve vā kathaṃ kṣaṇabhedātsāmarthyabheda",
    "GSP29nystik_u:18556": " ityālayasantānavatrinaḥ sarve samarthā iti samarthahetusadbhāve kāryakṣepānupapattiḥ /",
    "GSP29nystik_u:18557": " svasantānamātrādhīnatve tu niṣedhyasya kādācitkatvasya viruddhaṃ sadātanatvaṃ tasyopalabdhyā",
    "GSP29nystik_u:18558": " tu kādācitkatvaṃ nivarttamānaṃ hetvantarāpekṣatve vyavatiṣṭhata iti pratibandhasiddhiḥ /",
    "GSP29nystik_u:18559": " na ca saṃtānāntaranimittāni pravṛttivijñānāni santatyantarāṇāmapi nityasannidhānādvijñānānāmadeśātmakatvena dūratvānupapattervyatiriktasyānabhyupagamāt",
    "GSP29nystik_u:18560": " nāpi kālato viprakarṣasambhavaḥ apūrvasattvaprādurbhāvānabhyupagamāt /",
    "GSP29nystik_u:18561": " tadidamanumānaṃ sautrāntikānāṃ bāhyāmyupagama",
    "GSP29nystik_u:18562": " iti /",
    "GSP29nystik_u:18563": " tadayuktam /",
    "GSP29nystik_u:18564": " svasantānamātranimittatve 'pi nīlādivijñānānāṃ kādācitkatvopapattau sandigdhavyatirokitvena hetoranaikāntikatvāt /",
    "GSP29nystik_u:18565": " nanūktam na kṣaṇbhedaḥ kāryabhedaheturiti kalpitasya santānasya sarvasāmarthyavirahiṇo",
    "GSP29nystik_u:18566": " bhedaḥ kāryabhedaheturiti na tu paramārthasataḥ kṣaṇasya kāryabhedahetutvamiti ko",
    "GSP29nystik_u:18567": " 'nyo bhadantādvaktumarhati /",
    "GSP29nystik_u:18568": " nanu yadi kṣaṇabhedaḥ śaktibhedahetustato bhinānāṃ kṣaṇānāṃ naikā śakti syāt tathā caikena kena cinnīlajñāne janite tannīlajñānaṃ kṣaṇāntarānna syāt /",
    "GSP29nystik_u:18569": " yadi bhinnānāṃ naikaṃ sāmarthyam /",
    "GSP29nystik_u:18570": " atha bāhyārthavādino 'pi kathaṃ bhinnānāṃ nīlotpalasantānānāmekanīlotpalākārajñānadhārāsāmarthyam /",
    "GSP29nystik_u:18571": " yadyucyate anyadeva nīlavijñānaṃ yannīlotpalasantānāntarāt /",
    "GSP29nystik_u:18572": " vayamapi brūmahe anyadeva nīlavijñānaṃ yat kṣaṇāntarāditi /",
    "GSP29nystik_u:18573": " tasmātkaścideva tādṛśaḥ svalakṣaṇabhedo jāyate yaḥ kaṃ cideva kāryabhedaṃ janayati na kāryāntaramiti /",
    "GSP29nystik_u:18574": " tasmātsākārasyāpi jñānasyārtho na gocaro /",
    "GSP29nystik_u:18575": " na cāgocaraḥ śakyo 'numātumiti /",
    "GSP29nystik_u:18576": " na ca pratyakṣavadanumānamapyarthagocaraṃ tasmātsādhūktaṃ vārttikakṛtā na cittavyatirekiṇo viṣayaḥ grāhyatvādvedanāvaditi /",
    "GSP29nystik_u:18577": " nīlādayo hi viṣayā ubhayavādisiddhāsteṣāṃ cittabhedābhedayorvipratipattiḥ /",
    "GSP29nystik_u:18578": " tatraiṣāṃ cittavyatirekaḥ parairabhyupagataḥ pratiṣidhyate yāvāṃśca pratiṣidhyate",
    "GSP29nystik_u:18579": " sarvo 'nupalabdheriti grāhyatvādityayaṃ heturviruddhavyāptopalabdhiḥ pratiṣedhyaścittavpayatirekastadviruddhastadavyatirekastena",
    "GSP29nystik_u:18580": " vyāptaṃ grāhyatvaṃ tasyopalabdhireva tanniṣedhyasyānupalabdhiriti /",
    "GSP29nystik_u:18581": " atra tāvadetadvaktavyam /",
    "GSP29nystik_u:18582": " grāhyattvasyābhedena vyāptau satyāṃ bhedaṃ nivartayed na tvabhedenāsya vyāptiḥ /",
    "GSP29nystik_u:18583": " tathā hi yadetannīlaṃ sthūlaṃ vicchinnamupalabhyate tasyāsya vicchedaḥ sthaulyaṃ ca na jñānasyātmā,",
    "GSP29nystik_u:18584": " nānādigdeśavyāpitā hi sthaulyam /",
    "GSP29nystik_u:18585": " na caikamadigdeśātmakamanavayavaṃ vijñānaṃ nānādigdeśavyāpi sambhavati /",
    "GSP29nystik_u:18586": " yathāha /",
    "GSP29nystik_u:18587": " tasmānnārthe na vijñāne sthūlābhāsastadātmanaḥ /",
    "GSP29nystik_u:18588": " ekatra pratiṣiddhatvādvahuṣvapi na sambhava iti /",
    "GSP29nystik_u:18589": " evamarthavicchedo 'pi na jñānātmakaḥ /",
    "GSP29nystik_u:18590": " tasya tathātve paramārthator 'thādvicchinnaṃ jñānaṃ syāt /",
    "GSP29nystik_u:18591": " tasmādayamapi na jñānamityasannabhyupagantavyaḥ /",
    "GSP29nystik_u:18592": " na ca sadasatorekatvamityanātmā 'pi vijñāne prakāśataityanicchatā 'pi svīkarttavyam /",
    "GSP29nystik_u:18593": " tathā ca sadapi prakāśiṣyate /",
    "GSP29nystik_u:18594": " nanvanātmnyarthe 'kiṃñcitkaraṃ vijñānaṃ kathamarthaprakāśakam /",
    "GSP29nystik_u:18595": " athākiñcitkaraṃ jñānaṃ sthaulye kathamasya prakāśakam /",
    "GSP29nystik_u:18596": " svabhāvāditi cet atrāpyasau na daṇḍavāritaḥ /",
    "GSP29nystik_u:18597": " yaddhi yasya svabhāvaḥ tasya nānyāpekṣā yathā liṅgasya svasādhyasambandhe /",
    "GSP29nystik_u:18598": " svabhāvataścārthasya jñānamiti na tadīyatve anyadapekṣate /",
    "GSP29nystik_u:18599": " asambaddhatvātkathaṃ jñānamarthasyeti ced atha sambandha eva sambandhinoḥ katham /",
    "GSP29nystik_u:18600": " sambandhāntarakalpanāyāmanavasthā /",
    "GSP29nystik_u:18601": " tasmādyathā sambandha eva sambandhāntaramanteraṇa sambandhinoḥ",
    "GSP29nystik_u:18602": " evaṃ jñānamapi sambandhāntaramantareṇārthasyeti samānam /",
    "GSP29nystik_u:18603": " na cātiprasaṅgaḥ /",
    "GSP29nystik_u:18604": " svakāraṇādutpannasya kasya cidvijñānasya kaścideva viṣayo nānyaḥ /",
    "GSP29nystik_u:18605": " na svabhāvāḥ paryanuyogamarhanti evaṃ bhavataivaṃ mā bhavata evaṃ kasmānna bhavateti /",
    "GSP29nystik_u:18606": " akiñcitkarasya rūpavijñānasya kathaṃ rūpaviṣayateti cet /",
    "GSP29nystik_u:18607": " kiṃ rūpavijñānaṃ pramāṇaṃ vivakṣitvedamucyate āho phalaṃ vivakṣitvā /",
    "GSP29nystik_u:18608": " yadi pramāṇaṃ tato na tadakiñcitkaraṃ tatra hānopādānopekṣāprasavahetutvāt /",
    "GSP29nystik_u:18609": " atha phalaṃ tadayuktam /",
    "GSP29nystik_u:18610": " kva nāma phalaṃ kiñcitkaraṃ na hi gatijanyā nagaraprāptiścaitrasya caitranagarasaṃyogasamavāyāya kiṃ citkaroti /",
    "GSP29nystik_u:18611": " evamarthaviṣayatvāya svābhāvikāya na jñānena kiṃ cidaparaṃ janayitavyam /",
    "GSP29nystik_u:18612": " arthapratibaddhatvaṃ jñānasyārthaviṣayatvaṃ na hi jñānimanuvyavasāyajñānena nirūpyamāṇamarthanirūpaṇaṃ vinā śakyaṃ nirūpayitumityuktam /",
    "GSP29nystik_u:18613": " karmaṇyasamavetaṃ kathaṃ karmaṇaḥ /",
    "GSP29nystik_u:18614": " tatpāratantryāditi cet kimidaṃ pāratantryam /",
    "GSP29nystik_u:18615": " tannirūpaṇādhīnanirūpaṇatvamiti cet tadihāpi samānamanyatrābhiniveśāt /",
    "GSP29nystik_u:18616": " tasmādabhedena grāhyasyāvyāpyatvādgrāhyatvaṃ viruddhavyāptaṃ na bhedaṃ nivartayitumarhatīti",
    "GSP29nystik_u:18617": " dūṣaṇe sthavīyasi satyeva dūṣaṇāntaramāha vārtikakāraḥ vedanā sukhaduḥkhe cittaṃ vijñānamiti /",
    "GSP29nystik_u:18618": " abhyupetyāha athābhinnaṃvijñānaṃ vedanāta",
    "GSP29nystik_u:18619": " iti /",
    "GSP29nystik_u:18620": " (522/1)yathā 'ṅgulyagraṃ na tenaivāṅgulyagreṇa spṛśyate evaṃ jñānaṃ na tenaiva jñānena grahītuṃ śakyate /",
    "GSP29nystik_u:18621": " nanu na gṛhītirgrāhyā na hyasyāḥ karmabhāvo vidyate kriyāphalaśālitayā karma bhavati na cāsyāmasti phalāntaram,",
    "GSP29nystik_u:18622": " api tu svayamāvirbhūtasvabhāvā gṛhītiraparādhīnaprakāśā grāhyetyucyate /",
    "GSP29nystik_u:18623": " yadi vaiṣā svayaṃ na prakāśeta nārthā api prakāśeran",
    "GSP29nystik_u:18624": " tatprakāśādhīnaprakāśā hi te /",
    "GSP29nystik_u:18625": " tathā hi yadyatprakāśādhīnaprakāśaṃ tattasmin prakāśamāne prakāśate yathā daṇḍaprakāśādhīnaprakāśo",
    "GSP29nystik_u:18626": " daṇḍiprakāśaḥ jñānaprakāśādhīnaprakāśaśca viṣaya iti svabhāvahetuḥ na ca jñānādanyatsvasaṃvedanaṃ",
    "GSP29nystik_u:18627": " na dṛṣṭamityetāvatā svasaṃvedanaṃ vijñānaṃ na bhavediti darśanādarśanābhyāṃ na heturgamako",
    "GSP29nystik_u:18628": " 'pi tu svasādhyāvinābhāvāt sa ca viparyaye bādhakapramāṇapravṛttyā sidhyatīti kṛtaṃ dṛṣṭāntenetyatra",
    "GSP29nystik_u:18629": " āha /",
    "GSP29nystik_u:18630": " na karma kriyā caikaṃ bhavatīti /",
    "GSP29nystik_u:18631": " idamatrākūtam /",
    "GSP29nystik_u:18632": " kiṃ punaridamarthānāṃ saṃvitprakāśādhīnatvaprakāśatvaṃ nāma na hi saṃvitprakāśenārthe prakāśāntaraṃ janyate /",
    "GSP29nystik_u:18633": " api ca liṅgaprakāśādhīnaprakāśo hi liṅgiprakāśaḥ na ca liṅge prakāśamāne prakāśate kiṃ tu liṅgaprakāśe vinaṣṭe /",
    "GSP29nystik_u:18634": " yadyucyeta na jñānādatirikto 'rathaprakāśo jñānaprakāśaśca kiṃ tu jñānameva svasaṃvedanamarthasya svātmanaśceti /",
    "GSP29nystik_u:18635": " evaṃ tarhi kimāyātaṃ na hyātmaivātmāyattaḥ /",
    "GSP29nystik_u:18636": " na ca jñānamevātmanaḥ parasya ca prakāśa iti siddham /",
    "GSP29nystik_u:18637": " anyo hi jñānaprakāśo mānasa aindriyakaścārthaprakāśaḥ /",
    "GSP29nystik_u:18638": " na ca pramāṇajñānaprakāśādhīnor 'thaprakāśaḥ kiṃ tu pramāṇajñānasattādhīnaḥ phalādhīnaṃ tu na kiṃ cidityaviditam /",
    "GSP29nystik_u:18639": " tatsiddhametadvivādādhyāsitaṃ vijñānaṃ svaprakāśādbhinnaṃ prakāśamānatvāt /",
    "GSP29nystik_u:18640": " sattvāntaraprakāśasya sattvāntaraprakāśavat /",
    "GSP29nystik_u:18641": " tadanenābhisaṃdhinoktaṃ na ca karma ca kriyā caikaṃ bhavatīti /",
    "GSP29nystik_u:18642": " etena sahopalambhaniyamādabhedo nīlataddhiyoriti parāstaṃ veditavyam /",
    "GSP29nystik_u:18643": " arthajñānopalambhayorekopalambhataiva nāsti kutaḥ punarasya niyama iti /",
    "GSP29nystik_u:18644": " atha yathāśrutaḥ sahopalambho heturityucyate tato viruddhaḥ abhede sahārthāsaṃbhavāt /",
    "GSP29nystik_u:18645": " kṛtaprapañcaścāyamartho nyāyakāṇikāyāmiha tu vistarabhayānna prapañcita",
    "GSP29nystik_u:18646": " ityuparamyate /",
    "GSP29nystik_u:18647": " so 'pi dṛṣṭaṃ vijñānabhedamanuvayoktavya",
    "GSP29nystik_u:18648": " iti /",
    "GSP29nystik_u:18649": " na saṃtānamātranibandhano vijñānabhedo bhavitumarhati nīlapītādirūpaḥ nāpi saṃtānāntarādhipatyasannidhānanibandhano vijñānānāmadeśātmakānāṃ svarūpeṇa deśaviprakarṣāyogāt /",
    "GSP29nystik_u:18650": " nāpi kālaviprakarṣo 'pūrvasattvaprādurbhāvābhāvāditi bhāvaḥ /",
    "GSP29nystik_u:18651": " śaṅkate svapnavadvijñānaśredamiti /",
    "GSP29nystik_u:18652": " bāhyābhāve 'pyādhyātmiko vijñānabhedaheturastīti bhāvaḥ /",
    "GSP29nystik_u:18653": " nirākaroti so 'pīti /",
    "GSP29nystik_u:18654": " svapnajñānamapi pāraṃparyeṇa bāhyanibandhanamityarthaḥ /",
    "GSP29nystik_u:18655": " avāhyanimittakatvaṃ svapnapratyayasyābhyupetyāha /",
    "GSP29nystik_u:18656": " atha svapnapakṣe 'pīti /",
    "GSP29nystik_u:18657": " vargaḥ pakṣaḥ /",
    "GSP29nystik_u:18658": " na caikaṃ vijñānaṃ cintanīyamaparaṃ cintakamiti vācyam /",
    "GSP29nystik_u:18659": " vyatiriktālambanatvānabhyupagamāditi bhāvaḥ /",
    "GSP29nystik_u:18660": " abhyupetya tvabāhyanimittatvaṃ svapnapratyayānāmetaduktam /",
    "GSP29nystik_u:18661": " bāhyanimittatvameva tu pāramārthikaṃ ityāha /",
    "GSP29nystik_u:18662": " ye caite svapna pratyayā iti /",
    "GSP29nystik_u:18663": " samāpīti /",
    "GSP29nystik_u:18664": " apiśabdaḥ saṃbhāvanāyāṃ mama pakṣe saṃbhāvyata etat",
    "GSP29nystik_u:18665": " yatsarva eva pratyayā mithyā bhavantītyarthaḥ /",
    "GSP29nystik_u:18666": " sugamamitarat /",
    "GSP29nystik_u:18667": " mithyā nidrā /",
    "GSP29nystik_u:18668": " viṣayamantareṇa vijñānasphuṭatā cāvaktavyeti /",
    "GSP29nystik_u:18669": " sāmānyaviśeṣatadvatāṃ grahaṇaṃ sphuṭatā sāmānyamātragrahaṇamasphuṭatā taccaitadasativiṣaye duṣkaraṃ tadākārotpatteraśakyatvādityarthaḥ /",
    "GSP29nystik_u:18670": " śaṅkate asatyarthe vijñānaśredo dṛṣṭa iti cet /",
    "GSP29nystik_u:18671": " (523/12) svapnamāyāgandharvanagaramṛgatṛṣṇādivijñāneṣvanuvartamāneṣu viṣayenrdiyamanodoṣananimittatvamastu,",
    "GSP29nystik_u:18672": " ye punaramī pratīnāṃ sarveṣāmanuvṛttimantaḥ pūyapūrṇanadīpratyayā na te bāhyaviṣayā doṣavattvādbhavitumarhanti /",
    "GSP29nystik_u:18673": " doṣanimittatvādbahunāmanuvṛtterabhāvāt /",
    "GSP29nystik_u:18674": " aduṣṭendriyārthasannikarṣakatve tu jalarucirākāravirodhāt /",
    "GSP29nystik_u:18675": " tasmādanādivāsanāvaicitryalabdhajanmatayā 'rthanirapekṣā eva vicitrākārā buddhaya udayante vyayante ceti sāṃpratamiti śaṅkārthaḥ /",
    "GSP29nystik_u:18676": " na tatra nadyastīti svamatadārḍhyenoktam /",
    "GSP29nystik_u:18677": " na vyāghātāditañ",
    "GSP29nystik_u:18678": " ayimabhisaṃdhiḥ /",
    "GSP29nystik_u:18679": " janarudhirayo rasavīryavipākādibhedāttoyarasavīryaparipākādidarśanānnadyāstoyapūrṇatve",
    "GSP29nystik_u:18680": " niścite pūyapūrṇatvaniścayaḥ pretānāṃ mithyeti niścaye tadanuvṛtterdeṣānuvṛttiḥ kalpanīyā",
    "GSP29nystik_u:18681": " doṣaśca prettaśarīranivarttakaṃ karmaiva /",
    "GSP29nystik_u:18682": " yathoktaṃ tulyakarmavipākotpannāḥ pretā iti /",
    "GSP29nystik_u:18683": " karmaṇo vāsanā 'nyatra phalamanyatra kalpata",
    "GSP29nystik_u:18684": " iti /",
    "GSP29nystik_u:18685": " (524/6) phanapalaṃ putrapaśvannādi /",
    "GSP29nystik_u:18686": " tadyadi vijñānaṃ tadā yatra jñānasantāne karmavāsanā tatraiva putrādyākāraṃ vijñānaṃ phalamiti sāmānādhikaraṇyamupapadyate /",
    "GSP29nystik_u:18687": " putrapaśvannādau tvartharūpe phale vaiyadhikaraṇyaṃ syāt tathā cātiprasaṅga iti bhāva /",
    "GSP29nystik_u:18688": " nirākaroti tannānabhyupagamāditi /",
    "GSP29nystik_u:18689": " na putrādi svarūpeṇa phalamapi tu tannimittā prītiḥ /",
    "GSP29nystik_u:18690": " tasyā eva cetanena kāmyamānatvāt tallakṣaṇatvācca phalasyeti bhāvaḥ /",
    "GSP29nystik_u:18691": " muktakenārthaṃ sādhayitvā prayogānāha /",
    "GSP29nystik_u:18692": " madīyāccittāditi /",
    "GSP29nystik_u:18693": " yadi cittamātraṃ pakṣīkriyate tadā dṛṣṭānto nāstītyata uktaṃ madīyāccitāditi /",
    "GSP29nystik_u:18694": " madīyāhaṅkārānāspadatve satīti viśeṣaṇānna svacittena vyabhicāraḥ /",
    "GSP29nystik_u:18695": " āropanirākaraṇārthatvācca hetūnāṃ nāsamarthaviśeṣyateti /",
    "GSP29nystik_u:18696": " NyS_4,2.35: mithyopalabdhivināśastattvajñānāt svapnaviṣayābhimānapraṇāśavat pratibodhe //",
    "GSP29nystik_u:18697": " api ca mityopalabdhīnāṃ bāhyānālambanatvamāsthāya tattvabuddhīnāṃ bāhyānālambanatvaṃ sādhanīyam /",
    "GSP29nystik_u:18698": " tāsāṃ bāhyānālambanatvaṃ bādhakādhīnaṃ bādhakaṃ cātra samāropitarajatādyabhimānaṃ nivarttayati na tu puro 'vasthitamarthasāmānyaṃ śuklabhāsvaram",
    "GSP29nystik_u:18699": " tasmānna bādhakānurodhādapi mithyājñānaṃ bāhyānālambanamiti svapnavaditi dṛṣṭāntaḥ sādhyavikala ityāha /",
    "GSP29nystik_u:18700": " evaṃ sati mithyājñānasya pradhānāśrayatve mithyopalabdhervināśastattvajñānādbādhakāt svapnaviṣayābhimānapraṇāśavat pratiṣedho na sāmānyasyāpīti śeṣaḥ /",
    "GSP29nystik_u:18701": " śeṣaṃ bhāṣye /",
    "GSP29nystik_u:18702": " bhāṣyaṃ subodham // 35 //",
    "GSP29nystik_u:18703": " NyS_4,2.36: buddheścaivaṃ nimittasadbhāvopalambhāt //",
    "GSP29nystik_u:18704": " yastu mādhyamiko mithyābuddhi dṛṣṭāntena bāhyāpahnavaṃ kṛtvavā tenaiva dṛṣṭāntena vijñānābhāvaṃ kṛtvā vicārāsahatvaṃ tattvambhāvānāṃ vyavasthāpayāṃbabhūva taṃ pratyāha /",
    "GSP29nystik_u:18705": " buddheścaivaṃ nimittasadbhāvopalambhāt (sū. 36) //",
    "GSP29nystik_u:18706": " arthe hi niṣiddhe bhavedapyetat /",
    "GSP29nystik_u:18707": " tadvyavasthāpane tadvadevāpratyūhaṃ buddhisadbhāvo 'pi sidhyati /",
    "GSP29nystik_u:18708": " na caivaṃ vādinaḥ pramāṇamastyasatā ca pramāṇena vicārāsahattvaṃ bhāvānāṃ vyavasthāpayan",
    "GSP29nystik_u:18709": " ślāghanīyaprajño devānāṃpriya itañ ni ca kalpanāmātrarmita",
    "GSP29nystik_u:18710": " upāyastattvajñānāya paryāptaḥ /",
    "GSP29nystik_u:18711": " na ca vanaspatyāditattvajñānasya mithyāhastijñānaṃ nibandhanamapi tu praṇihitamanasa",
    "GSP29nystik_u:18712": " indriyārthasannikarṣaviśeṣaḥ /",
    "GSP29nystik_u:18713": " na cāsau mithyājñānasamaye āsīt /",
    "GSP29nystik_u:18714": " na ca mohābhyāsaḥ samīcīnāya jñānāya kalpate sa hi māhemeva draḍhayatīti sarvamavadātam /",
    "GSP29nystik_u:18715": " so 'yaṃ mādhyamiko 'nubhūyamānāṃ mithyābuddhiṃ nāpahnotumarhati /",
    "GSP29nystik_u:18716": " tathā ca mithyābuddhiṃ pratipadyamānena tasyā nimittaṃ vaktavyamityuktam // 36 //",
    "GSP29nystik_u:18717": " NyS_4,2.37: tattvapradhānabhedācca mithyābuddherdvaividhyopapattiḥ //",
    "GSP29nystik_u:18718": " tattvapradhānabhedācca mithyābuddherdvaividhyopapatiḥ (sū. 37) //",
    "GSP29nystik_u:18719": " mithyābuddhyā svanimittaṃ lakṣyate tena mithyājñānanimittasya dvaividhyamityarthaḥ /",
    "GSP29nystik_u:18720": " yatra sthāṇau puruṣa iti jñānaṃ bhavati tatra tattvaṃ sthāṇuriti pradhānaṃ puruṣa iti yaḥ pūrvaṃ puruṣo 'bhūdityarthaḥ /",
    "GSP29nystik_u:18721": " evaṃ tāvadrūpabuddhīḥ pratipādya gandhādibuddhīrapi pratipādayati bhāṣyakāraḥ /",
    "GSP29nystik_u:18722": " gandhādau ca prameya iti /",
    "GSP29nystik_u:18723": " upasaṃharati /",
    "GSP29nystik_u:18724": " tasmādayuktametaditi // 37 //",
    "GSP29nystik_u:18725": " NyS_4,2.38: samādhiviśeṣābhyāsāt //",
    "GSP29nystik_u:18726": " doṣanimittānāṃ tattvajñānādahaṅkāranivṛttirityuktam /",
    "GSP29nystik_u:18727": " atha tattvajñānaṃ kathamutpadyata iti /",
    "GSP29nystik_u:18728": " (525/9) na tāvadāgamata",
    "GSP29nystik_u:18729": " upapattito vā tattvajñānamahaṅkāranivṛttiṃ kartu mutsahate /",
    "GSP29nystik_u:18730": " doṣanimitteṣūtpannajñānānāmapi pūrvavadahaṅkāradoṣānuvṛtteḥ sākṣātkārastūpāyābhāvādayukta",
    "GSP29nystik_u:18731": " iti /",
    "GSP29nystik_u:18732": " asyottaraṃ sūtram /",
    "GSP29nystik_u:18733": " samādhitattvābhyāsāt (sū. 38) //",
    "GSP29nystik_u:18734": " samādhipadaṃ vyācaṣṭe bhāṣyakāraḥ /",
    "GSP29nystik_u:18735": " sa tu pratyāhṛtasyendriyebhyo manasa iti /",
    "GSP29nystik_u:18736": " anena vikṣepaṃ nivarttayati /",
    "GSP29nystik_u:18737": " indriyebhyaḥ pratīpamāhṛtasya manasaḥ kva cit hṛtpuṇḍarīkapradeśe ātmano nijaukasi dhārakeṇa prayatnena dhāryamāṇasyātmanā saṃyogo 'yam /",
    "GSP29nystik_u:18738": " sa khalu suptāvasthāyāmastītyata",
    "GSP29nystik_u:18739": " uktaṃ tattvabubhutsāviṣiṣṭa iti /",
    "GSP29nystik_u:18740": " tadabhyāsaśca tadviṣayaprayatnotpādaṣaunaḥpunyaṃ tasmādādaranairantaryadīrghakālaviśiṣṭāttattvabuddhirutpadyate // 38 //",
    "GSP29nystik_u:18741": " NyS_4,2.39: nārthaviśeṣāprābalyāt //",
    "GSP29nystik_u:18742": " etadākṣepasūtramavatārayati yaduktaṃ sati hi tasminniti /",
    "GSP29nystik_u:18743": " NyS_4,2.40: kṣudādibhiḥ pravartanācca //",
    "GSP29nystik_u:18744": " indriyaviṣayairapahṛtamanaso dhāraṇā /",
    "GSP29nystik_u:18745": " tathā ca tadabhyāsābhāvānna sattvasākṣātkāra",
    "GSP29nystik_u:18746": " iti sūtrārthaḥ // 39 // 40 //",
    "GSP29nystik_u:18747": " NyS_4,2.41: pūrvakṛtaphalānubandhāt tadutpattiḥ //",
    "GSP29nystik_u:18748": " samādhānasūtramavatārayati /",
    "GSP29nystik_u:18749": " astvetatsamādhivyutthānanimittamiti /",
    "GSP29nystik_u:18750": " sūtram /",
    "GSP29nystik_u:18751": " pūrvakṛtaphalānubandhāttadutpattiḥ (sū. 41) //",
    "GSP29nystik_u:18752": " pūrvakṛtaḥ samādhiḥ tasya phalaṃ saṃskāraḥ",
    "GSP29nystik_u:18753": " tasyānubandhaḥ sthemā tasmāditi sūtrārthaḥ /",
    "GSP29nystik_u:18754": " tadvyācaṣṭe bhāṣyakāraḥ /",
    "GSP29nystik_u:18755": " pūrvakṛta iti /",
    "GSP29nystik_u:18756": " pravivicyate 'neneti pravivekaḥ prakṛṣṭaḥ saṃskāraḥ sa tvātmadharma",
    "GSP29nystik_u:18757": " iti /",
    "GSP29nystik_u:18758": " kasmātpunaradṛśyamānaḥ saṃskāraḥ kalpyataityata",
    "GSP29nystik_u:18759": " āha /",
    "GSP29nystik_u:18760": " niṣphale hīti /",
    "GSP29nystik_u:18761": " prayatnaviśeṣā hi viśarāravo bahavo 'pi parasparamasahabhavanto na tattvasākṣātkārāpaya",
    "GSP29nystik_u:18762": " pāryāptā iti tajjanitāḥ saṃskārāḥ kalpyante teṣāṃ sthemnā sambhavati sambhūyakāritetyarthaḥ /",
    "GSP29nystik_u:18763": " NyS_4,2.42: araṇyaguhāpulinādiṣu yogābhyāsopadeśaḥ //",
    "GSP29nystik_u:18764": " pracayakāṣṭhā pracayāvadhiḥ",
    "GSP29nystik_u:18765": " yataḥ paramaparaḥ pracayo nāsti /",
    "GSP29nystik_u:18766": " tatsahakāriśālitayā prakṛṣṭāyāṃ samādhibhāvanāyāṃ samādhiprayatnaḥ samādhibhāvanā tasyāmityarthaḥ // 42 //",
    "GSP29nystik_u:18767": " NyS_4,2.43: apavarge 'pyevaṃ prasaṅgaḥ //",
    "GSP29nystik_u:18768": " pūrvapakṣavādyāha /",
    "GSP29nystik_u:18769": " yadyarthaviśeṣaprābalyāditi /",
    "GSP29nystik_u:18770": " sa khalvayamīdṛśo bāhyārthasya mahimā yata",
    "GSP29nystik_u:18771": " indriyādyanapekṣādevātmano buddhiṃ janayivyatītyabhimānaḥ pūrvapakṣiṇaḥ // 43 //",
    "GSP29nystik_u:18772": " NyS_4,2.44: na niṣpannāvaśyambhāvitvāt //",
    "GSP29nystik_u:18773": " siddhāntasūtram /",
    "GSP29nystik_u:18774": " na niṣpannāvaśyaṃ bhāvitvāt (sū. 44)",
    "GSP29nystik_u:18775": " vyākhyātam /",
    "GSP29nystik_u:18776": " na khalu taṇḍulā atyantaṃ phalīkṛtā api piṭharodakadahanasaṃyogapracayamantareṇa pulākā bhavantīti bhāvaḥ // 44 //",
    "GSP29nystik_u:18777": " NyS_4,2.45: tadabhāvaścāpavarge //",
    "GSP29nystik_u:18778": " NyS_4,2.46: tadarthaṃ yamaniyamābhyāmātmasaṃskāro yogāccādhyātmavidhyupāyaiḥ //",
    "GSP29nystik_u:18779": " kiṃ samādhiviśeṣa eva tattvajñānasādhanam /",
    "GSP29nystik_u:18780": " maivam /",
    "GSP29nystik_u:18781": " kiṃ tu /",
    "GSP29nystik_u:18782": " tadarthaṃ yamaniyamābhyāmātmasaṃskāro yogaccādhyātmavidhyupāyaiḥ (sū. 46)",
    "GSP29nystik_u:18783": " samānamāśramiṇāṃ dharmasādhanam /",
    "GSP29nystik_u:18784": " ahiṃsā satyamasteyaṃ brahmacaryamaparigraha",
    "GSP29nystik_u:18785": " iti yamaḥ /",
    "GSP29nystik_u:18786": " niyama iti /",
    "GSP29nystik_u:18787": " yasyāśramiṇo 'sādhāraṇo dharmopāyaḥ /",
    "GSP29nystik_u:18788": " yoga iti viṣayeṇa yogaśāstraṃ pātañjalaṃ lakṣayati /",
    "GSP29nystik_u:18789": " yogācāraḥ ekākitā āhāraviśeṣaḥ",
    "GSP29nystik_u:18790": " ekatrānavasthānamityādi yatidharmoktam /",
    "GSP29nystik_u:18791": " ete 'pi tattvajñānakramotpādakrameṇāpamargasādhanamityarthaḥ // 46 //",
    "GSP29nystik_u:18792": " NyS_4,2.47: jñānagrahaṇābhyāsastadvidyaiśca saha saṃvādaḥ //",
    "GSP29nystik_u:18793": " nanu yadyete tattvajñānotpādakrameṇāpavargopāyaḥ kṛtaṃ tarhyānvīkṣikyetyata āha /",
    "GSP29nystik_u:18794": " jñānagrahaṇābhyāsastadvidyaiśca saha saṃvādaḥ (sū. 47) //",
    "GSP29nystik_u:18795": " tadvyācaṣṭe tadarthamiti prakṛtam /",
    "GSP29nystik_u:18796": " ātmavidyā'nvīkṣikī /",
    "GSP29nystik_u:18797": " abhyāsaḥ satatakriyā tatra prayatna ityarthaḥ /",
    "GSP29nystik_u:18798": " prayojanamāha prajñāparipākārtham /",
    "GSP29nystik_u:18799": " paripākastu saṃśayacchedanam /",
    "GSP29nystik_u:18800": " kiṃ dehādyatirikta",
    "GSP29nystik_u:18801": " ātmā uta neti saṃśayaḥ /",
    "GSP29nystik_u:18802": " tasya cchedanaṃ lokasya tattvajñānamātmani tadavarodhaḥ adhyavasitaṃ pramāṇena /",
    "GSP29nystik_u:18803": " tasyābhyanujñānaṃ tarkeṇa // 47 //",
    "GSP29nystik_u:18804": " NyS_4,2.48: taṃ śiṣyagurusabrahmacāriviśiṣṭaśreyorthibhiranasūyubhirabhyupeyāt //",
    "GSP29nystik_u:18805": " sabrahmacārī sahādhyāyī /",
    "GSP29nystik_u:18806": " guruśiṣyasahādhyāyibhyo 'nyaḥ śāstreṇānuśiṣṭaḥ śiṣṭaśreyorthinaḥ śreyasi mokṣalakṣaṇe śrāddhāḥ /",
    "GSP29nystik_u:18807": " teṣāmapavarge śraddhādarśanādasti tadupāyābhyāsaḥ prāgabhavīya ityanumīyate /",
    "GSP29nystik_u:18808": " tena teṣāmapi prāgbhavīyasaṃskāravaśātpratibhopāvasanīyeti /",
    "GSP29nystik_u:18809": " abhyupeyādabhimukhamupetya jānīyāt gurvādibhiḥ sahetyarthaḥ /",
    "GSP29nystik_u:18810": " nītārtham gatārtham // 48 //",
    "GSP29nystik_u:18811": " NyS_4,2.49: pratipakṣahīnamapi vā prayojanārthamarthitve //",
    "GSP29nystik_u:18812": " tadanena gurvādibhirvādaṃ kṛtvā tatvanirṇaya uktaḥ /",
    "GSP29nystik_u:18813": " yadi ca manyeta pakṣapratipakṣaparigrahaḥ pratikūlaḥ parasya gurvādestasmānna vādo 'pyucita",
    "GSP29nystik_u:18814": " iti /",
    "GSP29nystik_u:18815": " tatredaṃ sūtramupatiṣṭhate /",
    "GSP29nystik_u:18816": " pratipakṣahīnamapi vā prayojanārthamarthitve (sū. 49) //",
    "GSP29nystik_u:18817": " vyācaṣṭe tamabhyupeyāditi varttate /",
    "GSP29nystik_u:18818": " parato gurvādeḥ prajñāmupāditsamānastattvabubhutsāprakāśanenātmanaḥ śarīrādibhyo",
    "GSP29nystik_u:18819": " bhedaṃ bubhutsaityabhidadhānaḥ svapakṣamanavasthāpayan svadarśanaṃ gurvādikṛtādvicārātpūrvapakṣocchedena",
    "GSP29nystik_u:18820": " siddhāntavyavasthāpanalakṣaṇāt svadarśanaṃ pariśodhayet /",
    "GSP29nystik_u:18821": " anyonyapratyanīkāniṃ ca prāvādukānāṃ darśanānyayuktaparityāgena yuktaparigrahaṇena ca pariśodhayediti saṃbadhyate // 49 //",
    "GSP29nystik_u:18822": " NyS_4,2.50: tattvādhyavasāyasaṃrakṣaṇārthaṃ jalpavitaṇḍe bījaprarohasaṃrakṣaṇārthaṃ kaṇṭakaśākhāvaraṇavat //",
    "GSP29nystik_u:18823": " nanu yatra vādasyaiva daśeyamīdṛśī tattvanirṇaye dattajalāñjalī tarhi jalpavitaṇḍe ityata āha /",
    "GSP29nystik_u:18824": " svapakṣarāgeṇa caikai nyāyamativarttante /",
    "GSP29nystik_u:18825": " tatra /",
    "GSP29nystik_u:18826": " tattvādhyavasāyasaṃrakṣaṇārthaṃ jalpavitaṇḍe bījaprarohasaṃrakṣaṇārthaṃ kaṇṭakaśākhāvaraṇavat (sū. 50) iti sūtram /",
    "GSP29nystik_u:18827": " tad vyācaṣṭe anutpannatattvajñānānāmiti // 50 //",
    "GSP29nystik_u:18828": " NyS_4,2.51: tābhyāṃ vigṛhya kathanam //",
    "GSP29nystik_u:18829": " na kevalaṃ tadarthaṃ ghaṭamānānāṃ jalpavitaṇḍe api tu vidyānirvedādibhinaśca pareṇāvajñāyamānasya /",
    "GSP29nystik_u:18830": " tābhyāṃ vigṛhya kathanam (sū. 51) iti sūtram /",
    "GSP29nystik_u:18831": " yastu svadarśanavilasitamithyājñānāvalepadurvidagyatayā sadvidyānavairāgyādvā lābhapūjākhyātyarthitayā",
    "GSP29nystik_u:18832": " kuhetubhirīśvarāṇāṃ janādhārāṇāṃ purato vedabrāhmaṇaparalokādidūṣaṇapravṛttastaṃ",
    "GSP29nystik_u:18833": " prati vādī samīcīnadūṣaṇamapratibhayāpaśyan",
    "GSP29nystik_u:18834": " jalpavitaṇḍe avatārya vigṛhya jalpavitaṇḍābhyāṃ tattvakathanaṃ karoti vidyāparipālanāya /",
    "GSP29nystik_u:18835": " mā bhūdīśvarāṇāṃ mativibhrameṇa taccaritamanuvartinīnāṃ prajānāṃ dharmaviplava iti /",
    "GSP29nystik_u:18836": " idamapi prayojanaṃ jalpavitaṇḍayoḥ /",
    "GSP29nystik_u:18837": " na tu lābhakhyātyādi dṛṣṭam /",
    "GSP29nystik_u:18838": " na hi parahitapravṛttaḥ paramakāruṇiko munirdṛṣṭārthaṃ parapāṃsulopāyamupadiśatīti /",
    "GSP29nystik_u:18839": " śaṅkāvārttikam /",
    "GSP29nystik_u:18840": " vyāpakatvādantaḥ karaṇasyeti /",
    "GSP29nystik_u:18841": " (525/13) asya vakṣyamāṇo 'bhisandhiḥ /",
    "GSP29nystik_u:18842": " nirākaroti /",
    "GSP29nystik_u:18843": " noktottaratvād sāṃkhyaṃ dūpayadbhirityarthaḥ /",
    "GSP29nystik_u:18844": " śaṅkitā svābhiprāyamudghāṭayati /",
    "GSP29nystik_u:18845": " svāṅgagatīkṣaṇeti /",
    "GSP29nystik_u:18846": " yāvaddhastāvacchinne ātmapradeśe prayatno na jāyate na tāvattatrakarma na ca tatrātmamanaḥ sannikarṣaṃ vinā prayatnaḥ /",
    "GSP29nystik_u:18847": " na ca manasa indriyasaṃyogaṃ vinekṣaṇam /",
    "GSP29nystik_u:18848": " na cāṇunā manasā indriyeṇa haste cāparyāyeṇa sambhavaḥ /",
    "GSP29nystik_u:18849": " tasmādvyāpakaṃ mana iti śaṅkārthaḥ /",
    "GSP29nystik_u:18850": " nirākaroti na śarīrātmamanaḥ saṃyogayaugapadyāt prayatnadarśanayoryupagadutpatteḥ /",
    "GSP29nystik_u:18851": " tatrātmanaḥśarīrasambandhātsvāṅgagatiriti /",
    "GSP29nystik_u:18852": " pāṇicālanecchāpekṣeṇātmamanaḥsaṃyogena pāṇiṃ cālayāmītyevamākāraḥ prayatno jāyate tatra prayatnavadātmamanaḥsaṃyogātpāṇau kriyā jāyate /",
    "GSP29nystik_u:18853": " yadyapyātmanaḥ sarvāṅge saṃyogo na viśiṣyate tathāpīcchāviśeṣādutpannaḥ prayatnaviśeṣaḥ pāṇāveva karma karoti /",
    "GSP29nystik_u:18854": " nānyatra prayatnavadātmasayogāccakṣuṣaḥ preraṇam /",
    "GSP29nystik_u:18855": " yadyapi cānayoḥ prayatnayorna yugapadutpādaḥ tathāpi tadatyantasaukṣmyātkālabhedo na lakṣyate /",
    "GSP29nystik_u:18856": " nanvekasminnātmapradeśe varttamānasaṃyogo vā prayatno vā kathaṃ deśāntare asaṃyogityaprayatnavati kāryamārabhata ityata",
    "GSP29nystik_u:18857": " āha /",
    "GSP29nystik_u:18858": " na cātmanaḥ pradeśāḥ santīti /",
    "GSP29nystik_u:18859": " pariśiṣṭavārttikaṃ bhāṣyavyākhyayā vyākhyātam // 51 //",
    "GSP29nystik_u:18860": " iti miśraśrīvācaspativiracitāyāṃ nyāyavārttikatātparyaṭīkāyāṃ caturthodhyāyaḥ samāptaḥ //",
    "GSP29nystik_u:18861": " 4 adhyāye 1 āhnike 67 sūtrāṇi 24 prakaraṇāni /",
    "GSP29nystik_u:18862": " 2 āhnike 51 sūtrāṇi 6 prakaraṇāni /",
    "GSP29nystik_u:18863": " ādita ārabhyamilitvā 460 sūtrāṇi 60 prakaraṇāni / ****************************************************************************",
    "GSP29nystik_u:18864": " atha pañcamo 'dhyāyaḥ /",
    "GSP29nystik_u:18865": " NyS_5,1.1: sādharmyavaidharmyotkarṣāpakarṣavarṇyāvarṇyavikalpasādhyaprāptyaprāptiprasaṅgapratidṛṣṭāntānutpattisaṃśayaprakāraṇāhetvarthāpattyaviśeṣopapattyupalabdhyanupalabdhinityānityakāryasamāḥ",
    "GSP29nystik_u:18866": " atha pramāṇādayaḥ padārthā uddiṣṭā lakṣitāśca tatkimaparamavaśiṣyate yadarthaṃ pañcamo 'dhyāya",
    "GSP29nystik_u:18867": " ārabhyataityata āha /",
    "GSP29nystik_u:18868": " sādharmyavaidharmyābhyāṃ pratyavasthānasya vikalpājjātibahutvamiti bhāṣyam /",
    "GSP29nystik_u:18869": " tasyārthamāha vārttikakāraḥ /",
    "GSP29nystik_u:18870": " jāteḥ saṃkṣepeṇoktāyā ityādi /",
    "GSP29nystik_u:18871": " (529 /1) yadyapi jātinigrahasthānabhedā jātinigrahasthānasāmānyalakṣaṇānantaraṃ prathame",
    "GSP29nystik_u:18872": " 'dhyāye yuktā lakṣayituṃ tathāpyeṣāṃ bahutvātprameyaparīkṣāyāṃ vilambhomābhūdapekṣitā cāsau śiṣyaiḥ /",
    "GSP29nystik_u:18873": " saṃśayādiparīkṣāṃ tu vinā prameyaparīkṣā na śakyate /",
    "GSP29nystik_u:18874": " tasmānmuniḥ śiṣyānurodhena parīkṣāṃ tāvadvarttayāṃ babhūva /",
    "GSP29nystik_u:18875": " tadanantaramavaśiṣṭaṃ jātinigrahasthānaviśeṣalakṣaṇaṃ varttayati /",
    "GSP29nystik_u:18876": " jalpavitaṇḍāparīkṣā cānantaraṃ pravṛttā tadaṅgaṃ ca jātinigrahasthāne ityavāntarasaṃṅgatirastīti sarvamadātam /",
    "GSP29nystik_u:18877": " viśeṣopayogi sāmānyalakṣaṇamāha /",
    "GSP29nystik_u:18878": " tatra jātirnāmeti /",
    "GSP29nystik_u:18879": " pratiṣedhabuddhyā prayukta",
    "GSP29nystik_u:18880": " iti śeṣaḥ /",
    "GSP29nystik_u:18881": " āhnikārambhamākṣipati /",
    "GSP29nystik_u:18882": " jāteḥ prayogapratiṣedhāditi /",
    "GSP29nystik_u:18883": " parivarjanaṃ tu sāmānyajñānādipa bhavanna viśeṣajñānamapekṣata iti bhāvaḥ /",
    "GSP29nystik_u:18884": " samādhatte nārambhaprayojanasyoktatvāt /",
    "GSP29nystik_u:18885": " etadeva smārayati svayaṃ ca sukaraḥ prayoga iti /",
    "GSP29nystik_u:18886": " prāśnikaiḥ katamā jātirityukte svayaṃ ca sukaraḥ prayoga iti /",
    "GSP29nystik_u:18887": " atha vā sadvidyāvidviṣā adhikṣipte tatve ahnāya tannirāsahetāvasphurati sākṣiṇāṃ purata ekāntaparājayādvaraṃ saṃdeho 'pyastu kathaṃ citparaparājayoveti buddhyā pāṃśabhirivāvakiran",
    "GSP29nystik_u:18888": " jātiṃ prayuṅkte /",
    "GSP29nystik_u:18889": " tena hi loke tattvamavasthāpitaṃ bhavati /",
    "GSP29nystik_u:18890": " anyathā 'sanmārgapravṛtto lokaḥ syāt /",
    "GSP29nystik_u:18891": " na ca nakhacapeṭādibhirvidyāvidveṣiṇo nirākaraṇe tadutthāpitakuhetunirākaraṇadhīrasti laukikānām /",
    "GSP29nystik_u:18892": " tasmānna nakhacapeṭādaya upadeṣṭavyāḥ śāstrakṛtetyabhiprāyavānāha /",
    "GSP29nystik_u:18893": " sādhusādhananirākaraṇārthaṃ veti /",
    "GSP29nystik_u:18894": " atattvaviṣayatvena paramārthato 'sādhvapi sādhanamahnāya dūṣaṇasyāpratibhāsanātsādhvityuktam /",
    "GSP29nystik_u:18895": " lābhapūjākhyātikāmaścetyanvācaye cakāraḥ /",
    "GSP29nystik_u:18896": " prasiddhaṃ tāvattatvaparipālane prayojanaṃ tasminsatyetadapyanvācīyataityarthaḥ /",
    "GSP29nystik_u:18897": " matāntaraṃ nirākartumupanyasyati /",
    "GSP29nystik_u:18898": " asādhusādhaneti (503/",
    "GSP29nystik_u:18899": " 2) tattvaviṣayamapi sādhanamasādhviti viditavān vādakāle cāpratibhayāsādhuttvopapādanaṃ na sphurati /",
    "GSP29nystik_u:18900": " asādhyetaditi smarannevāsau jātiṃ prayuṅkte tadidamuktamanabhijñatayā sādhanadośasyeti /",
    "GSP29nystik_u:18901": " atha vā jānannapi jātiṃ prayuṅkto tasya sādhanasya doṣapradarśanārthaṃ prasaṅgavyājena",
    "GSP29nystik_u:18902": " madīyaṃ tāvaddūṣaṇābhāsam evaṃ tvadīyamapi sādhanābhāsaṃ yadi tvatsādhanaṃ samyak",
    "GSP29nystik_u:18903": " tadā madīyamapi samyak syāditiprasaṅgaḥ tadvyājena sādhanaṃ dūṣayatītyarthaḥ /",
    "GSP29nystik_u:18904": " tadetatparamataṃ dūṣayati /",
    "GSP29nystik_u:18905": " etattviti /",
    "GSP29nystik_u:18906": " jātyabhidhāne hi paryanuyojyopekṣaṇaṃ niranuyojyānuyogaśceti dvayaṃ nigrahasthānaṃ tasmādbuddhvetyuktam /",
    "GSP29nystik_u:18907": " atha na budhyate tatkimiti jātiṃ prayuñjīteti /",
    "GSP29nystik_u:18908": " yo hi samādarśanamātrātpūrvābhyastamapi vismarati tasya kaiva kathā ananusaṃhitapūrvajātyudbhāvanasyeti bhāvaḥ /",
    "GSP29nystik_u:18909": " etena buddhābuddhā veti vikalpāsambhavenānaikāntike sādhane prayukte pañcānāṃ sādharmyasamavaidharmyasamavikalpasamasādhyasamasaṃśayasamānāṃ jātīnāṃ prayogaḥ pratyuktaḥ /",
    "GSP29nystik_u:18910": " pūrvā parabhāva",
    "GSP29nystik_u:18911": " iti /",
    "GSP29nystik_u:18912": " pūrvasya yuktasya sādhanasya yuktamuttaram /",
    "GSP29nystik_u:18913": " aparasyāyuktasya sādhanasyāyuktamuttaramiti /",
    "GSP29nystik_u:18914": " nanu sādharmyasamādītyucyate /",
    "GSP29nystik_u:18915": " na ca vastutaḥ sādharmyasamādīnāṃ sāmyamasti sthāpanayā tathā satyajātitvaprasaṅgādityata āha /",
    "GSP29nystik_u:18916": " samīkaraṇārthaṃ prayoga iti /",
    "GSP29nystik_u:18917": " ābhimānikaṃsāmyaṃ na vāstavamityarthaḥ /",
    "GSP29nystik_u:18918": " sādharmyameva samaṃ yasmin prayoga iti śeṣaḥ /",
    "GSP29nystik_u:18919": " tadidamuktaṃ samārthaḥ sādharmyasamārthaḥ samīkaraṇārthaḥ prayogo draṣṭavya iti /",
    "GSP29nystik_u:18920": " evaṃ vaidharmyameva samamityatra vigrahe svarūpeṇa sāmyamuktvā viśeṣahatvabhāvena sāmyamāha viśeṣahetvabhāvo veti /",
    "GSP29nystik_u:18921": " ye tvāhuḥ sarveṣvevādapeśeṣu sarvāsāmeva jātīnāṃ prayoga iti tān pratyāha /",
    "GSP29nystik_u:18922": " sarvāpadeśavyāptiḥ sarvajātiprayogasya (531/2) /",
    "GSP29nystik_u:18923": " apadeśo hetuvacanam /",
    "GSP29nystik_u:18924": " ye punaḥ sādharmyasama ityādau samaśabdastasya sādhanavādijātivādinostulyārthatvād",
    "GSP29nystik_u:18925": " yādṛśo vādī tādṛśaḥ prativādyapi sādharmyeṇa dvau samāviti manyante tānpratyāha na ca vādiprativādinostulyatā sumārthaḥ prativādī jātivādī vivakṣitaḥ",
    "GSP29nystik_u:18926": " NyS_5,1.2: sādharmyavaidharmyābhyāmupasaṃhāre taddharmaviparyayopapatteḥ sādharmyavaidharmyasamau //",
    "GSP29nystik_u:18927": " pratiṣedhāviti sūtrapūraṇena pulliṅgaṃ samarthayate /",
    "GSP29nystik_u:18928": " anyathā jāteḥ prakṛtatvātsamānādhikaraṇyena sādharmyavaidharmyasame iti syāt /",
    "GSP29nystik_u:18929": " taddharmaviparyayopapatteḥ kṛte sādhyaviparyayopapattyarthamityarthaḥ /",
    "GSP29nystik_u:18930": " bhāṣye nidarśanaṃ kriyāvānātmā dravyasya kriyāhetuguṇayogāditi /",
    "GSP29nystik_u:18931": " asti khalvātmanaḥ kriyāheturguṇaḥ prayatno 'dṛṣṭaṃ vā loṣṭasyāpi kriyāheturguṇaḥ sparśavadvegavaddravyasaṃyoga",
    "GSP29nystik_u:18932": " iti /",
    "GSP29nystik_u:18933": " evamupasaṃhṛte paraḥ sādharmyeṇaiva pratyavatiṣṭhate niṣkriya ātmā vibhutvādākāśavaditi /",
    "GSP29nystik_u:18934": " atra ca sādhanamābhāsamuttaraṃ ca na jātiḥ vibhutvasyākriyatvepana svabhāvataḥ pratibandhāt /",
    "GSP29nystik_u:18935": " tenaitadupekṣya vārtikakāra",
    "GSP29nystik_u:18936": " udāharaṇāntaramāha /",
    "GSP29nystik_u:18937": " yathā 'nityaḥ śabda utpattidharmakatvād /",
    "GSP29nystik_u:18938": " idaṃ tu samyaksādhanamuttaraṃ tvābhāsamiti /",
    "GSP29nystik_u:18939": " sādharmyokte sādharmyasamaḥ vaidharmyokte vaidharmyasamaḥ /",
    "GSP29nystik_u:18940": " evaṃ sādharmyokte vaidharmyasamaḥ vaidharmyokte sādharmyasama iti // 2 //",
    "GSP29nystik_u:18941": " NyS_5,1.3: gotvādgosiddhivattatsiddhiḥ //",
    "GSP29nystik_u:18942": " kathaṃ punariyaṃ jātiḥ,",
    "GSP29nystik_u:18943": " atha prakaraṇasamodbhāvanaṃ samyaguttarameva kasmānna bhavatītyata āha /",
    "GSP29nystik_u:18944": " anayośca sādharmyavaidharmyasamayoruttaram /",
    "GSP29nystik_u:18945": " gotvādgosiddhivattatsiddhiḥ (sū. 3) //",
    "GSP29nystik_u:18946": " bhavedevaṃ yadyanvayavyatirekamātrāddhetorgamakatvaṃ syāt tato viśeṣagrahaṇābhāvātprakaraṇasamatvaṃ bhavet /",
    "GSP29nystik_u:18947": " na tvevaṃ bhavati svābhāvikasambandhabhājo gamakatvāt /",
    "GSP29nystik_u:18948": " svabhāvasaṃbaddhaṃ ca kṛtakatvamanityatvena,",
    "GSP29nystik_u:18949": " na tvamūrttatvasya nityatvena svābhāvikaḥ sambandhaḥ buddhikarmādau vyabhicārāt /",
    "GSP29nystik_u:18950": " tasmādgṛhyamāṇaviśeṣatvānna prakaraṇasamaḥ /",
    "GSP29nystik_u:18951": " yathā gotvādgauḥ sidhyati svābhāvikapratibandhāt /",
    "GSP29nystik_u:18952": " natu sāsnādisaṃbandhāditi bhāṣyaṃ sāsnādītyatadguṇasaṃvijñano bahuvrīhiḥ /",
    "GSP29nystik_u:18953": " tena vyabhicāriṇaḥ śṛṅgādayo gṛhyante /",
    "GSP29nystik_u:18954": " vārttikam ekasyānanvayādekasyāvyāvṛtteḥ /",
    "GSP29nystik_u:18955": " (532/11) ekasya sattvasya gavā 'nanvayād aśvādau vyabhicārādananvayaḥ /",
    "GSP29nystik_u:18956": " ekasyaikaśaphatvādervaidharmyasya goṣvevāvyāvṛtteḥ mahiṣādāvapi vyāvṛtterityarthaḥ // 3 //",
    "GSP29nystik_u:18957": " NyS_5,1.4: sādhyadṛṣṭāntayordharmavikalpādubhayasādhyatvācca utkarṣāpakarṣavarṇyāvarṇyavikalpasādhyasamāḥ //",
    "GSP29nystik_u:18958": " sādhyadṛṣṭāntayordharmavikalpādubhayasādhyatvāccotkarṣāpakarṣavarṇyāvarṇyavikalpasādhyasamāḥ (sū. 4) //",
    "GSP29nystik_u:18959": " ubhayasādhyatvātsādhyasamaḥ /",
    "GSP29nystik_u:18960": " pañcānāṃ jātīnāṃ sādhyadṛṣṭāntayordharmavikalpādityanena pañcaiva lakṣaṇāni sūcitāni /",
    "GSP29nystik_u:18961": " tāni ca jātisamākhyābhirmitho viśiṣyante /",
    "GSP29nystik_u:18962": " anityaḥ śabdaḥ kṛtakatvād ghaṭavadityukte yadaivaṃ prativādī prasaṅgena pratyavatiṣṭhate yadi ghaṭasādharmyātkṛtakatvādanityaḥ śabdaḥ",
    "GSP29nystik_u:18963": " tasmādeva ghaṭasādharmyādrūpādimatā 'pi śabdena bhavitavyam /",
    "GSP29nystik_u:18964": " na cedrūpādimānmā bhūttathā 'nityo 'pi /",
    "GSP29nystik_u:18965": " na cāsti viśeṣahetuḥ kṛtakatvādanityena bhavitavyaṃ na punā rūpādimateti /",
    "GSP29nystik_u:18966": " so 'yaṃ sādhyadṛṣṭāntayorddharmavikalpādvaicitryādyatrotkarṣaṃ prasañjayati sa utkarṣasamaḥ /",
    "GSP29nystik_u:18967": " evaṃ tadeva sādhyadṛṣṭāntayordharmavaicitryamapakarṣeṇa viśiṣyamāṇamapakarṣasamasya lakṣaṇam /",
    "GSP29nystik_u:18968": " sādhyadṛṣṭāntayordharmavaicitryātsvarūpeṇā sādhyāsādhanatvaprasaṅgajanane varṇyāvarṇyasamau /",
    "GSP29nystik_u:18969": " sādhyadṛṣṭāntadharmavikalpahetukavarṇyatvanibandhanaṃ tu hetvādyavayavogitvaprasañjanaṃ sādhyasamaḥ /",
    "GSP29nystik_u:18970": " ata evobhayasādhyattvāditi sādhyatvaṃ hetumāhamādhya samasya sūtrakāraḥ /",
    "GSP29nystik_u:18971": " bhāṣyakāro 'pi hetvādyavayavasāmarthyayogīti bruvāṇastatprasañjanaṃ sādhyasamaṃ manyate /",
    "GSP29nystik_u:18972": " tadetadvārttikakṛdāha /",
    "GSP29nystik_u:18973": " ghaṭā vā 'nitya ityatra ko heturiti /",
    "GSP29nystik_u:18974": " (533/9) na ca yadi samākhyābhedena viśiṣyamāṇaṃ lakṣaṇapadaṃ bhinnārthaṃ tarhi samākhyāpadānyeva lakṣaṇāni santu kṛtaṃ lakṣaṇapadeneti vācyam",
    "GSP29nystik_u:18975": " lakṣaṇapadasahitānāmeva teṣāṃ lakṣyabhedapratipādakatvāditi // 4 //",
    "GSP29nystik_u:18976": " NyS_5,1.5: kiñcitsādharmyādupasaṃhārasiddhervaidharmyādapratiṣedhaḥ //",
    "GSP29nystik_u:18977": " āsāṃ ṣaṇṇāṃ jātīnāṃ pratyākhyānam /",
    "GSP29nystik_u:18978": " kiñcitsādharmyādupasaṃhārasiddhervaidharmyādapratiṣedhaḥ (sū. 5) //",
    "GSP29nystik_u:18979": " yasya dharmiṇaḥ sādhyadharmeṇa svābhāvikasaṃbandhaḥ sādhako dharma upapadyataupapanno bhavati sa dharmastasya sādhyadharmasya sādhanaṃ sādhyadharthmaṇyupasaṃhviyate",
    "GSP29nystik_u:18980": " tathā ca śabdeneti /",
    "GSP29nystik_u:18981": " upanayapadenetyarthaḥ /",
    "GSP29nystik_u:18982": " yatpunaretadvibhāgajāvibhagajavikalpavannityānityavikalpa",
    "GSP29nystik_u:18983": " iti tatrāha /",
    "GSP29nystik_u:18984": " yathotpattidhamrakatvamanvayavyatireki naivaṃ vibhāgajatvam /",
    "GSP29nystik_u:18985": " ayamarthaḥ vikalpasamamuttaraṃ vadatā hi yathā satyutpattimattve ghaṭo na vibhāgajaḥ",
    "GSP29nystik_u:18986": " iti vyavasthito vikalpaḥ evaṃ satyutpattimattve satyapi vibhāgajavacchabdo 'pi nityo",
    "GSP29nystik_u:18987": " bhaviṣyati ghaṭastvanitya ityuktam /",
    "GSP29nystik_u:18988": " tatra tāvadutpattidharmakatvaṃ yathā satyanityatve ghaṭādau dṛṣṭam ākāśādiṣu cāsatyanityatve",
    "GSP29nystik_u:18989": " na dṛṣṭaṃ tenānityatvena svabhāvapratibaddhamavadhāritaṃ naivamutpattidharmakatvasya",
    "GSP29nystik_u:18990": " vibhāgajatvenāvibhāgajatvena vā svābhāvikasaṃbandho gṛhīto yenotpattimatkiṃ cidvibhāgajaṃ",
    "GSP29nystik_u:18991": " kiṃ cidavibhāgajaṃ na bhavet /",
    "GSP29nystik_u:18992": " tasmā dvikalpasamaṃ jātyuttaraṃ vadatā 'tinirbandhena vibhāgajatvena śabdasya nityatvaṃ",
    "GSP29nystik_u:18993": " vaktavyaṃ tatradamupatiṣṭhate yathotpattidharmakatvamanvayavyatirekyanityatvaṃ prati",
    "GSP29nystik_u:18994": " naivaṃ vibhāgajatvaṃ śabdanityatvaṃ pratyanvayavyatirekīti /",
    "GSP29nystik_u:18995": " taddhyasādhāraṇamityarthaḥ /",
    "GSP29nystik_u:18996": " asādhāraṇyamāha /",
    "GSP29nystik_u:18997": " na hi kiṃ cicchabdādanyadvibhāgājjāyamānaṃ nityamānatvaṃ vā dṛṣṭam /",
    "GSP29nystik_u:18998": " (534/1) nanu vibhāgajo vibhāgo 'nityova dṛṣṭa ityata āha /",
    "GSP29nystik_u:18999": " thoktaviśeṣaṇamiti /",
    "GSP29nystik_u:19000": " kāraṇamātravibhāgapūrvakaḥ śabdo vibhāgajastu vibhāgaḥ kāraṇākāraṇavibhāgapūrvakaḥ iti siddhaṃ kāraṇamātravibhāgapūrvakatvamasādhāraṇamityarthaḥ",
    "GSP29nystik_u:19001": " NyS_5,1.6: sādhyātideśācca dṛṣṭāntopapatteḥ //",
    "GSP29nystik_u:19002": " ṣaṇṇāṃ jātīnāṃ pratyākhyānamuktvā varṇyāvarṇyasādhyasamānāmaparaṃ pratyākhyānamāha /",
    "GSP29nystik_u:19003": " sādhyātideśācca dṛṣṭāntopapatteḥ (sū. 6)",
    "GSP29nystik_u:19004": " iti /",
    "GSP29nystik_u:19005": " tadvyācaṣṭe dṛṣṭāntaḥ sādhya iti bruvateti /",
    "GSP29nystik_u:19006": " caturdaśavidhajātivādināmiha dūṣaṇamupanyasyati /",
    "GSP29nystik_u:19007": " yattvatroktaṃ jātīnāṃ paunaruktyamiti /",
    "GSP29nystik_u:19008": " lakṣaṇabhedābhyāṃ kila lakṣyabhedābhedau lakṣaṇaṃ cedamekamiti na ṣaḍjātayaḥ tasmādvikalpasamāyāmevotkarṣasamādīnāmantarbhāva",
    "GSP29nystik_u:19009": " ityarthaḥ /",
    "GSP29nystik_u:19010": " dūṣayati /",
    "GSP29nystik_u:19011": " na paunaruktyam /",
    "GSP29nystik_u:19012": " tattallakṣyapadasahitāni pañca lakṣaṇāni ubhayasādhyatvāccetyanena saha lakṣaṇāni ṣaḍiti na kevalaṃ lakṣya bhedātprayogabhedadarśanācca /",
    "GSP29nystik_u:19013": " śaṅkate /",
    "GSP29nystik_u:19014": " yadi lakṣyabhedājjātibhedastata ānantyamiti cet /",
    "GSP29nystik_u:19015": " nirākaroti /",
    "GSP29nystik_u:19016": " nānavadhāraṇāditi /",
    "GSP29nystik_u:19017": " na lakṣyāṇāmavadhāraṇamastyeṣāmānantyāt /",
    "GSP29nystik_u:19018": " lakṣaṇopagraheṇa caturviṃśatirjātaya ityarthaḥ /",
    "GSP29nystik_u:19019": " lakṣyāṇāṃ lakṣaṇābhede 'pi bhede nidarśanamāha /",
    "GSP29nystik_u:19020": " tathā hi prakaraṇasamaiketi /",
    "GSP29nystik_u:19021": " sugamamitarat // 7 //",
    "GSP29nystik_u:19022": " NyS_5,1.8: prāpya sādhyamaprāpya vā hetoḥ prāptyāviśiṣṭatvād aprāptyāsādhakatvācca prāptyaprāptisamau //",
    "GSP29nystik_u:19023": " prāptyaprāptisamāviti lakṣyapadam /",
    "GSP29nystik_u:19024": " śeṣaṃ lakṣaṇam /",
    "GSP29nystik_u:19025": " asatsādhyate na tu sat /",
    "GSP29nystik_u:19026": " prāptaṃ sat /",
    "GSP29nystik_u:19027": " asataḥ prāptyasaṃbhavāt /",
    "GSP29nystik_u:19028": " tasmānna sādhyam /",
    "GSP29nystik_u:19029": " api ca yena yasya prāptistena gaṅgā sāgaraṃ prāptā sāgareṇasaṅgatā sāgareṇābhinnā tadvadevābhinne /",
    "GSP29nystik_u:19030": " cetsādhyasādhane nāsti sādhyasādhanabhāvaḥ",
    "GSP29nystik_u:19031": " tasya bhedādhiṣṭhānatvādityapi draṣṭavyam /",
    "GSP29nystik_u:19032": " aprāptisamastu sphuṭa eveti /",
    "GSP29nystik_u:19033": " nanu prāptyaprāptisamayormilitayoḥ sādhanapratiṣedhasyaikatvāt kathaṃ prāptyaprāptisamau bhinnāvityata āha /",
    "GSP29nystik_u:19034": " anayorbhedopadeśo vivakṣāta iti (535/9) /",
    "GSP29nystik_u:19035": " sādhanapratiṣedhasyaikatve 'pi prāpya vā 'prāpya veti vikalpabhedādbhedavivakṣetyarthaḥ /",
    "GSP29nystik_u:19036": " abhedavivakṣāyāṃ tvekamevottaram /",
    "GSP29nystik_u:19037": " yathā vṛkṣāṇāṃ bahutvaṃ vivakṣitvā bahuvacanaprayogo vṛkṣā iti tadbahutvasaṃkhyāyāva ekatvaṃ vivakṣitvaikavacanam ekaṃ vanamiti /",
    "GSP29nystik_u:19038": " udāharaṇena sādharmyaṃvaidharmyābhyāṃ pratyavasthānamiti jātisāmānyalakṣaṇaṃ manvāno deśayati /",
    "GSP29nystik_u:19039": " jātilakṣaṇābhāvāditi pariharati /",
    "GSP29nystik_u:19040": " na sūtrārthāparijñānāditi /",
    "GSP29nystik_u:19041": " sūtre nodāharaṇasādharmyaṃ vivakṣitamapi tu yena kena cidvidyamānenāsādhyena sādharmyam /",
    "GSP29nystik_u:19042": " aprāptena vā hetunā sādhamaryamiti na sāmānyalakṣaṇāyoga",
    "GSP29nystik_u:19043": " iti // 8 //",
    "GSP29nystik_u:19044": " NyS_5,1.9: ghaṭādiniṣpattidarśanāt pīḍane cābhicārādapratiṣedhaḥ //",
    "GSP29nystik_u:19045": " pratyākhyānam---",
    "GSP29nystik_u:19046": " ghaṭādiniṣpattidarśanāditi sūtraṃ,",
    "GSP29nystik_u:19047": " tadvyācaṣṭe mṛtpiṇḍaprāptānāṃ daṇḍādīnāṃ na gaṅgāsāgaravadaviśeṣaḥ /",
    "GSP29nystik_u:19048": " mṛdavayavāḥ pūrvavyūhaparityāgeneti /",
    "GSP29nystik_u:19049": " (536/2) sādhyaṃ karma tacca mṛdavayavāste ca siddhā evetyavyabhicāraḥ /",
    "GSP29nystik_u:19050": " ghaṭastu phalaṃ na sādhya",
    "GSP29nystik_u:19051": " iti bhāvaḥ /",
    "GSP29nystik_u:19052": " ko 'prāptyartha iti/",
    "GSP29nystik_u:19053": " aprāptasya sādhakatve 'tiprasaṅgaḥ iti bhāvaḥ /",
    "GSP29nystik_u:19054": " uttaraṃ parasparopaśleṣamantareṇa sādhakatvamiti /",
    "GSP29nystik_u:19055": " anyathā tūddeśenāyaṃ prāpta",
    "GSP29nystik_u:19056": " eva /",
    "GSP29nystik_u:19057": " yaduddeśenābhicāraḥ śyenādinā kriyate tasyaiva pratyavāyo bhavati nānyasyeti niyamaḥ /",
    "GSP29nystik_u:19058": " atrāpi hetutvaṃ kriyāṃ prati dṛṣṭam /",
    "GSP29nystik_u:19059": " yathā paṅkākhyāyāṃ bhuvi /",
    "GSP29nystik_u:19060": " sugamamanyat // 9 //",
    "GSP29nystik_u:19061": " NyS_5,1.9: dṛṣṭāntasya kāraṇānapadeśāt pratyavasthānācca pratidṛṣṭāntena prasaṅgapratidṛṣṭāntasamau //",
    "GSP29nystik_u:19062": " dṛṣṭāntasya kāraṇānapadeśātpratyavasthānācca pratidṛṣṭāntena prasaṅgapratidṛṣṭāntasamau (sū. 9) //",
    "GSP29nystik_u:19063": " dṛṣṭāntasya kāraṇaṃ pramāṇaṃ tasyānapadeśātprasaṅgapasamaḥ sādhyasamo hi dṛṣṭānte sādhyavaddhetvādyavayavaṃ prasañjayati /",
    "GSP29nystik_u:19064": " pañcāvayavaprayogasādhyatāṃ dṛṣṭāntasya gatasyānityatvasya prasañjayatītyarthaḥ /",
    "GSP29nystik_u:19065": " prasaṅgasamastu dṛṣṭāntagatasyānityatvasya pramāṇamātrasādhyatāmityapaunaruktyam /",
    "GSP29nystik_u:19066": " bhāṣyaṃ sādhanasyāpi /",
    "GSP29nystik_u:19067": " dṛṣṭāntagatasyānityatvaspaya sādhanaṃ pramāṇaṃ vācyamiti /",
    "GSP29nystik_u:19068": " vārttikaṃ ghaṭa eva tāvadanitya ityatra ko heturiti /",
    "GSP29nystik_u:19069": " atra kiṃ pramāṇamityarthaḥ /",
    "GSP29nystik_u:19070": " bhāṣyaṃ pratidṛṣṭānta udāhniyate /",
    "GSP29nystik_u:19071": " kiṃyāhetuguṇayuktamākāśamakriyaṃ dṛṣṭaṃ tasmādanena pratidṛṣṭāntena kasmāt /",
    "GSP29nystik_u:19072": " kriyāhetuguṇayogo niṣkriyatvameva na sādhayatyātmana iti śeṣaḥ /",
    "GSP29nystik_u:19073": " yadi punariyamanaikānitakadeśanā syāt kriyāhetuguṇayuktasyāpyakriyatvaṃ dṛṣṭaṃ yathākāśasyeti tad etatsaduttaraṃ syāt /",
    "GSP29nystik_u:19074": " na tvevametaditi jātiḥ /",
    "GSP29nystik_u:19075": " śaṅkate /",
    "GSP29nystik_u:19076": " vāyvākāśasaṃyogasyeti /",
    "GSP29nystik_u:19077": " nirākaroti /",
    "GSP29nystik_u:19078": " na tatsamānadharmopapatteḥ /",
    "GSP29nystik_u:19079": " tatsamānadharmaṇo dharmiṇaḥ kriyāvattvopapatteḥ /",
    "GSP29nystik_u:19080": " yadi tathābhūta evākāśe kasmānna karotītyata āha yastvasāviti /",
    "GSP29nystik_u:19081": " (537/1) yastu manyate kāryotpādaikyavyaṅnyameva kāraṇaṃ na dṛṣṭakāryakāraṇasādharmyavyaṅnyamapīti,",
    "GSP29nystik_u:19082": " tasya dūṣaṇānyāha yadi ceti /",
    "GSP29nystik_u:19083": " NyS_5,1.10: pradīpopādānaprasaṅganivṛttivattadvinivṛttiḥ //",
    "GSP29nystik_u:19084": " yadi prajñāpanārthamuttaraṃ nāprajñāto dṛṣṭāntaḥ /",
    "GSP29nystik_u:19085": " tatra laukikaparīkṣakāṇāṃ buddhisāmyāditi śeṣaḥ /",
    "GSP29nystik_u:19086": " NyS_5,1.11: pratidṛṣṭāntahetutve ca nāheturdṛṣṭāntaḥ //",
    "GSP29nystik_u:19087": " sa ca kathamahertuna syāditi (538/",
    "GSP29nystik_u:19088": " 1) kathaṃ hetuḥ syāditi /",
    "GSP29nystik_u:19089": " abhyupagamāditi /",
    "GSP29nystik_u:19090": " madīyasya ca dṛṣṭāntasyābhyupagamānna tvadīyo dṛṣṭānta ityarthaḥ /",
    "GSP29nystik_u:19091": " athaivaṃ prayuṅkte yathā madīyo na dṛṣṭāntastathā tvadīya iti tathāpi vyāghātānna dṛṣṭānto madīyasyādṛṣṭāntatve sādhye pratidṛṣṭāntena hi tena madīyasyā dṛṣṭāntatā sādhyā,",
    "GSP29nystik_u:19092": " sa cenna dṛṣṭāntaḥ madīpasyādṛṣṭāntatā sādhyeti vyāhatamityarthaḥ // 9 // 10 // 11 //",
    "GSP29nystik_u:19093": " NyS_5,1.12: prāgutpatteḥ kāraṇābhāvādanutpattisamaḥ //",
    "GSP29nystik_u:19094": " udāharaṇapuraḥsaraṃ bhāṣyakāro vyācaṣṭe anityaḥ śabdaḥ prayatnānantarīyakatvād",
    "GSP29nystik_u:19095": " ghaṭavadityukta iti /",
    "GSP29nystik_u:19096": " tadaśrāvātkāraṇābhāvādanityatvasya kāryasyābhāve nityatvaṃ prāptam /",
    "GSP29nystik_u:19097": " nityatvānityatvābhyāṃ rāśyantarābhāvāditi // 12 //",
    "GSP29nystik_u:19098": " NyS_5,1.13: tathābhāvādutpannasya kāraṇopapatterna kāraṇapratiṣedhaḥ //",
    "GSP29nystik_u:19099": " tasya pratyākhyānam /",
    "GSP29nystik_u:19100": " tathā bhāvāpadutpannasya kāraṇopapatterna kāraṇapratiṣedhaḥ / (sū. 13) //",
    "GSP29nystik_u:19101": " nityatvena hi śabdasya dharmeṇānutpattyā pratyavastheyam /",
    "GSP29nystik_u:19102": " na cānutpannaḥ śabda iti nitya iti cānutpattidharmaka",
    "GSP29nystik_u:19103": " iti ca sambhavati /",
    "GSP29nystik_u:19104": " utpannastṛtpattidharmā ca śabdaścāni tyaśceti nānutpattyā śakyaṃ pratyavasthātumityarthaḥ /",
    "GSP29nystik_u:19105": " kāraṇopapatteriti prayatnānantarīyakatvasya pratiṣedha ityarthaḥ /",
    "GSP29nystik_u:19106": " yaduktaṃ kāraṇābhāvādanityatvasya kāryasyābhāve nityatvaṃ prāptamiti tatrāha vārtikakāraḥ /",
    "GSP29nystik_u:19107": " jñāpakaścāyaṃ heturna kāraka",
    "GSP29nystik_u:19108": " iti /",
    "GSP29nystik_u:19109": " kārako hi heturnivartamānaḥ svakāryaṃ nivartayati na tujñāpakastadabhāve 'pi bhūmau ciranikhātānāṃ nidhyādīnāmanivṛtteriti /",
    "GSP29nystik_u:19110": " tataśca viśeṣaṇa manarthakaṃ prāgutpatterati /",
    "GSP29nystik_u:19111": " (539/4) prāgasato hi sattāsambandha utpattiḥ prāgapi cedasāvabhyupagataḥ prāgiti viśeṣaṇamanarthakam /",
    "GSP29nystik_u:19112": " utpatterabhāve sadaivānutpattidharmakatvādityarthaḥ /",
    "GSP29nystik_u:19113": " apare tu prāgutpatteḥ kāraṇābhāvādityukte arthāpattisamaiveyaṃ jātiriti matvā 'syā",
    "GSP29nystik_u:19114": " uttaramāhuḥ yadaivaṃmucyeta prayatnānantarīyakatvādanityaḥ śabda iti tadarthādaprayatnānantarīyakatve",
    "GSP29nystik_u:19115": " nityatvamuktaṃ bhavatītyarthāpattitaḥ pratipakṣasiddherarthāpattisamaiveyaṃ jātirityabhimānaḥ /",
    "GSP29nystik_u:19116": " evaṃ kṛte ta evāsyāṃ jātāvuttaraṃ bruvate nāyaṃ niyama iti /",
    "GSP29nystik_u:19117": " tadetatpareṣāṃ mataṃ dūṣayati /",
    "GSP29nystik_u:19118": " etattviti /",
    "GSP29nystik_u:19119": " śaṅkate /",
    "GSP29nystik_u:19120": " jātilakṣaṇābhāvānneyaṃ jātiriti cet /",
    "GSP29nystik_u:19121": " sādharmyavaidharmyābhyāṃ pratyavasthānaṃ jātiḥ na cānutpattisamāyāḥ sādharmyaṃ vaidharmyaṃ vā 'sti kena cidityarthaḥ /",
    "GSP29nystik_u:19122": " nirākaroti /",
    "GSP29nystik_u:19123": " nānutpannairahetubhiḥ sārūpyāditi /",
    "GSP29nystik_u:19124": " yathā 'nutpannāstantavo na paṭasya kāraṇaṃ tathā śabdotpatteḥ prāganutpannaṃ prayatnānantarīyakatvaṃ",
    "GSP29nystik_u:19125": " nānityatvasya kāraṇamiti sādharmyeṇa pratyavasthānamityasti sāmānyalakṣaṇamityarthaḥ /",
    "GSP29nystik_u:19126": " etāvatā cārthāpattisamāyā anutpattisamāto bhedo darśitaḥ ihānutpannairahetubhiḥ sāmyena kāryapratiṣedhāt arthāpattisamāyāṃ vākyārthaviparītāropeṇa pratiṣedhāditi // 13 //",
    "GSP29nystik_u:19127": " NyS_5,1.14: sāmānyadṛṣṭāntayoraindriyakatve samāne nityānityasādharmyāt saṃśayasamaḥ //",
    "GSP29nystik_u:19128": " dṛṣṭāntaḥ prayatnānantarīyakatvasya hetorghaṭa iti /",
    "GSP29nystik_u:19129": " yathā hi viśeṣadarśanaṃ niścayasya kāraṇamastīti niścayotpattireva sādharmyadarśanamātramasti saṃśayasya kāraṇamiti saṃśayenāpi bhavitavyamityarthaḥ",
    "GSP29nystik_u:19130": " sūtrārthaprayojanamākṣepasamādhānābhyāṃ sphuṭīkaroti /",
    "GSP29nystik_u:19131": " saṃśayasamā sādharmyasamāyā iti // 14 //",
    "GSP29nystik_u:19132": " NyS_5,1.15: sādharmyātsaṃśaye na saṃśayo vaidharmyād ubhayathā vā saṃśaye 'tyantasaṃśayaprasaṅgo nityatvānabhyupagamācca sāmānyasyāpratiṣedhaḥ",
    "GSP29nystik_u:19133": " asya pratyākhyānasūtram /",
    "GSP29nystik_u:19134": " sādharmyātsaṃśaye na saṃśayo vaidharmyāduśrayathā vā saṃśaye 'tyantasaṃśayaprasaṅgo nityatvānabhyupagamācca sāmānyasyāpratiṣedhaḥ (sū. 15) /",
    "GSP29nystik_u:19135": " na sāmānyadarśanamātraṃ saṃśayasya kāraṇamapi tu viśeṣādarśanasahitaṃ viśeṣadarśane tu tadrahitaṃ na kāraṇamiti sūtrārthaḥ /",
    "GSP29nystik_u:19136": " ubhayathā veti /",
    "GSP29nystik_u:19137": " sādharmyaviśeṣadarśanābhyāmityarthaḥ /",
    "GSP29nystik_u:19138": " nityatvānabhyupagamācca sāmānyasyeti /",
    "GSP29nystik_u:19139": " nityaṃ saṃśayakāraṇatvānabhyupagamātsādharmyasyetyarthaḥ // 15 //",
    "GSP29nystik_u:19140": " NyS_5,1.16: ubhayasādharmyātprakriyāsiddheḥ prakaraṇasamaḥ //",
    "GSP29nystik_u:19141": " upalakṣaṇaṃ caitad ubhayasādharmyāditi /",
    "GSP29nystik_u:19142": " ubhayavaidharmyādityapi draṣṭavyam /",
    "GSP29nystik_u:19143": " etadvyācaṣṭe bhāṣyakāraḥ ubhayena nityena cānityena ceti /",
    "GSP29nystik_u:19144": " dvitīyaśca nityasādharmyātpratipakṣaṃ pravartayati nityaḥ śabdaḥ śrāvaṇatvācchabdatvavaditi /",
    "GSP29nystik_u:19145": " atha dvitīyasādhanapravṛttau prathamasya sādhanasya kiṃ bhavatītyata āha /",
    "GSP29nystik_u:19146": " evaṃ ca sati prayatnāṃnantarīyakatvāditi heturanityasādharmyeṇocyamāno na prakaraṇamativartate /",
    "GSP29nystik_u:19147": " mā 'tivarttiṣṭa prakaraṇaṃ ko doṣa ityata āha /",
    "GSP29nystik_u:19148": " prakaraṇānativṛtternirṇayānativarttanam /",
    "GSP29nystik_u:19149": " nirṇayāniṣpattirityarthaḥ /",
    "GSP29nystik_u:19150": " evamānityasādhanavādinaṃ pratyuttaraṃ darśayitvā nityasādhanavādinaṃ pratyāha /",
    "GSP29nystik_u:19151": " samānaṃ caitannityasādharmyeṇocyamāna",
    "GSP29nystik_u:19152": " iti /",
    "GSP29nystik_u:19153": " tadevaṃ sādharmyeṇa prakaraṇasamadvayamuktaṃ tathā vaidharmyeṇa prakaraṇasamadvayaṃ nityānityasādhanavādināveva pratyāha /",
    "GSP29nystik_u:19154": " samānaṃ caitaditi /",
    "GSP29nystik_u:19155": " ubhayavaidharmyāditi /",
    "GSP29nystik_u:19156": " nityākāśavaidharmyātkṛtakatvādanityaghaṭavaidharmyāccāsparśavattvāditi /",
    "GSP29nystik_u:19157": " tadevaṃ prakaraṇasamacatuṣṭayam /",
    "GSP29nystik_u:19158": " pūrvapakṣavārttikaṃ saṃśayasamasādharmyasamābhyāmiti (540/",
    "GSP29nystik_u:19159": " nobhayapakṣasādharmyāttadbhedopapattiriti /",
    "GSP29nystik_u:19160": " prakaraṇasame hi svapakṣaniścayena mayā vādipakṣasādhanaṃ dūṣaṇīyamiti buddhyā pravarttate /",
    "GSP29nystik_u:19161": " sādharmyasamasaṃśayasamayostu vādisādhanena sāmyamātrāpādanena taddūṣaṇaṃ,",
    "GSP29nystik_u:19162": " na tu pratipakṣaniścayeneti viśeṣaḥ /",
    "GSP29nystik_u:19163": " iha tu sāmyamātrāpādanaṃ na sādhanena,",
    "GSP29nystik_u:19164": " kiṃ tu dūṣaṇairityetāvatā samārthaḥ prayogaḥ sama iti boddhavyam // 16 //",
    "GSP29nystik_u:19165": " NyS_5,1.17: pratipakṣāt prakaraṇasiddheḥ pratiṣedhānupapatiḥ pratipakṣopapatteḥ //",
    "GSP29nystik_u:19166": " asya pratyākhyānam /",
    "GSP29nystik_u:19167": " pratipakṣātprakaraṇasiddheḥ pratiṣedhānupapattiḥ pratipakṣopapatteḥ / (sū. 17) //",
    "GSP29nystik_u:19168": " dvayoḥ sādhanayostadānīmagṛhyamāṇaviśeṣayoḥ ko 'yamabhimānaḥ prativādino yanmayāsvapakṣasādhanenaiva vādinaḥ sādhanaṃ dūṣaṇīyamiti /",
    "GSP29nystik_u:19169": " samānabalayoścedayamātmīyātsādhanātsvapakṣasiddhipamicchati ato 'nicchannapi vādināpi sādhanātsiddhimabhyupagamayitavyaḥ /",
    "GSP29nystik_u:19170": " anyathā svasādhanātsādhyasiddhimupajīvya vyaktamiyaṃ rājaṅkulasthitiriti /",
    "GSP29nystik_u:19171": " evaṃ vyavasthite sūtrabhāṣye yojayitavye /",
    "GSP29nystik_u:19172": " pratipakṣātpratipakṣasādhanātprakaraṇasya prakriyamāṇasya sādhyasyeti yāvat /",
    "GSP29nystik_u:19173": " siddheḥ samānāt svasādhanāt pratiṣedhasya prativādisādhanasya svasādhyasiddhidvāreṇa parakīyasādhanapratiṣedhasyānupapattiḥ /",
    "GSP29nystik_u:19174": " kasmātpratiṣedhānupapattirityata uktaṃ pratipakṣopapatteḥ /",
    "GSP29nystik_u:19175": " phalataḥ parakīyasādhanasya samānātsvasādhanātprakriyāsiddhiṃ svasādhyasiddhiṃ bruvatā pratipakṣātprakriyāsiddhiruktā bhavati prativādinā /",
    "GSP29nystik_u:19176": " nanvevaṃ prakaraṇasamāvhayo hetvābhāso nodbhāvanīyaḥ prativādinā jātyuttaraprasaṅgādityata āha /",
    "GSP29nystik_u:19177": " tattvānavadhāraṇācca prakriyāsiddhiḥ /",
    "GSP29nystik_u:19178": " svasādhyanirṇayena parasādhyavighaṭanabuddhyā prativādinā sādhanaṃ prayujyamānaṃ prakaraṇasamajātyuttaraṃ bhavati /",
    "GSP29nystik_u:19179": " satpratipakṣatayā vādinaḥ sādhanamaniścāyakaṃ karomīti buddhyā pratipakṣasādhanaṃ prayuñjāno na jātivādī saduttaravāditvāt /",
    "GSP29nystik_u:19180": " satpratipakṣatāyā hetudoṣasyānaikāntikādivadupapāditatvāt /",
    "GSP29nystik_u:19181": " tattvānavadhāraṇādityanena prakaraṇasamodāharaṇaṃ darśitam /",
    "GSP29nystik_u:19182": " vārtikaṃ viruddhāvyabhicāryeṣa",
    "GSP29nystik_u:19183": " uktottara iti /",
    "GSP29nystik_u:19184": " tulyabalayorekatarasmātsvasādhyasiddhimabhyupagacchatordvayorapi phalato vyabhicāraḥ sidhyati /",
    "GSP29nystik_u:19185": " na ca viruddhāvyabhicārī sambhavati /",
    "GSP29nystik_u:19186": " avyabhicāro hyavinābhāvaḥ sa ca pañcarūpasampattiścatūrūpasampattirvā na viruddhāvyabhicāriṇi sāstītyarthaḥ // 17 //",
    "GSP29nystik_u:19187": " NyS_5,1.18: traikālyāsiddher hetorahetusamaḥ //",
    "GSP29nystik_u:19188": " sūtrābhāṣyavārtikāni pramāṇasāmānyaparīkṣāvyākhyānena vyākhyātāni // 18 //",
    "GSP29nystik_u:19189": " NyS_5,1.19: na hetutaḥ sādhyasiddhestraikālyāsiddhiḥ //",
    "GSP29nystik_u:19190": " NyS_5,1.20: pratiṣedhānupapatteśca pratiṣeddhavyāpratiṣedhaḥ //",
    "GSP29nystik_u:19191": " NyS_5,1.21: arthāpattitaḥ pratipakṣasiddherarthāpattisamaḥ //",
    "GSP29nystik_u:19192": " udāharaṇapuraḥsaraṃ sūtraṃ yojayati /",
    "GSP29nystik_u:19193": " anityaḥ śabda iti /",
    "GSP29nystik_u:19194": " anityasādharmyādanityaṃ śabdaṃ bruvāṇo bhavānanakṣaraṃ nityasādharmyānnityatvaṃ śabdasya brūtaityarthaḥ /",
    "GSP29nystik_u:19195": " na sādharmyasamādau vādyabhiprāyavarṇanamityato bhedaḥ // 21 //",
    "GSP29nystik_u:19196": " NyS_5,1.22: anuktasyārthāpatteḥ pakṣahānerupapattiranuktatvādanaikāntikatvāccārthāpatteḥ //",
    "GSP29nystik_u:19197": " asya pratyādeśasūtram /",
    "GSP29nystik_u:19198": " anuktasyārthāpatteḥ pakṣahānerupapattiranuktatvādanaikāntikattvāccārthāpatteḥ (sū. 22) //",
    "GSP29nystik_u:19199": " tadvyācaṣṭe anupapādya sāmarthyamiti /",
    "GSP29nystik_u:19200": " tadeva khalvanuktaṃ vacanāllabhyate yatkalpanamanteraṇa vacanārtho na ghaṭate yathā pīno devadatto divā na bhuṅktaityukte rātrau bhuṅkta iti",
    "GSP29nystik_u:19201": " yathā vā yāgena svargaṃ bhāvayedityukte 'ntarāpūrvaṃ kṛtveti vākyārthopapādane tasya sāmarthyāt /",
    "GSP29nystik_u:19202": " na tvavyabhicāriṇaḥ sādharmyātsādhye sādhyamāne 'rthāduktaṃ bhavati vyabhicāriṇā 'pi sādharmyeṇa sādhayitavyamiti /",
    "GSP29nystik_u:19203": " tasya vākyārthopapādane 'sāmarthyāt /",
    "GSP29nystik_u:19204": " tadantareṇa vākyārthopapatteḥ /",
    "GSP29nystik_u:19205": " yadi punaranupalabdhasāmarthyamanuktamapi gamyeta tatastvayā nityatvāpādane śabdasyocyamāne 'nucyamānamanityatvaṃ pratyetavyam /",
    "GSP29nystik_u:19206": " tathā ca bhavadabhimatasya nityatvasya vyāvṛttiḥ /",
    "GSP29nystik_u:19207": " tadidamāha",
    "GSP29nystik_u:19208": " anityapakṣasyānuktasya siddhāvarthādāpannaṃ nityapakṣasya hāniriti /",
    "GSP29nystik_u:19209": " viparyayeṇāpi pratyavasthānasambhavāt /",
    "GSP29nystik_u:19210": " anaikāntikatvamāha ubhayapakṣasamā ceyamiti /",
    "GSP29nystik_u:19211": " vyabhicārāccānaikāntikatvamāha /",
    "GSP29nystik_u:19212": " na ceyaṃ vipayaryamātrāditi /",
    "GSP29nystik_u:19213": " na hi bhojananiṣedhādevābhojanaviparītaṃ sarvatra kalpate /",
    "GSP29nystik_u:19214": " dhanatvaṃ hi grāvṇaḥ patanānukūlagurutvātiśayasūcanārthaṃ na tvitareṣāṃ patanaṃ vārayati /",
    "GSP29nystik_u:19215": " vārtikaṃ subodham // 22 //",
    "GSP29nystik_u:19216": " NyS_5,1.23: ekadharmopapatteraviśeṣe sarvāviśeṣaprasaṅgāt sadbhāvopapatter aviśeṣasamaḥ //",
    "GSP29nystik_u:19217": " yadi ghaṭasādharmyātyaprayatnānantarīyakatvād",
    "GSP29nystik_u:19218": " ghaṭenāviśeṣo 'nityatvākhyaḥ śabdasya sattvātsādharmyātsarveṣāṃ sarvāviśeṣaprasaṅgaḥ /",
    "GSP29nystik_u:19219": " na tvevaṃ yathā prayanānantarīyakatvādapi sādharmyānna śabdaghaṭayoranityatvamaviśeṣa",
    "GSP29nystik_u:19220": " iti pratiṣedho 'viśeṣasamaḥ /",
    "GSP29nystik_u:19221": " aviśeṣa",
    "GSP29nystik_u:19222": " ityasya vivaraṇamubhayoranityatva iti /",
    "GSP29nystik_u:19223": " deśyaṃ vārtikaṃ sādharmyasamāto na bhidyate iti (542/6) /",
    "GSP29nystik_u:19224": " parihāravārttikaṃ naikasamasteti // 23 //",
    "GSP29nystik_u:19225": " NyS_5,1.24: kvaciddharmānupapatteḥ kvaciccopapatteḥ pratiṣedhābhāvaḥ //",
    "GSP29nystik_u:19226": " asya pratyādeśasūtram /",
    "GSP29nystik_u:19227": " kva cittaddharmānupapatteḥ kva ciccopapatteḥ pratiṣedhābhāvaḥ (sū. 24) //",
    "GSP29nystik_u:19228": " kva citsādharmye prayatnānantarīyakatvādau sati śabdāderghaṭādinā saha taddharmasya",
    "GSP29nystik_u:19229": " ghaṭadharmasyānityatvasyopapatteḥ kva citsādharmye śabdasya bhāvamātreṇa saha sattvādau",
    "GSP29nystik_u:19230": " bhāvamātradharmasyānupapatteḥ pratiṣedhābhāva",
    "GSP29nystik_u:19231": " iti yojanā /",
    "GSP29nystik_u:19232": " etaduktaṃ bhavati avinābhāvasampannaṃ sādharmyaṃ gamakaṃ na tu sādharmyamātramiti /",
    "GSP29nystik_u:19233": " sadbhāvo papattinimittamiti sadbhāvavyāpakamityarthaḥ /",
    "GSP29nystik_u:19234": " atrāntare vaināśikaḥ sattāvyāpakamanityatvaṃ manvāno deśayati /",
    "GSP29nystik_u:19235": " atha matamanityatvameva dharmāntaramiti /",
    "GSP29nystik_u:19236": " nirākaroti /",
    "GSP29nystik_u:19237": " evaṃ khalu vai kalpyamāna iti /",
    "GSP29nystik_u:19238": " pūrvapakṣottarapakṣapavanirvāhastṛtīye prapañcitaḥ /",
    "GSP29nystik_u:19239": " api ca santaḥ ke cana pramāṇāvadhṛtanityatvāḥ",
    "GSP29nystik_u:19240": " yathākāśādigātmaparamāṇavaḥ,",
    "GSP29nystik_u:19241": " ke citpramāṇaviniścitānityabhāvā yathā ghaṭādayaḥ tasmātsattvamanaikāntikatvādasādhakamityāha sataśca nityānityabhāvāditi /",
    "GSP29nystik_u:19242": " api ca yatpratiṣedhāya prasaṅgāpādanaṃ tadeva pratiṣedhyaṃ sādhayati,",
    "GSP29nystik_u:19243": " na tu niṣedhatītyāhasarvabhāvānāṃ sadbhāvopapatteriti /",
    "GSP29nystik_u:19244": " vārtikaṃ kva citsādharmyamupalabhyata iti /",
    "GSP29nystik_u:19245": " vyāpyatayeti śeṣaḥ /",
    "GSP29nystik_u:19246": " atha śabdavarjamucyata",
    "GSP29nystik_u:19247": " iti tatrāha vyarthaṃvā sarvabhāvagrahaṇam /",
    "GSP29nystik_u:19248": " uktaśca viśeṣo 'nvayavyatirekasaṃpanno heturiti prayatnāntarīyakatvaṃ na tūttaraḥ sadbhāvopapatterityanvayavyatirekasampanna",
    "GSP29nystik_u:19249": " iti // 24 //",
    "GSP29nystik_u:19250": " NyS_5,1.25: ubhayakāraṇopapatterupapattisamaḥ //",
    "GSP29nystik_u:19251": " yadyanityatvakāraṇaṃ prayatnānantarīyakatvamupapadyate tadasti śabdasyetyanityaḥ śabda iti /",
    "GSP29nystik_u:19252": " prakaraṇasamāyāṃ jātau pakṣapratipakṣasādhanayoḥ samānabalatve 'pi prativādi svāsādhanāsvapakṣasiddhpavayā vādisādhanadūṣaṇe pravarttate,",
    "GSP29nystik_u:19253": " upapattisamāyāṃ tu svasādhanenaiveti viśeṣaḥ // 25 //",
    "GSP29nystik_u:19254": " NyS_5,1.26: upapattikāraṇābhyanujñānādapratiṣedhaḥ //",
    "GSP29nystik_u:19255": " asya pratyādeśasūtram /",
    "GSP29nystik_u:19256": " upapattikāraṇābhyanujñānādapratiṣedhaḥ (sū. 26) //",
    "GSP29nystik_u:19257": " vādyabhimatasya sādhanasyopapattau yatkāraṇaṃ tasvaya prativādinā 'bhyanujñānāditi bhāvaḥ /",
    "GSP29nystik_u:19258": " prakaraṇasamapratyākhyānavadasyāpi pratayākhyānaṃ draṣṭavyam /",
    "GSP29nystik_u:19259": " sugame bhāṣyavārttike // 26 //",
    "GSP29nystik_u:19260": " NyS_5,1.27: nirdiṣṭakāraṇābhāvepyupalambhādupalabdhisamaḥ //",
    "GSP29nystik_u:19261": " anityatvakāraṇasyeti /",
    "GSP29nystik_u:19262": " jñāpakasyetyarthaḥ /",
    "GSP29nystik_u:19263": " nanu yadvṛttayogaprāthamyayoḥ sādhanadharmo viṣayo na tu sādhyadharmaḥ sa hi tadvṛttayogasya",
    "GSP29nystik_u:19264": " viṣayaḥ evaṃ prayujyate yo yaḥ prayatnānantarīyakaḥ sa sarvo 'nityaḥ anena hi prayatnānantarīyakatvamanityādanyato vyāvarttitam /",
    "GSP29nystik_u:19265": " anityatvaṃ tvaniyataṃ sa yadyaprayatnānantarīyake śabde 'nyatra vā bhavet kaḥ prayatnānantarīyakattvasyānityatvaniyamavirodhaḥ",
    "GSP29nystik_u:19266": " evaṃ hi sa bhaved yadi nityo 'pi prayatnānantarīyako dṛśyeta na tvevamasti,",
    "GSP29nystik_u:19267": " tasmādupalabdhisamāyā utthānameva nāsti bījābhāvādityata āha vārtikakāraḥ sarvasādhyādhyāropeṇāvyāpakatvaṃ sādhanasyetyupalabdhisamārthaḥ /",
    "GSP29nystik_u:19268": " (543 /7) yadyapi varṇātmakaḥ śabdo 'ni tyatvena sādhyatayā vivakṣitaḥ prakaraṇādanityaḥ",
    "GSP29nystik_u:19269": " śabdaḥ prayatnānantarīyakatvād ghaṭavaditi tathā 'pi śabdamātramanena pakṣīkṛtamityāropya",
    "GSP29nystik_u:19270": " bhāgāsiddhatvāropaṇaṃ sādhanasyetyupalabdhisamārthaḥ /",
    "GSP29nystik_u:19271": " samāropamevodāharaṇāntareṇa darśayati /",
    "GSP29nystik_u:19272": " sarvamanityamiti /",
    "GSP29nystik_u:19273": " śabdonitya iti pratijñāyāmapi sarvamanityamitnapavayāropyeti yojanā /",
    "GSP29nystik_u:19274": " bhāṣyakārodāharaṇāpatitopaścodāharaṇāntarapradarśanabījam /",
    "GSP29nystik_u:19275": " yastvanityaḥ śabda iti pratijñāyāṃ sarvānityatvāropo nirbīja iti na tuṣyati taṃ pratyāha /",
    "GSP29nystik_u:19276": " śrūyamāṇeti /",
    "GSP29nystik_u:19277": " yadyapyanityaḥ śabda iti śrūyate tathā 'pi sāmarththādādya",
    "GSP29nystik_u:19278": " iti vivakṣitaḥ /",
    "GSP29nystik_u:19279": " śabdāntarotpādakatvaṃ sajātīyotpādakatvamiti1",
    "GSP29nystik_u:19280": " evaṃ ca nāyogavyavacchedena śabdānityatvaṃ heturavyāpakatvāt /",
    "GSP29nystik_u:19281": " nāpyanyayogavyavacchedena hetvantarasya vidyamānatvāditi jātivādino 'bhisaṃdhiriti // 27 //",
    "GSP29nystik_u:19282": " NyS_5,1.28: kāraṇāntarādapi taddharmopapatterapratiṣedhaḥ //",
    "GSP29nystik_u:19283": " asya pratayākhyānasūtram /",
    "GSP29nystik_u:19284": " kāraṇāntarādapi taddharmoyapatterapratiṣedhaḥ (sū. 28)",
    "GSP29nystik_u:19285": " tadvyācaṣṭe /",
    "GSP29nystik_u:19286": " prayatnānantarīyakatvāditi bruvateti /",
    "GSP29nystik_u:19287": " kāraṇataḥ prayatnācchabdasyotpattiniyamo vidhīyate varṇānāmanityatvaṃva sādhayitum /",
    "GSP29nystik_u:19288": " na tu kāryasya kāraṇaniyamaḥ,",
    "GSP29nystik_u:19289": " prayatnādeva sarvaḥ śabdo jāyate na tu vāyusaṃyogādvṛkṣabhaṅgāditi niyama ucyate yenāvyāpakatvaṃ hetoḥ syāditi /",
    "GSP29nystik_u:19290": " sūtrārthastu kāraṇāntarādapi jñāpakāntarādapi taddharmopapatteḥ sādhyadharmopapatterapratiṣedha",
    "GSP29nystik_u:19291": " iti /",
    "GSP29nystik_u:19292": " etadeva vārttikakāro vyācaṣṭe anityaḥ śabda iti bruvatā prayatnānantarīyakatveneti śeṣaḥ /",
    "GSP29nystik_u:19293": " sādhyāntarāṇāṃ śākhābhaṅgajaśabdānāṃ kāraṇamanityatvajñāpakaṃ na pratiṣidhyate /",
    "GSP29nystik_u:19294": " yadyapakṣīkṛtānāmapi kāraṇāntarādanityatvaṃ bhavati kāmaṃ bhavatvityarthaḥ /",
    "GSP29nystik_u:19295": " nāpi śabdasya sādhyasyānityatve kāraṇāntaraṃ pratayayabhedabheditvādi pratiṣidhyate /",
    "GSP29nystik_u:19296": " ekadeśimatamāha /",
    "GSP29nystik_u:19297": " apare tu parihāraṃ bruvate yadeva prayatnānantarīyakamitañ",
    "GSP29nystik_u:19298": " tidetadpava dūṣayati etattu nāvivādāditi /",
    "GSP29nystik_u:19299": " ayamabhisaṃdhiḥ /",
    "GSP29nystik_u:19300": " prayatnānantarīyakatvaṃ hi koṣṭhyasya vāyoḥ kriyāyāḥ sā hi prayatnavadātmasaṃyogājjāyate /",
    "GSP29nystik_u:19301": " vāyoḥ punaruraḥsthānādiṣu saṃyogavibhāgādayo na prayatnānantarīyakāḥ prāgeva tu śabdaḥ",
    "GSP29nystik_u:19302": " yadā cādyaśabdasyeyaṃ gatistadā kaiva katha prayatnānantarīyakatve 'ntyasya śravaṇavivarasamavāyinaḥ",
    "GSP29nystik_u:19303": " śrūyamāṇsya śabdasya /",
    "GSP29nystik_u:19304": " tasmādyaḥ prayatnānantarīyakatvaṃ śabdaspaya vinā pramāṇena pratipadyate na taṃ prati kiṃ citsādhyate pramāṇena /",
    "GSP29nystik_u:19305": " pramāṇānadhīnasya pratibhāsamātreṇa prameyasiddheḥ sarvatra sulabhatavāditi /",
    "GSP29nystik_u:19306": " tadanenāparitoṣabījamuktam /",
    "GSP29nystik_u:19307": " abhyupetya śabdasya prayatnānantarīyakatvamāha /",
    "GSP29nystik_u:19308": " yadā tu prayatnānantarīyakatvamiti /",
    "GSP29nystik_u:19309": " deśayati /",
    "GSP29nystik_u:19310": " jātīti /",
    "GSP29nystik_u:19311": " pariharati neti // 28 //",
    "GSP29nystik_u:19312": " NyS_5,1.29: tadanupalabdheranupalambhādabhāvasiddhau tadviparītopapatter anupalabdhisamaḥ //",
    "GSP29nystik_u:19313": " anupalabdhisamapratiṣedhasya lakṣaṇaṃ darśayituṃ tatpratiṣedhyaṃ tāvadāha bhāṣyakāraḥ /",
    "GSP29nystik_u:19314": " na prāguccāraṇādvidyamānasyānupalabdhiriti /",
    "GSP29nystik_u:19315": " tasmādudakādivadāvaraṇādirasyānupalambhakāraṇaṃ bhavatītyata āha /",
    "GSP29nystik_u:19316": " gṛhyeta caitadasyāgrahaṇakāraṇamiti /",
    "GSP29nystik_u:19317": " pratiṣedhyamutkvā /",
    "GSP29nystik_u:19318": " pratiṣedhasya jāterlakṣaṇamāha /",
    "GSP29nystik_u:19319": " tadanupalabdheranupalambhādabhāvasiddhau tadviparītopapatteranupalabdhisamaḥ (sū. 29) //",
    "GSP29nystik_u:19320": " vyācaṣṭe teṣāmāvaraṇādīnāmanupalabdhirnopapadyate /",
    "GSP29nystik_u:19321": " upalabhyamānatve upalabdhirūpatayā anupalabdhitvānupapatteḥ /",
    "GSP29nystik_u:19322": " tathā cānupalabdheranupalambhādanupalabdhirnāstītyāvaraṇādyupalabdhisiddhiriti /",
    "GSP29nystik_u:19323": " āvaraṇa ivāvaraṇānupalabdhirapyanupalabdhisametyarthaḥ // 29 //",
    "GSP29nystik_u:19324": " NyS_5,1.30: anupalambhātmakatvādanupalabdherahetuḥ //",
    "GSP29nystik_u:19325": " asya pratyādeśasūtram anupalambhātmakatvādanupalabdherahetuḥ (sū.30) //",
    "GSP29nystik_u:19326": " āvaraṇādyanupalabdhirāvaraṇādīnāmabhāvaṃ gamayati /",
    "GSP29nystik_u:19327": " na tvātmano 'bhāvamāvaraṇādyupalabdhirūpaṃ na hyasāvanupalabdhirapyātmano yenātmābhāvaṃ gamayet /",
    "GSP29nystik_u:19328": " upalabdhirapyupalabhyaviṣayā nātmaviṣayā kiṃ punaranupalabdhiḥ /",
    "GSP29nystik_u:19329": " tasmādanupalabdhirupalabhyābhāvahetuḥ",
    "GSP29nystik_u:19330": " na heturātmābhāvasya tathā sati saiva na syāditi na syādupalabhyābhāvo 'pītyāvaraṇaṃ tadupalabdhinaśca syāditi /",
    "GSP29nystik_u:19331": " tadidamāha bhāṣyakāraḥ /",
    "GSP29nystik_u:19332": " anupalambhādityayamaheturiti /",
    "GSP29nystik_u:19333": " kasmāt /",
    "GSP29nystik_u:19334": " anupalambhātmakatvādanupalabdheḥ /",
    "GSP29nystik_u:19335": " etadvyācaṣṭe upalambhābhāvamātratvāditi /",
    "GSP29nystik_u:19336": " mātragrahaṇena jātivādyabhimatātmābhāvarūpatāṃ vyavacchinatti /",
    "GSP29nystik_u:19337": " nanviyamanupalabdhirbhavatūpalambhābhāvo mā ca bhūdupalabhyasya kimāyātamāvaraṇādyabhāvasyetyata",
    "GSP29nystik_u:19338": " āha /",
    "GSP29nystik_u:19339": " yadasti tadupalabdherviṣaya upalabdhyā tadastīti vijñāyate /",
    "GSP29nystik_u:19340": " na punaranupalabdheranupalambhātmatayā tatpratijñeyamiti bhāvaḥ /",
    "GSP29nystik_u:19341": " anupalabdheḥ prajñeyamāha /",
    "GSP29nystik_u:19342": " yajñāsti so 'nupalabdheriti /",
    "GSP29nystik_u:19343": " nanu jñāyatāṃ kimetāvatā 'pītyata āha /",
    "GSP29nystik_u:19344": " so 'yamāvaraṇādyanupalabdheranupalambha",
    "GSP29nystik_u:19345": " iti /",
    "GSP29nystik_u:19346": " tvayā hi jātivādinā āvaraṇādyanupalabdheranupalambhenāvaraṇopalambhamāvaraṇaṃ ca prasañjayatā 'nupalambhasya svaviṣayalopena pratayavastheyam",
    "GSP29nystik_u:19347": " evaṃ cedvaramasyāvaraṇatadupalambhau viṣayau evamanena bhāvābhāvabuddhivyapadeśavyavahārāḥ sakalalokayātrāvāhino 'nukūlitā bhavanti,",
    "GSP29nystik_u:19348": " tadidamuktaṃ so 'yamāvaraṇādyanupalabdheranupalambha",
    "GSP29nystik_u:19349": " āvaraṇopalambhaniṣedhaviṣayaṃ pramāṇamupalabdhyabhāve 'nupalabdhau svaviṣaye pravarttamāno na svaviṣaya manupalabdhiṃ pratiṣedhati api tūpalabdhimeva,",
    "GSP29nystik_u:19350": " jātivādinastu niṣedhyeta tathā ca sarvalokavyavahāraḥ samucchidyeteti bhāvaḥ /",
    "GSP29nystik_u:19351": " apratiṣiddhā cāvaraṇādyavanupalabdhirāvaṇādīnāmabhāvaṃ prati hetutvāya kalpate /",
    "GSP29nystik_u:19352": " nanu ca nānupalambhamātramabhāvagrahahetuḥ",
    "GSP29nystik_u:19353": " mā bhūccandramasaḥ parabhāge hariṇasadasadbhāvasaṃśaya",
    "GSP29nystik_u:19354": " ityata āha /",
    "GSP29nystik_u:19355": " āvaraṇādīni tviti /",
    "GSP29nystik_u:19356": " upalabhyaṃ vopalabdhirvā nānupalambhamātrānnāstīti sidhyati,",
    "GSP29nystik_u:19357": " api tu darśanayogyaṃ saditi nātiprasaṅga",
    "GSP29nystik_u:19358": " ityarthaḥ /",
    "GSP29nystik_u:19359": " nanūpalabdheḥ svaviṣayasya pratipādikāyā abhāvādāvaraṇādayo mā nāmopalabhyantām",
    "GSP29nystik_u:19360": " abhāvastu teṣāṃ kutastya ityata āha anupalambhātpratiṣedhakātpramāṇādanupalabdheryo viṣayaḥ upalabhyābhāvaḥ sa gamyate /",
    "GSP29nystik_u:19361": " na santyāvaraṇādīni śabdasyāgrahakāraṇānīti /",
    "GSP29nystik_u:19362": " tatkimidānīṃ sākṣādevopalambhaniṣedhakaṃ pramāṇamupalabhyābhāvaṃ gamayati netyāha /",
    "GSP29nystik_u:19363": " anupalambhāt upalabdhiniṣedhakātpramāṇādanupalabdhirāvaraṇasya sidhyati /",
    "GSP29nystik_u:19364": " kasmādityata āha /",
    "GSP29nystik_u:19365": " viṣayaḥ sa tasyopalabdhiniṣedhakasya pramāṇasyānupalabdhiḥ tataścāvaraṇādyabhāva",
    "GSP29nystik_u:19366": " iti draṣṭavyam // 30 //",
    "GSP29nystik_u:19367": " NyS_5,1.31: jñānavikalpānāṃ ca bhāvābhāvasaṃvedanādadhyātmam //",
    "GSP29nystik_u:19368": " na kevalaṃ niṣedhaviṣayapramāṇagamyatānupalabdherupapattigamyā,",
    "GSP29nystik_u:19369": " api tu sarvajanapratyātmavedanīyetyāha sūtrakāraḥ /",
    "GSP29nystik_u:19370": " jñānavikalpānāṃ ca bhāvābhāvasaṃvenādadhyātmam (sū. 31) //",
    "GSP29nystik_u:19371": " vyācaṣṭe aheturiti vartate /",
    "GSP29nystik_u:19372": " śarīra iti /",
    "GSP29nystik_u:19373": " prāguccāraṇāc śabdasyānupalabdherasattve sādhyamāne 'naikāntikatvaṃ syād yadi tu",
    "GSP29nystik_u:19374": " paścādviśiṣyeta āvaraṇādyasaṃbhave satīti tato hetvantaraṃ nāma nigrahasthānaṃ syādityāśaṅkya vārtikakāra āha /",
    "GSP29nystik_u:19375": " āvaraṇādyasaṃbhave sattvābhyupagame ca satyanupalabdheriti prayogaḥ /",
    "GSP29nystik_u:19376": " (544/8) sattvābhyupagame cetyasyopādānaprayojanamāha /",
    "GSP29nystik_u:19377": " āvaraṇādyasaṃbhave sattvābhyupagame viparyayasyāvyabhicārānnārthāpattisamaḥ /",
    "GSP29nystik_u:19378": " ayamarthaḥ /",
    "GSP29nystik_u:19379": " yadyāvaraṇāsaṃbhave satyanupalabdherityucyamāne kaścidarthāpatisamayā jātyā pratyavatiṣṭhate",
    "GSP29nystik_u:19380": " āvaraṇādyasaṃbhave satyanupalabdherityucyamāne arthādāpatitamāvaraṇādisaṃbhave satyupalabdheriti /",
    "GSP29nystik_u:19381": " yadā tu sattvādyabhyupagama iti /",
    "GSP29nystik_u:19382": " viṣayaviparyayassūcyate tadāvaraṇādyasabhave satyanupalabdherasattvamityasya viparyaya evaṃ prayoktavyaḥ /",
    "GSP29nystik_u:19383": " sattvopagame cāvaraṇādyasaṃbhave satyupalabhyeteti asya viparyayasyāvyabhicārād nārthāpattisama",
    "GSP29nystik_u:19384": " ityarthaḥ // 31 //",
    "GSP29nystik_u:19385": " NyS_5,1.32: sādharmyāttulyadharmopapatteḥ sarvānityatvaprasaṅgādanityasamaḥ //",
    "GSP29nystik_u:19386": " asti ghaṭenānityena sarvabhāvānāṃ sattvaṃ sādharmyamiti // 32 //",
    "GSP29nystik_u:19387": " NyS_5,1.33: sādharmyādasiddheḥ pratiṣedhāsiddhiḥ pratiṣedhyasādharmyāt //",
    "GSP29nystik_u:19388": " asya pratyākhyānasūtram /",
    "GSP29nystik_u:19389": " sādharmyādasiddheḥ pratiṣedhāsiddhiḥ pratiṣedhyasādharmyācca (sū. 33)",
    "GSP29nystik_u:19390": " NyS_5,1.34: dṛṣṭānte ca sādhyasādhanabhāvena prajñātasya dharmasya hetutvāttasya cobhayathā bhāvānnāviśeṣaḥ //",
    "GSP29nystik_u:19391": " tadidaṃ jātivādinā sāmyamāpādya paramārthapratiṣedhamāha /",
    "GSP29nystik_u:19392": " dṛṣṭānte ca sādhyasādhanabhāvena prajñātasya dharmasya hetutvāttasya cobhayathābhāvānnāviśeṣaḥ (sū. 34) //",
    "GSP29nystik_u:19393": " sādharmyāmātraṃ cāśrityasādhyā vinābhāvarahitamiti /",
    "GSP29nystik_u:19394": " deśyavārttikamaviśeṣasamāta",
    "GSP29nystik_u:19395": " iti /",
    "GSP29nystik_u:19396": " pariharati bhidyata iti /",
    "GSP29nystik_u:19397": " yaccāviśeṣasamauttaramiti /",
    "GSP29nystik_u:19398": " (545/7) sarvānityatvaṃ hi prasañjayatā na śabdānityatvaṃ niṣiddhaṃ bhavatīti tatroktamityarthaḥ /",
    "GSP29nystik_u:19399": " atra śaṅkate nāsādhanāditi /",
    "GSP29nystik_u:19400": " pariharati /",
    "GSP29nystik_u:19401": " na viśeṣahetūpapatteriti /",
    "GSP29nystik_u:19402": " sugamamanyat // 34 //",
    "GSP29nystik_u:19403": " NyS_5,1.35: nityamanityabhāvādanitye nityatvopapatternityasamaḥ //",
    "GSP29nystik_u:19404": " dharmasya sarvadā bhāvāddharmiṇo 'pi sarvadā bhāvaḥ",
    "GSP29nystik_u:19405": " na hyasti saṃbhavaḥ sāmānyasamavāyātiriktadharmā nityā dharmī cānitya iti // 35 //",
    "GSP29nystik_u:19406": " NyS_5,1.36: pratiṣedhye nityamanityabhāvādanitye 'nityatvopapatteḥ pratiṣedhābhāvaḥ //",
    "GSP29nystik_u:19407": " asya pratyādeśasūtram /",
    "GSP29nystik_u:19408": " pratiṣedhye nityamanityabhāvādanitye nityatvopapatteḥ pratiṣedhābhāvaḥ (sū. 36)",
    "GSP29nystik_u:19409": " nityamanityabhāvāditi hetorabhyupagame 'nabhyupagame ca doṣa",
    "GSP29nystik_u:19410": " ityarthaḥ /",
    "GSP29nystik_u:19411": " utpannasya nirodhādabhāvaḥ śabdasyānityatvam /",
    "GSP29nystik_u:19412": " tatra ca paripraśnānupapattiḥ /",
    "GSP29nystik_u:19413": " yadi hi nirodhakādabhāvo 'nityatvaṃ tathāpi praśnānupapattiḥ /",
    "GSP29nystik_u:19414": " athāpyasmanmate samavāyastathā 'pi tadanupapattiḥ anityatvaṃ hi śabdasyāparāntāva cchinnasattāsamavāyaḥ /",
    "GSP29nystik_u:19415": " na cāsau śabdādheyastasya svatantratvādevetyarthaḥ /",
    "GSP29nystik_u:19416": " vārtikam /",
    "GSP29nystik_u:19417": " pṛthagadharmatvenānityatvasyānabhyupagamāditi /",
    "GSP29nystik_u:19418": " (546/8) anātyantikasattāsamavāyo hyanityatā na cāsau samavāyātpṛgragdharmo na ca samavāyo 'pi dharmo 'nāśritatvātpāratantryeṇa tu nirūpaṇātkathaṃ ciddharmītyucyata iti /",
    "GSP29nystik_u:19419": " api cānātyantikasattāyogo 'nityatetyukte na yuktaḥ praśna iti /",
    "GSP29nystik_u:19420": " na hi ghaṭamānayeti preṣitaḥ parivṛtya pṛcchati kiṃ ghaṭa ānetavya",
    "GSP29nystik_u:19421": " uta paṭa iti tādṛśametadityarthaḥ /",
    "GSP29nystik_u:19422": " api cānityatā nitnapayā 'nityā veti vikalpo nāvatarati virodhādityata āha /",
    "GSP29nystik_u:19423": " ātyantikānātyantikabhāvayogaścaikasyeti /",
    "GSP29nystik_u:19424": " śaṅkate pratiṣedhyeti /",
    "GSP29nystik_u:19425": " evamabhyupagacchato 'yaṃ doṣa ityetatparametad na tu svapakṣopavarṇanaparametaditi śaṅkārthaḥ /",
    "GSP29nystik_u:19426": " nirākaroti na vikalpānupapatteriti /",
    "GSP29nystik_u:19427": " virodhasya coktottaratvāditi /",
    "GSP29nystik_u:19428": " paripraśnānupapatterityuttaraṃ virodhasyoktamityarthaḥ // 36 //",
    "GSP29nystik_u:19429": " NyS_5,1.37: prayatnakāryānekatvāt kāryasamaḥ //",
    "GSP29nystik_u:19430": " udāharaṇavapūrvakamasyārthaṃ vyācaṣṭe prayatnānantarīyakatvādanityaḥ śabda iti /",
    "GSP29nystik_u:19431": " kāryatvānityatve ca parasparāsaṃkīrṇe prathama evādhyāyedarśite /",
    "GSP29nystik_u:19432": " udāhṛtya jātimavatārayati /",
    "GSP29nystik_u:19433": " evamavasthite prayatnakāryānekatvāditi pratiṣedha",
    "GSP29nystik_u:19434": " ucyata iti /",
    "GSP29nystik_u:19435": " prayatnānantarīyakatvaṃ prayatnānantarotpādo vā syāt prayatnānantaropalambho vā /",
    "GSP29nystik_u:19436": " na tāvatpūrvaḥ kalpo 'siddhatvāt /",
    "GSP29nystik_u:19437": " tasmātprayatnānantaropalambha āstheyaḥ",
    "GSP29nystik_u:19438": " tatra kāryasamaṃ pratiṣedhamāha prayatnānantaramupalabhyamānānāṃ prayatnānantaramātmalābhaśca dṛṣṭo yathā ghaṭādīnāṃ vyavadhānāpohāccābhivyaktirvyavahitānāṃ",
    "GSP29nystik_u:19439": " tatkiṃ prayatnānantaramātmalābhaḥ śabdasyāho svidabhivyaktiriti viśeṣo nāsti /",
    "GSP29nystik_u:19440": " tadevaṃ kāryāviśeṣeṇa pratyavasthānaṃ kāryasamaḥ /",
    "GSP29nystik_u:19441": " yena tu kāryasamā jātiranyathaivoktā tadyathā 'nityaḥ śabdaḥ kṛtakatvād ghaṭavadityukte",
    "GSP29nystik_u:19442": " anyad mṛtpiṇḍādikāryatvaṃ ghaṭasya anyacca vivakṣāprayatnavāyupreraṇābhighātakāryatvaṃ",
    "GSP29nystik_u:19443": " śabdasya tasmācchabdakṛtakatvasya ghaṭādikṛtakatvādbhedānna sādhanaṃ kṛtakattvamanityatvasyeti /",
    "GSP29nystik_u:19444": " seyaṃ kāryānyatvena pratyavasthānātkāryasameti /",
    "GSP29nystik_u:19445": " tadāha kāryatvānyatvaleśena yatsādhyāsiddhidarśanaṃ tatkāryasamamiti bhadantenoktam /",
    "GSP29nystik_u:19446": " kīrtirapyāha /",
    "GSP29nystik_u:19447": " 'sādhyenānugamātkāryasāmānyenāpi sādhane /",
    "GSP29nystik_u:19448": " sambandhibhedādbhedoktirdeṣaḥ kāryasamo mata' iti //",
    "GSP29nystik_u:19449": " tadanena yadīśvarasādhananirālaraṇāyoktam---tanugirisāgarādīnāmanyatkāryatvam",
    "GSP29nystik_u:19450": " anyacca prāsādāṭṭālagopurādīnā miti tadapi jātyuttaramenetyuktaṃ bhavati /",
    "GSP29nystik_u:19451": " na ca pratyakṣadṛśyamānaṃ buddhimadanvayavyatirekānuvidhānaṃ saudhādīnāmiva tanubhuvanādīnāṃ tāstītyetāvatā bhedena kāryabhede śabdamātrābheda iti sāprantam /",
    "GSP29nystik_u:19452": " abhūtvā bhāvalakṣaṇasya kṛtakatvasya saṃsthānavattvasya vā vastuna evābhedāt tasmādetadapyayuktam /",
    "GSP29nystik_u:19453": " 'vastubhede pravṛttepi śabdasāmyādabhedinaḥ /",
    "GSP29nystik_u:19454": " na yuktā 'numitiḥ pāṇḍudravyādiva hutāśane' /",
    "GSP29nystik_u:19455": " na ceyaṃ jātirutkarṣāpakarṣasamābhyāṃ bhidyate sādhyadṛṣṭāntayordharmavikalpena pravartamānatvāttasmātsūtrakārokta",
    "GSP29nystik_u:19456": " eva kāryasamosaṃkīrṇa iti yuktamutpaśyāmaḥ // 37 //",
    "GSP29nystik_u:19457": " NyS_5,1.38: kāryānyatve prayatnāhetutvam anupalabdhikāraṇopapatteḥ //",
    "GSP29nystik_u:19458": " asya pratyādeśasūtram /",
    "GSP29nystik_u:19459": " kāryānyatve prayatnāhetutvamanupalabdhikāraṇopapatteḥ (sū. 38) //",
    "GSP29nystik_u:19460": " kāryasyotpattirna lakṣaṇasyānyatve 'bhivyaktilakṣaṇātkāryātprayatnasyābhivyaktiṃ pratyahetutvaṃ na bhavatītyata āha /",
    "GSP29nystik_u:19461": " anupalabdhikāraṇasyāvaraṇāderupapatterabhivyaktihetutvaṃ syād evaṃ tu nāstīti vyatirekaparaṃ draṣṭavyam /",
    "GSP29nystik_u:19462": " sati kāryānyatva iti bhāṣyaṃ sūtravadyojanīyam /",
    "GSP29nystik_u:19463": " yatra prayatnānantaramityatra yatratatrayorvyatyāsaḥ",
    "GSP29nystik_u:19464": " tatra prayatnānantaramabhivyaktiryatrānupalabdhikāraṇaṃ vyavadhānamupapadyata iti /",
    "GSP29nystik_u:19465": " kasmādanupalabdhikāraṇopapatteḥ prayatnābhivyaṅgyatvamityata āha /",
    "GSP29nystik_u:19466": " vyavadhānāyogācceti /",
    "GSP29nystik_u:19467": " (505/1) co hetvarthe /",
    "GSP29nystik_u:19468": " prayatnānantarabhāvina iti /",
    "GSP29nystik_u:19469": " viṣayeṇa viṣayiṇamupalakṣayati prayatnānantarabhāvina",
    "GSP29nystik_u:19470": " ityarthaḥ /",
    "GSP29nystik_u:19471": " anupalabdhikāraṇopapatterityasya vyatirekapradhānatāmāha /",
    "GSP29nystik_u:19472": " na tu śabdasyānupalabdhīti /",
    "GSP29nystik_u:19473": " deśyavārtikaṃ saṃśayasamāta iti /",
    "GSP29nystik_u:19474": " (547/7) pariharati ubhayasādharmyāditi /",
    "GSP29nystik_u:19475": " viśeṣānupalabdhau satyāmubhayasādharmyātsaṃśayasamaḥ /",
    "GSP29nystik_u:19476": " idaṃ tu viśeṣopalabdhimavivakṣitveti viśeṣaḥ /",
    "GSP29nystik_u:19477": " tadidamuktamayaṃ tu na tatheti /",
    "GSP29nystik_u:19478": " deśayati sādharmyasamāta",
    "GSP29nystik_u:19479": " iti /",
    "GSP29nystik_u:19480": " nirākaroti na hettvadhyāropaṇāditi /",
    "GSP29nystik_u:19481": " prayatnānantarīyakatvādityayaṃ prayatnānantaramupalabdherityadhyāropya pratiṣidhyate /",
    "GSP29nystik_u:19482": " sādharmyasame tu nāropaṇamityarthaḥ /",
    "GSP29nystik_u:19483": " tadevaṃ jātyuttaravādinaṃ prati sādhanavādinā sarvatraiva samyak samādhānaṃ svasādhanasya vaktavyam /",
    "GSP29nystik_u:19484": " evaṃ sati tattvanirṇaye kathāparyavasānaṃ bhavati // 38 //",
    "GSP29nystik_u:19485": " NyS_5,1.39: pratiṣedhe ḥpi samāno doṣaḥ //",
    "GSP29nystik_u:19486": " yadi punarvādyapi jātivādinaṃ prati sādhanābhāsena pratayavatiṣṭhate tataḥ ṣaṭpakṣyāṃ",
    "GSP29nystik_u:19487": " satyāṃ na tattvanirṇayāvasānā kathā bhavediti śiṣyahitaḥ sūtrakāraḥ samādhānābhāsavādinaṃ",
    "GSP29nystik_u:19488": " prati ṣaṭpakṣīmavatārayati /",
    "GSP29nystik_u:19489": " pratiṣedhe 'pi samāno doṣaḥ (sū. 39) //",
    "GSP29nystik_u:19490": " tadetatsūnatrāvatāraparaṃ bhāṣyaṃ hetoścedanaikāntikatvamupapādyate prativādine 'naikāntikatvādasādhakaḥ syāditi /",
    "GSP29nystik_u:19491": " yadi cānaikāntikatvādasādhakaṃ vādino vacanaṃ pratiṣedhe 'pi samāno doṣaḥ /",
    "GSP29nystik_u:19492": " yo 'yaṃ prayatnakāryānekatvāditi pratiṣedho jātivādinanaḥ so 'pyanaikāntikaḥ /",
    "GSP29nystik_u:19493": " evaṃ hyaikāntikaḥ syādyadi sarvameva pratiṣedhed",
    "GSP29nystik_u:19494": " yatastu kiṃ citpratiṣedhati kiṃ cicca na,",
    "GSP29nystik_u:19495": " tasmādayamanaikāntikaḥ",
    "GSP29nystik_u:19496": " ato 'sādhaka ityarthaḥ /",
    "GSP29nystik_u:19497": " vyākhyāntaramāha /",
    "GSP29nystik_u:19498": " atha vā śabdasyeti /",
    "GSP29nystik_u:19499": " nityapakṣo 'bhivyaktirnotpāda",
    "GSP29nystik_u:19500": " evamanityapakṣe utpādo nābhivyaktirityayaṃ viśeṣo na sidhyatyayaṃ pratiṣedhe 'pi samāno doṣa ityarthaḥ // 39 //",
    "GSP29nystik_u:19501": " NyS_5,1.40: sarvatraivam //",
    "GSP29nystik_u:19502": " na kevalamasyāṃ jātāvayaṃ samādhānābhāso vādino 'pi tu sarvatraiva jātāviti śiṣyān śikṣayati sūtrakāraḥ /",
    "GSP29nystik_u:19503": " sarvatraivam (sū. 40) //",
    "GSP29nystik_u:19504": " asminsamādhāne prayukte vādinā punarjātivādī pratyavatiṣṭhate /",
    "GSP29nystik_u:19505": " NyS_5,1.41: pratiṣedhavipratiṣedhe pratiṣedhadoṣavaddoṣaḥ //",
    "GSP29nystik_u:19506": " pratiṣedho jātivādinastasya vipratiṣedho mūlasādhanavādinastasmiṃstulyo doṣa",
    "GSP29nystik_u:19507": " iti jātivādinaḥ pratyavasthānamityarthaḥ // 41 //",
    "GSP29nystik_u:19508": " NyS_5,1.42: pratiṣedhaṃ sadoṣamabhyupetya pratiṣedhavipratiṣedhe samāno doṣaprasaṅgo matānujñā //",
    "GSP29nystik_u:19509": " atha pañcamaṃ pakṣaṃ sādhanavādinaścaturthapakṣavādinaṃ prati matānujñāpāpādanamāha /",
    "GSP29nystik_u:19510": " pratiṣedhaṃ sadoṣamabhyupetya pratiṣedhavipratiṣedhe samāno doṣaprasaṅgo matānujñā (sū. 42) //",
    "GSP29nystik_u:19511": " NyS_5,1.43: svapakṣalakṣaṇāpekṣopapattyupasaṃhāre hetunirdeśe parapakṣadoṣābhyupagamāt samāno doṣaḥ //",
    "GSP29nystik_u:19512": " seyaṃ matānujñā tṛtīye pakṣe pañcamapakṣavādino 'pi sādhana vādina",
    "GSP29nystik_u:19513": " iti jātivādī ṣaṣṭhapakṣasthita āha /",
    "GSP29nystik_u:19514": " svapakṣalakṣaṇāpekṣopapattyupasaṃhārahetunirdeśe parapakṣadoṣābhyupagamātsamāno doṣaḥ (sū. 43) //",
    "GSP29nystik_u:19515": " svapakṣaṇe lakṣyate tadutthānatvājjātiḥ svapakṣalakṣaṇā anaikāntikatvodbhāvanalakṣaṇā tāmabhyupetya",
    "GSP29nystik_u:19516": " anuddhūtya pratiṣedhe 'pi jātilakṣaṇe samāno 'naikāntikatvadoṣa ityupapadyamānaṃ svapakṣe 'pi doṣaṃ parapakṣe jātivādipakṣe sādhanavādyupasaṃharati",
    "GSP29nystik_u:19517": " tatra cānaikāntikaṃ hetuṃ brūte tadevaṃ svapakṣalakṣaṇāpekṣopapattyupasaṃhāre hetunirddeśe parapakṣe yatsvayaṃ dūṣaṇaṃ dattaṃ tasyābhyupagamādvādino 'pi samānova doṣa",
    "GSP29nystik_u:19518": " iti /",
    "GSP29nystik_u:19519": " jātivādino vacanaṃ ṣaṣṭhe pakṣe sthitasya tadevaṃ vistīrya saṃkalayyāha /",
    "GSP29nystik_u:19520": " tatra khalu sthāpanāhetuvādina iti /",
    "GSP29nystik_u:19521": " seyaṃ ṣaṭpakṣī samānadoṣāpādanenānirṇāyakatvātpaunaruktyācca na tattvanirṇayāya paryāptā,",
    "GSP29nystik_u:19522": " tasmātsamādhānābhāsena jātivādinaṃ prati na pratyavastheyaṃ,",
    "GSP29nystik_u:19523": " kiṃ tu samyak sādhanena,",
    "GSP29nystik_u:19524": " tathā ca ṣaṭrapakṣī upahatānāvatarati /",
    "GSP29nystik_u:19525": " tattvanirṇayaparyavasānā ca kathā bhavati /",
    "GSP29nystik_u:19526": " yadi tvasya kadā citsamyaksādhanavādino 'pi pratibhākṣayātsamādhānaṃ na sphurati",
    "GSP29nystik_u:19527": " tato 'tyantaparājayādvaraṃ saṃśayo 'pīti nyāyena samādhānābhāsenāpi pratyavastheyamevetyāśayavānāha /",
    "GSP29nystik_u:19528": " teṣāṃ sādhvasādhutāyāmiti /",
    "GSP29nystik_u:19529": " bhāṣyavyākhyayā vārtikamapi vyākhyātam /",
    "GSP29nystik_u:19530": " etāstu jātayo na tattvavivekamupakurvanti prayujyamānatayā nirākaraṇīyatayā tvāsāmapyupakāra iti // 41 //",
    "GSP29nystik_u:19531": " iti miśraśrīvācaspativiracitāyāṃ nyāyavārtikatātparyaṭīkāyāṃ",
    "GSP29nystik_u:19532": " pañcamasyādhyāyasyādyamāhnikam // ****************************************************************************",
    "GSP29nystik_u:19533": " miśraśrīvācaspativiracitāyāṃ nyāyavārtikatātparyaṭīkāyāṃ",
    "GSP29nystik_u:19534": " pañcamodhyāyaḥ",
    "GSP29nystik_u:19535": " NyS_5,2.1: pratijñāhāniḥ pratijñāntaraṃ pratijñāvirodhaḥ pratijñāsaṃnyāso hetvantaramarthāntaraṃ",
    "GSP29nystik_u:19536": " nirarthakam avijñātārtham apārthakam aprāptakālaṃ nyūnamadhikaṃ punaruktam ananubhāṣaṇam",
    "GSP29nystik_u:19537": " ajñānam apratibhā vikṣepo matānujñā paryanuyojyopekṣaṇaṃ niranuyojyānuyogopasiddhānto",
    "GSP29nystik_u:19538": " hetvābhāsāśca nigrahasthānāni //",
    "GSP29nystik_u:19539": " vipratipattyapratipattyorvikalpādvaicitryānnigrahasthānabahutvamiti saṅkṣepeṇoktaṃ tadidānīṃ vibhajanīyam /",
    "GSP29nystik_u:19540": " tatra ya evamāhuḥ sarvo 'yaṃ sādhanadūṣaṇaprakāro buddhyārūḍho na vāstava iti /",
    "GSP29nystik_u:19541": " tān pratyāha parājayavastūnīti /",
    "GSP29nystik_u:19542": " parājayo vasatyeṣviti parājayasthānānītyarthaḥ /",
    "GSP29nystik_u:19543": " kālpanikatve kalpanāyāḥ sarvatra sulabhatvātsādhanadūṣaṇavyavasthā na syāditi bhāvaḥ /",
    "GSP29nystik_u:19544": " nigrahasthānāni paryāyāntareṇa spaṣṭayati /",
    "GSP29nystik_u:19545": " aparādheti /",
    "GSP29nystik_u:19546": " ya āhurasādhanāṅgaṃ vacanamadoṣodbhāvanaṃ dvayornigrahasthānatvamanyattu na yuktamiti tān pratyāha /",
    "GSP29nystik_u:19547": " sāmānyato dve nigrahasthāne /",
    "GSP29nystik_u:19548": " sāmānyavivakṣāyāṃ pratijñāhānyādayo dvārviśatirapi na bhidyante tattvasādhanāṅgaṃ",
    "GSP29nystik_u:19549": " vacanamadoṣodbhāvanamiti bhavadbhiḥ saṃgṛhītamṛṣiṇā ca vipratipattyapratipattibhyāmiti na kaścidviśeṣaḥ /",
    "GSP29nystik_u:19550": " atra vicārayati kartṛkarmakaraṇānāmiti /",
    "GSP29nystik_u:19551": " tatraike varṇayanti pakṣasyeti /",
    "GSP29nystik_u:19552": " (549/13) yathā pakṣoddeśena sādhanaṃ pravartamānaṃ pakṣasya evaṃ taduddeśena dūṣaṇāni pravartamānāni pakṣasyaiveti /",
    "GSP29nystik_u:19553": " evaṃ cāhurdūṣaṇānīti /",
    "GSP29nystik_u:19554": " nyūnatādayo hi sarve pakṣoddeśena pravartamānāḥ pakṣasyaivetyarthaḥ /",
    "GSP29nystik_u:19555": " dūṣayati etattu na samyagiti /",
    "GSP29nystik_u:19556": " pakṣoddeśena pravṛtteḥ pakṣaviṣayatāṃ nāpajānīmaḥ sākṣāttu tadviṣayatāṃ nirākurmaḥ /",
    "GSP29nystik_u:19557": " tasya vastusatastādavasthyāt /",
    "GSP29nystik_u:19558": " evaṃ sādhanamapi yatrāsamarthaṃ tatra prayujyamānaṃ na svato duṣyati yatra tu samarthaṃ tatsādhayatyeva tasmātkartureva doṣa ityāha /",
    "GSP29nystik_u:19559": " tasmādasamarthayoriti /",
    "GSP29nystik_u:19560": " (550/1) na kevalaṃ svātantryātkarturnigraho 'pi tu tadādhāratvādvipratipattyapratipattyorityāha /",
    "GSP29nystik_u:19561": " vipratipattyapratipapattyośceti /",
    "GSP29nystik_u:19562": " nanu vākye nyūnatādayo doṣā na puruṣāśrayā ityata",
    "GSP29nystik_u:19563": " āha /",
    "GSP29nystik_u:19564": " vipratipattyapratipattī ceti /",
    "GSP29nystik_u:19565": " na svarūpeṇa vākyaṃ duṣṭaṃ tasya tādavasthyādityuktaṃ kiṃ tu puruṣasya vipratipattyapratipattibhyāṃ",
    "GSP29nystik_u:19566": " tathā pratibhāti tena vākyagatanyūnatādidarśanātpuruṣe vipratiprattyapratipatī pratīyete",
    "GSP29nystik_u:19567": " tena dvāreṇa puruṣo nigṛhyate na tu vākyametāvatā ca pratijñādoṣa ityucyate /",
    "GSP29nystik_u:19568": " nacāyamapi niyamo yadvākyadvāreṇa puruṣī nigṛhyate ajñānādiṣu tadabhāvādi tyāha /",
    "GSP29nystik_u:19569": " kāni cinnigrahasthānīti /",
    "GSP29nystik_u:19570": " śaṅkate dvavidhyānupapattiriti /",
    "GSP29nystik_u:19571": " sāmānyaṃ vivakṣyate viśeṣo vā sāmānyavivakṣāyāṃ nigrahasthānamityevāstu tasya sarvatrāviśeṣākuto",
    "GSP29nystik_u:19572": " dvaividhyaṃ viśeṣavivakṣāyāṃ pratijñāhānyādīni bahūnītyayuktaṃ dvaividhyābhidhānamubhayathā 'pītyarthaḥ /",
    "GSP29nystik_u:19573": " nirākaroti na sāmānyabhedavistarasya vivakṣātaḥ pravṛtteriti /",
    "GSP29nystik_u:19574": " sāmānyavivakṣāyāmapi nigrahasthānamiti noktam uddeśādaviśeṣaprasaṅgāt /",
    "GSP29nystik_u:19575": " tasmāt lakṣaṇaṃ praṇayatā 'nyathā tadasambhavādavāntarasāmānyadvaividhyavivakṣayā sāmānyaṃ lakṣitam /",
    "GSP29nystik_u:19576": " bhedānāṃ tu vistaravivakṣayā pratijñāhānyā dayo 'pi prapañcitā ityarthaḥ /",
    "GSP29nystik_u:19577": " āntargaṇikānāṃ tu bhedānāmānantyamityāha /",
    "GSP29nystik_u:19578": " udāharaṇamātratvācceti /",
    "GSP29nystik_u:19579": " dvāviṃśatisaṃkhyāvacchinno bheda udāharaṇamātram /",
    "GSP29nystik_u:19580": " āntargaṇikabhedavivakṣayāṃ tvānantyamityarthaḥ /",
    "GSP29nystik_u:19581": " bhāṣyamanubhāṣyākṣivapati prāyeṇa pratijñeti /",
    "GSP29nystik_u:19582": " samādhatte kriyāvacanadoṣadvāreṇeti /",
    "GSP29nystik_u:19583": " (551/1) vacanadoṣadvāreṇetyetāvanmātre vaktavye kriyādoṣāmidhānaṃ dṛṣṭāntārtham /",
    "GSP29nystik_u:19584": " nanvāśrayārtho 'pyayuktaḥ puruṣāśrayatvādityata āha /",
    "GSP29nystik_u:19585": " na cādhārādheyabhāva",
    "GSP29nystik_u:19586": " iti /",
    "GSP29nystik_u:19587": " aparamapi bhāṣyamanubhāṣyākṣipati tattvavādinamatattvavādinaṃ ceti /",
    "GSP29nystik_u:19588": " samādhatte /",
    "GSP29nystik_u:19589": " na parāpadiṣṭeti /",
    "GSP29nystik_u:19590": " samyam",
    "GSP29nystik_u:19591": " sādhane jātyuttare datte tasya jātitvamanudbhāvayaṃstattvavādyapi nigṛhyataityarthaḥ // 1 //",
    "GSP29nystik_u:19592": " NyS_5,2.2: pratidṛṣṭāntadharmābhyanujñā svadṛṣṭānte pratijñāhāniḥ //",
    "GSP29nystik_u:19593": " lakṣaṇaṃ tu /",
    "GSP29nystik_u:19594": " pratidṛṣṭāntadharmābhyanujñā svadṛṣṭānte pratijñāhāniḥ (sū. 2) //",
    "GSP29nystik_u:19595": " tadetatsūtraṃ bhāṣyamatena tāvad vyācaṣṭe pratidṛṣṭāntasya yodharmastaṃ yadā svadṛṣṭānte 'bhyanujānātīti /",
    "GSP29nystik_u:19596": " tadetadbhāṣyavyākhyānamupanyasya vārttikakāro dūṣayati /",
    "GSP29nystik_u:19597": " etattu na budhyāmahe kadhamatra pratijñā hīyata iti /",
    "GSP29nystik_u:19598": " anityaḥ śabda aindriyakatvād",
    "GSP29nystik_u:19599": " ghaṭavaditi sādhane prayukte prativādinā cānaikāntikatve sāmānyenodbhāvite tṛtīyasthānapatito vādyāha /",
    "GSP29nystik_u:19600": " astu tarhi sāmānyavad ghaṭādirnitya",
    "GSP29nystik_u:19601": " iti /",
    "GSP29nystik_u:19602": " tathā satyaindriyakatvamanaikāntikaṃ na bhavati nityamātrāgāmitvād ghaṭādīnāmapi",
    "GSP29nystik_u:19603": " nityatābhyupagamādityāśayena yadyapapi tathā 'pi sākṣādanaikāntikadoṣodvāramakṣarārūḍhamanukvā",
    "GSP29nystik_u:19604": " svadṛṣṭānte nityatāṃ pratipadyate,",
    "GSP29nystik_u:19605": " nityatāpratipatteścāsiddhatā dṛṣṭānte doṣo bhavati sādhyavikalatetyarthaḥ /",
    "GSP29nystik_u:19606": " so 'yaṃ dṛṣṭāntadoṣeṇa hetudoṣeṇa vā viruddhatvena ghaṭādīnāmapi nityatvābhyupagamenaindrinayakatvasya",
    "GSP29nystik_u:19607": " hetoḥ sādhyānityatvaviruddhena nityatvena vyāptatvād nigraho vādino na pratijñāhāniḥ /",
    "GSP29nystik_u:19608": " na khalvanenāstu śabdo nitya itipratijñā parityaktā kiṃ tvastu ghaṭo 'pi nitya ityuktam /",
    "GSP29nystik_u:19609": " yadi dṛṣṭāntaparityāgena pratijñātārthasyāsiddheḥ pratijñāhānirityucyate tataḥ sarva eva doṣaḥ pratijñāhāniḥ sarvasmādeva doṣātpratijñāhānerupapatteḥ",
    "GSP29nystik_u:19610": " tasmātkathaṃ cid dṛṣṭāntaparityāgena pratijñāhānirupacaritavnayā ca cāsau pradhānaṃ pratijñāhāniṃ vinā bhavitumarhatītyāha /",
    "GSP29nystik_u:19611": " dṛṣṭāntaṃ cajahaditi /",
    "GSP29nystik_u:19612": " (552/3) tadevaṃ bhāṣyakarīyaṃ vyākhyānaṃ dūṣayitvā svamatena vyācikhyāsuḥ pṛcchati /",
    "GSP29nystik_u:19613": " kathaṃ tarhīti /",
    "GSP29nystik_u:19614": " dṛṣṭaścāsāvante nigamane vyavasthita iti dṛṣṭāntaḥ /",
    "GSP29nystik_u:19615": " dṛṣṭāntapratidṛṣṭāntau pakṣapratipakṣāvucyete /",
    "GSP29nystik_u:19616": " etaduktaṃ bhavati /",
    "GSP29nystik_u:19617": " pratidṛṣṭāntasya pratipakṣasya sāmānyasya yo dharmo nityatvaṃ taṃ svapakṣe śabde 'bhyanujānāti /",
    "GSP29nystik_u:19618": " udāharaṇamāha /",
    "GSP29nystik_u:19619": " yathānityaḥ śabda aindriyakatvāditi /",
    "GSP29nystik_u:19620": " dvitīyapakṣavāditi sāmānyena pratayavasthitaidamāha tṛtīyapakṣe sthito vādī yadi sāmānyamaindripayakaṃ nityaṃ śabdo 'pyevaṃ bhavatviti /",
    "GSP29nystik_u:19621": " pratijñāhāniḥ /",
    "GSP29nystik_u:19622": " atra cānaikāntikatvena pratyavasthitaityupalakṣaṇaṃ yena kena citgnakāreṇa svapratijñātārthānirvāhaṃ paśyan pratijñārthañjahatpratijñāhānimāpnotīti paramārthaḥ /",
    "GSP29nystik_u:19623": " yadapyucyate svayameva ghaṭamanityamaindriyakamudāhṛtya ghaṭasyaindriyakatvaṃ paśyan kathamanunmataḥ san",
    "GSP29nystik_u:19624": " sāmānyasya nityasyaindriyakatvadarśanamātrācchabde nityattvamabhyupagacchetkintūbhayatradarśanātsaṃśayittaḥ",
    "GSP29nystik_u:19625": " syāt tatra sarvaṃ nitya miti sāṃkhyīyarāddhāntāvaṣṭambhenāpi svapakṣanirvāhaṃ paśyato",
    "GSP29nystik_u:19626": " 'naikāntikatvoddhārāya prekṣāvato 'pi pravṛttisambhavāt /",
    "GSP29nystik_u:19627": " na cātyantikaṃ prekṣāvattvamiha grāhyam /",
    "GSP29nystik_u:19628": " tādṛśasyanigrahādhikaraṇatvānupapatteḥ /",
    "GSP29nystik_u:19629": " tasmādyathā jaḍaṃ prati vicāro nāstyevaṃ prāmāṇikamapi prati nigrahāvatātāro nāstīti madhyamo jano nigrāhyaḥ /",
    "GSP29nystik_u:19630": " tasya ca sambhavantyevaṃ pramādā iti /",
    "GSP29nystik_u:19631": " śaṅkate /",
    "GSP29nystik_u:19632": " prasaṅgavidhānāditi cet /",
    "GSP29nystik_u:19633": " nirākaroti tacca na ata eva tatprāpteḥ /",
    "GSP29nystik_u:19634": " hetudoṣamuddidhīrṣuḥ prasañjayannabhyupagacchatyeva na hi sāṅkhyīyaṃ rāddhāntamanabhyupagacchannanaikāntikatvamuddhartumarhatīti bhāvaḥ /",
    "GSP29nystik_u:19635": " tadanena paramataṃ nirākṛtaprāyamapi sākṣānnirākarttumupanyasyati /",
    "GSP29nystik_u:19636": " hetudoṣeṇānaikāntikatvalakṣaṇena caritārthatvānna pratijñāhāni rnigrahasthānamityanye /",
    "GSP29nystik_u:19637": " (553/1) yadāha kīrtiḥ /",
    "GSP29nystik_u:19638": " 'tasmādaindriyaka tvasya nityānityapakṣavṛttervyabhicārādasādhanāṅgasyopādānānnigraho na pratipakṣadharmasyābhyanujñānāditi /",
    "GSP29nystik_u:19639": " nirākaroti /",
    "GSP29nystik_u:19640": " nānaikāntikadoṣaparihāreṇa vipratipattestadupapatteḥ /",
    "GSP29nystik_u:19641": " yadā hi sāṃkhyapakṣāvalambanena śabdanityatvamabhyupa iti tadā pratijñāhāniḥ na viruddho heturnāpyanaikāntiko vipakṣābhāvāt kevalaṃ pratijñātārthahānamevāsya",
    "GSP29nystik_u:19642": " vipratipatteḥ svasādhyaviruddhapratipatteriti sarvamavadātam // 2 //",
    "GSP29nystik_u:19643": " NyS_5,2.3: pratijñātārthapratiṣedhe dharmavikalpāttadarthanirdeśaḥ pratijñāntaram //",
    "GSP29nystik_u:19644": " etadvyācaṣṭe pratijñāto mīmāṃsakaṃ prati vaiśeṣikeṇānityaḥ śabdaḥ iti tasya sādhanamainrdiyakatvāddhaṭavaditi",
    "GSP29nystik_u:19645": " evamuktasya pratiṣedho mīmāṃsakena kriyate pratidṛṣṭāntena hetuvyabhicāraḥ tamāha",
    "GSP29nystik_u:19646": " sāmānyamaindriyakaṃ nityamiti /",
    "GSP29nystik_u:19647": " tasminpratiṣedhe mīmāṃsakena kṛte dharmavavikalpāttathā nirddenaśa iti yāvannocayate tāvadardhokta eva dharmavikalpādityanūdya vyācaṣṭe /",
    "GSP29nystik_u:19648": " dṛṣṭāntapratidṛṣṭāntayor dhaṭasāmānyayoḥ sādharmyamaindriyakatvaṃ tadyoge taddharmabhedāt",
    "GSP29nystik_u:19649": " sāmānya maindriyakaṃ sarvagatamaindriyakastvasarvagato ghaṭa iti dharmavikalpāttadarthaṃ",
    "GSP29nystik_u:19650": " prati jñātārthasiddhyarthaṃ śabdasyāsarvagatatvaṃ mīmāṃsakānāṃ pratipādayituṃ nirddeśaḥ",
    "GSP29nystik_u:19651": " tasya hi śabdasyāsarvagatatvamasiddham /",
    "GSP29nystik_u:19652": " praśnapūrvakaṃ nirddeśasvarūpamāha katham /",
    "GSP29nystik_u:19653": " yathā ghaṭo 'sarvagato 'nitya iti evaṃ śabdo 'pyasarvagato 'nitya",
    "GSP29nystik_u:19654": " iti /",
    "GSP29nystik_u:19655": " idaṃ hi pratijñāvākyam anityaḥ śabda itivadasarvagataḥ śabda iti mīmāṃsakaṃ vipratipannaṃ",
    "GSP29nystik_u:19656": " prati nirddeśānna tu kṛtakatvāditivadudāharaṇasādharmyādasya hetulakṣaṇamasti sādhyanirdeśaḥ",
    "GSP29nystik_u:19657": " pratijñeti tu pratijñālakṣaṇayogātpratijñāntarameva yadyapyasya manasiviparivartate",
    "GSP29nystik_u:19658": " asarvatatvaṃ sādhayitvā mayā asarvagatatve satīti aindriyakatvaṃ heturviśeṣaṇīya",
    "GSP29nystik_u:19659": " iti tathāpyetadanena na kṛtaṃ kiṃ tvasarvagataḥ śabdo ghaṭavadityuktvaiva virataḥ",
    "GSP29nystik_u:19660": " parārthānumāne ca vacanagatā guṇadoṣā vicāryante na tu vacanānapekṣaṃ vastu,",
    "GSP29nystik_u:19661": " tadidamāha",
    "GSP29nystik_u:19662": " asarvagataḥ śabda iti dvitīyā pratijñā heturahitā /",
    "GSP29nystik_u:19663": " asya praśnapūrvakaṃ nigrahasthānatvamāha tatkathamiti /",
    "GSP29nystik_u:19664": " anarthakaṃ niṣprayojanamiṣṭārthasiddherabhāvāditi /",
    "GSP29nystik_u:19665": " vārttikaṃ tatrānityaḥ śabda iti pratijñāpa prathamā /",
    "GSP29nystik_u:19666": " asyāṃ sāmānyenaindriyakeṇa hetoranaikāntikatvātpratihato vādī prativādinā asarvagataḥ śabdo 'nitya",
    "GSP29nystik_u:19667": " iti pratijñāntaraṃ pūrvapratijñāsiddhyarthaṃ karotītyanuṣajyate /",
    "GSP29nystik_u:19668": " pṛcchati kathamiti /",
    "GSP29nystik_u:19669": " uttaram /",
    "GSP29nystik_u:19670": " sādhanasāmarthyāprajñānāt /",
    "GSP29nystik_u:19671": " anityaḥ śabda",
    "GSP29nystik_u:19672": " aindriyakatvād ghaṭavadityetāvavaduktvā nirākāṅkṣo vādī na tvasarvagatatve satīti",
    "GSP29nystik_u:19673": " sādhanaṃ viśeṣitavān na cāviśiṣṭaṃ sādhanamatrārthe 'samarthaṃ viśiṣṭaṃ tu samarthaṃ",
    "GSP29nystik_u:19674": " tasya sāmarthyamaparijñāyāviśiṣṭe tadāropyāviśiṣṭasādhanaṃ prayuktavān /",
    "GSP29nystik_u:19675": " tatra nirākāṅkṣo vādī savyabhicārahetuprayogādeva parājīyate na tu pratijñāntaraprayogāt /",
    "GSP29nystik_u:19676": " yadi tu vādinyaparyavasitavāda eva madhye prativādinā hetoranaikāntikatve udbhāvite tamevahetumasarvagatatve satīti viśeṣṭuṃ mīmāṃsake prati śabdasyāsarvagatatvaṃ pratijātīte /",
    "GSP29nystik_u:19677": " asarvagataḥ śabda iti pratijñāya ca na hetuṃ bravīti tadānaikāntikatvoddhārāya pratijñāntarakaraṇānnānaikāntikatvena parājīyate api tu pratijñāntarādeva,",
    "GSP29nystik_u:19678": " na hi pratijñā pratijñāntaraṃ sādhayitumarhatīti /",
    "GSP29nystik_u:19679": " so 'yaṃ pratijñāṃmātrasyāsādhakatvāpratipattyā 'sādhakasyaiva vā sādhakatvapratipattyā parājīyate /",
    "GSP29nystik_u:19680": " tadetadāha na ca pratijñā pratijñāntaraṃ sādhayati /",
    "GSP29nystik_u:19681": " tena pratijñā yatrārthe samārthā tadaparijñānātpañcāvayavasādhye ca sāmarthyāropaṇādaparijñānāditi",
    "GSP29nystik_u:19682": " śliṣṭanirddeśaḥ prasajyapratiṣedhaparyudāsau vivakṣitau tenājñānādviparītajñānācca",
    "GSP29nystik_u:19683": " pratijñāntaraṃ nigrahasthānamiti /",
    "GSP29nystik_u:19684": " yatpunarucyate paraiḥ atyantāsambaddhametad yatpratijñā pratijñāsādhanāyeti yo hi",
    "GSP29nystik_u:19685": " prāk pratijñāmuktvā hetūdāharaṇādikaṃ vaktuṃ jānāti sa kathaṃ cidanukramaṃ sādhanasya",
    "GSP29nystik_u:19686": " jānātyeva jānan kathamavi kalāntaḥkaraṇaḥ pratijñāmeva pratijñānasādhanāyopādadīteti /",
    "GSP29nystik_u:19687": " tatra brūmaḥ",
    "GSP29nystik_u:19688": " nāyaṃ pratijñayā pratijñā sādhanīyeti buddhyā pravṛttaḥ kiṃ tvasarvagatatvaṃ śabdasya",
    "GSP29nystik_u:19689": " mīmāṃsakaṃ prati sādhayitvā tenaindriyakatvaṃ viśiṣyānaikāntikatvamuddharaṇīyamiti",
    "GSP29nystik_u:19690": " manorathena pravṛttaḥ pratijñāṃ kṛtavān asarvagataḥ śabda iti /",
    "GSP29nystik_u:19691": " athāsya prativādyavaṣṭambhātpariṣaddarśanādvā stambhitatve sādhanāpratibhanayā tūṣṇīṃ bhavataḥ prekṣāvato 'pi pratijñāntaraṃ bhavati nigrahasthānam",
    "GSP29nystik_u:19692": " ayaṃ ca vikalāntaḥkaraṇasya nigraho bhavadbhirapyukta",
    "GSP29nystik_u:19693": " eva tadabhyupagamyāpratibhayā tūṣṇīṃbhāvāditi vadadbhiḥ so 'yamīdṛśo 'satpralāpo",
    "GSP29nystik_u:19694": " bhavadbhiḥ śāstre nibandhanīyona tvasmābhiriti vyaktamiyaṃ rājakulasthitiriti sarvaṃ caturasam // 3 //",
    "GSP29nystik_u:19695": " NyS_5,2.4: pratijñāhetvorvirodhaḥ pratijñāvirodhaḥ //",
    "GSP29nystik_u:19696": " atra pratijñāhetvoriti pratiyogidvayamātropalakṣaṇaparam /",
    "GSP29nystik_u:19697": " tena dṛṣṭāntādayo 'pi pratiyogina unneyāḥ /",
    "GSP29nystik_u:19698": " etaduktaṃ bhavati yeṣāṃ vākyagatānāṃ padārthānāṃ mitho vyāghātaḥ pratīyate pramāṇāntaraṃ",
    "GSP29nystik_u:19699": " ca virodhakaṃ sa virodho nāma nigrahasthānam1 lakṣyasthitaspaya pratijñāgrahaṇasyāpyupalakṣaṇārthatvāt /",
    "GSP29nystik_u:19700": " nacaivaṃ bhāṇḍālekhyanyāyaḥ ekadeśenāvyāpakena samudāyasaṃgrahe sa hi bhavati,",
    "GSP29nystik_u:19701": " na tu vyāpakena saṃgrahe vyāpakaṃ cānavayavena idaṃpratiyogimithunayorvirodhaḥ",
    "GSP29nystik_u:19702": " ato yathāśruti tāvitsūtraṃ vyācaṣṭe vārtikakāraḥ",
    "GSP29nystik_u:19703": " yatra pratijñā hetunā virudhyata iti /",
    "GSP29nystik_u:19704": " dvayorvirodhe yasya pramāṇāntarānugrahastena tadbādhyata iti tena tadvirudhyataityucyate /",
    "GSP29nystik_u:19705": " yatra pratijñayā heturvirudhyate tadudāharati /",
    "GSP29nystik_u:19706": " yathā guṇavyatiriktaṃ dravyaṃ bhedenāgrahaṇāditi /",
    "GSP29nystik_u:19707": " atra hi bhedenāgrahaṇādityanena grahaṇapratiṣedhena grāhyābhāva upalakṣyate /",
    "GSP29nystik_u:19708": " tenaivaṃ hetvartho bhavati guṇavyatiriktaṃ dravyamavyatirekāditi /",
    "GSP29nystik_u:19709": " so 'yaṃ pratijñāhetupadayorvyāptismaraṇānapekṣa",
    "GSP29nystik_u:19710": " eva parasparavyāghāto 'stitāstipadayoreva /",
    "GSP29nystik_u:19711": " na caivaṃvidhaḥ śabde nityatvakṛtakatvayoryena kṛtakatvavadviruddho 'yaṃ hetvābhāsaḥ syāt /",
    "GSP29nystik_u:19712": " tatra hi kṛtakatvasya nityatvena vyāptismaraṇāpekṣa",
    "GSP29nystik_u:19713": " eva virodhaḥ pratīyate na tvayaṃ tathā astināstivatsvabhāvavirodhāt /",
    "GSP29nystik_u:19714": " yadyapyayamasiddho 'pi hetustathā 'pyasyāsiddhirbādhakaṃ pramāṇāntaramanusṛtya pratipattavyā pratijñāvirodhastūccāraṇamātrādeva prathamata eva gamyata iti /",
    "GSP29nystik_u:19715": " tenaiva dūṣitenāsiddhiḥ paścāttanī na dūṣaṇatvāya kalpate bhasmīkṛte dahanavat /",
    "GSP29nystik_u:19716": " pratijñāhetuvirodhamātreṇa ca nigrahasiddheḥ suhṛdbhāvamātreṇa pratijñāyā balavattāsmaraṇam /",
    "GSP29nystik_u:19717": " pratijñāyāścātra balavattvaṃ pramāṇāntarānugrahāt /",
    "GSP29nystik_u:19718": " tathā hi darśanasparśanābhyāmekārthapratisaṃdhānādrūpādivyatiriktaṃ dravyaṃ sidhyatīti tadanugṛhītā pratijñaiva hetvarthaṃ bādhata iti /",
    "GSP29nystik_u:19719": " etenaiveti /",
    "GSP29nystik_u:19720": " lakṣaṇena /",
    "GSP29nystik_u:19721": " śramaṇā garbhiṃṇīti śramaṇā brahmacāriṇī nāntarvatnī bhavitumarhati jitendrayasyopasthasaṃyamo hi brahmacaryaṃ,",
    "GSP29nystik_u:19722": " na--cāsādhanāṅgasya pratijñāyā vacanādeva nigṛhīta iti kṛtaṃ virodhodbhāvanena niṣpāditakriye karmaṇi aviśeṣābhidhāyino dūṣaṇasya dūṣaṇanyāyātipātāditi sāṃpratam /",
    "GSP29nystik_u:19723": " pratijñāyāḥ sādhanāṅgatvasya prathama evādhyāye darśitatvāt /",
    "GSP29nystik_u:19724": " hetuvirodho 'pi yatra hetunā pramāṇāntareṇānugṛhītena pratijñā bādhyate /",
    "GSP29nystik_u:19725": " yathā sarvaṃ pṛthagiti pratijñā na kiṃ cidekamityarthaḥ /",
    "GSP29nystik_u:19726": " hetuḥ samūhe bhāvaśabdaprayogāditi1 ekasamuccaye ghaṭādiprayogādityarthaḥ /",
    "GSP29nystik_u:19727": " nāstyekamekasamuccayaśceti vacanaṃ mitho virudhyate vinaiva vyāptyanusmaraṇamiti /",
    "GSP29nystik_u:19728": " na ca sarvanāstitvavādino naikasamuccayova",
    "GSP29nystik_u:19729": " 'stīti vaktavyam asati hetau sādhyasiddherayogāt /",
    "GSP29nystik_u:19730": " na ca kalpitasya hetoḥ sādhanāṅgateti tatra tatra niveditam /",
    "GSP29nystik_u:19731": " atra caikasamuccayasya pramāṇānugrahānnaikaṃ kiṃ ciditi pratijñā hetunā bādhyate /",
    "GSP29nystik_u:19732": " etena lakṣaṇena pratijñāyā dṛṣṭāntavirodho 'pi vaktavyaḥ /",
    "GSP29nystik_u:19733": " yathā nityaḥ śabdaḥ prameyatvād yatprameyaṃ tannityaṃ yathākāśamiti sādharmyadṛṣṭāntaḥ /",
    "GSP29nystik_u:19734": " yadyapyatra vastuto heturanaikāntikastathā 'pi dṛṣṭāntasya pratijñāvirodhenaiva nigṛhyate virodhasya vākye prathamamavagateḥ /",
    "GSP29nystik_u:19735": " anityaṃ ghaṭādyunnīyānaikāntikatvapratipattestajjadhanyatvāditi /",
    "GSP29nystik_u:19736": " hetośca dṛṣṭāntādibhirvirodha etena vaktavya",
    "GSP29nystik_u:19737": " ityanuṣajyate yathā nityaḥ śabda aindriyakatvādanaindriyadvyaṇukavaditi /",
    "GSP29nystik_u:19738": " atrāpyaindriyakatvānaindriyakatvayāḥ śabdato virodhaḥ pratīyate sādhanavaikalyaṃ tu vastusvabhāvālocanayeti viśeṣaḥ /",
    "GSP29nystik_u:19739": " evamupanayena virodho 'naindriyakaśca śabda iti /",
    "GSP29nystik_u:19740": " atrāpi vastusvabhāvālocanayā 'naindriyakatvāsiddhiḥ pratīyate śabdatastu virodha iti /",
    "GSP29nystik_u:19741": " pramāṇavirodhaśca pratijñāhetvorvaktavyaḥ /",
    "GSP29nystik_u:19742": " (554/1) yadyapi bādhitaviṣayaṃ hetvābhāsāntargataṃ tathāpīhāpyastīti virodhahetvābhāsayoratra nigrahasthānayoḥ samāveśo 'stu na kva cidviṣaye samāveśādānarthakyam /",
    "GSP29nystik_u:19743": " viṣayāntare samāveśābhāvādarthavattvāt /",
    "GSP29nystik_u:19744": " darśitaṃ cānantarameva bhinnaviṣayatvamiti /",
    "GSP29nystik_u:19745": " tadevaṃ sādhanavādino virodhaṃ nigrahasthānamabhidhāyottaravādino 'pi nigrahasthānamanenaiva saṃgṛhītamityāha parapakṣasiddhena gotavādineti",
    "GSP29nystik_u:19746": " yadā hi bauddhena prābhākaraṃ prati sādhyate anityaḥ śabdaḥ śrāvaṇatvāditi /",
    "GSP29nystik_u:19747": " yadyanityatvaṃ na bhavecchrāvaṇatvaṃ na syāditi prābhākaro 'naikāntikatvamudbhāvayati",
    "GSP29nystik_u:19748": " śrāvaṇaṃ śabdatvaṃ nityaṃ ceti tadāsyānaikāntikatvodbhāvanaṃ svakīyaśabdatvanirākaraṇaviruddhamiti /",
    "GSP29nystik_u:19749": " parapakṣasiddhaṃ gotvādyapīdṛśa eva viṣaye viruddhe draṣṭavyam /",
    "GSP29nystik_u:19750": " siddhāntaviruddhaṃ ca sādhanaṃ viruddhamityāha /",
    "GSP29nystik_u:19751": " svapakṣānapekṣaṃ ca /",
    "GSP29nystik_u:19752": " nanu yadyanaikāntikodbhāvanamapi viruddhaṃ kastarhyanaikāntikatvāpādanasya viṣaya ityat āha /",
    "GSP29nystik_u:19753": " ubhayapakṣasampratipannastviti /",
    "GSP29nystik_u:19754": " deśayati /",
    "GSP29nystik_u:19755": " dṛṣṭāntābhāsā iti /",
    "GSP29nystik_u:19756": " avayavāntaraṃ hi pratijñāhetpavādibhya udāharaṇe tena hetvābhāsoktyā tasya saṅgrahaḥ/",
    "GSP29nystik_u:19757": " pāramparyeṇa tūdāharaṇābhāsasya hetudūṣakatvena sarvameva hetudūṣakamiti bhāvaḥ /",
    "GSP29nystik_u:19758": " pariharati hetvābhāsapūrvakatvāditi /",
    "GSP29nystik_u:19759": " hetvābhāsā ityatra hetuśabdaḥ svārthamaparityajya dṛṣṭāntamupalakṣayati /",
    "GSP29nystik_u:19760": " upalakṣaṇe heturuktaḥ",
    "GSP29nystik_u:19761": " hetvābhāsapūrvakatvāddhetvābhāsapradhānakatvād",
    "GSP29nystik_u:19762": " dṛṣṭāntābhāsenāpi hetureva dūṣyate yataḥ /",
    "GSP29nystik_u:19763": " na caitāvatā pratijñādidoṣopalakṣaṇaprasaṅgaḥ /",
    "GSP29nystik_u:19764": " na hi yatra yatra nimittamasti tatsarvamupalakṣaṇīyaṃ,",
    "GSP29nystik_u:19765": " kiṃ tu yadupalakṣyate tatrāvaśyaṃ nimittaṃ vaktavyam /",
    "GSP29nystik_u:19766": " na ca sūtrakārasya sarvatra lāghavādaro dṛḍha",
    "GSP29nystik_u:19767": " ityuktam /",
    "GSP29nystik_u:19768": " tasmātsarvaṃ ramaṇīyam // 4 //",
    "GSP29nystik_u:19769": " NyS_5,2.5: pakṣapratiṣedhe pratijñātārthāpanayanaṃ pratijñāsaṃnyāsaḥ //",
    "GSP29nystik_u:19770": " aindriyakatvasya hetoranaikāntiṅkatvodbhāvanena śabdānityatvapakṣe pratikṣipte vādī prativādinaṃ brūyādanaikāntikatvamuddidhīrṣuḥ kaḥ punarāhānityaḥ śabda iti /",
    "GSP29nystik_u:19771": " yadyahamanityaḥ śabda iti pratijñātamapahvotuṃ śaknoti tadā na sāmānyena nityena me heturanaikāntiko bhavatīti buddhyā 'hnupate so 'yamevaṃvādī na śakyo 'naikāntikatvena jetum /",
    "GSP29nystik_u:19772": " apahvavasyāpahnavatvāvedane 'naikāntikatvoddhārāttasmādanaikāntikasyānaikāntikatvasthāpanāyāpahnavasyāpahnavatvamudbhāvanīyam /",
    "GSP29nystik_u:19773": " tatra kimapajnavatvamudbhāvyānaikāntikatvaṃ vyavasthāpya nigṛhyatāmutāpahnavādeveti",
    "GSP29nystik_u:19774": " saṃśaye 'pahnavatvodbhāvanenaiva pūrvāparaparāhate nirgṛhyate nānaikāntikatvena tatpūrvakatvādanaikāntikatvasthāpanasya /",
    "GSP29nystik_u:19775": " tasmādyaduktaṃ kīrtinā kimidānīṃ hetvābhāsāduttarapratijñāsaṃnyāsāpekṣayā tasya prativādino hetvābhāsa evādyaṃ nigrahasthānamiti tadapyapāst",
    "GSP29nystik_u:19776": " pratijñāsaṃnyāsasyaiva pūrvabhāvitvāt /",
    "GSP29nystik_u:19777": " yadapi tenoktaṃ pakṣapratiṣedhe tūṣṇīṃbhavatastūṣṇīṃbhāvo nāma nigrahasthānaṃ pralapataśca pralapitaṃ nāmetyādyapi vācyaṃ syāditi /",
    "GSP29nystik_u:19778": " tadapyasāṃpratam /",
    "GSP29nystik_u:19779": " na hi tūṣṇīmbhāvena pralapitādibhirvā śakyamanaikāntikatvamuddhartuṃ yathā pratijñārthāpahnavena,",
    "GSP29nystik_u:19780": " na caite hetvābhasodbhāvanasya purastāttanāḥ tasmādetadapyanirūpitābhidhānādyatkiñciditi // 5 //",
    "GSP29nystik_u:19781": " NyS_5,2.6: aviśeṣokte hetau pratiṣiddhe viśeṣamicchato hetvantaram //",
    "GSP29nystik_u:19782": " vyākhyātuṃ nidarśanamāha nidarśanamekaprakṛtīdaṃ vyaktaṃ bhūtabhautikendriyamekaprakṛtīnāṃ vikārāṇāṃ parimāṇāt /",
    "GSP29nystik_u:19783": " tadyathā ekamṛtpūrvā ghaṭaśarāvodañjanādayaḥ parimitā dṛṣṭāḥ yāvān prakṛtervyūhaḥ saṃsthānaṃ tāvānvikāra iti /",
    "GSP29nystik_u:19784": " na caitadudāharaṇaṃ sādhanavikalamityāha dṛṣṭaṃ ceti /",
    "GSP29nystik_u:19785": " upanayamāha asti cedamiti /",
    "GSP29nystik_u:19786": " nigamanamāha tadekaprakṛtīnāmiti /",
    "GSP29nystik_u:19787": " asya parimitatvasya hetorvyabhicāreṇa pratyavasthānaṃ prativādinaḥ /",
    "GSP29nystik_u:19788": " nānāprakṛtīnāṃ ghaṭarucakādīnāmekaprakṛtīnāṃ ca ghaṭaśarāvādīnāṃ dṛṣṭaṃ parimāṇamiti /",
    "GSP29nystik_u:19789": " evaṃ pratyasthite prativādini vādī paścātparimitatvaṃ hetuṃ viśinaṣṭi ekaprakṛtisamanvaye sati śarāvādivikārāṇāṃ parimāṇadarśanāditi /",
    "GSP29nystik_u:19790": " prakṛtiḥ svabhāvaḥ,",
    "GSP29nystik_u:19791": " ekasvabhāvasamanvaye satītyarthaḥ /",
    "GSP29nystik_u:19792": " ekaprakṛtisamanyavaṃ sphuṭayati /",
    "GSP29nystik_u:19793": " sukhaduḥkhamohasamanvitaṃ hīdaṃ sarvaṃ vyaktaṃ parimitaṃ gṛhyate /",
    "GSP29nystik_u:19794": " tathā hi /",
    "GSP29nystik_u:19795": " metradāreṣu narmadāyāṃ maitrasya sukhabuddhirbhavati tatsapatnīnāṃ ca duḥkhabuddhiḥ caitrasya tāmavindato raṇaraṇakavato moho vibhādaḥ /",
    "GSP29nystik_u:19796": " narmadayā bhāvāntarāṇi vyākhyātāni /",
    "GSP29nystik_u:19797": " tadevaṃ yatraikasvabhāvasamanvaye sati parimāṇaṃ tatraikaprakṛtitvameva tadyathaikamṛtpiṇḍasvabhāveṣu ghaṭaśarāvodañcanādiṣu /",
    "GSP29nystik_u:19798": " ghaṭarucakādayastu naikasvabhāvāḥ mārdasauvarṇādīnāṃ svabhāvānāṃ bhedāt /",
    "GSP29nystik_u:19799": " nidarśyātra sūtraṃ yojayati tadidamaviśeṣokte hetau pratiṣiddha iti /",
    "GSP29nystik_u:19800": " asya nigrahasthānatvamāha /",
    "GSP29nystik_u:19801": " sati ca hetvantarabhāva iti /",
    "GSP29nystik_u:19802": " api ca yadi hetvantaravacane viśvamekaprakṛti sādhyate tadā nidarśanaṃ nāsti sarvasya pakṣe nikṣepāt /",
    "GSP29nystik_u:19803": " atha nidarśanasiddhyarthaṃ kiṃ citpakṣādvyatiricyatetatastenaivānaikāntikatvam /",
    "GSP29nystik_u:19804": " anvitānāṃ parimitānāṃ bhinnaprakṛtikatvādityāha /",
    "GSP29nystik_u:19805": " hetvantaravacane sati yadi hetvarthanidarśana",
    "GSP29nystik_u:19806": " iti /",
    "GSP29nystik_u:19807": " hetuḥ sādhanam arthaḥ sādhyaḥ tau hetvarthau nidarśayati vyāpyavyāpakabhāveneti /",
    "GSP29nystik_u:19808": " nidarśanaḥ",
    "GSP29nystik_u:19809": " nidarśanaḥ hetvarthayornidarśano hetvarthanidarśano dṛṣṭāntaḥ sa yadyupādīyate tato nedaṃ vyaktamekaprakṛti bhavati dṛṣṭāntasya prakṛtyantaropādānāt",
    "GSP29nystik_u:19810": " vārttikaṃ sādhanāntaropādāne pūrvasyeti /",
    "GSP29nystik_u:19811": " dattottarāvasara eva vādini yadi prativādī hetvarthaṃ vyabhicārayati vādīca tṛtīyapadake sthito hetuṃ viśeṣayati tadā sādhanāntaropādānānnigṛhyatāmutānaikāntikasādhanopādānāt",
    "GSP29nystik_u:19812": " na tāvadanaikāntikasādhanādasya nigraho hetuviśeṣaṇenanapava samāhitatvāditi /",
    "GSP29nystik_u:19813": " tasmāddhetvantaravacanādeva nigṛhyate pūrvasya vastuto 'samarthasyāsāmarthyakhyāpanāt /",
    "GSP29nystik_u:19814": " sāmarthye vā hetvantarānarthakyamiti sūktam // 6 //",
    "GSP29nystik_u:19815": " NyS_5,2.7: prakṛtādarthādapratisaṃbaddhārtham arthāntaram //",
    "GSP29nystik_u:19816": " vyācaṣṭe yathoktalakṣaṇe pakṣapratipakṣaparigrahe sati vāde jalpe vitaṇḍāyāmityarthaḥ /",
    "GSP29nystik_u:19817": " hetutaḥ sādhyasiddhau prakṛtāyāṃ vādī sādhanaṃ brūyād nityaḥ śabdo 'sparśatvāditi /",
    "GSP29nystik_u:19818": " atrāntare sūkhādibhirvyabhicāreṇa hetorasāmarthyaṃ paśyana tatpracchādanārthaṃ prasaktānuprasaktyā taṃ tamarthamupanyasyannarthāntareṇa nigṛhyate",
    "GSP29nystik_u:19819": " abhidheyasya kriyāntarayogāt kriyāviśeṣasya yogādviśiṣyamāṇarūpo bhidyamānarūpaḥ",
    "GSP29nystik_u:19820": " śabdo nāmeti yathā vṛkṣastiṣṭhati vṛkṣaṃ chinatti vṛkṣeṇa candramasaṃ paśyati vṛkṣāyodakamāsiñcatītyādi /",
    "GSP29nystik_u:19821": " tadevamabhidheyasya kriyāviśeṣayogādviśiṣyamāṇarūpaḥ śabdo nāmeti /",
    "GSP29nystik_u:19822": " ākhyātasvarūpamāha /",
    "GSP29nystik_u:19823": " kriyākārakasamudāya",
    "GSP29nystik_u:19824": " iti /",
    "GSP29nystik_u:19825": " viṣayeṇa viṣayiṇamupalakṣayati /",
    "GSP29nystik_u:19826": " pacati pacyataityevamādayaḥ śabdāḥ kriyāṃ kartāraṃ karma cābhivadanti tadetallakṣaṇamasiddhamativyāpakaṃ ca,",
    "GSP29nystik_u:19827": " na hi kartā karma vā ākhyātenābhidhīyate /",
    "GSP29nystik_u:19828": " kriyākṣepeṇaiva tayoḥ pratilambhāt /",
    "GSP29nystik_u:19829": " ananyalabhyasya ca śabdārthatvāt /",
    "GSP29nystik_u:19830": " kartṛkarmaṇośca kārakāntaremyo bhāvanāyāmabhyarhitatamatvena tatsaṅkhyābhidhānaniyamādasiddhaṃ kārakābhidhānam /",
    "GSP29nystik_u:19831": " ativyāpakaṃ ca pācakaḥ pākya",
    "GSP29nystik_u:19832": " ityādernāmno 'pi kriyākārakasamudāyābhidhāyitvāt /",
    "GSP29nystik_u:19833": " tadasmin lakṣaṇe 'parituṣyan lakṣaṇāntaradvayenākhyātapadānyupasaṃgṛhṇāti /",
    "GSP29nystik_u:19834": " kārakasaṃkhyāviśiṣṭakriyākālayogābhidhāyyākhyātam /",
    "GSP29nystik_u:19835": " pacati pacyataityādau kartuḥ karmaṇo vā saṃkhyayā kālena vartamānādinā viśiṣṭā kriyā pratīyate /",
    "GSP29nystik_u:19836": " kālaśca kva cidastītyetāvavokto,",
    "GSP29nystik_u:19837": " na tu vivakṣito lakṣaṇe pacata yajetetyevamādau tadyogāpratīteḥ /",
    "GSP29nystik_u:19838": " anena lakṣaṇena sthīyate supyataityādīnāmākhyātānāmasaṅghahaḥ kārakatatsaṃkhyayorapratīteḥ tatsaṃgrahāya dvitīyaṃ lakṣaṇamāha /",
    "GSP29nystik_u:19839": " dhātvarthamātraṃ ca kālābhidhānaviśiṣṭamabhidhīyataityabhidhānam /",
    "GSP29nystik_u:19840": " prayogeṣviti /",
    "GSP29nystik_u:19841": " nāmno vākhyātasya vā tadarthādabhidyamānarūpā nipātāḥ /",
    "GSP29nystik_u:19842": " yathā samuccayavikalpādināmapadaiḥ samuccayādayaḥ samuccetavyānnāmārthādākhyātārthādvā bhedenocyante tatra ṣaṣṭhīprayogāt /",
    "GSP29nystik_u:19843": " teṣāṃ samuccayo vikalpo veti naivaṃ cādayaḥ svārthānnāmārthādākhyātārthādvā bhedenābhidadhati /",
    "GSP29nystik_u:19844": " rūpyante pratipādyante rūpāṇi arthānnāmārthādākhyātārthādvā bhidyamānaṃ rūpaṃ pratipādyamānaṃ yeṣāṃ nipātānāṃ te tathoktaḥ /",
    "GSP29nystik_u:19845": " upasūjyamānāḥ samīpe prāk prayujyamānāḥ kriyāvadyotakā upasargāḥ avadyotanaṃ copalakṣaṇam /",
    "GSP29nystik_u:19846": " adhikārthā viparītārthāścopasargā gṛhyante /",
    "GSP29nystik_u:19847": " yathā 'bhyāgacchati pratiṣṭhataityādiṣu tadasya nigrahasthānatvaṃ vārtikakāra upapādayati /",
    "GSP29nystik_u:19848": " abhyupagateti /",
    "GSP29nystik_u:19849": " yathā ca sādhanavādinor 'thāntaraṃ nigrahasthānamevamuttaravādino 'pi draṣṭavyam // 7 //",
    "GSP29nystik_u:19850": " NyS_5,2.8: varṇakramanirdeśavad nirarthakam //",
    "GSP29nystik_u:19851": " varṇakramanirddeśavaditi vatiḥ /",
    "GSP29nystik_u:19852": " atra yadā drāviḍaḥ svabhāṣayā tadbhāṣānabhijñamāryaṃ prati śabdanityatvaṃ pratipādayati",
    "GSP29nystik_u:19853": " tadā tannirarthakaṃ nigrahasthānaṃ sa khalvāryabhāṣāṃ jānannasāmarthyapracchādanāya",
    "GSP29nystik_u:19854": " tadbhāṣānabhijñatayā vā svabhāṣayā sādhanaṃ prayuktavān so 'yaṃ pūrvasminkalpe vipratipattyā",
    "GSP29nystik_u:19855": " nigṛhyate uttarasmiṃstvapratipattyā /",
    "GSP29nystik_u:19856": " vastutaḥ sādhanasāmarthye 'pi mūkavadāryapratipādakaśabdāpratītestatpratipādanārambhavaiyarthyāt /",
    "GSP29nystik_u:19857": " atraiva dṛṣṭāntamātratayā vatinā atra varṇakramo darśito na punaretadudāharaṇaṃ nigrahasthānasya yena kapolavāditrādāvapi prasaṅgaḥ /",
    "GSP29nystik_u:19858": " yathā hi drāviḍasyārthabhedavivakṣotthāpitaṃ vacanaṃ naivaṃ varṇakramanirddeśaḥ kapolavāditraṃ vā apratipādakatvasāmānyādvarṇakramanirddeśavaditi dṛṣṭāntaḥ /",
    "GSP29nystik_u:19859": " ata evāha bhāṣyakāraḥ /",
    "GSP29nystik_u:19860": " evaṃprakāramiti /",
    "GSP29nystik_u:19861": " na punaridamevetyarthaḥ /",
    "GSP29nystik_u:19862": " vārtikamudāharaṇaṃ bhāṣya iti /",
    "GSP29nystik_u:19863": " (555/3) evaṃprakārodāharaṇamityarthaḥ /",
    "GSP29nystik_u:19864": " sādhanānupādānāditi /",
    "GSP29nystik_u:19865": " parapratipādakaṃ pañcāvayavaṃ vākyaṃ sādhanaṃ tattena nopāttaṃ tasya svasamayena pratipādakatve 'pyāryān pratyapratipādakatvādityarthaḥ // 8",
    "GSP29nystik_u:19866": " NyS_5,2.9: pariṣatprativādibhyāṃ trirabhihitamapyavijñātam avijñātārtham //",
    "GSP29nystik_u:19867": " yadvākyaṃ pariṣadā prativādinā ca na vijñāyate samānasaṃketena vādinā trirabhihitaṃ",
    "GSP29nystik_u:19868": " yāvadbhirvāraiḥ pariṣatprativādinorarthapratyayo bhavati sa ca prāyeṇa tribhiriti",
    "GSP29nystik_u:19869": " trirabhihitamityuktam /",
    "GSP29nystik_u:19870": " nanu samānasaṅketena vādinā trirabhihitamavijñātārthaṃ ceti na saṃbhavati /",
    "GSP29nystik_u:19871": " sambhave vā pariṣatprativādinai jaḍau na ca jaḍānavabodhe pratipādakasya kaścidaparādhaḥ /",
    "GSP29nystik_u:19872": " na hi badhiro gītaṃ na śṛṇotīti gāyanasya kaścidaparādha ityata āha /",
    "GSP29nystik_u:19873": " śliṣṭaśabdamasati prakaraṇādau niyāmake yathā śveto dhāvatīti /",
    "GSP29nystik_u:19874": " apratītaprayogaṃ jarbharīturpharītū iti /",
    "GSP29nystik_u:19875": " atidrutoccāritamityevamādinā kāraṇena tadavijñātārtham/",
    "GSP29nystik_u:19876": " asya nigrahasthānatvamāha /",
    "GSP29nystik_u:19877": " asāmarthyeti /",
    "GSP29nystik_u:19878": " vārtikaṃ bhāṣyavyākhyayā gatārtham // 9 //",
    "GSP29nystik_u:19879": " NyS_5,2.10: paurvāparyāyogādapratisaṃbaddhārtham apārthakam //",
    "GSP29nystik_u:19880": " yatrānekasya padasyāśliṣṭasya pratītayogasyādrutoccāritasya vākyasya cānekasya paurvāparyeṇāyogaḥ",
    "GSP29nystik_u:19881": " sambandho nāstīti tasmādasambaddhārthatā gṛhyate tadapārthakaṃ nigrahasthānaṃ niṣprayojanaṃ, kasmāt? /",
    "GSP29nystik_u:19882": " samudāyārthasya vākyārthasya vā 'pāyādvākyamahāvākyārthapratyāyanaprayojano hi padānāṃ vākyānāṃ vā prayogo 'sati tasminnapārthakamityarthaḥ",
    "GSP29nystik_u:19883": " vākyasya paurvāparyāsambandhaudāharaṇamāha /",
    "GSP29nystik_u:19884": " yathā daśa dāḍimāni ṣaḍapūṣā iti /",
    "GSP29nystik_u:19885": " padānāṃ paurvāparyāsambandhe udāharaṇamāha /",
    "GSP29nystik_u:19886": " kuṇḍamajājinam",
    "GSP29nystik_u:19887": " iti /",
    "GSP29nystik_u:19888": " raurukaṃ rarusambandhi /",
    "GSP29nystik_u:19889": " pāryya pāyayitavyam /",
    "GSP29nystik_u:19890": " apratiśīno vṛddhaḥ /",
    "GSP29nystik_u:19891": " vārtikakāraḥ śaṅkate /",
    "GSP29nystik_u:19892": " nirarthakāpārthakayoriti /",
    "GSP29nystik_u:19893": " parapratyāyanaprayojanaṃ hi vacanoccāraṇaṃ tatra nirarthakenevāpārthakenāpi na paraḥ pratipādyata iti ubhayorabhedaḥ /",
    "GSP29nystik_u:19894": " na ca varṇakramamātramekatrānyatra ca padānītyetāvatā bhedenopādanaṃ yuktam /",
    "GSP29nystik_u:19895": " ekatra vākyopādānamanyatra padopādānamityapārthakayorapyavāntarabhedena bhedopādānaprasaṅgāditi śaṅkārthaḥ /",
    "GSP29nystik_u:19896": " nirākaroti /",
    "GSP29nystik_u:19897": " bhidyata iti /",
    "GSP29nystik_u:19898": " pṛcchati /",
    "GSP29nystik_u:19899": " katham /",
    "GSP29nystik_u:19900": " uttaram /",
    "GSP29nystik_u:19901": " tatrānarthake varṇamātram abhidheyaśūnyam iha tvapārthake padāni padyate gamyate",
    "GSP29nystik_u:19902": " 'bhidheyamebhiriti padāni vākyāni cābhidheyavanti asambaddhāni nirabhidheyaniṣprayojanayornirarthakāpārthakayormahānviśeṣaḥ /",
    "GSP29nystik_u:19903": " na tvīdṛśo vākyapadayorniṣprayojanayorviśeṣo yenāvāntarabhedamādriyāmahe /",
    "GSP29nystik_u:19904": " parapratyāyanaprayojanābhāvāmātravivakṣayā tvaviśeṣe sarvanigrahasthānāviśeṣaḥ sarvatra parapratyāyanābhāvāt /",
    "GSP29nystik_u:19905": " bhāve vā nigrahasthānānupapatteḥ // 10 //",
    "GSP29nystik_u:19906": " NyS_5,2.11 // avayavaviparyāsavacanamaprāptakālam (sū. 11) //",
    "GSP29nystik_u:19907": " vyācaṣṭe pratijñādīnāmavayavānāṃ yathālakṣaṇamarthavaśāt kramaḥ lakṣaṇānatikrameṇa kramaḥ uktametadasmābhiḥ prathamādhyāye /",
    "GSP29nystik_u:19908": " yadapekṣitābhidhāyino vacanātpare pratipadyante nānyasya /",
    "GSP29nystik_u:19909": " tatra prathamaṃ sādhyanirddeśo 'pekṣitaḥ parairna tu sādhananirddeśaḥ",
    "GSP29nystik_u:19910": " tatra yadyayaṃ prathamaṃ sādhanameva prayuñjīta kathamapokṣitaṃ brūyād,",
    "GSP29nystik_u:19911": " anapekṣitābhidhāyī ca kathaṃ pratipādako nāma /",
    "GSP29nystik_u:19912": " tadevaṃ sarvāṇyeva hetuvacanādīni api kramavanti nākramāṇi pratipādayitumarhantīti viparītakramebhyo 'pyārthakramānusaraṇādevārthapratipatteḥ",
    "GSP29nystik_u:19913": " so 'yaṃ pratijñādīnāmartha etādṛśo ya eṣāṃ kramamantareṇa na śakyo jñātumiti /",
    "GSP29nystik_u:19914": " avayavaviparyāse tavākāṅkṣābhāvāt tatpūrvakatvācca padārthasambandhasyāsambandhaṃ nigrahasthānamityarthaḥ /",
    "GSP29nystik_u:19915": " vārtikaṃ naivamapiva siddherityeke /",
    "GSP29nystik_u:19916": " yathāhuratrāpi na kaścit kramaniyama iṣṭārthapasiddherubhayatrāviśeṣāt /",
    "GSP29nystik_u:19917": " yadyucyeta arthaśabdavadayamasmākaṃ samayo yadanena kramaviśeṣeṇārthaḥ pratyetavyo nānyeneti atastatheva pratīyate na kramāntareṇetyata āha",
    "GSP29nystik_u:19918": " samayānabhyupagamācca /",
    "GSP29nystik_u:19919": " padeṣveva samayapūrvakaḥ pratyayo na vākyeṣu abhinavakaviracitatatsamayānapekṣādeva vākyādarthapratīteḥ /",
    "GSP29nystik_u:19920": " syādetad vākyeṣvapi kramaniyamo dṛṣṭaḥ yathā pācayāṃ babhūveti na punarvabhūvapācayāmiti ata āha prayogācceti /",
    "GSP29nystik_u:19921": " tatra laukikaḥ prayogo niyata iha tvavayavavyatyayasyāpi dṛṣṭaḥ prayoga ityarthaḥ /",
    "GSP29nystik_u:19922": " tadetaddūṣayati /",
    "GSP29nystik_u:19923": " yattāvannaivamapi siddheriti /",
    "GSP29nystik_u:19924": " tatrottaraṃ prayogo petaśabdavadetat /",
    "GSP29nystik_u:19925": " etadeva vivṛṇoti /",
    "GSP29nystik_u:19926": " yathā gaurityasyaiva padasyārtheṃ gāvīti prayujyamānaṃ padaṃ kakudādimantamarthaṃ pratyāyayati /",
    "GSP29nystik_u:19927": " (556 /1) yadyapi śabdānāmarthapratyāyanaṃ na svābhāvikaṃ tathā 'pi parameśvarasaṅketapūrvakamadya",
    "GSP29nystik_u:19928": " yāvadanuvarttate 'ta eva sādhavor 'thabhede śabdabhedā yeṣāṃ pārameśvarasaṅketaḥ",
    "GSP29nystik_u:19929": " tadasaṅketāttu pravarttamānā apyarthe 'sādhavaḥ śabdā apabhraṃśā bhavanti /",
    "GSP29nystik_u:19930": " tadapekṣāśca sādhubhirbhāṣitavyamityādayo vidhayo dharmeṣu nindārthavādāśca mantro hīnaḥ svarato varṇata ityādayaḥ vedānāṃ ca prāmāṇyaṃ pratipāditaṃ dvitīye 'dhyāye /",
    "GSP29nystik_u:19931": " na cāyamartho ye ye sādhavaste sarve dharmahetava",
    "GSP29nystik_u:19932": " iti, kiṃ tu dharmānuṣṭhānaṃ tadanurūpabhāṣaṇe prāpte sādhubhirevati niyamyate /",
    "GSP29nystik_u:19933": " tadevaṃ vyavasthite aviśeṣeṇa gogāvyādiśabdā āryeṇa prayujyamānā dṛśyante tatraite kimaviśeṣeṇaivasādhava",
    "GSP29nystik_u:19934": " uta kaścidekaḥ sādhuḥ tatpūrviketarebhyaḥ pratītiḥ",
    "GSP29nystik_u:19935": " tatraikaśabdasya sādhutvakalpanāyāmitarasmāt tanmūlatayā 'rthapratipattyupapattau na sarvatra sādhutvakalpanāyuktā /",
    "GSP29nystik_u:19936": " yathāha smātrabhavān",
    "GSP29nystik_u:19937": " jaiminiranyāyaścānekaśabdatvamiti /",
    "GSP29nystik_u:19938": " tatrāpi katamasyāsādhutvamekasyaitoṣviti jijñāsāyāṃ tatra tattvamabhiyogaviśeṣātsyāditi",
    "GSP29nystik_u:19939": " yo 'bhiyuktatamairindrapāṇiniprabhṛtibhiḥ sādhutvenāvigānataḥ smaryate sa sādhuritaro",
    "GSP29nystik_u:19940": " 'sādhuriti niścīyate /",
    "GSP29nystik_u:19941": " tena yadyapi laukikā gāvyādiśabdebhya eva gavādyarthamadhigacchantīti dṛṣṭārthamātravyavahāriṇaḥ",
    "GSP29nystik_u:19942": " pratipattistathā 'pi parīkṣakāṇāṃ vicārayatāmevaṃ vicārakramo yadvṛddhatamena gośabde",
    "GSP29nystik_u:19943": " prayoktavye pramādādgāvīśabdaḥ prayuktaḥ tataśca vṛddhatareṇa gośabdamunnīya gotvaṃ pratītam /",
    "GSP29nystik_u:19944": " yathāhuḥ /",
    "GSP29nystik_u:19945": " 'ambāmbeti yadā bālaḥ śikṣamāṇaḥ prabhāṣate /",
    "GSP29nystik_u:19946": " avyakte tadvidāṃ tena vyakte bhavati nirṇayaḥ //",
    "GSP29nystik_u:19947": " evaṃ sādhau prayoktavye yo 'pabhraṃśaḥ prayujyate /",
    "GSP29nystik_u:19948": " tena sādhuvyavahitaḥ kaścidartho 'bhidhīyate/'",
    "GSP29nystik_u:19949": " pārśvasthāścāto 'nena mūlaśabdamunnīyārthaḥ pratīta ityagṛhītvaiva gāvīśabdādevāyamamumarthaṃ pratītavāniti tameva gotvasya vācakamavagamyānyeṣāṃ vṛddho babhūva /",
    "GSP29nystik_u:19950": " tataḥ prabhṛtyananusṛtamūlaśabdānāmayaṃ vācakatvabhramo 'pabhraṃśe vartate na vṛddhatarasyobhayavedino",
    "GSP29nystik_u:19951": " mūlaśabdānusāriṇasī padarthapratipattiridānīntanānāṃ tvapabhraṃśādeva ata evānavākhyānamapi prayojanavat /",
    "GSP29nystik_u:19952": " asatyasmin vācakāpabhraṃśavibhāge jñānānabhāvātsādhubhirbhāṣitavyamiti niyamavidherna",
    "GSP29nystik_u:19953": " mlecchitavai nāpabhāṣitavai iti niṣedhasya ca viṣayasaṃśayena duradhigamatvena dharmānuṣṭhānasyāśakyatvaprasaṅgāt /",
    "GSP29nystik_u:19954": " yatrārthe yasya śabdasya bhagavateśvareṇa saṅketaḥ kṛtaḥ sa tatra sādhurasādhuranyatra yathā ya evāsvaśabdo daridre sādhuḥ sa evāsādhurvājini",
    "GSP29nystik_u:19955": " yathā nakuladaṃṣṭāgraspṛṣṭā yā kā cidoṣadhirasau sarpaviṣaṃ hanti evamīśvareṇa kṛtasaṅketaḥ śabdaḥ sādhurdharmaupayujyate nānya iti /",
    "GSP29nystik_u:19956": " yavavarāhādiśabdānāmāryamlecchayorarthavivāde vaidikādvākyaśeṣādāryasaṃmator 'tho grahītavyo na mlecchasaṃmataḥ tatra vaidikavākyaśeṣavirodhāt",
    "GSP29nystik_u:19957": " yeṣāṃ tu śabdānāmāryeṣu na dṛṣṭacaraḥ prayogaḥ kevalairmlecchairevārthabhede prayujyante yathā pikanematāmarasādayaḥ vede tu prayuktāsteṣāṃ mlecchavyavahārādevārtho 'vadhāraṇīyaḥ",
    "GSP29nystik_u:19958": " tatra teṣāmabhiyopagāditi āryavyavahārāparipanthitvācceti /",
    "GSP29nystik_u:19959": " tadevaṃ vyavasthite nyāyamīmāṃsāpariśīlanavikalānāṃ bāhyatarāḥ pralāpā upekṣaṇīyāḥ tasmātsuṣṭhūktaṃ prayogāpetaśabdavaditi /",
    "GSP29nystik_u:19960": " na ca śabdānvākhyānaṃ vyarthamiti ceti /",
    "GSP29nystik_u:19961": " pratijñādīnāṃ kramaniyamakāraṇaṃ praśnapūrvakaṃ darśayati /",
    "GSP29nystik_u:19962": " tadetatkathaṃ pūrvaṃ tāvaditi /",
    "GSP29nystik_u:19963": " dvitīyaṃ deśyamanubhāṣya pariharati /",
    "GSP29nystik_u:19964": " yatpunaretatsamayānabhyupagamāditi /",
    "GSP29nystik_u:19965": " so 'yamarthasyānurvīṃ pratitibalapravṛttāmanvācakṣāṇo nābhyākhyeya iti--- nopālabhyaḥ /",
    "GSP29nystik_u:19966": " śāstre vākyānyarthasaṃgrahārthamupādīyanta iti /",
    "GSP29nystik_u:19967": " na hiśāstre kṛtsnāsadivādarabhūtadivetyarthasaṅgraho yathā kathaṃ cit kriyata iti",
    "GSP29nystik_u:19968": " vāde 'pi tathā kriyatāmiti yuktaṃ vādādiṣu pakṣapratipakṣavadvakrorapi parīkṣyamāṇatvāt",
    "GSP29nystik_u:19969": " parīkṣitasya ca śāstritatvāt // 11 //",
    "GSP29nystik_u:19970": " NyS_5,2.12: hīnamanyatamenāpyavayavena nyūnam //",
    "GSP29nystik_u:19971": " pratijñādīnāṃ pañcāvayavānāṃ militānāṃ sādhanatvamupapāditam /",
    "GSP29nystik_u:19972": " nyūnatve sādhanatvaṃ nāsti tadabhāve na sādhyasiddhiḥ",
    "GSP29nystik_u:19973": " na hi sāmagrīniṣpādyaṃ kāryaṃ sāmagryekadeśādbhavatītyarthaḥ /",
    "GSP29nystik_u:19974": " pareṣāṃ matamupanyasti eke tviti /",
    "GSP29nystik_u:19975": " eke tu pratijñānyūnaṃ nāmanigrasthānaṃ nāstīti bravate/",
    "GSP29nystik_u:19976": " dūṣayati etattu na yuktamiti /",
    "GSP29nystik_u:19977": " kiṃ pratijñānyūnaṃ nigrahasthānāntaraṃ na bhavati atha nigrahasthānameva na bhavati /",
    "GSP29nystik_u:19978": " etadevāha kimasau nigṛhyate na veti /",
    "GSP29nystik_u:19979": " prathamakalpe doṣamāha yadīti /",
    "GSP29nystik_u:19980": " dvitīyakalpe doṣamāha atha na nigraha",
    "GSP29nystik_u:19981": " iti /",
    "GSP29nystik_u:19982": " pratijñāyāḥ sādhanāṅgatvamuktamityarthaḥ /",
    "GSP29nystik_u:19983": " yacca bravīṣi diṅnāgasiddhāntaparigraha eveti /",
    "GSP29nystik_u:19984": " etatu dūṣaprati /",
    "GSP29nystik_u:19985": " etadapīti /",
    "GSP29nystik_u:19986": " (557/1) siddhasādhyārthayoḥ siddhāntapratijñayormahān bheda ityarthaḥ // 12 //",
    "GSP29nystik_u:19987": " NyS_5,2.13: hetūdāharaṇādhikamadhikam //",
    "GSP29nystik_u:19988": " tadetanniyamābhyupagama iti bhāṣyam /",
    "GSP29nystik_u:19989": " tatra kathametatsādhyaṃ sidhyatīti jijñāsā tatraikenaiva sādhanena sādhyasiddheḥ sādhanāntarābhidhānamanarthakamiti /",
    "GSP29nystik_u:19990": " niṣpāditakriye karmaṇi aviśeṣābhidhāyinaḥ sādhanasya sādhananyāyātipātāt /",
    "GSP29nystik_u:19991": " yatra tu prativādinaḥ pariṣado vā jijñāsā bhavati kati sādhanānisaṃbhavantyasminsādhya",
    "GSP29nystik_u:19992": " iti tatra yāvanti sādhanāni tāvanti sarvāṇyeva vācyāni anyatarābhidhāne nigrahaprasaṅgāditi,",
    "GSP29nystik_u:19993": " nādhikaṃ nigrahasthānamiti ya āhustanmatamupanyasyati /",
    "GSP29nystik_u:19994": " tacca na dārḍhyāditi /",
    "GSP29nystik_u:19995": " dūṣayati na dārḍhyārtheti /",
    "GSP29nystik_u:19996": " yadi niścayo dārḍhyaṃ tadekasmādeva pramāṇādbhavati aniścāyakasyāpramāṇatvāt /",
    "GSP29nystik_u:19997": " atha sphuṭhatvaṃ tadapi cenniścayaḥ sa dattottaraḥ /",
    "GSP29nystik_u:19998": " atha sāmānyaviśeṣatadvatāṃ grahaṇaṃ na tadanumānasahasrairapi teṣāṃ sāmānyavaddravyamātraviṣayatvāt /",
    "GSP29nystik_u:19999": " śaṅkate atha bravīṣi dve api jñāpake iti /",
    "GSP29nystik_u:20000": " nāsmākamanadhigatārthagantṛtvaṃ pramāṇatvaṃ yenaikenādhigate pramāṇāntaramapramāṇaṃ syāt /",
    "GSP29nystik_u:20001": " api tu gantṛmātraṃ pramāṇaṃ tacca dvitīyasyāpyaviśiṣṭamiti śaṅkārthaḥ /",
    "GSP29nystik_u:20002": " nirākaroti satyaṃ dve api jñāpate iti /",
    "GSP29nystik_u:20003": " puruṣo 'trāparādhyate yo jñātamarthamajijñāsitaṃ jñāpayati na tu pramāṇaṃ taddhi sāmarthyena mene pravartata eva /",
    "GSP29nystik_u:20004": " yadi jijñāsāyāṃ sityāṃ pravartate pratipādayati jñeyaṃ nāsya kaścidaparādha iti /",
    "GSP29nystik_u:20005": " na hi dhānyeṣvalūneṣu dātramavraścanaṃ bhavati tasmādanapekṣitakāraṇādanavasthāprasaṅgācca puruṣasya nigraha iti sthitam // 13 //",
    "GSP29nystik_u:20006": " NyS_5,2.14: śabdārthayoḥ punarvacanaṃ puruktamanyatrānuvādāt //",
    "GSP29nystik_u:20007": " NyS_5,2.15: arthādāpannasya syaśabdena punarvacanaṃ punaruktam //",
    "GSP29nystik_u:20008": " tadanena sūtradvayena punaruktamekameva nigrahasthānaṃ kathaṃ cidavāntarabhedavivakṣayātrividhamuktaṃ prāpañcārtham /",
    "GSP29nystik_u:20009": " tadeva punaruktaṃ kva cicchabdābhyāsāt kva citparyāyāntarāt kva cidarthāditi /",
    "GSP29nystik_u:20010": " ākṣipati nābādhanāditi /",
    "GSP29nystik_u:20011": " samādhatte satyamiti /",
    "GSP29nystik_u:20012": " jalpavitaṇḍayorvakturnaipuṇyaṃ cintyate /",
    "GSP29nystik_u:20013": " punaruktaprayoge tvanipuṇaḥ syād",
    "GSP29nystik_u:20014": " anapekṣitābhidhānātsādhanasya viṣayaḥ sādhyo 'rtho na siddhaḥ tasyāparijñanānnigṛhyate /",
    "GSP29nystik_u:20015": " vaiyarthyaṃ cānarthakyaṃ viruddhaprayojanatvaṃ vābhimatam /",
    "GSP29nystik_u:20016": " tathā hi punaruktaprayoge tatprayojanānusaraṇasamākulacittaḥ prathamābhidhānādāpātataḥ",
    "GSP29nystik_u:20017": " pratītamapyarthamapratītamiva manyamāno na niścetumarhatīti tataśca pratipādanāya",
    "GSP29nystik_u:20018": " pravṛtto na pratipādayiteti viruddhaprayojanavattvavaiyarthyaṃ syādityupapannaṃ nigrahasthānamiti // 15 //",
    "GSP29nystik_u:20019": " NyS_5,2.16: vijñātasya pariṣadā trirabhihitaṣyāpyapratyuccāraṇamananubhāṣaṇam //",
    "GSP29nystik_u:20020": " vyācaṣṭe vijñātasya vākyārthasyeti /",
    "GSP29nystik_u:20021": " nigrahasthānatve 'syopapattimāha /",
    "GSP29nystik_u:20022": " apratyuccārayan kimāśrayaṃ pratiṣedhaṃ brūyāditi /",
    "GSP29nystik_u:20023": " vārttikaṃ nedaṃ nigrahasthānamiti ke cit /",
    "GSP29nystik_u:20024": " (555/9) uttareṇa",
    "GSP29nystik_u:20025": " uttaraguṇadoṣanirūpaṇena prativādino mūḍhatvāmūḍhatvāvasthāpanāt /",
    "GSP29nystik_u:20026": " etadvibhajate uttareṇa guṇadoṣavatetīti /",
    "GSP29nystik_u:20027": " tasmātkiṃ punaruccāritenoccāraṇenāsti prayojanamiti śeṣaḥ /",
    "GSP29nystik_u:20028": " asti hi kaściditi kva citpāṭhaḥ /",
    "GSP29nystik_u:20029": " tatrāsti hīti nipātadvayaṃ vākyāvatāre draṣṭavyam /",
    "GSP29nystik_u:20030": " puṃsāṃ vicitrasvabhāvatvāt kaściduttare samartho na pratyuccāraṇe nāsau saduttaparamabhidadhānaḥ",
    "GSP29nystik_u:20031": " tāvatānanubhāṣaṇamātreṇa nigrahamarhati /",
    "GSP29nystik_u:20032": " nanu yadyananubhāṣaṇaṃ na nigrahasthānaṃ tadā 'nubhāṣitumupakramya sarvamananubhāṣamāṇo na nigṛhyetetyata āha /",
    "GSP29nystik_u:20033": " yastvārabhya na nirvāhayet saduttaraṃ tu brūyāt tasya syāt khalīkāramātrasamāmarthyakṛtaṃ na tu tattvavāditvavihatirityarthaḥ /",
    "GSP29nystik_u:20034": " tamevaṃ bhadantākṣepaṃ samādhatte nottaraviṣayāparijñānāditi /",
    "GSP29nystik_u:20035": " dūṣyaviṣayaṃ hi dūṣaṇam asati dūṣyābhidhāne na śakyaṃ vaktum /",
    "GSP29nystik_u:20036": " na khalu pratijñāhetūdāharaṇopanayanigamanadoṣāstatsvarūpamanabhidhāya śakyā doṣatvenāvasthāpayitumityanuccārayanna doṣamabhidhātumarhatīti",
    "GSP29nystik_u:20037": " tadidamuktaṃ tadidaṃ vyāhatamucyate noccārayati uttaraṃ ca bravītīti /",
    "GSP29nystik_u:20038": " syādetad na prativādinā sarvaṃ dūṣaṇīyam",
    "GSP29nystik_u:20039": " anyatamāvayavadūṣaṇenaiva sādhanasya dūṣitatvena doṣāntarābhidhānavaiyarthyāt /",
    "GSP29nystik_u:20040": " na khalu mṛto mṛtyunā rakṣito mārayituṃ śakyaḥ evaṃ dūṣitamapi dūṣayituṃ,",
    "GSP29nystik_u:20041": " tasmāt satyapi dūṣyabāhulye 'nyatamaṃ dūṣyaṃ tathā ca sarvānubhāṣaṇe sarvasyādūṣyatvād",
    "GSP29nystik_u:20042": " yaddūṣaṇīyaṃ tatpunaranuvādyamiti sarvānuvāde dviranuvādo 'dūṣyānuvādaśceti dūṣakanigrahasthānadvayaṃ",
    "GSP29nystik_u:20043": " tasmādanubhāṣaṇameva nigrahasthānamiti viparītamāpatitamityata",
    "GSP29nystik_u:20044": " āha apratijñānācceti /",
    "GSP29nystik_u:20045": " etadvibhajate na cedaṃ pratijñāyate /",
    "GSP29nystik_u:20046": " pūrvamekagranthena sarvamuccārayitavyaṃ paścāduttaraṃ yaddūṣyaṃ tadanuvādenābhidheyaṃ yena dūṣyānuvādo dviranuvādaśca doṣau syātām api tu yathākathaṃ ciduttaraṃvaktavyam /",
    "GSP29nystik_u:20047": " uttaravādaparasyottaramāśrayābhāve na yuktamiti tadāśrayamātramanuvaditavyaṃ tadantareṇāśakyābhidhānatvāduttarasyeti /",
    "GSP29nystik_u:20048": " tasmādyuktaṃ tanmātrasyāpratyuccāraṇamananubhāṣaṇaṃ na sarvasyāpratyuccāraṇamananubhāṣaṇamityarthaḥ /",
    "GSP29nystik_u:20049": " nanvapratibhāyā nigrahasthānatvavidhānenānanubhāṣaṇasyāpi viditaṃ tasya tadviśeṣatvāt /",
    "GSP29nystik_u:20050": " na khalu nānubhāṣataityetāvataiva nigṛhyate api tvananubhāṣamāṇo dūṣyaṃ na budhyate abudhyamānaśca tatrottaraṃ na pratipadyate tato 'pratibhayā nigṛhyate /",
    "GSP29nystik_u:20051": " tadevamananubhāṣaṇamapratibhāviśeṣa iti apratibhāyā vihitaṃ nigrahasthānatvaṃ tadviśeṣe 'pi vihitaṃ bhavati /",
    "GSP29nystik_u:20052": " yathā gavi sāsnādimattvaṃ vihitaṃ śābaleye 'pi vihitaṃ bhavati na punastatra sāsnādimatvavidhānāya pṛthag yatnāntaramārabhante /",
    "GSP29nystik_u:20053": " atra brūmaḥ,",
    "GSP29nystik_u:20054": " na tāvaduttarāpratipattisāmānyaviśeṣo 'nanubhāṣaṇaṃ puṃsāṃ sāmaryyavaicitryāt /",
    "GSP29nystik_u:20055": " kaściddūnaṣyaṃ dūṣaṇaṃ ca vidannapi nānubhāṣituṃ pārayati bahuvacanakuṇṭhatvāt /",
    "GSP29nystik_u:20056": " tasmādasatyāmapratibhāyāmananubhāṣaṇasambhavānnāpratibhāyā viśeṣo 'nanubhāṣaṇamiti /",
    "GSP29nystik_u:20057": " kaściddūṣaṇaviṣayaṃ vedānubhāṣate ca uttarapratipattivikalastu syātso 'yamapratibhayā nigṛhyate nānanubhāṣaṇena tatra sāmarthyāt /",
    "GSP29nystik_u:20058": " kaścitpunardūṣyameva na jānāti so 'jñānena nigṛhyate na cājñāne 'nanubhāṣaṇamavaśyaṃbhāvi dhāraṇāvator 'yānirūpaṇe vādyudīritākṣarasvarūpamātrapāṭhasambhavenānubhāṣaṇopapatteḥ",
    "GSP29nystik_u:20059": " apratibhā tvavaśyaṃ bhevad na hyasti sambhavo dūṣyaṃ na vedāsya dūṣaṇaṃ tu vedeti /",
    "GSP29nystik_u:20060": " tathāpi svarūpatastāvadbhedaḥ na hi yadeva dūṣaṇaviṣayamajñānamapratibhā tadeva dūṣyaviṣayamajñānaṃ",
    "GSP29nystik_u:20061": " tasmātsatyapyananubhāṣaṇāpratibhājñānānānāmuttarānabhidhānaphalatve tulye avāntarabhedavivakṣayā bhedenopanyāsaḥ /",
    "GSP29nystik_u:20062": " trirabhihitasyeti /",
    "GSP29nystik_u:20063": " trirabhidhānamevamapyapratipadyamānasyātijaḍatayā na vāde 'dhikāra ityabhisaṃdhimata iti // 16 //",
    "GSP29nystik_u:20064": " NyS_5,2.17: avijñātaṃ cājñānam //",
    "GSP29nystik_u:20065": " tadvyācaṣṭe vijñātārthasya pariṣadeti /",
    "GSP29nystik_u:20066": " nigrahasthānasāmanyalakṣaṇamatra yojayati vārtikakāraḥ /",
    "GSP29nystik_u:20067": " apratipattito nigrahasthānamiti // 17 //",
    "GSP29nystik_u:20068": " NyS_5,2.18: uttarasyāpratipattirapratibhā //",
    "GSP29nystik_u:20069": " tadvyācaṣṭe /",
    "GSP29nystik_u:20070": " parapakṣeti /",
    "GSP29nystik_u:20071": " vārtikaṃ ślokapāṭhādibhiravajñāṃ darśayanniti /",
    "GSP29nystik_u:20072": " arthāntare hi nigrahasthāne prasaktānuprasaktaṃ tatsiddhyarthatāvyājenāvatārayatā na prakṛtāvajñānaṃ kriyate iha tvavajñānametāvatā bhedenopanyāsa",
    "GSP29nystik_u:20073": " iti /",
    "GSP29nystik_u:20074": " iyaṃ cāpratibhā samyaksādhanopanyāse draṣṭavyā sādhanābhāsopanyāse tu paryanuyojyopekṣaṇam // 18 //",
    "GSP29nystik_u:20075": " NyS_5,2.19: kāryaprasaṅgāt kathāvicchedo vikṣepaḥ //",
    "GSP29nystik_u:20076": " sādhanasya dūṣaṇasya copanyāsamabhyupagamya tadavasthaḥ pratīyamāna eva prativādino",
    "GSP29nystik_u:20077": " dārḍhyaṃ sabhyānāṃ vā kaṭhoratvamavagamyākasmātkāryaṃ vyāsajyābhyupagatāṃ kathāṃ",
    "GSP29nystik_u:20078": " vyavacchinatti tatra vikṣepo nāma nigrahasthānam /",
    "GSP29nystik_u:20079": " tadanenāpratibhayā tūṣṇīṃbhāvo 'pi saṃgṛhīto veditavyaḥ /",
    "GSP29nystik_u:20080": " kāryavyāsaṅgasyābhyupagatakathāvicchedamātropalakṣaṇatvāt /",
    "GSP29nystik_u:20081": " na cedamarthāntaraṃ tatra prakṛtameva sādhayāmīti vyājena prasaktānuprasaktāvatāreṇa kathāvicchedābhāvād",
    "GSP29nystik_u:20082": " iha tu kathāvicchedāt /",
    "GSP29nystik_u:20083": " na cāsya hetvābhāseṣvantarbhāvaḥ /",
    "GSP29nystik_u:20084": " na hi vikṣepasyānyatamaliṅgadharmānuvidhānaṃ nāpi prakṛtasādhyasiddhaye prayogo yena hetvābhāsaḥ syāt /",
    "GSP29nystik_u:20085": " na ca vādino vikṣepo hetvābhāsaḥ /",
    "GSP29nystik_u:20086": " anantaraṃ kathāmamyupatyaiva hetumanabhidhāyāpasāraṇāt /",
    "GSP29nystik_u:20087": " yadi cāyaṃ samyañcaṃ hetumabhidhāya tatsamarthanāsamartho 'pasaret kimetāvatā na nigṛhyeta hetvābhāsena vā nigṛhyeta kiṃ tu vyāsaṅgādeva /",
    "GSP29nystik_u:20088": " anarthakāpārthakāmyāṃ tu bhede 'sya sphuṭa eva /",
    "GSP29nystik_u:20089": " na hyatrāsamānasaṃketaḥ pratipādako yenānarthakaḥ syāt /",
    "GSP29nystik_u:20090": " nāpīha padāni vākyāni vā paurvāparyeṇāsambandhāni yenāpārthakaḥ syāt /",
    "GSP29nystik_u:20091": " na cāvajñānaṃ yenāpratibhā bhavet /",
    "GSP29nystik_u:20092": " tasmādvikṣepaḥ pṛthaṅ nigrahasthānamiti siddham // 19 //",
    "GSP29nystik_u:20093": " NyS_5,2.20: svapakṣadoṣābhyupagamāt parapakṣe doṣaprasaṅgo matānujñā //",
    "GSP29nystik_u:20094": " vyācaṣṭe yaḥ pareṇa deśita doṣaṃ svapakṣe 'bhyupagamya /",
    "GSP29nystik_u:20095": " kathaṃ jñāyate abhyupagamyataityata",
    "GSP29nystik_u:20096": " āha /",
    "GSP29nystik_u:20097": " anuddhṛtyeti /",
    "GSP29nystik_u:20098": " anabhyupagame 'sābuddharediti bhāvaḥ /",
    "GSP29nystik_u:20099": " vārtikaṃ kiṃ tu parasvenānatisṛṣṭenādattenetyarthaḥ /",
    "GSP29nystik_u:20100": " (559/13) prasaṅgavidhānānna nigrahasthānamityanya",
    "GSP29nystik_u:20101": " iti /",
    "GSP29nystik_u:20102": " yadi puruṣatvāccoro 'haṃ tato bhavānapi coraḥ syāt /",
    "GSP29nystik_u:20103": " na ca bhavata evamiṣṭaṃ tasmāttvayaivānaikāntikatvānnāyaṃ heturiti prasaṅgaviparyayaḥ tasmānnātmanaścoratvamanenābhyupagatamiti matānujñā nāsau nigrahasthānamityarthaḥ /",
    "GSP29nystik_u:20104": " nirākaroti etattu na,",
    "GSP29nystik_u:20105": " kasmāt ata eva /",
    "GSP29nystik_u:20106": " kutaḥ ? yata evāsau uttare kartavye prasaṅgaṃ karoti ata eva nigṛhyate /",
    "GSP29nystik_u:20107": " yadi hi vādī prativādinaṃ brūyātsatyamahaṃ cora eveti tadā kimanaikāntikatvaṃ śaknuyātkartum /",
    "GSP29nystik_u:20108": " tasmātpuruṣatvaṃ na coratvahetuḥ api tu parasvenādattena sambandha ityuttare kartavye",
    "GSP29nystik_u:20109": " yaduttarābhāsamāha tena jñāpayati nūnamayaṃ sabhyaguttaraṃ na jānāti samyaguttarājñānānnigṛhyate,",
    "GSP29nystik_u:20110": " taccottarāparijñānaṃ matānujñādvāpareṇodbhāvyamānaṃ matānujñetyucyate // 20 //",
    "GSP29nystik_u:20111": " NyS_5,2.21: nigrahasthānaprāptasyānigrahaḥ paryanuyojyopekṣaṇam //",
    "GSP29nystik_u:20112": " vyācaṣṭe paryanuyojyo nāmeti /",
    "GSP29nystik_u:20113": " nigrahasyopapattiḥ pramāṇataḥ siddhistayetyarthaḥ /",
    "GSP29nystik_u:20114": " etattu na tāvadvādinodbhāvanīyaṃ na hyasau svasvasādhanāvadyamanunmatta udbhāvayati,",
    "GSP29nystik_u:20115": " nāpi prativādinā na hyanunmatta ātmānamātmanā nigṛhṇāti /",
    "GSP29nystik_u:20116": " api tu paryanuyojyaṃ jānānaḥ kasmādupekṣatetasmātsabhāpanitā vādiprativādibhyāmanuyuktayā vā pariṣadā tannigrahasthānamudbhāvanīyam /",
    "GSP29nystik_u:20117": " atra ca tattvanirṇayāvasāne vāde dvayorapi nigrahātpariṣadeva vijayate jalpavitaṇḍayośca tattvānapekṣaṃ puruṣasāmarthyaparīkṣaṇapravṛttayoḥ prativādī nigṛhyate /",
    "GSP29nystik_u:20118": " sādhanābhāsavādinā 'pi vādinā sphuratā prativādī stambhito yataḥ samyaksādhanopanyāso vihitaḥ /",
    "GSP29nystik_u:20119": " prativādina",
    "GSP29nystik_u:20120": " uttarāpratipattirapratibhā sādhanābhāsopanyāse ca uttarāpratipattiḥ paryanuyojyopekṣaṇamiti viśeṣaḥ /",
    "GSP29nystik_u:20121": " vārtikaṃ nānyavacanādityeke /",
    "GSP29nystik_u:20122": " yatra prativādī tūṣṇīṃbhavati tatra tūṣṇīmbhāvenaiva vādina uttarānarhatāṃ darśaya",
    "GSP29nystik_u:20123": " nnasya sādhanābhāsavāditāṃ sūcayati yatrāsya doṣodbhāvanaṃ samyagdoṣamanuktvā karoti",
    "GSP29nystik_u:20124": " tatrāpyasau duṣṭamuttaraṃ dadattatsādhanadoṣameva sūcayati /",
    "GSP29nystik_u:20125": " upadiśanti hi vṛddhāḥ duṣṭe hi sādhane dṛṣṭottaraṃ deyamiti /",
    "GSP29nystik_u:20126": " tasmādavacane 'nyavacane vā na paryanuyojyopekṣaṇaṃ nigrahasthānamubhayathā 'pyanupekṣaṇādityarthaḥ /",
    "GSP29nystik_u:20127": " dūṣayati tacca neti /",
    "GSP29nystik_u:20128": " (560/1) sādhanasya hi samyañcaṃ doṣaṃ jānan tameva brūyāt /",
    "GSP29nystik_u:20129": " so 'yaṃ prāptāvasaro 'bruvan vibruvan vā nūnaṃ na samyañjaṃ doṣa jānāti /",
    "GSP29nystik_u:20130": " niścitapramāṇabhāvasya puruṣasyeṅgitādibhirabhiprāyaḥpa sūcyate na tvaniścitapramāṇabhāvasya /",
    "GSP29nystik_u:20131": " yathā'huḥ /",
    "GSP29nystik_u:20132": " śrutismṛtyatirekeṇa yuktajalpākabhāṣitam /",
    "GSP29nystik_u:20133": " tadyathāśrati duṣṭaṃ ced duṣṭamevāvadhāryatām",
    "GSP29nystik_u:20134": " // iti suṣṭhūktaṃ jānāno 'pyayaṃ kimarthamanyad bravītīti// 21 //",
    "GSP29nystik_u:20135": " NyS_5,2.22: anigrahasthāne nigrahasthānābhiyogo niranuyojyānuyogaḥ //",
    "GSP29nystik_u:20136": " na cāyamapratibhāto na bhidyate /",
    "GSP29nystik_u:20137": " sā hyunarāpratipattiriyaṃ tvanuttarasyaivottaratvena",
    "GSP29nystik_u:20138": " (vi) pratipattiriti mahān viśeṣaḥ /",
    "GSP29nystik_u:20139": " anenaiva sarvā jātayo nigrahasthānatvena saṃgṛhītā bhavanti /",
    "GSP29nystik_u:20140": " na ca hetvābhāsānāmito na bhedaḥ",
    "GSP29nystik_u:20141": " te hi vādino nigrahasthānamayaṃ tu prativādina",
    "GSP29nystik_u:20142": " iti mahānviśeṣaḥ /",
    "GSP29nystik_u:20143": " ata eva bhavatāmapi gāthā /",
    "GSP29nystik_u:20144": " 'asādhanāṅgaṃ vacanamadoṣodbhāvanaṃ tayoḥ /",
    "GSP29nystik_u:20145": " nigrahasthānamanyattu na yuktamiti neṣyate iti /",
    "GSP29nystik_u:20146": " apratibhāyā eva prasajyapratiṣedhātmikāyā asyā niranuyojyānuyogasya bhede darśayati bhāṣyakāraḥ /",
    "GSP29nystik_u:20147": " nigrahasthānalakṣaṇasya mithyādhyavasāyā tsamāropādityarthaḥ /",
    "GSP29nystik_u:20148": " sugamaṃ vārtikam // 22 //",
    "GSP29nystik_u:20149": " NyS_5,2.23: siddhāntamabhyupetyāniyamātmakathāprasaṅgo 'pasiddhāntaḥ //",
    "GSP29nystik_u:20150": " abhyupetpayetyasya vyākhyānaṃ kasya cidarthasya tathābhāvaṃ pratijñāyeti /",
    "GSP29nystik_u:20151": " pratijñātārthavipayaryāditi /",
    "GSP29nystik_u:20152": " abhyupetārthaviparyayātsiddhāntaviparyayādityarthaḥ /",
    "GSP29nystik_u:20153": " tadetadaniyamādityasya vyākhyānam /",
    "GSP29nystik_u:20154": " tatra sāṃkhyīyaṃ siddhāntamāha /",
    "GSP29nystik_u:20155": " yathā na saditi /",
    "GSP29nystik_u:20156": " tasya paryāyāntareṇa kathanaṃ na sata itañ nāsidātmānamityasya paryāyāntareṇa vivaraṇaṃ nāsadutpadyata iti /",
    "GSP29nystik_u:20157": " so 'yaṃ siddhāntaḥ sāṃkhyānāṃ tamabhyupetya tadviparyayātkathāprasaṅgamāha svapakṣaṃ vyavasthāpayati /",
    "GSP29nystik_u:20158": " pakṣāvasthānaṃ darśayati /",
    "GSP29nystik_u:20159": " ekā prakṛtirvyaktasyopalabhyamānasyārthajātasya yukteti pratijñā /",
    "GSP29nystik_u:20160": " vikārāṇāmiti vyaktasyaivānuvādaḥ /",
    "GSP29nystik_u:20161": " anvayadarśanāditi hetuḥ /",
    "GSP29nystik_u:20162": " mṛdanvitānāmiti sādharmyodāharaṇaṃ tathā yaṃ 'vyaktabhedaḥ sukhaduḥkhamohasamanvito gṛhyate ityupanayaḥ /",
    "GSP29nystik_u:20163": " nigamanamāha tasmātsamanvayadarśanādviśvavyaktasya kairityapekṣāyāmuttaraṃ sukhādibhiriti /",
    "GSP29nystik_u:20164": " ekaprakṛtiḥ sarvo vikāra iti seyaṃ kathā /",
    "GSP29nystik_u:20165": " siddhāntamabhyupettyaivamuktavān sāṃkhyo naiyāyikena paryanuyujyate /",
    "GSP29nystik_u:20166": " dūṣaṇāya pṛcchyate /",
    "GSP29nystik_u:20167": " atha prakṛtirvikāpara iti kathaṃ lakṣitavyamiti /",
    "GSP29nystik_u:20168": " sa evaṃ naiyāyikena pṛṣṭaḥ sāṃkhya uttaramāha yasyāvasthitasya mṛdāderdharmāntaranivṛttau śarāvavināśe yaddharmāntaraṃ maṇimādi pravartate asadeva jāyate sā prakṛtirmṛdādi /",
    "GSP29nystik_u:20169": " yaddharmāntaraṃ nivartate pravartate vā sa vikāra iti /",
    "GSP29nystik_u:20170": " etāsminnudāharaṇe 'pasiddhāntaṃ yojayati /",
    "GSP29nystik_u:20171": " soyaṃ pratijñātārthasya siddhāntārthasya vādī viparyayādaniyamātkathāṃ prasañjayati",
    "GSP29nystik_u:20172": " pratijñātaḥ siddhāntaḥ khalvanena nāsadāvirbhavatīti utpadyate na sattiro bhavatīti na vinaśyatīti /",
    "GSP29nystik_u:20173": " tathā 'pi kasmādanena siddhānto bādhyate atha siddhāntenaiva kasmānna bādhyataityata āha /",
    "GSP29nystik_u:20174": " sadasatośceti /",
    "GSP29nystik_u:20175": " idaṃ hi laukikaṃ pramāṇasiddhaṃ siddhāntastvabhyupagamamātrasiddho 'prāmāṇikaḥ",
    "GSP29nystik_u:20176": " tasmādanena siddhānto balavatā bādhyate /",
    "GSP29nystik_u:20177": " tadetanmṛddharmāṇāmapi na syāditi /",
    "GSP29nystik_u:20178": " na kevalaṃ prekṣāvatāṃ kartṝṇāmapi tu saddharmāṇāmapyutpādavināśau pravṛttyunaparamau dṛśyamānau na syātāmityarthaḥ /",
    "GSP29nystik_u:20179": " evaṃ pratyavasthitaḥ sāṃkhyonaiyāyikena pṛṣṭo yadyasata ātmalābhaṃ sataścātmahānamabhyupa iti tato 'syāpasiddhānto bhavati /",
    "GSP29nystik_u:20180": " atha nābhyupaiti pakṣo 'sya na siddhyati /",
    "GSP29nystik_u:20181": " vikāro hyanena pakṣīkṛta ekaprakṛtitvena tatra vikārāṇāmanirūpaṇāt tadabhāve na pratijñārtho na ca hetvarthaḥ āśrayāsiddhatvāt /",
    "GSP29nystik_u:20182": " nanvevaṃ pratijñātārthavirodhitvātsato nirodhasyāsataścotpādasya hetvābhāsa",
    "GSP29nystik_u:20183": " eva nigrahasthānaṃ bhavet /",
    "GSP29nystik_u:20184": " pratijñāvirodho vetyāśaṅkya vārtikakāra āha /",
    "GSP29nystik_u:20185": " pratijñātārthavyatirekeṇeti /",
    "GSP29nystik_u:20186": " na hyatraikaprakṛtayo vikārāḥ ekaprakṛtikatvādityayaṃ hetuḥ sādhyaviruddhena vyāpta udbhāvito yena viruddho bhavet /",
    "GSP29nystik_u:20187": " nāpyekaprakṛtikatvaṃ vikārāṇāṃ śabdato viruddhaṃ samanvayena hetunā yena pratijñāvirodho bhavet /",
    "GSP29nystik_u:20188": " vaibhavamātreṇa ca pratijñāhetvorvirodha",
    "GSP29nystik_u:20189": " ityatroktaṃ vārtikakṛtā svasiddhāntaspaya gotvārdernityatvavirodhādvirodha",
    "GSP29nystik_u:20190": " iti /",
    "GSP29nystik_u:20191": " api ca tatra balavatā siddhāntenānaikāntikadeśanā bādhyate iha tu siddhānta eva bādhyate /",
    "GSP29nystik_u:20192": " durbala ityudāharaṇapaunaruktyamapi nāsti /",
    "GSP29nystik_u:20193": " tasmādyatra pratijñārthena virodhaḥ tatra viruddho hetvābhāsaḥ pratijñāvirodho vā",
    "GSP29nystik_u:20194": " iha tu pratijñārthavyatirekeṇābhyupagamāntareṇa virodha iti puruṣasya pūrvāparaviruddhārthābhidhāyino",
    "GSP29nystik_u:20195": " 'sāmarthyānnigrahasthānaṃ jalpavitaṇḍayoriti siddham // 23 //",
    "GSP29nystik_u:20196": " NyS_5,2.24: hetvābhāsāśca yathokta //",
    "GSP29nystik_u:20197": " vyācaṣṭe hetvābhāmāśceti /",
    "GSP29nystik_u:20198": " yadyanuktamapi kiṃ cidavaśiṣyate nigrahasthānaṃ taccakāreṇa samucceyam /",
    "GSP29nystik_u:20199": " yathoktā iti sūtrāvayavanirākaraṇīyāmāśaṅkāmāha /",
    "GSP29nystik_u:20200": " kiṃ punarlakṣaṇāntarayogāddhetvābhāsānigrahasthānatāmāpadyante yathā pramāṇāni prameyatvaṃ",
    "GSP29nystik_u:20201": " teṣāmeva pratyakṣādīnāmupalabdhisādhanatvena lakṣyamāṇānāṃ pramāṇatvaṃ pramāvyāpyatayā",
    "GSP29nystik_u:20202": " prameyatvaṃ lakṣaṇāntareṇa pramāṇāni prameyatvamāpadyanta iti śaṅkāyāḥ sambhavādata",
    "GSP29nystik_u:20203": " āha bhagavān sūtrakāraḥ",
    "GSP29nystik_u:20204": " yathoktā iti /",
    "GSP29nystik_u:20205": " sakalaśāstrārthamupasaṃharati /",
    "GSP29nystik_u:20206": " ta ime pramāṇādaya uddiṣṭā lakṣitāḥ parīkṣitāśceti /",
    "GSP29nystik_u:20207": " itiḥ śāstrapaparisamāptau /",
    "GSP29nystik_u:20208": " vārtikakāraḥ saṃgṛhṇāti jātīnāṃ saprapañcānāmiti /",
    "GSP29nystik_u:20209": " nigrahasthānalakṣaṇamiti /",
    "GSP29nystik_u:20210": " samāsena jātīnāmapi prativādinigrahasthāne 'sti niveśa iti sūcayati /",
    "GSP29nystik_u:20211": " śāstrasya copasaṃhāra iti /",
    "GSP29nystik_u:20212": " ta ime pramāṇādaya uddiṣṭā ityanena kṛta ityarthaḥ //",
    "GSP29nystik_u:20213": " yadalambhi kimapi puṇyaṃ dustarakunibandhapaṅkamagnānām /",
    "GSP29nystik_u:20214": " uddyotakaragavīnāmatijaratīnāṃ samuddharaṇāt",
    "GSP29nystik_u:20215": " // 1 // saṃsārajaladhisetau vṛṣaketau sakaladuḥkhaśamahetau /",
    "GSP29nystik_u:20216": " tasya phalamakhilamarpitametena prīyatāmīśaḥ",
    "GSP29nystik_u:20217": " // 2 // tattvajñānaprasavasurabhirgūḍhabahvarthajātā seyaṃ mokṣāmṛtamayaphalā sūktimañjupravālā /",
    "GSP29nystik_u:20218": " pratyakṣāptāgamamayamahānyāyamūlā manojñā ṭīkāvīrudbhavatu kṛtināṃ nandrinī ṣaṭhpadānām",
    "GSP29nystik_u:20219": " // 3 // krūrāḥ kṛto 'ñjalirayaṃ balireṣa dattaḥ kāyo mayā praharatātra yathābhilāṣam /",
    "GSP29nystik_u:20220": " abhyarthaye vitathavāṅmayapāṃśuvarṣair- mā māvilīkuruta kīrtinadīḥ pareṣām // 3 //",
    "GSP29nystik_u:20221": " iti miśraśrīvācaspativiracitāyāṃ nyāyavārtikatātparyaṭīkāyāṃ pañcamodhyāyaḥ samāptaḥ //",
    "GSP29nystik_u:20222": " samāptaścāyaṃ granthaḥ //",
    "GSP29nystik_u:20223": " śubhambhūyāt //",
    "GSP29nystik_u:20224": " 5 adhyāye 1 āhnike 43 sūtrāṇi 17 prakaraṇāni 2 āhnike 24 sūtrāṇi 7 prakaraṇāni militvā 67 sūtrāṇi 24 prakaraṇāni /",
    "GSP29nystik_u:20225": " asmina nyāyaśāstre 'dhyāyāḥ 5",
    "GSP29nystik_u:20226": " āhnikāni 10 prakaraṇāni 84 sūtrāṇi 528 padāni 196 akṣarāṇi 8385 nyāyasūcīnibandhānusāreṇa nirdiṣṭāni /"
}