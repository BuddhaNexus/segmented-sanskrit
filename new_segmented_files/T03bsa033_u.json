{
    "T03bsa033_u:0": " pariśiṣṭam - 1",
    "T03bsa033_u:1": " namaḥ sarvabuddhabodhisattvebhyaḥ",
    "T03bsa033_u:2": " Abhisamayālaṅkārāntaḥ pātināṃ padārthānāṃ saṃkṣepato vivaraṇam",
    "T03bsa033_u:3": " sarvākārajñatādyaṣṭau padārthāḥ;",
    "T03bsa033_u:4": " cittotpādādayaḥ saptatiśca padārthā abhisamayālaṅkārasyābhidheyā santi /",
    "T03bsa033_u:5": " teṣāmiha svarūpaṃ saṃkṣepeṇa prastūyate /",
    "T03bsa033_u:6": " aṣṭau padārthāḥ",
    "T03bsa033_u:7": " sarvākārajñatā,",
    "T03bsa033_u:8": " mārgajñatā,",
    "T03bsa033_u:9": " sarvajñatā (vastujñatā)",
    "T03bsa033_u:10": " , sarvākārābhisambodhaḥ,",
    "T03bsa033_u:11": " mūrdhābhisamayaḥ,",
    "T03bsa033_u:12": " ānupūrvikābhisamayaḥ,",
    "T03bsa033_u:13": " ekakṣaṇābhisambodhaḥ,",
    "T03bsa033_u:14": " dharmakāyaścetyaṣṭau padārthā abhisamayālaṅkāre dvābhyāṃ kārikābhyāṃ pradarśitāḥ / yathā -",
    "T03bsa033_u:15": " prajñāpāramitāṣṭābhiḥ padārthaiḥ samudīritā /",
    "T03bsa033_u:16": " sarvākārajñatā mārgajñatā sarvajñatā tataḥ //",
    "T03bsa033_u:17": " sarvākārābhisambodho mūrdhaprāpto 'nupūrvikaḥ /",
    "T03bsa033_u:18": " ekakṣaṇābhisambodho dharmakāyaśca te 'ṣṭadhā //",
    "T03bsa033_u:19": " 1. sarvākārajñatā",
    "T03bsa033_u:20": " (ka) lakṣaṇam",
    "T03bsa033_u:21": " ekasminneva kṣaṇe yāvatpadārthākārāṇāṃ yathāvat sākṣātkāri paryantajñānaṃ sarvākārajñatāyā lakṣaṇam /",
    "T03bsa033_u:22": " (kha) bhedaḥ",
    "T03bsa033_u:23": " yāvajjñānaṃ yathāvajjñānamiti sarvākārajñatāyā dvau bhedau /",
    "T03bsa033_u:24": " yā prajñā aśeṣākārān jānāti sā yāvajjñānam,",
    "T03bsa033_u:25": " yā ca yathā padārthānāṃ svarūpaṃ tathā jānātīti yathāvajjñānam /",
    "T03bsa033_u:26": " athavā - cittotpādādihetūnāṃ anāsravaphalānāṃ ca aśeṣākārasākṣātkāri sarvākārajñānamityeko bhedaḥ /",
    "T03bsa033_u:27": " buddhabhūmau jāyamānāni dvāviṃśatiḥ anāsravajñānānīti dvitīyo bhedaḥ /",
    "T03bsa033_u:28": " (ga) avadhiḥ",
    "T03bsa033_u:29": " buddhabhūmāveva kevalaṃ sarvākārajñatā bhavati /",
    "T03bsa033_u:30": " 2. mārgajñatā",
    "T03bsa033_u:31": " (ka) lakṣaṇam",
    "T03bsa033_u:32": " mārgatrayaniḥsvabhāvatvasākṣātkāriṇyā prajñayopāttatve sati āryamāhāyānikābhisamayatvaṃ mārgajñatāyā lakṣaṇam /",
    "T03bsa033_u:33": " (kha) bhedaḥ",
    "T03bsa033_u:34": " catvāro 'syā bhedā bhavanti,",
    "T03bsa033_u:35": " yathā śrāvakamārgajñatā,",
    "T03bsa033_u:36": " pratyekabuddhamārgajñatā,",
    "T03bsa033_u:37": " mahāyānamārgajñatā,",
    "T03bsa033_u:38": " māhāyānikāryasantatisthasarvaprajñopāyajñatā ceti /",
    "T03bsa033_u:39": " (ga) avadhiḥ",
    "T03bsa033_u:40": " mahāyānadarśanamārgamārabhya buddhabhūmiṃ yāvat mārgajñatāyāḥ sīmā bhavati /",
    "T03bsa033_u:41": " 3. sarvajñatā (vastujñatā)",
    "T03bsa033_u:42": " (ka) lakṣaṇam",
    "T03bsa033_u:43": " samastadharmagatapudgalanairātmyasākṣātkāriṇyā prajñayopāttatvena hainayānikajātīyābhisamayasvarūpaṃ āryasantatisthaṃ jñānaṃ mārgajñatāyā lakṣaṇam",
    "T03bsa033_u:44": " hainayānikāryasantatisthaṃ yajjñānaṃ tacchūnyatāyāḥ pudgalanairātmyāparaparyāyāḥ sākṣātkāri,",
    "T03bsa033_u:45": " tenopāttatvāt sarvajñatāyā lakṣaṇe hainayānikajātīyeti viśeṣaṇam /",
    "T03bsa033_u:46": " (kha) bhedaḥ",
    "T03bsa033_u:47": " phalabhūtāyā jinajananyā dūratvam avidūratvaṃ ceti sarvajñatāyā dvau bhedau /",
    "T03bsa033_u:48": " (ga) avadhiḥ",
    "T03bsa033_u:49": " śrāvakīyadarśanamārgamārabhya buddhabhūmiparyantaṃ sarvajñatāyāḥ sīmā bhavati /",
    "T03bsa033_u:50": " 4. sarvākārābhisambodhaḥ",
    "T03bsa033_u:51": " (ka) lakṣaṇam",
    "T03bsa033_u:52": " trisarvajñatākārāṇāṃ bhāvanāmayyā prajñayopāttaḥ sattvayogaḥ sarvākārābhisambodha iti lakṣaṇam /",
    "T03bsa033_u:53": " (kha) bhedaḥ",
    "T03bsa033_u:54": " svarūpeṇa viṃśatiḥ prayogāḥ /",
    "T03bsa033_u:55": " ākāreṇa trisarvajñatāsambaddhānāṃ trisaptatyuttaraśatasaṃkhyākānāmākārāṇāmabhinirhārakāḥ sattvayogāḥ trisaptatyuttaraśatamasya sarvākārābhisambodhasya bhedā bhavanti /",
    "T03bsa033_u:56": " satvayogaḥ,",
    "T03bsa033_u:57": " mārgapāramitā,",
    "T03bsa033_u:58": " bodhisattvamārgaḥ,",
    "T03bsa033_u:59": " mahāyānapatipattiḥ,",
    "T03bsa033_u:60": " sannāhapratipattirityete paryāyavācinaḥ /",
    "T03bsa033_u:61": " (ga) avadhiḥ",
    "T03bsa033_u:62": " mahāyānasambhāramārgamārabhya antimakṣaṇasthitabodhisattvāvasthāparyantaṃ sarvākārābhisambodhasya sīmā bhavati /",
    "T03bsa033_u:63": " 5. mūrdhābhisamayaḥ",
    "T03bsa033_u:64": " (ka) lakṣaṇam",
    "T03bsa033_u:65": " śūnyatālambanayā bhāvanāmayyā prajñayopāttānāṃ taddṛṣṭyā vyavasthāpitānāṃ ca trisarvajñatākārāṇāṃ",
    "T03bsa033_u:66": " bhāvanāyāṃ prakarṣaparyantaḥ sattvayogaḥ mūrdhaprayogaḥ iti mūrdhābhisamayasya lakṣaṇam /",
    "T03bsa033_u:67": " bodhisattvasya śrutamayyā prajñayopāttānāṃ prayogāṇāmapyatraiva saṃgṛhītatvāllakṣaṇe taddṛṣṭyā vyavasthāpiteti viśeṣaṇam /",
    "T03bsa033_u:68": " (kha) bhedaḥ",
    "T03bsa033_u:69": " saṃkṣepataḥ prayogamārgīyo mūrdhaprayogaḥ,",
    "T03bsa033_u:70": " darśanamārgīyo mūrdhaprayogaḥ,",
    "T03bsa033_u:71": " bhāvanāmārgīyo mūrdhaprayogaḥ,",
    "T03bsa033_u:72": " ānantaryamūrdhaprayogaśceti catvāro bhedā bhavanti /",
    "T03bsa033_u:73": " athavā ūṣmamūrdhakṣāntyagradharmākhyāḥ prayogamārgasya catvāraḥ,",
    "T03bsa033_u:74": " darśanabhāvanāmārgayo ānantaryamūrdhaprayogāstraya iti sapta mūrdhaprayogā bhavantīti /",
    "T03bsa033_u:75": " vistareṇa tu trisaptatyuttaraśataṃ mūrdhaprayogā iti jñeyam /",
    "T03bsa033_u:76": " (ga) avadhiḥ",
    "T03bsa033_u:77": " mahāyānaprayogamārgīyoṣmaprayogamārabhya antimakṣaṇasthitabodhisattvāvasthāparyantamasya sīmā bhavati /",
    "T03bsa033_u:78": " 6. ānupūrvikābhisamayaḥ",
    "T03bsa033_u:79": " (ka) lakṣaṇam",
    "T03bsa033_u:80": " trisarvajñatākārāṇāṃ sthirīkaraṇāya vibhāvanāvyavasthāpitaḥ sattvayoga ānupūrvikaprayoga iti lakṣaṇam /",
    "T03bsa033_u:81": " (kha) bhedaḥ",
    "T03bsa033_u:82": " trayodaśāsyānupūrvikābhisamayasya bhedā bhavanti /",
    "T03bsa033_u:83": " (ga) avadhiḥ",
    "T03bsa033_u:84": " mahāyānasambhāramārgamārabhya antimakṣaṇasthitabodhisattvāvasthātaḥ pūrvāvasthāparyantamasya sīmā bhavatīti /",
    "T03bsa033_u:85": " 7. ekakṣaṇābhisambodhaḥ",
    "T03bsa033_u:86": " (ka) lakṣaṇam trisarvajñatākārāṇāṃ svabhyastīkaraṇāya anupūrvabhāvanayotpannaḥ pāryantikaḥ sattvayogaḥ ekakṣaṇābhisambodha iti lakṣaṇam /",
    "T03bsa033_u:87": " (kha) bhedaḥ",
    "T03bsa033_u:88": " vyāvṛtyā 'sya catvāro bhedā bhavanti /",
    "T03bsa033_u:89": " (ga) avadhiḥ",
    "T03bsa033_u:90": " caramabhavikabodhisattvāvasthāyāmeva kevalamayaṃ prayogo bhavati /",
    "T03bsa033_u:91": " 8. dharmakāyaḥ",
    "T03bsa033_u:92": " (ka) lakṣaṇam",
    "T03bsa033_u:93": " trisarvajñatākārāṇāṃ bhāvanāprakarṣabalenotpannaṃ phalaṃ paryantānāsravaguṇā vā dharmakāya iti lakṣaṇam /",
    "T03bsa033_u:94": " (kha) bhedaḥ",
    "T03bsa033_u:95": " svabhāvakāyaḥ,",
    "T03bsa033_u:96": " jñānadharmakāyaḥ,",
    "T03bsa033_u:97": " sāmbhogikakāyaḥ,",
    "T03bsa033_u:98": " nairmāṇikakāyaśceti catvāro 'sya bhedā bhavanti /",
    "T03bsa033_u:99": " (ga) avadhiḥ",
    "T03bsa033_u:100": " buddhabhūmāveva kevalamayaṃ dharmakāyo bhavatīti /",
    "T03bsa033_u:101": " saptatiḥ padārthāḥ",
    "T03bsa033_u:102": " trisarvajñatopalakṣakāstriṃśad dharmāḥ,",
    "T03bsa033_u:103": " caturṇāṃ prayogāṇāmupalakṣakāḥ ṣaṭtriṃśad dharmāḥ,",
    "T03bsa033_u:104": " dharmakāyopalakṣakāścatvāra iti saptatiḥ padārthāstriṣu vibhajya pṛthak nirūpyante /",
    "T03bsa033_u:105": " 1. trisarvajñatopalakṣakāḥ triṃśad dharmāḥ trisarvajñatopalakṣakeṣu triṃśaddharmeṣu sarvākārajñatābodhakā daśa,",
    "T03bsa033_u:106": " mārgajñatābodhakā ekādaśa,",
    "T03bsa033_u:107": " sarvajñatābodhakā nava ceti triṃśad bhavanti /",
    "T03bsa033_u:108": " (a) sarvākārajñatopalakṣakā daśa dharmāḥ tatra 1. mahāyānacittotpādaḥ,",
    "T03bsa033_u:109": " 2. avavādaḥ,",
    "T03bsa033_u:110": " 3. nirvadhāṅgam,",
    "T03bsa033_u:111": " 4. mahāyānapratipattyādhāraḥ,",
    "T03bsa033_u:112": " 5. mahāyānapratipattyālambanam,",
    "T03bsa033_u:113": " 6. mahāyānapratipattisamuddeśaḥ,",
    "T03bsa033_u:114": " 7. sannāhapratipattiḥ,",
    "T03bsa033_u:115": " 8. prasthānapratipattiḥ,",
    "T03bsa033_u:116": " 9. sambhārapratipattiḥ,",
    "T03bsa033_u:117": " 10. niryāṇapratipattiriti daśa dharmāḥ sarvākārajñatāmupalakṣayantīti abhisamayālaṅkāre dvābhyāṃ kārikābhyāṃ pradarśitāḥ /",
    "T03bsa033_u:118": " yathā -",
    "T03bsa033_u:119": " cittotpādo 'vavādaśca nirvedhāṅgaṃ caturvidham /",
    "T03bsa033_u:120": " ādhāraḥ pratipatteśca dharmadhātusvabhāvakaḥ //",
    "T03bsa033_u:121": " ālambanaṃ samuddeśaṃ sannāhaprasthitikriye /",
    "T03bsa033_u:122": " sambhārāśca saniryāṇāḥ sarvākārajñatā muneḥ //",
    "T03bsa033_u:123": " 1. cittotpādaḥ",
    "T03bsa033_u:124": " asya lakṣaṇam,",
    "T03bsa033_u:125": " bhedaḥ ālambanam,",
    "T03bsa033_u:126": " avadhiśceti catvāri jñātavyāni /",
    "T03bsa033_u:127": " abhisamayālaṅkāre tisṛbhiḥ kārikābhiḥ sarva pratipāditam / tathāhi -",
    "T03bsa033_u:128": " cittotpādaḥ parārthāya samyaksambodhikāmatā /",
    "T03bsa033_u:129": " samāsavyāsataḥ sā ca yathāsūtraṃ ca cocyate //",
    "T03bsa033_u:130": " bhūhemacandrajvalanairnidhiratnākarārṇavaiḥ /",
    "T03bsa033_u:131": " vajrācalauṣadhīmitraiścintāmaṇyarkagītibhiḥ /",
    "T03bsa033_u:132": " nṛpagañjamahāmārgayānaprasravaṇodakaiḥ /",
    "T03bsa033_u:133": " ānandoktinadīmeghairdvāviṃśatividhaḥ sa ca //",
    "T03bsa033_u:134": " (ka) lakṣaṇam",
    "T03bsa033_u:135": " parārthāya svahetukena chandena samudānītaṃ bodhikāmatāsamprayuktaṃ māhāyānika viśiṣṭaṃ manovijñāna cittotpāda iti lakṣaṇam /",
    "T03bsa033_u:136": " (kha) ālambanam",
    "T03bsa033_u:137": " svārthāṃ bodhiṃ parārthaṃ ca parasantatistha nirvāṇamālambya cittotpādaḥ pravartate /",
    "T03bsa033_u:138": " (ga) bhedaḥ",
    "T03bsa033_u:139": " bodhipraṇidhisvabhāvaḥ bodhiprasthānasvabhāvaśceti svarūpataścittotpādasya dvau bhedau bhavataḥ /",
    "T03bsa033_u:140": " samprayuktacaitasikadṛṣṭyā cittotpādasya dvāviṃśatiḥ prabhedā bhavanti,",
    "T03bsa033_u:141": " yathā 1. pṛthivīsamaḥ,",
    "T03bsa033_u:142": " 2. suvarṇasamaḥ,",
    "T03bsa033_u:143": " 3. candrasamaḥ,",
    "T03bsa033_u:144": " 4. jvalanasamaḥ,",
    "T03bsa033_u:145": " 5. mahānidhisamaḥ,",
    "T03bsa033_u:146": " 6. ratnākarasamaḥ,",
    "T03bsa033_u:147": " 7. mahārṇavasamaḥ,",
    "T03bsa033_u:148": " 8. vajrasamaḥ,",
    "T03bsa033_u:149": " 9. parvatasamaḥ,",
    "T03bsa033_u:150": " 10. auṣadhisamaḥ,",
    "T03bsa033_u:151": " 11. kalyāṇamitrasamaḥ,",
    "T03bsa033_u:152": " 12. cintāmaṇisamaḥ,",
    "T03bsa033_u:153": " 13. ādityasamaḥ,",
    "T03bsa033_u:154": " 14. madhuragītisamaḥ,",
    "T03bsa033_u:155": " 15. nṛpasamaḥ,",
    "T03bsa033_u:156": " 16. koṣṭhāgārasamaḥ,",
    "T03bsa033_u:157": " 17. mahāmārgasama,",
    "T03bsa033_u:158": " 18. yānasamaḥ,",
    "T03bsa033_u:159": " 19. prasravaṇodakasamaḥ,",
    "T03bsa033_u:160": " 20. ānandoktisamaḥ,",
    "T03bsa033_u:161": " 21. nadīsamaḥ,",
    "T03bsa033_u:162": " 22. meghasamaśceti /",
    "T03bsa033_u:163": " (gha) avadhiḥ",
    "T03bsa033_u:164": " caturvidho bodhisattvānāṃ cittotpādaḥ /",
    "T03bsa033_u:165": " tathā hi - ādimokṣiko 'dhimukticaryābhūmau,",
    "T03bsa033_u:166": " śuddhādhyāśayikaḥ saptasubhūmiṣu,",
    "T03bsa033_u:167": " vaipākiko 'ṣṭamyādiṣu,",
    "T03bsa033_u:168": " anāvaraṇiko buddhabhūmau /",
    "T03bsa033_u:169": " yathoktaṃ mahāyānasūtrālaṅkāre -",
    "T03bsa033_u:170": " cittotpādo 'dhimokṣo 'sau śuddhādhyāśayiko 'paraḥ /",
    "T03bsa033_u:171": " vaipākyo bhūmiṣu matastathāvaraṇavarjitaḥ //",
    "T03bsa033_u:172": " 2. avavādaḥ",
    "T03bsa033_u:173": " asya lakṣaṇam,",
    "T03bsa033_u:174": " bhedaḥ. avadhi,",
    "T03bsa033_u:175": " śravaṇaniyamaśceti sarvo viṣayaḥ abhisamayālaṅkāre dvābhyāṃ kārikābhyāṃ pratipāditaḥ / tathāhi -",
    "T03bsa033_u:176": " pratipattau ca satyeṣu buddharatnādiṣu triṣu /",
    "T03bsa033_u:177": " asaktāvapariśrāntau pratipatsamparigrahe //",
    "T03bsa033_u:178": " cakṣuḥṣu pañcasu jñeyaḥ ṣaṭsvabhijñāguṇeṣu ca /",
    "T03bsa033_u:179": " dṛṅmārge bhāvanākhye cetyavavādo daśātmakaḥ //",
    "T03bsa033_u:180": " (ka) lakṣaṇam",
    "T03bsa033_u:181": " mokṣamārgasya abhrāntopadeśaḥ avavāda iti lakṣaṇaṃ bhavati /",
    "T03bsa033_u:182": " athavā - mahāyānacittotpādadvāreṇa prarthitārthaprāptyupāyātmakaḥ abhrāntaviśuddhopadeśaḥ māhāyānīyāvavādalakṣaṇam",
    "T03bsa033_u:183": " (kha) bhedaḥ",
    "T03bsa033_u:184": " prathamaṃ samprāptaguṇaparipācanārthena aparihāṇimupādāya śikṣaṇāvavādaḥ,",
    "T03bsa033_u:185": " tataḥ paścādaprāptaguṇaprāptimupādāya anuśāsanāvavāda iti dvau bhedau /",
    "T03bsa033_u:186": " viṣayabhedāt punaḥ avavādo daśadhāḥ jñeyaḥ /",
    "T03bsa033_u:187": " tathāhi - pratiapattyākāramadhikṛtya satyadvayasvarūpamanatikramya śikṣaṇaṃ pratipattyavavādaḥ prathamaḥ /",
    "T03bsa033_u:188": " pratipatteryadālambanaṃ catvāri āryasatyāni,",
    "T03bsa033_u:189": " tadviṣayakopadeśaḥ satyāvavādaḥ dvitīyaḥ /",
    "T03bsa033_u:190": " yaścāśrayastrīṇi śaraṇāni tadviṣayakopadeśaḥ ratnatrayāvavādastṛtīyaḥ /",
    "T03bsa033_u:191": " yo viśeṣagamanahetuḥ asaktistadviṣaye deśanāvavādaścaturthaḥ /",
    "T03bsa033_u:192": " yo 'vyāvṛttigamanahetuḥ apariśrāntiḥ tadviṣayako deśanāvavādaḥ pañcamaḥ /",
    "T03bsa033_u:193": " yo 'nanyayānagamanahetuḥ pratipatsamparigrahastadviṣayakāvavādaḥ ṣaṣṭhaḥ /",
    "T03bsa033_u:194": " yo 'parapratyayagāmitvahetuḥ pañca cakṣūṃṣi tadviṣayakaḥ pañcacakṣuravavādaḥ saptamaḥ /",
    "T03bsa033_u:195": " yaḥ sava kārajñatāparipūrihetuḥ ṣaḍabhijñāḥ tadviṣayako 'bhijñāvavādaḥ aṣṭamaḥ /",
    "T03bsa033_u:196": " parikalpitasvabhāvānāṃ darśanaprahātavyānāṃ kleśānāṃ sabījānāṃ sarvathā samudghātako yo darśanamārgastadviṣayako darśanamārgāvavādo navamaḥ",
    "T03bsa033_u:197": " bhāvanāprahātavyānāṃ sahajāvaraṇānāṃ sabījānāṃ sarvathā samudghātako yo bhāvanāmārgastadviṣayako bhāvanāmārgāvavādo daśamaḥ /",
    "T03bsa033_u:198": " (ga) avadhiḥ",
    "T03bsa033_u:199": " mārgāpraveśamārabhya buddhabhūmiparyantamasya sīmā bhavati /",
    "T03bsa033_u:200": " (gha) śravaṇaniyamaḥ",
    "T03bsa033_u:201": " mārge 'praviṣṭo 'pi śuddhādhyāśayikaḥ śuddhakarmikaḥ pudgalo māhāyānīyāvavādaṃ śrotuṃ bhavyo bhavati /",
    "T03bsa033_u:202": " yaśca mārgapraviṣṭo bodhisattvaḥ sa kalpānāmanekāni buddhebhyo bodhisattvebhyaḥ kalyāṇamitrebhyaḥ avavādaṃ śṛṇoti /",
    "T03bsa033_u:203": " 3. nirvedhāṅgam",
    "T03bsa033_u:204": " caturvidhanirvedhabhāgīyānāmūṣmādīnāṃ lakṣaṇa-bheda-avadhyālambanākārādayaḥ abhisamayālaṅkāre dvābhyāṃ kāribhyāṃ pratipāditāḥ / tathādi -",
    "T03bsa033_u:205": " ālambanata ākārāddhetutvāt samparigrahāt /",
    "T03bsa033_u:206": " caturvikalpasaṃyogaṃ yathāsvaṃ bhajatāṃ satām //",
    "T03bsa033_u:207": " śrāvakebhyaḥ sakhaḍgebhyo bodhisattvasya tāyinaḥ /",
    "T03bsa033_u:208": " mṛdumadhyādhimātrāṇāmuṣmādīnāṃ viśiṣṭatā //",
    "T03bsa033_u:209": " (ka) lakṣaṇam",
    "T03bsa033_u:210": " svahetumokṣabhāgīyānantaramutpadyamāno 'bhisamayaḥ prayogamārga iti lakṣaṇam /",
    "T03bsa033_u:211": " prayogamārgaḥ,",
    "T03bsa033_u:212": " arthābhisamayaḥ,",
    "T03bsa033_u:213": " nirvedhāṅgamityanarthāntaram /",
    "T03bsa033_u:214": " (kha) bhedaḥ",
    "T03bsa033_u:215": " śrāvakādiyānatrayasya trayaḥ prayogamārgā bhavanti /",
    "T03bsa033_u:216": " prayogamārgeṣu triṣu pratisvaṃ ūṣma-mūrva-kṣāntyagradharmākhyāścatvāro bhedā bhavanti /",
    "T03bsa033_u:217": " itthaṃ dvādaśa bhavanti prayogamārgasya bhedāḥ /",
    "T03bsa033_u:218": " mahāyānaprayogamārgaḥ",
    "T03bsa033_u:219": " svahetormahāyānasambhāramārgādutpadyamāno māhāyānīyo 'rthābhisamayaḥ mahāyānaprayogamārgaḥ /",
    "T03bsa033_u:220": " mahāyānaprayogamārgaḥ,",
    "T03bsa033_u:221": " mahāyānārthābhisamayaḥ,",
    "T03bsa033_u:222": " mahāyānanirvedhabhāgīya iti paryāyāḥ /",
    "T03bsa033_u:223": " mahāyānaprayogamārgabhedāḥ",
    "T03bsa033_u:224": " ūṣma-mūrdha-kṣāntyagradharmākhyāścaturnirvedhabhāgīyāḥ śrāvakanirvedhabhāgīyebhyaḥ pañcabhirviśeṣairviśiṣṭā bhavanti /",
    "T03bsa033_u:225": " eteṣu nirvedhabhāgīyeṣu pratyekaṃ mṛdu-madhyādhimātrabhedena tridhā bhavati /",
    "T03bsa033_u:226": " evaṃ mahāyānaprayogamārgasya dvādaśa bhedā jāyante /",
    "T03bsa033_u:227": " (ga) avadhiḥ",
    "T03bsa033_u:228": " trividhanairātmyeṣu (pudgalanairātmya-sthūladharmanairātmya-sūkṣmadharmanairātmyeṣu)",
    "T03bsa033_u:229": " kimapyekaṃ nairātmyamālambya pravartamānāyā vidarśanāyāḥ prāptimārabhya bhūmiprāptiparyantaṃ prayogamārgasya vyāptirbhavati /",
    "T03bsa033_u:230": " (gha) ālambanākārādayaḥ",
    "T03bsa033_u:231": " hainayānikaprayogamārgānmāhāyānikaprayogamārgaḥ ṣaḍbhirviśeṣerviśiṣṭo bhavati,",
    "T03bsa033_u:232": " yathā - ālambanaviśeṣāt,",
    "T03bsa033_u:233": " ākāraviśeṣāt,",
    "T03bsa033_u:234": " hetutvaviśeṣāt,",
    "T03bsa033_u:235": " samparigrahaviśeṣāt,",
    "T03bsa033_u:236": " praheyavikalpasaṃyogaviśeṣāt,",
    "T03bsa033_u:237": " mṛdumadhyādhimātrabhedaviśeṣācca /",
    "T03bsa033_u:238": " idaṃ ca vaiśiṣṭyam abhisamayālaṅkāre “ālambanamanityādi” - ityataḥ prāramya “sarvathā samparigrahaḥ” - ityantaṃ navabhiḥ kārikābhiḥ suviśadaṃ vyākhyātam /",
    "T03bsa033_u:239": " 4. pratipatterādhāraḥ mahāyānapratipatterādhāraḥ prakṛtigotraṃ bhavati /",
    "T03bsa033_u:240": " tasya lakṣaṇādikam abhisamayālaṅkāre dvābhyāṃ kārikābhyāṃ varṇitam / tathā hi -",
    "T03bsa033_u:241": " ṣoḍhādhigamadharmasya pratipakṣaprahāṇayoḥ /",
    "T03bsa033_u:242": " tayoḥ paryupayogasya prajñāyāḥ kṛpayā saha //",
    "T03bsa033_u:243": " śiṣyāsādhāraṇatvasya parārthānukramasya ca /",
    "T03bsa033_u:244": " jñānasyāyatnavṛtteśca pratiṣṭhā gotramucyate //",
    "T03bsa033_u:245": " (ka) lakṣaṇam",
    "T03bsa033_u:246": " sāmānyato yo dharmadhātuḥ pariśodhitaḥ san bodhau pariṇamate,",
    "T03bsa033_u:247": " sa gotramiti lakṣaṇam /",
    "T03bsa033_u:248": " viśeṣato yo dharmadhātuḥ pariśodhitaḥ san anuttarāyāṃ samyak sambodhau pariṇamate,",
    "T03bsa033_u:249": " mahāyānapratipatteścādhāro bhavanti,",
    "T03bsa033_u:250": " sa prakṛtigotramiti /",
    "T03bsa033_u:251": " (kha) bhedaḥ",
    "T03bsa033_u:252": " abhidhānadṛṣṭyā prakṛtigotraṃ paripuṣṭagotraṃ ceti dvau bhedau /",
    "T03bsa033_u:253": " mahāyānapratipatterāśrayabhūtaṃ prakṛtisthaṃ gotram āśritadharmadṛṣṭyā trayodaśavidha bhavati /",
    "T03bsa033_u:254": " idameva prakṛtigotraṃ mahāyānasambhāramārgasyāpyādhāro bhavati /",
    "T03bsa033_u:255": " ūṣma-mūrdha-kṣāntyagradharmākhyacaturvidhalaukikanirvedhabhāgīyānāmādhārāścatvāraḥ,",
    "T03bsa033_u:256": " lokottaradarśanamārgamasyādhāra ekaḥ,",
    "T03bsa033_u:257": " lokottarabhāvanāmārgasyādhāra eka iti ṣaṭ prakṛtigotrāṇi /",
    "T03bsa033_u:258": " tataḥ pratipakṣapratipatterādhāraḥ,",
    "T03bsa033_u:259": " tataḥ prahāṇapratipatterādhāraḥ,",
    "T03bsa033_u:260": " tadanantaraṃ pratipakṣapraheyānupalabdhyā tadutpādanirodhayuktavikalpāpagamasya vimuktimārgasyādhāraḥ,",
    "T03bsa033_u:261": " tataḥ prajñākaruṇayorādhāraḥ,",
    "T03bsa033_u:262": " śrāvakādyasādhāraṇadharmasyādhāraḥ,",
    "T03bsa033_u:263": " parārthānukramasyādhāraḥ,",
    "T03bsa033_u:264": " jñānasyāyatnavṛtteścādhāra iti prakṛtisthagotrasya trayodaśabhedā bhavanti /",
    "T03bsa033_u:265": " (ga) avadhiḥ",
    "T03bsa033_u:266": " mahāyānasambhāramārgamārabhya antimakṣaṇasthabodhisattvāvasthāparyantamasya sīmā bhavati /",
    "T03bsa033_u:267": " viśeṣataśca upariṣṭāt sākṣānnirdiṣṭaprayogamārgīyoṣmāvasthātaḥ prārabhya antimakṣaṇasthabodhisattvāvasthāparyantamasya vyāptirbhavatīti jñeyam",
    "T03bsa033_u:268": " 5. pratipatterālambanam",
    "T03bsa033_u:269": " pratipatterālambanānāṃ lakṣaṇaṃ bhedaḥ avadhiśceti trīṇyatra pratipādyante /",
    "T03bsa033_u:270": " abhisamayālaṅkāre dvābhyāṃ kārikābhyāṃ ālambanasvarūpaṃ pradarśitam / tathā hi -",
    "T03bsa033_u:271": " ālambanaṃ sarvadharmāste punaḥ kuśalādayaḥ /",
    "T03bsa033_u:272": " laukikādhigamākhyāśca ye ca lokottarā matāḥ /",
    "T03bsa033_u:273": " sāsravānāsravā dharmāḥ saṃskṛtāsaṃskṛtāśca ye /",
    "T03bsa033_u:274": " śiṣyasādhāraṇā dharmā ye cāsādhāraṇā muneḥ //",
    "T03bsa033_u:275": " (ka) lakṣaṇam",
    "T03bsa033_u:276": " pratipatterjñeyatvamevālambanatvamiti lakṣaṇam /",
    "T03bsa033_u:277": " (kha) bhedaḥ",
    "T03bsa033_u:278": " ālambanamekādaśavidhaṃ bhavati /",
    "T03bsa033_u:279": " tathā hi - kuśalākuśalāvyākṛtāni kāyakarmādīni trīṇi,",
    "T03bsa033_u:280": " bālapṛthagjanasambaddhāḥ pañca skandhāḥ,",
    "T03bsa033_u:281": " sarvāryajanasaṃgṛhītāni catvāri anāsravadhyānāni,",
    "T03bsa033_u:282": " ātmadarśanāpratipakṣatvena pañcopādānaskandhāḥ,",
    "T03bsa033_u:283": " ātmadarśanapratipakṣatvena catvāryanāsravāṇi smṛtyupasthānāni,",
    "T03bsa033_u:284": " hetupratyayādhīnakāmādidhātusaṃgṛhītā",
    "T03bsa033_u:285": " bodhipakṣādayaṃ saṃskṛtāḥ (mārgasatyam)",
    "T03bsa033_u:286": " , kāraṇānapekṣadhātutrayāparyāpannatathatādayo 'saṃskṛtāḥ (nirodhasatyam)",
    "T03bsa033_u:287": " , sarvāryajanasantānaprabhavacaturdhyānādayo guṇāḥ,",
    "T03bsa033_u:288": " samyaksambuddhasantānodayadharmidaśabalānyasādhāraṇānītyekādaśavidhamālambanam /",
    "T03bsa033_u:289": " (ga) avadhiḥ",
    "T03bsa033_u:290": " adhigamānukrameṇa sarvadharmā yathāvadālambyanta iti nāstyālambanānāṃ bhūmyavadhiriti jñeyam /",
    "T03bsa033_u:291": " 6. pratipattisamuddeśaḥ",
    "T03bsa033_u:292": " asya lakṣaṇaṃ bhedaḥ avadhiriti trīṇi parijñātavyāni,",
    "T03bsa033_u:293": " tāni abhisamayālaṅkāre kārikayaikayā 'nayā nirdiṣṭāni / tathā hi -",
    "T03bsa033_u:294": " sarvasattvāgratācittaprahāṇādhigamatraye /",
    "T03bsa033_u:295": " tribhirmahattvairuddeśo vijñeyo 'rya svayambhuvām //",
    "T03bsa033_u:296": " (ka) lakṣaṇam",
    "T03bsa033_u:297": " pratipattau pratiṣṭhitasya bodhisattvasya svalakṣyameva pratipattisamuddeśa iti lakṣaṇam /",
    "T03bsa033_u:298": " (kha) bhedaḥ",
    "T03bsa033_u:299": " sarvasattvāgratācittamahattvam,",
    "T03bsa033_u:300": " prahāṇamahattvam,",
    "T03bsa033_u:301": " adhigamamahattvaṃ ceti trayo 'syabhedā bhavanti /",
    "T03bsa033_u:302": " (ga) avadhiḥ",
    "T03bsa033_u:303": " buddhabhūmāveva kevalamayaṃ samuddeśo niṣpanno bhavati /",
    "T03bsa033_u:304": " 7. sannāhapratipattiḥ",
    "T03bsa033_u:305": " asyā lakṣaṇādikam abhisamayālaṅkāre ekayā kārikayetthamupavarṇitam / yathā",
    "T03bsa033_u:306": " dānādau ṣaḍvidhe teṣāṃ pratyekaṃ saṃgraheṇa yā /",
    "T03bsa033_u:307": " sannāhapratipattiḥ sā ṣaḍbhiḥ ṣaṭkairyathoditāḥ //",
    "T03bsa033_u:308": " pratipatterlakṣaṇam",
    "T03bsa033_u:309": " mahāyānacittotpādamāśritya anuttarasamyaksaṃmbodhiniṣpattaye yā trisarvajñatāviṣaye sāmānyena śukladharmādhiṣṭhānā,",
    "T03bsa033_u:310": " sarvākārābhisambodhādau caturvidhe 'bhisamaye pratyabhisamayaṃ ṣaṭpāramitādhiṣṭhānā ca kriyā,",
    "T03bsa033_u:311": " sā mahāyānapratipatterlakṣaṇam /",
    "T03bsa033_u:312": " pratipattibhedaḥ",
    "T03bsa033_u:313": " iyaṃ mahāyānapratipattiścaturvidhā bhavati,",
    "T03bsa033_u:314": " yathā - sannāhapratipattiḥ,",
    "T03bsa033_u:315": " prasthānapratipattiḥ,",
    "T03bsa033_u:316": " sambhārapratipattiḥ,",
    "T03bsa033_u:317": " niryāṇapratipattiśceti /",
    "T03bsa033_u:318": " (ka) sannāhapratipatterlakṣaṇam",
    "T03bsa033_u:319": " ṣaṭpāramitāsu pratipāramitāṃ ṣaṭpāramitāsaṃgrāhikayā prajñayopāttaḥ sattvayogaḥ sannāhapratipatterlakṣaṇam /",
    "T03bsa033_u:320": " sannāhapratipattiḥ bodhisattvamārga ityanarthāntaram /",
    "T03bsa033_u:321": " (kha) bhedaḥ",
    "T03bsa033_u:322": " dānapāramitāsannāhapratipattimārabhya prajñāpāramitāsannāhapratipattiṃ yāvat ṣaḍ bhedā bhavanti /",
    "T03bsa033_u:323": " dāne 'pi dānaṃ śīlamityādiṣaṭpāramitā bhavanti /",
    "T03bsa033_u:324": " evaṃ ṣaṭsu pāramitāsu ṣaṭ ṣaṭkānīti kṛtvā vistareṇa ṣaṭtriṃśad bhedā bhavanti /",
    "T03bsa033_u:325": " (ga) avadhiḥ",
    "T03bsa033_u:326": " sambhāramārgīyabodhisattvamārabhya antimakṣaṇasthabodhisattvaparyantamasyāḥ sīmā bhavati /",
    "T03bsa033_u:327": " 8. prasthānapratipattiḥ",
    "T03bsa033_u:328": " asyāḥ svarūpam abhisamayālaṅkāre dvābhyāṃ kārikābhyāmupavarṇitam / tathā hi",
    "T03bsa033_u:329": " dhyānārūpyeṣu dānādau mārge maitryādikeṣu ca /",
    "T03bsa033_u:330": " gatopalambhayoge ca trimaṇḍalaviśuddhiṣu //",
    "T03bsa033_u:331": " uddeśe ṣaṭsvabhijñāsu sarvākārajñatānaye /",
    "T03bsa033_u:332": " prasthānapratipajjñeyā mahāyānādhirohiṇī //",
    "T03bsa033_u:333": " (ka) lakṣaṇam",
    "T03bsa033_u:334": " bhāvanāpradhānayā pratipattyā mahāyāne hetvātmake phalātmake vā dharme prasthitikriyā prasthānapratipatterlakṣaṇam /",
    "T03bsa033_u:335": " (kha) bhedaḥ",
    "T03bsa033_u:336": " seyaṃ prasthānapratipattirnavavidhā jñeyā,",
    "T03bsa033_u:337": " tathā hi - dhyānārūpyasamāpattiṣu prasthānam,",
    "T03bsa033_u:338": " dānādiṣaṭpāramitāsu prasthānam,",
    "T03bsa033_u:339": " āryamārgeṣu prasthānam,",
    "T03bsa033_u:340": " caturapramāṇeṣu prasthānam,",
    "T03bsa033_u:341": " anupalambhayoge prasthānam,",
    "T03bsa033_u:342": " trimaṇḍalaviśuddhiṣu prasthānam,",
    "T03bsa033_u:343": " sarvasattvāgratāditrividhoddeśeṣu prasthānam,",
    "T03bsa033_u:344": " ṣaḍbhijñāsu prasthānam,",
    "T03bsa033_u:345": " sarvākārajñatāyāṃ prasthānamiti /",
    "T03bsa033_u:346": " (ga) avadhiḥ",
    "T03bsa033_u:347": " adhimukticaryābhūmikaprayogamārgīyoṣmāvasthāta ārabhya antimakṣaṇasthabodhisattvaparyantamasyāḥ sīmā bhavati /",
    "T03bsa033_u:348": " 9. sambhārapratipattiḥ",
    "T03bsa033_u:349": " asthāḥ pratipatterlakṣaṇādikaṃ sarvam abhisamayālaṅkāre dvābhyāṃ kārikābhyāṃ samyak pratipāditam / tathā hi -",
    "T03bsa033_u:350": " dayā dānādikaṃ ṣaṭkaṃ śamathaḥ savidarśanaḥ /",
    "T03bsa033_u:351": " yuganaddhaśca yo mārgaṃ upāye yacca kauśalam //",
    "T03bsa033_u:352": " jñānaṃ puṇyaṃ ca mārgaśca dhāraṇī bhūmayo daśa /",
    "T03bsa033_u:353": " pratipakṣaśca vijñeyaḥ sambhārapratipatkramaḥ //",
    "T03bsa033_u:354": " (ka) lakṣaṇam",
    "T03bsa033_u:355": " ātmanaḥ phalabhūtāṃ mahābodhiṃ yā sākṣāt pradadāti tādṛśī kriyā sambhārapratipattiriti lakṣaṇam /",
    "T03bsa033_u:356": " (kha) bhedaṃ",
    "T03bsa033_u:357": " asyāḥ sambhārapratipatteḥ saptadaśa bhedā bhavanti /",
    "T03bsa033_u:358": " yathā mahākaruṇāsambhāraḥ,",
    "T03bsa033_u:359": " dānasambhāraḥ,",
    "T03bsa033_u:360": " śīlasambhāraḥ,",
    "T03bsa033_u:361": " kṣāntisambhāraḥ,",
    "T03bsa033_u:362": " vīryasambhāraḥ,",
    "T03bsa033_u:363": " dhyānasambhāraḥ,",
    "T03bsa033_u:364": " prajñāsambhāraḥ,",
    "T03bsa033_u:365": " śamathasambhāraḥ,",
    "T03bsa033_u:366": " vidarśanāsambhāraḥ,",
    "T03bsa033_u:367": " yuganaddhasambhāraḥ,",
    "T03bsa033_u:368": " upāyakauśalasambhāraḥ,",
    "T03bsa033_u:369": " jñānasambhāraḥ,",
    "T03bsa033_u:370": " puṇyasambhāraḥ,",
    "T03bsa033_u:371": " mārgasambhāraḥ,",
    "T03bsa033_u:372": " dhāraṇīsambhāraḥ,",
    "T03bsa033_u:373": " bhūmisambhāraḥ,",
    "T03bsa033_u:374": " pratipakṣasambhāraśceti /",
    "T03bsa033_u:375": " (ga) avadhiḥ",
    "T03bsa033_u:376": " sambhāramātraṃ tvādikarmikabhūmāvapi bhavati /",
    "T03bsa033_u:377": " kintu ye mahābodhiprāpaktvena sākṣānnirdiṣṭāste sambhārāḥ prayogamārgīyāgradharmāvasthāta ārabhya antimakṣaṇasthabodhisattvāvasthāparyantaṃ bhavanti /",
    "T03bsa033_u:378": " āditaḥ pañcadaśa sambhārapratipattayaḥ prayogamārgīyāgradharmāvasthāparyantaṃ bhavanti /",
    "T03bsa033_u:379": " ṣoḍaśo bhūmisambhāraḥ saptadaśaśca pratipakṣasambhāro daśasu bhūmiṣu bhavataḥ /",
    "T03bsa033_u:380": " 10. niryāṇapratipattiḥ",
    "T03bsa033_u:381": " asyāḥ svarūpam abhisamayālaṅkāre dvābhyāṃ kārikābhyāṃ samyak pradarśitam / tathā hi -",
    "T03bsa033_u:382": " uddeśe samatāyāṃ ca sattvārthe yatnavarjaṃne /",
    "T03bsa033_u:383": " atyantāya ca niryāṇaṃ niryāṇaṃ prāptilakṣaṇam /",
    "T03bsa033_u:384": " sarvākārajñatāyāṃ ca niryāṇaṃ mārgagocaram /",
    "T03bsa033_u:385": " niryāṇapratipajjñeyā seyamaṣṭavidhātmikā //",
    "T03bsa033_u:386": " (ka) lakṣaṇam",
    "T03bsa033_u:387": " ekāntena sarvajñatāyāṃ niryāṇakaraḥ śauddhabhūmikaḥ sattvayogaḥ niryāṇapratipattiriti lakṣaṇam /",
    "T03bsa033_u:388": " (kha) bhedaḥ",
    "T03bsa033_u:389": " niryāṇapratipattiḥ seyamaṣṭavidhātmikā bhavati /",
    "T03bsa033_u:390": " tadyathā - trividhasamuddeśe niryāṇam,",
    "T03bsa033_u:391": " samatāyāṃ niryāṇam,",
    "T03bsa033_u:392": " sattvārthe niryāṇam,",
    "T03bsa033_u:393": " anābhoganiryāṇam,",
    "T03bsa033_u:394": " atyantaniryāṇam,",
    "T03bsa033_u:395": " prāptiniryāṇam,",
    "T03bsa033_u:396": " sarvākārajñātāniryāṇam,",
    "T03bsa033_u:397": " mārganiryāṇamiti /",
    "T03bsa033_u:398": " (ga) avadhiḥ",
    "T03bsa033_u:399": " tisṛṣu śuddhabhūmiṣvevāsyā vyāptirbhavatīti /",
    "T03bsa033_u:400": " // iti sarvākārajñatopalakṣakā daśa dharmāḥ //",
    "T03bsa033_u:401": " (ā) mārgajñatopalakṣakā ekādaśa dharmāḥ",
    "T03bsa033_u:402": " 1. dhyāmīkaraṇatādīni mārgajñatāṅgāni,",
    "T03bsa033_u:403": " 2. śrāvakamārgaḥ,",
    "T03bsa033_u:404": " 3. pratyekabuddhamārgaḥ,",
    "T03bsa033_u:405": " 4. bodhisattvamārgaḥ,",
    "T03bsa033_u:406": " 5. bhāvanāmārgakāritram,",
    "T03bsa033_u:407": " 6. bhāvanāmārgādhimuktiḥ,",
    "T03bsa033_u:408": " 7. bhāvanāmārgādhimuktasya stutiḥ stobha praśaṃsā ca,",
    "T03bsa033_u:409": " 8. pariṇāmanā,",
    "T03bsa033_u:410": " 9. anumodanā,",
    "T03bsa033_u:411": " 10. abhinirhāraḥ,",
    "T03bsa033_u:412": " 11. atyantaviśuddhiśceti ekādaśa dharmā mārgajñatāmupalakṣayantīti abhisamayālaṅkāre tisṛbhiḥ kārikābhirupadarśitāḥ / tathā hi -",
    "T03bsa033_u:413": " dhyāmīkaraṇatādīni śiṣyakhaḍgapathau ca yau /",
    "T03bsa033_u:414": " mahānuśaṃso dṛṅmārgaṃ aihikāmutrikairguṇaiḥ //",
    "T03bsa033_u:415": " kāritramadhimuktiśca stutastobhitaśaṃsitāḥ /",
    "T03bsa033_u:416": " pariṇāme 'numode ca manaskārāvanuttamau //",
    "T03bsa033_u:417": " nirhāraḥ śuddhiratyantamityayaṃ bhāvanāpathaḥ /",
    "T03bsa033_u:418": " vijñānāṃ bodhisattvānāmiti mārgajñatoditā //",
    "T03bsa033_u:419": " 1. dhyāmīkaraṇatādīni",
    "T03bsa033_u:420": " dhyāmīkaraṇatādīnāṃ mārgajñatāṅgānāṃ lakṣaṇādikaṃ sarvam abhisamayālaṅkāre ekayā kārikayopavarṇitam / tathā hi -",
    "T03bsa033_u:421": " dhyāmīkaraṇatā bhābhirdevānāṃ yogyatāṃ prati /",
    "T03bsa033_u:422": " viṣayo niyato vyāptiḥ svabhāvastasya karma ca //",
    "T03bsa033_u:423": " (ka) lakṣaṇam",
    "T03bsa033_u:424": " mārgajñatāparipūrakā avayavībhūtā guṇā eva mārgajñatāṅgānīti lakṣaṇam /",
    "T03bsa033_u:425": " athavā - mārgajñatāparipūrakāḥ asyāmavasthāyāṃ sākṣānnirdiṣṭāḥ sattvasantatisthaguṇā mārgajñatāṅgānīti lakṣaṇam /",
    "T03bsa033_u:426": " (kha) bhedaḥ",
    "T03bsa033_u:427": " pañca mārgajñatāṅgāni dhyāmīkaraṇatādīni bhavanti,",
    "T03bsa033_u:428": " tadyathā - ādhāraḥ aparokṣāhaṅkārarāhityam,",
    "T03bsa033_u:429": " sahakāripratyayaścittotpādaḥ,",
    "T03bsa033_u:430": " sahetukā vyāptiḥ,",
    "T03bsa033_u:431": " saṃsārātyajanaṃ svabhāvaḥ,",
    "T03bsa033_u:432": " aparigṛhītasattvaparigrahaṇamiti /",
    "T03bsa033_u:433": " (ga) avadhiḥ",
    "T03bsa033_u:434": " sāmānyato mārgāpraveśamādāya buddhabhūmiparyantaṃ sīmā bhavati /",
    "T03bsa033_u:435": " sākṣānnirdiṣṭāṅgānāṃ dṛṣṭyā sambhāramārgamārabhya antimakṣaṇasthabodhisattvāvasthāparyantaṃ sīmā bhavati /",
    "T03bsa033_u:436": " 2. śrāvakamārgaḥ",
    "T03bsa033_u:437": " śrāvakamārgādhigamasya lakṣaṇādikam abhisamayālaṅkāre agholikhitayaikayā kārikayā samyagupadarśitam / tathā hi -",
    "T03bsa033_u:438": " caturṇāmāryasatyānāmākārānupalambhataḥ /",
    "T03bsa033_u:439": " śrāvakāṇāmayaṃ mārgo jñeyo mārgajñatānaye //",
    "T03bsa033_u:440": " (ka) lakṣaṇam",
    "T03bsa033_u:441": " śrāvakajātīyavineyajanānugrahārthaṃ duḥkhādicaturāryasatyeṣu kimapyekamālambya anityādiṣoḍaśākāreṣvanyatamasya",
    "T03bsa033_u:442": " sākṣātkāradṛṣṭyā vyavasthāpitaḥ śrāvakādhigamajātīyo māhāyānikāryābhisamayaḥ śrāvakamārgajña mārgajñānamiti /",
    "T03bsa033_u:443": " (kha) bhedaḥ",
    "T03bsa033_u:444": " ākāradṛṣṭyā ṣoḍaśavidhaḥ,",
    "T03bsa033_u:445": " mārgadṛṣṭyā tu darśanabhāvanā 'śaikṣamārgabhedena trividhaḥ /",
    "T03bsa033_u:446": " (ga) avadhiḥ",
    "T03bsa033_u:447": " darśanamārgamārabhya buddhabhūmiparyantamasya sīmā bhavati /",
    "T03bsa033_u:448": " keṣāṃcana matena mahāyānasambhāramārgamārabhya buddhabhūmiparyantamavadhiriti /",
    "T03bsa033_u:449": " 3. pratyekabuddhamārgaḥ",
    "T03bsa033_u:450": " pratyekabuddhādhigamasya lakṣaṇādikaṃ sarvamabhisamayālaṅkāre tisṛbhiḥ kārikābhiḥ pratipāditam / tathā hi -",
    "T03bsa033_u:451": " paropadeśavaiyarthya svayambodhāt svayambhuvām /",
    "T03bsa033_u:452": " gambhīratā ca jñānasya khaḍgānāmabhidhīyate //",
    "T03bsa033_u:453": " suśrūṣā yasya yasyārthe yatra yatra yathā yathā /",
    "T03bsa033_u:454": " sa so 'rthaḥ khyātyaśabdo 'pi tatra tatra tathā tathā //",
    "T03bsa033_u:455": " grāhyārthakalpanāhānād grāhakasyāprahāṇataḥ /",
    "T03bsa033_u:456": " ādhārataśca vijñeyaḥ khaḍgamārgasya saṃgrahaḥ //",
    "T03bsa033_u:457": " (ka) lakṣaṇam",
    "T03bsa033_u:458": " pratyekabuddhagotrīyavineyajanānugrahārthaṃ dvādaśāyatanānyālambya bāhyagrāhyārthaśūnyatāsākṣātkārijñānadṛṣṭyā",
    "T03bsa033_u:459": " vyavasthāpitaḥ pratyekabuddhādhigamajātīyo māhāyānikāryābhisamayaḥ pratyekabuddhamārgamārgajñaṃ mārgajñānamiti /",
    "T03bsa033_u:460": " (kha) bhedaḥ",
    "T03bsa033_u:461": " darśanamārgaḥ,",
    "T03bsa033_u:462": " bhāvanāmārgaḥ,",
    "T03bsa033_u:463": " aśaikṣamārga iti trayo 'sya bhedā bhavanti /",
    "T03bsa033_u:464": " (ga) avadhiḥ",
    "T03bsa033_u:465": " mahāyānadarśanamārgamārasya buddhabhūmiparyantamasya sīmā bhavati /",
    "T03bsa033_u:466": " 4. mahāyānadarśanamārgaḥ",
    "T03bsa033_u:467": " mahānuśaṃsasya darśanāmārgasya lakṣaṇam,",
    "T03bsa033_u:468": " bhedaḥ,",
    "T03bsa033_u:469": " avadhiśceti trīṇi parijñātavyānyatra saṃkṣepato nirūpyante /",
    "T03bsa033_u:470": " abhisamayālaṅkāre tatsvarūpaṃ pañcabhiḥ kārikābhirupadarśitam /",
    "T03bsa033_u:471": " (ka) lakṣaṇam",
    "T03bsa033_u:472": " bhavaśamāntadvayanirodhalakṣaṇaḥ satyābhisamayo mahāyānadarśanamārga iti lakṣaṇam /",
    "T03bsa033_u:473": " (kha) bhedaḥ",
    "T03bsa033_u:474": " samāhitajñānaṃ pṛṣṭhalabdhajñānaṃ ceti dvau darśanamārgasya bhedau /",
    "T03bsa033_u:475": " jñānadṛṣṭyā trīṇi jñānāni darśanamārgaḥ /",
    "T03bsa033_u:476": " prathamaṃ yad darśanamārgabhūtaṃ śrāvakamārgaṃ jānāti,",
    "T03bsa033_u:477": " dvitīyaṃ yat pratyekabuddhamārgaṃ jānāti /",
    "T03bsa033_u:478": " tṛtīyaṃ yanmahāyānamārgaṃ jānātīti trayo bhedā bhavanti /",
    "T03bsa033_u:479": " ālambanadṛṣṭyā vyāvṛttidṛṣṭyā cāṣṭau kṣāntayaḥ,",
    "T03bsa033_u:480": " aṣṭau ca jñānānīti ṣoḍaśa bhedā avasātavyāḥ /",
    "T03bsa033_u:481": " (ga) avadhiḥ",
    "T03bsa033_u:482": " prathamāyāmeva bodhisattvabhūmāvasya vyāptirbhavatīti /",
    "T03bsa033_u:483": " 5. bhāvanāmārgakāritram",
    "T03bsa033_u:484": " bhāvanāmārgakāritrāṇāṃ lakṣaṇādikam abhisamayālaṅkāre ekayā kārikayā spaṣṭamupadarśitam / tathā hi -",
    "T03bsa033_u:485": " sarvato damanaṃ nāma sarvataḥ kleśanirjayaḥ /",
    "T03bsa033_u:486": " upakramāviṣahyatvaṃ bodhirādhārapūjyatā //",
    "T03bsa033_u:487": " (ka) lakṣaṇam",
    "T03bsa033_u:488": " dṛṣṭatattvabhāvanābalena prāptānuśaṃsā bhāvanāmārgakāritrasya lakṣaṇam /",
    "T03bsa033_u:489": " (kha) bhedaḥ",
    "T03bsa033_u:490": " asya ṣaḍ bhedā bhavanti,",
    "T03bsa033_u:491": " yathā - ātmotkarṣaniṣedhāt damanakāritram,",
    "T03bsa033_u:492": " sarvajananamanakāritram,",
    "T03bsa033_u:493": " rāgādikleśābhibhavakāritram,",
    "T03bsa033_u:494": " parakṛtāghātavirodhopanipātād upakramāviṣahyatvakāritram,",
    "T03bsa033_u:495": " samyak saṃbodhipratipattikāritram,",
    "T03bsa033_u:496": " prajñāpāramitādhāraviṣayapūjyatākāritramiti /",
    "T03bsa033_u:497": " (ga) avadhiḥ",
    "T03bsa033_u:498": " prathamāṃ bhūmimārabhya daśamīṃ bhūmiṃ yāvadasya sīmā bhavati /",
    "T03bsa033_u:499": " bhāvanāmārgaṃḥ asya lakṣaṇam,",
    "T03bsa033_u:500": " bhedaḥ avadhiśceti trīṇyatrocyante /",
    "T03bsa033_u:501": " (ka) lakṣaṇam",
    "T03bsa033_u:502": " māhāyāniko 'nvabhisamayaḥ mahāyānabhāvanāmarga iti lakṣaṇam /",
    "T03bsa033_u:503": " anvabhisamayaḥ bhāvanāmārga iti paryāyavācinau /",
    "T03bsa033_u:504": " (kha) bhedaḥ",
    "T03bsa033_u:505": " sāsravo bhāvanāmārgaḥ,",
    "T03bsa033_u:506": " anāsravo bhāvanāmārgaśceti dvau bhedau /",
    "T03bsa033_u:507": " tatra sāsravaḥ savikalpabhāvanāmārgaḥ anāsravaśca nirvikalpa iti /",
    "T03bsa033_u:508": " tatra sāsravo 'dhimuktipariṇāmanānumodanāmanaskāralakṣaṇastrividhaḥ /",
    "T03bsa033_u:509": " anāsravaḥ punarabhinirhāraḥ atyantaviśuddhisvabhāvaśceti dvividhaḥ /",
    "T03bsa033_u:510": " 6. bhāvanāmārgādhimuktiḥ",
    "T03bsa033_u:511": " adhimuktibhāvanāmārgasya lakṣaṇādikaṃ sarvam abhisamayālaṅkāre dvābhyāṃ kārikābhyāṃ spaṣṭamādarśitam / tathā hi -",
    "T03bsa033_u:512": " adhimuktistridhā jñeyā svārthā ca svaparārthikā /",
    "T03bsa033_u:513": " parārthikaivetyeṣā ca pratyekaṃ trividheṣyate //",
    "T03bsa033_u:514": " mṛdvī madhyādhimātrā ca mṛdumṛdvādibhedataḥ /",
    "T03bsa033_u:515": " sā punastrividhetyevaṃ saptaviṃśatidhā matā //",
    "T03bsa033_u:516": " (ka) lakṣaṇam",
    "T03bsa033_u:517": " svārtha-svaparārtha-parārthākarabhūtāyāṃ jinajananyām abhisampratyayavaśena vyavasthāpito māhāyāniko 'nvabhisamayo 'dhimuktyākhyabhāvanāmārgaḥ savikalpa iti lakṣaṇam /",
    "T03bsa033_u:518": " (kha) bhedaḥ",
    "T03bsa033_u:519": " adhimuktiḥ svārthā svaparārthā parārthā ceti mūlabhedena trividhā /",
    "T03bsa033_u:520": " trividhā 'pi satī mṛdumadhyādhimātrabhedena pratyekaṃ medāt trikatribhirnavadhā bhavati /",
    "T03bsa033_u:521": " tadyathā mṛdvī madhyā 'dhimātrā ca svārthādhimuktiḥ;",
    "T03bsa033_u:522": " evaṃ svaparārthādhimuktiḥ parārthādhimuktiśceti /",
    "T03bsa033_u:523": " evameṣā 'pi navaprakārā 'dhimuktiḥ mṛdumṛdvādiprakārabhedena pratyekaṃ vibhidyamānā navabhistribhiḥ saptaviṃśatiprakārā bhavati /",
    "T03bsa033_u:524": " tadyathā - mṛdumṛduḥ,",
    "T03bsa033_u:525": " mṛdumadhyaḥ,",
    "T03bsa033_u:526": " mṛdvadhimātraḥ,",
    "T03bsa033_u:527": " madhyamṛduḥ,",
    "T03bsa033_u:528": " madhyamadhyaḥ,",
    "T03bsa033_u:529": " madhyādhimātraḥ;",
    "T03bsa033_u:530": " adhimātramṛduḥ,",
    "T03bsa033_u:531": " adhimātramadhyaḥ,",
    "T03bsa033_u:532": " adhimātrādhimātra iti svārthādhimukternavaprakārāḥ /",
    "T03bsa033_u:533": " tathā svaparārthādhimukteḥ parārthādhimukteśca veditavyāḥ /",
    "T03bsa033_u:534": " (ga) avadhiḥ",
    "T03bsa033_u:535": " prathamāṃ bhūmimārabhya daśamīṃ bhūmiṃ yāvad asyāḥ sīmā bhavati /",
    "T03bsa033_u:536": " dvitīyāṃ bhūmimārabhyaṃ daśamabhūmiparyantamiti kecit /",
    "T03bsa033_u:537": " 7. bhāvanāmārgādhimuktasya stutiḥ stobhaḥ praśaṃsā ca",
    "T03bsa033_u:538": " bhāvanāmārgādhimuktasya bodhisattvasya stutyādīnāṃ lakṣaṇādikam abhisamayālaṅkāre ekayā kārikayopavarṇitam / tathā hi -",
    "T03bsa033_u:539": " stutiḥ stobhaḥ praśaṃsā ca prajñāpāramitāṃ prati /",
    "T03bsa033_u:540": " adhimokṣasya mātrāṇāṃ navakaistribhiriṣyate //",
    "T03bsa033_u:541": " (ka) lakṣaṇam",
    "T03bsa033_u:542": " purvoktatrividhādhimuktiprajñāpāramitāṃ prati pravṛttasya tadbhāvakabodhisattvasyotsāhavardhanārthaṃ",
    "T03bsa033_u:543": " tadadhimokṣasya kriyamāṇāḥ stutyādayo yathābhūtārthādhigamalakṣaṇā nārthavādarūpā iti lakṣaṇam /",
    "T03bsa033_u:544": " (kha) bhedaḥ",
    "T03bsa033_u:545": " pūrvavat saptaviṃśatireva prabhedāḥ /",
    "T03bsa033_u:546": " (ga) avadhiḥ",
    "T03bsa033_u:547": " adhimuktibhāvanāmārgavat /",
    "T03bsa033_u:548": " 8. bhāvanāmārgapariṇāmanā",
    "T03bsa033_u:549": " asyāḥ pariṇāmanāyāḥ lakṣaṇabhedādisarvaṃ svarūpam abhisamayālaṅkāre tisṛbhiḥ kārikābhiḥ spaṣṭamupadarśitam / tathā hi -",
    "T03bsa033_u:550": " viśeṣaḥ pariṇāmastu tasya kāritramuttamam /",
    "T03bsa033_u:551": " nopalambhākṛtiścāsāvaviparyāsalakṣaṇaḥ //",
    "T03bsa033_u:552": " vivikto buddhapuṇyaughasvabhāvasmṛtigocaraḥ /",
    "T03bsa033_u:553": " sopāyaścānimittaśca buddhairabhyanumoditaḥ //",
    "T03bsa033_u:554": " traidhātukāprapannaśca pariṇāmo 'parastridhā /",
    "T03bsa033_u:555": " mṛdurmadhyo 'dhimātraśca mahāpuṇyodayātmakaḥ //",
    "T03bsa033_u:556": " (ka) lakṣaṇam",
    "T03bsa033_u:557": " yo māhāyānikaḥ savikalpo 'nvabhisamayaḥ svaparakuśalapuṇyakriyāvastu anuttarāyāṃ samyaksambodhau pariṇāmayati,",
    "T03bsa033_u:558": " sa pariṇāmanākhyo mahāyānabhāvanāmārga iti lakṣaṇam /",
    "T03bsa033_u:559": " (kha) bhedaḥ",
    "T03bsa033_u:560": " ayaṃ bhāvanāmārgo dvādaśavidho bhavati,",
    "T03bsa033_u:561": " tadyathā - viśeṣapariṇāmanāmanaskāraḥ,",
    "T03bsa033_u:562": " anupalambhākārapariṇāmanāmanaskāraḥ,",
    "T03bsa033_u:563": " aviparyāsalakṣaṇaḥ pariṇāmanāmanaskāraḥ,",
    "T03bsa033_u:564": " viviktapariṇāmanāmanaskāraḥ,",
    "T03bsa033_u:565": " buddhapuṇyaughasvabhāvānusmṛtipariṇāmanāmanaskāraḥ,",
    "T03bsa033_u:566": " upāyakauśalapariṇāmanāmanaskāraḥ,",
    "T03bsa033_u:567": " amimittapariṇāmanāmanaskāraḥ,",
    "T03bsa033_u:568": " buddhānujñāta (anumodita)",
    "T03bsa033_u:569": " -pariṇāmanāmanaskāraḥ,",
    "T03bsa033_u:570": " traidhātukāparyāpannapariṇāmanāmanaskāraḥ,",
    "T03bsa033_u:571": " mahāpuṇyodayātmako mṛdupariṇāmanāmanaskāraḥ,",
    "T03bsa033_u:572": " mahāpuṇyodayātmako madhyapariṇāmanāmanaskāraḥ,",
    "T03bsa033_u:573": " mahāpuṇyodayātmako 'dhimātrapariṇāmanāmanaskāra iti dvādaśa bhedā bhavanti /",
    "T03bsa033_u:574": " (ga) avadhiḥ",
    "T03bsa033_u:575": " prathamāṃ pramuditā bhūmimārabhya yāvad daśamīṃ bhūmimasya pariṇāmanāmanaskārasya sīmā bhavati /",
    "T03bsa033_u:576": " 9. bhāvanāmārgīyānumodanā",
    "T03bsa033_u:577": " anumodanāmanaskārasya lakṣaṇabhedādayo 'bhisamayālaṅkāre ekayaiva kārikayetthamupavarṇitam / tathā hi -",
    "T03bsa033_u:578": " upāyānupalambhābhyāṃ śubhamūlānumodanā /",
    "T03bsa033_u:579": " anumode manaskārabhāvaneha vidhīyate //",
    "T03bsa033_u:580": " (ka) lakṣaṇam",
    "T03bsa033_u:581": " yo māhāyānikaḥ savikalpo 'nvabhisamayaḥ sva-parakuśalapuṇyakriyāvastūni anumodate,",
    "T03bsa033_u:582": " sa anumodanākhyo mahāyānabhāvanāmārga iti lakṣaṇam /",
    "T03bsa033_u:583": " (kha) bhedaḥ",
    "T03bsa033_u:584": " anumodanāmanaskārasya dvau bhedau bhavataḥ,",
    "T03bsa033_u:585": " yathā-svakuśalapuṇyakriyāvastvanumodanam,",
    "T03bsa033_u:586": " parakuśalapuṇyakriyāvastvanumodanaṃ iti /",
    "T03bsa033_u:587": " athavā - saṃvṛtiviṣayī anumodanāmanaskāraḥ paramārthaviṣayī anumodanāmanaskāraśceti /",
    "T03bsa033_u:588": " (ga) avadhiḥ",
    "T03bsa033_u:589": " adhimuktipariṇāmanānumodanāmanaskārāṇāṃ trayāṇāṃ bhūmyavadhiḥ samāna eva /",
    "T03bsa033_u:590": " 10. abhinirhāraḥ",
    "T03bsa033_u:591": " anāsravasya abhinirhārabhāvanāmārgasya lakṣaṇādikam abhisamayālaṅkāre ekayā kārikayā pratipāditam / tathā hi -",
    "T03bsa033_u:592": " svabhāva-śreṣṭhatā tasya sarvasyānabhisaṃskṛtiḥ /",
    "T03bsa033_u:593": " nopalambhena dharmāṇāmarpaṇā ca mahārthatā //",
    "T03bsa033_u:594": " (ka) lakṣaṇam",
    "T03bsa033_u:595": " māhāyāniko 'nāsravo 'nvabhisamayaḥ,",
    "T03bsa033_u:596": " yaḥ paryaṃntādhigamakṛtyaṃ vyavasthāpayati,",
    "T03bsa033_u:597": " sa abhinirhārākhyo mahāyānabhāvanāmārga iti lakṣaṇam /",
    "T03bsa033_u:598": " (kha) bhedaḥ",
    "T03bsa033_u:599": " asya pañca bhedā bhavanti,",
    "T03bsa033_u:600": " tadyathā - rūpādisarvadharmāviparītadarśanaṃ svabhāvaḥ,",
    "T03bsa033_u:601": " nānyathā buddhatvasamprāptiriti bhāvanāmārgasya śreṣṭhatā,",
    "T03bsa033_u:602": " sarvadharmaviśeṣānutpādanena adhigamaprayogo 'nabhisaṃskāraḥ,",
    "T03bsa033_u:603": " sarvadharmāṇāṃ paramārthato 'nupalambhatayā arpaṇā,",
    "T03bsa033_u:604": " buddhatvamahārthasādhanānmahārthateti /",
    "T03bsa033_u:605": " (ga) avadhiḥ",
    "T03bsa033_u:606": " prathamāṃ bhūmimārabhya daśamīṃ bhūmiṃ yāvadasyābhinirhārasya sīmā bhavati /",
    "T03bsa033_u:607": " 11. atyantaviśuddhiḥ",
    "T03bsa033_u:608": " atyantaviśuddhyākhyasya anāsravabhāvanāmārgasya lakṣaṇādikaṃ sarvam abhisamayālaṅkāre tisṛbhiḥ kārikābhiḥ suspaṣṭaṃ pratipāditam / tathā hi",
    "T03bsa033_u:609": " phalaśuddhiśca rūpādiśuddhireva tayordvayoḥ /",
    "T03bsa033_u:610": " abhinnācchinnatā yasmāditi śuddhirudīritā //",
    "T03bsa033_u:611": " kleśajñeyatrimārgasya śiṣyakhaḍgajinaurasām /",
    "T03bsa033_u:612": " hānād viśuddhirātyantikī tu buddhasya sarvadā //",
    "T03bsa033_u:613": " mṛdumṛdvādiko mārgaḥ śuddhirnavasu bhūmiṣu /",
    "T03bsa033_u:614": " adhimātrādhimātrādermalasya pratipakṣataḥ //",
    "T03bsa033_u:615": " (ka) lakṣaṇam",
    "T03bsa033_u:616": " māhāyāniko 'nāsravo 'nvabhisamayaḥ,",
    "T03bsa033_u:617": " yo 'ntimaprahāṇasya kṛtyaṃ vyavasthāpayati,",
    "T03bsa033_u:618": " sa atyantaviśuddhyākhyo mahāyānabhāvanāmārga iti lakṣaṇam /",
    "T03bsa033_u:619": " (kha) bhedaḥ",
    "T03bsa033_u:620": " bhāvanāmārgaprahātavyānāṃ navānāṃ vipakṣāṇāṃ pratipakṣabhūtā mṛdumṛdvādayo nava bhāvanāmārgā evāsya atyantaviśuddhibhāvanāmārgasya bhedā bhavanti",
    "T03bsa033_u:621": " (ga) avadhiḥ",
    "T03bsa033_u:622": " prathamāṃ bhūmimārabhya daśamabhūmiparyantamasya bhāvanāmārgasya sīmā bhavatīti /",
    "T03bsa033_u:623": " // iti mārgajñatopalakṣakā ekādaśa dharmāḥ //",
    "T03bsa033_u:624": " (i) sarvajñatopalakṣakā nava dharmāḥ",
    "T03bsa033_u:625": " 1. prajñayā na bhave sthānam,",
    "T03bsa033_u:626": " 2. kṛpayā na śame sthitiḥ,",
    "T03bsa033_u:627": " 3. anupāyena jinajananyā dūratvam,",
    "T03bsa033_u:628": " 4. upāyena avidūratā,",
    "T03bsa033_u:629": " 5. vipakṣaḥ,",
    "T03bsa033_u:630": " 6. pratipakṣaḥ,",
    "T03bsa033_u:631": " prayogaḥ,",
    "T03bsa033_u:632": " 8. samatā,",
    "T03bsa033_u:633": " 9. darśanamārgaśceti nava dharmāḥ sarvajñatopalakṣakā iti abhisamayālaṅkāre dvābhyāṃ kārikābhyāṃ samyaguktāḥ / tathā hi -",
    "T03bsa033_u:634": " prajñayā na bhave sthānaṃ kṛpayā na śame sthitiḥ /",
    "T03bsa033_u:635": " anupāyena dūratvam upāyenāvidūratā //",
    "T03bsa033_u:636": " vipakṣapratipakṣau ca prayogaḥ samatā 'sya ca /",
    "T03bsa033_u:637": " dṛṅmārgaḥ śrāvakādīnāmiti sarvajñateṣyate //",
    "T03bsa033_u:638": " 1. prajñatā na bhave sthānam",
    "T03bsa033_u:639": " 2. kṛpayā na śame sthitiḥ",
    "T03bsa033_u:640": " ubhayorlakṣaṇādikam abhisamayālaṅkāre ekayā kārikayā pratipāditam / tathā hi -",
    "T03bsa033_u:641": " nāpare na pare tīre nāntarāle tayoḥ sthitā /",
    "T03bsa033_u:642": " adhvanāṃ samatājñānāt prajñāpāramitā matā //",
    "T03bsa033_u:643": " tatra ubhayoḥ lakṣaṇādīni pṛthak pṛthagatrābhidhīyante /",
    "T03bsa033_u:644": " prajñayā na bhave sthānam",
    "T03bsa033_u:645": " (ka) lakṣaṇam",
    "T03bsa033_u:646": " anityādiṣoḍaśākārāṇāṃ sākṣātkāriṇī hīnayānajātīyā mahākaruṇāgarbhā māhāyānikaryasantatisthā prajñā asyāḥ sarvajñatāyā lakṣaṇam /",
    "T03bsa033_u:647": " iyaṃ ca bodhisattvānāṃ prajñāpāramitā prajñayā saṃsārādīnavadarśanāt na saṃsāre bhavānte sthitā /",
    "T03bsa033_u:648": " (kha) bhedaḥ",
    "T03bsa033_u:649": " darśanamārgaḥ bhāvanāmārgaḥ aśaikṣamārgaśceti trayo bhedā bhavanti /",
    "T03bsa033_u:650": " duḥkhādicaturāryasatyasambaddhānityādiṣoḍaśākārāṇāṃ sākṣātkārī mahāyānabhāvanāmārgo 'syāḥ sarvajñatāyāḥ prajñatā na bhave sthānamitilakṣaṇātmikāyā upalakṣakaḥ /",
    "T03bsa033_u:651": " kṛpayā na śame sthitiḥ",
    "T03bsa033_u:652": " (ka) lakṣaṇam",
    "T03bsa033_u:653": " mahākaruṇayā saṃvṛtyapekṣaśamāntavyāvartako māhāyāniko 'bhisamayo 'syāḥ sarvajñatāyā lakṣaṇam /",
    "T03bsa033_u:654": " iyaṃ ca prajñāpāramitā kṛpayā sattvārthakaraṇāt na nirvāṇe śamānte sthitā /",
    "T03bsa033_u:655": " māhāyānikabhāvanāmārgīyāryapudgalasantatisthā mahākaruṇā asyāḥ kṛpayā na śame sthitiritimārgajñatāyā upalakṣikā /",
    "T03bsa033_u:656": " (kha) bhedaḥ",
    "T03bsa033_u:657": " māhāyānikasyāryasya sattvālambanā dharmālambanā nirālambanā ceti tisro mahākaruṇāḥ,",
    "T03bsa033_u:658": " bodhicittotpādādayaśca bhedā bhavanti /",
    "T03bsa033_u:659": " traiyadhvikadharmāṇāmanutpādākāreṇa tulyatāvabodhāt yā śrāvakādyagocaratvena viprakṛṣṭā bodhisattvānāṃ prajñāpāramitā,",
    "T03bsa033_u:660": " sā punarnāpare tīre saṃsāre,",
    "T03bsa033_u:661": " na pare tīre nirvāṇe vyavasthitā /",
    "T03bsa033_u:662": " nāpi saṃsāranirvāṇamubhayamantareṇa vastuno 'sattvāt madhye 'pi sthitā,",
    "T03bsa033_u:663": " prajñākaruṇayoḥ samyak prativedhena saṃsāranirvāṇobhayopalambhaviyogāt /",
    "T03bsa033_u:664": " (ga) avadhiḥ",
    "T03bsa033_u:665": " prathamāṃ pramuditābhūmimārabhya buddhabhūmiparyantamubhayoḥ sīmā bhavati /",
    "T03bsa033_u:666": " 3. anupāyena dūratvam",
    "T03bsa033_u:667": " asya lakṣaṇādikaṃ sarvam abhisamayālaṅkāre kārikārdhena spaṣṭamullikhitam tathā hi -",
    "T03bsa033_u:668": " anupāyena dūraṃ sā sanimittopalabhbhataḥ /",
    "T03bsa033_u:669": " (ka) lakṣaṇam",
    "T03bsa033_u:670": " śrāvakādīnām adhvasamatājñānābhāvāt anityādyākārāṇāṃ sākṣātkāri jñānaṃ sanimittopalambhayogena kṛpāprajñāvaikalyāt dūrībhūtaṃ jinajananyā iti lakṣaṇam /",
    "T03bsa033_u:671": " (kha) bhedaḥ",
    "T03bsa033_u:672": " śrāvakasantatisthaṃ anityādyākārajñānaṃ pratyekabuddhasantatisthaṃ cānityādyākārajñānamiti bhedadvayam /",
    "T03bsa033_u:673": " (ga) avadhiḥ",
    "T03bsa033_u:674": " darśanamārgamārabhya arhattvāvasthāparyantamasya sīmā bhavati /",
    "T03bsa033_u:675": " 4. upāyena avidūratā",
    "T03bsa033_u:676": " asya lakṣaṇādīnāṃ pratipādanam abhisamayālaṅkāre kārikārdhena samyak kṛtam / tathā hi -",
    "T03bsa033_u:677": " upāyakauśalenāsyāḥ samyagāsannatoditā //",
    "T03bsa033_u:678": " (ka) lakṣaṇam",
    "T03bsa033_u:679": " mahākaruṇayā śūnyatāsākṣātkāriṇyā prajñayā copāttaṃ māhāyānikaryāṇāṃ hīnayānajātīyam anityādyākārajñānam asya lakṣaṇam /",
    "T03bsa033_u:680": " “bodhisattvādīnāṃ tu utsāritabhāvābhiniveśabhrāntinimittānāṃ rūpādisarvadharmaparijñānameva tatsamatāparijñānamityataḥ samyagāsannībhāvo māturiti jñeyam /“",
    "T03bsa033_u:681": " (kha) bhedaḥ",
    "T03bsa033_u:682": " māhāyāniko darśanamārgaḥ,",
    "T03bsa033_u:683": " bhāvanāmārgaḥ,",
    "T03bsa033_u:684": " aśaikṣamārgaśceti trayo bhedā bhavanti /",
    "T03bsa033_u:685": " (ga) avadhiḥ",
    "T03bsa033_u:686": " mahāyānadarśanamārgamārabhya buddhabhūmiparyantaṃ sīmā bhavati /",
    "T03bsa033_u:687": " 5. vipakṣaḥ",
    "T03bsa033_u:688": " asya lakṣaṇādikam abhisamayālaṅkāre ekayāṃ kārikayā suspaṣṭaṃ pratipāditam / tathā hi -",
    "T03bsa033_u:689": " rūpādiskandhaśūnyatve dharmeṣu tryadhvageṣu ca /",
    "T03bsa033_u:690": " dānādau bodhipakṣeṣu caryāsaṃjñā vipakṣatā //",
    "T03bsa033_u:691": " (ka) lakṣaṇam",
    "T03bsa033_u:692": " mahākaruṇā śūnyatāprajñābhyāṃ viyuktā bhāvolambhasvabhāvā hainayānikī vastujñateti lakṣaṇam /",
    "T03bsa033_u:693": " “sarveṣāṃ rūpādīnāṃ traiyadhvikānāṃ ca dharmāṇāṃ sāsravānāsravobhayasthānīyānāmanupalambhasvarūpāṇāṃ sarvatra bhāvopalambhatayā te paraparikalpitātmādiśūnyatvena dṛṣṭāḥ /",
    "T03bsa033_u:694": " anuṣṭhānasaṃjñā tu eteṣāṃ pratipakṣabhūtāpi viparyāsapravṛttatvena heyatvāt vipakṣo bhavati /“",
    "T03bsa033_u:695": " (kha) bhedaḥ (ga) avadhiḥ",
    "T03bsa033_u:696": " asya bhedo 'vadhiścetyubhau 'anupāyena dūratvam ' ityasmin prakareṇa yathā pradarśitau,",
    "T03bsa033_u:697": " tadvat jñeyāditi /",
    "T03bsa033_u:698": " 6. pratipakṣaḥ",
    "T03bsa033_u:699": " asya lakṣaṇabhedādikaṃ sarvam abhisamayālaṅkāre tisṛbhiḥ kārikābhiḥ savistaramupadarśitam / tathā hi -",
    "T03bsa033_u:700": " dānādiṣvanahaṃkāraḥ paraṣāṃ tanniyojanam /",
    "T03bsa033_u:701": " saṅgakoṭīniṣedho 'yaṃ sūkṣmaḥ saṅgo jinādiṣu //",
    "T03bsa033_u:702": " tadgāmbhīryaṃ prakṛtyaiva vivekād dharmapaddhateḥ /",
    "T03bsa033_u:703": " ekaprakṛtikaṃ jñānaṃ dharmāṇāṃ saṅgavarjanam //",
    "T03bsa033_u:704": " dṛṣṭādipratiṣedhena tasyā durbodhatoditā /",
    "T03bsa033_u:705": " rūpādibhiravijñānāt tadacintyatvamiṣyate //",
    "T03bsa033_u:706": " (ka) lakṣaṇam",
    "T03bsa033_u:707": " mahākaruṇopāyena śūnyatāsākṣātkāriṇyā prajñayā copāttā māhāyānikāryasantatisthā vastujñatā pratipakṣalakṣaṇātmikā /",
    "T03bsa033_u:708": " (kha) bhedo 'vadhiśca",
    "T03bsa033_u:709": " ubhāvapi pūrva 'upāyena avidūratā ' ityasmin prasaṅge yathāvarṇitau tathā jñātavyau /",
    "T03bsa033_u:710": " viśeṣaḥ",
    "T03bsa033_u:711": " jinajananyā dūratvam avidūratvamiti vastujñatāyāḥ (sarvajñatāyāḥ)",
    "T03bsa033_u:712": " dvau bhedau /",
    "T03bsa033_u:713": " hīnayānāpuraḥsarāyāḥ phalabhūtajinajananyāḥ avidūratā,",
    "T03bsa033_u:714": " upāyakauśalena avidūratā,",
    "T03bsa033_u:715": " pratipakṣaḥ,",
    "T03bsa033_u:716": " māhāyānīyavastujñatā ceti catvāraḥ paryāyāḥ /",
    "T03bsa033_u:717": " phalabhūtajinajananyā dūratvama,",
    "T03bsa033_u:718": " anupāyena dūratvam,",
    "T03bsa033_u:719": " nimittopalambhagrāhapratibaddhatā,",
    "T03bsa033_u:720": " vipakṣaḥ,",
    "T03bsa033_u:721": " hīnayānavastujñatā ceti paryāyavācinaḥ.",
    "T03bsa033_u:722": " yathānirdiṣṭa eva śrāvakabodhisatvādīnāṃ vipakṣapratipakṣayorayaṃ vibhāgo 'vasātavyaḥ /",
    "T03bsa033_u:723": " tathā coktam -",
    "T03bsa033_u:724": " evaṃ kṛtvā yathoktau vai jñeyaḥ sarvajñatānaye /",
    "T03bsa033_u:725": " ayaṃ vibhāgo niḥśeṣo vipakṣapratipakṣayoḥ //",
    "T03bsa033_u:726": " api ca -",
    "T03bsa033_u:727": " “śrāvakādīnāmevaṃ māturdūrībhāvenānuṣṭhānaṃ pratipakṣo 'pi san vastūpalambhaviparyāsapravṛttatvena bodhisattvānāṃ tyājyatvād vipakṣa iti” /",
    "T03bsa033_u:728": " 7. prayogaḥ",
    "T03bsa033_u:729": " asya lakṣaṇabhedādikaṃ sarvam abhisamayālaṅkāre sārdhadvayena kārikāgranthena savistaraṃ pratipāditam / tathā hi -",
    "T03bsa033_u:730": " rūpādau tadanityādau tadapūriprapūrayoḥ /",
    "T03bsa033_u:731": " tadasaṅgatve caryāyāḥ prayogaḥ pratiṣedhataḥ //",
    "T03bsa033_u:732": " avikāro na kartā ca prayogo duṣkarastridhā /",
    "T03bsa033_u:733": " yathābhavyaṃ phalaprāpteravandhyo 'bhimataśca saḥ //",
    "T03bsa033_u:734": " aparapratyayo yaśca saptadhā khyātivedakaḥ /",
    "T03bsa033_u:735": " (ka) lakṣaṇam",
    "T03bsa033_u:736": " sāṃvṛtike vastusvarūpe tadviśeṣe ca viparyāsapravṛttasya upalambhābhiniveśasya pratipakṣabhūto hīnayānajātīyaḥ sattvayogaḥ prayoga iti lakṣaṇam",
    "T03bsa033_u:737": " (kha) bhedaḥ",
    "T03bsa033_u:738": " prayogaḥ daśavidho bhavati /",
    "T03bsa033_u:739": " tadyathā - rūpādiṣu satyābhiniveśapratiṣedhaḥ,",
    "T03bsa033_u:740": " tadviśeṣeṣvanityādiṣu satyābhiniveśapratiṣedhaḥ,",
    "T03bsa033_u:741": " kalpitarūpeṣu aparipūriḥ,",
    "T03bsa033_u:742": " dharmatārūpeṣu prapūriḥ,",
    "T03bsa033_u:743": " pāramitāsu paramārthato 'parihāṇivṛddhī (avikāratvam)",
    "T03bsa033_u:744": " , paramārthato 'kartṛtvam,",
    "T03bsa033_u:745": " trisarvajñātmakānāṃ yathākramamuddeśaprayogakāritrāṇāṃ duṣkaratā,",
    "T03bsa033_u:746": " yathābhavyaphalaprāptyā avandhyatā,",
    "T03bsa033_u:747": " mahānuśaṃsāyāṃ bodhau aparapratyayatvam,",
    "T03bsa033_u:748": " svapnopamapariṇāmādisaptavidhakhyātijñānamiti daśa bhedā bhavanti /",
    "T03bsa033_u:749": " (ga) avadhiḥ",
    "T03bsa033_u:750": " sambhāramārgamārabhya antimakṣaṇasthabodhisattvāvasthāparyantamasya sīmā bhavati /",
    "T03bsa033_u:751": " 8. samatā",
    "T03bsa033_u:752": " asyāḥ svarūpam abhisamayālaṅkāre kārikārdhena samādarśitam / tathā hi -",
    "T03bsa033_u:753": " caturdhā 'mananā tasya rūpādau samatā matā /",
    "T03bsa033_u:754": " (ka) lakṣaṇam",
    "T03bsa033_u:755": " uparyuktadaśavidhavastujñatāprayogākārāṇāṃ jñātṛjñeyadharmāṇām amananā samatāyā lakṣaṇam /",
    "T03bsa033_u:756": " (kha) bhedaḥ",
    "T03bsa033_u:757": " pūrvokteṣu daśavidhaprayogeṣu pratisvaṃ catasraḥ amananā bhavantīti catvāriṃśadasyāḥ samatāyāḥ prabhedā bhavanti /",
    "T03bsa033_u:758": " uktaṃ cālokaṭīkāyām -",
    "T03bsa033_u:759": " “tadevaṃ rūpādipadārthamananā-nīlādinimittamananā-'rūpaṃ dvidhā viṃśatidhe '-tyādiprapañcamananā-nirvedhabhāgīyādyadhigamamananānāṃ",
    "T03bsa033_u:760": " pratiṣedhena jñātṛjñeyadharmānupalabdhiścaturvidhoktā vijñeyā /“",
    "T03bsa033_u:761": " (ga) avadhiḥ",
    "T03bsa033_u:762": " sambhāramārgamārabhya antimakṣaṇasthabodhisattvāvasthāparyantamasyāḥ samatāyāḥ sīmā bhavati /",
    "T03bsa033_u:763": " 9. darśanamārgaḥ",
    "T03bsa033_u:764": " asya lakṣaṇādikaṃ sarvam abhisamayālaṅkāre pañcabhiḥ kārikābhiḥ pratipāditam /",
    "T03bsa033_u:765": " (ka) lakṣaṇam",
    "T03bsa033_u:766": " dvātriṃśatsamāropaśūnyaḥ satyābhisamayo darśanamārga iti lakṣaṇam /",
    "T03bsa033_u:767": " (kha) bhedaḥ",
    "T03bsa033_u:768": " trayāṇāṃ yānānāṃ trayāṇāṃ darśamārgāṇāṃ vyāvṛttibhedena ṣoḍaśa kṣaṇā evāsya ṣoḍaśa bhedā bhavantīti /",
    "T03bsa033_u:769": " // iti sarvajñatopalakṣakā nava dharmāḥ //",
    "T03bsa033_u:770": " 2. Catuḥprayogopalakṣakāḥ ṣaṭtriṃśad dharmāḥ",
    "T03bsa033_u:771": " tatra sarvākārābhisambodhopalakṣakā ekādaśa dharmāḥ,",
    "T03bsa033_u:772": " mūrdhābhisamayopalakṣakā aṣṭau dharmāḥ,",
    "T03bsa033_u:773": " ānupūrvikābhisamayopakṣakāstrayodaśa dharmāḥ,",
    "T03bsa033_u:774": " ekakṣaṇābhisambodhopalakṣakāścatvāra iti ṣaṭtriṃśad bhavanti /",
    "T03bsa033_u:775": " (a) sarvākārābhisambodhopalakṣakā ekādaśa dharmāḥ",
    "T03bsa033_u:776": " 1. ākārāḥ, 2. prayogāḥ,",
    "T03bsa033_u:777": " 3. guṇāḥ,",
    "T03bsa033_u:778": " 4. doṣāḥ,",
    "T03bsa033_u:779": " 5. lakṣaṇāni,",
    "T03bsa033_u:780": " 6. mokṣabhāgīyam,",
    "T03bsa033_u:781": " 7. nirvedhabhāgīyam,",
    "T03bsa033_u:782": " 8. avaivartiko gaṇaḥ,",
    "T03bsa033_u:783": " 9. bhavaśāntyoḥ samatā,",
    "T03bsa033_u:784": " 10. anuttarā kṣetraśuddhiḥ,",
    "T03bsa033_u:785": " 11. upāyakauśalamityekādaśa dharmāḥ sarvākārābhisambodhamupalakṣayantīti abhisamayālaṅkāre dvābhyāṃ kārikābhyāmupadarśitam / tathā hi -",
    "T03bsa033_u:786": " ākārāḥ saprayogāśca guṇā doṣāḥ salakṣaṇāḥ /",
    "T03bsa033_u:787": " mokṣanirvedhabhāgīye śaikṣo 'vaivartiko gaṇaḥ //",
    "T03bsa033_u:788": " samatā bhavaśāntyośca kṣetraśuddhiranuttarā /",
    "T03bsa033_u:789": " sarvākārābhisambodha eṣa sopāyakauśalaḥ //",
    "T03bsa033_u:790": " (ka) lakṣaṇam",
    "T03bsa033_u:791": " trisarvajñatāsambaddhānāṃ trisaptatyuttaraikaśatākārāṇāṃ bhāvanāmayyā prajñayopāttatvena vyavasthāpitaḥ satvayogaḥ sarvākārābhisambodha iti lakṣaṇam /",
    "T03bsa033_u:792": " (kha) paryāyāḥ",
    "T03bsa033_u:793": " bodhisattvamārgaḥ,",
    "T03bsa033_u:794": " pāramitāmārgaḥ,",
    "T03bsa033_u:795": " sattvayogaḥ,",
    "T03bsa033_u:796": " ākārajñatāprayogaḥ,",
    "T03bsa033_u:797": " mārgajñatāprayogaḥ,",
    "T03bsa033_u:798": " sannāhapratipattirityanarthāntaram /",
    "T03bsa033_u:799": " (ga) bhedaḥ",
    "T03bsa033_u:800": " ākāradṛṣṭyā trisaptatyuttaraśatam,",
    "T03bsa033_u:801": " prayogadṛṣṭyā viṃśatiḥ bhedā bhavanti /",
    "T03bsa033_u:802": " (gha) avadhiḥ",
    "T03bsa033_u:803": " mahāyānasambhāramārgamārabhya antimakṣaṇasthabodhisattvāvasthāparyantamasya sīmā bhavati /",
    "T03bsa033_u:804": " 1. ākārāḥ",
    "T03bsa033_u:805": " ākārāṇāṃ lakṣaṇādikaṃ sarvam abhisamayālaṅkāre pañcabhiḥ kārikābhiḥ savistaraṃ samyagupavarṇitam /",
    "T03bsa033_u:806": " (ka) lakṣaṇam",
    "T03bsa033_u:807": " sarvākāramārgavastujñānasaṃgraheṇa trisarvajñatākārāṇāṃ bhāvanāmayaṃ prayogavaiśiṣṭyam ākārāṇāṃ lakṣaṇamiti /",
    "T03bsa033_u:808": " (kha) bhedaḥ",
    "T03bsa033_u:809": " trisaptatyuttaraśatamākārāṇāṃ bhedā bhavanti /",
    "T03bsa033_u:810": " tathā hi - sarvajñatāyāḥ saptaviṃśatiḥ,",
    "T03bsa033_u:811": " mārgajñatāyāḥ ṣaṭtriṃśat,",
    "T03bsa033_u:812": " sarvākārajñatāyā daśottaraśatamiti trisaptatyuttaraśataṃ bhedāḥ /",
    "T03bsa033_u:813": " caturāryasatyeṣu prathamataḥ trayāṇāṃ satyānāṃ pratyekaṃ catvāra iti dvādaśa,",
    "T03bsa033_u:814": " mārgasatyasya caturthasya pañcadaśa ceti sarvajñatāyāḥ (vastujñatāyāḥ)",
    "T03bsa033_u:815": " saptaviṃśatirākārāḥ /",
    "T03bsa033_u:816": " tathā coktam abhisamayālaṅkāre -",
    "T03bsa033_u:817": " asadākāramārabhya yāvanniścalatākṛtiḥ /",
    "T03bsa033_u:818": " catvāraḥ pratisatyaṃ te mārge pañcadaśa smṛtāḥ //",
    "T03bsa033_u:819": " samudayasatyasya aṣṭau,",
    "T03bsa033_u:820": " mārgasatyasya sapta,",
    "T03bsa033_u:821": " duḥkhasatyasya pañca,",
    "T03bsa033_u:822": " nirodhasatyasya ṣoḍaśa ceti mārgajñatāyāḥ ṣaṭtriṃśad ākārā bhavanti /",
    "T03bsa033_u:823": " tathā coktam abhisamayālaṅkāre -",
    "T03bsa033_u:824": " hetau mārge ca duḥkhe ca nirodhe ca yathākramam /",
    "T03bsa033_u:825": " aṣṭau te sapta pañceti ṣoḍaśeti ca kīrtitāḥ //",
    "T03bsa033_u:826": " śaikṣaśrāvakāṇāṃ saptatriṃśad bodhipakṣyā vastujñatāyā ākārāḥ,",
    "T03bsa033_u:827": " bodhisattvānāṃ mārgajñatāyāḥ catustriṃśat,",
    "T03bsa033_u:828": " buddhānāṃ sarvākārajñatāyā asādhāraṇā ekonacatvāriṃśacceti sarvākārajñatāyā daśottaraśatam ākārā bhavanti /",
    "T03bsa033_u:829": " tathā coktam abhisamayālaṅkāre -",
    "T03bsa033_u:830": " smṛtyupasthānamārabhya buddhatvākārapaścimāḥ /",
    "T03bsa033_u:831": " śiṣyāṇāṃ bodhisattvānāṃ buddhānāṃ ca yathākramam //",
    "T03bsa033_u:832": " saptatriṃśaccatustriṃśattriśannava ca te matāḥ /",
    "T03bsa033_u:833": " trisarvajñatvabhedena mārgasatyānurodhataḥ //",
    "T03bsa033_u:834": " jñānākārebhyaḥ pūrvam arthākārāḥ parijñātavyā iti prathamataḥ trisaptatyuttaraśatam arthākārā upadarśitāḥ /",
    "T03bsa033_u:835": " 2. prayogāḥ",
    "T03bsa033_u:836": " prayogāṇāṃ lakṣaṇādikam abhisamayālaṅkāre catasṛbhiḥ kārikābhiḥ savistaraṃ suspaṣṭamupavarṇitam /",
    "T03bsa033_u:837": " (ka) lakṣaṇam",
    "T03bsa033_u:838": " jñātṛjñeyayoḥ vastumārgākārāṇāṃ ca śamathavipaśyanāyuganaddhabhāvanāsvarūpaṃ niḥsvabhāvatāniṣprapañcātmakaṃ jñānamevātra sākṣānnirdiṣṭasya prayogasya lakṣaṇamiti /",
    "T03bsa033_u:839": " athavā - trisarvajñatānāṃ yāvadākārāṇāṃ śamathavipaśyanāyuganaddhabhāvanāmayyā prajñayopāttaḥ sattvayoga evātra nirdiṣṭaprayogasya lakṣaṇam",
    "T03bsa033_u:840": " yato hi 'kṛcchrāccireṇa prativodhataḥ ' ityanena nirdiṣṭaḥ sambhāramārgīyaḥ prayogo 'tra saṃgṛhīto bhavati /",
    "T03bsa033_u:841": " (kha) bhedaḥ",
    "T03bsa033_u:842": " viṃśatiḥ prayogāṇāṃ bhedā bhavanti /",
    "T03bsa033_u:843": " tatra svarūpataḥ pañca pramedāḥ,",
    "T03bsa033_u:844": " yathā - rūpādiṣu niḥsvabhāvatayā anavasthānaprayogaḥ,",
    "T03bsa033_u:845": " ayoga eva teṣu prayogo bhavatītyayogaprayogaḥ,",
    "T03bsa033_u:846": " rūpāditathatāgambhīratayā pratiṣṭhānānupalabdhyarthena sarvajñatādhikāre gambhīraprayogaḥ,",
    "T03bsa033_u:847": " rūpādiduravagāhatayā prakṛtyanāvilārthena mārgajñatādhikāre duravagāhaprayogaḥ,",
    "T03bsa033_u:848": " rūpādyapramāṇatayā paryantānupalambhārthena sarvākārajñatādhikāre apramāṇaprayoga iti /",
    "T03bsa033_u:849": " pudgalāśrayadṛṣṭyā aṣṭau prayogāḥ /",
    "T03bsa033_u:850": " tathā hi - gambhīraśūnyatāyāmuttrasanajātīyasyādikarmikasya kṛcchacirābhisambodhaprayogaḥ,",
    "T03bsa033_u:851": " prayogamārgīyoṣmābhisamayādārabhya gambhīradharmatāyāmuttrāso na bhavati,",
    "T03bsa033_u:852": " na ca svapne 'pi ṣaṭpāramitācaryāsu dūrībhāva iti vyākaraṇalābhaprayogaḥ,",
    "T03bsa033_u:853": " mūrdhābhisamayādārabhya dharmatādhigamaviṣayakeṇa cirābhyāsena avinivartanīyaprayogaḥ,",
    "T03bsa033_u:854": " kṣāntimārabhya upāyakauśalena dharmatādhigamadṛḍhatayā śrāvakapratyekabuddhantarāyikadharmavarjanāt niryāṇaprayogaḥ,",
    "T03bsa033_u:855": " agradharmābhisamayamārabhya stambādyanupalambhāt mahāsamudrasyābhyāsannatvamiva satatabhāvanādipratipattyā",
    "T03bsa033_u:856": " nirantaraprayogabalena dharmaṃdhātoḥ sākṣāddarśanasyābhyāsannatvaniścaya iti nirantaraprayogaḥ,",
    "T03bsa033_u:857": " sarvajñatāhetūnāṃ abhinavānāsravadharmāṇāmādhāratvapratipatterāsannābhisambodhaprayogaḥ,",
    "T03bsa033_u:858": " kṣipraṃ dharmaṃkāyaphalābhinirvartanāt kṣiprābhisambodhaprayogaḥ,",
    "T03bsa033_u:859": " dharmacakrapravartanādikaṃ parārthaprayoga iti /",
    "T03bsa033_u:860": " prajñāpāramitābhāvanāpāripūryupāyadṛṣṭyā catvāraḥ prayogāḥ /",
    "T03bsa033_u:861": " tadyathā paramārthato guṇadoṣāṇāṃ vṛddhiparihāṇyadarśanena prajñāpāramitāyāṃ caraṇānujñānāt avṛddhyaparihāṇiprayogaḥ,",
    "T03bsa033_u:862": " paramārthato dharmādharmāderanupalambhapratipattyā dharmādharmādyanupalambhaprayogaḥ,",
    "T03bsa033_u:863": " dharmadhāturūpatvena rūpādyacintyamiti acintyaprayogaḥ,",
    "T03bsa033_u:864": " dharmadhāturūpatvāt rūpāditannimittatatsvabhāvādiṣu vikalpābhāvād avikalpaprayoga iti /",
    "T03bsa033_u:865": " prayogaphaladṛṣṭyā dvau prayogau /",
    "T03bsa033_u:866": " tathā hi - srota-āpattyādyanuttarasamyaksambodhiphalaratnapradāyakatvāt phalaratnadānaprayogaḥ,",
    "T03bsa033_u:867": " kleśajñeyāvaraṇaprahāṇahetutvena viśuddhiprayoga iti dvau /",
    "T03bsa033_u:868": " kṣiprabhāvanādṛṣṭyā ekaḥ prayogaḥ,",
    "T03bsa033_u:869": " yathā dharmataiṣā yasmānmahāratnānāṃ bahavo 'ntarāyāḥ sambhavanti,",
    "T03bsa033_u:870": " tasmāt paramaratnasvabhāvāyā mātuḥ saṃvatsareṇa bahvantarāyatve 'pi likhanaṃ śīghrameveti avadhiprayogaḥ /",
    "T03bsa033_u:871": " 3. guṇāḥ",
    "T03bsa033_u:872": " guṇānāṃ lakṣaṇādikaṃ sarvam abhisamayālaṅkāre kārikārdhenopadarśitam / tathā hi -",
    "T03bsa033_u:873": " mārāṇāṃ śaktihānyādiścaturdaśavidho guṇaḥ /",
    "T03bsa033_u:874": " (ka) lakṣaṇam",
    "T03bsa033_u:875": " prayogāṇāṃ bhāvanābalena adhigataprāśastyaṃ guṇānāṃ lakṣaṇam /",
    "T03bsa033_u:876": " (kha) bhedaḥ",
    "T03bsa033_u:877": " guṇānāṃ caturdaśa bhedā bhavanti /",
    "T03bsa033_u:878": " tathā hi - pāramitāyāṃ udgṛhyamāṇāyāṃ mārakṛtavighnāḥ tathāgatānubhāvena vyāhanyanta iti māraśaktivyāghātaguṇaḥ,",
    "T03bsa033_u:879": " prayogamaulapṛṣṭhāvasthāsu tathāgatasamanvāharaṇalābhāt buddhasamanvāhārajñātatvaguṇaḥ,",
    "T03bsa033_u:880": " tathāgatajñānadarśanalābhāt buddhapratyakṣīkaraṇaguṇaḥ,",
    "T03bsa033_u:881": " tathāgatānāṃ samīpībhavanalābhena samyaksambodhyāsannībhāvaguṇaḥ,",
    "T03bsa033_u:882": " mahānuśaṃsalābhāt mahārthatādiguṇaḥ,",
    "T03bsa033_u:883": " tathāgatakṛtyakaraṇād deśanirūpaṇāguṇalābhena deśanirūpaṇaguṇaḥ,",
    "T03bsa033_u:884": " pratipakṣadharmaparipūraṇalābhāt sarvānāsravadharmaparipūriguṇaḥ,",
    "T03bsa033_u:885": " sarvākārajñatākathākathanalābhena kathāpuruṣatāguṇaḥ,",
    "T03bsa033_u:886": " tathāgatasānāthyakaraṇalābhena abhedyatāguṇaḥ,",
    "T03bsa033_u:887": " mahodāraprītisampādanāt asādhāraṇakuśalamūlotpattiguṇaḥ,",
    "T03bsa033_u:888": " pratijñānumodanalābhe kramaṇa prayogābhyāsāt pratijñāyāthārthyasampādanaguṇaḥ,",
    "T03bsa033_u:889": " gambhīrodārārthādhimokṣeṇa udāraphalaparigrahaṇaguṇaḥ,",
    "T03bsa033_u:890": " satvārthakaraṇasāmarthyalābhena sattvārthapratipattiguṇaḥ,",
    "T03bsa033_u:891": " avikalaprajñāpāramitāprāpakakuśalamūlasamanvāgame prayogābhyāsena niyatilābhaguṇaśceti caturdaśa guṇāḥ /",
    "T03bsa033_u:892": " 4. doṣāḥ",
    "T03bsa033_u:893": " prayogāṇāṃ doṣā abhisamayālaṅkāre kārikārdhena upadarśitāḥ / tathā hi -",
    "T03bsa033_u:894": " doṣāśca ṣaḍ viboddhavyāścaturbhirdaśakaiḥ saha //",
    "T03bsa033_u:895": " (ka) lakṣaṇam",
    "T03bsa033_u:896": " prayogotpattisthitiprakarṣagatīnāmantarāyakarā vighnā eva doṣā iti lakṣaṇam /",
    "T03bsa033_u:897": " (kha) bhedaḥ",
    "T03bsa033_u:898": " ṣaṭcatvāriṃśad doṣāṇāṃ bhedā bhavanti /",
    "T03bsa033_u:899": " prathamaṃ daśakam /",
    "T03bsa033_u:900": " kṛcchraprāptiḥ (cireṇa mātari pratibhānam)",
    "T03bsa033_u:901": " , atyāśupratibhānatā,",
    "T03bsa033_u:902": " kāyadauṣṭhulyam,",
    "T03bsa033_u:903": " cittadauṣṭhulyam,",
    "T03bsa033_u:904": " ayogavihitasvādhyāyāditā,",
    "T03bsa033_u:905": " vaimukhyanimittagrāhitā,",
    "T03bsa033_u:906": " hetubhraṃśaḥ,",
    "T03bsa033_u:907": " praṇītāsvādabhraṃśaḥ,",
    "T03bsa033_u:908": " uttamayānabhraṃśaḥ,",
    "T03bsa033_u:909": " uddeśabhraṃśaśceti daśa /",
    "T03bsa033_u:910": " dvitīya daśakam",
    "T03bsa033_u:911": " hetuphalasambandhabhraṃśaḥ,",
    "T03bsa033_u:912": " niruttarasthānabhraśaḥ,",
    "T03bsa033_u:913": " bahuvidhaviṣayavikalpapratibhānotpādaḥ,",
    "T03bsa033_u:914": " akṣaralikhanābhiniveśaḥ,",
    "T03bsa033_u:915": " abhāvābhiniveśaḥ,",
    "T03bsa033_u:916": " akṣarābhiniveśaḥ,",
    "T03bsa033_u:917": " anakṣarābhiniveśaḥ,",
    "T03bsa033_u:918": " janapadādimanaskāraḥ,",
    "T03bsa033_u:919": " lābhasatkāraślokāsvādanam,",
    "T03bsa033_u:920": " amārgopāyakauśalamārgaṇañceti daśa /",
    "T03bsa033_u:921": " amī viśatiḥ doṣāḥ pāramitāyāṃ pravṛttasya yogino 'ntarāyakarāḥ pratipāditāḥ /",
    "T03bsa033_u:922": " samprati punaḥ pravṛttipūrvikā visāmagrī nirucyate /",
    "T03bsa033_u:923": " tṛtīyaṃ daśakam",
    "T03bsa033_u:924": " chandakilāsavaidhuryam (ayaṃ hi śrotāvaktroḥ doṣaḥ)",
    "T03bsa033_u:925": " , chandaviṣayabhedavaidhuryam (ayamapi tathā)",
    "T03bsa033_u:926": " , alpecchatānalpecchatāvaidhuryam,",
    "T03bsa033_u:927": " dhūtaguṇayogāyogau,",
    "T03bsa033_u:928": " kalyāṇākalyāṇadharmatvam,",
    "T03bsa033_u:929": " tyāgamātsaryam,",
    "T03bsa033_u:930": " dānāgrahaṇam,",
    "T03bsa033_u:931": " uddhaṭitajñavipañcitajñatvam,",
    "T03bsa033_u:932": " sūtrādidharmābhijñānabhijñatvam,",
    "T03bsa033_u:933": " ṣaṭpāramitāsamanvāgamāsamanvāgamāviti daśa /",
    "T03bsa033_u:934": " caturthaṃ daśakam",
    "T03bsa033_u:935": " upāyakauśalānupāyakauśale,",
    "T03bsa033_u:936": " dhāraṇīpratilambhāpratilambhau,",
    "T03bsa033_u:937": " likhitukāmatā 'likhitukāmate,",
    "T03bsa033_u:938": " vigatāvigatakāmādichandattve ceti catvāri;",
    "T03bsa033_u:939": " upāyagativaimukhyam,",
    "T03bsa033_u:940": " sugatigamanasaumanasyamiti dve:",
    "T03bsa033_u:941": " śrotāvaktroḥ kasyacid ekākiparṣadabhiratiḥ,",
    "T03bsa033_u:942": " anubandhakāmānavakāśadānatvam,",
    "T03bsa033_u:943": " āmiṣakiñcitkābhilāṣatadadātukāmatā,",
    "T03bsa033_u:944": " jīvitāntarāyānantarāyadiggamanamiti catvāri ceti daśa /",
    "T03bsa033_u:945": " avaśiṣṭadoṣaṣaṭkam",
    "T03bsa033_u:946": " durbhikṣadiggamanāgamanam,",
    "T03bsa033_u:947": " caurādyākulitadiggamanāgamanam,",
    "T03bsa033_u:948": " kulāvalokanadaurmanasyamiti trīṇi,",
    "T03bsa033_u:949": " mārabhedaprayogaḥ,",
    "T03bsa033_u:950": " prativarṇikopasaṃhāraḥ (kṛtrimapratipādanam)",
    "T03bsa033_u:951": " , ayathāviṣayaspṛhotpādanamityaparāṇi trīṇi ceti ṣaṭ /",
    "T03bsa033_u:952": " ityevaṃ ṣaṭcatvāriṃśad doṣā bhavanti /",
    "T03bsa033_u:953": " 5. lakṣaṇāni saṃkṣepeṇa",
    "T03bsa033_u:954": " lakṣaṇasya pratipādanam abhisamayālaṅkāre ekayā kārikayā kṛtam / tathā hi -",
    "T03bsa033_u:955": " lakṣyate yena tajjñeyaṃ lakṣaṇaṃ trividhaṃ ca tat /",
    "T03bsa033_u:956": " jñānaṃ viśeṣaḥ kāritraṃ svabhāvo yaśca lakṣyate //",
    "T03bsa033_u:957": " vistareṇa tu lakṣaṇānāṃ pratipādanam abhisamayālaṅkāre aṣṭādaśabhiḥ kārikabhiḥ samyag vihitam /",
    "T03bsa033_u:958": " (ka) lakṣaṇam",
    "T03bsa033_u:959": " svaśaktyā prayogasvarūpasyopalakṣakaḥ sattvayogo mārgaṃpāramitāprayogalakṣaṇam /",
    "T03bsa033_u:960": " (kha) bhedaḥ",
    "T03bsa033_u:961": " prayogāṇāṃ lakṣaṇaṃ karaṇasādhanaparigraheṇa jñāna-viśeṣa-kāritrasvarūpam,",
    "T03bsa033_u:962": " karmasādhanaparigraheṇa svabhāvātmakamiti lakṣaṇaṃ caturvidhaṃ boddhavyam /",
    "T03bsa033_u:963": " tatra jñānalakṣaṇāni aṣṭacatvāriṃśat,",
    "T03bsa033_u:964": " viśeṣalakṣaṇāni ṣoḍaśa,",
    "T03bsa033_u:965": " kāritralakṣaṇāni ekādaśa svabhāvalakṣaṇāni ṣoḍaśa ceti lakṣaṇānāṃ bhedā vistareṇa ekanavatiḥ bhavanti /",
    "T03bsa033_u:966": " (a) jñānalakṣaṇāni aṣṭacatvāriṃśad",
    "T03bsa033_u:967": " jñanalakṣaṇānāṃ sarveṣāṃ vistareṇa pratipādanam abhisamayālaṅkāre navabhiḥ kārikābhiḥ suspaṣṭaṃ vihitam /",
    "T03bsa033_u:968": " (ka) lakṣaṇam",
    "T03bsa033_u:969": " mahākaruṇāśūnyatāvalambitaprajñāviśiṣṭenopāyakauśalenopāttaḥ sattvayogo lakṣaṇam /",
    "T03bsa033_u:970": " kleśaliṅgādayo vakṣyamāṇāḥ svabhāvā eva eteṣāṃ upalakṣakāḥ /",
    "T03bsa033_u:971": " (kha) bhedaḥ",
    "T03bsa033_u:972": " aṣṭacatvāriṃśad jñānalakṣaṇānyapi triṣu vyākhyātāni /",
    "T03bsa033_u:973": " tathā hi - sarvajñatāsaṃgṛhītāni jñānalakṣaṇāni ṣoḍaśa,",
    "T03bsa033_u:974": " mārgajñatāsaṃgṛhītāni jñānalakṣaṇāni ṣoḍaśa,",
    "T03bsa033_u:975": " sarvākārajñatāsaṃgṛhītāni jñānalakṣaṇāni ṣoḍaśa ceti tridhā bhedaḥ /",
    "T03bsa033_u:976": " sarvajñatāsaṃgṛhītāni jñānalakṣaṇāni ṣoḍaśa",
    "T03bsa033_u:977": " tathāgatanirvṛttijñānam,",
    "T03bsa033_u:978": " lokālujyatājñānam,",
    "T03bsa033_u:979": " sarvasattvacittacaritajñānam,",
    "T03bsa033_u:980": " ciattasaṃkṣepajñānam,",
    "T03bsa033_u:981": " cittavikṣepajñānam,",
    "T03bsa033_u:982": " cittākṣayākārajñānam,",
    "T03bsa033_u:983": " sarāgādicittajñānam,",
    "T03bsa033_u:984": " vigatarāgādicittajñānam,",
    "T03bsa033_u:985": " vipulacittajñānam,",
    "T03bsa033_u:986": " mahadgatacittajñānam apramāṇacittajñānam,",
    "T03bsa033_u:987": " anidarśanacittajñānam adṛśyacittajñānam,",
    "T03bsa033_u:988": " cittonmiñjitādijñānam,",
    "T03bsa033_u:989": " unmiñjitāditathatākārajñānam,",
    "T03bsa033_u:990": " tathāgatatathatāvabodhatatparasamākhyānaprajñapanajñānaṃ ceti ṣoḍaśa /",
    "T03bsa033_u:991": " tathoktam abhisamayālaṅkāre -",
    "T03bsa033_u:992": " tathāgatasya nirvṛtau loke cālujyanātmake /",
    "T03bsa033_u:993": " sattvānāṃ cittacaryāsu tatsaṃkṣepe bahirgatau //",
    "T03bsa033_u:994": " akṣayākāratāyāṃ ca sarāgādau pravistṛte /",
    "T03bsa033_u:995": " mahadgate 'pramāṇe ca vijñāne cānidarśane //",
    "T03bsa033_u:996": " adṛśyacittajñāne ca tadunmiñjādisaṃjñakam /",
    "T03bsa033_u:997": " punastathattākāreṇa te ṣāṃ jñānamattaḥ param //",
    "T03bsa033_u:998": " tathatāyāṃ munerbodhatatparākhyānamityayam /",
    "T03bsa033_u:999": " sarvajñatādhikāreṇa jñānalakṣaṇasaṃgrahaḥ //",
    "T03bsa033_u:1000": " mārgajñatāsaṃgṛhītāni jñānalakṣaṇāni ṣoḍaśa",
    "T03bsa033_u:1001": " śūnyatājñānam,",
    "T03bsa033_u:1002": " animittajñānam,",
    "T03bsa033_u:1003": " apraṇihitajñānam,",
    "T03bsa033_u:1004": " paramārthato 'nutpādajñānam,",
    "T03bsa033_u:1005": " anirodhajñānam,",
    "T03bsa033_u:1006": " ādiśabdenāsaṃkleśajñānam,",
    "T03bsa033_u:1007": " avyavadānajñānam,",
    "T03bsa033_u:1008": " abhāvajñānam,",
    "T03bsa033_u:1009": " svabhāvajñānam,",
    "T03bsa033_u:1010": " aniśritajñānam,",
    "T03bsa033_u:1011": " ākāśalakṣaṇajñānamiti ṣaṭ saṃgṛhīttāni;",
    "T03bsa033_u:1012": " dharmatā 'vikopanajñānam,",
    "T03bsa033_u:1013": " asaṃskārajñānam,",
    "T03bsa033_u:1014": " avikalpajñānam,",
    "T03bsa033_u:1015": " prabhedajñānam,",
    "T03bsa033_u:1016": " alakṣaṇajñānamiti ṣoḍaśa /",
    "T03bsa033_u:1017": " tathā coktam abhisamayālaṅkāre -",
    "T03bsa033_u:1018": " śūnyatve sānimitte ca praṇidhānavivarjite /",
    "T03bsa033_u:1019": " anutpādānirodhādau dharmatāyā akopane //",
    "T03bsa033_u:1020": " asaṃskāre 'vikalpe ca prabhedālakṣaṇatvayoḥ /",
    "T03bsa033_u:1021": " mārgajñatādhikāreṇa jñānalakṣaṇamiṣyate //",
    "T03bsa033_u:1022": " sarvākārajñatāsaṃgṛhītāni jñānalakṣaṇāni ṣoḍaśa",
    "T03bsa033_u:1023": " tathāgatasvadharmopaniśrayavihārajñānam,",
    "T03bsa033_u:1024": " satkārajñānam,",
    "T03bsa033_u:1025": " gurukārajñānam,",
    "T03bsa033_u:1026": " mānanājñānam,",
    "T03bsa033_u:1027": " pūjanājñānam,",
    "T03bsa033_u:1028": " paramārthato 'kṛtakajñānam,",
    "T03bsa033_u:1029": " sarvatragajñānam,",
    "T03bsa033_u:1030": " adṛṣṭārthadarśakajñānam,",
    "T03bsa033_u:1031": " lokaśūnyatākārajñānam,",
    "T03bsa033_u:1032": " lokaśūnyatāsūcakajñānam,",
    "T03bsa033_u:1033": " lokaśūnyatājñāpakajñānam,",
    "T03bsa033_u:1034": " lokaśūnyatādarśakajñānam,",
    "T03bsa033_u:1035": " paramārthato 'cintyatādeśanājñānam,",
    "T03bsa033_u:1036": " paramārthataprapañcaśāntatājñānam,",
    "T03bsa033_u:1037": " svabhāvasiddhalokanirodhajñānam,",
    "T03bsa033_u:1038": " lokasaṃjñānirodhajñānamiti ṣoḍaśa /",
    "T03bsa033_u:1039": " tathā coktam abhisamayālaṅkāre -",
    "T03bsa033_u:1040": " svadharmamupaniśritya vihāre tasya sakṛtau /",
    "T03bsa033_u:1041": " gurutve mānanāyāṃ ca tatpūjā 'kṛtakatvayoḥ //",
    "T03bsa033_u:1042": " sarvatra vṛttimajjñānamadṛṣṭasya ca darśakam /",
    "T03bsa033_u:1043": " lokasya śūnyatākārasūcakajñāpakākṣagam //",
    "T03bsa033_u:1044": " acintyaśāntatādarśi lokasaṃjñānirodhi ca /",
    "T03bsa033_u:1045": " jñānalakṣaṇamityuktaṃ sarvākārajñātānaye //",
    "T03bsa033_u:1046": " (ā) viśeṣalakṣaṇāni ṣoḍaśa",
    "T03bsa033_u:1047": " viśeṣalakṣaṇānāṃ ṣoḍaśānāṃ lakṣaṇādikaṃ sarvam abhisamayālaṅkāre samyagupadarśitam / tathā hi -",
    "T03bsa033_u:1048": " acintyādiviśeṣeṇa viśiṣṭaiḥ satyagocaraiḥ /",
    "T03bsa033_u:1049": " viśeṣalakṣaṇaṃ ṣaḍbhirdaśabhiścoditaṃ kṣaṇaiḥ //",
    "T03bsa033_u:1050": " (ka) lakṣaṇam",
    "T03bsa033_u:1051": " acintyādiviśeṣaṇairviśiṣṭaṃ sattvajñānaṃ prayogāṇāṃ viśeṣalakṣaṇam /",
    "T03bsa033_u:1052": " athavā - hainayānikaprayogebhyo bodhisattvaprayogāṇāṃ vaiśiṣṭyamupalakṣayantīti viśeṣalakṣaṇāni /",
    "T03bsa033_u:1053": " kleśaliṅgādayaḥ ṣoḍaśa svabhāvā eteṣāṃ viśeṣalakṣaṇānāmupalakṣakāḥ /",
    "T03bsa033_u:1054": " (kha) bhedaḥ",
    "T03bsa033_u:1055": " māhāyānīyadarśanamārgīyakṣāntijñānakṣaṇāni ṣoḍhaśa śrāvakapratyekabuddhadarśanamārgasambaddhakṣāntijñānakṣaṇebhyo viśiṣṭatarāṇīti ṣoḍaśa bhedā bhavanti / tathā hi -",
    "T03bsa033_u:1056": " duḥkhasatyālambanāni catuḥkṣaṇasaṃgṛhītāni kṣāntijñānāni kramaśaḥ acintyaviśeṣaḥ atulyaviśeṣaḥ,",
    "T03bsa033_u:1057": " aprameyaviśeṣaḥ,",
    "T03bsa033_u:1058": " asaṃkhyeyaviśeṣaśceti catvāro bhedāḥ /",
    "T03bsa033_u:1059": " samudayasatyālambanāni catuḥkṣaṇasaṃgṛhītāni kṣāntijñānāni yathākramaṃ sarvāryapudgalasaṃgrahaviśeṣaḥ,",
    "T03bsa033_u:1060": " puruṣaviśeṣavedanīyatāviśeṣaḥ śrāvakādyasādhāratāviśeṣaḥ,",
    "T03bsa033_u:1061": " śrāvakādibhyaḥ kṣiprābhijñatāviśeṣaśceti catvāro bhedāḥ /",
    "T03bsa033_u:1062": " nirodhasatyālambanāni catuḥkṣaṇasaṃgṛhītāni kṣāntijñānāni yathākramaṃ anyūnāpūrṇatāviśeṣaḥ,",
    "T03bsa033_u:1063": " tīvrapratipattiviśeṣaḥ,",
    "T03bsa033_u:1064": " samudāgamaviśeṣaḥ,",
    "T03bsa033_u:1065": " ālambanaviśeṣaśceti catvāro bhedāḥ /",
    "T03bsa033_u:1066": " mārgasatyālambanāni catuḥkṣaṇasaṃgṛhītāni kṣāntijñānāni yathākramaṃ ādhāraviśeṣaḥ,",
    "T03bsa033_u:1067": " sākalyaviśeṣaḥ,",
    "T03bsa033_u:1068": " samparigrahaviśeṣaḥ,",
    "T03bsa033_u:1069": " anāsvādaviśeṣaśceti catvāro bhedāḥ /",
    "T03bsa033_u:1070": " iti ṣoḍaśātmakaḥ duḥkhādisatyakṣaṇānāṃ viśeṣaḥ,",
    "T03bsa033_u:1071": " yena śrāvakādimārgebhyo bodhisattvādīnāṃ mārgajñatādidvaye viśeṣamārgo viśiṣyate /",
    "T03bsa033_u:1072": " tathā coktam abhisamayālaṅkāre -",
    "T03bsa033_u:1073": " acintyātulyate meyasaṃkhyayoḥ samatikramau /",
    "T03bsa033_u:1074": " sarvāryasaṃgraho vijñavedyāsādhāraṇajñate //",
    "T03bsa033_u:1075": " kṣiprajñānyūnapūrṇatve pratipatsamudāgamau /",
    "T03bsa033_u:1076": " ālambanaṃ ca sādhāraṃ sākalyaṃ samparigrahaḥ //",
    "T03bsa033_u:1077": " anāsvādaśca vijñeyo viśeṣaḥ ṣoḍaśātmakaḥ /",
    "T03bsa033_u:1078": " viśeṣamārgo mārgebhyo yenānyebhyo viśiṣyate //",
    "T03bsa033_u:1079": " (i) kāritralakṣaṇāni ekādaśa",
    "T03bsa033_u:1080": " kāritrāṇāṃ lakṣaṇādikaṃ abhisamayālaṅkāre dvābhyāṃ kārikābhyāṃ samyagāveditam / tathā hi -",
    "T03bsa033_u:1081": " hitaṃ sukhaṃ ca trāṇaṃ ca śaraṇaṃ layanaṃ nṛṇām /",
    "T03bsa033_u:1082": " parāyaṇaṃ ca dvīpaṃ ca pariṇāyakasaṃjñakam //",
    "T03bsa033_u:1083": " anābhogaṃ tribhiryānaiḥ phalāsākṣātkriyātmakam /",
    "T03bsa033_u:1084": " paścimaṃ gatikāritramidaṃ kāritralakṣaṇam //",
    "T03bsa033_u:1085": " (ka) lakṣaṇam",
    "T03bsa033_u:1086": " hitasukhatrāṇādiprativiśiṣṭajñānaiḥ sattvaprayogāḥ parārthasampādanasādhanaiḥ yojyanta iti tāni kāritralakṣaṇānyucyante /",
    "T03bsa033_u:1087": " kleśaliṅgādayaḥ ṣoḍaśa svabhāvāḥ kāritrāṇāmupalakṣakā bhavanti /",
    "T03bsa033_u:1088": " (kha) bhedaḥ",
    "T03bsa033_u:1089": " kāritrāṇāṃ ekādaśa bhedā bhavanti /",
    "T03bsa033_u:1090": " tatra sarvajñatāyāḥ trīṇi,",
    "T03bsa033_u:1091": " mārgajñatāyāḥ sapta,",
    "T03bsa033_u:1092": " sarvākārajñatāyā ekamiti ekādaśa kāritrāṇi bhavanti /",
    "T03bsa033_u:1093": " sarvajñatākāritrāṇi trīṇi",
    "T03bsa033_u:1094": " sarvasattvānāṃ anāgatamokṣasukhopasaṃhārārthena hitakāritram,",
    "T03bsa033_u:1095": " lokasya duḥkhadaurmanasyādīni prahāya aihikasukhopasaṃhāreṇa sukhakāritram,",
    "T03bsa033_u:1096": " duḥkharahitāvipākadharmatāyāṃ sthāpanāt trāṇakāritramiti trīṇi /",
    "T03bsa033_u:1097": " mārgajñatākāritrāṇi sapta",
    "T03bsa033_u:1098": " ātyantikahitopasaṃhārārthena śaraṇakāritram,",
    "T03bsa033_u:1099": " duḥkhahetunivartanārthena layanakāritram,",
    "T03bsa033_u:1100": " saṃsāranirvāṇasamatopasampādanārthena parāyaṇakāritram,",
    "T03bsa033_u:1101": " svaparārthādhigamādhārabhāvopasaṃhārāt dvīpakāritram,",
    "T03bsa033_u:1102": " parārthapratipattyupasaṃhārāt pariṇāyakakāritram,",
    "T03bsa033_u:1103": " anābhogapravṛttasattvārthopasaṃhārāt anābhogakāritram,",
    "T03bsa033_u:1104": " yānatrayaniryāṇattatphalāsākṣātkaraṇakāritramiti sapta /",
    "T03bsa033_u:1105": " sarvākārajñatākāritram ekam",
    "T03bsa033_u:1106": " sarvākārajñatayā sarvadharmadaiśikatvena sarvākārajñatāyā ekameva gatikāritram /",
    "T03bsa033_u:1107": " kāritrākārairevaṃ yathāvat sarvajñatātrayasya prayogā lakṣyanta iti kāritralakṣaṇam /",
    "T03bsa033_u:1108": " (u) svabhāvalakṣaṇāni ṣoḍaśa",
    "T03bsa033_u:1109": " eteṣāṃ svabhāvalakṣaṇānāṃ svarūpapratipādanam abhisamayālaṅkāre tisṛbhiḥ kārikābhiḥ samyag vihitam /",
    "T03bsa033_u:1110": " (ka) lakṣaṇam",
    "T03bsa033_u:1111": " uparinirdiṣṭaṃ prayogalakṣaṇameva eteṣāmapi lakṣaṇaṃ bhavati /",
    "T03bsa033_u:1112": " (kha) bhedaḥ",
    "T03bsa033_u:1113": " svabhāvānāṃ ṣoḍaśa bhedā bhavanti /",
    "T03bsa033_u:1114": " tatra sarvajñatāyāḥ svabhāvāḥ catvāraḥ,",
    "T03bsa033_u:1115": " mārgajñatāyāḥ,",
    "T03bsa033_u:1116": " svabhāvāḥ pañca,",
    "T03bsa033_u:1117": " sarvākārajñatāyāḥ svabhāvāḥ sapteti ṣoḍaśa bhavanti /",
    "T03bsa033_u:1118": " sarvajñatāsvabhāvāścatvāraḥ",
    "T03bsa033_u:1119": " rāgādiviviktasvabhāvatvena kleśavivekasvabhāvaḥ,",
    "T03bsa033_u:1120": " rāgādiliṅgakāyādidauṣṭhulyaviviktasvabhāvatvena kleśaliṅgavivekasvabhāvaḥ rāgādinimittāyoniśomanasikāraviviktasvabhāvatvena",
    "T03bsa033_u:1121": " kleśanimittaviviktasvabhāvaḥ rāgārāgadveṣādveṣamohāmohaviviktasvabhāvatvena vipakṣapratipakṣavivekasvabhāva iti catvāraḥ /",
    "T03bsa033_u:1122": " mārgajñatāsvabhāvāḥ pañca",
    "T03bsa033_u:1123": " paramārthāsatsarvasattvaparinirvāpaṇaduṣkarasaṃnāhatvena duṣkarasvabhāvaḥ,",
    "T03bsa033_u:1124": " anya (śrāvakādi-)",
    "T03bsa033_u:1125": " yānāpātalakṣaṇa aikāntikasvabhāvaḥ,",
    "T03bsa033_u:1126": " uttamaścirasādhya uddeśasvabhāvaḥ,",
    "T03bsa033_u:1127": " bhāvyabhāvakabhāvanānupalambhāt anupalambhasvabhāvaḥ,",
    "T03bsa033_u:1128": " samastabhāvābhiniveśaniṣedhād anabhiniveśasvabhāva iti pañca /",
    "T03bsa033_u:1129": " sarvākārajñatāsvabhāvāḥ sapta",
    "T03bsa033_u:1130": " sarvajñatāmārgajñatāsaṃgṛhītavastuviśeṣālambanasvabhāvaḥ,",
    "T03bsa033_u:1131": " lokapratipattigrahaṇādiviparītanirdeśāt sarvalokavipratyanīkasvabhāvaḥ,",
    "T03bsa033_u:1132": " sarvatra rūpādau jñānadharmasyāpratighātitvād apratighātasvabhāvaḥ,",
    "T03bsa033_u:1133": " jñānajñeyasamatayā sarvapratiṣṭhānupalambhārthena apadasvabhāvaḥ,",
    "T03bsa033_u:1134": " tathatayā agatisvabhāvaḥ,",
    "T03bsa033_u:1135": " rūpādisarvadharmāṇāṃ tattvenānutpannatvāt ajātisvabhāvaḥ,",
    "T03bsa033_u:1136": " bhāvābhāvādisvabhāvatrayānupalambhāt tathatānupalambhasvabhāva iti sapta /",
    "T03bsa033_u:1137": " ityevaṃ ṣoḍaśabhiḥ svabhāvairyathāvat trisarvajñatāprayogā lakṣyanta iti svabhāvalakṣaṇāni /",
    "T03bsa033_u:1138": " tathā coktam abhisamayālaṅkāre -",
    "T03bsa033_u:1139": " kleśaliṅganimittānāṃ vipakṣapratipakṣayoḥ /",
    "T03bsa033_u:1140": " viveko duṣkaraikāntāvuddeśo 'nupalambhakaḥ //",
    "T03bsa033_u:1141": " niṣiddhābhiniveśaśca yaścālambanasaṃjñakaḥ /",
    "T03bsa033_u:1142": " vipratyayo 'vidhātī ca so 'padāgatyajātikaḥ //",
    "T03bsa033_u:1143": " tathatā 'nupalambhaśca svabhāvaḥ ṣoḍaśātmakaḥ /",
    "T03bsa033_u:1144": " lakṣīva lakṣyate ceti caturthaṃ lakṣaṇaṃ matam //",
    "T03bsa033_u:1145": " ityevaṃ sāmānyena ekatra kṛtāni ekanavatiḥ lakṣaṇāni bhavanti /",
    "T03bsa033_u:1146": " 6. mokṣabhāgīyam",
    "T03bsa033_u:1147": " asya sarvaṃ lakṣaṇādikam abhisamayālaṅkāre ekayā kārikayā pratipāditam / tathā hi -",
    "T03bsa033_u:1148": " animittapradānādisamudāgamakauśalam /",
    "T03bsa033_u:1149": " sarvākārāvabodhe 'smin mokṣabhāgīyamiṣyate //",
    "T03bsa033_u:1150": " (ka) lakṣaṇam",
    "T03bsa033_u:1151": " animittālambanajñānākāreṇa dānādyārabhya sarvākārajñatāparyantaṃ svasantāne samudāgame kauśalalakṣaṇo dharmābhisamaya evātra mokṣabhāgīyamiti lakṣaṇam /",
    "T03bsa033_u:1152": " (kha) paryāyaḥ",
    "T03bsa033_u:1153": " māhāyāniko dharmābhisamayaḥ,",
    "T03bsa033_u:1154": " māhāyānikaṃ mokṣabhāgīyam,",
    "T03bsa033_u:1155": " māhāyānikaḥ sambhāramārga iti paryāyāḥ /",
    "T03bsa033_u:1156": " (ga) nirvacanam",
    "T03bsa033_u:1157": " mokṣo 'tra kleśavisaṃyogaviśeṣaḥ,",
    "T03bsa033_u:1158": " tadbhāge (pakṣe)",
    "T03bsa033_u:1159": " pātitvāt mokṣabhāgīyam /",
    "T03bsa033_u:1160": " athavā - tadbhāge hitatvāt mokṣabhāgīyam /",
    "T03bsa033_u:1161": " (gha) bhedaḥ",
    "T03bsa033_u:1162": " avasthātaḥ mṛdurmadhyo 'dhimātraśceto trayo 'sya bhedāḥ /",
    "T03bsa033_u:1163": " svarūpataḥ śrutamayaṃ cintāmayaṃ bhāvanāmayamiti trividhaṃ mokṣabhāgīyamiṣṭam /",
    "T03bsa033_u:1164": " (ṅa) avadhiḥ",
    "T03bsa033_u:1165": " sambhāramārgeṃ kevalamidaṃ bhavatīti jñeyam /",
    "T03bsa033_u:1166": " cittotpādasamakālamevotpadya svasantāne yāvanna śraddhādipañcendriyotpādastāvadasya vyāptirbhavati /",
    "T03bsa033_u:1167": " (ca) liṅgāni",
    "T03bsa033_u:1168": " saṃsārādīnavān mokṣaguṇāṃśa śrāvaṃ śrāvaṃ romaharṣodgamāśrupātādayo bhavanti,",
    "T03bsa033_u:1169": " cittādīnatvaṃ nirbhayatvamityādīni liṅgāni /",
    "T03bsa033_u:1170": " 7. nirvedhabhāgīyam",
    "T03bsa033_u:1171": " asya lakṣaṇādikaṃ sarvam abhisamayālaṅkāre savistaraṃ pratipāditam /",
    "T03bsa033_u:1172": " (ka) lakṣaṇam",
    "T03bsa033_u:1173": " upāyaviśiṣṭasattvasya arthābhisamayo māhāyānikanirvedhabhāgīyasya lakṣaṇam /",
    "T03bsa033_u:1174": " (kha) paribhāṣā",
    "T03bsa033_u:1175": " darśanaheyānāṃ savāsanakleśānāṃ nirvedhakatvena darśanamārgapakṣe pātitvāt,",
    "T03bsa033_u:1176": " tadbhāgahitatvād vā nirvedhabhāgīyam /",
    "T03bsa033_u:1177": " (ga) bhedaḥ",
    "T03bsa033_u:1178": " nirvedhabhāgīyasya dvādaśa bhedā bhavanti /",
    "T03bsa033_u:1179": " prathamaṃ ūṣmā,",
    "T03bsa033_u:1180": " mūrdhā,",
    "T03bsa033_u:1181": " kṣāntiḥ,",
    "T03bsa033_u:1182": " agradharmaśceti catvāro bhedāḥ /",
    "T03bsa033_u:1183": " eṣu caturṣu pratyekaṃ mṛdumadhyādhimātrabhedena trividha iti dvādaśa bhedā bhavati /",
    "T03bsa033_u:1184": " tathā coktam abhisamayālaṅkāre -",
    "T03bsa033_u:1185": " ālambanaṃ sarvasattvā ūṣmaṇāmiha śasyate /",
    "T03bsa033_u:1186": " samacittādirākārasteṣveva daśadhoditaḥ //",
    "T03bsa033_u:1187": " svayaṃ pāpānnivṛttasya dānādyeṣu sthitasya ca /",
    "T03bsa033_u:1188": " tayorniyojanānyeṣāṃ varṇavādānukūlate //",
    "T03bsa033_u:1189": " mūrdhagaṃ svaparādhāraṃ satyajñānaṃ tathā kṣamā /",
    "T03bsa033_u:1190": " tathāgradharmā vijñeyāḥ sattvānāṃ pācanādibhiḥ //",
    "T03bsa033_u:1191": " (gha) avadhiḥ",
    "T03bsa033_u:1192": " śūnyatālambanātmikāṃ vidarśanāprāptimārabhya yāvanna darśanamārgaprāptistāvadasyāvadhirbhavatīti /",
    "T03bsa033_u:1193": " 8. avaivartiko gaṇaḥ",
    "T03bsa033_u:1194": " avaivartikabodhisattvasaṃghasya svarūpaṃ ekayā kārikayā abhisamayālaṅkāre proktam / tathā hi -",
    "T03bsa033_u:1195": " nirvedhāṅgānyupādāya darśanābhyāsamārgayoḥ /",
    "T03bsa033_u:1196": " ye bodhisattvā vartante so 'trāvaivartiko gaṇaḥ //",
    "T03bsa033_u:1197": " (ka) lakṣaṇam",
    "T03bsa033_u:1198": " rūpādinivṛttinirvicikitsādyākāraiḥ viṃśatiprakāraiḥ nirvedhabhāgīyasthānām avaivartikalakṣaṇaṃ jñeyam /",
    "T03bsa033_u:1199": " (kha) bhedaḥ",
    "T03bsa033_u:1200": " nirvedhabhāgīyaprayogamārgasthaḥ,",
    "T03bsa033_u:1201": " kṣāntijñānasaṃgṛhītadarśanamārgasthaḥ,",
    "T03bsa033_u:1202": " paraśca prābandhikabhāvanāmārgastha iti trividho bhavati avaivartikabodhisattvasaṃgha iti trayo 'sya bhedā bhavanti /",
    "T03bsa033_u:1203": " (ga) avadhiḥ",
    "T03bsa033_u:1204": " prayogamārgīyoṣmābhisamayamārabhya antimakṣaṇāvasthitabodhisattvāvasthāparyantamasya sīmā bhavatīti /",
    "T03bsa033_u:1205": " 9. bhavaśāntyoḥ samatā",
    "T03bsa033_u:1206": " asya samatāprayogasya lakṣaṇādim abhisamayālaṅkāre ekayā kārikayā pratipāditam / tathā hi -",
    "T03bsa033_u:1207": " svapnopamatvād dharmāṇāṃ bhavaśāntyorakalpanā /",
    "T03bsa033_u:1208": " karmābhāvādicodyānāṃ parihārā yathoditāḥ //",
    "T03bsa033_u:1209": " (ka) lakṣaṇam",
    "T03bsa033_u:1210": " pṛṣṭhalabdhāvasthāyāmapi sattāgrāhakavikalpaparikṣayāt śauddhabhūmikaṃ jñānaṃ bhavaśamasamatāprayogasya lakṣaṇam /",
    "T03bsa033_u:1211": " (kha) bhedaḥ",
    "T03bsa033_u:1212": " tisṛṇāṃ śuddhabhūmīnāṃ trīṇi jñānānyevāsya trayo bhedāḥ /",
    "T03bsa033_u:1213": " (ga) avadhiḥ",
    "T03bsa033_u:1214": " aṣṭamīṃ bhūmimārabhya antimakṣaṇasthabodhisattvāvasthāparyantamasya sīmā bhavati /",
    "T03bsa033_u:1215": " 10. kṣetraśuddhiprayogaḥ",
    "T03bsa033_u:1216": " prayogastāsya lakṣaṇādikaṃ sarvam abhisamayālaṅkāre ekayā kārikayā 'bhihitam / tathā hi -",
    "T03bsa033_u:1217": " sattvalokasya yā 'śuddhistasyāḥ śuddhyupahārataḥ /",
    "T03bsa033_u:1218": " tathā bhājanalokasya buddhakṣetrasya śuddhatā //",
    "T03bsa033_u:1219": " (ka) lakṣaṇam",
    "T03bsa033_u:1220": " praṇidhānādikuśalamūlabalena svabuddhakṣetraṃ sattvabhājanalokātmakaṃ pariśodhitukāmasya śauddhabhūmikāni jñānānyeva kṣetraśuddhiprayogasya lakṣaṇāni /",
    "T03bsa033_u:1221": " (kha) bhedaḥ",
    "T03bsa033_u:1222": " svabuddhakṣetrasya bhājanalokaśuddhiprayogaḥ sattvalokaśuddhiprayogaśceti dvau bhedau /",
    "T03bsa033_u:1223": " (ga) avadhiḥ",
    "T03bsa033_u:1224": " tisṛṣu śuddhabhūmiṣvayaṃ prayogo bhavatīti /",
    "T03bsa033_u:1225": " 11. upāyakauśalam",
    "T03bsa033_u:1226": " asyopāyakauśalaprayogasya svarūpādikam abhisamayālaṅkāre dvābhyāṃ kārikābhyāmupadarśitam / tathā hi -",
    "T03bsa033_u:1227": " viṣayo 'sya prayogaśca śātravāṇāmatikramaḥ /",
    "T03bsa033_u:1228": " apratiṣṭho yathāvedhasādhāraṇalakṣaṇaḥ //",
    "T03bsa033_u:1229": " asakto 'nupalambhaśca nimittapraṇidhikṣataḥ /",
    "T03bsa033_u:1230": " talliṅgaṃ cāpramāṇaṃ ca daśadhopāyakauśalam //",
    "T03bsa033_u:1231": " (ka) lakṣaṇam",
    "T03bsa033_u:1232": " manasikāraparivarjanena nirābhogakarmasampādanasamarthāni jñānāni upāyakauśalātmakānīti lakṣaṇam /",
    "T03bsa033_u:1233": " (kha) bhedaḥ",
    "T03bsa033_u:1234": " upāyakauśalasya daśa bhedā bhavanti /",
    "T03bsa033_u:1235": " yathā - āntarāyikadharmasamatikramaṇena devādimārātikramaḥ,",
    "T03bsa033_u:1236": " vibhāvitasarvadharmasamatvena apratiṣṭhitavihāraḥ,",
    "T03bsa033_u:1237": " praṇidhānasamṛddhyā yathāvedhaṃ parārthakaraṇam,",
    "T03bsa033_u:1238": " svabhyastasarvaduṣkaratvena asādhāraṇaḥ,",
    "T03bsa033_u:1239": " śukladharmaviśuddhyā sarvadharmasyāgrahaṇam,",
    "T03bsa033_u:1240": " śūnyatāvimokṣamukhatvena anupalambhaḥ,",
    "T03bsa033_u:1241": " animittavimokṣamukhatvena animittaḥ,",
    "T03bsa033_u:1242": " apraṇihitavimokṣamukhatvena apraṇidhānam,",
    "T03bsa033_u:1243": " praśnapūrvakāvaivartikadharmakathanena avaivartikaliṅgam,",
    "T03bsa033_u:1244": " sarvaviṣayajñānatvena apramāṇamiti daśa upāyakauśalaprayogā iti /",
    "T03bsa033_u:1245": " (ga) avadhiḥ",
    "T03bsa033_u:1246": " aṣṭamīṃ bhūmimārabhya antimakṣaṇasthabodhisattvāvasthāparyantamasma sīmā bhavati /",
    "T03bsa033_u:1247": " // iti sarvākārābhisambodhopalakṣakā ekādaśa dharmāḥ //",
    "T03bsa033_u:1248": " (ā) Mūrdhābhisamayopalakṣakā aṣṭau dharmāḥ",
    "T03bsa033_u:1249": " 1. liṅgam (ūṣmā mūrdhaprayogaḥ)",
    "T03bsa033_u:1250": " , 2. vivṛddhiḥ (mūrdhā mūrdhaprayogaḥ)",
    "T03bsa033_u:1251": " , 3. nirūḍhiḥ (kṣāntiḥ mūrdhaprayogaḥ)",
    "T03bsa033_u:1252": " , 4. cittasaṃsthitiḥ (agradharmaḥ mūrdhaprayogaḥ)",
    "T03bsa033_u:1253": " , 5. darśanamārgaḥ (mūrdhaprayoga)",
    "T03bsa033_u:1254": " , 6. bhāvanāmārgaḥ (mūrdhaprayogaḥ)",
    "T03bsa033_u:1255": " , 7. ānantaryasamādhiḥ (mūrdhaprayogaḥ)",
    "T03bsa033_u:1256": " , 8. vipratipattiḥ (mūrdhaprayogaḥ)",
    "T03bsa033_u:1257": " , ityaṣṭau dharmā mūrdhābhisamayamupalakṣayantīti abhisamayālaṅkāre pratipāditam / tathā hi -",
    "T03bsa033_u:1258": " liṅgaṃ tasya vivṛddhiśca nirūḍhiścittasaṃsthitiḥ /",
    "T03bsa033_u:1259": " caturdhā ca vikalpasya pratipakṣaścaturvidhaḥ //",
    "T03bsa033_u:1260": " pratyekaṃ darśanākhye ca bhāvanākhye ca vartmani /",
    "T03bsa033_u:1261": " ānantaryasamādhiśca saha vipratipattibhiḥ //",
    "T03bsa033_u:1262": " mūrdhābhisamayaḥ /",
    "T03bsa033_u:1263": " 1. liṅgam (ūṣmā mūrdhaprayogaḥ)",
    "T03bsa033_u:1264": " asyoṣmaṇo mūrdhaprayogasya svarūpam abhisamayālaṅkāre ekayā kārikayopadarśitam / tathā hi -",
    "T03bsa033_u:1265": " svapnāntare 'pi svapnābhasarvadharmekṣaṇādikam /",
    "T03bsa033_u:1266": " mūrdhaprāptasya yogasya liṅgaṃ dvādaśadhā matam //",
    "T03bsa033_u:1267": " (ka) lakṣaṇam",
    "T03bsa033_u:1268": " svapne 'pi sarvadharmāṇāṃ svapnābhatvadarśanādiṣu dvādaśaliṅgeṣu anyatamasya prāptyā vyavasthāpitaḥ prathamo nirvedhabhāgīya ūṣmā mūrdhaprayoga iti lakṣaṇam /",
    "T03bsa033_u:1269": " (kha) mṛdu-madhyādhimātrabhedena trayo 'sya bhedā bhavanti /",
    "T03bsa033_u:1270": " (ga) avadhiḥ",
    "T03bsa033_u:1271": " nairātmyālambanāyā vidarśanāyāḥ prāptimārabhya bhūmiprāptiparyantamasya sīmā bhavati /",
    "T03bsa033_u:1272": " 2. vivṛddhiḥ (mūrdhā mūrdhaprayogaḥ)",
    "T03bsa033_u:1273": " asya mūrdhākhyasya mūrdhaprayogasya lakṣaṇādikam abhisamayālaṅkāre ekayā kārikayā paridīpitam / tathā hi -",
    "T03bsa033_u:1274": " jambudvopajaneyattābuddhapūjāśubhādikām /",
    "T03bsa033_u:1275": " upamāṃ bahudhā kṛtvā vivṛddhiḥ ṣoḍaśātmikā //",
    "T03bsa033_u:1276": " (ka) lakṣaṇam",
    "T03bsa033_u:1277": " puṇyavivṛddhyādiṣoḍaśavivṛddhīnāṃ pūrṇatayā māhāyāniko dvitīyo nirvedhabhāgīyo mūrdhā mūrdhaprayoga iti lakṣaṇam /",
    "T03bsa033_u:1278": " ayaṃ mūrdhā mūrdhaprayogaḥ mahāyānaprayogamārgīyo mūrdhaprayogaśceti samānārthakau /",
    "T03bsa033_u:1279": " (kha) bhedaḥ",
    "T03bsa033_u:1280": " mṛdumadhyādhimātrabhedena trayo 'sya bhedā bhavanti /",
    "T03bsa033_u:1281": " (ga) avadhiḥ",
    "T03bsa033_u:1282": " māhāyānikasya prayogamārgīyamūrdhaprayogasya yathāvadhistathaivāsyāpi jñātavyaḥ /",
    "T03bsa033_u:1283": " 3. nirūḍhiḥ (kṣāntiḥ mūrdhaprayogaḥ)",
    "T03bsa033_u:1284": " asya nirūḍhyākhyamūrdhaprayogasya sarvaṃ lakṣaṇādikam abhisamayālaṅkāre ekayā kārikayopavarṇitam / tathā hi -",
    "T03bsa033_u:1285": " trisarvajñatvadharmāṇāṃ paripūriranuttarā /",
    "T03bsa033_u:1286": " aparityaktasattvārthā nirūḍhirabhidhīyate //",
    "T03bsa033_u:1287": " (ka) lakṣaṇam",
    "T03bsa033_u:1288": " samyagupāyakauśalabalena nirvikalpādhigamāvasthāyāṃ mahākaruṇādisammukhībhāvena yathoktasarvākārajñatāditrisarvajñatādharmāṇāṃ (cittotpādādīnāṃ)",
    "T03bsa033_u:1289": " anuttarā paripūriḥ nirūḍhyākhyastṛtīyo nirvedhabhāgīyaḥ kṣāntimūrdhaprayoga iti lakṣaṇam /",
    "T03bsa033_u:1290": " ayaṃ kṣāntyākhyo mūrdhaprayogaḥ māhāyānikaḥ prayogamārgīyakṣāntiprayogaśceti dvau samānārthakau /",
    "T03bsa033_u:1291": " (kha) bhedaḥ",
    "T03bsa033_u:1292": " mṛmumadhyādhimātrabhedenāsya kṣāntyākhyamūrdhaprayogasya trayo bhedā bhavanti /",
    "T03bsa033_u:1293": " (ga) avadhiḥ",
    "T03bsa033_u:1294": " yathā māhāyānikāyāḥ prayogamārgīyāyāḥ kṣānteravadhistathā asyāpi prayogasyāvadhirjñātavyaḥ /",
    "T03bsa033_u:1295": " 4. cittasaṃsthitiḥ (agradharmaḥ mūrdhaprayogaḥ)",
    "T03bsa033_u:1296": " asya agradharmākhyasya mūrdhaprayogasya lakṣaṇādikam abhisamayālaṅkāre ekayā kārikayā pratipāditam / tathā hi -",
    "T03bsa033_u:1297": " caturdvīpakasāhasradvitrisāhasrakopamaḥ /",
    "T03bsa033_u:1298": " kṛtvā puṇyabahutvena samādhiḥ parikīrtitaḥ //",
    "T03bsa033_u:1299": " (ka) lakṣaṇam",
    "T03bsa033_u:1300": " darśanamārgotpādasamarthā pramāṇātikrāntapuṇyabahutvena samādhilakṣaṇā (sthirībhāvalakṣaṇā)",
    "T03bsa033_u:1301": " cittasaṃsthitiścaturthanirvedhabhāgīyo 'gradharmo mūrdhaprayoga iti lakṣaṇam",
    "T03bsa033_u:1302": " (kha) bhedaḥ",
    "T03bsa033_u:1303": " mṛdumadhyādhimātrabhedena trayo 'sya prayogasya bhedā bhavanti /",
    "T03bsa033_u:1304": " (ga) avadhiḥ",
    "T03bsa033_u:1305": " māhāyānikasya prayogamārgīyāgradharmasya yathā avadhistathaivāsyāpi jñātavyaḥ /",
    "T03bsa033_u:1306": " etāni ca liṅgādīni yathākramamūṣmādicaturnirvedhabhāgīyasvarūpāṇi veditavyāni /",
    "T03bsa033_u:1307": " 5. darśanamārgaḥ (mūrdhaprayogaḥ)",
    "T03bsa033_u:1308": " asya darśanamārgākhyasya mūrdhaprayogasya lakṣaṇādikam abhisamayālaṅkāre savistaraṃ aṣṭādaśabhiḥ kārikābhiḥ pratipāditam /",
    "T03bsa033_u:1309": " (ka) lakṣaṇam",
    "T03bsa033_u:1310": " darśanaheyāyāḥ sattāgrāhikāyā dṛṣṭeḥ pratipakṣabhāvena vyavasthāpito māhāyānikaḥ satyābhisamayo darśanamārgākhyo mūrdhaprayoga iti lakṣaṇam",
    "T03bsa033_u:1311": " ayaṃ darśanamārgākhyo mūrdhaprayogaḥ māhāyāniko darśanamārgaśca paryāyau /",
    "T03bsa033_u:1312": " (kha) bhedaḥ",
    "T03bsa033_u:1313": " heyadṛṣṭyā darśanaprahātavyānāṃ caturṇāṃ vikalpānāṃ catvāraḥ pratipakṣā iti catvāro 'sya prabhedā bhavanti /",
    "T03bsa033_u:1314": " samāhitaḥ pṛṣṭhalabdhaśceti dvāvapi bhedau /",
    "T03bsa033_u:1315": " (ga) avadhiḥ",
    "T03bsa033_u:1316": " māhāyānikasya darśanamārgasya avadhivat asyāpyavadhirbhavatīti /",
    "T03bsa033_u:1317": " 6. bhāvanāmārgaḥ (mūrdhaprayogaḥ)",
    "T03bsa033_u:1318": " asya bhāvanāmārgākhyasya mūrdhaprayogasya sarvaṃ lakṣaṇādikam abhisamayālaṅkāre navabhiḥ kārikābhiḥ savistaramabhihitam /",
    "T03bsa033_u:1319": " (ka) lakṣaṇam",
    "T03bsa033_u:1320": " trisarvajñatāparigṛhītayā prakarṣaprāptaprajñayopāttānāṃ bhāvanāprahātavyavikalpapratipakṣāṇāṃ",
    "T03bsa033_u:1321": " dṛṣṭyā vyavasthāpito māhāyāniko 'nvabhisamayaḥ bhāvanāmārgākhyo mūrdhaprayoga iti lakṣaṇam /",
    "T03bsa033_u:1322": " (kha) bhedaḥ",
    "T03bsa033_u:1323": " bhāvanāheyānāṃ navānāṃ vikalpānāṃ sākṣāt pratipakṣabhūtā navānantaryamārgāḥ,",
    "T03bsa033_u:1324": " nava ca vimuktimārgā iti aṣṭādaśa asya bhāvanāmārgākhyasya mūrdhaprayogasya bhedā bhavanti /",
    "T03bsa033_u:1325": " (ga) avadhiḥ",
    "T03bsa033_u:1326": " prathamāṃ bhūmimārabhya daśamīṃ bhūmiṃ yāvadasya sīmā bhavatīti /",
    "T03bsa033_u:1327": " 7. ānantaryaṃsamādhiḥ (mūrdhaprayogaḥ)",
    "T03bsa033_u:1328": " buddhatvaprāpteravyavahito yaḥ pūrvasamanantaraḥ samādhiḥ,",
    "T03bsa033_u:1329": " so 'tra ānantaryasamādhiḥ /",
    "T03bsa033_u:1330": " asya lakṣaṇādikaṃ sarvaṃ svarūpam abhisamayālaṅkāre tisṛbhiḥ kārikābhiḥ samyak pratipāditam / tathā hi -",
    "T03bsa033_u:1331": " trisāhasrajanaṃ śiṣyakhaḍgādhigamasampadi /",
    "T03bsa033_u:1332": " bodhisattvasya ca nyāme pratiṣṭhāpya śubhopamāḥ //",
    "T03bsa033_u:1333": " kṛtvā puṇyabahutvena buddhatvāpteranantaraḥ /",
    "T03bsa033_u:1334": " ānantaryasamādhiḥ sa sarvākārajñatā ca tat //",
    "T03bsa033_u:1335": " ālambanamabhāvo 'sya smṛtiścādhipatirmataḥ /",
    "T03bsa033_u:1336": " ākāraḥ śāntatā cātra //",
    "T03bsa033_u:1337": " (ka) lakṣaṇam",
    "T03bsa033_u:1338": " trisarvajñatāsaṃgṛhītaprakarṣaprāptaprajñāpāramitābhāvanāyāḥ phalabhūtasya sarvākārajñatāvipākasya",
    "T03bsa033_u:1339": " avyavahitatvena sākṣādutpādakaḥ paryantayogaḥ ānantaryasamādhyākhyo mūrdhaprayoga iti lakṣaṇam /",
    "T03bsa033_u:1340": " ayaṃ ānantaryasamādhiḥ mūrdhaprayogaḥ,",
    "T03bsa033_u:1341": " antimakṣaṇasthabodhisattvasya jñānamityanarthāntaram /",
    "T03bsa033_u:1342": " (kha) bhedaḥ",
    "T03bsa033_u:1343": " ekakṣaṇikāścatvāraḥ prayoga evāsya catvāro bhedā bhavanti /",
    "T03bsa033_u:1344": " (ga) avadhiḥ",
    "T03bsa033_u:1345": " ayaṃ prayogaḥ kevalaṃ antimakṣaṇasthabodhisattvāvasthāyāmeva bhavatīti /",
    "T03bsa033_u:1346": " 8. vipratipattiḥ (mūrdhaprayogaḥ)",
    "T03bsa033_u:1347": " aviditopāyakauśalānāṃ pravādināṃ nānācodyamukhaparamparāprasarpipyo vipratipattiayo",
    "T03bsa033_u:1348": " 'tra nirākarttavyā bhavantīti tāsāṃ vipratipattīnāṃ sarvaṃ lakṣaṇādikaṃ svarūpam",
    "T03bsa033_u:1349": " abhisamayālaṅkāre tisṛbhiḥ kārikābhiḥ savistaraṃ samyak pratipāditam / tathā hi -",
    "T03bsa033_u:1350": " ālambanopapattau ca tatsvabhāvāvadhāraṇe /",
    "T03bsa033_u:1351": " sarvākārajñatājñāne paramārthe sasaṃvṛtau //",
    "T03bsa033_u:1352": " prayoge triṣu ratneṣu sopāye samaye muneḥ /",
    "T03bsa033_u:1353": " viparyāse samārge ca pratipakṣavipakṣayoḥ //",
    "T03bsa033_u:1354": " lakṣaṇe bhāvanāyāṃ ca matā vipratittayaḥ /",
    "T03bsa033_u:1355": " sarvākārajñatādhārā ṣoḍhā daśa ca vādinām //",
    "T03bsa033_u:1356": " (ka) lakṣaṇam",
    "T03bsa033_u:1357": " saṃvṛtiparamārthasatyayordvayoḥ svabhāvata ekatvalakṣaṇayoḥ agrahaṇarūpāḥ sammukhībhūtavikalpāḥ tadbījāni vā nirākarttavyā vipratipattaya iti lakṣaṇam /",
    "T03bsa033_u:1358": " (kha) bhedaḥ",
    "T03bsa033_u:1359": " vipratipattīnāṃ ṣoḍaśa bhedā bhavanti /",
    "T03bsa033_u:1360": " tathā hi - saṃskṛtāsaṃskṛtadhātvorabhāvatvena ālambanopapattauḥ sarvathā nīrūpatvād ālambanasvabhāvadhāraṇe,",
    "T03bsa033_u:1361": " bhāvābhāvānupalambhena sarvākārajñatājñāne,",
    "T03bsa033_u:1362": " tathatāsvabhāvatvena saṃvṛttiparamārthasatyadvaye,",
    "T03bsa033_u:1363": " dānādyanupalambhena prayoge,",
    "T03bsa033_u:1364": " boddhavyābhāvād buddharatne,",
    "T03bsa033_u:1365": " nāmadheyamātratvād dharmaratne,",
    "T03bsa033_u:1366": " rūpādyālambanapratiṣedhāt saṃgharatne,",
    "T03bsa033_u:1367": " dānādyanulambhena upāyakauśale,",
    "T03bsa033_u:1368": " bhāvābhāvobhyarūpādhigamapratiṣeghāt tathāgatābhisamaye,",
    "T03bsa033_u:1369": " prapañcavyavasthāpitānityāditvena nityādiviparyāse,",
    "T03bsa033_u:1370": " vibhāvitamārgaphalāsākṣātkaraṇena mārge,",
    "T03bsa033_u:1371": " hānopādānābhāvena vipakṣe pratipakṣe ca,",
    "T03bsa033_u:1372": " dharmyabhāvād dharmalakṣaṇe,",
    "T03bsa033_u:1373": " svasāmānyalakṣaṇānupapattyā bhāvanāyāṃ ceti sarvākārajñatādhiṣṭhānāḥ saṃśayarūpāḥ ṣoḍaśa vipratipattayo bhavanti /",
    "T03bsa033_u:1374": " tāḥ yathāsambhavamubhayasatyāśritopāyakauśalena nirākṛtya samyak sarvathā niścayamutpādya kalyāṇakāmaiḥ bodhisattvairānantaryasamādhiradhigantavyaḥ",
    "T03bsa033_u:1375": " etāsu kalpanātmikā vipratipattayo mukhyāḥ,",
    "T03bsa033_u:1376": " yāśca prasaṅgamukhenoktāstā gauṇā iti mantavyāḥ /",
    "T03bsa033_u:1377": " etāḥ ṣoḍaśāpi vipratipattayo kalpanātmikā śabdātmikā ceti dvayorantarbhavanti /",
    "T03bsa033_u:1378": " dvayoḥ satyayorekamālambya yadaparaṃ nirākaroti tad abhiniveśātmakaṃ jñānameva kalpanātmikā vipratipattiḥ /",
    "T03bsa033_u:1379": " dvayoḥ satyayorekaṃ nimittīkṛtya yā aparaṃ nirākaroti sā vāk śabdātmikā vipratipattiaravaseyā /",
    "T03bsa033_u:1380": " (ga) avadhiḥ",
    "T03bsa033_u:1381": " mārge 'praveśādārabhya aśuddhasaptabhūmiparyantamāsāṃ vipratipattīnāṃ sīmā bhavatīti /",
    "T03bsa033_u:1382": " // iti mūrdhābhisamayopalakṣakā aṣṭau dharmāḥ //",
    "T03bsa033_u:1383": " (i) ānupūrvikābhisamayopalakṣakāḥ trayodaśa dharmāḥ",
    "T03bsa033_u:1384": " ānupūrvikābhisamayasya svarūpanirdeśaḥ abhisamayālaṅkāre saṃkṣepataḥ kārikāśena kṛtaḥ / tathā hi -",
    "T03bsa033_u:1385": " tredhā daśadhā cānupūrvikaḥ",
    "T03bsa033_u:1386": " vistaratastu tasya lakṣaṇādikamanayā ekayā kārikayopanyastam / tathā hi -",
    "T03bsa033_u:1387": " dānena prajñayā yāvad buddhādau smṛtibhiśca sā /",
    "T03bsa033_u:1388": " dharmābhāvasvabhāvenetyanupūrvakriyā matā //",
    "T03bsa033_u:1389": " (ka) lakṣaṇam",
    "T03bsa033_u:1390": " sarvākārajñatāditrisarvajñatākārān adhigatān anupūrvīkṛtya prajñābhāvanayopāttaḥ sattvayogaḥ ānupūrvikaprayoga iti lakṣaṇam /",
    "T03bsa033_u:1391": " (kha) bhedaḥ",
    "T03bsa033_u:1392": " dānādiṣaṭpāramitāparipūraṇena (ṣaṭ)",
    "T03bsa033_u:1393": " , buddha-dharma-saṃgha-śīla-tyāga-devatā-nāmanusmaraṇena (ṣaṭ)",
    "T03bsa033_u:1394": " , rūpādisarvadharmābhāve svabhāvāvabodhena (ekaḥ)",
    "T03bsa033_u:1395": " yo 'dhigamaḥ sa ānupūrvikābhisamayastrayodaśavidha ityasya trayodaśa bhedā bhavanti /",
    "T03bsa033_u:1396": " (ga) avadhiḥ",
    "T03bsa033_u:1397": " sambhāramārgamārabhya ekakṣaṇābhisambodhāt samanantarapūrvakṣaṇaparyantamasya sīmā bhavatīti /",
    "T03bsa033_u:1398": " // iti ānupūrvikābhisamayopalakṣakāḥ trayodaśaḥ dharmāḥ //",
    "T03bsa033_u:1399": " (ī) ekakṣaṇābhisambodhābhisamayopalakṣakāḥ catvāro dharmāḥ",
    "T03bsa033_u:1400": " ekakṣaṇābhisambodhasya svarūpanirdeśaḥ abhisamayālaṅkāre kārikārdhena saṃkṣepataḥ kṛtaḥ / tathā hi -",
    "T03bsa033_u:1401": " ekakṣaṇābhisambodho lakṣaṇena caturvidhaḥ //",
    "T03bsa033_u:1402": " vistaratastu saptamādhikāre draṣṭavyaḥ /",
    "T03bsa033_u:1403": " (ka) lakṣaṇam",
    "T03bsa033_u:1404": " adhigatatrisarvajñatākāreṣu svabhyastasteṣāmeva kṣaṇenaikenādhigamarūpaḥ paryantayogaḥ ekakṣaṇābhisambodha iti lakṣaṇam /",
    "T03bsa033_u:1405": " ekakṣaṇaprayogaḥ,",
    "T03bsa033_u:1406": " antimakṣaṇabodhisattvīyajñānam,",
    "T03bsa033_u:1407": " ānantaryamūrdhaprayogaḥ ityanarthāntaram /",
    "T03bsa033_u:1408": " (kha) bhedaḥ",
    "T03bsa033_u:1409": " svarūpataḥ ekavidha eva ekakṣaṇābhisambodho lakṣaṇena (vyāvṛtyā)",
    "T03bsa033_u:1410": " caturvidho bhavati,",
    "T03bsa033_u:1411": " yathā - avipākalakṣaṇaḥ,",
    "T03bsa033_u:1412": " vipākalakṣaṇaḥ alakṣaṇalakṣaṇaḥ,",
    "T03bsa033_u:1413": " advayalakṣaṇaśceti /",
    "T03bsa033_u:1414": " (ya) avipākalakṣaṇaḥ",
    "T03bsa033_u:1415": " asya sarvaṃ svarūpam abhisamayālaṅkāre ekayā kārikayā parīdīpitam / tathā hi -",
    "T03bsa033_u:1416": " anāsravāṇāṃ sarveṣāmekaikenāpi saṃgrahāt /",
    "T03bsa033_u:1417": " ekakṣaṇāvabodho 'yaṃ jñeyo dānādinā muneḥ //",
    "T03bsa033_u:1418": " (ka) lakṣaṇam",
    "T03bsa033_u:1419": " ekakṣaṇadānādijñānena anāsravadānādyaśītyanuvyañjanalakṣaṇānāṃ dharmāṇāṃ saṃgraheṇa",
    "T03bsa033_u:1420": " bodhisattvasya avabodharūpaḥ paryantayogaḥ avipākānāsravasarvadharmaikakṣaṇalakṣaṇo",
    "T03bsa033_u:1421": " bhavatīti lakṣaṇam /",
    "T03bsa033_u:1422": " (ra) vipākalakṣaṇaḥ",
    "T03bsa033_u:1423": " asya sarvaṃ svarūpam abhisamayālaṅkāre ekayā kārikayā samyagabhihitam / tathā hi -",
    "T03bsa033_u:1424": " vipākadharmatāvasthā sarvaśuklamayī yadā /",
    "T03bsa033_u:1425": " prajñāpāramitā jātā jñānamekakṣaṇe tadā //",
    "T03bsa033_u:1426": " (ka) lakṣaṇam",
    "T03bsa033_u:1427": " yadā bodhisattvasya pratipakṣabhāvanayā sarvavipakṣakalaṅkāpagamena sakalavyavadānapakṣavipākadharmatāvasthā śuklasvabhāvā jātā,",
    "T03bsa033_u:1428": " tadā ekasminneva kṣaṇe vipākāvasthāprāptānām anāsravadharmāṇāṃ bodhāt jñānaṃ (prajñāpāramitā)",
    "T03bsa033_u:1429": " vipākadharmatāvasthānāsravadharmaikakṣaṇalakṣaṇo bhavati,",
    "T03bsa033_u:1430": " ityevakṣaṇābhisambodho dvitīyaḥ /",
    "T03bsa033_u:1431": " ayaṃ vipākaḥ aṣṭamabhūmerūrdhvaṃ bhavatīti jñeyam /",
    "T03bsa033_u:1432": " (la) alakṣaṇalakṣaṇaḥ",
    "T03bsa033_u:1433": " asya svarūpādikaṃ sarvam abhisamayālaṅkāre ekayā kārikayā suspaṣṭamupavarṇitam / tathā hi -",
    "T03bsa033_u:1434": " svapnopameṣu dharmeṣu sthitvā dānādicaryayā /",
    "T03bsa033_u:1435": " alakṣaṇatvaṃ dharmāṇāṃ kṣaṇenaikena vindati /",
    "T03bsa033_u:1436": " (ka) lakṣaṇam",
    "T03bsa033_u:1437": " pūrvaṃ svapnopamasarvadharmābhyāsena sambhāradvayamanubhūya adhigamāvasthāyāṃ svapnasvabhāveṣu",
    "T03bsa033_u:1438": " sarvadharmeṣu upādānaskandhādiṣu sthitvā dānādiṣaṭpāramitāpratipattyā dānādirūpanirūpaṇākāreṇa",
    "T03bsa033_u:1439": " alakṣaṇāḥ sarvadharmā iti saṃkleśavyavadānarūpāṇāṃ sarvadharmāṇāmekenaiva kṣaṇena",
    "T03bsa033_u:1440": " alakṣaṇatvaṃ jānāti,",
    "T03bsa033_u:1441": " ityevam alakṣaṇa sarvadharmaikakṣaṇalakṣaṇo bhavatīti ekakṣaṇābhisambodhastṛtīyaḥ /",
    "T03bsa033_u:1442": " (va) advayalakṣaṇaḥ",
    "T03bsa033_u:1443": " asyādvayalakṣaṇasya svarūpam abhisamayālaṅkāre ekayā kārikayā spaṣṭamupadarśitam / tathā hi -",
    "T03bsa033_u:1444": " svapnaṃ taddarśinaṃ caiva dvayayogena nekṣate /",
    "T03bsa033_u:1445": " dharmāṇāmadvayai tattvaṃ kṣaṇenaikena paśyati //",
    "T03bsa033_u:1446": " (ka) lakṣaṇam",
    "T03bsa033_u:1447": " nirantaradīrghakāladvayapratibhāsaprahāṇābhyāsasātmībhāvād unmīlitadvayapratibhāsavāsano yadā bodhisattvo grāhyagrāhakayogena svapnaṃ grāhyaṃ svapnadarśinaṃ grāhakaṃ nekṣate,",
    "T03bsa033_u:1448": " tadā sarve 'pyevaṃdharmāṇo dharmā iti dharmāṇāmadvayaṃ tattvamekenaiva kṣaṇena paśyati,",
    "T03bsa033_u:1449": " ityevam advayalakṣaṇasarvadharmaikakṣaṇalakṣaṇo bhavatyekakṣaṇābhisambodhaścaturthaḥ /",
    "T03bsa033_u:1450": " (kha) nirvacanam",
    "T03bsa033_u:1451": " eka ityantimaḥ,",
    "T03bsa033_u:1452": " kṣaṇamiti samayaḥ,",
    "T03bsa033_u:1453": " abhirityābhimukhyam,",
    "T03bsa033_u:1454": " samiti samyak,",
    "T03bsa033_u:1455": " aya ityadhigama ityevaṃ antimakāle dānādisarvānāsravadharmāṇāmaviparītaḥ samyak prativedhaḥ ekakṣaṇābhisambodha ityucyate /",
    "T03bsa033_u:1456": " (ga) avadhiḥ",
    "T03bsa033_u:1457": " samastānāṃ caturlakṣaṇānāmavadhiḥ antimakṣaṇasthabodhisattvīyāvasthāyāmeva bhavati /",
    "T03bsa033_u:1458": " // iti ekakṣaṇābhisambodhābhisamayasya aṣṭau dharmāḥ //",
    "T03bsa033_u:1459": " 3. Dharmakāyopalakṣakāścatvāro dharmāḥ",
    "T03bsa033_u:1460": " vipākabhūtasya dharmakāyasya saṃkṣiptanirdeśaḥ abhisamayālaṅkāre ekayā kārikayā paridīpitaḥ / tathā hi -",
    "T03bsa033_u:1461": " svābhāvikaḥ sasāmbhogo nairmāṇiko 'parastathāḥ /",
    "T03bsa033_u:1462": " dharmakāyaḥ sakāritraścaturdhā samudīritaḥ //",
    "T03bsa033_u:1463": " vistṛtanirdeśastu aṣṭamādhikāre catvāriṃśatkārikābhirvihitaḥ /",
    "T03bsa033_u:1464": " tatra dharmakāyasya lakṣaṇādikaṃ sarvaṃ svarūpamupavarṇitam /",
    "T03bsa033_u:1465": " (ka) lakṣaṇam",
    "T03bsa033_u:1466": " sambhāradvayasaṃcayabalena prāptāḥ paryantaguṇā eva phalabhūto dharmakāya iti lakṣaṇam /",
    "T03bsa033_u:1467": " (kha) bhedaḥ",
    "T03bsa033_u:1468": " catvāro 'sya bhedā bhavanti,",
    "T03bsa033_u:1469": " yathā - svabhāvakāyaḥ,",
    "T03bsa033_u:1470": " jñānadharmakāyaḥ,",
    "T03bsa033_u:1471": " sambhogakāyaḥ,",
    "T03bsa033_u:1472": " nirmāṇakāyaśceti catvāraḥ /",
    "T03bsa033_u:1473": " 1. svabhāvakāyaḥ",
    "T03bsa033_u:1474": " asya svābhāvikakāyasyopapādanam abhisamayālaṅkāre ekayā kārikayā kṛtam / tathā hi -",
    "T03bsa033_u:1475": " sarvākārāṃ viśuddhiṃ ye dharmāḥ prāptā nirāsravāḥ /",
    "T03bsa033_u:1476": " svābhāviko muneḥ kāyasteṣāṃ prakṛtilakṣaṇaḥ //",
    "T03bsa033_u:1477": " (ka) lakṣaṇam",
    "T03bsa033_u:1478": " prakṛtyāgantukamalaviśuddhidvayalakṣaṇaḥ paryantadhāturanutpādarūpaḥ svabhāvakāya iti lakṣaṇam /",
    "T03bsa033_u:1479": " (kha) bhedaḥ",
    "T03bsa033_u:1480": " prakṛtiviśuddhaḥ āgantukaviśuddhaśceti dvau bhedau /",
    "T03bsa033_u:1481": " (ga) avadhiḥ",
    "T03bsa033_u:1482": " svabhāvakāyaḥ kevalaṃ buddhabhūmāveva bhavati /",
    "T03bsa033_u:1483": " 2. jñānadharmakāyaḥ",
    "T03bsa033_u:1484": " asya jñānakāyasya svarūpam abhisamayālaṅkāre pañcabhiḥ kārikābhirupadarśitam /",
    "T03bsa033_u:1485": " (ka) lakṣaṇam",
    "T03bsa033_u:1486": " yāvajjñānaṃ yathāvajjñānaṃ cāpekṣya sākṣātkāri paryantajñāna jñānadharmakāya iti lakṣaṇam /",
    "T03bsa033_u:1487": " jñānadharmakāyaḥ sarvajñajñānaṃ cetyanarthāntaram /",
    "T03bsa033_u:1488": " (kha) bhedaḥ",
    "T03bsa033_u:1489": " buddhabhūmau anāsravajñānānāmekaviṃśatiḥ jñānavargā evāsya ekaviṃśatiḥ prabhedāḥ / tathā hi -",
    "T03bsa033_u:1490": " (1) smṛtyupasthānādyārabhya āryāṣṭāṅgamārgaparyantā saptatriṃśad bodhipakṣāḥ, (2)",
    "T03bsa033_u:1491": " catvāryapramāṇāni maitryādicaturbrahmavihārāḥ, (3)",
    "T03bsa033_u:1492": " aṣṭau vimokṣāḥ, (4)",
    "T03bsa033_u:1493": " navasamāpattayaḥ, (5)",
    "T03bsa033_u:1494": " kṛtsnāyatanāni daśa (6)",
    "T03bsa033_u:1495": " aṣṭau abhibhvāyatanāni, (7)",
    "T03bsa033_u:1496": " araṇāsamādhiḥ, (8)",
    "T03bsa033_u:1497": " praṇidhijñānam, (9)",
    "T03bsa033_u:1498": " ṣaḍabhijñāḥ, (10)",
    "T03bsa033_u:1499": " catasraḥ pratisaṃvidaḥ, (11)",
    "T03bsa033_u:1500": " āśrayālambanacittajñānapariśuddhaya iti cataśraḥ śuddhayaḥ, (12)",
    "T03bsa033_u:1501": " daśa vaśitāḥ, (13)",
    "T03bsa033_u:1502": " daśa balāni, (14)",
    "T03bsa033_u:1503": " catvāri vaiśāradyāni, (15)",
    "T03bsa033_u:1504": " trīṇi arakṣaṇāni, (16)",
    "T03bsa033_u:1505": " trīṇi smṛtyupasthānāni, (17)",
    "T03bsa033_u:1506": " asammoṣadharmatā, (18)",
    "T03bsa033_u:1507": " kleśajñeyāvaraṇānuśayarūpabījaprahāṇāt vāsanāsamudghātaḥ, (19)",
    "T03bsa033_u:1508": " sakalajanahitāśayatā mahākaruṇā, (20)",
    "T03bsa033_u:1509": " aṣṭādaśāveṇikā buddhadharmāḥ, (21)",
    "T03bsa033_u:1510": " sarvākārajñatāditrisarvajñatā /",
    "T03bsa033_u:1511": " tathā coktam abhisamayālaṅkāre -",
    "T03bsa033_u:1512": " bodhipakṣāpramāṇāni vimokṣā anupūrvaśaḥ /",
    "T03bsa033_u:1513": " navātmikā samāpattiḥ kṛtsnaṃ daśavidhātmakam //",
    "T03bsa033_u:1514": " abhibhvāyatanānyaṣṭaprakārāṇi prabhedataḥ /",
    "T03bsa033_u:1515": " araṇā praṇidhijñānamabhijñāḥ pratisaṃvidaḥ //",
    "T03bsa033_u:1516": " sarvākārāścatasro 'tha śuddhayo vaśitā daśa /",
    "T03bsa033_u:1517": " balāni daśa catvāri vaiśāradyānyarakṣaṇam //",
    "T03bsa033_u:1518": " trividhaṃ smṛtyupasthānaṃ tridhā 'saṃmoṣadharmatā /",
    "T03bsa033_u:1519": " vāsanāyāḥ samudghāto mahatī karuṇā jane //",
    "T03bsa033_u:1520": " āveṇikā munereva dharmā ye 'ṣṭādaśeritāḥ /",
    "T03bsa033_u:1521": " sarvākārajñatā ceti dharmākāyo 'bhidhīyate //",
    "T03bsa033_u:1522": " (ga) avadhiḥ",
    "T03bsa033_u:1523": " buddhabhūmāveva jñānadharmakāyo bhavati /",
    "T03bsa033_u:1524": " 3. sambhogakāyaḥ",
    "T03bsa033_u:1525": " sambhogakāyasya svarūpavarṇanam abhisamayālaṅkāre ekayā kārikayā kṛtam / tathā hi -",
    "T03bsa033_u:1526": " dvātriṃśallakṣaṇāśītivyañjanātmā munerayam /",
    "T03bsa033_u:1527": " sāmbhogiko mataḥ kāyo mahāyānopabhogataḥ //",
    "T03bsa033_u:1528": " (ka) lakṣaṇam",
    "T03bsa033_u:1529": " sthānakāyaparivāradharmakālākhyaiḥ pañcabhirviniyatairvirśiṣṭaḥ kāyaḥ sambhogakāya iti lakṣaṇam /",
    "T03bsa033_u:1530": " (kha) bhedaḥ",
    "T03bsa033_u:1531": " mahāsambhogakāyaḥ kaniṣṭhasambhogakāyaśceti bhedadvayamabhidhānadṛṣṭyā kartuṃ śakyate /",
    "T03bsa033_u:1532": " tatra mahāsambhogakāyaḥ akaniṣṭhabhaumikaḥ sambhogakāya ityanarthāntaram /",
    "T03bsa033_u:1533": " tathaiva kaniṣṭhasambhogakāyaḥ akaniṣṭhabhaumikau nirmāṇakāyaścetyanarthāntaram /",
    "T03bsa033_u:1534": " (ga) avadhiḥ",
    "T03bsa033_u:1535": " ayaṃ sambhogakāyo buddhabhūmau akaniṣṭhaghanavyūhakṣetre eva kevalaṃ bhavati /",
    "T03bsa033_u:1536": " 4. nirmāṇakāyaḥ",
    "T03bsa033_u:1537": " kāyasyāsya nairmāṇikasya svarūpam abhisamayālaṅkāre kārikayā ekayā samyagupavarṇitam / tathā hi -",
    "T03bsa033_u:1538": " karoti yena citrāṇi hitāni jagataḥ samam /",
    "T03bsa033_u:1539": " ā bhavāt so 'nupacchinnaḥ kāyo nairmāṇiko muneḥ //",
    "T03bsa033_u:1540": " (ka) lakṣaṇam",
    "T03bsa033_u:1541": " pañcabhirviniyatairvirahitaḥ paryantarūpakāyo nirmāṇakāya iti lakṣaṇam /",
    "T03bsa033_u:1542": " yena śākyamunitathāgatādirūpeṇa āsaṃsāraṃ sarvalokadhātuṣu sattvānāṃ samīhitamarthaṃ samaṃ karoti,",
    "T03bsa033_u:1543": " asau kāyaḥ prabandhatayā anuparato nairmāṇiko buddhasya bhagavataḥ sarvabālajanasādhāraṇaścaturtho 'vasātavyaḥ /",
    "T03bsa033_u:1544": " (kha) bhedaḥ",
    "T03bsa033_u:1545": " nirmāṇakāyasya trayo bhedā bhavanti,",
    "T03bsa033_u:1546": " yathā - uttamanirmāṇakāyaḥ,",
    "T03bsa033_u:1547": " śailpikanirmāṇakāyaḥ,",
    "T03bsa033_u:1548": " nairyāṇikanirmāṇakāyaśceti /",
    "T03bsa033_u:1549": " buddhakāritrāṇi",
    "T03bsa033_u:1550": " imāni bhagavato vicitrāṇi kāritrāṇi abhisamayālaṅkāre saptabhiḥ kārikābhirvistaraśo nirdiṣṭāni /",
    "T03bsa033_u:1551": " (ka) lakṣaṇam",
    "T03bsa033_u:1552": " svasantatisthasarvākārajñatādhipatyenodayamāsāditāḥ śuklā guṇā eva buddhakāritrāṇīti lakṣaṇam /",
    "T03bsa033_u:1553": " (kha) bhedaḥ",
    "T03bsa033_u:1554": " gatipraśamanakāritrata ārabhya nirvāṇaniveśanaparyantaṃ saptaviṃśatiḥ karmāṇyevāsya saptaviṃśatiḥ prabhedā bhavanti /",
    "T03bsa033_u:1555": " yathoktamabhisamayālaṅkāre saptaviṃśatiḥ karitrāṇi -",
    "T03bsa033_u:1556": " tathā karmāpyanucchinnamasyāsaṃsāramiṣyate /",
    "T03bsa033_u:1557": " gatīnāṃ śamanaṃ karmaṃ saṃgrahe ca caturvidhe //",
    "T03bsa033_u:1558": " niveśanaṃ sasaṃkleśe vyavadānāvabodhane /",
    "T03bsa033_u:1559": " sattvānāmarthayāthātmye ṣaṭsu pāramitāsu ca //",
    "T03bsa033_u:1560": " buddhamārge prakṛtyaiva śūnyatāyāṃ dvayakṣaye /",
    "T03bsa033_u:1561": " saṃkete 'nupalambhe ca paripāke ca dehinām //",
    "T03bsa033_u:1562": " bodhisattvasya mārgo 'bhiniveśasya nivāraṇe /",
    "T03bsa033_u:1563": " bodhiprāptau jinakṣetraviśuddhau niyatiṃ prati //",
    "T03bsa033_u:1564": " aprameye ca sattvārthe buddhasevādike guṇe /",
    "T03bsa033_u:1565": " bodheraṅgeṣvanāśe ca karmaṇāṃ satyadarśane //",
    "T03bsa033_u:1566": " viparyāsaprahāṇe ca tadavastukatānaye /",
    "T03bsa033_u:1567": " vyavadāne sasambhāre saṃskṛtāsaṃskṛte prati //",
    "T03bsa033_u:1568": " vyatibhedāparijñāne nirvāṇe va niveśanam /",
    "T03bsa033_u:1569": " dharmakāyasya karmedaṃ saptaviṃśatidhā matam //",
    "T03bsa033_u:1570": " (ga) avadhiḥ",
    "T03bsa033_u:1571": " mārge 'praveśādārabhya buddhabhūmiparyantamasyāvadhirbhavati /",
    "T03bsa033_u:1572": " (gha) vaiśiṣṭyam",
    "T03bsa033_u:1573": " vineyajanakarmānusāraṃ bhagavataḥ kāyavāṅmanaḥkāritrāṇi ākāśavad atyudārāṇi,",
    "T03bsa033_u:1574": " nadīdhārāvad avicchinnāni,",
    "T03bsa033_u:1575": " samudrataraṅgavat kālānatikramaṇalakṣaṇāni,",
    "T03bsa033_u:1576": " cintāmaṇikalpavṛkṣādivad anābhogarūpāṇi bhavanti /",
    "T03bsa033_u:1577": " (ṅa) avadhiḥ",
    "T03bsa033_u:1578": " vineyajanapratibhāsabhāk saptaviṃśatiprakāraṃ karma avicchinnatayā āsaṃsāraṃ pravartate /",
    "T03bsa033_u:1579": " // iti dharmakāyopakṣakāścatvāro dharmāḥ //",
    "T03bsa033_u:1580": " pariṇāmanā",
    "T03bsa033_u:1581": " prajñāpāramitopalakṣakāṇāṃ sarvākārajñātādyaṣṭānām,",
    "T03bsa033_u:1582": " aṣṭapadārthopalakṣakāṇāṃ ca saptateḥ padārthānāṃ prakāśakamidaṃ subhāṣitaṃ jagadguroḥ",
    "T03bsa033_u:1583": " maitreyanāthasya mukhānniḥ-sṛtasyāgamasya caturdikṣuḥ prasārāya lokasya ca sanmārgārohaṇāya",
    "T03bsa033_u:1584": " prabhavediti pariṇāmanā /",
    "T03bsa033_u:1585": " ācāryaharibhadravacanena tu -",
    "T03bsa033_u:1586": " tathyātathyavibhāgayuktivikalajñānodayātsaṃvṛtau",
    "T03bsa033_u:1587": " saṃsārārṇavapaṅkamagnamanasī jātāḥ sadā dehinaḥ /",
    "T03bsa033_u:1588": " sarve 'mī jananīnibandhanakṛtād bījānmayāptācchubhāt sarvākāravarā bhavantu niyataṃ kāyatrayaprāpiṇaḥ //",
    "T03bsa033_u:1589": " iti śam om"
}