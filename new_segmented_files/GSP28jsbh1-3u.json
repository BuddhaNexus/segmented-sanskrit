{
    "GSP28jsbh1-3u:0": " (B1) (1 adhikaraṇam / )",
    "GSP28jsbh1-3u:1": " dharmasya śabdamūlatvād aśabdam anapekṣaṃ syāt / Jaim_1,3.1 /",
    "GSP28jsbh1-3u:2": " śiṣṭatraivarṇikaparigṛhītānāṃ manvādipraṇītasmṛtīnāṃ dharmādharmayoḥ prāmāṇyaṃ na veti sandehe sanmūlakatvaniścāyakābhāvādaprāmāṇyam /",
    "GSP28jsbh1-3u:3": " (B2) atha prathamādhyāyasya tṛtīyaḥ pādaḥ /",
    "GSP28jsbh1-3u:4": " (pūrvatanapādadvayena smṛtipādasya saṃgatiḥ nāmadheyapādataḥ pūrvaṃ smṛtipādapravṛttibījanirūpaṇādikañca)",
    "GSP28jsbh1-3u:5": " “athāto dharmajijñāsā” iti śāstrārambhasūtreṇa dharmādharmasvarūpajijñāsāpratijñāyā",
    "GSP28jsbh1-3u:6": " iva tadviṣayakapramāṇamātrajijñāsāpratijñāyā api kṛtatvāt prathame 'dhyāye pramāṇamātranirūpaṇārthe",
    "GSP28jsbh1-3u:7": " prādhānyāt prathamataḥ tatpramāṇabhūtacodanāyāḥ prathamapāde prāmāṇyaṃ nirūpya tadavayavatvenopasthitānāṃ",
    "GSP28jsbh1-3u:8": " arthavādamantrāṇāmapi dvitīye pāde prāmāṇyaṃ vidhyekavākyatayā nāmadheyāpekṣayāntaraṅgatvena",
    "GSP28jsbh1-3u:9": " nāmadheyānāmarthavādamantrādimūlakatayāca nirūpyārthavādamantraprāmāṇyasādhanānantaraṃ",
    "GSP28jsbh1-3u:10": " smṛtyādiprāmāṇyavicārasyāvasarasaṃgatyā'yātatvena kariṣyamāṇaḥ smṛtyādiprāmāṇyavicāro nādhyāyāsaṃgataḥ ;",
    "GSP28jsbh1-3u:11": " kvacidapi smṛtyādīnāṃ nāmadheyamūlatvādarśanāt,",
    "GSP28jsbh1-3u:12": " vidhyuddeśāntargatayā cārthavādamantrādivat svatantravedāvayavarūpavākyatvasya nāmadheye 'bhāvāt,",
    "GSP28jsbh1-3u:13": " codanāprāmāṇyasādhanenaiva tatprāmāṇyasya siddhatvācca /",
    "GSP28jsbh1-3u:14": " ataḥ prāgārambho 'pi nāsaṅgataḥ /",
    "GSP28jsbh1-3u:15": " ata eva adhikaraṇārambhe “evaṃ tāvatkṛtsnasya vedasya prāmāṇyamukta“mityuktaṃ bhāṣyakāreṇa /",
    "GSP28jsbh1-3u:16": " codanaiva pramāṇamiti niyamasya prādhānyaparatayāpyupapatteḥ upastaraṇābhighāraṇayorājyaniyamasyeva",
    "GSP28jsbh1-3u:17": " puroḍāśe vrīhiniyamasyeva ca tulyajātīyasvatantrapramāṇāntaravyāvṛttyarthatvādarthavādamantrayoścedṛśopayogitvena",
    "GSP28jsbh1-3u:18": " prāmāṇye iva naiva vyākopaḥ;",
    "GSP28jsbh1-3u:19": " codanāmūlatvenaiva smṛtyādiprāmāṇyasādhanādityarthaṃ anusaṃdhāya smṛtyādiprāmāṇyavicāramārabhate --- śiṣṭeti //",
    "GSP28jsbh1-3u:20": " pauruṣeyatvenāprāmāṇyasyaiva niścaye sati tatprāmāṇyakoṭiḥ kiṃ saṃbhāvanayeti śaṅkānirāsāya -- śiṣṭetyādyuktam //",
    "GSP28jsbh1-3u:21": " (vidyāsthānāntargatapurāṇavibhāgastannāmanirdeśaśca)",
    "GSP28jsbh1-3u:22": " atraca smṛtīnāmiti padaṃ sadācārāṇāṃ vedātiriktadharmasthānānāṃ copalakṣaṇam /",
    "GSP28jsbh1-3u:23": " tāni ca “purāṇanyāyamīmāṃsādharmaśāstrāṅgamiśritāḥ //",
    "GSP28jsbh1-3u:24": " vedāḥ sthānāni vidyānāṃ dharmasya ca caturdaśe“ti yājñavalkyenoktāni /",
    "GSP28jsbh1-3u:25": " tatra sargapratisargamanvantaravaṃśānucaritapratipādakāni bhagavatābādarāyaṇena kṛtāni",
    "GSP28jsbh1-3u:26": " purāṇāni brāhmaṃ pādmaṃ śaivaṃ bhāgavataṃ nāradīyaṃ mārkaṇḍeyaṃ āgneyaṃ bhaviṣyaṃ",
    "GSP28jsbh1-3u:27": " brahmakaivartaṃ laiṅgaṃ vārāhaṃ brahmāṇḍaṃ vāyupurāṇaṃ skāndaṃ vāmanaṃ kaurmaṃ mātsyaṃ",
    "GSP28jsbh1-3u:28": " gāruḍaṃ ceti krameṇāṣṭādaśa /",
    "GSP28jsbh1-3u:29": " aṣṭādaśānāmapyupapurāṇānāṃ purāṇatvenaiva saṃgrahaḥ //",
    "GSP28jsbh1-3u:30": " nyāyo gautamapraṇīta ānvīkṣakī pañcādhyāyī,",
    "GSP28jsbh1-3u:31": " kaṇādapraṇītā daśādhyāyī ca //",
    "GSP28jsbh1-3u:32": " (mīmāṃsāpadārthavivecanam)",
    "GSP28jsbh1-3u:33": " mīmāṃsā ---- “athāto dharmajijñāsā“ityādinā jaiminipraṇītā dvādaśādhyāyī saṃkarṣaṇakāṇḍātmikā caturadhyāyī ca karmamīmāṃsā,",
    "GSP28jsbh1-3u:34": " “athāto brahmajijñāsā” ityādinā vyāsapraṇītā caturadhyāyī śārīrakamīmāṃsā ca //",
    "GSP28jsbh1-3u:35": " (dharmaśāstrapadārthaḥ,",
    "GSP28jsbh1-3u:36": " smṛtikartṝṇāṃ nāmāni ca)",
    "GSP28jsbh1-3u:37": " dharmaśāstrantu varṇāśramadharmaviśeṣāṇāṃ vibhāgena pratipādakaṃ tattatsmṛtipravartakapraṇītam /",
    "GSP28jsbh1-3u:38": " teca manvatriviṣṇvaṅgirohārītayājñavalkyayamāpastambasaṃvartakātyāyanabṛhaspatiparāśaravyāsaśaṅkhalikhitadakṣagautamaśātātapavasiṣṭhādayo",
    "GSP28jsbh1-3u:39": " dharmaśāstrapravartakā iti yājñavalkyoktāḥ,",
    "GSP28jsbh1-3u:40": " tathā “teṣāmapyaṅgirovyāsagautamātryuśanoyamāḥ /",
    "GSP28jsbh1-3u:41": " vasiṣṭhadakṣasaṃvartaśātātapaparāśaraḥ /",
    "GSP28jsbh1-3u:42": " viṣṇvāpastambahārītāḥ śaṅkhaḥ kātyāyano guruḥ /",
    "GSP28jsbh1-3u:43": " pracetā nārado yogī bodhāyanamanū tathā /",
    "GSP28jsbh1-3u:44": " sumantuḥ kāśyapo babhruḥ paiṭhino vyāghra eva ca /",
    "GSP28jsbh1-3u:45": " satyavrato bharadvājo gārgyaḥ kārṣṇyājinistathā /",
    "GSP28jsbh1-3u:46": " jābālirjamadagniśca yaugākṣirbrahmasaṃbhavaḥ /",
    "GSP28jsbh1-3u:47": " iti dharmapraṇetāraḥ ṣaṭtriṃśadṛṣayaḥ smṛtāḥ /",
    "GSP28jsbh1-3u:48": " iti paiṭhinoktāśca jñeyāḥ /",
    "GSP28jsbh1-3u:49": " mahābhāratarāmāyaṇasāṃkhyapātañjalapāśupatavaiṣṇavādīnāṃ ca dharmaśāstra evāntarbhāvaḥ /",
    "GSP28jsbh1-3u:50": " sāṃkhyaśāstraṃ ṣaḍadhyāyaṃ bhagavatā kapilena praṇītam /",
    "GSP28jsbh1-3u:51": " tathā pātañjalaṃ pādacatuṣṭayātmakaṃ patañjalinā praṇītam /",
    "GSP28jsbh1-3u:52": " pāśupataṃ bhagavatā paśupatinā pañcādhyāyaṃ praṇītam /",
    "GSP28jsbh1-3u:53": " śaivamantraśāstrasya pāśupata evāntarbhāvaḥ /",
    "GSP28jsbh1-3u:54": " evaṃ vaiṣṇavaṃ nāradādibhiḥ kṛtam /",
    "GSP28jsbh1-3u:55": " pāñcarātrasyātraiva vaiṣṇavamantraśāstre antarbhāvaḥ /",
    "GSP28jsbh1-3u:56": " vāmāgamādikantu śāstrabāhyamevetibahavaḥ /",
    "GSP28jsbh1-3u:57": " tadevaṃ purāṇādicatuṣṭayaṃ vedānāmupāṅgamiti vyavahriyate //",
    "GSP28jsbh1-3u:58": " (B1) na hyatra pratyakṣādimūlam;",
    "GSP28jsbh1-3u:59": " teṣāṃ dharmādharmayorapravṛtteḥ,",
    "GSP28jsbh1-3u:60": " vedasya ca pratyakṣapaṭhitasyānupalambhāt,",
    "GSP28jsbh1-3u:61": " upalambhe vā smṛtipraṇayanavaiyarthyāt,",
    "GSP28jsbh1-3u:62": " pratyakṣapaṭhitasyedānīmucchedasya ca vaidikairyathāparigaṇanaṃ śākhānāṃ mātrāmātrāparityāgena pālyamānatayā kalpayitumaśakteḥ /",
    "GSP28jsbh1-3u:63": " nāpi anityānumeyo vedo mūlam;",
    "GSP28jsbh1-3u:64": " smṛtermūlasāmānyavyāptatve 'pi vedavyāptatvābhāvenānumānānupapatteḥ,",
    "GSP28jsbh1-3u:65": " manorapyanumeyatvakalpane andhaparamparāpatteśca /",
    "GSP28jsbh1-3u:66": " ataśca sanmūlatvāsambhavād bhrāntyādimūlatvenāprāmāṇyamiti prāpte --- ( B2)",
    "GSP28jsbh1-3u:67": " (vedāṅganirūpaṇam)",
    "GSP28jsbh1-3u:68": " aṅgānica śikṣākalpavyākaraṇachandoniruktajyotirādayaḥ ṣaṭ /",
    "GSP28jsbh1-3u:69": " tatra sarvavedasādhāraṇī “atha śikṣāṃ pravakṣyāmītyādipañcakhaṇḍātmikā pāṇinipraṇītā,",
    "GSP28jsbh1-3u:70": " anyaiśca munibhiḥ prativedaśākhaṃ bhinnarūpatayā prātiśākhyasaṃjñayā praṇītā ca śikṣā /",
    "GSP28jsbh1-3u:71": " kalpāḥ śākhāntarīyāṅgopasaṃhāreṇa vaidikānuṣṭhānakramaviśeṣajñānāya bodhāyanāpastambādimunibhiḥ praṇītāḥ /",
    "GSP28jsbh1-3u:72": " baijāvāpyāśvalāyanagrāhyāyaṇādimunipraṇītānāṃ sūtrāṇāmatraivāntarbhāvaḥ /",
    "GSP28jsbh1-3u:73": " taduktam --- vārtike --- “siddharūpaḥ prayogo yaiḥ karmaṇāmanugamyate” /",
    "GSP28jsbh1-3u:74": " iti //",
    "GSP28jsbh1-3u:75": " “kalpā lakṣaṇārthāni sūtrāṇītipracakṣate” iti //",
    "GSP28jsbh1-3u:76": " vyākaraṇamaṣṭādhyāyyātmakaṃ maheśvaraprasādādbhagavatā pāṇininā praṇītaṃ māheśvaram /",
    "GSP28jsbh1-3u:77": " kaumārādivyākaraṇāni na vedāṅgam ;",
    "GSP28jsbh1-3u:78": " laukikapadamātrasādhutvānvākhyānaparatvāt //",
    "GSP28jsbh1-3u:79": " niruktaṃ bhagavatā yāskena samāmnāyaḥ samāmnāta ityādinā trayodaśādhyāyyātmakaṃ praṇītam /",
    "GSP28jsbh1-3u:80": " nighaṇṭusaṃjñakapañcādhyāyātmakasya granthasya yāskapraṇītasya taditarakośānāṃ caivātraivāntarbhāvaḥ /",
    "GSP28jsbh1-3u:81": " jyotiṣaṃ ca bhagavatā ādityena gargādibhiśca praṇītam /",
    "GSP28jsbh1-3u:82": " chandastu bhagavatā piṅgalena aṣṭādhyāyyātmakaṃ praṇītam //",
    "GSP28jsbh1-3u:83": " (sarveṣāmapi vidyāsthānānāṃ smṛtyadhikaraṇaviṣayatvopapādanam)",
    "GSP28jsbh1-3u:84": " tadevaṃ daśabhiḥ sahitā ṛgvedayajurvedasāmātharvaṇākhyāścatvāro vedā iti caturdaśa dharmasthānāni /",
    "GSP28jsbh1-3u:85": " etānyevāyurvedadhanurvedagāndharvārthaśāstrasaṃjñairupavedaiḥ sahitānyaṣṭādaśa vā /",
    "GSP28jsbh1-3u:86": " yadyapi vedavadācārātmatuṣṭīnāmapi dharme prāmāṇyaṃ vakṣyate;",
    "GSP28jsbh1-3u:87": " tathāpi teṣāmaśabdarūpatvātśabdarūpapurāṇādyabhiprāyeyaṃ saṃkhyeti na virodhaḥ /",
    "GSP28jsbh1-3u:88": " tatra vedānāṃ prāmāṇyasya pūrvameva sādhitatvāt tadvyatiriktāni pratyakṣamūladṛṣṭārthavyatiriktāni",
    "GSP28jsbh1-3u:89": " adṛṣṭārthatayā yāni dharmasthānatvena parigṛhītāni vedamūlakatayā sādhayitavyapramāṇatākāni",
    "GSP28jsbh1-3u:90": " tāni sarvāṇīhodāharaṇamiti bhāvaḥ //",
    "GSP28jsbh1-3u:91": " (smṛtīnāṃ mūlāpekṣāyāṃ mūlasyaca pratyakṣāderasaṃbhavādaprāmāṇyanirūpaṇam)",
    "GSP28jsbh1-3u:92": " smṛtayastāvat dṛḍhakartṛsmaraṇena pauruṣeyatvādavaśyaṃ tatpraṇetṛbhiḥ aṣṭakāsvargayoḥ sādhyasādhanabhāvaṃ kenacit pramāṇenāvadhārya praṇītāḥ",
    "GSP28jsbh1-3u:93": " ata eva smṛtisamākhyāpyupapadyate /",
    "GSP28jsbh1-3u:94": " tacca sādhyasādhanabhāvāvadhāraṇaṃ pratyakṣādinā na saṃbhavatītyāha --- nahyatreti //",
    "GSP28jsbh1-3u:95": " śabdamūlatvakalpane ca kṛtakasya tasya prāmāṇyāniścayānmūlatvānupapatteḥ vedaśabdasyaiva tadvaktavyam,",
    "GSP28jsbh1-3u:96": " tadapyanupalambhādayuktamityāha ---- vedasyaceti //",
    "GSP28jsbh1-3u:97": " (utsannaśrutimūlatvaśaṅkātannirākaraṇe)",
    "GSP28jsbh1-3u:98": " nanvasmadādibhiḥ anupalambhe 'pi manvādibhiḥ pratyakṣapāṭhenopalabdhaḥ idānīṃ ca puruṣapramādādutsannaḥ deśāntare vā kaiścitpaṭhyamāno 'pi nāsmābhirupalabhyate,",
    "GSP28jsbh1-3u:99": " asmābhirapivā paṭhyamāno 'pi paraprakaraṇādipaṭhitatvāt nāsmābhiḥ smṛtimūlatvena",
    "GSP28jsbh1-3u:100": " jñāyate iti yathāsaṃbhavaṃ kalpanopapatteḥ kathaṃ nityaśabdāsadbhāvaniścaya ityata",
    "GSP28jsbh1-3u:101": " āha --- upalambhe 'piveti //",
    "GSP28jsbh1-3u:102": " utsannaśrutimūlatvaṃ nirasyati --- idānīmiti //",
    "GSP28jsbh1-3u:103": " mātrāmātrātyāgināmadhyetṝṇāṃ anekasmṛtimūlabhūtānekaśrutivākyatyāgānupapatteḥ /",
    "GSP28jsbh1-3u:104": " ekaviṃśatyadhvayuktaṃ ṛgvedaṃ ṛṣayo viduḥ /",
    "GSP28jsbh1-3u:105": " sahastrādhvā sāmavedo yajurekaśatādhikam //",
    "GSP28jsbh1-3u:106": " navādhvātharvaṇākhyeti prāhuḥ pañcadaśādhvakam //",
    "GSP28jsbh1-3u:107": " iti sadguruśiṣyeṇa tattadvedīyaśākhānāṃ parigaṇanāt tāsāṃ ca sarvāsāmekasmin deśe 'pāṭhe 'pi deśāntare pāṭhasaṃbhavādutsādakalpanā na yuktā",
    "GSP28jsbh1-3u:108": " deśāntarapaṭhyamānaśrutimūlatvakalpanāpi tāsāmeva manvādibhiradhyāpanopapattau smṛtipraṇayanavaiyarthyāpatterevāyuktetyarthaḥ /",
    "GSP28jsbh1-3u:109": " adhvā devagatiḥ śākhāiti paryāyavācakā iti //",
    "GSP28jsbh1-3u:110": " (nityānumeyavedamūlakatvanirāsaḥ)",
    "GSP28jsbh1-3u:111": " yadatra guruṇocyate --- “na kevalamasmākameva liṅgenaivānumeyāḥ śrutayaḥ,",
    "GSP28jsbh1-3u:112": " kintu manvādīnāmapi smṛtyantareṇānumeyāḥ,",
    "GSP28jsbh1-3u:113": " evaṃ tataḥ paramapi;",
    "GSP28jsbh1-3u:114": " natu kenāpi dṛṣṭā iti nityānumeyaśrutimūlatvaṃ iti,",
    "GSP28jsbh1-3u:115": " tadapi nirasyati -- nāpīti //",
    "GSP28jsbh1-3u:116": " pauruṣeyasya smṛtyantarasya sāmānyato yatkiñcinmūlapramāṇavyāptasyāpi śrutyaikāntikatvābhāvenānugamānupapatteḥ yatkiñcinmūlakatvāṅgīkāre anavasthānādandhaparaṃparāpattiḥ",
    "GSP28jsbh1-3u:117": " liṅgādīnāntu apauruṣeyatvena anyamūlakatvāyogāt śrutikalpakatvāvirodha iti vaiṣamyamityarthaḥ //",
    "GSP28jsbh1-3u:118": " (B1) śiṣṭānāmadyayāvadavigītaparamparayā jyotiṣṭomādiṣvivāṣṭakākalañjabhakṣaṇādiṣvapi",
    "GSP28jsbh1-3u:119": " dharmatvenādharmatvena ca parigraha nmanvādīnāṃ traivarṇikatvena vedadarśanasaṃbhavācca",
    "GSP28jsbh1-3u:120": " tanmūlatvameva yuktam,",
    "GSP28jsbh1-3u:121": " na tu bhrāntyādimūlatvam;",
    "GSP28jsbh1-3u:122": " tatkāraṇasyādyayāvattadajñānasya ca kalpane gauravācca /",
    "GSP28jsbh1-3u:123": " śrutiśca pratyakṣapaṭhitaiva tanmūlam /",
    "GSP28jsbh1-3u:124": " na ca smṛtipraṇayanavaiyarthyam;",
    "GSP28jsbh1-3u:125": " śākhāntaropasaṃhāreṇārthavādopoddhāreṇa nyāyasiddhārthakathanena ca smṛtipraṇayanasārthakyāt /",
    "GSP28jsbh1-3u:126": " ato mūlaśrutyupasthāpakatayaiva dharmādharmapramāprayojakatvaṃ smṛtīnāmiti siddham // 1 //",
    "GSP28jsbh1-3u:127": " iti prathamaṃ smṛtyadhikaraṇam /",
    "GSP28jsbh1-3u:128": " (B2) (bhrāntyādimūlatvenāprāmāṇyopasaṃhāraḥ)",
    "GSP28jsbh1-3u:129": " etenākṣepakābhāvāt dṛṣṭārthāpattirapi nirasanīyā;",
    "GSP28jsbh1-3u:130": " bhrāntipratāraṇādimūlatvasyāpi saṃbhavāt,",
    "GSP28jsbh1-3u:131": " evamācārānuṣṭhānasyāpi jñānapūrvakatvāt pūrvānuṣṭhātṝṇāṃ jñānakaraṇajijñāsāyāṃ pramāṇamūlatvāsaṃbhavāt",
    "GSP28jsbh1-3u:132": " bhrāntyādimūlakatvamevetyabhipretya aprāmāṇyapūrvapakṣamupasaṃharati --- ataśceti //",
    "GSP28jsbh1-3u:133": " (siddhāntasūtre 'numānaśabdenārthāpattereva grahaṇamiti nirūpaṇapūrvakaṃ smṛtiprāmāṇyapratijñā)",
    "GSP28jsbh1-3u:134": " tanmūlakatvameva yuktamiti //",
    "GSP28jsbh1-3u:135": " dṛḍhasakalatraivarṇikaśiṣṭaparigrahānyathānupapattiprasūtadṛṣṭārthāpattyā śrutimūlatvameva teṣāṃ kalpayituṃ yuktamityarthaḥ /",
    "GSP28jsbh1-3u:136": " yattu ---",
    "GSP28jsbh1-3u:137": " api vā kartṛsāmānyāt pramāṇam anumānaṃ syāt / Jaim_1,3.2 /",
    "GSP28jsbh1-3u:138": " iti sūtragatānumānaśabdasvārasyāt vaidikaśabdānumānaparigraheṇa manvādismṛtiḥ dharme",
    "GSP28jsbh1-3u:139": " pramāṇaṃ vedārthānuṣṭhātṛbhiḥ anuṣṭhīyamānārthakatvāt vedavadityanumānena prāmāṇyaṃ",
    "GSP28jsbh1-3u:140": " smṛtyācārau vedamūlau vaidikakartṛkatvāt dharmatvasmṛtitvādvā asmadādigatāgnihotrasmṛtivadityanumānena",
    "GSP28jsbh1-3u:141": " ca śrutimūlatvaṃ kecitsādhayanti /",
    "GSP28jsbh1-3u:142": " aṅgīkurvanti /",
    "GSP28jsbh1-3u:143": " ca prakāśakārastathaiva,",
    "GSP28jsbh1-3u:144": " tadarthakāmānusārismṛtyācāreṣu vyabhicārādayuktam iti //",
    "GSP28jsbh1-3u:145": " ata eva dūṣitaṃ kaustubhe vistareṇopapāditaṃ tatraiva draṣṭavyam //",
    "GSP28jsbh1-3u:146": " ataḥ sūtrabhāṣyagatānumānoktirarthāpattireva /",
    "GSP28jsbh1-3u:147": " ataḥ saiva śrutimūlatvasādhane pramāṇamiti bhāvaḥ //",
    "GSP28jsbh1-3u:148": " (anupalambhanimittopapādanapūrvakapratyakṣapaṭhitaśrutimūlatvavyavasthāpanam)",
    "GSP28jsbh1-3u:149": " śrutimūlakatve siddhe sā śrutiḥ pratyakṣapāṭhenaivāvadhāritā manvādibhiḥ /",
    "GSP28jsbh1-3u:150": " asmākamanupalambhastu svādhyāyādhyayanavākye svādhyāyapadamahimnā ekaśākhādhyayanasyaiva śākhāntarādhikaraṇe sādhayiṣyamāṇatvena śākhāntarādhītānāmadhyayanābhāvādeva",
    "GSP28jsbh1-3u:151": " adhyayanaṃ vinaivopāyāntareṇāvadhāraṇe 'pi tattaddeśīyapuruṣāntarādhītaśākhānāṃ pramādālasyādiyuktaiḥ",
    "GSP28jsbh1-3u:152": " puruṣaiḥ tattaddeśagamanena śrotumapyaśakterupalambhāyogyatvādeva nānupapannaḥ /",
    "GSP28jsbh1-3u:153": " ekaśākhādhītānāmapi ca śrutīnāṃ kratuprakaraṇagatānāṃ taddharmaṃ bādhitvā puruṣadharmasya",
    "GSP28jsbh1-3u:154": " puruṣadharmādhikṛtānāṃ puruṣadharmatvabādhena kratudharmatvasya mantrārthavādādikalpyavidhīnāṃ",
    "GSP28jsbh1-3u:155": " cedānīntanaiḥ puruṣairnirṇetumaśakterupalambhāyogyatvam /",
    "GSP28jsbh1-3u:156": " manvādīnāntu sarvajñatvena pratyakṣapāṭhenāvadhāraṇasaṃbhavāt pratyakṣapaṭhitaiva śrutirmūṃlamityabhipretyāha --- śrutiśceti //",
    "GSP28jsbh1-3u:157": " dṛśyante ca spaṣṭameva mantrārthavādāḥ pratyakṣapaṭhitā eva tattatsmṛtimūlam /",
    "GSP28jsbh1-3u:158": " yathā “yāṃ janā iti mantro 'ṣṭakāsmṛteḥ /",
    "GSP28jsbh1-3u:159": " yathā tarhyarthavādo manuṣyarāja āgatetyasminnukṣaṇaṃ vehataṃ(?)",
    "GSP28jsbh1-3u:160": " vākṣadanta” iti arthavādaḥ --- mahokṣaṃ mahājaṃ veti smṛteḥ /",
    "GSP28jsbh1-3u:161": " evamitarāsāmapi /",
    "GSP28jsbh1-3u:162": " evaṃ gurvanugamanādyācārāṇāṃ “tasmācchreyāṃsaṃ pūrvaṃ pāpīyān paścādanvetī“ti cayanaprakaraṇagatārthavādo mūlam /",
    "GSP28jsbh1-3u:163": " evamanyatrāpyūhyamityarthaḥ //",
    "GSP28jsbh1-3u:164": " (smṛtipraṇayanasārthakyopapādanam)",
    "GSP28jsbh1-3u:165": " teṣāṃ śrutipratyakṣe smṛtipraṇayanavaiyarthyamāśaṅkya nirākaroti ----naceti //",
    "GSP28jsbh1-3u:166": " arthavādopoddhāreṇeti //",
    "GSP28jsbh1-3u:167": " avidhisvarūpārthavādatyāgena vidhimātropasaṃhārasyedānīntanaiḥ kartumaśaktesteṣāṃ jñānārthaṃ tatpraṇayanasārthakyamiti bhāvaḥ //",
    "GSP28jsbh1-3u:168": " (smṛtiprāmāṇyavyavahārasya gauṇatvavarṇanapūrvakopasaṃhāraḥ)",
    "GSP28jsbh1-3u:169": " nanu smṛtyācārāṇāṃ śrutyanumāpakatvenopakṣīṇānāṃ kathaṃ dharmādharmapramājanakatvam?",
    "GSP28jsbh1-3u:170": " tasya vedaikagamyatvena tadgamyatvāsaṃbhavāt,",
    "GSP28jsbh1-3u:171": " ityata āha -- ata iti //",
    "GSP28jsbh1-3u:172": " evañca tatprāmāṇyavyavahāro liṅgādīnāmiva bhāktaḥ /",
    "GSP28jsbh1-3u:173": " dharmādharmapramāṇanirūpaṇapratijñāpyādyasūtre mukhyabhāktasādhāraṇyeneti bhāvaḥ //",
    "GSP28jsbh1-3u:174": " yattu --- bhāṣyakāreṇa prapākaraṇādismṛtīnāṃ paropakārarūpadṛṣṭārthatvena tathā gurvanugamanādyācārāṇāṃ guruprītirūpadṛṣṭārthatvena prāmāṇyamuktam,",
    "GSP28jsbh1-3u:175": " tadvārtika eva nirastaṃ draṣṭavyam /",
    "GSP28jsbh1-3u:176": " yāni ca pūrvoktāni dharmasthānāni teṣuca yastāvadṛṣṭor'thaḥ sa pratyakṣādimūla eva /",
    "GSP28jsbh1-3u:177": " tatra yathāyathaṃ dṛṣṭādṛṣṭaprayojanavibhāga ākare draṣṭavyaḥ /",
    "GSP28jsbh1-3u:178": " vistarabhayānnocyate iti //",
    "GSP28jsbh1-3u:179": " iti prathamaṃ smṛtyadhikaraṇam //",
    "GSP28jsbh1-3u:180": " ----- (B1) (2 adhikaraṇam / )",
    "GSP28jsbh1-3u:181": " virodhe tv anapekṣyaṃ syād asati hy anumānam / Jaim_1,3.3 /",
    "GSP28jsbh1-3u:182": " śrutiviruddhānāmapi audumbarī sarvā veṣṭitavyetyādismṛtīnāṃ śrutimūlakatvāviśeṣāt prāmāṇyam /",
    "GSP28jsbh1-3u:183": " nacaudumbarīṃ spṛṣṭvodgāyediti pratyakṣaśrutivirodhāttadanupapattiḥ;",
    "GSP28jsbh1-3u:184": " parasparaviruddhārthakānāmapi grahaṇāgrahaṇādiśrutīnāṃ bahuśo darśanena virodhe satyapi tatkalpane bādhakābhāvāt,",
    "GSP28jsbh1-3u:185": " tadvadeva vikalpena virodhasya pariharttuṃ śakyatvācca /",
    "GSP28jsbh1-3u:186": " na hyatra pratyakṣaśrutyā smṛtermūlākāṅkṣā nivarttate,",
    "GSP28jsbh1-3u:187": " yena kalpanāmūlocchedādviruddhapratyakṣaśrutyā liṅgasyeva smṛterbādhaḥ syāt /",
    "GSP28jsbh1-3u:188": " na vā śaityauṣṇyayorivātra viṣayayoratyantavirodhaḥ,",
    "GSP28jsbh1-3u:189": " yena auṣṇyapratyakṣeṇeva śaityānumānasya prakṛte prameyāpahāralakṣaṇo bādhaḥ syāt /",
    "GSP28jsbh1-3u:190": " na tvetadasti;",
    "GSP28jsbh1-3u:191": " vikalpena dvayoḥ saṃbhavāditi prāpte ---- bhāṣyakāreṇaivaṃ siddhāntitam ---- sarvatrānumāne",
    "GSP28jsbh1-3u:192": " 'numeyajijñāsāyāḥ kāraṇatvāt pratyakṣaśrutyā ca sparśavidhānenāveṣṭitatvarūpeṇaudumbaryāḥ",
    "GSP28jsbh1-3u:193": " paricchinnatvājjijñāsābhāvena naudumbarīveṣṭanaviṣayakaśrutyanumānasambhavaḥ /",
    "GSP28jsbh1-3u:194": " tathā pratyakṣaśrutivirodhābhāve 'pi yatra lobhādidarśanaṃ,",
    "GSP28jsbh1-3u:195": " yathā vaisarjanahomīyaṃ vāso 'dhvaryuḥ parigṛhṇātītyādau tatrāpi na śrutikalpanaṃ kḷptahetoreva mūlatvopapatteḥ iti /",
    "GSP28jsbh1-3u:196": " (B2) (pūrvādhikaraṇenāpavādikasaṃgatyupapādanam)",
    "GSP28jsbh1-3u:197": " “virodhe tvanapekṣaṃ syāt asati hyanumāna“miti siddhāntasūtragatatuśabdanirasanīyatvena",
    "GSP28jsbh1-3u:198": " sūcitatatsūtrapūrvapakṣeṇādhikaraṇavicāraṃ darśayitumudāharaṇamāha --- śrutiviruddhānāmapīti //",
    "GSP28jsbh1-3u:199": " apiśabdena yadi śiṣṭatraivarṇikaparigrahānupapattiprasūtaśrutimūlakatvena manvādismṛtīnāṃ prāmāṇyaṃ,",
    "GSP28jsbh1-3u:200": " tarhi viruddhānāmapi āsāmuktahetorastu prāmāṇyam ityākṣepanirāsāt āpavādikī saṃgatiḥ sūcikā //",
    "GSP28jsbh1-3u:201": " (ādipadena aṣṭācatvāriṃśadityādismṛtidvayasaṃgrahanirūpaṇam)",
    "GSP28jsbh1-3u:202": " ādipadena yathaudumbarīṃ spṛṣṭvodgāyediti pratyakṣaśrutiviruddhāyāḥ sarvaveṣṭanasmṛterudāharaṇatvaṃ,",
    "GSP28jsbh1-3u:203": " tathā “jātaputraḥ kṛṣṇakeśo 'gnīnādadhīta” iti śrutyā viruddhāyā “aṣṭācatvāriṃśadvarṣaparyantaṃ vedabrahmacaryami“ti smṛteḥ,",
    "GSP28jsbh1-3u:204": " tathā “na dīkṣitasyānnamaśnīyāt” iti niṣedhāpekṣitāvadhisamarpikayāgnīṣomīye saṃsthite",
    "GSP28jsbh1-3u:205": " yajamānasya gṛhe 'śitavyamiti śrutyā viruddhāyāḥ “krītarājako bhojyānna” iti smṛterapyudāharaṇatvaṃ saṃgṛhītam //",
    "GSP28jsbh1-3u:206": " sadomaṇḍape udumbaravṛkṣasya kāṣṭhamūrdhvatayā yajamānasammitaṃ nikhanya sthāpyate /",
    "GSP28jsbh1-3u:207": " tadaudumbarīśabdasyārthaḥ /",
    "GSP28jsbh1-3u:208": " vikalpeneti //",
    "GSP28jsbh1-3u:209": " (sparśanaveṣṭanayoḥ prayogabhedena vikalpanirūpaṇam)",
    "GSP28jsbh1-3u:210": " vahnau śaityauṣṇyayorvikalpāsaṃbhavāt parasparātyantābhāvasamānādhikaraṇayostayoḥ",
    "GSP28jsbh1-3u:211": " virodhasya pratyakṣasiddhatvāt pratyakṣabādhitatvena na śaityānumataṃ saṃbhavatīti",
    "GSP28jsbh1-3u:212": " yuktaḥ prameyāpahāralakṣaṇo bādhaḥ,",
    "GSP28jsbh1-3u:213": " iha tu sparśanaveṣṭanayoḥ parasparātyantābhāvasamānādhikaraṇayoḥ prayogabhedena vikalpenaniveśasya saṃbhavāt yuktaṃ prāmāṇyamityarthaḥ /",
    "GSP28jsbh1-3u:214": " sarvatreti //",
    "GSP28jsbh1-3u:215": " dhūmādidarśanānantaraṃ vyāptismaraṇe satyapi jijñāsābhāve 'numityanudayāt parokṣajñāne athavānumityarthāpattyoreva tasyāḥ kāraṇatvamityarthaḥ",
    "GSP28jsbh1-3u:216": " (vaisarjanahomīyamiti viṣayāntaragaveṣaṇaprayojanam) atra",
    "GSP28jsbh1-3u:217": " hetudarśanāc ca / Jaim_1,3.4 /",
    "GSP28jsbh1-3u:218": " iti pūrvasūtrānantarasūtram /",
    "GSP28jsbh1-3u:219": " tatra yadi pratyakṣaśrutimūlakatvāsaṃbhavaḥ,",
    "GSP28jsbh1-3u:220": " tadā smṛtermūlākāṅkṣāyāṃ bhrāntyādimūlakatvameva yuktaṃ kalpayitum /",
    "GSP28jsbh1-3u:221": " tatra veṣṭanasmṛterudgātre dānena vastralobhaḥ,",
    "GSP28jsbh1-3u:222": " aṣṭācatvāriṃśat brahmacaryasmṛteḥ napuṃsakatvapracchādanam,",
    "GSP28jsbh1-3u:223": " rājakrayāvadhismṛteḥ bubhukṣaiveti /",
    "GSP28jsbh1-3u:224": " saṃbhavaticedaṃ dṛṣṭaṃ kāraṇamiti pauruṣeyatvādihetvantarapradarśanaparatayaikadā bhāṣyakāraḥ pūrvaśeṣatayā vyākhyāya adhikaraṇāntaraparatayā pakṣāntareṇa vyācakhyau /",
    "GSP28jsbh1-3u:225": " tatra pratyakṣaśrutivirodhenaiva mukhyahetunā pūrvatrāprāmāṇyasiddhau lobhādihetoḥ dṛṣṭasyānvācayabhūtasya kathane prayojanābhāvenāparitoṣāt dvitīyavyākhyānaṃ kṛtam,",
    "GSP28jsbh1-3u:226": " tadeva yuktamiti tanmate upapādayati --- tatheti //",
    "GSP28jsbh1-3u:227": " vaisarjanahomīyamiti /./",
    "GSP28jsbh1-3u:228": " (vaisarjanahomīyapadārthaḥ ādipadena yūpahastivākyasaṃgrahaśca)",
    "GSP28jsbh1-3u:229": " agnīṣomīyapaśoḥ tantre prakānte agnīṣomapraṇayanārthaṃ yajamānaṃ patnīputrān bhrātṝṃścāhatena",
    "GSP28jsbh1-3u:230": " vāsasā saṃchādya vāsaso 'nte strucamupanibadhya juhotīti śālāmukhīyāgnīdhrāhavanīyeṣu",
    "GSP28jsbh1-3u:231": " caturgṛhītenājyena catvāro vaisarjanahomā vihitāḥ /",
    "GSP28jsbh1-3u:232": " tadvāso vaisarjanahomīyamityarthaḥ //",
    "GSP28jsbh1-3u:233": " ādipadena yūpahastinodānamācarantīti smṛtyantaragrahaṇam /",
    "GSP28jsbh1-3u:234": " yūpo hastyate veṣṭyate yenetivyutpattyā yūpaveṣṭanārthaṃ vāso yūpahastipadasyārthaḥ /",
    "GSP28jsbh1-3u:235": " tacca saptadaśabhirvāsobhiḥ yūpaṃ veṣṭayatīti veṣṭanavidhānāt vājapeyaṃ āmnātam //",
    "GSP28jsbh1-3u:236": " (bhāṣyakṛtsaṃmatasyoktādhikaraṇadvayasya vārtikakāramatarītyā khaṇḍanam)",
    "GSP28jsbh1-3u:237": " evaṃ bhāṣyamatenādhikaraṇadvayaṃ vyākhyātam /",
    "GSP28jsbh1-3u:238": " tadvārtikakāreṇa dūṣitam /",
    "GSP28jsbh1-3u:239": " tathāhi --- pratyakṣaśrutivirodhe smṛtīnāṃ mūlabhūtaśrutyabhāvaḥ kiṃ sādhakābhāvāt bādhakasattvādvā /",
    "GSP28jsbh1-3u:240": " nādyaḥ; maharṣipraṇītatvādeḥ śiṣṭatraivarṇikaparigrahādeścetarasmṛtiṣvivehāpi śrutisādhakasyāviśeṣāt /",
    "GSP28jsbh1-3u:241": " nāntyaḥ; viruddhaśrutidarśanarūpasya bādhakasya vrīhiyavādiṣu śrutiṣu bahuśo darśanena vyabhicārāt,",
    "GSP28jsbh1-3u:242": " viprakīrṇaśākhāntaragataśrutīnāmasmadādibhiḥ anupalambhe 'pi manvādīnāṃ mahattaratvenānupalambharūpabādhakasyāpi abhāvācca /",
    "GSP28jsbh1-3u:243": " ataḥ parapratyakṣasyāpyātmapratyakṣasamatvāt taddṛṣṭaśrutīnāṃ mūlatvasaṃbhavānna bhāṣyakāroktaṃ sarvathāprāmāṇyaṃ sidhyati //",
    "GSP28jsbh1-3u:244": " (B1) vārttikakārastu ---- na jijñāsāyā anumityaṅgatvam;",
    "GSP28jsbh1-3u:245": " agnyādyajijñāsāyāmapi tadudayāt,",
    "GSP28jsbh1-3u:246": " satyapi vā tasyāḥ kāraṇatve anumitiviṣayaśruterjijñāsitatvācca /",
    "GSP28jsbh1-3u:247": " pratyakṣaśrutivirodhābhāve vā lobhādimūlakatvāṅgīkāre aṣṭakādismṛterapi tadāpatteḥ /",
    "GSP28jsbh1-3u:248": " ataśca pratyakṣaśrutivirodhe 'pi smṛteḥ śiṣṭatraivarṇikaparigarhāviśeṣeṇa śrutimūlatvakalpanopapatteryuktameva prāmāṇyam,",
    "GSP28jsbh1-3u:249": " parantu yāvacchrutiniścayaṃ veṣṭanaṃ nānuṣṭheyam,",
    "GSP28jsbh1-3u:250": " arthavādādyunnītavidhimūlakatvasyāpi smṛtiṣu darśanena prakṛte 'pi tanmūlakatvasya saṃbhāvitatvāttasya connayanasya pratyakṣaśrutivirodhe ābhāsatvasaṃbhavāt",
    "GSP28jsbh1-3u:251": " ataśca yāvacchrutiniścayaṃ ananuṣṭhānalakṣaṇamaprāmāṇyamityabhiprāyaṃ sūtramiti ----- prāha /",
    "GSP28jsbh1-3u:252": " (B2) (veṣṭanasmṛtimūlapratyakṣaśrutinirūpaṇam)",
    "GSP28jsbh1-3u:253": " kiñca jaiminiḥ svakṛte chāndogyānupade granthe --- “vaiṣṭutaṃ vai vāsaḥ śrīrvāsaḥ",
    "GSP28jsbh1-3u:254": " śrīḥ sāmeti stotrīyāparigaṇanārthānāmaudumbarīṇāṃ prādeśamātrāṇāṃ kuśānāṃ sa ekayā",
    "GSP28jsbh1-3u:255": " sa tisṛbhiḥ sa ekayetyādiviṣṭutyupākhyagataprakārābhivyañjakatayā viṣṭutiśabdavācyānāṃ",
    "GSP28jsbh1-3u:256": " sthāpanārthaṃ pariveṣṭayatīti śāṭyāyanaśākhābrāhmaṇagatapratyakṣaśrutimūlatvameva",
    "GSP28jsbh1-3u:257": " audumbarīprakaraṇe śāṭyāyanināṃ tāmūrdhvadeśenobhayatra vāsasī darśayatīti granthena",
    "GSP28jsbh1-3u:258": " darśitavāniti pratyakṣaiva śrutiḥ evamaṣṭācatvāriṃśadvarṣabrahmacaryasmṛterapi “aṣṭācatvāriṃśadvarṣaṃ",
    "GSP28jsbh1-3u:259": " sa vai vedabrahmacaryamiti rāṇakodāhṛtātharvavedapaṭhitā pratyakṣaiva śrutiśca mūlamityudāharaṇānyapyayuktāni //",
    "GSP28jsbh1-3u:260": " (aṣṭācatvāriṃśaditi smṛtimūlapratyakṣaśrutinirdeśaḥ)",
    "GSP28jsbh1-3u:261": " yathācātra virodho 'pi nāsti tathā ākare draṣṭavyam /",
    "GSP28jsbh1-3u:262": " kaustubhe ca /",
    "GSP28jsbh1-3u:263": " ato na yuktaṃ prathamādhikaraṇam //",
    "GSP28jsbh1-3u:264": " (vārtikakāramatāvataraṇapūrvakatanmatopapādanam)",
    "GSP28jsbh1-3u:265": " dvitīyādhikaraṇamapyaviruddhānāmapi lobhamūlatvakalpane dānādismṛterapi tadāpatterayuktam /",
    "GSP28jsbh1-3u:266": " nahi “apivā kāraṇāgrahaṇe prayuktānī“ti adhikaraṇena dṛṣṭamūlāsaṃbhavamātreṇācāraprāmāṇyaṃ sādhayiṣyate /",
    "GSP28jsbh1-3u:267": " yena tadvyatirekeṇa dṛṣṭamūlatvasaṃbhavahetunehāprāmāṇyaṃ sādhyeta,",
    "GSP28jsbh1-3u:268": " kintu dharmabudhyānuṣṭhīyamānatvenaiva /",
    "GSP28jsbh1-3u:269": " anvācayahetumātrantu dṛṣṭamūlāsaṃbhava upanyasta iti tamimamadhikaraṇadvayabhaṅgaṃ ācāryakṛtamabhipretya matāntaratayā darśayati ---- vārtikakārastviti",
    "GSP28jsbh1-3u:270": " veṣṭanañcānuṣṭheyamiti //",
    "GSP28jsbh1-3u:271": " atraca veṣṭanādismṛtīnāṃ pratyakṣapaṭhitatattacchrutimūlatvasya prāgevoktatvāt yāvacchrutiniścayaṃ",
    "GSP28jsbh1-3u:272": " nānuṣṭheyamityanupapatteḥ veṣṭanapadamajahatsvārthalakṣaṇayādṛṣṭamūlasmṛtiviṣayaparatayā vyākhyeyam /",
    "GSP28jsbh1-3u:273": " ataevoktaṃ nyāyasudhāyāṃ ---- udāharaṇabhāṣyamapi adṛṣṭamūlāvasthasmṛtiviṣayatayā netavyam iti //",
    "GSP28jsbh1-3u:274": " (yāvacchrutiniścayamananuṣṭhānalakṣaṇamaprāmāṇyamityasya sūtrārūḍhatvopapādanam)",
    "GSP28jsbh1-3u:275": " nanu ---- adṛṣṭamūlasmṛtīnāṃ vipralambhamūlakatvābhāvenātyantabādhyatvāsaṃbhavāt",
    "GSP28jsbh1-3u:276": " yathāśrutamūlāniścayena atyantetarasmṛtitulyatvāyoge 'pi kathañcitprāmāṇyāṅgīkāre",
    "GSP28jsbh1-3u:277": " “virodhetvanapekṣa“mityaprāmāṇyapratipādakasūtrav irodha ityata āha ---ataśceti //",
    "GSP28jsbh1-3u:278": " mūlabhūtaśruteḥ parapratyakṣatve 'pi svapratyakṣatvābhāvāt svapratyakṣasya tu mūlānusandhānasāpekṣatvādyato durbalā,",
    "GSP28jsbh1-3u:279": " atastayoḥ virodhe yadanapekṣaṃ śrautaṃ vijñānaṃ tadeva pramāṇamādaraṇīyaṃ syāt /",
    "GSP28jsbh1-3u:280": " asati hi śrautārthe'numānamanumitaśrutimūlamādaraṇīyamiti pūrvasūtragatānuṣaktapramāṇapadasyānuṣṭhānalakṣaṇaprāmāṇyaparatayā sūtrārtha ityarthaḥ",
    "GSP28jsbh1-3u:281": " (virodhetviti sūtre pāṭhabhedaḥ yojanābhedaśca)",
    "GSP28jsbh1-3u:282": " atra sūtre 'napekṣamanapekṣyamiti yakārarahitatatsahitatayā pāṭhabhedaḥ /",
    "GSP28jsbh1-3u:283": " yadā yakārasahitastadā yasya vānyadapekṣyaṃ nāstītyarthaḥ /",
    "GSP28jsbh1-3u:284": " tadrahitastu vyākhyāta eva //",
    "GSP28jsbh1-3u:285": " (atrādṛtavārtikasiddhāntasya vārtikaślokaiḥ saṃvādaḥ)",
    "GSP28jsbh1-3u:286": " taduktamācāryaiḥ --- “yāvadekaṃ śrutau karma smṛtau cānyatpratīyate /",
    "GSP28jsbh1-3u:287": " tāvattayorviruddhatve śrautānuṣṭhānamiṣyate /",
    "GSP28jsbh1-3u:288": " ataścaivaṃ śrutismṛtyorviśeṣo nopadarśyate /",
    "GSP28jsbh1-3u:289": " nātyantameva bādhyatvaṃ nacāpyatyantatulyatā /",
    "GSP28jsbh1-3u:290": " ” iti //",
    "GSP28jsbh1-3u:291": " yadā tu viruddhasmṛtimūlabhūtā śrutiḥ svasya pratyakṣā,",
    "GSP28jsbh1-3u:292": " tadā dvayorapi vikalpena vyavasthayā vā ādaraḥ kārya ityarthasiddhor'thaḥ //",
    "GSP28jsbh1-3u:293": " (vārtikamate hetudarśanācceti sūtrayojanāprakāraḥ)",
    "GSP28jsbh1-3u:294": " yacca hetudarśanācceti sūtraṃ tat pratyakṣaśrutiviruddhasmṛtiprasaṃgagatācāramūledānīntanasmṛtyorvirodhe",
    "GSP28jsbh1-3u:295": " yathāsparśyādisparśadūṣitajagannāthaniveditānnabhakṣaṇādau tatra saṃbhavanmūlāntarāyā",
    "GSP28jsbh1-3u:296": " anādarapradarśanārthatvena vyākhyeyamiti dik //",
    "GSP28jsbh1-3u:297": " (vārtikakārīyavarṇakāntaravivaraṇam)",
    "GSP28jsbh1-3u:298": " evaṃ tadvyākhyāyāṃ",
    "GSP28jsbh1-3u:299": " [sarvatra ca prayogāt sannidhānaśāstrāc ca / Jaim_1,3.14 /]",
    "GSP28jsbh1-3u:300": " ityadhikaraṇena gatārthatvam /",
    "GSP28jsbh1-3u:301": " tatrahi pratyakṣasūtrārthopasaṃhārakalpasūtravacasāṃ śrutivirodhe 'nādaraṇīyatve",
    "GSP28jsbh1-3u:302": " sutarāṃ smṛtiṣvanādarasiddherityaparitoṣeṇa yadvarṇakāntaraṃ kṛtamācāryaistadanusaṃdhatte --- yadveti //",
    "GSP28jsbh1-3u:303": " (śākyādismṛtyaprāmāṇyavarṇanasyādhikaraṇāntarairagatārthatānirūpaṇam)",
    "GSP28jsbh1-3u:304": " apivā kartṛsāmānyādi“ti pūrvādhikaraṇasiddhāntasūtropāttakartṛsāmānyahetoḥ śiṣṭatraivarṇikadṛḍhaparigraharūpamukhyahetūpalakṣaṇatvāt",
    "GSP28jsbh1-3u:305": " tena pūrvaṃ prāmāṇye abhihite sa yatra nāsti tatrāprāmāṇyamucyate ityevamasya pratyudāharaṇasaṃgatimanyatra",
    "GSP28jsbh1-3u:306": " pratyakṣasūtre pratyakṣādimūlatvenāprāmāṇyoktāvapi kalpasūtrādhikaraṇe svātantryeṇa",
    "GSP28jsbh1-3u:307": " prāmāṇyābhāve ukte 'pica vedamūlakatayā prāmāṇyaśaṅkānirāsasyānyatrākṛtatvādagatārthatāṃ",
    "GSP28jsbh1-3u:308": " pramāṇābhāsanirūpaṇenādhyāyasaṃgatiñcābhipretya viṣayapradarśanapūrvaṃ pūrvapakṣamārabhate",
    "GSP28jsbh1-3u:309": " ------ śākyādīnāmiti //",
    "GSP28jsbh1-3u:310": " (B1) yadvā ----- śākyādīnāmapi kṣatriyatvaprasiddhervedadarśanasaṃbhavena tatpraṇītasmṛtīnāmapi vedamūlatvaṃ,",
    "GSP28jsbh1-3u:311": " tanmūlo vedaścedānīṃ pralīna iti prāpte --- śiṣṭatraivarṇikānāṃ dharmatvena parigrahasya",
    "GSP28jsbh1-3u:312": " pūrvādhikaraṇamukhyahetorabhāvāt pratyuta apramāṇatvenaiva teṣāṃ smaraṇādvedāprāmāṇyavādibhireva",
    "GSP28jsbh1-3u:313": " ca tatprāmāṇyasvīkārādvedamūlatvakalpanānupapatteraprāmāṇya- miti ----- sūtrārthaḥ // 2 // 6 //",
    "GSP28jsbh1-3u:314": " iti dvitīyaṃ virodhādhikaraṇam /",
    "GSP28jsbh1-3u:315": " (B2) (śākyādismṛtyaprāmāṇyavarṇanasyopayogaḥ)",
    "GSP28jsbh1-3u:316": " nacaiṣāmābhāsatvakathanasyānupayogaḥ;",
    "GSP28jsbh1-3u:317": " “yadi hyanādareṇaiṣāṃ na kathyetāpramāṇatā //",
    "GSP28jsbh1-3u:318": " aśakyaiveti matvānye bhaveyuḥ samadṛṣṭayaḥ /",
    "GSP28jsbh1-3u:319": " śobhāsaukaryahetūktikalikālavaśena ca /",
    "GSP28jsbh1-3u:320": " yajñoktapaśuhiṃsādityāgabhrāntimavāpnuyuḥ /",
    "GSP28jsbh1-3u:321": " anirākṛtya tān sarvān dharmaśuddhirna labhyate /",
    "GSP28jsbh1-3u:322": " ityādivārtikoktarītyā tatkathanasyāvaśyakatvāt /",
    "GSP28jsbh1-3u:323": " ataśca yadyapi śākyādibhiḥ svagranthānāṃ vedamūlatvena prāmāṇyānaṅgīkārānnaiva tannirāse prayojanam;",
    "GSP28jsbh1-3u:324": " tathāpi vaidikānāmeva vedamūlatvabhrānteḥ prāptāyā nirākaraṇadvārā ābhāsatvanirūpaṇārthatvenāyamārambho yukta iti bhāvaḥ //",
    "GSP28jsbh1-3u:325": " (śākyapadasya pāśupatapāñcarātrādikartrṛpalakṣaṇatānirūpaṇam)",
    "GSP28jsbh1-3u:326": " atraca śākyādipadaṃ yāni trayīvidbhiḥ na parigṛhītāni kiñcittanmiśradharmakañcukachāyāni",
    "GSP28jsbh1-3u:327": " lokopasaṃgrahalābhakhyātipūjāprayojanaparāṇi trayīviparītāsaṃbaddhadṛṣṭaśobhādipratyakṣānumānopamānārthāpattiprāyayukt",
    "GSP28jsbh1-3u:328": " i mūlopanibaddhāni sāṃkhyayogapāñcarātrapāśupatanirbandhyaparigṛhītadharmādharmanibandhanāni,",
    "GSP28jsbh1-3u:329": " yāni ca bāhyatarāṇi mlecchācāramiśrakabhojanācāranibandhanāni tatpraṇetṝṇāmupalakṣaṇam //",
    "GSP28jsbh1-3u:330": " (manvādismṛtīnāmiva śākyādismṛtīnāmapi prāmāṇyaśaṅkā)",
    "GSP28jsbh1-3u:331": " śrutismṛtisaṃvādikatipayāhiṃsāsatyadamadānadayādinibandhanadarśanena tanmadhyapatitacaityavandanādīnāmapi",
    "GSP28jsbh1-3u:332": " yuktaṃ dharmatvamityabhisaṃdhāya pūrvapakṣe hetuṃ darśayati --- kṣatriyatvaprasiddheriti //",
    "GSP28jsbh1-3u:333": " smṛtīnāmapi ityapinā traivarṇikatayā saṃbhāvitavedasaṃyogamanvādipraṇītasmṛtīnāṃ vedamūlakatayā prāmāṇyaṃ,",
    "GSP28jsbh1-3u:334": " evamāsāmapīti dṛṣṭāntoktiḥ sūcitā //",
    "GSP28jsbh1-3u:335": " tena tadvadeva mūlānumānasyānupalabdhivirodhaḥ /",
    "GSP28jsbh1-3u:336": " pratyakṣaśrutimūlatvapakṣeṇa tāvatparihṛto jñāpitaḥ /",
    "GSP28jsbh1-3u:337": " adhunā malinaśākhāmūlatvapakṣe tu virodhaśaṅkaiva nāstītyabhipretya tatpakṣaṃ darśayati --- tanmūleti //",
    "GSP28jsbh1-3u:338": " evañca yāvat kiñcit kiyantamapi kālaṃ kaiścidādriyamāṇaṃ prasiddhaṃ gataṃ tatpratyakṣaśākhāvisaṃvāde 'pyutsannaśākhāmūlam /",
    "GSP28jsbh1-3u:339": " tenāsmin pakṣe yasmai yadrocate sa tat pramāṇīkuryāditi doṣo nāpadyata iti bhāvaḥ //",
    "GSP28jsbh1-3u:340": " (śākyādismṛtyaprāmāṇyavyavasthāpanam)",
    "GSP28jsbh1-3u:341": " teṣāṃ smaraṇāditi //",
    "GSP28jsbh1-3u:342": " “yā vedabāhyāḥ smṛtayo yāśca kāśca kudṛṣṭayaḥ /",
    "GSP28jsbh1-3u:343": " sarvāstā niṣphalāḥ pretya tamoniṣṭhā hi tāḥ smṛtā” ityādinā manvādibhiḥ apramāṇatvenaivaiṣāṃ granthānāṃ smaraṇāt ityarthaḥ //",
    "GSP28jsbh1-3u:344": " (śākyādismṛtyaprāmāṇyasya sūtrārūḍhatvanirūpaṇam)",
    "GSP28jsbh1-3u:345": " sūtrārtha iti //",
    "GSP28jsbh1-3u:346": " sūtrayorartha ityarthaḥ /",
    "GSP28jsbh1-3u:347": " vedavidveṣarūpe virodhe trayībāhyamevañjātīyakaṃ anapekṣyamapramāṇam /",
    "GSP28jsbh1-3u:348": " athavā --- śākyasya kṣatriyatvaprasiddhestasyaca pravaktṛtvapratigrahītṛtvaniṣedhāt śākyasya tadanuṣṭhātṛtvāt svadharmavirodhe taduktamanapekṣyamityādyasūtrārthaḥ",
    "GSP28jsbh1-3u:349": " (śākyamanusmṛtyoḥ sāmyaśaṅkānirākaraṇena vaiṣamyanirūpaṇam)",
    "GSP28jsbh1-3u:350": " nacaivaṃ manorapi kṣatriyatvena pravaktṛtvānupapattiḥ;",
    "GSP28jsbh1-3u:351": " “yadvai kiñcamanuravadattadbheṣajam” itiśrutyā tasya tadabhyanujñānāt /",
    "GSP28jsbh1-3u:352": " śākyādibhiśca svapratipādyārtheṣu bahūnāmasaddhetūnāmevopādānān kasyāpi saddhetoradarśanāccānapekṣyam /",
    "GSP28jsbh1-3u:353": " manvādīnāntu hetūpanyāsābhāvāt kvacitsattve 'pi vā “veda eva dvijātīnāṃ niḥśreyasakaraḥ para”;",
    "GSP28jsbh1-3u:354": " ityādinā prādhānyena vedamūlatvasyaiva dharme 'bhidhānāt hetvadhikaraṇanyāyenārthavādamātratvānna doṣaḥ /",
    "GSP28jsbh1-3u:355": " ata eva śākyādīnāṃ hetukatvāt “haitukānbakavṛttīṃśca vāṅmātreṇāpi nārcaye“dityādināsaṃbhāṣyatvamuktamiti dvitīyasūtrārthaḥ /",
    "GSP28jsbh1-3u:356": " vedamūlakatvakalpanānupapatteriti padaṃ hetudarśanasyāpyupalakṣaṇaṃ draṣṭavyam //",
    "GSP28jsbh1-3u:357": " (pāñcarātrādyaprāmāṇyavarṇanam)",
    "GSP28jsbh1-3u:358": " yastu sāṃkhyayogapāñcarātrādiṣu śiṣṭatraivarṇikaparigrahaḥ,",
    "GSP28jsbh1-3u:359": " sa na tanmūlaḥ,",
    "GSP28jsbh1-3u:360": " kintu nṛsiṃharāmatāpanīyopaniṣacchrutyagastyādisaṃhitāmūla eva /",
    "GSP28jsbh1-3u:361": " ata eva śiṣṭatraivarṇikāparigṛhītavāmāgamapratipādakānāṃ teṣāṃ aprāmāṇyam /",
    "GSP28jsbh1-3u:362": " yattu tatretarāgamasaṃvādi tacchākyānāmivāhiṃsādi vāmāgamaparigrahabhaktyudbhavābhiprāyameveti tadanuṣṭhānamapi na tanmūlam /",
    "GSP28jsbh1-3u:363": " śiṣṭānāmapi tu pūrveṣāṃ tadasadāgamamūlameveti na doṣa iti sarvathāprāmāṇyamiti bahavaḥ //",
    "GSP28jsbh1-3u:364": " (śrutyaviruddhāṃśe pāñcarātrādīnāmapi prāmāṇyamitiśrutimūlakatatsiddhāntanirūpaṇam)",
    "GSP28jsbh1-3u:365": " pūjyapādaistu yatpratyakṣaśrutimūlaṃ dṛśyamānaśiṣṭatraivarṇikaparigṛhītaṃ tadaṃśe prāmāṇyamuktaṃ kaustubhe /",
    "GSP28jsbh1-3u:366": " ata eva “sāṃkhyāṃ yogaḥ pāñcarātraṃ vedāḥ pāśupataṃ tathā /",
    "GSP28jsbh1-3u:367": " ātmapramāṇānyetāni na hantavyāni hetubhiḥ” iti mahābhāratavacanena prāmāṇyamuktaṃ,",
    "GSP28jsbh1-3u:368": " tathāpi “yo yadaṃśena mārgāṇāṃ vedena na virudhyate /",
    "GSP28jsbh1-3u:369": " soṃ'śaḥ pramāṇamityuktaṃ keṣāñcidadhikāriṇāmi“ti muktikhaṇḍagatacaturthādhyāyavacanenādhikāriviśeṣaparatayā upasaṃhṛtamiti darśitaṃ mādhavena",
    "GSP28jsbh1-3u:370": " yathācaivaṃ satyaviruddhānāṃ śākyādipramāṇānāṃ prāmāṇyaṃ tadagre nirasiṣyate //",
    "GSP28jsbh1-3u:371": " (smṛtyadhikaraṇagatasya prāmāṇyavarṇanasyādhikāriviśeṣaparatayā yojanam)",
    "GSP28jsbh1-3u:372": " yattu smṛtyadhikaraṇe sāṃkhyādīnāṃ bāhyagranthānāṃ copayogapratipādanaṃ,",
    "GSP28jsbh1-3u:373": " tat dharmamokṣasādhanajñānopayogivairāgyādipratipādakayuktikathanaparatayā na dharmādyupadeśaparatayeti na virodhaḥ /",
    "GSP28jsbh1-3u:374": " evaṃsati yadyapi tāpanīyādipratyakṣaśrutimūlasya vāmāgamasya pratyakṣaśrutiviruddhasya vā prāmāṇyaṃ durnivāram;",
    "GSP28jsbh1-3u:375": " tathāpi “pāñcarātraṃ bhāgavataṃ tantraṃ vaikhānasābhidham /",
    "GSP28jsbh1-3u:376": " vedabhraṣṭāntsamuddiśya kamalāpatiruktavān” /",
    "GSP28jsbh1-3u:377": " tathā “atyantaskhalitānāṃ hi dvijānāṃ vedamārgataḥ /",
    "GSP28jsbh1-3u:378": " pāñcarātrādayo mārgāḥ kālenaivopakārakāḥ” /",
    "GSP28jsbh1-3u:379": " tathā “śāpādvā gautamādīnāṃ pāpādvā mahato narāḥ /",
    "GSP28jsbh1-3u:380": " ye gatā vedabāhyatvaṃ ye ca saṃkīrṇayonijāḥ /",
    "GSP28jsbh1-3u:381": " te 'dhikriyante tantrādaustrīśūdrāśca yathāyatham” ityādipurāṇavacanebhyaḥ adhikāriviśeṣaparatayeṣṭameva tatprāmāṇyaṃ,",
    "GSP28jsbh1-3u:382": " natu vaidikādhikāriviṣayam /",
    "GSP28jsbh1-3u:383": " ataeva --- teṣu na śiṣṭatraivarṇikaparigraha ityalaṃ vistareṇa //",
    "GSP28jsbh1-3u:384": " iti dvitīyaṃ virodhādhikaraṇam //",
    "GSP28jsbh1-3u:385": " - - - - - (B1) (3 adhikaraṇam / )",
    "GSP28jsbh1-3u:386": " śiṣṭākope 'viruddham iti cet / Jaim_1,3.5 /",
    "GSP28jsbh1-3u:387": " na śāstraparimāṇatvāt //",
    "GSP28jsbh1-3u:388": " smārtānāmācamanādīnāṃ śrautaiḥ kramakālaparimāṇādibhirvirodhe śrautatvātkramādīnāmeva prābalyāt tadviṣayasmṛtīnāmaprāmāṇyam /",
    "GSP28jsbh1-3u:389": " na hi “kṣute ācāmedi“ti vihitasya smārtasyācamanasya vedavedikaraṇamadhye 'nuṣṭhāne “vedaṅkṛtvā vediṃ karotī“ti śrutibodhitaḥ kramo 'nuṣṭhātuṃ śakyate /",
    "GSP28jsbh1-3u:390": " (B2) (virodhādhikaraṇena dvedhā saṃgatinirūpaṇam)",
    "GSP28jsbh1-3u:391": " evaṃ pūrvādhikaraṇe bhāṣyakāramate śrutiviruddhānāṃ puruṣārthakratvarthasmṛtīnāṃ",
    "GSP28jsbh1-3u:392": " svarūpeṇaivāprāmāṇye sādhite vārtikakāramate ca ananuṣṭhānalakṣaṇāprāmāṇye sādhite",
    "GSP28jsbh1-3u:393": " saṃprati pratyakṣaśrutivirodha eva kvāsti kva nāstītyevaṃ balābalādhikaraṇottaramahīnādhikaraṇaprabhṛtiṣviva",
    "GSP28jsbh1-3u:394": " vicārakaraṇena koṣṭhaśodhanikārūpeṇāsya saṃgatiṃ athavā śrutivirodhe satyapi smṛtiprameyasya",
    "GSP28jsbh1-3u:395": " padārthatvāt prābalyena prāmāṇyamityapavādakaraṇādāpavādikīṃ saṅgatiṃ vā spaṣṭatvāt",
    "GSP28jsbh1-3u:396": " tathā sūtradarśitāmapi siddhāntopakramatāṃ prayojanābhāvāccopekṣya viṣayaṃ pradarśayan",
    "GSP28jsbh1-3u:397": " pūrvapakṣamevāha --- smārtānāmapi //",
    "GSP28jsbh1-3u:398": " “ācāntena yajñopavītinā kartavyaṃ” “dakṣiṇācāreṇa kartavyaṃ” ityādismṛtivihitānāmityarthaḥ /",
    "GSP28jsbh1-3u:399": " antimasmṛtau dakṣiṇena hastena ācaraṇena kartavyamityarthāt “lohitoṣṇīṣā” ityatreva aprāptadakṣiṇahastavidhānaṃ jñeyam //",
    "GSP28jsbh1-3u:400": " (śākhāntarādhikaraṇagatārthatāśaṅkānirāsaḥ smṛtipadenetinirūpaṇam)",
    "GSP28jsbh1-3u:401": " śākhāntarādhikaraṇasamāptau “api vā kramasaṃyogāt vidhipṛthaktvamekasyāṃ vyavatiṣṭhete“ti",
    "GSP28jsbh1-3u:402": " sūtreṇa kramakālaparimāṇavirodhāt śākhāntarīyapadārthānupasaṃhāramāśaṅkya “virodhināṃ",
    "GSP28jsbh1-3u:403": " tvasaṃyogādaikakarmye tatsaṃyogādvidhīnāṃ sarvakarmapratyayaḥ syāt” iti sūtreṇa padārthānāṃ",
    "GSP28jsbh1-3u:404": " kramādibādhakatvaṃ vakṣyete iti na tena gatārthatā,",
    "GSP28jsbh1-3u:405": " tatrobhayoḥ śrautatvena anyatarasamavāyābhāvāt yuktaṃ padārthānāṃ bādhakatvam,",
    "GSP28jsbh1-3u:406": " iha tu prāmāṇyadaurbalyādastu bādhyatvamiti śaṅkotthānasūcanena parihartuṃ ---- smṛtīnāmityuktam /",
    "GSP28jsbh1-3u:407": " ācāraprāpitānāmityasyopalakṣaṇam /",
    "GSP28jsbh1-3u:408": " tatratyasyaiva prameyabalasya pramāṇabalābalabādhāyopanyāsāt nānenāpi tasya gatārthatvamiti bhāvaḥ //",
    "GSP28jsbh1-3u:409": " (ācamanādibhiḥ kramasya virodhasamarthanam)",
    "GSP28jsbh1-3u:410": " virodhe iti //",
    "GSP28jsbh1-3u:411": " yadyapi bhojanādinimittakasyācamanasya puruṣārthatvāt sarvaprayogādau kriyamāṇasyāpi tasya madhye prasakteravirodhaḥ;",
    "GSP28jsbh1-3u:412": " tathāpi dvayoḥ padārthayoḥ madhye kṣutādinimittācamanasya kratvarthasya prasakterbhavatyeva saḥ /",
    "GSP28jsbh1-3u:413": " ataeva vitataikapadārthakaraṇamadhyaprasaktasya kṣutādinimittasya prāptau yadyapi nācamanavidhānaṃ,",
    "GSP28jsbh1-3u:414": " kintu “kṣute niṣṭhīvane caiva paridhāne 'śrupātane /",
    "GSP28jsbh1-3u:415": " na tu karmastha ācāmeddakṣiṇaṃ śravaṇaṃ spṛśet” itismṛtivihitadakṣiṇakarṇasparśe 'styeva virodha iti tasyāpayudāharaṇatvam /",
    "GSP28jsbh1-3u:416": " evaṃ yajñopavītasyāpi “sadopavītinā bhāvyam” iti smṛtau sadāśabdasaṃyogāt puruṣārthatvenaiva",
    "GSP28jsbh1-3u:417": " vidhāne 'pi “anupavītaśca yatkaroti na tatkṛtam” ityuttarārdhena kartavyakarmamātrāṅgatvena",
    "GSP28jsbh1-3u:418": " vidhānātsvarūpeṇa tasya virodhābhāve 'pi strastasya punassamīkaraṇe naṣṭasya punardhāraṇe vāstyeva saḥ /",
    "GSP28jsbh1-3u:419": " evaṃ śikhābandhane 'pi ityudāharaṇatvam /",
    "GSP28jsbh1-3u:420": " evaṃ dakṣiṇavākye 'pi bhojanādau puruṣārthatvena vihitasya dakṣihastācaraṇasya virodhābhāve 'pi kratvarthasya tasyāstyeva virodhaḥ /",
    "GSP28jsbh1-3u:421": " hastadvayenānuṣṭhāne 'vilambāparaparyāyaprayogaprāśubhāvasyaikena hastenānuṣṭhāne bādhāpatteḥ /",
    "GSP28jsbh1-3u:422": " ato yuktaṃ sarveṣāṃ udāharaṇatvaṃ virodhaprasaktyeti bhāvaḥ //",
    "GSP28jsbh1-3u:423": " (B1) smārtapadārthānāñca bahutvāt pūrvāhṇādiḥ kālaḥ prayogavidhyavagatañca parimāṇaṃ na śakyate 'nugrahītum /",
    "GSP28jsbh1-3u:424": " naca śrautatve 'pi kramādeḥ padārthadharmatvāt padārthabhūtebhyaḥ ācamanādibhyo daurbalyam /",
    "GSP28jsbh1-3u:425": " pramāṇapūrvakatvāt prameyāvagamasya prathamāvagatapramāṇabalābalāpekṣayā prameyabalābalasya daurbalyāditi prāpte ----- ( B2)",
    "GSP28jsbh1-3u:426": " (vedakaraṇavedikaraṇapadayorarthaḥ)",
    "GSP28jsbh1-3u:427": " pūrvapakṣasādhakaṃ śrutivirodhaṃ darśayituṃ śrautaiḥ ityuktam /",
    "GSP28jsbh1-3u:428": " tameva virodhaṃ darśayati -----nahīti //",
    "GSP28jsbh1-3u:429": " vedaṃ kṛtveti //",
    "GSP28jsbh1-3u:430": " vedo nāma sammārjanasādhanadarbhamuṣṭiḥ /",
    "GSP28jsbh1-3u:431": " tasya karaṇaṃ nāma bandhanāgraparivāsanādisaṃskāraḥ /",
    "GSP28jsbh1-3u:432": " vedirnāma gārhapatyāhavanīyayormadhye caturaṅgulakhātā bhūmiḥ /",
    "GSP28jsbh1-3u:433": " tatkaraṇaṃ nāma vedena sammārjanamuddhananādisaṃskāraśceti vedavedikaraṇaśabdayorarthaḥ //",
    "GSP28jsbh1-3u:434": " (ācamanādīnāṃ prayogavidhyasaṃgraheṇa gauṇakramavirodhasamarthanam)",
    "GSP28jsbh1-3u:435": " śrutibodhita iti //",
    "GSP28jsbh1-3u:436": " etacca śrutyarthapāṭhasthānamukhyapravṛttyākhyapāñcamikaṣaṭpramāṇagamyakramamātrasyopalakṣaṇam;",
    "GSP28jsbh1-3u:437": " arthādikramasyāpi prayogavidhividheyatvāt /",
    "GSP28jsbh1-3u:438": " pratyakṣaśrutapradhānavidhereva aṅgavidhyekavākyatāmātrakalpanayā prayogavidhivyapadeśyatvāt pratyakṣaśrutivihitatvāvirodhaḥ /",
    "GSP28jsbh1-3u:439": " evañca smārtānāṃ kṣutādinimittakācamanādīnāṃ bhedena homavat vaidikaissaha kramaniyame",
    "GSP28jsbh1-3u:440": " mānābhāvāt vaidikānāmevāṅgānāṃ kramāvadhāraṇāt prayogavidhinā ca niyatakramakāṇāmeva",
    "GSP28jsbh1-3u:441": " padārthānāṃ vidhānāt tadbahirbhūtācamanādīnāṃ naiva prayogavidhisaṃbhava ityarthaḥ //",
    "GSP28jsbh1-3u:442": " (madhye ācamanānuṣṭhāne pūrvāhṇaprayogaprāśubhāvādibādhāpattinirūpaṇam)",
    "GSP28jsbh1-3u:443": " pūrvāhṇādiriti //",
    "GSP28jsbh1-3u:444": " ādipadenāgnihokrāṅgasāyaṃprātaḥ kālayorapi saṃgrahaḥ /",
    "GSP28jsbh1-3u:445": " yathaiva “pūrvāhṇo vai devānāmi“ti śrutyā pūrvāhṇakālo vihitaḥ,",
    "GSP28jsbh1-3u:446": " tathaiva prayogavidhinā aṅgaprayogaviśiṣṭabhāvanāvidhānena yugapadanuṣṭhānākṣepādatyantayaugapadyāśakteścāṅga-",
    "GSP28jsbh1-3u:447": " pradhānānāmaṅgānāṃ ca parasparaṃ pratyāsattilakṣaṇaḥ prayogaprāśubhāvalakṣaṇaśca kālo bodhyate /",
    "GSP28jsbh1-3u:448": " tayorapi madhye smārtapadārthānuṣṭhāne bādhaḥ syādevetyarthaḥ //",
    "GSP28jsbh1-3u:449": " (parimāṇasyāpi prayogavidhyavagamanirūpaṇam)",
    "GSP28jsbh1-3u:450": " prayogavidhyavagataṃ ceti //",
    "GSP28jsbh1-3u:451": " kiṃ kaścit padārtho vismṛtaḥ?",
    "GSP28jsbh1-3u:452": " kṛtaṃ vā sarvamiti sandehena vaiguṇyāśaṅkodaye “yadeva śraddhayā karoti tadeva vīryavattaraṃ",
    "GSP28jsbh1-3u:453": " bhavatī“ti vacanāvagatātiśayaphalajanakaphalāvaśyaṃbhāvaniścayātmakaśraddhāvi rahāt",
    "GSP28jsbh1-3u:454": " phalānutpatterdaivāt sakalavaidikapadārthānuṣṭhāne kṛte 'pi saṃpūrṇaphalaprāptaye",
    "GSP28jsbh1-3u:455": " kṛtākṛtasandehasyāvaśyāpaneyatvāt tasya cānuṣṭheyapadārthasaṃkhyāsaṃpattiparyālocanaṃ",
    "GSP28jsbh1-3u:456": " vinaiva nirākartumaśakyatvāt prayogavacanena śrutyādiviniyojyānāṃ pracayasiddheyattāvadavadhāraṇasyārthādākṣepamabhipretyāvagataṃ cetyuktam",
    "GSP28jsbh1-3u:457": " tataśca prathamāvadhṛtasya parimāṇasya prathamāparikalpitapaścādāgatasmārtapadārthānuṣṭhānena",
    "GSP28jsbh1-3u:458": " bhraṃśāt punaḥtatkṛtākṛtānirūpaṇādanivṛttavaiguṇyāśaṅkasya samyakkṛtatvādinimittasaṃskārapāṭavābhāvāt",
    "GSP28jsbh1-3u:459": " apūrvadaurbalyena nyūnaphalalābhaprasaṃga ityarthaḥ /",
    "GSP28jsbh1-3u:460": " taduktaṃ vārtike --- “taccātiśayavatsarvaṃ sārthavādādvidhergatam /",
    "GSP28jsbh1-3u:461": " nyūnatvākṣamayāvaśyaṃ viruddhāṃ bādhate smṛtimi“ti //",
    "GSP28jsbh1-3u:462": " (aṅgaguṇavirodhecetinyāyavirodhasya pūrvapakṣe prasaktasya pariharaṇam)",
    "GSP28jsbh1-3u:463": " yattu --- siddhānte “aṅgaguṇavirodheca tādarthyādi“ti dvādaśikanyāyenāṅgabhūtānāṃ",
    "GSP28jsbh1-3u:464": " iṣṭyādīnāṃ pradhānabhūtasomakālānurodhena “ya iṣṭye“ti vākyabodhitaparvakālabādhavadihāpi",
    "GSP28jsbh1-3u:465": " padārthatvena pradhānabhūtācamanādyanurodhena tadaṅgakramādereva virodhe satyapi",
    "GSP28jsbh1-3u:466": " yukto bādhaityucyate,",
    "GSP28jsbh1-3u:467": " tadanūdya dūṣayati --- naceti //",
    "GSP28jsbh1-3u:468": " prathamāvagateti //",
    "GSP28jsbh1-3u:469": " tena prathamāvagatena pramāṇabalābalenācamanādibhyaḥ kramādīnāṃ balīyastve nirṇīte nirākāṅkṣatvānna paścādavagataṃ prameyabalābalamādartavyamityarthaḥ",
    "GSP28jsbh1-3u:470": " (ācamanādibhiḥ smārtaiḥ kramakālāderavirodhena siddhāntaḥ,",
    "GSP28jsbh1-3u:471": " tasya sūtrārūḍhatvañca)",
    "GSP28jsbh1-3u:472": " atraca “api vā kāraṇāgrahaṇe prayuktāni pratīyeran” iti siddhāntasūtraṃ vārtikakṛtā",
    "GSP28jsbh1-3u:473": " virodhe satyapi prameyagatabalābalenācamanādīnāṃ prāmāṇyaparatayā yathāpaṭhitāvadhinaikadāvatāryapunarapyavirodhapradarśanaṃ",
    "GSP28jsbh1-3u:474": " sūtrārūḍhaṃ kartuṃ “teṣvadarśanād virodhasye“tyaṃśasyānuṣaṅgaṃ kṛtvā virodhapradarśanaparatayā",
    "GSP28jsbh1-3u:475": " anuṣaktadvitīyāvadhināvatāritam /",
    "GSP28jsbh1-3u:476": " tatra virodhe satyapi prameyabalābalasya prābalyahetostuṣyatu durjana iti nyāyenopapādanīyatayā",
    "GSP28jsbh1-3u:477": " mukhyatvādvirodhābhāvasyaiva mukhyahetutayā tatpradarśanaparatvena sūtrārthaṃ prathamato",
    "GSP28jsbh1-3u:478": " 'nusaṃdhāya siddhāntamāha --- padārtheti //",
    "GSP28jsbh1-3u:479": " kratvapūrvasyānirjñātāṅgaparimāṇatayā śrautāṅgamātreṇa nairākāṅkṣyābhāvādyathā virodhābhāve",
    "GSP28jsbh1-3u:480": " balābalamanādṛtya śrutyādisamākhyāparyantaissahānārabhyavādena prāpitānyaṅgāni samuccitya gṛhyante,",
    "GSP28jsbh1-3u:481": " evaṃ smṛtyācāraprāptānyapi;",
    "GSP28jsbh1-3u:482": " sarveṣāṃkaraṇopakārasādhanānāṃ anvayottaramanuṣṭhānāya prayogavidheranuṣṭhānātmanaḥ pravṛtteḥ /",
    "GSP28jsbh1-3u:483": " tena ca bodhitaprayogavelāyāmeva padārthānāmapekṣitaṃ kramakālādi prayogāvacchedakatayā anvīyamānaṃ yāvatpramāṇaprāpitapadārthaprayogavirodhenaivāvacchedakatayā",
    "GSP28jsbh1-3u:484": " kālādīnāṃ prayogavidhyanvayitvasyaikādaśe vakṣyamāṇatvenāṅgapradhānasādhāraṇyāt /",
    "GSP28jsbh1-3u:485": " naca smārtānāṃ vaidikaissaha krame niyāmakābhāvaḥ;",
    "GSP28jsbh1-3u:486": " bhedanahomavannimittasannipātādevopasthityā sthānādeva tanniyamopapatteḥ /",
    "GSP28jsbh1-3u:487": " śrutikrameṇa prabalenāpi padārthabādhāpattyā balavatpadārthāśritasya sthānasya bādhāyogāt //",
    "GSP28jsbh1-3u:488": " (B1) padārthaprāptyapekṣatvāt kramāderuttarakālikasya yāvatpramāṇagamyapadārthāvirodhenaiva kalpanīyatvānna tāvatpadārthavirodhitvam /",
    "GSP28jsbh1-3u:489": " parimāṇantu na kasyacicchāstrasyārtha iti na tasya śrautatvam /",
    "GSP28jsbh1-3u:490": " virodhe 'pi ācamanādīnāṃ padārthatvāt prābalyameva /",
    "GSP28jsbh1-3u:491": " pramāṇānāṃ hi na svarūpato virodho 'pi tu prameyavirodhanibandhanaḥ /",
    "GSP28jsbh1-3u:492": " tadyadaiva prameyavirodha ālocyate tadaiva tadgatena balābalena nirṇīte śāstrārthe na pramāṇabalābalasya niyāmakatvamiti pramāṇameva tatsmṛtiḥ",
    "GSP28jsbh1-3u:493": " yadvā --- yacchākyādigrantheṣu vedāviruddhaṃ dānādivacanaṃ tasya bhavatu pramāṇatetyāśaṅkya,",
    "GSP28jsbh1-3u:494": " “svādhyāyo 'dhyetavyaḥ“,",
    "GSP28jsbh1-3u:495": " “vedo 'khilodharmamūlaṃ tadvidāñca smṛtiśīle” /",
    "GSP28jsbh1-3u:496": " “purāṇanyāyamīmāṃsādharmaśāstrāṅgamiśritāḥ /",
    "GSP28jsbh1-3u:497": " vedāḥ sthānāni vidyānāṃ dharmasya ca caturdaśa” /",
    "GSP28jsbh1-3u:498": " ityādivacanairniyatapramāṇapratipādyānāmeva dharmatvapramiteranyataḥ pramitasya phalasādhanatvābhāvāt teṣāmaprāmāṇyamiti // 3 //",
    "GSP28jsbh1-3u:499": " iti tṛtīyaṃ śiṣṭākopādhikaraṇam /",
    "GSP28jsbh1-3u:500": " (B2) (smārtānāṃ keṣāñcana padārthānāmante 'nuṣṭhānam)",
    "GSP28jsbh1-3u:501": " atraivamavadheyam ---- yatra sthalaviśeṣapuraskāreṇaiva smārtapadārthavidhiḥ tatra sthalāmnānādeva tasya kramaḥ,",
    "GSP28jsbh1-3u:502": " parantu śrutivihitakramavirodhe tasya bādhenānte padārthānuṣṭhānam /",
    "GSP28jsbh1-3u:503": " yatratu smṛtau padārthamātrasyaiva kratvaṅgatayā vidhānaṃ na sthalaviśeṣasya,",
    "GSP28jsbh1-3u:504": " tatrāgantūnāmante niveśātsyādevānte 'nuṣṭhānam iti --- dhyeyam /",
    "GSP28jsbh1-3u:505": " ihatu “ācāntena kartavyami“ti smṛtisahakṛtasthānādeva teṣāṃ krama iti na bādhakam /",
    "GSP28jsbh1-3u:506": " parimāṇasya tu sākṣāt śāstreṇa vidhyabhāvāt pūrvoktarītyā kathañcittadākṣepe 'pi",
    "GSP28jsbh1-3u:507": " kramakālavat prayogavelāyāmevākāṅkṣaṇāt prayujyamānapadārthāṅgatayaiva tatpravṛttyuttarakālamākasmikabhedanahomaprāyaścittādi-",
    "GSP28jsbh1-3u:508": " samavāyāvadhāraṇeneva smārtācamanādipadārthāvadhāraṇenāpi kalpanīyasya sarvapadārthāvacchedakatayaiva",
    "GSP28jsbh1-3u:509": " prayogavacanopasaṃgrahānna virodha ityarthaḥ //",
    "GSP28jsbh1-3u:510": " (ācamanakramayorvirodhāṅgīkāreṇāpi ācamanarūpaprabalapadārthāśritatvāt ācamanasmṛtiprāmāṇyanirūpaṇam)",
    "GSP28jsbh1-3u:511": " adhunā tuṣyatu durjana iti nyāyena virodhamaṅgīkṛtyāpi prāmāṇyaṃ sādhayati --- virodhe 'picet //",
    "GSP28jsbh1-3u:512": " tadevopapādayati --- pramāṇānāṃhīti // .//",
    "GSP28jsbh1-3u:513": " pramāṇayoraśvamahiṣavatsvarūpeṇa virodhābhāvena viruddhaprameyapramāpakatvenaiva",
    "GSP28jsbh1-3u:514": " tasya pratīteḥ prathamaṃ pramāṇasvarūpālocane 'pi prameyasvarūpālocanaṃ vinā tadapratīteḥ",
    "GSP28jsbh1-3u:515": " tatsvarūpālocanottaraṃ virodhapratisandhāne tadgatena dharmidharmarūpaprameyabalābalenāsaṃjātavirodhinā'camanāderbalīyastvaniścaye",
    "GSP28jsbh1-3u:516": " sati na kramādyanugrahaḥ saṃbhavati /",
    "GSP28jsbh1-3u:517": " yadyapi vā prameyavirodhānusandhānottarakṣaṇe tadgatabalābalopasthitikāle viruddhaprameyapratipādakatvena pramāṇayorapi virodhopasthitiḥ syāt;",
    "GSP28jsbh1-3u:518": " tathāpi tatra prameyabalābalopasthityuttarakṣaṇe 'saṃjātavirodhitvānnirṇaye sati",
    "GSP28jsbh1-3u:519": " tannirṇayavelāyāṃ na pramāṇagatabalābalopasthitiriti itarasya nirṇayapadavīmanāgatasya",
    "GSP28jsbh1-3u:520": " śrutiliṅgādivadevottarabhāvino daurbalyam //",
    "GSP28jsbh1-3u:521": " naca śruteratyantabādhaḥ;",
    "GSP28jsbh1-3u:522": " ācamananimittopanipātābhāve sārthakyāt /",
    "GSP28jsbh1-3u:523": " ācamanādeḥ śrutyarthatvenottarapadārthāṅgatvenāṅgībhūtavedikaraṇavyavadhāyakatvāyogācca tadanāpatteriti bhāvaḥ /",
    "GSP28jsbh1-3u:524": " taduktam vārtike --- “śaucayajñopavītāderna svatantrapadārthatā /",
    "GSP28jsbh1-3u:525": " sarvaṃ hyaṅgapradhānārthaṃ tena na vyavadhāyakam” --- iti //",
    "GSP28jsbh1-3u:526": " ata ācamanāderdurbalatvāt śrutyā bādhābhāvāt prāmāṇyamupasaṃharati--- iti pramāṇameveti //",
    "GSP28jsbh1-3u:527": " (vārtikakṛtā bhāṣyakārīyādhikaraṇāntaraparatvasyakhaṇḍanaṃ vārtikamatātiriktanyāyasudhākāramatasūcanañca)",
    "GSP28jsbh1-3u:528": " atra vārtikakṛtā pūrvoktarītyā virodhasya sphuṭatvāt pūrvapakṣāyogāt ata eva abhyupetya",
    "GSP28jsbh1-3u:529": " virodhaṃ pramāṇabalapūrvapakṣasyāpyayogāt yajñopavītasya “upavyayate devalakṣmameva",
    "GSP28jsbh1-3u:530": " tatkurute” iti darśapūrṇamāsaprakaraṇagatavākyena prakṛtāvatideśato vikṛtāvapi śrutyaiva",
    "GSP28jsbh1-3u:531": " vidhānādasya vāsovinyāsaparatve 'pi “yajñopavītyevādhīyīta” iti kāṭhakavākyena brahmasūtrasyāpi",
    "GSP28jsbh1-3u:532": " śrutyaiva vidhānāt anyābhiśca śrutibhiḥ ācamanadakṣiṇahastādīnāmapi pratyakṣata eva",
    "GSP28jsbh1-3u:533": " vidhānāt smārtatvānupapatterudāharaṇatvāyogācca bhāṣyakārīyādhikaraṇāntararacanāṃ",
    "GSP28jsbh1-3u:534": " pradūṣya adhikaraṇāntaratvavyākhyānasyāyogāt virodhādhikaraṇasādhitaśākyādigranthāprāmāṇyākṣepasamādhānaparatayā",
    "GSP28jsbh1-3u:535": " taccheṣatvenādyaṃ sūtradvayam tṛtīyantu smṛtyadhikaraṇasādhitācāraprāmāṇyākṣepasamādhānaparatayā",
    "GSP28jsbh1-3u:536": " taccheṣatayaiva vyākhyeyam ityuktam,",
    "GSP28jsbh1-3u:537": " tadanusaṃdhāya varṇakāntaramāha --- yadveti //",
    "GSP28jsbh1-3u:538": " yathācātra yajñopavītādīnāṃ śrautatvaṃ vārtikakāroktaṃ abhyuccayayuktimātraṃ tathā nyāyasudhāyāṃ kaustubhe ca draṣṭavyam /",
    "GSP28jsbh1-3u:539": " vistarabhayāttu neha prapañcyate //",
    "GSP28jsbh1-3u:540": " (śākyādinibaddhadānādiprāmāṇyam) dānādīti //",
    "GSP28jsbh1-3u:541": " vihārāsanavairāgyadhyānasatyadamadānadayāhiṃsādīnāṃ ādipadena saṃgrahaḥ //",
    "GSP28jsbh1-3u:542": " (niṣedhādivākyānāmapi dharmaparyavasānopapādanam)",
    "GSP28jsbh1-3u:543": " vedo 'khila iti //",
    "GSP28jsbh1-3u:544": " yadyapi akhilasya vedasya na dharmamūlatvasaṃbhavaḥ;",
    "GSP28jsbh1-3u:545": " śyenādivākyānāṃ niṣedhavākyānāṃ ca tanmūlatvāyogāt,",
    "GSP28jsbh1-3u:546": " tathāpi dharmamabodhayatāmapi tadvākyānāṃ pārāyaṇabrahmayajñādinirvartanadvārā dharmaṃ",
    "GSP28jsbh1-3u:547": " prati kārakatvāt prāyaścittavidhyapekṣitanimittasamarpakatveana vidvadvākyavatparaṃparayā",
    "GSP28jsbh1-3u:548": " dharmapramopayogasaṃbhavācca na doṣaḥ /",
    "GSP28jsbh1-3u:549": " smṛtiśīle iti //",
    "GSP28jsbh1-3u:550": " śīlaṃ ācāraḥ /",
    "GSP28jsbh1-3u:551": " ityādivacanairiti //",
    "GSP28jsbh1-3u:552": " ādipadena “āyurvedo dhanurvedo gāndharvaṃ ceti tat trayam /",
    "GSP28jsbh1-3u:553": " arthaśāstraṃ caturthaṃ tu vidyā hyaṣṭādaśaiva tu /",
    "GSP28jsbh1-3u:554": " ” ityasya saṃgrahaḥ //",
    "GSP28jsbh1-3u:555": " (śākyādinibaddhadānādyaprāmāṇyam)",
    "GSP28jsbh1-3u:556": " aprāmāṇyamiti //",
    "GSP28jsbh1-3u:557": " ataścāhiṃsādyarthasya śiṣṭaparigrahe 'pi tasya vedamūlakatvenāpyupapatteḥ tadviṣayaśākyādivacanānāṃ",
    "GSP28jsbh1-3u:558": " śiṣṭaiḥ prāmāṇyānabhyanujñānāt śiṣṭāparigrahāt na tato jñātaṃ sadanuṣṭhitaṃ śreyassādhanaṃ",
    "GSP28jsbh1-3u:559": " bhavatīti na tadviṣayatadvacasāṃ prāmāṇyamityarthaḥ /",
    "GSP28jsbh1-3u:560": " taduktaṃ vārtike --- tathāca prāyaścittādidānakāle yo vākyamātmīyaṃ anyakavikṛtaṃ",
    "GSP28jsbh1-3u:561": " vā ślokaṃ sūtraṃ voccārya manvādisaṃvādiprāyaścittaṃ “dadyānna tat kaścidapi dharmārthaṃ pratipadyate /",
    "GSP28jsbh1-3u:562": " vedenaivābhyanujñātā yeṣāmeva pravaktṛtā /",
    "GSP28jsbh1-3u:563": " nityānāmabhidheyānāṃ manvantarayugādiṣu /",
    "GSP28jsbh1-3u:564": " teṣāṃ viparivarteṣu kurvatāṃ dharmasaṃhitāḥ /",
    "GSP28jsbh1-3u:565": " vacanāni pramāṇāni nānyeṣāmiti niścayaḥ” /",
    "GSP28jsbh1-3u:566": " iti //",
    "GSP28jsbh1-3u:567": " tathā --- “smaryante ca purāṇeṣu dharmaviplutihetuṣu /",
    "GSP28jsbh1-3u:568": " kalau śākyādayasteṣāṃ ko vākyaṃ śrotumarhati” /",
    "GSP28jsbh1-3u:569": " atassanmūlamapyahiṃsādivacanaṃ śvadṛtiprakṣiptakṣīravadanupabhogyaṃ avistrambhaṇīyaṃ ceti //",
    "GSP28jsbh1-3u:570": " iti tṛtīyaṃ śiṣṭākopādhikaraṇam //",
    "GSP28jsbh1-3u:571": " (B1) (4 adhikaraṇam /",
    "GSP28jsbh1-3u:572": " ) api vā kāraṇāgrahaṇeprayuktānipratīyeran //",
    "GSP28jsbh1-3u:573": " anibaddhānāṃ vasantotsavādyācārāṇāṃ prāmāṇyaṃ na veti sandehe eteṣāṃ vedamūlatve",
    "GSP28jsbh1-3u:574": " aṣṭakādivanmanvādibhirnibandhanāpatteḥ sāmānyatastadvidāñcasmṛtiśīle ityādinā nibandhane",
    "GSP28jsbh1-3u:575": " 'pi ca viśeṣato 'nibandhanena teṣāṃ śrutidarśanābhāvaniścayādaprāmāṇyamiti prāpte",
    "GSP28jsbh1-3u:576": " --- dharmabuddhyā vaidikairanuṣṭhīyamānatvāt smṛtivadeva vaidikatvam /",
    "GSP28jsbh1-3u:577": " viśeṣato 'nibandhanaṃ tu gauravabhiyā na doṣaḥ /",
    "GSP28jsbh1-3u:578": " vyatikramasāhasadarśanaṃ tu dharmabuddhyānanuṣṭhīyamānatvāt na vaidikam /",
    "GSP28jsbh1-3u:579": " nacaitāvatā sarvasyāpyavaidikatvam /",
    "GSP28jsbh1-3u:580": " ata ācārāṇāmapi dharmādharmayoḥ prāmāṇyam // 4 //",
    "GSP28jsbh1-3u:581": " iti caturthaṃ ācāraprāmāṇyādhikaraṇam /",
    "GSP28jsbh1-3u:582": " (B2) (varṇakāntarāvataraṇam)",
    "GSP28jsbh1-3u:583": " athavā --- atrotsūtramathavā",
    "GSP28jsbh1-3u:584": " na śāstraparimāṇatvāt / Jaim_1,3.6 /",
    "GSP28jsbh1-3u:585": " itipūrvatanasiddhāntasūtrasyehapūrvapakṣatvamabhi pretya sautraṃ pūrvapakṣaṃ viṣayapradarśanapūrvakamāha --- anibaddhānāmiti //",
    "GSP28jsbh1-3u:586": " (ācārātmatuṣṭyoraprāmāṇyapūrvapakṣaḥ)",
    "GSP28jsbh1-3u:587": " nibaddhācāraviṣayavacanānāṃ smṛtitvenaiva prāmāṇyāt tasya ca vakṣyamāṇākṣepahetorasaṃbhavāt anudāharaṇatvaṃ sūcayituṃ anibaddhānāmityuktam /",
    "GSP28jsbh1-3u:588": " vasantotsavādītyādipadena tattaddeśabhinnācāramātrasya tathā 'bhojanavyatirekeṇa jalaṃ na pāsye' ityādi śrutismṛtyaviruddhasaṃkalpaviṣayāyāḥ śiṣṭātmatuṣṭeśca saṃgrahaḥ /",
    "GSP28jsbh1-3u:589": " ityādineti //",
    "GSP28jsbh1-3u:590": " ādipadena “śrutiḥ smṛtiḥ sadācāraḥ svasyayat priyamātmanaḥ /",
    "GSP28jsbh1-3u:591": " samyak saṃkalpajaḥ kāmo dharmamūlamidaṃ smṛtam” /",
    "GSP28jsbh1-3u:592": " “yasmin deśe ya ācāraḥ” “ācāraścaiva sādhūnām” ityādīnāṃ saṃgrahaḥ /",
    "GSP28jsbh1-3u:593": " niścayāditi //",
    "GSP28jsbh1-3u:594": " etacca kriyārūpāṇāmācārāṇāṃ aśabdarūpatvāt puruṣahitabodhakatvānupapatterapyupalakṣaṇam /",
    "GSP28jsbh1-3u:595": " evaṃ smṛtyadhikaraṇasādhitaprāmāṇyākṣepamupasaṃharati --- aprāmāṇyamiti //",
    "GSP28jsbh1-3u:596": " (dharmabuddhyānuṣṭhānanibandhānācāraprāmāṇyasiddhāntaḥ)",
    "GSP28jsbh1-3u:597": " dharmabuddhyeti //",
    "GSP28jsbh1-3u:598": " etadvyāvṛrtyaṃ svayameva sphuṭīkariṣyate /",
    "GSP28jsbh1-3u:599": " dharmabuddhyā śākyādibhiḥ anuṣṭhīyamānācāraprāmāṇyavyāvṛttaye --- vaidikairityuktam /",
    "GSP28jsbh1-3u:600": " sākṣāt paraṃparayā vā vedavihitakāritvalakṣaṇaśiṣṭatvaguṇairityarthaḥ /",
    "GSP28jsbh1-3u:601": " smṛtivadeveti //",
    "GSP28jsbh1-3u:602": " (śrutismṛtiviruddhācārāprāmāṇyanirūpaṇam)",
    "GSP28jsbh1-3u:603": " śiṣṭatraivarṇikaparigraho nāsati vedamūlatve 'vakalpate iti lobhādikāraṇābhāve smṛtivadeva vedamūlatvamityarthaḥ /",
    "GSP28jsbh1-3u:604": " ata eva śrutismṛtiviruddhācaraṇeṣu satyapi dharmatvasmaraṇe mātulakanyāpariṇayādau śrutivirodhādeva virodhādhikaraṇanyāyena śrutimūlatvākalpanam",
    "GSP28jsbh1-3u:605": " smṛtivirodhe tu vakṣyate /",
    "GSP28jsbh1-3u:606": " ataśca śrutismṛtyaviruddhānāṃ lobhādidṛṣṭamūlatayāsaṃbhāvitānāṃ sadācārāṇāṃ vedamūlatvam /",
    "GSP28jsbh1-3u:607": " ata eva smṛtau “śrutismṛtyaviruddho yassa sadācāra ucyate” ityuktam ityarthaḥ //",
    "GSP28jsbh1-3u:608": " (dharmavyatikramādinā'cārāprāmāṇyaśaṅkā)",
    "GSP28jsbh1-3u:609": " atraca sakalasadācāramūlabhūtāyā ekasyā eva śrutermūlatvakalpanaṃ athavā bhinnānāmityatra nirṇayaḥ kaustubhe draṣṭavyaḥ /",
    "GSP28jsbh1-3u:610": " evañca aśabdarūpāṇāṃ ācārāṇāṃ ātmatuṣṭeśca mūlabhūtaśabdānumāpakatvena prāmāṇyaprayojakatve",
    "GSP28jsbh1-3u:611": " smṛtyadhikaraṇena siddhe 'pi keṣāñcit śiṣṭairindravasiṣṭhādibhirdharmavyatikramādanuṣṭhīyamānānāṃ",
    "GSP28jsbh1-3u:612": " ahalyāgamanarūpabrahmahatyopakramarūpasāhasādīnāmapi prāmāṇyāpattiḥ /",
    "GSP28jsbh1-3u:613": " tathātmatuṣṭerapi “kasyacijjāyate tuṣṭiraśubhe 'pīha karmaṇi /",
    "GSP28jsbh1-3u:614": " śākyasya vā kuhetūktirvedabrāhmaṇadūṣaṇe /",
    "GSP28jsbh1-3u:615": " paśuhiṃsādisaṃbaddhayajñe tuṣyanti hi dvijāḥ /",
    "GSP28jsbh1-3u:616": " tebhya eva tu yajñebhyaḥ śākyāḥ krudhyanti pīḍitāḥ /",
    "GSP28jsbh1-3u:617": " śūdrānnabhojanenāpi tuṣyantyanye dvijātayaḥ /",
    "GSP28jsbh1-3u:618": " svamātulasutāṃ prāpya dākṣiṇātyaśca tuṣyati /",
    "GSP28jsbh1-3u:619": " anyetu savyalīkena cetasā tanna kurvate /",
    "GSP28jsbh1-3u:620": " ” ityādivārtikoktarītyānavasthitatvāt vedamūlakatvāsaṃbhavāt prāmāṇyānāpattirityāśaṅkāṃ nirākartumāha --- vyatikrameti //",
    "GSP28jsbh1-3u:621": " (dharmabuddhyānuṣṭhānābhāvena vyatikramādyaprāmāṇye 'pi itareṣāṃ sadācārāṇāṃ prāmāṇyameveti nirūpaṇam)",
    "GSP28jsbh1-3u:622": " indravasiṣṭhādīnāṃ pūrvoktācaraṇasya “śrutisāmānyamātrādvā na doṣo 'tra bhaviṣyati /",
    "GSP28jsbh1-3u:623": " manuṣyapratiṣedhādvā tejobalavaśena ca /",
    "GSP28jsbh1-3u:624": " yathāvā nāviruddhatvaṃ tathā tadgamayiṣyate” /",
    "GSP28jsbh1-3u:625": " iti vārtikoktaprakāreṇa kaustubhādyupapāditena virodhaparihārasaṃbhavāt naiva viruddhatvam /",
    "GSP28jsbh1-3u:626": " dharmabuddhyā anuṣṭhīyamānatvābhāvācca na sadācāratvamapi /",
    "GSP28jsbh1-3u:627": " atasteṣāṃ lobhakāmādirūpadṛṣṭamūlatvānnaiva prāmāṇyam /",
    "GSP28jsbh1-3u:628": " evamātmatuṣṭerapi yatra tanmūlatvasaṃbhavaḥ,",
    "GSP28jsbh1-3u:629": " tadviṣaye aprāmāṇye 'pi śrutismṛtyaviruddhātmatuṣṭeḥ saṃbhavatyeva tat /",
    "GSP28jsbh1-3u:630": " ataeva ātmatuṣṭerdharmajanakatvasandehe nirṇāyikāyāḥ “yadeva kiñcanānūcānobhyūhatyārṣaṃ",
    "GSP28jsbh1-3u:631": " tadbhavatī“ti vedenaiva prāmāṇyābhyanujñānāt dharmatvajñāpakatvasya smṛtāvapyukteḥ",
    "GSP28jsbh1-3u:632": " dharme jñāte jñāpakatayāpi prāmāṇyamavyāhatamevetyarthaḥ /",
    "GSP28jsbh1-3u:633": " etena --- nityānumeyatvasya pūrvameva nirākaraṇāt pratyakṣaśrutyanubhavasya svasmin pratyakṣabādhitatvāt śrutyanumāpakatvāsaṃbhavāt aprāmāṇyam iti --- nirastam;",
    "GSP28jsbh1-3u:634": " “yadeve“tiśrutereva pratyakṣapaṭhitāyā icchāviṣayasya dharmatvabodhikāyāḥ svasyānubhavasaṃbhavena tanmūlakatvopapatteḥ /",
    "GSP28jsbh1-3u:635": " atra matāntaranirāsaḥ kaustubhe draṣṭavyaḥ //",
    "GSP28jsbh1-3u:636": " iti caturthaṃ ācāraprāmāṇyādhikaraṇam //",
    "GSP28jsbh1-3u:637": " - - - - - (B1) (5 adhikaraṇam / )",
    "GSP28jsbh1-3u:638": " teṣv adarśanād virodhasya samā vipratipattiḥ syāt / Jaim_1,3.8 /",
    "GSP28jsbh1-3u:639": " teṣvadarśanāt //",
    "GSP28jsbh1-3u:640": " atra śabdaprayogarūpasyācārasya yatrāryamlecchayoḥ parasparamarthavipratipattiḥ,",
    "GSP28jsbh1-3u:641": " yathā pīluśabdasya vṛkṣaviśeṣe āryāṇāṃ hastinyanyeṣāṃ,",
    "GSP28jsbh1-3u:642": " tatra tayostulyabalatvam;",
    "GSP28jsbh1-3u:643": " vyavahāre āryāṇāmiva mlecchānāmapyabhiyuktatvāviśeṣāt,",
    "GSP28jsbh1-3u:644": " avadhyasmaraṇasyobhayatrāpi samānatvācceti prāpte ---- śakyatāvacchedakabhedenānekaśaktikalpanāprasaṅgāt ekatraiva śaktirnobhayatra /",
    "GSP28jsbh1-3u:645": " naca vinigamanāvirahaḥ;",
    "GSP28jsbh1-3u:646": " āryaprasiddhereva niyāmakatvāt /",
    "GSP28jsbh1-3u:647": " āryā hi śabdaikasamadhigamyadharmādharmayoraviplutilipsayā śabdārthatattvaṃ vivicya paripālayanti,",
    "GSP28jsbh1-3u:648": " na mlecchāḥ;",
    "GSP28jsbh1-3u:649": " dṛṣṭārthavyavahārasya yathākathañcidapi siddheḥ /",
    "GSP28jsbh1-3u:650": " atastatprasiddhyā vṛkṣaviśeṣa eva śaktiḥ /",
    "GSP28jsbh1-3u:651": " gajapratītistu lakṣaṇayā śaktibhramādvā /",
    "GSP28jsbh1-3u:652": " yatra tu niyāmakābhāvastatrāgatyākṣādiśabdeṣu ubhayatrāpi śaktiḥ;",
    "GSP28jsbh1-3u:653": " āryāṇāmevobhayatra prayogāt /",
    "GSP28jsbh1-3u:654": " tatrāpi kvacidvākyaśeṣasya niyāmakatā --- yathā “yatrānyā oṣadhayo mlāyante athaite modamānā ivottiṣṭhantī“tyanena yavaśabdasya dīrghaśūka eva śaktiḥ /",
    "GSP28jsbh1-3u:655": " priyaṅguṣu tulakṣaṇādiriti // 5 //",
    "GSP28jsbh1-3u:656": " iti pañcamādhikaraṇe āryaprasiddhiniyāmakatāparaṃ prathamavarṇakam /",
    "GSP28jsbh1-3u:657": " (B2) (teṣvadarśanāditisūtre bhāṣyakṛdracitādhikaraṇaśarīrasaṃgrahaḥ)",
    "GSP28jsbh1-3u:658": " atra bhāṣyakāreṇa vyākaraṇādhikaraṇe sādhuśabdaprayoganiyamasmṛteḥ vedamūlatvābhidhānādanādivācakākhyasādhu-",
    "GSP28jsbh1-3u:659": " śabdaprayogasya dharmabuddhyānuṣṭhīyamānatvāviśeṣāt sādhuśabdaprayogasya sākṣāddharmatayā",
    "GSP28jsbh1-3u:660": " tadantarvartipadānāṃ padārthapratipattimukhena dharmādharmopayogitayā dharmaprāmāṇyasaṃbhavena",
    "GSP28jsbh1-3u:661": " dharmapramāṇajijñāsopapatteḥ adhyāyasaṃgatiṃ,",
    "GSP28jsbh1-3u:662": " śiṣṭākopādhikaraṇe smṛtyadhikaraṇasiddhasmṛtyācāraprāmāṇyasya virodhādhikaraṇenāpāditasya",
    "GSP28jsbh1-3u:663": " pratiprasavakaraṇenācāraprāmāṇyasyāpi prastutatvādanantarasaṃgatiṃ cābhipretya yatra",
    "GSP28jsbh1-3u:664": " “yavamayaścaruḥ” “vārāhī upānahau” “vaitase kaṭe prājāpatyān saṃcinoti” ityādau prayuktānāṃ",
    "GSP28jsbh1-3u:665": " yavavarāhavetasaśabdānāmarthaprayogācāravipratipattiḥ,",
    "GSP28jsbh1-3u:666": " yathā --- bahubhiḥ yavādiśabdāḥ priyaṅgu-vāyasa-jambuvṛkṣeṣu prayujyante,",
    "GSP28jsbh1-3u:667": " kaiścittu dīrghaśūka-sūkara-vañjuleṣu,",
    "GSP28jsbh1-3u:668": " tatra prayogapratyayayorubhayatrāviśeṣāt ubhayatra vācakatvakalpanenārthadvayasyāpi",
    "GSP28jsbh1-3u:669": " vikalpena grahaṇaṃ iti pūrvapakṣaṃ prāpayyānekatra śaktikalpane gauravādekatra śaktiraparatra gauṇī /",
    "GSP28jsbh1-3u:670": " tatrāpi yavapadasya yavamayakarambhapātravidhiśeṣatayā “yatrānyā oṣadhayo mlāyante athaite modamānā ivottiṣṭhantī” tyāmnānāt dīrghaśūka eva",
    "GSP28jsbh1-3u:671": " phālgune 'nyauṣadhimlānatāyāmapi priyaṅgūṇāṃ modābhāvāt,",
    "GSP28jsbh1-3u:672": " varṣāsu teṣāṃ modasattve 'pi anyauṣadhīnāṃ mlānābhāvāt dīrghaśūkānāṃ phālgune 'nyauṣadhimlānatāyāmeva modasaṃbhavena tadupapatteḥ /",
    "GSP28jsbh1-3u:673": " atra ca vākyaśeṣasya sattvepyanyatrāśvavālādau śaktigrāhakatve yavādiśabdasthale tanniścāyakatvamātrameva lāghavāt kalpyate /",
    "GSP28jsbh1-3u:674": " śaktigrahastu prayogādeva /",
    "GSP28jsbh1-3u:675": " ata eva phālgunādau godhūmādermodamānatve 'pi aprayogādeva vācyatvāprasaktiḥ /",
    "GSP28jsbh1-3u:676": " evaṃ “varāhaṃ gāvo 'nudhāvanti” “daeapsujo vetasaḥ” ityarthavādābhyāṃ varāhavetasaśabdayorapi sūkaravañjulayoreva śaktiḥ /",
    "GSP28jsbh1-3u:677": " gavāmadyatvabuddhyā khecaravāyasānudhāvanāsaṃbhavena jambūvṛkṣasya sthalādhikaraṇasya apsujanyatvasyāsaṃbhavena tadanupapatteḥ /",
    "GSP28jsbh1-3u:678": " ataśca vākyaśeṣānugṛhītāryaprasiddhireva balīyasīti siddhāntitam //",
    "GSP28jsbh1-3u:679": " (vārtikakārasaṃmatādhikaraṇaśarīraracanāpūrvakaṃ mūlakṛtā vārtikārīyādhikaraṇaśarīraparigrahe nimittanirūpaṇam)",
    "GSP28jsbh1-3u:680": " vārtikakṛtā tu yavavarāhavetasaśabdānāṃ priyaṅguvāyasajambūrūpeṣvartheṣu kasminnapi",
    "GSP28jsbh1-3u:681": " deśe śiṣṭairaprayogāt vipratipattyabhāvena “sārasvataṃ meṣa” mityatra “vāgvai sarasvatī“ti",
    "GSP28jsbh1-3u:682": " vākyaśeṣeṇa sarasvatīśabdaprakṛtinirṇayasyevehāpi “sandigdheṣu vākyaśeṣādi” tyanenagatārthatvādvākyaśeṣābhāvenābhiyuktaprasiddhestulyabalatvāpatteśca",
    "GSP28jsbh1-3u:683": " nodāharaṇatvasaṃbhavaḥ /",
    "GSP28jsbh1-3u:684": " navaitatsadṛśaṃ vākyaśeṣanirṇeyābhidheyaṃ trivṛdādiśabdarūpaṃ saṃbhavatyudāharaṇam;",
    "GSP28jsbh1-3u:685": " tatra traiguṇya eva lokaprayogenārthavipratipattyabhāvāt /",
    "GSP28jsbh1-3u:686": " ato bhāṣyakārīyāmadhikaraṇaracanāmayuktāṃ matvā pikanemādhikaraṇe vakṣyamāṇamlecchaprayogācāraprāmāṇyālocanena",
    "GSP28jsbh1-3u:687": " prāsaṅgikīṃ saṃgatiṃ cābhisaṃdhāyāryamlecchavipratipattiviṣayaśabdaprayogarūpācārodāharaṇenāpi",
    "GSP28jsbh1-3u:688": " āryaprasiddherbalīyastvaṃ siddhāntitam /",
    "GSP28jsbh1-3u:689": " tadvadeva bhāṣyakāra kṛtaṃ vicāraṃ svayamapyupekṣya yathāvārtikameva vicāraṃ darśayati --- tatreti //",
    "GSP28jsbh1-3u:690": " “pailavaudumbarau daṇḍau vaiśyasye” tigautamasmṛtāvityarthaḥ /",
    "GSP28jsbh1-3u:691": " avadhyasmaraṇasyeti //",
    "GSP28jsbh1-3u:692": " asmādayaṃ vyavahāraḥ pravṛtta ityevaṃrūpāvadherasmaraṇasyetyarthaḥ //",
    "GSP28jsbh1-3u:693": " (āryaprasiddherarthanirṇāyakatvam tayorvirodhe vākyaśeṣasyeti nirūpaṇam) āryāhīti //",
    "GSP28jsbh1-3u:694": " āryapadaṃ rasavīryavipākavaicitryajñānasidhyarthaṃ yatamānānāṃ vaidyānāmapyupalakṣaṇam /",
    "GSP28jsbh1-3u:695": " yathākathañcidapi siddherityasyāgre paripālayantītyanuṣaṅgaḥ /",
    "GSP28jsbh1-3u:696": " lakṣaṇayeti //",
    "GSP28jsbh1-3u:697": " pīluvṛkṣādhikaraṇakabandhanasaṃbandhena lakṣaṇayā yatra tu kathañcidapi na śakyasaṃbandhalābhaḥ,",
    "GSP28jsbh1-3u:698": " tatra śaktibhramādvetyarthaḥ /",
    "GSP28jsbh1-3u:699": " niyāmaketi //",
    "GSP28jsbh1-3u:700": " yatrāryāṇāmevobhayatra prayogastatra “abhiyuktatarā ye ye bahuśāstrārthadarśinaḥ /",
    "GSP28jsbh1-3u:701": " te te yatra prayuñjīran sa sorthastattvato bhavet” itivārtikadarśitarītyā nirṇayaḥ /",
    "GSP28jsbh1-3u:702": " ataeva --- asati vākyaśeṣe 'pi nakṣatiḥ /",
    "GSP28jsbh1-3u:703": " yatra tvetayorevobhayatra prayogastatra vākyaśeṣasya niyāmakatetyarthaḥ /",
    "GSP28jsbh1-3u:704": " yavaśabdasyeti //",
    "GSP28jsbh1-3u:705": " (saṃbhavadvipratipattikānāmapyuktādhikaraṇaviṣayatvam)",
    "GSP28jsbh1-3u:706": " etacca pūrvoktarītyā vārtikamate yavaśabdasyārthaprayogavipratipattyaviṣayatvāt bhāṣyakāradarśitasaṃbhavadvipratipatti-",
    "GSP28jsbh1-3u:707": " viṣayatvena kathañciduktamapi saṃbhavadvipratipattikodāharaṇāntaropalakṣaṇārthatvena",
    "GSP28jsbh1-3u:708": " vyākhyeyamiti dhyeyam //",
    "GSP28jsbh1-3u:709": " (vipratipattyadhikaraṇaprayojananirūpaṇam)",
    "GSP28jsbh1-3u:710": " prayojanaṃ pūrvapakṣe gajadantaprakṛtiko vikalpena,",
    "GSP28jsbh1-3u:711": " siddhāntevṛkṣamaya eva vikalpo na /",
    "GSP28jsbh1-3u:712": " tathā pīluśabdasya pūrvapakṣe hastivācakatvenāpaśabdatvābhāvāt āhitāgnerhastyabhiprāyeṇa tacchabdaprayoge sārasvatīṣṭiḥ prāyaścittaṃ na,",
    "GSP28jsbh1-3u:713": " siddhānte tu bhavatyeveti spaṣṭatvānnoktam //",
    "GSP28jsbh1-3u:714": " (vārtikakārīyavarṇakāntaradvayanirūpaṇam)",
    "GSP28jsbh1-3u:715": " viṣayavyāvṛttyarthaṃ vārtikakṛtā kṛtaṃ varṇakāntaradvayam,",
    "GSP28jsbh1-3u:716": " tatrādyamāha /",
    "GSP28jsbh1-3u:717": " evañceti /",
    "GSP28jsbh1-3u:718": " pariṇayādāviti //",
    "GSP28jsbh1-3u:719": " ādipadena paitṛṣvastrīyādipariṇayasyānupanītena bhāryayā ca sahabhojanasya paryuṣitabhojanādeśca saṃgrahaḥ /",
    "GSP28jsbh1-3u:720": " (smṛtiviruddhācārasya prathamavarṇakaviṣayatvopapādanam)",
    "GSP28jsbh1-3u:721": " so 'yamācāraḥ āndhradeśe vidyamāno “mātulasya sutāmūḍhvā mātṛgotrāṃ tathaivaca /",
    "GSP28jsbh1-3u:722": " samānapravarāṃ caiva tyaktvā cāndrāyaṇaṃ caret” iti śātātapasmṛtyā tathā “paitṛṣvastrīyabhaginīṃ svastrīyāṃ mātureva ca /",
    "GSP28jsbh1-3u:723": " mātuśca bhrāturāptasya gatvā cāndrāyaṇaṃ caret” iti manusmṛtyā ca viruddhastatra vicāra ityarthaḥ //",
    "GSP28jsbh1-3u:724": " (ācārasmṛtyoḥ samabalatvācāraprābalyayośca nirūpaṇam)",
    "GSP28jsbh1-3u:725": " dharmatvena śiṣṭatraivarṇikaparigrahasya śrutikalpakatvasyobhayatra tulyatvāt vikalpena prāmāṇyamiti pūrvapakṣamāha --- tatrobhayoriti //",
    "GSP28jsbh1-3u:726": " etacca tulyabalatvaṃ “samā vipratipattiḥ syādi“ti sūtrānurodhenoktam //",
    "GSP28jsbh1-3u:727": " vastutastu --- pratyakṣaśrutyā viruddhasmṛtermūlaśrutyanumitipratibandhalakṣaṇabādhāsaṃbhave",
    "GSP28jsbh1-3u:728": " 'pi yathāśrutamūlaniścayādananuṣṭhānarūpaphalāpahāralakṣaṇabādhasyeveha smṛtivirodhe",
    "GSP28jsbh1-3u:729": " 'nuṣṭhānātmakasyācārasya phalāpahāralakṣaṇasya bādhasyāsaṃbhavāt smṛtervākyātmakatvena",
    "GSP28jsbh1-3u:730": " pratyakṣaśrutyaviruddhārthapratipādakaśrutikalpanena yathāśrutārthatyāgalakṣaṇabādhasaṃbhave",
    "GSP28jsbh1-3u:731": " 'pi ihācārāṇāṃ avākyātmakatvena anyathātvasyāpi kalpayitumaśakyatvāt tadasaṃbhavemithyātvalakṣaṇaḥ",
    "GSP28jsbh1-3u:732": " paraṃ bādho vācyaḥ /",
    "GSP28jsbh1-3u:733": " nacāsau saṃbhavati;",
    "GSP28jsbh1-3u:734": " śiṣṭatraivarṇikaparigrahasya dṛṣṭatvāt /",
    "GSP28jsbh1-3u:735": " atasteṣvācāreṣu smṛtyapekṣayā śīghrameva mūlaśrutikalpanayā labdhātmakeṣu balavadvirodhadarśanāt",
    "GSP28jsbh1-3u:736": " balīyastvāt smṛterevācāreṇa phalāpahāralakṣaṇabādhasaṃbhava iti na vikalpopīti dhyeyam //",
    "GSP28jsbh1-3u:737": " (smṛtivirodhe ācārasya śrutyādikalpakatvāyogenāprāmāṇyanirūpaṇam)",
    "GSP28jsbh1-3u:738": " siddhāntamāha --- evamiti //",
    "GSP28jsbh1-3u:739": " smṛtīnāmiti //",
    "GSP28jsbh1-3u:740": " ayaṃ bhāvaḥ--- manvādīnāṃ “sākṣātkṛtadharmāṇa ṛṣaya” iti smṛteḥ sakalatattvajñānasaṃpannatvāt",
    "GSP28jsbh1-3u:741": " tatpraṇītasmṛteḥ vedavirodhe 'pi śrutimūlatvāvirodhe sutarāmācāravirodhe tanmūlatvavirodhāsaṃbhavāt",
    "GSP28jsbh1-3u:742": " na tāvanmūlaśrutikalpanapratibandhasaṃbhavaḥ,",
    "GSP28jsbh1-3u:743": " ācārasya tu manvādigatasya asmadādibhiḥ anupalaṃbhādarvācīnānāṃ ca sakaladharmatattvajñānābhāvāt",
    "GSP28jsbh1-3u:744": " pramādādisaṃbhavena cāviśvasanīyatvāt tadācārasya śrutimūlatvakalpane śrutivirodhavat",
    "GSP28jsbh1-3u:745": " smṛtivirodhe 'pi bhavatyevānuṣṭhānalakṣaṇaphalāpahārarūpabādhasaṃbhavena pratibandhaḥ /",
    "GSP28jsbh1-3u:746": " śiṣṭācāro hi pūrvapūrvācāryagatassannuttarottarān prati svakartavyatāṃ pramāpayan svānuṣṭhānaphalakatayā prāmāṇyaṃ labhate /",
    "GSP28jsbh1-3u:747": " saṃbhavati ca tasyottarottarānuṣṭhānalakṣaṇaphalāpahārādbādhaḥ //",
    "GSP28jsbh1-3u:748": " (ācārasya śrutikalpane smṛtyapekṣayā viprakarṣanirūpaṇam)",
    "GSP28jsbh1-3u:749": " kiñca --- ācārasya nityānumeyaśrutimūlakatvanirāsāt pratyakṣānubhūtaśrutimūlatvaṃ kalpanīyam /",
    "GSP28jsbh1-3u:750": " naca idānīntanānāmanuṣṭhātṝṇāṃ itastato viprakīrṇaśākhāntaragataśrutidarśanaṃ saṃbhavati /",
    "GSP28jsbh1-3u:751": " ator'vācīnācārān dṛṣṭvā na jhaṭityeva śrutiviṣayānubhavakalpanam bādhitatvāt iti",
    "GSP28jsbh1-3u:752": " manvādibhyaḥ manvādyupadeśenaivādyayāvadarvācīnaparyantametadācārānuṣṭhānakalpanamiti",
    "GSP28jsbh1-3u:753": " śrutyadhigamakalpanaṃ yāvadanuṣṭhānamiti manvāderanuṣṭhānadarśanena vā adyatadanuṣṭhānadarśanakalpanaṃ",
    "GSP28jsbh1-3u:754": " vā manvādibhistu paraṃ etadācāramūlaśrutirdṛṣṭeti kalpyate;",
    "GSP28jsbh1-3u:755": " teṣāṃ sakalavedārthatattvadarśanavattvāt,",
    "GSP28jsbh1-3u:756": " ato manvādibhirevaitadācāramūlaṃ śrutimupalakṣya smṛtvā tadānīntanebhya upadiśya",
    "GSP28jsbh1-3u:757": " tadānīntanaireva vā manvādyācāraṃ dṛṣṭvā anuṣṭhitaṃ ityevaṃ paramparayādyayāvadarvācīnācāraparyantaṃ",
    "GSP28jsbh1-3u:758": " ācārānuṣṭhānamityevaṃ pūrvapūrvācārakalpanayā smṛtiṃ prakalpya paścāt śrutikalpanamiti",
    "GSP28jsbh1-3u:759": " dvyantaritaprāmāṇyādviprakarṣaḥ /",
    "GSP28jsbh1-3u:760": " manvādinibaddhasmṛtīnāṃ tu manvādiṣveva śrutyupalaṃbhapūrvakaṃ tadarthasmṛtikalpanena",
    "GSP28jsbh1-3u:761": " nibandhanopapatterarthakalpanadvārā jhaṭityeva śrutikalpanāt sannikarṣa iti liṅgavākyādivadevārthaviprakarṣādapyācārasya daurbalyam //",
    "GSP28jsbh1-3u:762": " (B1) evaṃ vā ---yatra mātulakanyāpariṇayādau smṛtyācārayorvirodhastatrobhayorapi",
    "GSP28jsbh1-3u:763": " śrutikalpakatvāttulyabalatva- miti prāpte --- smṛtīnāṃ sapratyayapraṇītatvāt smṛtiṣu",
    "GSP28jsbh1-3u:764": " kartavyatāvācividhipratyayaśravaṇācca balīyastvam /",
    "GSP28jsbh1-3u:765": " ācāreṣu tu ācaritṝṇāṃ janānāṃ manvādyapekṣayātathā pratyayitataratvābhāvāditastatoviprakīrṇaparaprakaraṇādigata-",
    "GSP28jsbh1-3u:766": " śrutyavagamasyāśakyatvāt kartavyatāvācividhipratyayasyāvaśyakalpanīyatvācca daurbalyam /",
    "GSP28jsbh1-3u:767": " ataevedānīntanācāra- darśanena śrutidraṣṭuḥ smṛtiṃ tadupadeśaṃ vā kalpayitvā śrutikalpanam,",
    "GSP28jsbh1-3u:768": " smṛtīnāntu sākṣādevetiviśeṣaḥ /",
    "GSP28jsbh1-3u:769": " ataḥ smṛtivirodhe ācārasya yāvatsmṛtidarśanaṃ ananuṣṭhānam // 6 //",
    "GSP28jsbh1-3u:770": " iti pañcamādhikaraṇe smṛtiviruddhācārā- prāmāṇyaparaṃ dvitīyavarṇakam /",
    "GSP28jsbh1-3u:771": " (paraprakaraṇapaṭhiteṣu vākyeṣvidānīntanānāṃ yatkiñcidācārādimūlatvādhyavasānābhāvanirūpaṇam)",
    "GSP28jsbh1-3u:772": " yadyapi katipayācāramūlabhūtaśrutīnāmarvācīnānāṃ darśanaṃ bhavati,",
    "GSP28jsbh1-3u:773": " yathā “nayanaṃ dakṣiṇaṃ dīkṣitaḥ pūrvamaṅkte savyaṃ hi manuṣyā āñjate” iti śrutermanuṣyakartṛkaprāksavyākṣyañjanācāramūlabhūtāyāḥ,",
    "GSP28jsbh1-3u:774": " evamanyā api śrutaya udāhartavyāḥ;",
    "GSP28jsbh1-3u:775": " tathāpi paraprakaraṇapaṭhitatvavidhyantaśeṣatvādinedānīntanaistāsāmācāramūlatvānadhyavasānādācāra- paraṃparayā manvādiniṣṭhādhyavasāyakalpanamāvaśyakameva",
    "GSP28jsbh1-3u:776": " kiñca ācāre kartavyasya svarūpamātraṃ kḷptaṃ,",
    "GSP28jsbh1-3u:777": " natu kartavyatā;",
    "GSP28jsbh1-3u:778": " sā tu dharmabuddhyādinā arthasukhādirūpahetvantarāsaṃbhavapariśeṣasahakṛtayā kalpyā,",
    "GSP28jsbh1-3u:779": " smṛtau tu liṅādiśabdenaiva sāvagamyate iti vaiṣamyāt prakṛte śrutivirodharūpabalavadbādhakabalādanupalabhyamānamapi",
    "GSP28jsbh1-3u:780": " kāmādihetvantaraṃ sphuṭatarameva kasyacinmūlānuṣṭhātuḥ puṃsa iti pariśeṣāsaṃbhavena",
    "GSP28jsbh1-3u:781": " śrutikalpanāyogāt tatra dharmabuddhirbhrama eva /",
    "GSP28jsbh1-3u:782": " anyeṣāmapi tadanuyāyināmadharma eva dharmabuddhiriti niṣpramāṇakaṃ tanmūlaśrutikalpanam //",
    "GSP28jsbh1-3u:783": " (vikalpāpattyāpi niṣiddhaviṣayakācārādeḥ śrutikalpakatvāyogaḥ)",
    "GSP28jsbh1-3u:784": " kiñca --- smṛtimūlaśrutyā niṣedharūpayā mātulakanyāpariṇayādeḥ pratyavāyajanakatvabodhanāt",
    "GSP28jsbh1-3u:785": " ācāramūlaśrutyā iṣṭasādhanatvabodhanasya vastuni vikalpāyogenaikasyaiva tadubhayavirodhaḥ /",
    "GSP28jsbh1-3u:786": " ṣoḍaśigrahaṇaniṣedhena tu ṣoḍaśigrahaṇābhāve 'pītarāṅgaiḥ kratūpakārasiddherevākṣepāt yukto vikalpaḥ //",
    "GSP28jsbh1-3u:787": " (ātmatuṣṭeḥ śrutimūlatvaśaṅkānirākaraṇapūrvakaṃ smṛtyācāramūlatvavyavasthāpanam)",
    "GSP28jsbh1-3u:788": " evamātmatuṣṭerapi smṛtivirodhe daurbalyādaprāmāṇyamavaseyam /",
    "GSP28jsbh1-3u:789": " naca --- ātmatuṣṭeḥ “yadeva kiñcanānūcāno 'bhyūhatyārṣaṃ tadbhavatī“ti pratyakṣaśrutereva",
    "GSP28jsbh1-3u:790": " mūlatayopalabhyamānatvena paraṃparākalpanābhāvāt daurbalyasyācāravadanupapattiriti --- vācyam;",
    "GSP28jsbh1-3u:791": " yadevetyasyā śruteḥ sāmānyaviṣayatvena viśeṣaviṣayasmṛtyācāraiḥ śiṣṭākopādhikaraṇanyāyenāviruddhaviṣaye saṃkocopapatteḥ /",
    "GSP28jsbh1-3u:792": " ata ācāravat śiṣṭātmatuṣṭerapi smṛtyācārayorvirodhe daurbalyamiti //",
    "GSP28jsbh1-3u:793": " (mātulakanyāpariṇayādeḥ deśabhedena bodhāyanavacanānusāreṇādharmatvavyavasthāpanam)",
    "GSP28jsbh1-3u:794": " sapratyayetimūle pratyayo viśvāsaḥ tattvajñānaṃ copāttaṃ,",
    "GSP28jsbh1-3u:795": " tābhyāṃ sahitā sapratyayāḥ manvādayaḥ taiḥ praṇītatvādityarthaḥ //",
    "GSP28jsbh1-3u:796": " yattu “yeṣāṃ paraṃparāprāptāḥ pūrvajairapyanuṣṭhitāḥ /",
    "GSP28jsbh1-3u:797": " ta eva tairna duṣyanti ācārairnetare janāḥ” /",
    "GSP28jsbh1-3u:798": " “itara itarasminna duṣyati deśaprāmāṇyāt” ityāpastambādivacanebhyo deśabhedena prāmāṇyavyavasthāpanaṃ",
    "GSP28jsbh1-3u:799": " taddurbalavigītācārānurodhena balavatsmṛtisaṃkocasyānyāyyatvāt bodhāyanenāpastambamatamupanyasya",
    "GSP28jsbh1-3u:800": " “mithyaitaditi gautamaḥ” “śiṣṭasmṛtivirodhādi” tyukteścāpastambavacanasya garhāmātranirākaraṇārthatvamabhipretya",
    "GSP28jsbh1-3u:801": " siddhāntamupasaṃharati --- ata iti //",
    "GSP28jsbh1-3u:802": " (mātulakanyāpariṇayādeḥ pratyakṣaśrutimūlatvaparasmṛticandrikādikhaṇḍanasūcanam)",
    "GSP28jsbh1-3u:803": " atraca “garbhe nunaujanitā dampatīdaṃ patī karddevastvaṣṭā savitā viśvarūpa” ityādipratyakṣaśrautaliṅgāvaṣṭabdhatvānmātulakanyāpaitṛṣvastreyīpariṇayācārasya",
    "GSP28jsbh1-3u:804": " smṛtito 'pi prābalyādanudāharaṇatvaṃ nyāyasudhākṛtā balābalādhikaraṇe uktam /",
    "GSP28jsbh1-3u:805": " tadanusāreṇa smṛticandrikākārādayopyevamevāṅgīkurvanti /",
    "GSP28jsbh1-3u:806": " teṣāmupapādanapūrvakaṃ nirākaraṇaṃ kaustubhe draṣṭavyam //",
    "GSP28jsbh1-3u:807": " (trivṛccaryaśvavālādiśabdānāmarthaviśeṣe lokavedayorvipratipannānāmuktavarṇakaviṣayatānirūpaṇam)",
    "GSP28jsbh1-3u:808": " vārtikakṛtā kṛtaṃ dvitīyaṃ varṇakāntaramāha --- evaṃveti //",
    "GSP28jsbh1-3u:809": " “trivṛt bahiṣpavamāna” mityatra paṭhite trivṛcchabde lokatastribhirvṛtyata iti vyutpattyā “trivṛdrajjustrivṛdgranthi” rityatra traiguṇyamarthaḥ pratīyate /",
    "GSP28jsbh1-3u:810": " vede tu tadupakramya “upāsmai gāyatā nara” ityāditṛcatrayānukramaṇāt “navabhiḥstuvantī“ti śrutyantarācca stotrīyānavakam /",
    "GSP28jsbh1-3u:811": " tathā caruśabdasya loke sthālīvacanatvaṃ,",
    "GSP28jsbh1-3u:812": " vede tu “ādityaḥ prāyaṇīyaḥ payasi caruri“ti vidhāyājyasyainaṃ carumabhipūrya caturājyabhāgān",
    "GSP28jsbh1-3u:813": " yajati pathyāṃ svastimiṣṭvā agnīṣomau yajati agnīṣomāviṣṭvā savitāraṃ yajatyaditimodaneneti",
    "GSP28jsbh1-3u:814": " kramaparavākye siddhavadodanānuvādādodanaparatvam /",
    "GSP28jsbh1-3u:815": " tatrāpi yājñikaprasidhyānavastrāvitāntarūṣmapakvaudanaviśeṣaparatvam /",
    "GSP28jsbh1-3u:816": " tathā aśvavālaśabdeḥ loke 'vayavayogenāśvasya keśarūpor'thaḥ,",
    "GSP28jsbh1-3u:817": " vedetu “aśvavālaḥ prastaraḥ” ityatra vākyaśeṣe “yajño ha vai devebhyaḥ aśvobhūtvo",
    "GSP28jsbh1-3u:818": " 'pākrāmat so 'paḥ prāviśat sa vāladhau gṛhītaḥ sa bālānmuktvā viveśa ha te vālāḥ",
    "GSP28jsbh1-3u:819": " kāśatāṃ prāptā” iti śravaṇāt kāśarūporthaḥ,",
    "GSP28jsbh1-3u:820": " evaṃ vipratipattiviṣayamudāharati --- trivṛditi //",
    "GSP28jsbh1-3u:821": " ādipadenaikṣavī vidhṛtītyatra lokāvagatayogabalenekṣvavayavapara ekṣavīśabdaḥ,",
    "GSP28jsbh1-3u:822": " vārtikalekhanonnītavākyaśeṣāttu vede kāśamūlaparaḥ /",
    "GSP28jsbh1-3u:823": " tathā stomaśabdo brāhmaṇastoma iti loke samudāyavacanaḥ,",
    "GSP28jsbh1-3u:824": " vedetu stutermānaṃ stoma iti yājñikaprasidhyāstome ḍavidhiḥ pañcadaśādyartha iti",
    "GSP28jsbh1-3u:825": " vyākaraṇena cānugṛhītena 'trivṛdeva stomaḥ' 'pañcadaśastoma' iti sāmānādhikaraṇyanirdeśena",
    "GSP28jsbh1-3u:826": " stotrīyāsaṃkhyākṛtastutisaṃkhyāpara ityanayorapi vipratipattiviṣayayoḥ saṃgrahaḥ //",
    "GSP28jsbh1-3u:827": " (B1) evaṃ vā --- trivṛccarvaśvavālādiśabdeṣu yatra lokavākyaśeṣayorarthavipratipattistatra",
    "GSP28jsbh1-3u:828": " padapadārthasambandhe lokāt vedasyādhikye pramāṇābhāvāttulyabalatvamiti prāpte ---",
    "GSP28jsbh1-3u:829": " viṣayaikyābhāve vidhistutyorekavākyatānupapattervidhirvākyaśeṣasyaiva śaktigrāhakatvamanumanyate /",
    "GSP28jsbh1-3u:830": " ataśca laukikapramāṇāvagater'the śaktikalpanābhiyā na śaktirapi tu lakṣaṇādinaiva bodhaḥ /",
    "GSP28jsbh1-3u:831": " ataeva yatra vākyaśeṣo nāsti tatrāpi trivṛdādipadārtho vaidika eva grahītavya iti vakṣyate /",
    "GSP28jsbh1-3u:832": " ataśca trivṛcchabdasya stotragatamṛṅgavakaṃ śakyaṃ na tu tattraiguṇyam /",
    "GSP28jsbh1-3u:833": " caruśabdasyaudano na tu sthālī /",
    "GSP28jsbh1-3u:834": " aśvavālaśabdasya kāśāḥ nāśvakeśāḥ /",
    "GSP28jsbh1-3u:835": " vākyaśeṣāśca kaustubhe draṣṭavyāḥ // 7 //",
    "GSP28jsbh1-3u:836": " iti tṛtīyavarṇakam /",
    "GSP28jsbh1-3u:837": " (B2) (laukikavaidikaprasiddhyorasamabalatvena vikalpapūrvapakṣaḥ)",
    "GSP28jsbh1-3u:838": " nanu --- lokaprasiddherdharmaṃ pratyanaṅgatvāt vedaprasiddhireva balavatītyāśaṅkāṃ “naitadevaṃ padārtheṣu na hi vedo viśiṣyate /",
    "GSP28jsbh1-3u:839": " adṛṣṭahetuvākyārthe lokātsa hyatiricyata” iti vārtikoktarītyā pariharati --- tatreti //",
    "GSP28jsbh1-3u:840": " tulyabalatvamiti //",
    "GSP28jsbh1-3u:841": " naca --- ekatraśaktikalpane paratra tatsādṛśyena prayogopapatternānekaśaktikalpanaṃ yuktamiti ---vācyam;",
    "GSP28jsbh1-3u:842": " arthadvayasyāpyatyantavailakṣaṇyena sādṛśyābhāvāt,",
    "GSP28jsbh1-3u:843": " vinigamanāvirahācca /",
    "GSP28jsbh1-3u:844": " ato 'nanyathāsiddhapramāṇadvayabalenobhayorapi vācyatvāvagamāt tulyabalatvena vikalpaḥ /",
    "GSP28jsbh1-3u:845": " tathāca “trivṛdbahiṣpavamānam“ityatraikā ṛk triguṇitetyekaḥ tṛcaḥ kartavyo laukikārthagrahaṇapakṣe,",
    "GSP28jsbh1-3u:846": " tṛcāntarāmnānantu pākṣikatvena jñeyam /",
    "GSP28jsbh1-3u:847": " evaṃ caruśabdenānadanīyasyaiva sthālīdravyasya kṛṣṇalavadvidhānaṃ,",
    "GSP28jsbh1-3u:848": " payasastvadṛṣṭadvārādhikaraṇatvam,",
    "GSP28jsbh1-3u:849": " arthavādastu pākṣikānuvāda iti /",
    "GSP28jsbh1-3u:850": " evamanyatrāpyūhyamiti bhāvaḥ //",
    "GSP28jsbh1-3u:851": " (lokaprasiddheḥ vaidikaprasiddhyapekṣayā balavattvapakṣanirūpaṇam)",
    "GSP28jsbh1-3u:852": " tulyabalatvaṃ ca lokaprasiddherbalavattvapūrvapakṣasyāpyupalakṣaṇam /",
    "GSP28jsbh1-3u:853": " tathāhi --- virodhe lokaprasiddheranyanairapekṣyeṇātmalābhāt “kārpāsamupavītaṃ syāt viprasyordhvaṃ vṛtaṃ trivṛt /",
    "GSP28jsbh1-3u:854": " trivṛtā granthinaikene“ti manuvacane rajjvāraṃbhakeṣu navatantuṣu navasaṅkhyāsadbhāve 'pi upavītāraṃbhikāyāṃ rajjvāṃ traiguṇyavidhyarthatvadarśanāt,",
    "GSP28jsbh1-3u:855": " vede 'pi “trivṛdraśanābhavatī“ti traiguṇyaviṣayayājñikaprasiddherapi satvācca trivṛcchabde",
    "GSP28jsbh1-3u:856": " manuvaidikaprasidhyanugṛhītatvāccānupasaṃjātavirodhitvena vaidikaprasiddherlokaprasiddhapadāntarasāmānādhikaraṇyādhīnasiddhikatvena",
    "GSP28jsbh1-3u:857": " vilambitatvāttadapekṣayā daurbalyamiti tadarthasyaiva grahaṇam /",
    "GSP28jsbh1-3u:858": " arthavādānāntu prarocanāmātratvena “yajamānaḥ prastara” ityādivadgauṇatvenāpyupapatternāvaśyaṃ",
    "GSP28jsbh1-3u:859": " saṃjñāsaṃjñisaṃbandhapratipādanaparatvamityānarthakyābhāvāt nānarthakyapratihatatvenāpi",
    "GSP28jsbh1-3u:860": " tadarthasya grahaṇamiti nārthadvayagrahaṇena vikalpo 'pi /",
    "GSP28jsbh1-3u:861": " evañca sāmyapakṣe vikalpenārthavādasya pākṣikānuvādatvam,",
    "GSP28jsbh1-3u:862": " prābalyapakṣe lokaprasiddhārthasyaiva vidhau grahaṇādarthavādasthaudanādipadānāṃ odanasaṃbandhena sthālyādilakṣakatvaṃ kalpyata iti siddham",
    "GSP28jsbh1-3u:863": " (laukikavaidikaprasiddhyoḥ samabalatvaviṣamabalatvapakṣadvayepi sārthavādavidhisthale 'vivādāt nirarthavādaghaṭakapadābhiprāyatvam --- iti)",
    "GSP28jsbh1-3u:864": " prakāśakārāstu --- pakṣadvaye 'pi prakṛtodāharaṇer'thavādenaudanaviṣaya eva vidhestātparyagrahāt siddhāntavat “gauṇaṃ lākṣaṇikaṃ vāpi vākyabhedena vā svayam /",
    "GSP28jsbh1-3u:865": " vedo 'yamāśrayatyarthaṃ ko nu taṃ pratikūlayet” iti vārtikoktarītyā odanasyaiva grahaṇāpattyā nānuṣṭhāne kaścana viśeṣaḥ,",
    "GSP28jsbh1-3u:866": " tathāpi yatra “sauryaṃ carumi“tyatra nārthavādastatredaṃ prayojanam --- ityāhuḥ /",
    "GSP28jsbh1-3u:867": " tanna; vidhāvarthavādānurodhena caruśabde lakṣaṇāpekṣayār'thavāda eva sthālīlakṣaṇāyā nyāyyatvāt lakṣaṇādinā bodha iti //",
    "GSP28jsbh1-3u:868": " (trivṛcchabdārthanirṇayaḥ)",
    "GSP28jsbh1-3u:869": " tatrāyaṃ vivekaḥ --- trivṛdādiśabdānāṃ tṛcatrayānukramaṇavaśāt stotrīyānavake śaktāvavadhāritāyāṃ yatra stotrasaṃbandhastatra sa evārtho grāhyaḥ",
    "GSP28jsbh1-3u:870": " anyathā bahiṣpavamāne tṛcatrayavidhānādeva stotrīyānavakasiddhau “trivṛdbahiṣpavamānamiti” trivṛcchabdopādānavaiyarthyāpatteḥ /",
    "GSP28jsbh1-3u:871": " ataḥ stotrīyānavake iva traiguṇye 'pi trivṛṣpadavācyatvenaiva tatsārthakyāt yatra nāsti “trivṛdagniṣṭudagniṣṭomaḥ” ityādau tṛcatrayānukramaṇaṃ,",
    "GSP28jsbh1-3u:872": " tatra tasyaiva rūḍhyā kḷptayā yogabādhena vidhānam /",
    "GSP28jsbh1-3u:873": " yatra tu na sā bādhikā,",
    "GSP28jsbh1-3u:874": " yathā --- “trivṛtāyūpami“tyādau tatra lokaprasiddhatraiguṇyasya grahaṇe 'pi na laukikārthe traiguṇye śakyasaṃbandhābhāvāllakṣaṇā /",
    "GSP28jsbh1-3u:875": " ataśca stotrīyānavakamātre śaktasyeha navakamātre grahaṇe 'pi lakṣaṇāpatteḥ kḷptāvayavayogenaivārthapratītyupapattau",
    "GSP28jsbh1-3u:876": " lākṣaṇikārthatve pramāṇābhāvāt śakyārthasyaiva grahaṇamiti lokasiddhārthe 'pi śaktireveti nānārthatvameva /",
    "GSP28jsbh1-3u:877": " ata eva --- bahiṣpavamāna eva tṛcatrayānukramaṇadbahiṣpavamānagatastotrīyāgatanavaka eva rūḍhiḥ---ityapyapāstam;",
    "GSP28jsbh1-3u:878": " tathātve trivṛdgahaṇavaiyarthyāpattestadavasthatvāt /",
    "GSP28jsbh1-3u:879": " na hi tadā agniṣṭuti sarvastotreṣu navakaṃ vidhātuṃ śakyate;",
    "GSP28jsbh1-3u:880": " “trivṛtāyūpa“mityatreva lākṣaṇikatvāpatteḥ /",
    "GSP28jsbh1-3u:881": " traiguṇyarūpaśakyārthasyaiva grahaṇāpattestatrātideśenaiva stotrīyānavakaprāpteśca vidhivaiyarthyācca tatra trivṛtpadavaiyarthyāpatteranivāraṇāt",
    "GSP28jsbh1-3u:882": " ataḥ stotrīyānavake iva traiguṇye 'pi śaktiḥ /",
    "GSP28jsbh1-3u:883": " evaṃ mānavavākye 'pi stotrīyānavakavat lokaprasiddhatraiguṇyaparatvameva //",
    "GSP28jsbh1-3u:884": " (trivṛcchabdasya stotrīyānavakavācitve ākṛtyadhikaraṇavirodhaparihārau)",
    "GSP28jsbh1-3u:885": " naca stotrīyānavakavācitve ākṛtyadhikaraṇavirodhaḥ;",
    "GSP28jsbh1-3u:886": " yatra viśeṣaṇamātre śaktau kalpitāyāṃ tadavinābhāvāt viśeṣyapratītiryujyate tasyākṛtyadhikaraṇanyāyaviṣayatve",
    "GSP28jsbh1-3u:887": " 'pi putrāvinābhāvābhāvena snuṣādiśabdānāṃ putrabhāryādiviśiṣṭavācitvasyevehāpi viśiṣṭavācakatvasya",
    "GSP28jsbh1-3u:888": " svīkāre tadvirodhābhāvāt //",
    "GSP28jsbh1-3u:889": " (caruśabdārthanirṇayaḥ)",
    "GSP28jsbh1-3u:890": " caruśabdasyāpi vākyaśeṣabalāt samānaviṣayatvānurodhena odane rūḍhisvīkārāt,",
    "GSP28jsbh1-3u:891": " aikāntikasaṃbandhāllokaprasiddhasthālyāṃ lakṣaṇaiveti nānekārthatvam /",
    "GSP28jsbh1-3u:892": " ataeveha śaktāvavadhāritāyāṃ yatra na vākyaśeṣaḥ--- “yathā sauryaṃ caru“mityādau tatrāpi lākṣaṇikārthagrahaṇe mānābhāvādodanasyaiva grahaṇam",
    "GSP28jsbh1-3u:893": " yadyapi yājñikaiḥ kapāle kaṭāhe vā śrapitasya carutvānabhyupagamāt sthālīsthaudana eva ca prayogāt sthālīsthaudanaparatve ākṛtyadhikaraṇanyāyena sthālīmātravācitvameva yuktam /",
    "GSP28jsbh1-3u:894": " ataeva aikāntikasaṃbandhādodana eva lakṣaṇeti prāpnoti;",
    "GSP28jsbh1-3u:895": " tathāpi arthavādānurodhena gauṇārthasyaivagrahaṇe siddhe śyenopamānenopamitayāgaparatayā",
    "GSP28jsbh1-3u:896": " nirṇītaśyenaśabdena yāgasya gauṇyāpi vṛttyā grahaṇe siddhe tatprābalyāt “samānamitaracchayenene”",
    "GSP28jsbh1-3u:897": " tyādau tadgrahaṇasyeva sauryamityādāvapi tasyaiva yuktaṃ grahaṇam /",
    "GSP28jsbh1-3u:898": " yājñikānāmapi caruśabdasyaudane pākaviśeṣamātranimittatve /",
    "GSP28jsbh1-3u:899": " api tasya sthālīmantareṇānupapatterarthākṣepepi sthālīsthaudanavācitvānaṅgīkāreṇākṛtyadhikaraṇanyāyā- viṣayatayā sthālīvācyatāyāḥ aprasakteśca",
    "GSP28jsbh1-3u:900": " yadyapi caruśabde yājñikaprasiddhyā lokaprasiddherbādhādeva nirṇayassaṃbhavatīti na vākyaśeṣamātranirṇeyābhiprāyatvam;",
    "GSP28jsbh1-3u:901": " tathāpi kvācitkayājñikaprasiddhereva lākṣaṇikatvopapattyā bahutaratatprasiddhibādhāyogāt",
    "GSP28jsbh1-3u:902": " vākyaśeṣasyaiva yājñikaprasiddhimūlatvenāṅgīkāryatve “taddhetoreve“ti nyāyena nirṇāyakatvam iti dhyeyam //",
    "GSP28jsbh1-3u:903": " (aśvavālaśabdārthanirṇayaḥ)",
    "GSP28jsbh1-3u:904": " evamevāśvavālaśabdayorapi avayavayogena śaktyaivāvayavārthāśvakeśarūpārthayorvede",
    "GSP28jsbh1-3u:905": " aśvavālānāmeva kāśarūpeṇa pariṇāmābhidhānāt prakṛtivikārayośca salakṣaṇatvadīrghatvādinā",
    "GSP28jsbh1-3u:906": " sādṛśyena yadyapi gauṇaḥ prayogaḥ saṃbhavati;",
    "GSP28jsbh1-3u:907": " tathāpi sarvatra vākyaśeṣābhāve 'pi śyenaśabda iva pūrvoktarītyā grahaṇaṃ yuktam /",
    "GSP28jsbh1-3u:908": " vastutastu --- aśvavālaśabdasya gauṇatvābhyupagame gauṇatāyāḥ padāntarasāmānādhikaraṇyasāpekṣatvena asāmarthyāpatteḥ āśvavāla iti taddhitānutpattiprasaṃgāt naiva gauṇatvam,",
    "GSP28jsbh1-3u:909": " apitu vaidikaprasiddhyā balīyasyāvayavārthaprasiddhibādhāt aśvakarṇaśabda ivakāśeṣu rūḍhyavagamādiha śakyārthasyaiva grahaṇe 'pi avayavayogenāpi śaktyavadhāraṇāt nānārthatvameva /",
    "GSP28jsbh1-3u:910": " etena --- arthavāda eva kāśapadaṃ keśarūpavālalakṣaṇārthamastu,",
    "GSP28jsbh1-3u:911": " kṛtaṃ śakyāntarakalpanena iti --- nirastam;",
    "GSP28jsbh1-3u:912": " 'te vālāḥ kāśatāṃ prāptā' ityananvayāpatteḥ //",
    "GSP28jsbh1-3u:913": " (stomaśabdārthanirṇayaḥ)",
    "GSP28jsbh1-3u:914": " evaṃ stomaśabdasyāpi stotrīyāsaṅkhyākṛtastutisaṅkhyāvācitvam vaidikasāmānādhikaraṇyādinā /",
    "GSP28jsbh1-3u:915": " athavā nyāyasudhākāroktarītyā stotrīyāsamudāyamātravacanatvamavagantavyam /",
    "GSP28jsbh1-3u:916": " lokaprasiddhasamudāyaparatvaṃ tu lakṣaṇayā śaktyā veti dik //",
    "GSP28jsbh1-3u:917": " vakṣyate iti //",
    "GSP28jsbh1-3u:918": " daśame iti śeṣaḥ //",
    "GSP28jsbh1-3u:919": " tenaitadadhikaraṇaprayojanamātrakathanārthatvānnapaunaruktyami ti bhāvaḥ /",
    "GSP28jsbh1-3u:920": " vākyaśeṣāśceti grantho vyākhyātacaraḥ //",
    "GSP28jsbh1-3u:921": " yattu “sandigdheṣu vākyaśeṣādi“tyanena gatārthatvam,",
    "GSP28jsbh1-3u:922": " tat na; tasya vākyaśeṣānvayātprāk sandigdhārthaviṣaye nirṇāyakatve 'pi iha tadanvayātprāk viparītārthaniścayena sandigdhārthatvābhāvena anirṇāyakatayāpravṛtteriti",
    "GSP28jsbh1-3u:923": " iti caturthaṃ śāstraprasiddhapadārthaprāmāṇyādhikaraṇam //",
    "GSP28jsbh1-3u:924": " [coditaṃ tu pratīyetāvirodhāt pramāṇena / Jaim_1,3.10 /]",
    "GSP28jsbh1-3u:925": " coditantu //",
    "GSP28jsbh1-3u:926": " yatra pikanemasatatāmarasādiśabdānāṃ nāryāṇāṃ arthaviśeṣe prasiddhiḥ,",
    "GSP28jsbh1-3u:927": " mleccheṣu tu pikaḥ kokilaḥ,",
    "GSP28jsbh1-3u:928": " nemaḥ arddhaṃ,",
    "GSP28jsbh1-3u:929": " sataṃ bṛhatpatraṃ dārumayaṃ śatacchidraṃ parimaṇḍalaṃ,",
    "GSP28jsbh1-3u:930": " tāmarasam kamalaṃ ityevaṃ prasiddhiḥ,",
    "GSP28jsbh1-3u:931": " tatra tatprasiddhārthasyaiva grahaṇaṃ na tu nigamaniruktādinā tatkalpanam /",
    "GSP28jsbh1-3u:932": " naca mleccheṣu śabdārthayorviplutidarśanena tatprasiddheravistrambhaṇīyatā;",
    "GSP28jsbh1-3u:933": " pikādiśabdānāṃ vedaeva dṛśyamānatvenāviplutatvāt /",
    "GSP28jsbh1-3u:934": " ataśca teṣāṃ vācyākāṅkṣāyāṃ tatprasiddherapi kḷptatayā grāhakatvam /",
    "GSP28jsbh1-3u:935": " ataeva nigamādiprasiddherapi tatprasiddhitvena prābalye 'pi kalpyatvena daurbalyam /",
    "GSP28jsbh1-3u:936": " mlecchaprasiddheśca mlecchaprasiddhitvena daurbalye 'pi kḷptatvena prābalyam;",
    "GSP28jsbh1-3u:937": " pramāṇabalābalāpekṣayā prameyabalābalabalīyastvasya sthāpitatvāt /",
    "GSP28jsbh1-3u:938": " ataeva nātra viśeṣataḥ pūrvapakṣaḥ kathitaḥ // 8 //",
    "GSP28jsbh1-3u:939": " iti pikanemādhikaraṇam /",
    "GSP28jsbh1-3u:940": " (B2) (pikanemādipadārthanirṇaye siddhāntenopakrame nimittanirūpaṇam)",
    "GSP28jsbh1-3u:941": " atra yadyapi bhāṣye āryamlecchaprasiddherbalābalacintā bhāti;",
    "GSP28jsbh1-3u:942": " tathāpi sā mlecchaprasiddheḥ kvacidapi prāk prāmāṇyasyānirūpaṇādayukteti matvā prāmāṇyāprāmāṇyacintaivātra kriyate /",
    "GSP28jsbh1-3u:943": " balābalacintātu śiṣṭākopādhikaraṇe vyutpāditapramāṇabalābalanyāyenaiva siddhā prasaṃgāt",
    "GSP28jsbh1-3u:944": " phalībhūtatvena darśiteti vārtikasūcitamabhipretya virodhe mlecchaprasiddheḥ daurbalye",
    "GSP28jsbh1-3u:945": " 'pi avirodhe tasyā eva pramāṇatvena grahaṇāt niruktādidvārakaśāstraprasiddhessiddhānte",
    "GSP28jsbh1-3u:946": " grahaṇādāpavādikīṃ saṃgatiṃ spaṣṭatvāttathāśāstrasthaprasiddhagrahaṇapūrvapakṣasya",
    "GSP28jsbh1-3u:947": " niryuktikatayā ca tāmapradarśyaiva viṣayapradarśanapūrvakaṃ siddhāntamāha --- yatreti /",
    "GSP28jsbh1-3u:948": " ādipadena paśvavayavaviśeṣavācināṃ klomādiśabdānāṃ dhautakauśeyavācinaḥ patrorṇaśabdasya kañcukavācino vārabāṇaśabdasya ca saṃgrahaḥ //",
    "GSP28jsbh1-3u:949": " (pikādyarthanirṇaye svarūpato mlecchaprasiddhidaurbalyanirākaraṇapūrvakatatprāmāṇyavyavasthāpanam)",
    "GSP28jsbh1-3u:950": " kāśādiṣu sādhitāpramāṇabhāvamlecchaprasiddheragrahaṇāt nāryāṇāmityuktam /",
    "GSP28jsbh1-3u:951": " āryeṣvarthaviśeṣaprasiddheḥ svarūpato 'sattve 'pi tanmūlatvenāsiddhāyā api niruktādinā sādhayituṃ śakyatvāt tasyāṃ prayoktṛbalīyastvaṃ svarūpeṇa balīyastvam /",
    "GSP28jsbh1-3u:952": " mlecchaprasiddhau tu prayoktṛdaurbalyaṃ svarūpeṇa daurbalyamitisandehakāraṇamapākurvan niścayaṃ darśayati --- tatra tatprasiddhārthasyeti //",
    "GSP28jsbh1-3u:953": " tathāca mlecchaprasiddherevābhidheyanirṇaye prāmāṇyamityarthaḥ /",
    "GSP28jsbh1-3u:954": " pikādiśabdānāmiti //",
    "GSP28jsbh1-3u:955": " śabdāntareṣu viplutiśaṅkānirākaraṇāśaktāvapi “pikamālabheta” “somāpauṣṇaṃ caruṃ nirvapennemapiṣṭaṃ",
    "GSP28jsbh1-3u:956": " paśukāma” ityādivaidikacodanāsu pikādiśabdānāṃ prayuktatvenāvibhaktikamlecchaprayoge",
    "GSP28jsbh1-3u:957": " 'pi prātipadikamātrasyāviplutiniścayānnityavedaprayuktatvena ca jātyādirūpanityārthavācitvakalpanāvaśyaṃbhāve",
    "GSP28jsbh1-3u:958": " sati mukhyārthāntarāprasiddhyā tatsadṛśe kokilādau gauṇatvāyogāt svasamānārthakakokilādiśabdāsādṛśyācca",
    "GSP28jsbh1-3u:959": " gāvyādiśabdavattanmūlakasya,",
    "GSP28jsbh1-3u:960": " śaktibhramasyāpyasaṃbhavenārthasyāpyaviplutiniścayādanādi- mlecchavyavahārasyāpi vācakatvakalpanāvighātaḥ /",
    "GSP28jsbh1-3u:961": " nahyadṛṣṭārtheṣu śākyādibhyo manvādīnāmiva padasvarūpajñāne itarebhyor'thanirṇaye 'nyasya balīyastvaṃ kiñcidviruddhamasti,",
    "GSP28jsbh1-3u:962": " pratyutākāṅkṣitapadārthajñāne sādhakameveti bhāvaḥ /",
    "GSP28jsbh1-3u:963": " abhyupetyāpitu virodhaṃ śāstraprasiddheḥ daurbalyaṃ darśayati --- ataeveti //",
    "GSP28jsbh1-3u:964": " sthāpitatvāditi //",
    "GSP28jsbh1-3u:965": " nahi --- tatra svarūpabalābalāpekṣayā tatsaṃbandhyanyapramāṇagatabalābalamātraṃ durbalamuktam,",
    "GSP28jsbh1-3u:966": " natvāśrayabalābalamiti --- yuktam;",
    "GSP28jsbh1-3u:967": " svarūpabalābalāpekṣayā tatsaṃbandhyanyagatabalābalamātradaurbalyasya pratipāditatvāt /",
    "GSP28jsbh1-3u:968": " tatsaṃbandhyanyacca yathā pramāṇaṃ tathā āśrayo 'pīti na doṣaḥ /",
    "GSP28jsbh1-3u:969": " etacca bhāṣyakāramatenoktam ;",
    "GSP28jsbh1-3u:970": " vārtikakāramate śiṣṭākopādhikaraṇabhaṅgenānyathāsūtrāṇāṃ yojanāt,",
    "GSP28jsbh1-3u:971": " prameyabalābalajyāyastvasya tatra pūrvamanirūpaṇādihaiva āśrayagatabalābalāpekṣayā prameyabalābalasya vicāryatvāt //",
    "GSP28jsbh1-3u:972": " (vārtikamate asyaivādhikaraṇasya viṣayaviśeṣe mlecchaprasiddhiprābalyasādhakateti nirūpaṇam)",
    "GSP28jsbh1-3u:973": " ato vārtikamate mlecchaprasiddheḥ prāmāṇyāprāmāṇyavicārasyeva tadgatabalābalavicārasyāpi ihaiva kartavyatvādupajīvyatayedamadhikaraṇaṃ pīlvādivarṇakāt prāk arthato draṣṭavyam /",
    "GSP28jsbh1-3u:974": " evañcāsmin mate prameyabalābalajyāyastvasthāpanasyātra pūrvapakṣākathanaṃ prati hetvākāṅkṣā saṃbhavati;",
    "GSP28jsbh1-3u:975": " tathāpi virodhe mlecchaprasiddheraprāmāṇye ukter'thādevāvirodhe prāmāṇyahetoḥ pūrvapakṣasādhakasyāsaṃbhavāt sūtrakṛtāpi svātantryeṇa tadakathanādeva cātra tadakathanamiti jñeyam //",
    "GSP28jsbh1-3u:976": " iti pañcamaṃ mlecchaprasiddhiprāmāṇyādhikaraṇam //",
    "GSP28jsbh1-3u:977": " (B1) prayogaśāstram iticet //",
    "GSP28jsbh1-3u:978": " sarvasmṛtīnāṃ kalpasūtrāṇāṃ vā ṣaḍaṅgānāmeva vā śākyādigranthānāṃ vā vedatvaṃ vedatulyatvaṃ vā bhavatu;",
    "GSP28jsbh1-3u:979": " na śrutyādimūlakatve gauravāt,",
    "GSP28jsbh1-3u:980": " nityabrahmayajñavidhiviṣayatvānupapatteśca,",
    "GSP28jsbh1-3u:981": " ṣaḍaṅgānāṃ tu “ṣaḍaṅgameke” --- iti smṛterapi vedatvam /",
    "GSP28jsbh1-3u:982": " buddhabodhāyanamaśakādibhistu samākhyā kaṭhādivatpravacananimittatvenāpyupapanneti",
    "GSP28jsbh1-3u:983": " prāpte --- dṛḍhakartṛsmaraṇātkaṭhādivatpravacananimittatvānupapatternaiṣāṃ vedatvaṃ vedatulyatvaṃ vā /",
    "GSP28jsbh1-3u:984": " pratimanvantarañcaivaṃvidhānāṃ granthānāṃ sattvānnityabrahmayajñavidhiviṣayatvopapattiḥ /",
    "GSP28jsbh1-3u:985": " ekagrahaṇāttu “ṣaḍaṅgameke” iti paramatopanyāsaḥ /",
    "GSP28jsbh1-3u:986": " tasmādeṣāṃ smṛtyadhikaraṇanyāyena vedamūlakatvameva /",
    "GSP28jsbh1-3u:987": " śākyādigranthānāṃ tu tadasambhavāt ābhāsatvameva /",
    "GSP28jsbh1-3u:988": " (B2) (kalpasūtraprāmāṇyaparabhāṣyakārīyādhikaraṇaśarīrasya smṛtyadhikaraṇena paunaruktyaparihārārthaṃ svataḥ prāmāṇyaparatayā vārtikakāramatānusāreṇa",
    "GSP28jsbh1-3u:989": " atra bhāṣyakṛtā sūtrānurodhena kalpasūtrāṇyudāhṛtya prāmāṇyāprāmāṇyacintā kṛtā /",
    "GSP28jsbh1-3u:990": " sā na yuktā; smṛtyadhikaraṇe vedātiriktavidyāsthānamātrasya vedamūlakatayā prāmāṇyasya sādhitatvena tadviruddhatvāt /",
    "GSP28jsbh1-3u:991": " atassiddhānte sūtradvayena svaraniyamavākyaśeṣābhidhānena vedavailakṣaṇyapratipādanāt",
    "GSP28jsbh1-3u:992": " svataḥprāmāṇyanirākaraṇapratīteḥ pūrvapakṣe svātantryeṇa prāmāṇyamabhyupetya smṛtyadhikaraṇasādhitavedamūlakatvahetukaprāmāṇyākṣepeṇa",
    "GSP28jsbh1-3u:993": " pūrvapakṣamupavarṇya tasyaiveha siddhānte nirākaraṇadvārā smṛtyadhikaraṇasādhitasya",
    "GSP28jsbh1-3u:994": " sthirīkaraṇena bhāṣyagatapramāṇāpramāṇaśabdayoḥ svātantryāsvātantryavyākhyāyāṃ ākṣepahetossarvatrāviśeṣeṇa",
    "GSP28jsbh1-3u:995": " smṛtyādiṣvapi tadākṣepasamādhānayossaṃbhavāt kalpasūtrapadaṃ bhāṣyagataṃ upalakṣaṇamabhipretya",
    "GSP28jsbh1-3u:996": " mlecchācārāṇāṃ keṣāñcidanāditvena śiṣṭācāratulyatayā svatantryaprāmāṇye 'bhihite",
    "GSP28jsbh1-3u:997": " ihāpi vedatvena vedatulyatayā vā svataḥ prāmāṇyopapatternaiṣāṃ vedamūlatvaṃ tadvirodhena",
    "GSP28jsbh1-3u:998": " vā nāprāmāṇyaṃ yuktamityanantarādhikaraṇavyutpāditaprāmāṇyopajīvanena smṛtivirodhādhikaraṇadvayākṣepādākṣepikīṃ",
    "GSP28jsbh1-3u:999": " saṃgatiṃ spaṣṭatvādapradarśyaivodāharaṇāni darśayati --- sarvasmṛtīnāmiti //",
    "GSP28jsbh1-3u:1000": " (kalpānāṃ sūtrāṇāṃ ca smṛtyadhikaraṇaviṣayatvena tadākṣepaparādhikaraṇaviṣayatvayogena kalpasūtrayoḥ lakṣaṇādinirūpaṇam)",
    "GSP28jsbh1-3u:1001": " na kevalaṃ smṛtyadhikaraṇe manvādismṛtimātramudāharaṇaṃ,",
    "GSP28jsbh1-3u:1002": " yena tāvanmātraviṣaya evāyamākṣepo bhavet,",
    "GSP28jsbh1-3u:1003": " apitu vedātiriktānāṃ sarveṣāmevodāharaṇatvāt kalpasūtrādiviṣayasyāpi tasyākṣepaṃ sūcayitumāha --- kalpasūtrāṇāṃ veti //",
    "GSP28jsbh1-3u:1004": " kalpāśca sūtrāṇi ceti vigrahaḥ /",
    "GSP28jsbh1-3u:1005": " kalpā nāma prayogaṃ kalpayantīti vyutpattyā siddharūpaprayogapratipādakā granthā bodhāyanavārāhamāśakādipraṇītāḥ,",
    "GSP28jsbh1-3u:1006": " sūtrāṇi tu sūcayantīti vyutpattyā ṛcaṃ pādagrahaṇaṃ etattīrthamityācakṣate ityādisvaparibhāṣāsvasaṃjñābhiryutāni",
    "GSP28jsbh1-3u:1007": " prayogaviśeṣonnāyakalakṣaṇapratipādakā āśvalāyanabaijāvāpakātyāyanādikṛtā granthā iti bhedaḥ /",
    "GSP28jsbh1-3u:1008": " taduktaṃ vārtike --- “siddharūpaḥ prayogo yaiḥ karmaṇāmanugamyate /",
    "GSP28jsbh1-3u:1009": " tatkalpā lakṣaṇārthāni sūtrāṇīti pracakṣate” iti //",
    "GSP28jsbh1-3u:1010": " anyatrāpi --- “laghūni sūcitārthāni svalpākṣarapadāni ca /",
    "GSP28jsbh1-3u:1011": " sarvatassārabhūtāni sūtrāṇyāhurmanīṣiṇaḥ” iti //",
    "GSP28jsbh1-3u:1012": " (śākyādigranthānāṃ kalpasūtrādhikaraṇaviṣayatvopapādanam) śākyādīti //",
    "GSP28jsbh1-3u:1013": " yadyapi smṛtyadhikaraṇe śākyādigranthānāṃ na prāmāṇyaṃ sādhitaṃ,",
    "GSP28jsbh1-3u:1014": " yenākṣepaviṣayatocyeta;",
    "GSP28jsbh1-3u:1015": " tathāpi virodhādhikaraṇe vārtikakṛtā teṣāṃ vedamūlatvāsaṃbhavenāprāmāṇyasya pratipāditatvādihākṣepasādhitahetoḥ",
    "GSP28jsbh1-3u:1016": " svātantryasyāprāmāṇyākṣepe 'pi pravṛtteḥ siddhāntānupayoge 'pi vicāraviṣayatvamupapadyate iti bhāvaḥ //",
    "GSP28jsbh1-3u:1017": " atra sarvatra vāśabdo na pakṣāntaradyotakaḥ,",
    "GSP28jsbh1-3u:1018": " kintu anāsthādyotakaḥ san sarveṣūdāharaṇatvajñāpaka eva //",
    "GSP28jsbh1-3u:1019": " (vedatvena vedatulyatvena vā lāghavāt kalpasūtrāṇāṃ prāmāṇyapūrvapakṣaḥ)",
    "GSP28jsbh1-3u:1020": " ata eva vārtike “evametāni catvāryapi vidyāsthānānī“tyuktam /",
    "GSP28jsbh1-3u:1021": " gauravāditi //",
    "GSP28jsbh1-3u:1022": " yathaiva smṛtyadhikaraṇe bhrāntyādimūlatvakalpanāto vedamūlatvakalpanāyā laghubhūtatvāt vedamūlatvamevāśritam,",
    "GSP28jsbh1-3u:1023": " tathaiva dṛḍhataraśiṣṭatraivarṇikaparigraheṇa avaśyavaktavye prāmāṇye vedamūlatvakalpanāpekṣayāpi",
    "GSP28jsbh1-3u:1024": " apauruṣeyatvakalpanāyā laghubhūtatvāttadeva yuktamāśrayitum ityapauruṣeyatvasāmyāt",
    "GSP28jsbh1-3u:1025": " manvādinibandhanāni,",
    "GSP28jsbh1-3u:1026": " vedāḥ,",
    "GSP28jsbh1-3u:1027": " dharmamūlatvāt,",
    "GSP28jsbh1-3u:1028": " vidhivadityanumānena vedatvam /",
    "GSP28jsbh1-3u:1029": " yadātu tāni avedāḥ,",
    "GSP28jsbh1-3u:1030": " vedamudrārahitatvādvedatvenābhiyuktaprasiddhyabhāvādvā kāvyavaditi satpratipakṣānumānaparāhatatvamupanyasyeta;",
    "GSP28jsbh1-3u:1031": " tadā vedatulyatvaṃ vetyarthaḥ //",
    "GSP28jsbh1-3u:1032": " (pratyakṣavedārthasaṃgrāhakatvena praṇayanavaiyarthyāpattyā vedatvena prāmāṇyanirūpaṇam)",
    "GSP28jsbh1-3u:1033": " kiñca manvādismṛtīnāṃ tirohitaprāyavedārthanibandhanatvāt kathañcidarthavattve 'pi",
    "GSP28jsbh1-3u:1034": " kalpasūtrāṇāṃ vispaṣṭaṃ sakalajanapratyakṣavedārthopanibandhanāt praṇayanānarthakyāpatteḥ",
    "GSP28jsbh1-3u:1035": " śākhāntaravadevāpauruṣeyatvena vedatvaṃ yuktam /",
    "GSP28jsbh1-3u:1036": " nahi sakalajanapratyakṣavedavākyārthaviṣayamarthaṃ vadatāmeṣāṃ puruṣaiḥ praṇayanaṃ saṃbhavati /",
    "GSP28jsbh1-3u:1037": " tathātve vāmīṣāṃ vidhāyakopasthānamātreṇa caritārthatvāt dharmapramājanakatvānupapatterdharmamūlasmaraṇānupapatteriti bhāvaḥ //",
    "GSP28jsbh1-3u:1038": " (anādibrahmayajñavidhiviṣayatvena smṛtīnāṃ svataḥpramāṇadharmādharmapramitijanakatvena śākyādignthānāṃ ca prāmāṇyanirūpaṇam)",
    "GSP28jsbh1-3u:1039": " nityabrahmayajñeti //",
    "GSP28jsbh1-3u:1040": " “aharahaḥ svādhyāyamadhīyīte“tyupakramya “yadṛco 'dhīte yadyajūṃṣi yadbrāhmaṇānītihāsānpurāṇāni kalpāni“ti nityo 'nādisiddho brahmayajñavidhiḥ",
    "GSP28jsbh1-3u:1041": " nahi kalpādīnāmādhunikatve sa upapadyata ityarthaḥ //",
    "GSP28jsbh1-3u:1042": " yadyapi na śākyādigranthānāṃ nityabrahmayajñavidhiviṣayatvam;",
    "GSP28jsbh1-3u:1043": " tathāpi śākyādigranthebhyo dharmādharmāvagateḥ svasaṃvedyatvāttasyāśca svataḥprāmāṇyasya tarkapāde sthāpitatvādāptoktatvalakṣaṇaguṇābhāve 'pi prāmāṇyāvighātaḥ /",
    "GSP28jsbh1-3u:1044": " naca --- mīmāṃsakaiḥ prāmāṇyānabhyupagame 'pi śākyaiḥ parataḥprāmāṇyābhyupagamāt āptoktatvalakṣaṇaguṇābhāve kathaṃ prāmāṇyopapattiḥ?",
    "GSP28jsbh1-3u:1045": " “utpādādvā tathāgatānāmanutpādādvā sthitaivaiṣāṃ dharmanityate“ti śākyena pravāhanityatvena kūṭasthanityatvena vā dharmanityatvasyoktatvāt,",
    "GSP28jsbh1-3u:1046": " tatra nityatvasya ca tatpratipādakāgamanityatvamantareṇānupapatteḥ nityānāṃ cāgamānāṃ asvatastve prāmāṇyānirvāhāt svatastvābhyupagame 'pi apasiddhāntānāpatteḥ",
    "GSP28jsbh1-3u:1047": " evaṃ satyapi yadi svakartṛkatvamabhyupagamyeta,",
    "GSP28jsbh1-3u:1048": " tadā kartṛdoṣeṇa prāmāṇyāvagatirbādhyetāpi,",
    "GSP28jsbh1-3u:1049": " natu tadabhyupagamo yuktaḥ; gauravāt /",
    "GSP28jsbh1-3u:1050": " evañca yadyapi vedamūlakatve nirākṛte vedatvaṃ vedatulyatvaṃ vā dūreṇāpāstam;",
    "GSP28jsbh1-3u:1051": " tathāpi “śākyādiścoraḥ svāgamaprāmāṇyagrāmaṃ pratyakṣādimūlatvenānyadvāreṇa praveṣṭumudyato",
    "GSP28jsbh1-3u:1052": " 'tīndriyārthadarśanāsāmarthyavedamārgabāhyatvalakṣaṇanyāyadaṇḍapāṇibhirmīmāṃsakaiḥ",
    "GSP28jsbh1-3u:1053": " vārito varaṃ na praviśet,",
    "GSP28jsbh1-3u:1054": " saṃprati tu mīmāṃsakānumatenāpauruṣeyatvena mahāpathenaiva prakaṭaṃ praveṣṭuṃ icchatī“ti vārtikoktarītyā saṃbhavatyevāprāmāṇyākṣepeṇa svātantryeṇa prāmāṇyamiti bhāvaḥ //",
    "GSP28jsbh1-3u:1055": " (ṣaḍaṅgavedatvanirūpaṇaprakāraḥ)",
    "GSP28jsbh1-3u:1056": " aṅgānāntu vedatve spaṣṭameva hetumāha --- aṅgānāntviti //",
    "GSP28jsbh1-3u:1057": " “mantrabrāhmaṇayorvedanāmadheyaṃ ṣaḍaṅgameka” eti gautamasmṛteḥ spaṣṭameva vedatvamityarthaḥ /",
    "GSP28jsbh1-3u:1058": " apauruṣeyatve bodhāyanabauddhamāśakādisamākhyānupapattiṃ kāṭhakādisamākhyāvadupapattyā pariharati --- buddheti //",
    "GSP28jsbh1-3u:1059": " etādṛśasamākhyāmūlikaivaiṣu lokānāṃ pauruṣeyatvabhrāntirityarthaḥ //",
    "GSP28jsbh1-3u:1060": " (dṛḍhakartṛsmaraṇena smṛtyādipauruṣeyatvavyavasthāpanam)",
    "GSP28jsbh1-3u:1061": " dṛśyābhāvasādhakasya dṛśyādarśanasyeveha kartrabhāvasādhakasyasmartavyāsmaraṇasyābhāvena",
    "GSP28jsbh1-3u:1062": " vedavadakartṛkatvānupapatteḥ pauruṣeyatve 'pi prāmāṇyasya lāghavamātreṇa tatsādhane",
    "GSP28jsbh1-3u:1063": " kālidāsādivākyeṣvapi tadāpatteḥ tasya prāmāṇyopaṣṭambhakatvena svataḥpramāṇatvābhāvācca",
    "GSP28jsbh1-3u:1064": " nāpauruṣeyatvasiddhyā vedatvaṃ vedatulyatvaṃ vetyabhipretya siddhāntamāha --- dṛḍheti //",
    "GSP28jsbh1-3u:1065": " ataśca smartavyāsmaraṇahetunā vedāpauruṣeyatve nyāyataḥ svaravākyaśeṣādimudrādibhiśca",
    "GSP28jsbh1-3u:1066": " siddhe kāṭhakādisamākhyāyāḥ tadanurodhena pravacananimittatvāṅgīkāre 'pīha kartrabhāvasādhakapramāṇābhāvena",
    "GSP28jsbh1-3u:1067": " pratyuta tatsādhakapramāṇasattvena pravacananimittatvena na tattatsamākhyā netuṃ yuktā /",
    "GSP28jsbh1-3u:1068": " evaṃ satyapi yadi traivarṇikānāṃ dharmatvasmaraṇaṃ apauruṣeyatvaṃ vinā nopapadyeta,",
    "GSP28jsbh1-3u:1069": " tataḥ kalpyetāpi tat,",
    "GSP28jsbh1-3u:1070": " tattu vedamūlatvenāpyupapannataramityabhipretyopasaṃharati --- tasmāditi //",
    "GSP28jsbh1-3u:1071": " (B1) prayojanaṃ kalpādīnāṃ vedatve tattulyatve vā yatra pratyakṣaśrutivirodhastatra vikalpaḥ /",
    "GSP28jsbh1-3u:1072": " yatra vā pratyakṣaśrutivirodhābhāve 'pi nyāyobhāsopanyāsapūrvakaṃ vacanaṃ,",
    "GSP28jsbh1-3u:1073": " tatrāpi vacanatvādeva tadanuṣṭhānaṃ,",
    "GSP28jsbh1-3u:1074": " nyāyopanyāsastu hetvadhikaraṇanyāyenārthavādaḥ /",
    "GSP28jsbh1-3u:1075": " siddhānte tu pratyakṣaśrutivirodhe sannyāyavirodhe ca yāvanmūlaśrutidarśanamananuṣṭhānalakṣaṇamaprāmāṇyam /",
    "GSP28jsbh1-3u:1076": " śrutidarśanottarantu vikalpaḥ /",
    "GSP28jsbh1-3u:1077": " yatra tu nyāyopanyāsarahitaṃ mīmāṃsānyāyaviruddhañca smṛtervacanaṃ tatra śrutimūlakatvasambhavena vacanavirodhe nyāyasyaivābhāsatvāttadartha evānuṣṭheya iti /",
    "GSP28jsbh1-3u:1078": " atra sarvatrodāharaṇāni mūloktodāharaṇadūṣaṇāni cāsmatkṛte kaustubhe draṣṭavyāni // 9 //",
    "GSP28jsbh1-3u:1079": " (B2) (nityabrahmayajñavidhiviṣayatvādiprāptavedatulyatvādinirākaraṇam)",
    "GSP28jsbh1-3u:1080": " yā tu nityabrahmayajñavidhiviṣayatvānupapattiḥ,",
    "GSP28jsbh1-3u:1081": " tāṃ pariharati --- nityeti //",
    "GSP28jsbh1-3u:1082": " yathaiva vrīhitvajātimādāya nityasaṃyogavirodhaparihāraḥ,",
    "GSP28jsbh1-3u:1083": " tathā sarvagrantheṣu vākyatvavatkalpyatvajātyanaṅgīkāre 'pi kḷpidhātvarthānusāreṇa",
    "GSP28jsbh1-3u:1084": " vedārthaprakalpakatvopādhinaivañjātīyakānāṃ granthānāṃ sarvakālaṃ keṣāñcitsaṃbhavena",
    "GSP28jsbh1-3u:1085": " pravāhanityatayā nityasaṃyogāvirodhopapatterna doṣa ityarthaḥ /",
    "GSP28jsbh1-3u:1086": " yattu aṅgānāṃ vedatvasmaraṇaṃ,",
    "GSP28jsbh1-3u:1087": " tadekagrahaṇādeva pūrvapakṣatvapratīteḥ “mantrabrāhmaṇayoḥ vedanāmadheyami“tyatraikagrahaṇābhāvena siddhāntatvapratīteḥ asanmūlakamityāha --- ekagrahaṇāttviti //",
    "GSP28jsbh1-3u:1088": " (kalpasūtrapraṇayanasārthakyopapādanam)",
    "GSP28jsbh1-3u:1089": " yattu praṇayanavaiyarthyāpādanaṃ,",
    "GSP28jsbh1-3u:1090": " tannānāśākhāgatānāmekādaśakapālatvādīnāṃ samuccitānāṃ ca prayojādyanumantraṇamantrādīnāṃ",
    "GSP28jsbh1-3u:1091": " śākhāntarīyavākyādhīnabādhopasaṃhāraparisaṃkhyāpadārthalakṣaṇāpūrvatādijñānārthatvāda yuktam /",
    "GSP28jsbh1-3u:1092": " upasaṃhārasya mīmāṃsābhijñaiḥ svaśākhāmātrādhyāyibhiḥkvacidudāharaṇaviśeṣe jñātuṃ",
    "GSP28jsbh1-3u:1093": " śakyatve 'pi sarvodāharaṇeṣu jñātumaśakyatvāt tattadarthasmṛtivikṣepakārthavādatyāgena",
    "GSP28jsbh1-3u:1094": " saṃpratyanuṣṭhānasya kartumaśakyatvācca praṇayanasārthakyopapatteḥ pariharaṇīyam /",
    "GSP28jsbh1-3u:1095": " prakṛte śākhāntaravadadhyetṛbhedābhāvāttulyādhyetṛkatvāttvanmata eva vidhyantarānarthakyamityabhyāsāt karmāntaratvāpatteratīva gauravam /",
    "GSP28jsbh1-3u:1096": " mama tu pratyakṣavidhivihitārthānuvādakatve 'pi anuṣṭhānasaukaryārthaṃ kalpādinopasthāpanamarthavaditi /",
    "GSP28jsbh1-3u:1097": " naca --- evaṃ ekaikasyāṃ śākhāyāṃ pañcaṣaṭsaṃkhyākakalpasūtrāmnānavaiyarthyam,",
    "GSP28jsbh1-3u:1098": " ekenaiva tadupasthāpanasiddheḥ iti ---vācyam;",
    "GSP28jsbh1-3u:1099": " svādhyāyādhyayanavidhau svapadopādānāt pāraṃparyāgataikaśākhādhyayananiyamasyeva “bahvalpaṃ vāsvagṛhyoktaṃ yasya yāvatprakīrtitaṃ /",
    "GSP28jsbh1-3u:1100": " tasya tāvati śāstrārthe kṛte sarvaḥ kṛto bhavedi“ti śākhāntarādhikaraṇagatasarvāṅgopasaṃhārānukalpavidhāvapi",
    "GSP28jsbh1-3u:1101": " svapadopādānena gṛhyapadopalakṣita- kalpasūtrādīnāmapi pāraṃparyāgataikagṛhyasūtrādhyayananiyamasyāpi",
    "GSP28jsbh1-3u:1102": " pratīteranekakalpasūtrādyadhyayanasyāprasaktyānekairupasthāpanena sārthakyopapatteḥ;",
    "GSP28jsbh1-3u:1103": " nahyuttarādhikaraṇe kalpasūtrādīnāṃ parigrahavyavasthāpi nirasiṣyate 'pitu tadarthavyavasthaiva /",
    "GSP28jsbh1-3u:1104": " ataśca yānyāśvalāyanakātyāyanasūtrādīni tāni tattaccaraṇaireva paṭhanīyānītyevaṃparigrahavyavasthayā netaravaiyarthyamiti bhāvaḥ /",
    "GSP28jsbh1-3u:1105": " yadapi dharmapramājanakatvāsaṃbhavaḥ ityuktaṃ,",
    "GSP28jsbh1-3u:1106": " tatra yatraiṣāṃ mūlabhūtā śrutirna pratyakṣā,",
    "GSP28jsbh1-3u:1107": " tatra laukikavākyavat dharmapramājanakatvābhāve 'pi mūlabhūtaśrutyupasthāpakatvena",
    "GSP28jsbh1-3u:1108": " dharmapramāprayojakatvopapatterbhāktameva prāmāṇyamiti smṛtyadhikaraṇa eva pratipādanānnirasanīyam /",
    "GSP28jsbh1-3u:1109": " yatra mūlabhūtā śrutiḥ pratyakṣā,",
    "GSP28jsbh1-3u:1110": " tatrāpi tattātparyāvadhāraṇasya kalpasūtrādyadhīnatvāt tātparyaviṣayībhūtārthaviṣayapramājanakatvāt tadupapattiriti kaustubhe draṣṭavyam //",
    "GSP28jsbh1-3u:1111": " (śākyādigranthāprāmāṇyavyavasthāpanam)",
    "GSP28jsbh1-3u:1112": " evaṃ vedamūlakatvena kalpādīnāṃ prāmāṇye sādhite 'pi śākyādigranthānāmapi samānanyāyātprāmāmye bhrāntiṃ prasaktāṃ pūrvahetunaiva nirasyati --- śākyādigranthānāṃ tviti /",
    "GSP28jsbh1-3u:1113": " tadasaṃbhavāditi //",
    "GSP28jsbh1-3u:1114": " vedāprāmāṇyavādibhireva tatprāmāṇyāṅgīkāreṇa vedamūlakatvasyāsaṃbhavādityarthaḥ /",
    "GSP28jsbh1-3u:1115": " (kalpasūtrādhikaraṇapūrvapakṣaprayojanāni)",
    "GSP28jsbh1-3u:1116": " nanu kalpādīnāṃ siddhānte vedamūlakatvena prāmāṇyāṅgīkāre kiṃ vicāraprayojanamityapekṣāyāmāha --- prayojanamiti //",
    "GSP28jsbh1-3u:1117": " yatra pratyakṣeti //",
    "GSP28jsbh1-3u:1118": " yathā “audumbarīṃ spṛṣṭvodgāyet” iti śrutyāveṣṭanaviṣayakasūtrasya virodho bhāṣyakāramate,",
    "GSP28jsbh1-3u:1119": " yathāvā “puroḍāśaṃ paryagnikarotī“ti kalpasūtravacanānāṃ virodhastatretyarthaḥ /",
    "GSP28jsbh1-3u:1120": " yatraveti --- yathā “anyatra tadarthavādavacanādi“ti pañcamādhyāyagatāśvalāyanavacane",
    "GSP28jsbh1-3u:1121": " “suṣiro vā etarhi paśuryarhivapāmutkhidati yadvrīhimayaḥ puroḍāśo bhavatyapidhānāya”",
    "GSP28jsbh1-3u:1122": " ityartha vādāvagatachidrāpidhānārthatvasyāgnīṣomīyapaśupuroḍāśe 'vagateḥ tasya ca",
    "GSP28jsbh1-3u:1123": " savanīye 'tideśaprāptasyāpyakaraṇaṃ “anusavanaṃ savanīyāḥ puroḍāśā nirupyante vrīhitvācchidratāyā”",
    "GSP28jsbh1-3u:1124": " ityarthavādāvagatachidrāpidhānarūpaphalakasavanīyaireva tatkāryasya siddhernyāyābhāsopanyāsapūrvakaṃ",
    "GSP28jsbh1-3u:1125": " pratipāditaṃ tadvacanamityarthaḥ //",
    "GSP28jsbh1-3u:1126": " (kalpasūtrādhikaraṇasiddhāntaprayojanāni)",
    "GSP28jsbh1-3u:1127": " sannyāyavirodheceti //",
    "GSP28jsbh1-3u:1128": " dvādaśādhyāye “chidrāpidhānārthatvāt puroḍāśo na syāt anyeṣāmevamarthatvā“dityadhikaraṇe",
    "GSP28jsbh1-3u:1129": " pūrvoktarītyā paśupuroḍāśasyākaraṇaṃ “puroḍāśena mādhyandine savane” iti liṅgāt vikalpena",
    "GSP28jsbh1-3u:1130": " vā karaṇamiti pūrvapakṣaṃ prāpayyachidrāpidhānapratipādanasyārthavādamātratvāt daśame",
    "GSP28jsbh1-3u:1131": " devatāsaṃskārārthatvasya sādhitatvānnityatvena kartavya eveti siddhāntitam /",
    "GSP28jsbh1-3u:1132": " atra mīmāṃsā sannyāyaḥ /",
    "GSP28jsbh1-3u:1133": " tadvirodha ityarthaḥ //",
    "GSP28jsbh1-3u:1134": " mīmāṃsānyāyaviruddhañceti //",
    "GSP28jsbh1-3u:1135": " yathā navame agniṣṭuti subrahmaṇyānigadagatānāṃ harivadvādipadānāṃ nyāyenānūhaḥ sādhitaḥ,",
    "GSP28jsbh1-3u:1136": " tadviruddhaṃ “agna āgaccha rohitāśva bṛhadbhāno dhūmaketo jātavedo vicarṣaṇa” ityūhitapāṭhabodhakaṃ chandogasūtrakāravacanam /",
    "GSP28jsbh1-3u:1137": " yathāvā “tathā yūpasya vedi” rititārtīyādhikaraṇe “ardhamantarvedi minotī“ti vacanena",
    "GSP28jsbh1-3u:1138": " yūpārdhoddeśenāntarvedideśāṅgatvena vihiter'thādyūpārdhasya bahirvedideśe prāpte",
    "GSP28jsbh1-3u:1139": " bahirvedītyayamanuvāda iti pūrvapakṣaṃ prāpayyāsaṃskṛtadeśa evāntarvedibarhirvedipadābhyāṃ",
    "GSP28jsbh1-3u:1140": " lakṣayitvā vidhīyata iti siddhāntitam /",
    "GSP28jsbh1-3u:1141": " tatra pūrvapakṣe yūpāṅgatvādyūpavṛddhau paśvekādaśinyāmaṅgavṛddherāvaśyakatvātpratiyūpaṃ",
    "GSP28jsbh1-3u:1142": " vedivṛddhirityetanmūlaṃ prastutotkarṣaṃ prakṛtyāpastaṃbairāmnātaṃ “yāvadyūpaṃ vedimuddhantī“ti",
    "GSP28jsbh1-3u:1143": " kalpasūtrakāravacanaṃ siddhāntanyāyaviruddham /",
    "GSP28jsbh1-3u:1144": " yathāvā dvādaśādhikaraṇe daikṣai śrute “jāghanyā patnīssaṃyājayantī“ti vākye paśvanuniṣpannajāghanyāḥ pratipattyapekṣatvāt tatpratipattyarthatayā patnīsaṃyājānāṃ vidhānam /",
    "GSP28jsbh1-3u:1145": " tataścātideśaprāptatayā paśvaikādaśinyāṃ sarvāsāmapi jāghanīnāṃ saṃskāryatvānurodhena",
    "GSP28jsbh1-3u:1146": " sarvābhiḥ patnīsaṃyājāḥ kāryā iti jāghanīsamuccayapūrvapakṣaṃ prāpayya ājyena saha",
    "GSP28jsbh1-3u:1147": " vikalpena prāptāyā jāghanyā niyamārthatvena vidhānopapattau na patnīsaṃyājādīnāṃ",
    "GSP28jsbh1-3u:1148": " aprākṛtakāryārthatvaṃ kalpanīyam /",
    "GSP28jsbh1-3u:1149": " tataśca arthakarmatve sati jāghanyā upādeyatvena vivakṣitaikatvādyayā kayācidekayā tayā patnīsaṃyājā iti siddhāntitam /",
    "GSP28jsbh1-3u:1150": " ataśca mīmāṃsānyāyaviruddham “jāghanībhiḥ patnīḥ saṃyājayantī“ti bahuvacanāntajāghanīpadaghaṭitaṃ kalpasūtrakāravacanamityarthaḥ /",
    "GSP28jsbh1-3u:1151": " yattu --- śāstradīpikāyāṃ etādṛśavacanānāṃ nyāyopanyāsarahitānāmapi mīmāṃsānyāyavirodhe sarvathāprāmāṇyamuktam,",
    "GSP28jsbh1-3u:1152": " tannyāyavirodhābhāve śrutimūlakatvābhāvāniścayāteṣu bahutvādismaraṇasya śrutimūlatvopapatterupekṣaṇīyamitivyaktaṅkaustubhe //",
    "GSP28jsbh1-3u:1153": " atreti grantho vyākhyātacaraḥ //",
    "GSP28jsbh1-3u:1154": " iti ṣaṣṭhaṃ kalpasūtrādhikaraṇam //",
    "GSP28jsbh1-3u:1155": " (avasarasaṃgatyā mūlabhūtavedagataviśeṣavicārapratijñā)",
    "GSP28jsbh1-3u:1156": " evaṃ tāvatsamṛtīnāmācārāṇāṃ ātmatuṣṭeśca vedamūlakatvena prāmāṇye dṛḍhīkṛte avasaraprāptatvāt",
    "GSP28jsbh1-3u:1157": " keṣucitsmṛtyācāreṣu mūlabhūtavedagato viśeṣaḥ tattadadhyetrācaritradhikārānadhikāravicāraphalībhūtaścintyate /",
    "GSP28jsbh1-3u:1158": " evamavasarasaṅgatimathaśabdena sūcayan viṣayaṃ darśayati --- atha yatreti //",
    "GSP28jsbh1-3u:1159": " (smṛtyādipadopalakṣaṇatānirūpaṇam)",
    "GSP28jsbh1-3u:1160": " smṛtiṣviti padaṃ purāṇamānavetihāsavyatiriktadharmaśāstragṛhyopalakṣaṇaṃ /",
    "GSP28jsbh1-3u:1161": " tathā gautamīyachandogapade apyupalakṣaṇe /",
    "GSP28jsbh1-3u:1162": " yathā gautamīyā smṛtiśchandogaireva paṭhyate tathā gobhilīyamapi;",
    "GSP28jsbh1-3u:1163": " tathā vāsiṣṭhaṃ bahvṛcaireva,",
    "GSP28jsbh1-3u:1164": " śaṅkhalikhitaṃ vājasaneyibhireva,",
    "GSP28jsbh1-3u:1165": " āpastambabodhāyanīye taittirīyaireva,",
    "GSP28jsbh1-3u:1166": " teṣāmapi pāṭhavyavasthayā vicāraviṣayatvāt /",
    "GSP28jsbh1-3u:1167": " holākādīti //",
    "GSP28jsbh1-3u:1168": " (holākādītyādipadārthaḥ)",
    "GSP28jsbh1-3u:1169": " ādipadadvayena yathā holākācāraḥ prācyaireva,",
    "GSP28jsbh1-3u:1170": " evaṃ vasantotsavaḥ,",
    "GSP28jsbh1-3u:1171": " tathā svasvakulāgatakarañjārkādisthāvarapūjādyācāro āhnīnaibukasaṃjño dākṣiṇātyaireva,",
    "GSP28jsbh1-3u:1172": " tathā “jyeṣṭhāyāṃ paurṇamāsyāṃ balīvardānabhyarcya dhāvayantī” tyudvṛṣabhayajña udīcyaireva /",
    "GSP28jsbh1-3u:1173": " tathā ayamevotsavo bhādrapadāmāvāsyāyāṃ dākṣiṇātyaireva /",
    "GSP28jsbh1-3u:1174": " tathā mātṛgaṇapūjācāraḥ pratīcyaireva iti vyavasthayā teṣāmapi vicāraviṣayatvāt /",
    "GSP28jsbh1-3u:1175": " evaṃ kvaciddeśaviśeṣe kaiścidevaṃ kiñcitkriyate teṣāmapyupalakṣaṇam //",
    "GSP28jsbh1-3u:1176": " (gṛhyāpratipādyācāraviṣayatvanirūpaṇaparanyāyasudhākhaṇḍanasūcanam)",
    "GSP28jsbh1-3u:1177": " yattu --- nyāyasudhākṛtā gṛhyāpratipādyaviṣayaviśeṣāṇāmevātra vicāraviṣayatvenodāharaṇatvaṃ,",
    "GSP28jsbh1-3u:1178": " natu pārvaṇasthālīpākopanayādīnāṃ gṛhyavihitānāmapi ityuktam;",
    "GSP28jsbh1-3u:1179": " tasyopapādanapūrvakaṃ dūṣaṇaṃ kaustubha eva draṣṭavyam //",
    "GSP28jsbh1-3u:1180": " (keṣāñcidvicārasvarūpakhaṇḍanam)",
    "GSP28jsbh1-3u:1181": " yattu --- yathāśrutabhāṣyānusārāt holākādyācārāḥ smṛtayaśca prācyādibhinnān prati pramāṇaṃ naveti vicārasvarūpaṃ kaiścit --- uktam;",
    "GSP28jsbh1-3u:1182": " tatprāmāṇyasyālokavatsarvapuruṣāsādhāraṇyāt vyavasthāśaṅkānupapatterayuktamityupekṣyam /",
    "GSP28jsbh1-3u:1183": " pramāṇabhūtamūlaśrutigataviśeṣapūrvapakṣameva phalībhūtavicārasahitaṃ darśayati --- tatreti //",
    "GSP28jsbh1-3u:1184": " (B1) anumāna //",
    "GSP28jsbh1-3u:1185": " atha yatra smṛtiṣu pāṭhavyavasthā yathā gautamīyā chandogaireva,",
    "GSP28jsbh1-3u:1186": " tathā'cāreṣu kartṛvyavasthā yathā holākādi prācyādyabhimānibhireva,",
    "GSP28jsbh1-3u:1187": " tatra tadanumeyaśrutirapi anumāpakasya niyataviṣayatvānniyatādhikārikaiveti nānyaistadanuṣṭheyamiti prāpte ----- yadyapi anumāpakaṃ niyataviṣayam;",
    "GSP28jsbh1-3u:1188": " tathāpi nānumeyaśrutau viśeṣaṇaṃ prācyatvādi dātuṃ śakyam /",
    "GSP28jsbh1-3u:1189": " nahi prācyatvaṃ nāma sarvācaritranugataṃ jātivyaktiguṇasaṃsthānādibhirnirvaktuṃ śakyam;",
    "GSP28jsbh1-3u:1190": " tattaddeśagatānāmapyanācaraṇāt,",
    "GSP28jsbh1-3u:1191": " ciravinirgataputrapautrāṇāmapyācaraṇācca /",
    "GSP28jsbh1-3u:1192": " ato viśeṣaṇābhāvāt sarvaviṣayatvam /",
    "GSP28jsbh1-3u:1193": " gautamīyādismṛtiṣu tu na chandogādhikārikatvasmaraṇaṃ,",
    "GSP28jsbh1-3u:1194": " yena śrutāvapi tatsambhāvyate /",
    "GSP28jsbh1-3u:1195": " pāṭhamātrantu teṣāṃ smṛtikartuḥ tacchākhīyatvādapyupapannam /",
    "GSP28jsbh1-3u:1196": " kartā hi chandogaḥ svaśiṣyān chandogān svagranthamadhyāpayāmāsa te 'pyanyān ityevaṃ pāṭhastanmātrevyavasthita iti tatrāpi sarvaviṣayatvameva",
    "GSP28jsbh1-3u:1197": " (B2) (svābhimatapūrvapakṣanirūpaṇam)",
    "GSP28jsbh1-3u:1198": " yathaiva dhūmasya parvatavṛttitvadarśanāt vahnerapi parvatavṛttitvenaivānumānaṃ tathaiva",
    "GSP28jsbh1-3u:1199": " śrutyanumāpakatvasya smṛtyācārarūpasya liṅgasya keṣucideva vyavasthitatvādanumīyamānāyāḥ",
    "GSP28jsbh1-3u:1200": " śruterapi vyavasthitaviṣayatvameva kalpayituṃ yuktam /",
    "GSP28jsbh1-3u:1201": " yaditu arthāpattividhayā tatkalpanaṃ,",
    "GSP28jsbh1-3u:1202": " tadā yadyapi tadviṣayaśrutikalpanamātreṇa tasyāḥ parihārānna niyatakartṛkalpanā prāmāṇikītyucyeta,",
    "GSP28jsbh1-3u:1203": " tathāpi sāmānyaśrutikalpane tatpravartitayoḥ smṛtyācārayorapi sarvaviṣayatvāpatteranupapattyaparihārādvyavasthitaśrutikalpanameva yuktamityarthaḥ",
    "GSP28jsbh1-3u:1204": " (kartṛviśeṣajñānopāyanirūpaṇam)",
    "GSP28jsbh1-3u:1205": " sarvatra kartṛviśeṣajñānaṃ sāmarthyānniṣedhavaśādupapadādvā /",
    "GSP28jsbh1-3u:1206": " yathā dvijānāmevāhitāgnitvāt śūdrādestadabhāvādagnihotrādiṣu kartṛviśeṣajñānaṃ sāmarthyāt /",
    "GSP28jsbh1-3u:1207": " yathāvā patitaṣaṇḍhādīnāṃ niṣedhādaniṣiddheṣveva patitaṣaṇḍharūpakartṛviśeṣajñānaṃ niṣedhavaśāt /",
    "GSP28jsbh1-3u:1208": " yathāvā rājasūye rājarūpakartṛviśeṣajñānaṃ rājarūpopapadādbhavati //",
    "GSP28jsbh1-3u:1209": " (prakṛte kathamapi kartṛviśeṣajñānābhāvasamarthanam)",
    "GSP28jsbh1-3u:1210": " prakṛteca na niṣedho na vā sāmarthyaṃ niyāmakamasti;",
    "GSP28jsbh1-3u:1211": " apratyakṣatvāt /",
    "GSP28jsbh1-3u:1212": " sāmarthyasyaca sarvatrāviśiṣṭatvāt /",
    "GSP28jsbh1-3u:1213": " yattu --- upapadamaśrutaṃ kalpanīyaṃ,",
    "GSP28jsbh1-3u:1214": " tattu naiva śrutau dātuṃ śakyate ityabhipretya siddhāntamāha --- yadyapīti /",
    "GSP28jsbh1-3u:1215": " smṛtimūlabhūtaśrutiṣu yadyapi caraṇaviśeṣavācitaittirīyādyupapadaṃ saṃbhavati;",
    "GSP28jsbh1-3u:1216": " tathāpi kalpakasmṛtau padāpāṭhānnāśrutakalpakaṃ kiñcidasti pramāṇam /",
    "GSP28jsbh1-3u:1217": " yastu pāṭhaḥ sa tu pāṭhaṃ vināpyavagatamātrasya smṛtivākyasya śrutikalpakatvopapatterakiñcitkaraḥ //",
    "GSP28jsbh1-3u:1218": " naca pāṭhavyavasthānupapattiḥ tatkalpikā;",
    "GSP28jsbh1-3u:1219": " tasyānyathāpyupapannatvena vyavasthākalpakatvāsaṃbhavādityabhipretyāha --- gautamīyādīti //",
    "GSP28jsbh1-3u:1220": " iti saptamaṃ holākādhikaraṇam //",
    "GSP28jsbh1-3u:1221": " - - - - - (pīlvādyadhikaraṇaiḥ vyākaraṇādhikaraṇāpaunarūktyaparihāraḥ)",
    "GSP28jsbh1-3u:1222": " atrācāraprāmāṇyaprasaṃgātsādhubhūtagośabdaprayogācārasya sāsnādimataḥ padārthasya",
    "GSP28jsbh1-3u:1223": " kāryabhūtavākyārthapramā- karaṇatvātprāmāṇyasyevāsādhugāvyādiśabdaprayogācārasya",
    "GSP28jsbh1-3u:1224": " tādṛśapramākaraṇatvamasti naveti cintā /",
    "GSP28jsbh1-3u:1225": " sāca yadyapi pīlvādivarṇake yavavarāhādhikaraṇe bhāṣyamatenābhiyuktācārāt śāstrasthācārasya",
    "GSP28jsbh1-3u:1226": " balavatvaṃ sādhitamitīhāpi smṛtyadhikaraṇasādhitasmṛtiprāmāṇyena sādhitaprāmāṇyakavyākaraṇānugṛhītācārabalīyastvāt",
    "GSP28jsbh1-3u:1227": " nodetītyetadarthaṃ prathamato mūlabhūtavyākaraṇaprāmāṇyaṃ sādhitamapi na saṃbhavatītyetadavaśyaṃ",
    "GSP28jsbh1-3u:1228": " sādhanīyameva darśayati --- smṛtyadhikaraṇeti //",
    "GSP28jsbh1-3u:1229": " (smṛtyadhikaraṇākṣepenaitadadhikaraṇapravṛttinirūpaṇam)",
    "GSP28jsbh1-3u:1230": " samūlatve tatprāmāṇyāttadanugatā eva gavādayaḥ śabdā jyotiṣṭomādikarmaṇi prayoktavyāḥ,",
    "GSP28jsbh1-3u:1231": " natu tadananugatā gāvyādayo 'pi /",
    "GSP28jsbh1-3u:1232": " nirmūlatvetu tatprāmāmyābhāvānniyāmakābhāvena pratyāyakatvāviśeṣāt sarveṣāṃ prayogassiddho bhavatītyataḥ tadākṣipya samādhīyata ityarthaḥ /",
    "GSP28jsbh1-3u:1233": " ityeka iti prayoganiyama ityarthaḥ /",
    "GSP28jsbh1-3u:1234": " ityapara iti /",
    "GSP28jsbh1-3u:1235": " sādhusvarūpaniyama ityarthaḥ //",
    "GSP28jsbh1-3u:1236": " (sādhuśabdaprayoganiyamāsaṃbhavanirūpaṇam)",
    "GSP28jsbh1-3u:1237": " tatra na tāvat ādyo niyamaḥsaṃbhavatiḥ niyamābhāvepyasādhubhyaḥ prayogasvarūpasya tatkāryābhidhānasya jāyamānatvena tatsvarūpe kārye vopayogābhāvāt",
    "GSP28jsbh1-3u:1238": " avihitatvena ca prayogasyādṛṣṭārthatvābhāvenāvaghātādiniyamasyevāpūrvepyupayoga- kalpanānupapatteśca /",
    "GSP28jsbh1-3u:1239": " atha rāgaprāptabhojanāśritaprāṅbhukhatvaniyamavadarthaprāptaprayogāśritasādhuniyamo dharmāya vidhīyate ityucyate,",
    "GSP28jsbh1-3u:1240": " tatrāha --- naceti /",
    "GSP28jsbh1-3u:1241": " na tāvadatra pratyakṣādikaṃ mūlaṃ saṃbhavati;",
    "GSP28jsbh1-3u:1242": " teṣāṃ dharmādharmayorapravṛtteḥ /",
    "GSP28jsbh1-3u:1243": " vedavākyasya mūlatayā kalpanāyāmapi pratiśabdaṃ 'gośabdenābhidadhyāt na gāvīśabdene'tyevaṃ kalpanasya anantaśrutipāṭhāsaṃbhavādasaṃbhavaḥ /",
    "GSP28jsbh1-3u:1244": " naca paṭhitānāmeva mūlatvam;",
    "GSP28jsbh1-3u:1245": " nityānumeyaśrutimūlatvasya nirākṛtatvāt /",
    "GSP28jsbh1-3u:1246": " ekaikasya ca sādhuśabdasya gāvīgoṇyādyanekāpaśabdadarśanena tadviṣayapratiṣedhānāṃ pratipadakalpane 'tyantamānantyaprasaṃgāt pāṭhānupapatteśca",
    "GSP28jsbh1-3u:1247": " 'sādhubhirbhāṣeta nāsādhubhiri'tyevaṃ sādhutvāsādhutvopapadakalpanena tatkalpanāyāṃ tayornirvaktumaśakteḥ na saṃbhava ityabhipretyāha --- pratīti",
    "GSP28jsbh1-3u:1248": " pūrvavadityanena pūrvādhikaraṇopapāditopapadāsaṃbhavarūpahetūpajīvanena pūrvapakṣotthānādanantarasaṃgatiḥ sūcitā /",
    "GSP28jsbh1-3u:1249": " nirvacanāsaṃbhavamupapādayati --- anādīti /",
    "GSP28jsbh1-3u:1250": " avadhyasmaraṇe sati vācakatvamityarthaḥ /",
    "GSP28jsbh1-3u:1251": " naca naca sādhuśabdasmaraṇāt śaktibhramādvā prayogapratyayayorupapattiḥ;",
    "GSP28jsbh1-3u:1252": " gavādiṣvapi tathātvasya vaktuṃ śakyatvena vinigamanāvirahāt /",
    "GSP28jsbh1-3u:1253": " nanu apaśabdānāṃ gavādiṣu gauṇatvameva na vācakatvam,",
    "GSP28jsbh1-3u:1254": " ityata āha --- apaśabdānāmiti //",
    "GSP28jsbh1-3u:1255": " etena --- lakṣaṇāpi --- nirastā;",
    "GSP28jsbh1-3u:1256": " tayorarthāntaraśaktipūrvakatvāditi bhāvaḥ /",
    "GSP28jsbh1-3u:1257": " ato gavyādiśabdebhyo jāyamānasyārthapratyayasya niyamena vārayitumaśakyatvāt arthapratyayābhāve",
    "GSP28jsbh1-3u:1258": " ca tatprayogasyaivāprasakterubhayathāpi “sādhūneve“ti niyamo na saṃbhavatītyabhipretya",
    "GSP28jsbh1-3u:1259": " pūrvapakṣamupasaṃharati --- ata iti /",
    "GSP28jsbh1-3u:1260": " yathāca rakṣohāgamaladhvasandehānāṃ vyākaraṇaprayojanakatvamuktaṃ tathā pūrvapakṣe pratipāditaṃ kaustubha eva draṣṭavyam //",
    "GSP28jsbh1-3u:1261": " (B1) prayogotpatyaśāstratvācchabdeṣuna vyavasthāsyāt //",
    "GSP28jsbh1-3u:1262": " smṛtyadhikaraṇanyāyena siddhamapi vyākaraṇaprāmāṇyamākṣipyate /",
    "GSP28jsbh1-3u:1263": " niyamadvayārthaṃ hi tat /",
    "GSP28jsbh1-3u:1264": " “sādhūneva prayuñjīta nāsādhūn” ityekaḥ,",
    "GSP28jsbh1-3u:1265": " “gavādaya eva sādhavo na gāvyādaya” ityaparaḥ /",
    "GSP28jsbh1-3u:1266": " na ca niyamadvayasya mūlaṃ sambhavati;",
    "GSP28jsbh1-3u:1267": " tae pratigavādiśabdamanekaśrutivākyapāṭhāsambhavāt,",
    "GSP28jsbh1-3u:1268": " sādhutvasya pūrvavannirvacanāsambhavenānugataikaśrutikalpanānupapatteśca /",
    "GSP28jsbh1-3u:1269": " nahi sādhutvaṃ nāmārthapratyāyakatvam,",
    "GSP28jsbh1-3u:1270": " anāditve sati vācakatvaṃ vā;",
    "GSP28jsbh1-3u:1271": " gāvyādiṣvapaśabdeṣvapi sattvāt,",
    "GSP28jsbh1-3u:1272": " apaśabdānāṃ kvacidvācakatvābhāve gavādiṣu gauṇatvasyāpyasaṃbhavācca /",
    "GSP28jsbh1-3u:1273": " ato vācakatvāviśeṣānna vyākaraṇena niyamaḥ saṃbhavati iti prāpte --- prayogapratyayayoḥ",
    "GSP28jsbh1-3u:1274": " sādhuśabdāpabhraṃśajānāṃ gāvyādiśabdānāṃ tacchabdopasthāpanadvāropapatterna vācakatvakalpanā;",
    "GSP28jsbh1-3u:1275": " anekaśaktikalpanāpatteḥ /",
    "GSP28jsbh1-3u:1276": " idānīntanānāṃ ca śaktibhramāttau /",
    "GSP28jsbh1-3u:1277": " naca ghaṭakalaśādipadavadvinigamanāvirahaḥ;",
    "GSP28jsbh1-3u:1278": " pāṇinyādipraṇītavyākaraṇasyaiva niyāmakatvāt /",
    "GSP28jsbh1-3u:1279": " naca nirmūlatvam;",
    "GSP28jsbh1-3u:1280": " prayoganiyame “sādhūneva prayuñjīte” tyevaṃvidhāyā ekasyā eva śrutermūlatvāt,",
    "GSP28jsbh1-3u:1281": " sādhutvaṃ cānādivācakatvaṃ,",
    "GSP28jsbh1-3u:1282": " anapabhraṣṭatvaṃ vā,",
    "GSP28jsbh1-3u:1283": " vyākaraṇābhyāsajanitasaṃskāravyaṅgyā jātirvā,",
    "GSP28jsbh1-3u:1284": " pramitavṛttyār'thapratipādakatvaṃ veti kaustubha eva kṣuṇṇam /",
    "GSP28jsbh1-3u:1285": " (B2) (na mlecchitavaiityasya viṣayasamarpaṇam)",
    "GSP28jsbh1-3u:1286": " evañca gāvyādiśabdānāmapaśabdānāmapaśabdatvābhāvāt “namlecchitavai” “āhitāgnirapaśabdaṃ",
    "GSP28jsbh1-3u:1287": " prayujye” tyādayo niṣedhāḥ pārasīkaśabdaviṣayā eva “na mlecchabhāṣāṃ śikṣete” tyādismṛtyekavākyatayā neyāḥ //",
    "GSP28jsbh1-3u:1288": " athavā --- “mantro hīnaḥ svarataḥ” ityekavākyatayāneyāḥ /",
    "GSP28jsbh1-3u:1289": " mantraviṣayasvaravarṇabhreṣaviṣayatayā vā neyā iti bhāvaḥ //",
    "GSP28jsbh1-3u:1290": " (vācakatvaṃ vināpyapaśabdaprayogapratyayayorupapattivarṇanapūrvakasādhuśabdaprayoganiyamasamarthanam)",
    "GSP28jsbh1-3u:1291": " siddhāntamāha --- prayogeti //",
    "GSP28jsbh1-3u:1292": " tacchabdopasthāpaneti //",
    "GSP28jsbh1-3u:1293": " mūlabhūtagośabdopasthāpanadvāretyarthaḥ /",
    "GSP28jsbh1-3u:1294": " aneketi //",
    "GSP28jsbh1-3u:1295": " anekeṣu śabdeṣu śaktikalpanavikalpādyāpatterityarthaḥ /",
    "GSP28jsbh1-3u:1296": " prathamataḥ karaṇāpāṭavādinā prayuktādgāvīśabdāt śrotuḥ prayojyavṛddhasyārthapratyayaḥ",
    "GSP28jsbh1-3u:1297": " tāvadgośabdopasthāpanena yadā jātastadānīmeva śrotṛpārśvasthānāṃ saṃjñāsaṃjñirūpaśaktigraho",
    "GSP28jsbh1-3u:1298": " bhramādeva jātaḥ tathaivānyeṣāmapīdānīntanānāmiti na prayogapratyayānyathānupapattyā",
    "GSP28jsbh1-3u:1299": " vācakatvakalpanamityarthaḥ /",
    "GSP28jsbh1-3u:1300": " asādhuśabdaprayoganiṣedhasya pratyakṣata evopalambhasya vakṣyamāṇatvāt tatra kalpanāprayojanābhāvamarthādeva",
    "GSP28jsbh1-3u:1301": " vā tatsiddhamabhipretya sādhuprayogamūlabhūtaśrutikalpanāmeva darśayati --- prayogeti //",
    "GSP28jsbh1-3u:1302": " (pārthasārathyuktasādhutvanirvacanaṃ tatra prakāśakārāṇāṃ vyākhyānaṃ dalaprayojanaṃ ca)",
    "GSP28jsbh1-3u:1303": " prathamataḥ pārthasārathyuktaṃ sādhutvanirvacanamāha --- anādīti //",
    "GSP28jsbh1-3u:1304": " atra prakāśakārā itthaṃ tallakṣaṇārthamāhuḥ--- harikārikāyām --- “anapabhraṣṭatānādiryadvābhyudayayogyatā /",
    "GSP28jsbh1-3u:1305": " vyākriyāvyañjanīyā vā jātiḥ kāpīha sādhutā” /",
    "GSP28jsbh1-3u:1306": " iti nirvacanaṃ tredhākṛtam /",
    "GSP28jsbh1-3u:1307": " tatrādṛṣṭasādhanatvapakṣau vihāya haradattena --- “anidaṃprathamāḥ śabdāḥ sādhavaḥ parikīrtitāḥ /",
    "GSP28jsbh1-3u:1308": " ta eva śaktivaikalyapramādālasatādibhiḥ /",
    "GSP28jsbh1-3u:1309": " anyathoccaritāḥ puṃbhiḥ apaśabdā udāhṛtāḥ /",
    "GSP28jsbh1-3u:1310": " ” iti prathamapakṣasyaiva vistareṇokteḥ sa evādṛtaḥ pārthasārathinā /",
    "GSP28jsbh1-3u:1311": " tatra yadyapi anāditvamātraṃ sādhutvanirvacanamatra pratīyate;",
    "GSP28jsbh1-3u:1312": " tathāpi anapabhraṣṭaviśeṣitaṃ tat draṣṭavyam /",
    "GSP28jsbh1-3u:1313": " tadeva 'manādiranapabhraṣṭatā sādhutvami'ti tadgranthe 'ntye upasaṃhārāt,",
    "GSP28jsbh1-3u:1314": " harikārikāyāmapi viśeṣaṇaviśeṣyabhāvadarśanāccetarayo 'ranapabhraṣṭatānādiri'tyatra vāśabdaprayogācca /",
    "GSP28jsbh1-3u:1315": " tatra yadyanapabhraṣṭatvamātramucyeta tadā ṭighubhādisaṃjñāsvativyāptiḥ /",
    "GSP28jsbh1-3u:1316": " ato 'nāditvapraveśaḥ /",
    "GSP28jsbh1-3u:1317": " taduktaṃ haradattena --- “yāstvetāḥ svecchayā saṃjñāḥ kriyante ṭighubhādayaḥ /",
    "GSP28jsbh1-3u:1318": " kathaṃ nu tāsāṃ sādhutvaṃ naiva tāḥ sādhavo matāḥ /",
    "GSP28jsbh1-3u:1319": " anapabhraṃśarūpatvānnāpyāsāmapaśabdatā /",
    "GSP28jsbh1-3u:1320": " hastaceṣṭā yathā loke tathā saṃketitā imāḥ /",
    "GSP28jsbh1-3u:1321": " nāsāṃ prayoge 'bhyudayaḥ pratyavāyo na vā bhavet /",
    "GSP28jsbh1-3u:1322": " ” iti //",
    "GSP28jsbh1-3u:1323": " anāditvamātroktau anarthakaikavarṇasamudāye 'tivyāptamityanapa- bhraṣṭapadopādānam //",
    "GSP28jsbh1-3u:1324": " (anapabhraṣṭatvapariṣkāraḥ)",
    "GSP28jsbh1-3u:1325": " nanu --- anapabhraṣṭatvaṃ atra yadyanādiryaḥ śabdaḥ sa ca pratyāyaka iti sādhutvalakṣaṇārthe",
    "GSP28jsbh1-3u:1326": " kriyamāṇe yadyapi nāmakaraṇasaṃketite rudrādiśabde anādiśabdatvādapatyarūpārthapratyāyakatvāllakṣaṇasamāveśasaṃbhavaḥ;",
    "GSP28jsbh1-3u:1327": " tathāpi goṇīśabdasyāvapanavācino 'nāditvāt gorūpārthapratyāyakatvācca gavi sādhutvāpattiḥ,",
    "GSP28jsbh1-3u:1328": " atastatparihārārthaṃ yadarthaviṣayapratyāyakatvamanādiḥ sa tatra sādhurityucyeta,",
    "GSP28jsbh1-3u:1329": " tarhi rudrādiśabdasya śivādyarthapratyāyakatvasyānāditvābhāvāt asādhutvāpattiriti ---cet,",
    "GSP28jsbh1-3u:1330": " ucyate; nāmakaraṇavidhinānādireva putratvopādhinā saṃketitaḥ kartavyatayā vihitaḥ iti tena sāmānyopādhinānādyeva putrādipratyāyakatvaṃ rudrādiśabdānāmiti na doṣaḥ /",
    "GSP28jsbh1-3u:1331": " ato yadarthapratyāyakatvamanādi sa tatrārthe sādhuriti yuktam lakṣaṇamiti //",
    "GSP28jsbh1-3u:1332": " (anādivācakatvamityatra na viśeṣaṇaviśeṣyabhāvaḥ kintu lakṣaṇadvayamiti nirūpaṇam)",
    "GSP28jsbh1-3u:1333": " atredamavadheyam --- yadyarthapratyāyakatvaṃ śaktyocyate,",
    "GSP28jsbh1-3u:1334": " tadā gaṅgāgnipadayoḥ tīramāṇavakayorasādhutvāpattiḥ /",
    "GSP28jsbh1-3u:1335": " naca asmanmate śakyārthasyaiva tīrādyupasthāpakatvāt gaṅgādipadānāṃ tīrādipravāhavācakatvenaiva tīrādau sādhutvamiti prakāśakāroktaṃ yuktam;",
    "GSP28jsbh1-3u:1336": " tatra yadi śakyārthapratyāyakatvameva vācyam,",
    "GSP28jsbh1-3u:1337": " tāvatāpi anādipadopādānavaiyarthyam;",
    "GSP28jsbh1-3u:1338": " ṭighubhādisaṃjñāsu śakterevābhāvena śakyārthapratyāyakatvamātreṇa nirākaraṇopapatteḥ,",
    "GSP28jsbh1-3u:1339": " sādiśaktisvīkāre ca sādhutvasyāpyāpatteśca /",
    "GSP28jsbh1-3u:1340": " anyathā arthavattvābhāvena prātipadikasaṃjñābhāvāṭṭerityādiṣaṣṭhyanāpatteḥ /",
    "GSP28jsbh1-3u:1341": " yattu ṭerityādīnāṃ śabdānukāratvāṅgīkāreṇa sādhutvamaṅgīkṛtya śabdaparatver'thaparatvābhāvāt",
    "GSP28jsbh1-3u:1342": " śabdasyaiva lopādikāryānvayāpattimāśaṅkya śabdaparasyaiva lakṣaṇayār'thaparatvaṃ yaduktam,",
    "GSP28jsbh1-3u:1343": " tatsvayameva pūrvaṃ sādhutvānaṅgīkārāt pūrvāparaviruddhatvāt śabdaparatvasyāpi anāditvābhāvādvedokta",
    "GSP28jsbh1-3u:1344": " “helaya” ityādiśabdānāṃ anukaraṇatvāṅgīkāreṇa sādhutvena svayamaṅgīkṛtānāṃ anādyarthapratyāyakatvābhāvācca",
    "GSP28jsbh1-3u:1345": " lakṣaṇasyāvyāpteścāyuktam /",
    "GSP28jsbh1-3u:1346": " vastutastu --- vṛttigrahābhāve ṭighubhādīnāṃ arthabodhakatvānupapattervṛttāvapi ca",
    "GSP28jsbh1-3u:1347": " lakṣaṇāgauṇyoḥśakyapūrvakatvenāsaṃbhavātsaṃketatvena ca gāvyādiśabdavacchabdopasthāpanena",
    "GSP28jsbh1-3u:1348": " śaktibhrameṇa vā bodhakatvānupapatteravaśyakalpyāyāṃ śaktau śabdaviṣayaśaktisvīkāreṇa",
    "GSP28jsbh1-3u:1349": " arthaparatvameva yuktamiti tatrānādyarthapratyāyakatvābhāvāt durupapādameva sādhutvamityanādipadopādānaṃ vyarthameva /",
    "GSP28jsbh1-3u:1350": " ato 'nādiriti bhinnaṃ lakṣaṇam,",
    "GSP28jsbh1-3u:1351": " aparaṃ ca anapabhraṣṭateti lakṣaṇam,",
    "GSP28jsbh1-3u:1352": " na tu viśeṣaṇaviśeṣyabhāvaḥ /",
    "GSP28jsbh1-3u:1353": " ataeva śāstradīpikāyāṃ “sarvakālavṛttitvameva cānāditvaṃ sādhutvam /",
    "GSP28jsbh1-3u:1354": " taccāvicchinnapāraṃparyādabhiyuktasmaraṇena sulabhami“tyuktamiti mūlagranthavirodho",
    "GSP28jsbh1-3u:1355": " 'pītyabhipretya harikārikāgatānapabhraṣṭatāpadasya yayāśrutārthaparatvamevāṅgīkṛtya",
    "GSP28jsbh1-3u:1356": " dvitīyaṃ lakṣaṇamāha --- anapabhraṣṭatva veti //",
    "GSP28jsbh1-3u:1357": " karaṇāpāṭavādijanyāpabhraṃśarahitatvamityarthaḥ //",
    "GSP28jsbh1-3u:1358": " (dvitīyalakṣaṇāsvārasyena tṛtīyaṃ tadasvārasyena tṛtīyaṃ ca lakṣaṇaṃ nirvakti)",
    "GSP28jsbh1-3u:1359": " idamapi humādyanarthakavarṇeṣvativyāptam,",
    "GSP28jsbh1-3u:1360": " ato lakṣaṇāntaramāha --- vyākaraṇeti //",
    "GSP28jsbh1-3u:1361": " atrāpi na gavādiśabdeṣvevānugatāgāvyādiśabdebhyo vyāvṛttā sādhutvaṃ nāma jātiḥ saṃbhavati;",
    "GSP28jsbh1-3u:1362": " loke gavādiśabdamātravṛttisādhuśabdaprayogābhāvena tadaṅgīkāre mānābhāvāt /",
    "GSP28jsbh1-3u:1363": " kiñca vyākaraṇānugataśabdamātravṛttitvena tatsvīkāre vacantītyasyāpi sādhutvāpattiḥ /",
    "GSP28jsbh1-3u:1364": " yatra prayujyamānatve sati vyākaraṇānugatatvaṃ tatra sādhutvajātisvīkāre gavādipadasyānekakramikavarṇasamudāyātmakatvena",
    "GSP28jsbh1-3u:1365": " yaugapadyāsaṃbhavāt “anārabdhe tu gośabde gośabdatvaṃ kathaṃ bhavedi“ti nyāyena padatvādijāteriva",
    "GSP28jsbh1-3u:1366": " sādhutvādijāterapyasaṃbhava evetyayuktaṃ lakṣaṇaṃ matvā nyāyasudhākāroktaṃ lakṣaṇāntaramāha",
    "GSP28jsbh1-3u:1367": " --- pramitavṛttyeti //",
    "GSP28jsbh1-3u:1368": " (vṛttitvādinirvacanāsaṃbhavena vṛttīyalakṣaṇe prakāśakṛto dūṣaṇaparihārau)",
    "GSP28jsbh1-3u:1369": " yattu atra prakāśakāraiḥ na śaktyādyanugataṃ vṛttitvaṃ nāma kiñcit śakyate nirvaktumiti dūṣaṇaṃ dattam,",
    "GSP28jsbh1-3u:1370": " tat śaktilakṣaṇāgauṇīṣu vṛttipadasya śāstrakāraiḥ saṃketitasyaiva laghunopāyena lakṣaṇe praveśānnirvacane prayojanābhāvādayuktam /",
    "GSP28jsbh1-3u:1371": " yadapi ādhunikasaṃketitanāmasu vṛttitvābhāvāllakṣaṇasyāvyāptiriti teṣāṃ dūṣaṇam,",
    "GSP28jsbh1-3u:1372": " tat “dvādaśe 'hani pitā nāma kuryādi“ti sāmānyavidhinā putratvopādhinā sarveṣāṃ devadattaśabdādīnāṃ saṃketakaraṇena śakteḥ pramitatvādayuktam",
    "GSP28jsbh1-3u:1373": " uktañca hariṇā --- “puntrādināmakaraṇe gṛhyeṣu niyamaśrute /",
    "GSP28jsbh1-3u:1374": " anādiśaktitā saṃjñāsvapi naiva virudhyate /",
    "GSP28jsbh1-3u:1375": " ” iti //",
    "GSP28jsbh1-3u:1376": " teṣāmanāditāsaṃjñāsvapītipāṭhaḥ /",
    "GSP28jsbh1-3u:1377": " tasmāt teṣāmapyanāditāṅgīkārādarthapratyāyanarūpakāryānurodhenāvaśyaka eva śaktisvīkāra iti na doṣaḥ //",
    "GSP28jsbh1-3u:1378": " ṭighubhādisaṃjñāsvapi pūrvoktarītyār'thaparāṇāṃ sādiśaktisvīkārāt nāvyāptiḥ /",
    "GSP28jsbh1-3u:1379": " apaśabdānāṃ tu tattacchabdopasthāpanena arthapratyāyanāt vṛttyanaṅgīkārānnāpyativyāptiriti yuktaṃ lakṣaṇamityarthaḥ //",
    "GSP28jsbh1-3u:1380": " (vacantītyādīnāṃ sādhutvaparihāropāyaḥ)",
    "GSP28jsbh1-3u:1381": " atra śaktibhrameṇārthapratyāyake 'paśabde 'tiprasaṃgavāraṇāya pramitapadopādāne 'pi yatra yaḥ śabdaḥ prayujyate,",
    "GSP28jsbh1-3u:1382": " tasyaiva tādṛśārthapratyāyakatvamityapi niveśanīyam;",
    "GSP28jsbh1-3u:1383": " itarathā ghaṭaśabdasya paṭe sādhutāpatteḥ /",
    "GSP28jsbh1-3u:1384": " tataśca etādṛśasādhutvasya vyākaraṇānugatatvameva śaktinirṇayadvārābhivyañjakam /",
    "GSP28jsbh1-3u:1385": " vacantītyādau vyākaraṇānugatatvasya “nahi vacirantiparaḥ prayujyate” iti kātyāyanena",
    "GSP28jsbh1-3u:1386": " niṣedhakaraṇenābhāvānna sādhutvamiti sādhutvāsādhutvopalakṣaṇenaikasyā eva śaktinirṇāyakatvānna",
    "GSP28jsbh1-3u:1387": " ghaṭakalaśādivadvinigamanāviraha iti bhāvaḥ //",
    "GSP28jsbh1-3u:1388": " (āśaṅkānirāsapūrvakaṃsādhubhireva bhāṣeteti niyamasvarūpatadvyāvartyāṃśādinirūpaṇam)",
    "GSP28jsbh1-3u:1389": " nanu --- atra kīdṛśo niyamo vivakṣitaḥ,",
    "GSP28jsbh1-3u:1390": " kiṃ sādhubhirbhāṣetaivetyevaṃ kriyāviṣayako vā ?",
    "GSP28jsbh1-3u:1391": " uta yadbhāṣitavyaṃ tatsādhubhireveti sādhanaviṣayo vā? /",
    "GSP28jsbh1-3u:1392": " nādyaḥ, maune doṣāpatteḥ /",
    "GSP28jsbh1-3u:1393": " nāntyaḥ; bhāṣaṇaṃ hi nārthapratipādanamātram /",
    "GSP28jsbh1-3u:1394": " akṣinikocādāvaprayogāt,",
    "GSP28jsbh1-3u:1395": " kintu śabdavyāpārasādhyaṃ arthapratipādanam,",
    "GSP28jsbh1-3u:1396": " tatra ca vācakasya sādhuśabdasyaiva prāpteratyantāvācakāsādhuprayogāprasakteḥ kathañcidasādhuprāptyā tanniyamakaraṇe 'kṣinikocāderapi kathañcitprāptyā nivṛttyāpattiriti --- cet,",
    "GSP28jsbh1-3u:1397": " parihṛtametadācāryaiḥ /",
    "GSP28jsbh1-3u:1398": " svābhiprāyaprakāśanadvārār'thaprakāśanamātramatra bhāṣetetyanena lakṣaṇayocyate,",
    "GSP28jsbh1-3u:1399": " yadi śabdavyāpāradvārār'thajñāpanarūpaṃ bhāṣaṇamucyeta,",
    "GSP28jsbh1-3u:1400": " tadā sādhuvyatiriktopāyāprasaktyā sādhuniyamo 'narthako bhavet,",
    "GSP28jsbh1-3u:1401": " iha tu svābhiprāyaprakāśanadvārār'thajñāpanarūpaṃ bhāṣaṇamuddiśya sādhuniyamavidhau ca na maune doṣaḥ /",
    "GSP28jsbh1-3u:1402": " tatroddeśyābhāvādeva vidhyapravṛttermaunavyāvartanāt yatrāpi bhojanādau vaidhaṃ maunaṃ,",
    "GSP28jsbh1-3u:1403": " tatrāpi etadvidhipravṛttyākṣinikocādivyāvartanāt hastasaṃjñādinā śākāderjñāpanavāraṇādi na kāryam /",
    "GSP28jsbh1-3u:1404": " athavā --- sāmānyaviśeṣanyāyānmaunavidhinaiva sādhubhāṣaṇavidherbādhāttatphalī- bhūtākṣinikocādivyāvṛtterapi bādhānna śiṣṭācāravirodho 'pi /",
    "GSP28jsbh1-3u:1405": " nahyetādṛśe bhāṣaṇe 'sādūnāmaprasaktirasti /",
    "GSP28jsbh1-3u:1406": " atastadvyāvṛttyā yukto niyama iti /",
    "GSP28jsbh1-3u:1407": " prakārāntaramapi vārtike upapāditaṃ tatraiva draṣṭavyam /",
    "GSP28jsbh1-3u:1408": " ato yuktameva sādhuprayoganiyamamūlabhūtaśrutikalpanam //",
    "GSP28jsbh1-3u:1409": " (B1) tadabhāvaścāsādhutvam /",
    "GSP28jsbh1-3u:1410": " pratyakṣaiva ca śrutiḥ “na mlecchitavai mleccho ha vā eṣa yadapaśabda” iti mūlam /",
    "GSP28jsbh1-3u:1411": " ayaṃ ca niṣedhaḥ prakaraṇājjyotiṣṭomāṅgam;",
    "GSP28jsbh1-3u:1412": " yajñamātre 'pi ca niṣedho “yājñe karmaṇi niyamo 'nyatrāniyama” iti mahābhāṣyādyanusārāt /",
    "GSP28jsbh1-3u:1413": " sādhuprayoganiyamāt paraṃ phalodaya ityapi;",
    "GSP28jsbh1-3u:1414": " “ekaḥ śabdaḥ samyag jñātaḥ suprayuktaḥ svarge loke kāmadhugbhavatī“ti vacanāt /",
    "GSP28jsbh1-3u:1415": " (B2) (na mlecchitavai ityatra mlecchaśabdasyāpaśabdaparatvopapādanapūrvakaṃ tasyāḥ pratyakṣāyā eva sādhuśabdaprayoganiyamamūlatvopapādanam)",
    "GSP28jsbh1-3u:1416": " vastutastu --- nātra śrutyanumānamapi;",
    "GSP28jsbh1-3u:1417": " pratyakṣāyā eva tasyāḥ pāṭhasyopalaṃbhādityāha --- pratyakṣaivaveti /",
    "GSP28jsbh1-3u:1418": " vājasaneyiśākhāyāṃ hi “te 'surā helayo helaya iti vadantaḥ parābabhūvuḥ /",
    "GSP28jsbh1-3u:1419": " tasmāt brāhmaṇena na mlecchitavai mleccho ha vā eṣa yadapaśabda” iti śrutau paṭhyamānāyāṃ",
    "GSP28jsbh1-3u:1420": " vidhyarthe vihitena tavaipratyayena mlecchitavyamityarthāvagamāt pratyakṣata evāpabhāṣaṇaniṣedhācca",
    "GSP28jsbh1-3u:1421": " sādhubhāṣaṇaniyamavidhiḥ pratīyate /",
    "GSP28jsbh1-3u:1422": " naca mlecchaśabdaḥ pārasikīśabdaviṣayaḥ;",
    "GSP28jsbh1-3u:1423": " upakramopasaṃhārasthārthavādaparyālocanayāpaśabdamātraviṣayatvapratīteḥ /",
    "GSP28jsbh1-3u:1424": " upakrame ca “he araya” iti prayojye rephasthāne lakāraprayogeṇa “haihe prayoge haihayoḥ”",
    "GSP28jsbh1-3u:1425": " ityetatsūtravihitaplutāprayogeṇa “plutapragṛhyā aci nityam” iti vihitaprakṛtibhāvābhāvācca",
    "GSP28jsbh1-3u:1426": " “hetalaḥ” ityasurakṛtanividapaśabdabhāṣaṇasya parābhavarūpāniṣṭahetutvāvagaterata",
    "GSP28jsbh1-3u:1427": " evāpaśabdatvenaivopasaṃhārapratīterna mlecchabhāṣāparatvamiti bhāvaḥ //",
    "GSP28jsbh1-3u:1428": " (apaśabdabhāṣaṇaniṣedhasya kratvarthatvopapādanam /",
    "GSP28jsbh1-3u:1429": " jyotiṣṭome pratinidhitayāpi apaśabdaniṣedhopapādanaṃ ca)",
    "GSP28jsbh1-3u:1430": " nanu kathaṃ kratvarthatayāpaśabdabhāṣaṇaniṣedhaḥ?",
    "GSP28jsbh1-3u:1431": " apaśabdabhāṣaṇasya puruṣārthatvena tadviṣayakaniṣedhasya niṣedhyasamānārthakatvasya yuktatvāt,",
    "GSP28jsbh1-3u:1432": " ityata āha --- ayañceti //",
    "GSP28jsbh1-3u:1433": " “nānṛtaṃ vadaidi“ti prakaraṇāt jyotiṣṭomāṅgam /",
    "GSP28jsbh1-3u:1434": " “strayupāyamāṃsabhakṣādi puruṣārthamapi śritaḥ /",
    "GSP28jsbh1-3u:1435": " pratiṣedhaḥ kratoraṅgamiṣṭaḥ prakaraṇāśrayāt” itivārtikoktarītyā yadarthā kriyā tadartho niṣedha iti niyamasyautsargikatvāt na doṣa ityarthaḥ",
    "GSP28jsbh1-3u:1436": " na kevalaṃ jyotiṣṭoma eva tanniṣedho 'pitu yajñamātra ityāha --- yajñamātrepiceti //",
    "GSP28jsbh1-3u:1437": " naca --- evaṃ “vāgyogavidduṣyati cāpaśabdairi“ti smṛtyā vācā manasā ca yajño vartata",
    "GSP28jsbh1-3u:1438": " iti liṅgadarśanena vāgyogaśabdasya yajñaparatvāvasāyāttadvido yajñamātrasyāpaśabdabhāṣaṇe",
    "GSP28jsbh1-3u:1439": " doṣa ityarthāvagateryajñamātraviṣayaniṣedhaparasya “yājñe karmaṇī“ti mahābhāṣyavacanasyāpi",
    "GSP28jsbh1-3u:1440": " yajñamātraviṣayatayā pratīteḥ tābhyāmevavidhiniṣedhābhyāṃ itarayajña iva jyotiṣṭome",
    "GSP28jsbh1-3u:1441": " 'pi tadubhayaprāpterviśeṣato niṣedhāmnānaṃ vyarthaṃ iti --- vācyam;",
    "GSP28jsbh1-3u:1442": " niṣedhātikrame yajurvedabhreṣaprāyaścittaprāptyarthamṛtvigyajamāna- sādhāraṇyena niṣedhaprāptyarthaṃ vā tatsārthakyopapatteḥ /",
    "GSP28jsbh1-3u:1443": " athavā --- sādhuniyamenārthānnivṛttānāmapi asādhūnāṃ sādhuprayogāsaṃbhave 'vaghātāsaṃbhava",
    "GSP28jsbh1-3u:1444": " iva nakhadalanādeḥ pratinidhitvena prāptau prasaktāyāṃ tanniṣedhārthaṃ tanniṣedha",
    "GSP28jsbh1-3u:1445": " iti kaustubhadarśitarītyā vā sārthakyopapatteśca /",
    "GSP28jsbh1-3u:1446": " asmiṃśca pakṣe jyotiṣṭome sādhuprayogāsaṃbhave 'kṣisaṃketādereva pratinidhitvam,",
    "GSP28jsbh1-3u:1447": " natvasādhuśabdasyetyapi draṣṭavyam //",
    "GSP28jsbh1-3u:1448": " vastutastu --- vāgyogavidityayaṃ na svatantro niṣedhaḥ,",
    "GSP28jsbh1-3u:1449": " kintu sādhuprayoganiyamenārthādasādhubhāṣaṇanivṛtteḥ “nagire“tivadanuvādamātram “yastu prayuṅkte kuśalo viśeṣe śabdān yathāvadvyavahārakāle",
    "GSP28jsbh1-3u:1450": " so 'nantamāpnoti phalaṃ paratra ce“ti caraṇatrayavihitasya puruṣārthasya sādhuniyamasyaucityena stutyarthaṃ iti kaustubhe draṣṭavyam /",
    "GSP28jsbh1-3u:1451": " etacca “āhitāgnirapaśabdaṃ prayujya sārasvatīmiṣṭiṃ nirvapedi“ti prāyaścittavidhyanyathānupapatti- kalpitāpaśabdaniṣedhasyāpyupalakṣaṇam /",
    "GSP28jsbh1-3u:1452": " tatrāpyāhitāgnipadopādānāt tatsādhyakratumātraprasaktāpaśabdaprayoge prāyaścittavidhānāt niṣedhasya yajñamātraparatvamavasīyate //",
    "GSP28jsbh1-3u:1453": " (puruṣārthatayāpaśabdabhāṣaṇaniṣedha iti prakāśakāramataṃ tatkhaṇḍanaṃ ca)",
    "GSP28jsbh1-3u:1454": " yattu --- etasya yajñātiriktavyavahāre puruṣārthatayāpaśabdabhāṣaṇaniṣedhaparatvaṃ prakāśakārā varṇayanti,",
    "GSP28jsbh1-3u:1455": " tasya dūṣaṇaṃ kaustubhe draṣṭavyam /",
    "GSP28jsbh1-3u:1456": " ataeva “anyatrāniyama” iti bhāṣyakārīyaṃ vacanaṃ āhitāgnīnāmapi vyavahārakāle harināmakīrtanādapaśabdabhāṣaṇācāro 'nugṛhīto bhavatītyalaṃ vistareṇa",
    "GSP28jsbh1-3u:1457": " (satyaṃ vadet,",
    "GSP28jsbh1-3u:1458": " nānṛtaṃ vadedityanayoḥ prayoganiyamamūlatvamitiśāstradīpikātadvyākhyānayoḥ siddhāntakhaṇḍanam)",
    "GSP28jsbh1-3u:1459": " yattu --- samyaktvāsamyaktvavācisatyānṛtapadopādānāt “satyaṃ vadet” “nānṛtaṃ vadet”",
    "GSP28jsbh1-3u:1460": " ityanayoreva śrutismṛtiṣu śrūyamāṇayorvidhiniṣedhayoḥ prayoganiyamāṃśe mūlatvopapatterekopalakṣaṇāsaṃbhavena",
    "GSP28jsbh1-3u:1461": " mūlakalpanānirāse na yukta iti vārtike pakṣāntaramāha --- tadeva śāstradīpikāyāmanusṛtam,",
    "GSP28jsbh1-3u:1462": " tadvadedityasyārthābhidhānārthakatvavacchabdoccāraṇaparatvādanṛtapadasyāpyarthaviṣaye",
    "GSP28jsbh1-3u:1463": " satyatvaparatvāt śabdaviṣaye vāpabhraṣṭatvaparatvāt sakṛcchrutasya anekārthaparatvāyogenobhayaniṣedhakatvāyogāt",
    "GSP28jsbh1-3u:1464": " pratyuta “eṣa ha vai satyaṃ vadan satye juhotyastamite juhoti udite prātaḥ prātaranṛtaṃ",
    "GSP28jsbh1-3u:1465": " te vadanti purodayājjuhvati ye 'gnihotrami“tyādiśrutiparyālocanayār'thaparatvāvasāyācchabdaparatvānupapattergāvyādi",
    "GSP28jsbh1-3u:1466": " śabdasya ca śiṣṭairagarhitatvātprauḍhivādamātramiti rāṇake eva vyaktam /",
    "GSP28jsbh1-3u:1467": " yattu --- somanāthena satyatvaṃ nāma vṛttyābādhitārthabodhakatvam /",
    "GSP28jsbh1-3u:1468": " tacca gauriyamiti śabde arthasya gorabādhitatvādarthaviṣayaṃ satyatvam,",
    "GSP28jsbh1-3u:1469": " gośabdasya śaktyā pratipādakatvāt śabdaviṣayasatyatvamityubhayamapi niruktarūpeṇa ekasyaiva satyaśabdasyārthaḥ /",
    "GSP28jsbh1-3u:1470": " gāvyastītyatra tu arthābādhe 'pi vṛtterabhāvācchabdānṛtatvaṃ,",
    "GSP28jsbh1-3u:1471": " arthabādhasthaletu pratipādakatvasadbhāve 'pyarthasyābādhitatvābhāvānnātiprasaṅga",
    "GSP28jsbh1-3u:1472": " ityubhayaṃ niruktabodhakatvābhāvenaikasyaivānṛtaśabdasyārtho 'taḥ satyānṛtaśabdayoḥ",
    "GSP28jsbh1-3u:1473": " nānekārthatāpattiḥ--- ityuktam;",
    "GSP28jsbh1-3u:1474": " tadekarūpeṇāpi pratipāditārthadvayasya yugapadvadanakriyānvayāyogāt kriyāpade anekārthakalpanayā āvṛttyāpatteranivāraṇadupekṣyam //",
    "GSP28jsbh1-3u:1475": " (apaśabdabhāṣaṇaniṣedhasya kratvarthatopasaṃhāraḥ)",
    "GSP28jsbh1-3u:1476": " evañca “na mlecchabhāṣāṃ śikṣeta” ityādiniṣedhaiḥ mlecchabhāṣāyāḥ puruṣārthatayā",
    "GSP28jsbh1-3u:1477": " sarvatra niṣedhepyapaśabdarūpānyabhāṣāniṣedhasya sarvathā kratvarthatayaivāvagateḥ",
    "GSP28jsbh1-3u:1478": " vyavahārakāle taduccāraṇānnaiva pratyavāya iti siddham //",
    "GSP28jsbh1-3u:1479": " (yajamānasaṃskāradvārā sākṣādvā kratvapūrve sādhuprayoganiyamāpūrvasyopayogaḥ)",
    "GSP28jsbh1-3u:1480": " evaṃ tāvat jyotiṣṭomaprakaraṇagataniṣedhasya prakaraṇātkratvarthatve prāpte 'pi jañjabhyamānānuvacananyāyena",
    "GSP28jsbh1-3u:1481": " jyotiṣṭomāpūrvasādhanībhūtabrāhmaṇapadopāttayajamānasaṃskāratvāvagateḥ tatra ca yajamānasyaiva",
    "GSP28jsbh1-3u:1482": " tārtīyanyāyena kartṛtvena saṃskāryatvāt tadarthāpattyā kalpitasādhuniyamavidhivihitasādhuniyamādṛṣṭasya",
    "GSP28jsbh1-3u:1483": " kratvarthatvāt tajjanyaphalādhānayogyatāsaṃpādanadvārā kratvapūrve upayogāt na vaiyarthyam /",
    "GSP28jsbh1-3u:1484": " evaṃ “yājñe karmaṇī“ti mahābhāṣyakāravacanāt yajñamātrāpūrve 'pi upayogānna vaiyarthyam /",
    "GSP28jsbh1-3u:1485": " etāvāṃstu viśeṣaḥ--- mahābhāṣyakāravacane kratuyuktapuruṣavācakapadopādānābhāvāttatsaṃskāratve",
    "GSP28jsbh1-3u:1486": " pramāṇābhāvādanṛtavadana- varjanasyaiva śuddhakratudharmatvāttatkṛtavaiguṇyaparihārārthaṃ",
    "GSP28jsbh1-3u:1487": " ṛtvigyajamānasādhāraṇyena karmāṅgabhūtavrīhyādipadārthavyavahārārthaṃ laukikaśabde",
    "GSP28jsbh1-3u:1488": " prayoktavye vyākaraṇānugataśabdaniyamāttajjanyaṃ yadavaghātādiniyamajanyādṛṣṭavat",
    "GSP28jsbh1-3u:1489": " śuddhakratvarthaṃ apūrvaṃ tadaṅgabhūtavrīhyādiniṣṭhameva kalpyate iti //",
    "GSP28jsbh1-3u:1490": " (kratvarthatvavatsaṃyogapṛthaktvanyāyena puruṣārthatvamapīti nirūpaṇam)",
    "GSP28jsbh1-3u:1491": " etāvatāca kratvarthatvena niyamādṛṣṭavaiyarthye parihṛte saṃyogapṛthaktvanyāyena",
    "GSP28jsbh1-3u:1492": " puruṣārthatāṅgīkaraṇamityapiśabdābhyāṃ sūcayan tadvaiyarthyaṃ parihartumāha --- sādhuprayoganiyamāditi //",
    "GSP28jsbh1-3u:1493": " “ekaḥ śabdaḥ suprayuktaḥ” ityanārabhyādhītavākyena phalasaṃbandhasyāpi bodhanāt tādṛśaphalasyāpūrvaṃ",
    "GSP28jsbh1-3u:1494": " vināniṣpatteḥ tatra ca jyotiṣṭomasādhyaphalopabhogalakṣaṇakāryopayogitvādvapanādineva",
    "GSP28jsbh1-3u:1495": " phalādhānayogyatārūpasaṃskārasya sādhuniyamena niṣpatterupayogānna vaiyarthyamityarthaḥ //",
    "GSP28jsbh1-3u:1496": " (ekaḥ śabda iti vākyārthasya prakṛtānuguṇasya saṃpādanaprakāraḥ)",
    "GSP28jsbh1-3u:1497": " atra ca suprayukta ityasya agre śāstrānvaya ityapi paṭhati /",
    "GSP28jsbh1-3u:1498": " tena śāstraśabdena rūḍhyā vidyāsthānavācinā vyākaraṇasyaivābhidhānāt vyākaraṇaśāstrānugatasādhuśabdabhāṣaṇaniyamasya svargasādhanatvāvagateḥ puruṣārthatā avasīyate /",
    "GSP28jsbh1-3u:1499": " tathāca rāgaprāptaprayogāśritaḥ sādhuniyamo bhojanāśritaḥ prāṅmukhatvaniyama āyuṣyaphala iva svargaphale vidhīyate /",
    "GSP28jsbh1-3u:1500": " tasya cājñātasya śabdasya prayogāśritatvāsaṃbhavādarthaprāptavyākaraṇotthajñānakarmatvasyānuvādakameva samyagjñāta iti padam /",
    "GSP28jsbh1-3u:1501": " evañcātra prayogāśritādeva phalokteḥ jñānamātrādeva dharma iti pakṣo bhāṣyādyukto 'pi abhyupetyavādenaiva neyaḥ //",
    "GSP28jsbh1-3u:1502": " (sādhuśabdānāṃ prayogāśritānāmeva phalasādhanatvaṃ na jñānamātrādityasya sopapattikamupapādanam)",
    "GSP28jsbh1-3u:1503": " ataeva jñānasya sādhuniyamārthatvena parārthatvājjñānaphalapratipādakānāṃ vacanānāṃ “yo 'śvamedhena yajate ya u cainamevaṃ vede” tivatparṇamayīnyāyenārthavādatvameva",
    "GSP28jsbh1-3u:1504": " etena --- śāstrotthajñānapūrvakaprayogasyaiva dharmahetutvābhidhānaṃ vyākaraṇavārtikakārīyaṃ --- nirastam;",
    "GSP28jsbh1-3u:1505": " prayogasya rāgaprāptatvena avidheyatvena phalasaṃbandhāsaṃbhavāt /",
    "GSP28jsbh1-3u:1506": " naca bhāṣaṇasyāpyarthajñānārthatvena parārthatvādapāpaślokaśravaṇavat “svarge loke” ityasyāpi arthavādamātratvaṃ śaṅkyam;",
    "GSP28jsbh1-3u:1507": " anārabhyavihitasya bhāṣaṇasya kratvarthatve pramāṇābhāvena dṛṣṭārthavyavahārahetutvena",
    "GSP28jsbh1-3u:1508": " śuddhapuruṣārthatvāvagateḥ phalākāṅkṣāyāṃ “phalamātreyo nirdeśādi“ti nyāyena phalapratipādakatvopapatteḥ iti bhāvaḥ //",
    "GSP28jsbh1-3u:1509": " (rāgaprāptasya sādhuprayogasyāśrayatvenānvetuṃ yogyasyopasthāpakapramāṇanirūpaṇam)",
    "GSP28jsbh1-3u:1510": " nanu evaṃ dṛṣṭārthasya rāgaprāptasya bhojanasyādhikārākhyaprakaraṇena diṅyimāśrayatvasaṃbhave",
    "GSP28jsbh1-3u:1511": " 'pi iha tadabhāve upasthitimātreṇāśrayatve kriyāntarāṇāmapyāśrayatvāpattyā suprayukta",
    "GSP28jsbh1-3u:1512": " iti nityavadanuvādānupapattiriti śaṅkāṃ pariharati --- rāgaprāptasyāpīti //",
    "GSP28jsbh1-3u:1513": " tasmādeṣeti //",
    "GSP28jsbh1-3u:1514": " prakṛtipratyayādhānarūpeṇa vyākaraṇena saṃskṛtāyā vāco bhāṣaṇarūpadhātvarthāśrayasaṃbandhavidhānāt bhāṣaṇasyāśrayatvaṃ nāsulabhamityarthaḥ //",
    "GSP28jsbh1-3u:1515": " (B1) atra hi prayogāśritaḥ sādhuniyamaḥ phaloddeśena vidhīyate /",
    "GSP28jsbh1-3u:1516": " rāgaprāptasyāpi ca sādhuprayogasya “tasmādeṣā vyākṛtā vāgudyata” iti vacanādāśrayatvasiddhiriti spaṣṭaṃ kaustubhe /",
    "GSP28jsbh1-3u:1517": " “gavādaya eva sādhavo na gāvyādaya” iti sādhusvarūpaniyamasya tu anādiprayogaparamparaiva mūlam /",
    "GSP28jsbh1-3u:1518": " ataḥ pramāṇaṃ vyākaraṇam /",
    "GSP28jsbh1-3u:1519": " yattu nyāyamūlakaṃ sphoṭādi tatrocyate śrutiviruddhaṃ ca,",
    "GSP28jsbh1-3u:1520": " tannyāyaśrutivirodhe kāmaṃ bhavatvapramāṇam //",
    "GSP28jsbh1-3u:1521": " ityaṣṭamaṃ vyākaraṇaprāmāṇyādhikaraṇam //",
    "GSP28jsbh1-3u:1522": " (B2) (atra prāsaṅgikaprakāśakāramatakhaṇḍanam)",
    "GSP28jsbh1-3u:1523": " atra prakāśakārairasya puruṣārthabhūtasādhubhāṣaṇaniyamotpattividhiparatvamaṅgīkṛtya “ekaḥ śabda” ityasya phalasaṃbandhabodhakatvamityuktam",
    "GSP28jsbh1-3u:1524": " tadekaḥ śabda ityanenaivobhayasaṃbhavādvaiyarthyāt ananyalabhyāśrayasaṃbandhavidhāyakatayaiva pariharaṇīyatvāt ayuktamiti sūcayituṃ vacanādityuktam",
    "GSP28jsbh1-3u:1525": " nahyekaḥ śabda ityanena sādhubhāṣaṇaniyamasya svargaphalasādhanatā bodhyate,",
    "GSP28jsbh1-3u:1526": " apitu suprayuktaḥ kāmadhugiti sāmānādhikaraṇyāt prayogāśritasādhuśabdaniyamasyaiveti sādhubhāṣaṇavidheranapekṣaṇādapekṣitāśrayasaṃbandhabodhakatvameva yuktam /",
    "GSP28jsbh1-3u:1527": " ata eva śāstradīpikāyāṃ tadāśritaḥ sādhuniyama ityevoktam iti bhāvaḥ //",
    "GSP28jsbh1-3u:1528": " yattu nyāyasudhākṛtāsya kratvarthatayā vidhāyakatvamuktaṃ,",
    "GSP28jsbh1-3u:1529": " tat kaustubhe nirastam tatraiva draṣṭavyam //",
    "GSP28jsbh1-3u:1530": " (gavādaya eva sādhava ityatrānādiprayogaparaṃparāyā eva mūlatvanirūpaṇam)",
    "GSP28jsbh1-3u:1531": " anādiprayogaparaṃparaiveti //",
    "GSP28jsbh1-3u:1532": " sādhutvāśrayāṇāṃ śabdānāṃ śrotrapratyakṣasiddhatvāt teṣāṃ pramāṇyaniścaya eva kevalaṃ vyākaraṇādhīna iti tatrāpi vyākaraṇāntaramūlakatvādupapannamevānādisādhusvarūpaniyamajñānam;",
    "GSP28jsbh1-3u:1533": " caturdaśamahāvidyāsthānāntargatatvena kalpādivatpravāhanityatāyā vyākaraṇe 'pi svīkartuṃ yuktatvāt /",
    "GSP28jsbh1-3u:1534": " anyathā tatrāpi nityabrahmayajñavidhiviṣayatvānupapatteḥ /",
    "GSP28jsbh1-3u:1535": " ata eva taittirīyagate “prayājānūyājeṣu vibhaktiḥ kuryā” diti brāhmaṇe vibhaktikaraṇamupapadyate /",
    "GSP28jsbh1-3u:1536": " nacaivaṃ smṛtyantaramūlakatve 'ndhaparaṃparāpattiḥ;",
    "GSP28jsbh1-3u:1537": " adṛṣṭasādhanatvasyāṣṭakādau pratyakṣāviṣayatvena andhaparaṃparāprāptāvapi “brāhmaṇyāṃ",
    "GSP28jsbh1-3u:1538": " brāhmaṇājjāto brāhmaṇa” iti smṛtyuktābhivyañjakajñānasahakṛtacakṣurgrāhyatvena brāhmaṇapratyakṣasyevehāpi",
    "GSP28jsbh1-3u:1539": " pūrvapūrvavyākaraṇāvagataprakṛtipratyayādyabhivyañjakābhyāsajanitasaṃskārasahakṛtenārthajñānānyathānupapatti-",
    "GSP28jsbh1-3u:1540": " sahakṛtena ca śrotreṇādyayāvatsādhuśabdapratyakṣopapattestadaprasakteḥ /",
    "GSP28jsbh1-3u:1541": " ato “gavādaya eva sādhava” iti svarūpaniyame 'nādiprayogaparaṃparaiva mūlamiti bhāvaḥ /",
    "GSP28jsbh1-3u:1542": " ato vedāvagatasamyaksādhuśabdaprayogātmakadharmāṅgatvena vyākaraṇaprakriyeti kartavyatayopayujyate iti siddhaṃ vyākaraṇaprāmāṇyamupasaṃharati --- ata iti //",
    "GSP28jsbh1-3u:1543": " etadupapādanapūrvakaṃ nyāyaviruddhatvena darśitaṃ kaustubhe draṣṭavyam /",
    "GSP28jsbh1-3u:1544": " śrutiviruddhaṃ ceti //",
    "GSP28jsbh1-3u:1545": " (kalerḍhak vāmadevāḍḍyaḍyau ityanvākhyānayorarthavādaviruddhayoḥ sarvaveṣṭanavadananuṣṭhānalakṣaṇāprāmāṇyanirūpaṇam)",
    "GSP28jsbh1-3u:1546": " “dṛṣṭaṃ sāme“tyadhikāre “kalerḍhak” “vāmadevādḍyaḍyā“- viti sūtrābhyāṃ kalinā vāmadevena",
    "GSP28jsbh1-3u:1547": " varṣiṇā dṛṣṭaṃ sometyarthe kāleya - vāmadevyaśabdayoḥ sādhutvānvākhyānaṃ kriyamāṇaṃ śrutiviruddham;",
    "GSP28jsbh1-3u:1548": " “yadakālayattatkāleyasya kāleyatva” mityarthavāde sukhasvīkārarūpakālaprāptinimittatvasya kāleyaśabde 'bhidhānāt /",
    "GSP28jsbh1-3u:1549": " tathā “āpo vai ṛtviyamārcchantyāsāṃ vāyuḥ pṛṣṭhe vyavartata tato vāmaṃ vasu sannyabhavat",
    "GSP28jsbh1-3u:1550": " tanmitrāvaruṇau paryapaśyatāṃ tāvabrūtāṃ vāmaṃ martyā idaṃ devebhyo 'jani tasmādvāmadevyaṃ”",
    "GSP28jsbh1-3u:1551": " ityarthavāde vāmadevya iti samabhivyāhṛtapadadvayoccāraṇakriyānimittatvasya vāmadevyapade 'bhidhānāt /",
    "GSP28jsbh1-3u:1552": " ataḥ tat yāvatmūlabhūtaśrutidarśanamananuṣṭhānalakṣaṇāprāmāṇyaviṣayaṃ bhavatu sarvaveṣṭanasmṛtivannatvetāvatā sarvasyāprāmāṇyamityarthaḥ /",
    "GSP28jsbh1-3u:1553": " prayojanaṃ pūrvottarapakṣotthaṃ prāgeva darśitam //",
    "GSP28jsbh1-3u:1554": " ityaṣṭamaṃ vyākaraṇaprāmāṇyādhikaraṇam //",
    "GSP28jsbh1-3u:1555": " (B1) (9 adhikaraṇam /",
    "GSP28jsbh1-3u:1556": " ) prayogacodanā //",
    "GSP28jsbh1-3u:1557": " vācakaśabdaprasaṅgādvācyaṃ kiṃ ghaṭatvādijātiḥ uta vyaktiriti cintā /",
    "GSP28jsbh1-3u:1558": " tadarthaṃ ca lokavedayoḥ śabdānāmanyatvamuta neti cintanīyam /",
    "GSP28jsbh1-3u:1559": " anyatve hi upāyābhāvena vaidikaśabdaśaktigrahasyāsaṃbhavānnādyā cintā'rambhaṇīyā /",
    "GSP28jsbh1-3u:1560": " ekatve tu loke vṛddhavyavahārānusāreṇa gṛhītā śaktirvede phaliṣyatīti yuktā cintā /",
    "GSP28jsbh1-3u:1561": " tatra varṇābhede 'pi svarachāndasavarṇāgamalopavikārānadhyāyādidharmabhedāt saro",
    "GSP28jsbh1-3u:1562": " rasa ityādipadayoriva lokavedayoḥ padānāmanyatvamiti prāpte ----- yatrārthabhedapratipattyanukūlo",
    "GSP28jsbh1-3u:1563": " dharmabhedastatraiva padabhedaḥ /",
    "GSP28jsbh1-3u:1564": " yathā saro rasa iti kramāt,",
    "GSP28jsbh1-3u:1565": " brahma brāhmaṇeti nyūnātiriktatvāt,",
    "GSP28jsbh1-3u:1566": " sthūlapṛṣatītyatra karmadhārayabahuvrīhyoḥ svarāt antodāttatvādyudāttatvarūpāt,",
    "GSP28jsbh1-3u:1567": " pacate dakṣiṇāṃ dehi bhojanārthaṃ pacate ityatra vyadhikaraṇapadasannidhirūpādvākyāt,",
    "GSP28jsbh1-3u:1568": " yātaḥ punarāyāti yāto devadattayajñadattau ityatra samānādhikaraṇapadasannidhirūpaśrutyā,",
    "GSP28jsbh1-3u:1569": " aśva iti agama ityarthe vyākaraṇasmṛtyā;",
    "GSP28jsbh1-3u:1570": " tadamijñasya padabhedānubhavāt /",
    "GSP28jsbh1-3u:1571": " yatra tu nārthabhedapratītistatra satyapi dharmabhede dṛḍhatarapratyamijñābalenaikatvāvadhāraṇānna padānyatvaṃ lokavedayoriti yuktā ādyā cintā",
    "GSP28jsbh1-3u:1572": " (B2) (ākṛtyadhikaraṇopoddhātasya lokavedādhikaraṇasyākṛtyadhikaraṇopakrameṇopakrame nimittanirūpaṇam)",
    "GSP28jsbh1-3u:1573": " lokavedayoḥ śabdānāmanyatvaṃ uta neti vicārārthaṃ lokavedādhikaraṇasya pūrvavyutpāditavyākaraṇaprāmāṇyādhikaraṇenāsaṃgatimabhipretya",
    "GSP28jsbh1-3u:1574": " saṅgatilobhenākṛtyadhikaraṇamevādāvārambhaṇīyaṃ,",
    "GSP28jsbh1-3u:1575": " tena ca prasaṅgasaṅgatyupapatternāsaṅgatatā /",
    "GSP28jsbh1-3u:1576": " lokavedādhikaraṇaṃ tu tadupoddhātatvena madhye saṃgatamityevaṃ saṅgatiṃ sūcayitumākṛtyadhikaraṇacintāṃ prathamato darśayati --- vācaketi //",
    "GSP28jsbh1-3u:1577": " prasaṅgādityapavādasaṃgaterapi upalakṣaṇam /",
    "GSP28jsbh1-3u:1578": " pūrvaṃ vyākaraṇaprāmāṇyasya sādhitasyeha kātyāyanenokte vyaktivācitvāṃśe 'pi prasaktasyāpavādakaraṇenāpi tadupapatteḥ /",
    "GSP28jsbh1-3u:1579": " ata eva pratipadādhikaraṇādirūpopodghātasya prakṛtamanupakramyaiva kṛtasyeveha na karaṇam;",
    "GSP28jsbh1-3u:1580": " asaṅgatiprasaṅgāt /",
    "GSP28jsbh1-3u:1581": " tatratvadhyāyāditvānnānantarasaṃgatyapekṣeti viśeṣaḥ /",
    "GSP28jsbh1-3u:1582": " athavā --- tatra “bhāvārthāḥ karmaśabdā” iti bhāvārthādhikaraṇasūtraṃ na kathañcidapi pratipadādhikaraṇe 'pi śakyaṃ yojayitumiti sūcayituṃ prakṛtamanupakramyārambha iti viśeṣaḥ //",
    "GSP28jsbh1-3u:1583": " (dravyaguṇakriyāvācakānāṃ sarveṣāmapyudāharaṇatvanirūpaṇam)",
    "GSP28jsbh1-3u:1584": " ghaṭatvādijātiriti //",
    "GSP28jsbh1-3u:1585": " nahyetāvatā dravyavācakānāmevodāharaṇatvamiti bhramitavyam;",
    "GSP28jsbh1-3u:1586": " dravyatvāvāntaravyāpyaghaṭatvādijātivat guṇatvāvāntaravyāpyaśuklatvādijāterapyaṅgīkāre bādhakābhāvāt /",
    "GSP28jsbh1-3u:1587": " karmatvāvāntarajātīnāṃ ca jyotiṣṭomatvādīnāṃ śabdāntarādipramāṇagamyatvenābhyāsādhikaraṇe sādhayiṣyamāṇatvāt teṣāmapi guṇakriyāśabdānāmudāharaṇatvopapatteḥ",
    "GSP28jsbh1-3u:1588": " evamākhyāte 'pi prakṛtipratyayayoḥ dhātvarthabhāvanāvācitve sādhite 'pi tadgatajātyupadhyanyataradharmavācitvam,",
    "GSP28jsbh1-3u:1589": " athavā --- tadupalakṣitavyaktivācitvamiti vicārasaṃbhavādudāharaṇatvaṃ draṣṭavyam //",
    "GSP28jsbh1-3u:1590": " (lokavedaśabdayoranyatve 'pi ākṛtyadhikaraṇanāvaśyakatāśaṅkāsamādhānābhyāṃ lokavedādhikaraṇāvaśyakatānirūpaṇam)",
    "GSP28jsbh1-3u:1591": " ākṛtyadhikaraṇavicāropodghātaṃ darśayati --- tadarthañceti //",
    "GSP28jsbh1-3u:1592": " śabdānāmityetadarthānāmapyupalakṣaṇam //",
    "GSP28jsbh1-3u:1593": " vede phaliṣyatīti //",
    "GSP28jsbh1-3u:1594": " yadi anyaḥ śabdo bhavettadā laukikaprayogasyārthapratyāyanārthatvena yathākathañcit tātparyādevānyatarārthāvagateḥ saṃbhavena naiva tadviśeṣavācyatvavicārasya prayojanam /",
    "GSP28jsbh1-3u:1595": " vede yadyapi prayojanamīdṛśaṃ saṃbhavati /",
    "GSP28jsbh1-3u:1596": " pūrvapakṣe “yadāhavanīye juhotī“tyatra juhoteritarahomavyaktau padavadāhavanīyasyāpi saṃbandhaḥ śrutyaiva prāpyeteti sāmānyaśāstrasya bādhāprasaktervikalpaḥ",
    "GSP28jsbh1-3u:1597": " yadātvetadadhikaraṇasiddhāntayukttyā juhoterhematvajātivācitvenākṣepādvyaktibhānaṃ,",
    "GSP28jsbh1-3u:1598": " tadā sāmānyaśāstreṇa sādhāraṇyenākṣepāt vyaktibhānepi yāvaddūrasthā padahomavyaktereva “pade juhotī” tyatra juhotinā sāhityākṣepātsāmānyaśāstrabādhānna vikalpaḥ iti;",
    "GSP28jsbh1-3u:1599": " tathāpi “yūpaṃ chinattī“tyādau lokaprasiddhacchedanādipadasamabhivyāhāreṇa yūpapadaśaktigrahepyanyatra",
    "GSP28jsbh1-3u:1600": " vede śaktigrahopāyābhāvāt naitatprayojanaṃ saṃbhavatītyekatve śabdānāṃ sādhite etaccintāphalamiti bhāvaḥ //",
    "GSP28jsbh1-3u:1601": " (āhavanīyapadavākyayoḥ sāvakāśaniravakāśanyāyaviṣayatvopapādanena vyaktivācitve 'pyupapattinirūpaṇenoktacintāprayojanāntaranirūpaṇam)",
    "GSP28jsbh1-3u:1602": " yadyapi etadāhavanīyabādhābādharūpaṃ prayojanamākare 'bhihitam;",
    "GSP28jsbh1-3u:1603": " tathāpi anyatra vyaktivācitvapakṣe 'pi “yat kiñcitprācīnamagnīṣomīyāttenopāṃśu carantī“ti",
    "GSP28jsbh1-3u:1604": " vākyena sarvanāmopasthāpitatahyaktiviśeṣe vihitasyāpyupāṃśutvasya “mandraṃ prāyaṇīyāyāmi“ti",
    "GSP28jsbh1-3u:1605": " vihitamandrasvareṇa niravakāśatayā bādhasyevehāpi sāvakāśaniravakāśanyāyena tadbādhasiddherayuktamiti",
    "GSP28jsbh1-3u:1606": " kaustubhe draṣṭavyam //",
    "GSP28jsbh1-3u:1607": " ataeva prayojanāntaraṃ svayaṃ vakṣyate //",
    "GSP28jsbh1-3u:1608": " (ekatvetu itituśabdaprayojanam)",
    "GSP28jsbh1-3u:1609": " nanvekatve 'pi phalopāyayorvedalokaviṣayatayā bhinnaviṣayatvādekāṅgavaikalyāparihāra",
    "GSP28jsbh1-3u:1610": " ityāśaṅkā loke tattatpuruṣagatoccāraṇabhedavadvede 'pi uccāraṇamātrasya bhede 'pi",
    "GSP28jsbh1-3u:1611": " śabdasvarūpabhedābhāvādayukteti tuśabdena sūcitam /",
    "GSP28jsbh1-3u:1612": " pūrvapakṣamāha --- tatreti //",
    "GSP28jsbh1-3u:1613": " (varṇābhede 'pi svarādibhedāt padabhedanirūpaṇam)",
    "GSP28jsbh1-3u:1614": " nanu --- tarkapāde “saṃkhyābhāvādi“ti sūtre balavatpratyabhijñānādeva gakārādiśabdabhedaḥ sādhitaḥ,",
    "GSP28jsbh1-3u:1615": " tenaiva tadghaṭitapadābhedo 'pi siddha evetyāśaṅkāṃ jarā rājetyādau varṇābhedasya vidyamānatve 'pi tadabhedāprayojakatvena nirasitumabhyupetyavādena varṇābhedepītyuktam /",
    "GSP28jsbh1-3u:1616": " tataśca tatra yathā dharmabheda eva padabhedaprayojakaḥ,",
    "GSP28jsbh1-3u:1617": " tathehāpītyarthaḥ /",
    "GSP28jsbh1-3u:1618": " dharmabhedameva darśayati --- svara iti //",
    "GSP28jsbh1-3u:1619": " vaidikeṣu niyataḥ svaraḥ /",
    "GSP28jsbh1-3u:1620": " “devāsa” ityādau chāndaso varṇāgamaḥ /",
    "GSP28jsbh1-3u:1621": " “tmanādeve“ṣvityādau ātmanetyākāralopaḥ /",
    "GSP28jsbh1-3u:1622": " “udgrābhaṃ ca nigrābhaṃ ce“tyādau hakārasya bhakārarūpo vikāraḥ /",
    "GSP28jsbh1-3u:1623": " chāndogyabahvṛcabrāhmaṇayoḥ svarābhāvāt gavādiśabdeṣu cāgamābhāvāt vyāpakaṃ dharmabhedamāha --- anadhyāyādīti //",
    "GSP28jsbh1-3u:1624": " anadhyāyapadaṃ svādhyāyasyāpyupalakṣaṇam /",
    "GSP28jsbh1-3u:1625": " svādhyāyo nāma vihitakāle traivarṇikaiḥ upanītairadhyayanam /",
    "GSP28jsbh1-3u:1626": " anadhyayanaṃ ca niṣiddhakāle śūdrādibhiranupanītaiśca anadhyayanam vaidikeṣu na laukikeṣviti dharmabheda ityarthaḥ /",
    "GSP28jsbh1-3u:1627": " yadyapi pāṇininā veda iva loke 'pi svarānuśāsanaṃ kṛtam;",
    "GSP28jsbh1-3u:1628": " tathāpi śiṣṭairloke svaraniyamasyānādarādvacantīvāprayogādeva svaraniyamo 'nāvaśyaka iti dhyeyam /",
    "GSP28jsbh1-3u:1629": " ādipadena guruśuśrūṣopāsābhivādanādeḥ saṃgrahaḥ /",
    "GSP28jsbh1-3u:1630": " padānyatve saṃjñādhikaraṇanyāyenārthabhedasyotsargataḥ prāptimabhipretyapadānyatvamātramupasaṃharati --- padānāmanyatvamiti //",
    "GSP28jsbh1-3u:1631": " (padāvadhāraṇopāyānitivārtikārthānusaṃdhānena siddhāntopakramanirūpaṇam)",
    "GSP28jsbh1-3u:1632": " atra ca siddhānte nārthābhedatadbhedau yadyapi padābhedatadbhedaprayojakatvenābhimatau;",
    "GSP28jsbh1-3u:1633": " śākhāntaravākyayorarthābhede 'pi bhedāt,",
    "GSP28jsbh1-3u:1634": " akṣādipader'thabhede 'pi padabhedābhāvāt,",
    "GSP28jsbh1-3u:1635": " ator'thabhedapratītyanukūlo yatra dharmabhedaḥ tatra padabheda iti kathanasya nopayogaḥ;",
    "GSP28jsbh1-3u:1636": " tathāpi siddhānte pratyabhijñānāpratyabhijñānayoreva bhedābhedayormukhyahetutvam /",
    "GSP28jsbh1-3u:1637": " tatparicāyakatayā prāyikatvena arthābhedatadbhedāvupayujyete,",
    "GSP28jsbh1-3u:1638": " tatpratipattistu dharmabhedādityabhipretya padabhedaprayojakaṃ darśayituṃ “padāvadhāramopāyān bahūnicchanti sūrayaḥ /",
    "GSP28jsbh1-3u:1639": " kramanyūnātiriktatvasvaravākyaśrutismṛtīr“iti vākyādhikaraṇagatakārikārthamāha --- yatreti //",
    "GSP28jsbh1-3u:1640": " (krameṇa tadudāharaṇanirdeśaḥ)",
    "GSP28jsbh1-3u:1641": " krameṇodāharaṇāni darśayati --- yatheti //",
    "GSP28jsbh1-3u:1642": " vilakṣaṇānupūrvīrūpakramādityarthaḥ /",
    "GSP28jsbh1-3u:1643": " sthūlapṛṣatīmityatreti //",
    "GSP28jsbh1-3u:1644": " atra samāsabhedenārthadvayasaṃdehe svararūpadharmabhedenārthabhedaniścayāt padabhedaḥ //",
    "GSP28jsbh1-3u:1645": " (sthūlapṛṣatītyatra svarabhedādarthabhedastataḥ padabhedasya ca nirūpaṇam)",
    "GSP28jsbh1-3u:1646": " tathāhi --- “sthūlapṛṣatīmanaḍvāhīmālabheta” ityatra karmadhārayapakṣe ata ityanuvartamāne",
    "GSP28jsbh1-3u:1647": " “samāsasye“tyanena sūtreṇautsargikāntodāttatve vihite “anudāttaṃ padamekavarjami“ti",
    "GSP28jsbh1-3u:1648": " sūtreṇa pūrveṣāṃ caturṇāmanudāttaḥ syāt,",
    "GSP28jsbh1-3u:1649": " tadānīṃ ca pṛṣatīśabdena matvarthalakṣaṇayā tatraiva bindumattvānvayavat sthūlatvasyāpi tatraivānvayāt sthūlā bindumatī ca gauḥ yāgasādhanamityarthaḥ sidhyati /",
    "GSP28jsbh1-3u:1650": " bahuvrīhau tu “bahuvrīhau prakṛtyā pūrvapada“miti sūtrāntareṇa viśeṣasūtreṇa sāmānyavihitāntodāttatvabādhena",
    "GSP28jsbh1-3u:1651": " pūrvapadasya prakṛtisvaravidhānāt sthūlaśabdagatalakārottarayakāre udāttasvarasya",
    "GSP28jsbh1-3u:1652": " prāpteḥ sthaulyasya pṛṣatsvevānvayāt sthūlabindumatī svataḥ sthūlā vā gauryāgasādhanamiti",
    "GSP28jsbh1-3u:1653": " arthassidhyatīti sandehe lakārottarākārodāttatvapāṭhāt bahuvrīhyanusārisvareṇa arthabhedaniścayātpadabheda ityarthaḥ //",
    "GSP28jsbh1-3u:1654": " (karmadhārayapakṣe prākṛtachāgajātibādhaprayojananirūpaṇaparaprakāśakārakhaṇḍanam)",
    "GSP28jsbh1-3u:1655": " yattu --- atra prakāśakāraiḥ karmadhārayapakṣe prākṛtacchāgajātibādhaḥ,",
    "GSP28jsbh1-3u:1656": " bahuvrīhipakṣe sthalabindumattārūpaguṇamātravidhānānna tadbādha iti prayojanabhedo 'pyuktaḥ /",
    "GSP28jsbh1-3u:1657": " sa sthūlapṛṣatīmanaḍvāhīmityevaṃ anaḍvāhīpadayuktasyaiva vākyasya mahābhāṣye nyāyasudhāyāṃ",
    "GSP28jsbh1-3u:1658": " ca pāṭhāt ubhayapakṣe 'pyanaḍvāhīvidhānāvaśyakatvena chāgajātibādhopapatteḥ ayukta",
    "GSP28jsbh1-3u:1659": " iti kaustubhe vyaktam //",
    "GSP28jsbh1-3u:1660": " (vākyāt padabhedodāharaṇam) vākyāditi //",
    "GSP28jsbh1-3u:1661": " dehītipadasamabhivyāhārādādyavākyena caturthyantanāmapadatvanirṇayaḥ /",
    "GSP28jsbh1-3u:1662": " uttaratra bhojanārthamitipadasamabhivyāhārāt tiṅantapadanirṇayastena tatra samabhivyāhārarūpadharmabhedena arthabhedāt padabheda ityarthaḥ //",
    "GSP28jsbh1-3u:1663": " (śrutipadārthanirūpaṇapūrvakatadudāharaṇanirdeśaḥ)",
    "GSP28jsbh1-3u:1664": " nyāyasudhākāradarśitaṃ śrutipadasyārthamāha --- samānādhikaraṇeti //",
    "GSP28jsbh1-3u:1665": " yāti ityākhyātapadasāmānādhikaraṇyarūpa- dharmabhedena kartṛniṣṭhaprathamāntatvena nāmatvanirṇayenārthabhedātpadabhedaḥ /",
    "GSP28jsbh1-3u:1666": " evaṃ dvivacanāntadevadattayajñadattapadasāmānādhikaraṇyarūpa- dharmabhedena yāta ityākhyātaprathamapuruṣadvivacanāntatvanirṇayenārthabhedātpadabheda ityarthaḥ //",
    "GSP28jsbh1-3u:1667": " (smṛtyā padabhedodāharaṇam) aśva iti //",
    "GSP28jsbh1-3u:1668": " aśvastvaṃ devadattetyatra ṭu o śvi gativṛddhyoriti śvidhātorluṅi “cliluṅi” iti cli",
    "GSP28jsbh1-3u:1669": " “jṝstambhvi” tyādinā cleraṅādeśe “śvayatera” ityanenekārasyākārādeśe 'ḍāgame kṛte",
    "GSP28jsbh1-3u:1670": " madhyamapuruṣaikavacananiścayasya vyākaraṇasmṛtyāvagateḥ aśvatvajātimadvācitvena",
    "GSP28jsbh1-3u:1671": " lokato nirṇītāśvarūpārthāpekṣayā bhinnārthapratīteraśvavācakapadādbhedaḥ smṛtyetyarthaḥ /",
    "GSP28jsbh1-3u:1672": " yadyapi aśvastvaṃ devadattetyatra samānādhikaraṇapadasamabhivyāhārarūpaśrutyāpyaśvajātīyavācakāśvapadādbhedaḥ sidhyati;",
    "GSP28jsbh1-3u:1673": " tathāpi tasya gauṇyā vṛttyāpyupapatteḥ madhyamapuruṣaikavacanāntatvena padabhedaniścayaḥ smṛtyadhīna eveti bhāvaḥ //",
    "GSP28jsbh1-3u:1674": " (lokavadayoḥ padabhedopāyābhāvanirūpaṇam)",
    "GSP28jsbh1-3u:1675": " evaṃ padabhedāvagatyupāyān pradarśya tadvyatirekaṃ prakṛte darśayati --- devā devāsa",
    "GSP28jsbh1-3u:1676": " ityādau dṛḍhatarapratyabhijñābādhakānāṃ pūrvoktānāmabhāve pratyabhijñābalāt na padānyatvamityarthaḥ /",
    "GSP28jsbh1-3u:1677": " upodghātamupasaṃharati --- iti yukteti //",
    "GSP28jsbh1-3u:1678": " (niyogena vikalpenetyādivārtikādyuktānantapakṣaparityāgena śāstradīpikādṛtapakṣatrayaparityāgena ca jātivyaktipakṣadvayamātreṇopakrame nimittanirūpaṇam)",
    "GSP28jsbh1-3u:1679": " tatra yadyapi “niyogena vikalpena dve vā saha samuccite /",
    "GSP28jsbh1-3u:1680": " saṃbandhaḥ samudāyo vā viśiṣṭā vaikayetarā /",
    "GSP28jsbh1-3u:1681": " gaurityuccārite sapta vastūni pratibhānti naḥ /",
    "GSP28jsbh1-3u:1682": " jātirvyaktiśca saṃbandhaḥ samūho liṅgakārake /",
    "GSP28jsbh1-3u:1683": " saṃkhyā ca saptamī teṣāmaṣṭapakṣīdvayordvayo” rityādinā vārtike 'neke pakṣā uktāḥ /",
    "GSP28jsbh1-3u:1684": " tatsakalamapi “iha pakṣasahastrāṇāṃ militā saptaviṃśatiḥ /",
    "GSP28jsbh1-3u:1685": " śatāniṣaṭcatuṣṣaṣṭiścāparāvastusaptake” ityādinā nyāyasudhāyāṃ kṛtaṃ,",
    "GSP28jsbh1-3u:1686": " tathāpi ākṛtiviśiṣṭavyaktivācitvapakṣanirāsenaiva teṣāṃ sunirasyatvādupādānāśakteśca śāstradīpikāyām ākṛtirvā vyaktirvā ākṛtiviśiṣṭavyaktirveti pakṣatrayaṃ prādhānyena darśitam /",
    "GSP28jsbh1-3u:1687": " tatra vyaktivācitvapakṣa evākṛtiviśiṣṭavyaktivācitvasaṃbhavasya svayamupapādanīyatvāt",
    "GSP28jsbh1-3u:1688": " tṛtīyapakṣasyāpi vyarthatāṃ manvāno yathābhāṣyaṃ pakṣadvayameva pradhānamabhipretya",
    "GSP28jsbh1-3u:1689": " yadarthamupodghātastadarthaṃ darśayan pūrvopanyastatvāt saṃśayamapradarśyaiva pūrvapakṣamārabhate --- tatreti //",
    "GSP28jsbh1-3u:1690": " (B1) tatrāvaghātādikriyāṇāṃ liṅgakārakasaṅkhyādīnāṃ ca jātāvayogyatvāt gauḥ śukla ityādisamānādhikaraṇanirdeśācca vyaktivācitvameva /",
    "GSP28jsbh1-3u:1691": " nacaivaṃ jātibodhānāpattiḥ;",
    "GSP28jsbh1-3u:1692": " lakṣaṇayā tadbodhopapatteḥ /",
    "GSP28jsbh1-3u:1693": " vyaktiśaktigrahasyaivavā kāryatāvacchedakaṃ jātiviśiṣṭaśābdabodhatvam /",
    "GSP28jsbh1-3u:1694": " ato na doṣaḥ /",
    "GSP28jsbh1-3u:1695": " na ca vinigamanāvirahaḥ;",
    "GSP28jsbh1-3u:1696": " lāghavasyaiva niyāmakatvāt /",
    "GSP28jsbh1-3u:1697": " tathāhi --- na śaktigrahasya svātantryeṇa kāraṇatvaṃ,",
    "GSP28jsbh1-3u:1698": " api tu lāghavācchakyatvādisambadhena ghaṭapadavattājñānasyaiva /",
    "GSP28jsbh1-3u:1699": " tataścāsmanmate ghaṭatvaṃ dharmitāvacchedakīkṛtya śakyatvasaṃbandhena ghaṭapadavattājñānasya",
    "GSP28jsbh1-3u:1700": " ghaṭo ghaṭapadavānityākārakasya viśeṣyatāsambandhena viśiṣṭaśābdabodhatvāvacchinnaṃ prati kāraṇatvam,",
    "GSP28jsbh1-3u:1701": " bhavanmate tu ghaṭatvatvaṃ dharmitāvacchedakīkṛtya tadvācyam /",
    "GSP28jsbh1-3u:1702": " ataśca ghaṭatvatvasya ghaṭetarāvṛttitvādirūpasyānekapadārthaghaṭitasya praveśāt tava kāryakāraṇabhāve gauravaṃ, na mama /",
    "GSP28jsbh1-3u:1703": " naca śakyānantyādidoṣaḥ;",
    "GSP28jsbh1-3u:1704": " tasya phalamukhatvāt /",
    "GSP28jsbh1-3u:1705": " ataśca lāghavāt vyaktāveva śaktirjātiviśiṣṭavyaktau vā natu jātāveveti prāpte --- ( B2)",
    "GSP28jsbh1-3u:1706": " (jātau liṅgasaṃkhyākārakādyanvayāyogyatvanirūpaṇam)",
    "GSP28jsbh1-3u:1707": " ayogyatvāditi //",
    "GSP28jsbh1-3u:1708": " vidhivākyeṣu vidhīyamānāvaghātādikriyāṇāṃ jātāvamūrtatvenāyogyatvam /",
    "GSP28jsbh1-3u:1709": " evaṃ “na brāhmaṇī hantavyā” ityādiniṣedheṣvapi jāternityatvena hananāprasakterayogyatvam /",
    "GSP28jsbh1-3u:1710": " evaṃ jāterekatvenaikatvātiriktadvitvādisaṃkhyānvayā- yogyatvam /",
    "GSP28jsbh1-3u:1711": " jāteḥ strītvena puṃstvānvayāyogyatvam /",
    "GSP28jsbh1-3u:1712": " amūrtatvādeva ca kriyājanyaphalāśrayatvādirūpakarmatvādikārakānvayā- yogyatvamityarthaḥ //",
    "GSP28jsbh1-3u:1713": " vastutastu --- “stanakeśavatī strī syāllomaśaḥ puruṣaḥ smṛtaḥ /",
    "GSP28jsbh1-3u:1714": " ityuktalakṣaṇasya liṅgasya jātāviva vyaktāvapi asaṃbhavastulya itiliṅgānvayāyogyatvamabhyuccayena draṣṭavyam //",
    "GSP28jsbh1-3u:1715": " (gauḥ śuklā iti sāmānādhikaraṇyasya vyaktivācitve evopapattiḥ)",
    "GSP28jsbh1-3u:1716": " gauḥ śukla iti //",
    "GSP28jsbh1-3u:1717": " śuklādipadānāṃ guṇiparatvājjātau ca guṇāśrayatvāsaṃbhavena gośabdasyaikārthapratipādakatvarūpa- sāmānādhikaraṇyānupapatteḥ tadanurodhenāpi vyaktivācitvamityarthaḥ",
    "GSP28jsbh1-3u:1718": " naca --- gośabdasya gotvaviśiṣṭavācitvāt śuklapadasya śuklaguṇaviśiṣṭaparatvāt viśeṣeṇabhede ca viśiṣṭabhedāt kathaṃ ekārthatvam iti --- vācyam",
    "GSP28jsbh1-3u:1719": " viśeṣaṇabhede 'pi “gaurna śukle” ti pratītyabhāvenobhayaviśiṣṭavyaktaikyamādāyaikārthatvopapatteḥ iti //",
    "GSP28jsbh1-3u:1720": " (vyaktiśaktāvapi lakṣaṇayā jātibhānopapattiḥ yugadvṛttidvayavirodhena pakṣāntarānusaraṇañca)",
    "GSP28jsbh1-3u:1721": " lakṣaṇayeti //",
    "GSP28jsbh1-3u:1722": " naca --- vinigamanāvirahaḥ;",
    "GSP28jsbh1-3u:1723": " pratyuta lāghavenaikasyāṃ jātau śaktikalpanāt vyaktāveva lakṣaṇeti viparītaṃ vinigamakam iti --- vācyam ;",
    "GSP28jsbh1-3u:1724": " jātervyaktiviśeṣaṃ vināpi anyatra vyaktiviśeṣe sattvena vyabhicāritvāt viśeṣaniścāyakatvāsaṃbhavena",
    "GSP28jsbh1-3u:1725": " vyakteravyabhicāreṇa jātiviśeṣaniścāyakatvena vyaktereva jātilakṣaṇāyāṃ niyāmakasattvāt //",
    "GSP28jsbh1-3u:1726": " asmin pakṣe yugapadvṛttidvayavirodhāpatteraparitoṣātpakṣāntaramāha --- vyaktiśaktigrahasyaiveti //",
    "GSP28jsbh1-3u:1727": " (vyaktiśaktivādināṃ śābdabodhe kāryakāraṇabhāvalāghavādyupapattinirūpaṇam)",
    "GSP28jsbh1-3u:1728": " svātantryeṇa kāraṇatvamiti //",
    "GSP28jsbh1-3u:1729": " ghaṭaśaktigrahatvena kāraṇatāyāṃ śakternaiyāyikamate riśvarecchārūpāyā mīmāṃsakamate padārthāntararūpāyā vā kāraṇatāghaṭakatvāttajjñānādeva viśiṣṭaśābdabodhodayaḥ iti vācyam,",
    "GSP28jsbh1-3u:1730": " nacedamanubhavasiddham;",
    "GSP28jsbh1-3u:1731": " tattvena jñānābhāve 'pi tathāvidhabodhasyānubhavasiddhatvāt,",
    "GSP28jsbh1-3u:1732": " ato na svātantryeṇa kāraṇatvanityarthaḥ /",
    "GSP28jsbh1-3u:1733": " jñānasyaiveti //",
    "GSP28jsbh1-3u:1734": " ghaṭapadavattāniścayasyaivetyarthaḥ /",
    "GSP28jsbh1-3u:1735": " tadāca saṃbandhavidhayā śaktibhāneca śaktitvena rūpeṇābhāne 'pi na kācit kṣatiḥ /",
    "GSP28jsbh1-3u:1736": " vyaktāveva śaktiriti //",
    "GSP28jsbh1-3u:1737": " (vyaktiśaktivāde vyaktiviśeṣaśaktigrahāt vyaktyantarabodhopapattiḥ)",
    "GSP28jsbh1-3u:1738": " nanu --- kathaṃ devadattīyaghaṭavyaktau saṃketagrahe sati vyaktyantare prayogaḥ /",
    "GSP28jsbh1-3u:1739": " tathātvevā paṭavyaktāvapi ghaṭaśabdaprayogāpattiḥ,",
    "GSP28jsbh1-3u:1740": " iti --- cet,",
    "GSP28jsbh1-3u:1741": " ghaṭatvasāmānyamupalakṣaṇīkṛtya yā evamākṛtikā gotvajātiviśiṣṭā sā gaurdevadattagauḥ",
    "GSP28jsbh1-3u:1742": " ityukte devadattapadānabhidheyasyāpiśuklavastratvasya devadattapadaśaktigrahopalakṣaṇatvavadihāpi",
    "GSP28jsbh1-3u:1743": " anabhidheyasyāpi gotvāderupalakṣaṇatvopapatteḥ //",
    "GSP28jsbh1-3u:1744": " (tuṣyaturdujananyāyena pakṣāntaradhāvanam)",
    "GSP28jsbh1-3u:1745": " yadātvabhidheyasyaiva dharmitāvacchedakatvamiti niyamaḥ,",
    "GSP28jsbh1-3u:1746": " tadā sandehakoṭāvanupanyastamapi vārtikoktatvātpakṣāntaramāha --- jātiviśiṣṭeti //",
    "GSP28jsbh1-3u:1747": " (vyaktiśaktivādasya śaktyānantyādidoṣaiḥ khaṇḍanam)",
    "GSP28jsbh1-3u:1748": " na vyaktivācitvam;",
    "GSP28jsbh1-3u:1749": " anantavyaktiśaktikalpanāpatteḥ /",
    "GSP28jsbh1-3u:1750": " ekaikavyaktigatajātirūpopalakṣaṇaikye 'pi saindhavādipade lavaṇāśvatvādinā śaktibhedasyevehāpi",
    "GSP28jsbh1-3u:1751": " ghaṭatvasya śakyatāvacchedakatvābhāvena tattadvyaktitvasyaiva tadavacchedakatvena",
    "GSP28jsbh1-3u:1752": " tadbhedasyānivāryatvāt /",
    "GSP28jsbh1-3u:1753": " athaikavyaktivācitvaṃ,",
    "GSP28jsbh1-3u:1754": " tadāpi ghaṭatvasyātiprasaktatvena śakyatāvacchedakatvānupapatteḥ tadvyaktitvasyaiva śakyatāvacchedatvena tadvyaktiviṣayakasmaraṇābhāve ghaṭapadādanyavyaktibodhānāpattiḥ",
    "GSP28jsbh1-3u:1755": " yadā tu pūrvoktavidhayā tadvyaktitvaṃ dharmitāvacchedakīkṛtya śakyatvasabandhena ghaṭapaṭhavattāniścayasya kāraṇatvaṃ kalpyate,",
    "GSP28jsbh1-3u:1756": " yadyapi ca śaktyānantyam;",
    "GSP28jsbh1-3u:1757": " tathāpi phalamukhatvānna doṣaḥ,",
    "GSP28jsbh1-3u:1758": " tadā tadvyaktitvasya śakyatāvacchedakatvenaikavyaktiśaktigrahe 'pi śakteḥ saṃbandhavidhayā bhānāṅgīkārāttatvena rūpeṇāsmaraṇe 'pi kṣatyabhāvaḥ,",
    "GSP28jsbh1-3u:1759": " tathā ghaṭatvasyātiprasaktasyāpi tadvyaktimātreṇa dharmitāvacchedakatvāṅgīkāro nānupapanna ityucyeta,",
    "GSP28jsbh1-3u:1760": " tatrāha --- ghaṭatvam iti //",
    "GSP28jsbh1-3u:1761": " (B1) bhavanmate ghaṭatvaṃ dharmitāvacchedakīkṛtya śakyatvasaṃbandhena ghaṭapadavattāniścayasya",
    "GSP28jsbh1-3u:1762": " ghaṭo ghaṭapadavān ityākārasya kāraṇatvaṃ padatvaṃ dharmitāvacchedakīkṛtya śaktatvasaṃbandhena",
    "GSP28jsbh1-3u:1763": " ghaṭavattāniścayasya vā ghaṭapadaṃ ghaṭavadityākārasya kāraṇatvamityatra vinigamanāviraheṇānantakāryakāraṇabhāvaprasaṅgāt gauravam,",
    "GSP28jsbh1-3u:1764": " asmanmatetu ghaṭapadatvaṃ dharmitāvacchedakīkṛtya śaktatvasambandhena ghaṭatvavattāniścayasyaiva ghaṭapadaṃ ghaṭatvavadityākārakasya kāraṇatvakalpanāllāghavam",
    "GSP28jsbh1-3u:1765": " naca mamāpi viparītamāpādayituṃ śakyam;",
    "GSP28jsbh1-3u:1766": " tathāsati ghaṭatvasya dharmitvena svarūpeṇa tasya dharmitvāyogāddharmitāvacchedakatvena ghaṭatvatvapraveśe gauravasya tvayaivoktatvāt /",
    "GSP28jsbh1-3u:1767": " ato na ghaṭatvatvāvacchinnaṃ ghaṭatvaṃ śakyatvasaṃbandhena ghaṭapadavadityākārakaṃ jñānaṃ kāraṇaṃ,",
    "GSP28jsbh1-3u:1768": " api tu ghaṭapadaṃ śaktatvasambandhena ghaṭatvavadityākārakameva;",
    "GSP28jsbh1-3u:1769": " jāteḥ svarūpeṇaiva prakāratvopapattau ghaṭatvatvasyāpraveśāt /",
    "GSP28jsbh1-3u:1770": " naca samavāyenaiva jāteḥ svarūpeṇa prakāratā na saṃbandhāntareṇetyatra pramāṇamasti;",
    "GSP28jsbh1-3u:1771": " parairapi tathānabhyugamācca /",
    "GSP28jsbh1-3u:1772": " ataśca kāryakāraṇabhāve 'pi lāghavāt ghaṭatva eva śaktiḥ /",
    "GSP28jsbh1-3u:1773": " śakyānantyādi ca nāsmanmate /",
    "GSP28jsbh1-3u:1774": " ataḥ prathamopasthitatvājjātāveva śaktiḥ /",
    "GSP28jsbh1-3u:1775": " evamaruṇādiśabdeṣvapi guṇa eva guṇatve vā,",
    "GSP28jsbh1-3u:1776": " na tu tadviśiṣṭadravye /",
    "GSP28jsbh1-3u:1777": " kathaṃ tarhi vyaktibodhaḥ?",
    "GSP28jsbh1-3u:1778": " abhedāt uktavidhakāraṇasya jātiguṇaviśiṣṭavyaktiśābdatva eva kāryatāvacchedakatvasvīkārādvopapatteḥ /",
    "GSP28jsbh1-3u:1779": " vastutastu --- jātiguṇaśabdatvameva lāghavena kāryatāvacchedakam /",
    "GSP28jsbh1-3u:1780": " vyaktistu tṛtīyāntasthale paśunā yajeta aruṇayā krīṇāti ityādau naiva padādbhāsate;",
    "GSP28jsbh1-3u:1781": " jātiguṇayoreva dravyaparicchedadvārā karaṇatvopapatteḥ /",
    "GSP28jsbh1-3u:1782": " liṅgasaṃkhyayorapi pāśādhikaraṇanyāyena sāmānādhikaraṇyena pārṣṭhiko jātiguṇasaṃbandhaḥ /",
    "GSP28jsbh1-3u:1783": " ataḥ saṃbandhavidhayaiva tatra dravyabodhaḥ /",
    "GSP28jsbh1-3u:1784": " dvitīyāntādisthale tujātiguṇayoḥ karmatvādyanvayāsaṃbhavādvyakterlakṣaṇayā bodhaḥ,",
    "GSP28jsbh1-3u:1785": " tasyā eva karmatvādyanvayaḥ /",
    "GSP28jsbh1-3u:1786": " liṅgasaṅkhyādyanvayaśca sākṣātsambandhenaiva,",
    "GSP28jsbh1-3u:1787": " sāmānādhikaraṇyañca vyaktidvārakamiti sarvaṃ sustham /",
    "GSP28jsbh1-3u:1788": " prayojanaṃ pūrvapakṣe rathantarādiśabdānāṃ ṛgvācitvādrathantaramuttarayorgāyati ityādau uttarāpadalakṣitottarākārye yonividhānaṃ,",
    "GSP28jsbh1-3u:1789": " siddhānte tu gītyatideśa uttarāsviti vakṣyate // 12 //",
    "GSP28jsbh1-3u:1790": " iti śrīkhaṇḍadevaviracitāyāṃ bhāṭṭadīpikāyāṃ prathamasyādhyāyasya tṛtīyaḥ pādaḥ // 3 //",
    "GSP28jsbh1-3u:1791": " (B2) (guṇe guṇatvevetipakṣadvayopapattiḥ) guṇaeveti //",
    "GSP28jsbh1-3u:1792": " yadā jagatītalavarttyaruṇaguṇopyeka eva,",
    "GSP28jsbh1-3u:1793": " tadā guṇa eva yadāruṇaguṇānāṃ bhedaḥ,",
    "GSP28jsbh1-3u:1794": " tadānekavṛttijāteḥ saṃbhavāt guṇatve vā śaktirityarthaḥ //",
    "GSP28jsbh1-3u:1795": " (jātivyaktyorabhedena vyaktibodhopapattyādikam)",
    "GSP28jsbh1-3u:1796": " abhedāditi //",
    "GSP28jsbh1-3u:1797": " yathaiva hi paṭe paṭatvaṃ iha śuklatvamiti pratītyāyutasiddhayorbhedastathā ayaṃ gaurayaṃ śukla ityādipratītyābhedasyāpi tayossiddhiḥ /",
    "GSP28jsbh1-3u:1798": " nacaivaṃ vyaktyabhede jāteranityatāpattiḥ;",
    "GSP28jsbh1-3u:1799": " jātyātmanā nityatve 'pi vyaktyātmanānityatvasyāsmākamapīṣṭatvāt /",
    "GSP28jsbh1-3u:1800": " ataśca ghaṭādipadānāṃ jātivācitve 'pi vyaktyabhedājjāterjātyaiva vyaktipratītisiddhiḥ /",
    "GSP28jsbh1-3u:1801": " nacaivamabhede vyakterapi vācyatāpatteradhikaraṇavaiyarthyam;",
    "GSP28jsbh1-3u:1802": " vyaktervācyatve 'pi bhedābhedāṅgīkāreṇa na vyaktyātmanā tat,",
    "GSP28jsbh1-3u:1803": " apitu jātyātmatmanetyetatpratipādanārthamadhikaraṇasārthakyāt /",
    "GSP28jsbh1-3u:1804": " tadetannyāyasudhāyāṃ mukhyatvenopapāditaṃ pakṣamavalaṃbyoktam //",
    "GSP28jsbh1-3u:1805": " (jātiśaktijñānasyaiva jātyādiviśiṣṭaśābdatvaṅkāryatāvacchedakamitikalpāntaram)",
    "GSP28jsbh1-3u:1806": " ye tu abhedāṅgīkāre 'pi śaktijñānarūpakāraṇasya jātiśābdabodhatvavat vyaktiśābdabodhatvasya",
    "GSP28jsbh1-3u:1807": " pṛthakkāryatāvacchedakatvasvīkāre jātivyaktibodhasya ca kramikatvānanubhavāt kramikatvāṅgīkāre",
    "GSP28jsbh1-3u:1808": " ca vaiśiṣṭyabodhābhāvena nirvikalpakarūpatāpatteḥ pūrvoktaghaṭatvavattājñānasya kāraṇasya",
    "GSP28jsbh1-3u:1809": " ghaṭatvaviśiṣṭaśābdabodhatvaṃ kāryatāvacchedakamaṅgīkṛtyaivaṃ ekayaiva jātiśaktyorubhayorbodha iti vadanti,",
    "GSP28jsbh1-3u:1810": " tanmatena pakṣāntaramāha --- uktavidheti //",
    "GSP28jsbh1-3u:1811": " (dvitīyakalpāsvarasanirūpaṇapūrvakasvamatāvataraṇam)",
    "GSP28jsbh1-3u:1812": " asmiṃśca mate viśeṣyabhūtavyaktereva karaṇatvādidvārā kriyānvayāpattyā viśeṣaṇībhūtayorjātiguṇayostadanāpattiriti",
    "GSP28jsbh1-3u:1813": " saptadaśaśarāve carau nirvāpe jaghanyamuṣṭilopena catussaṃkhyānugraho na sidhyet;",
    "GSP28jsbh1-3u:1814": " jaghanyasyāpi pradhānatvena muṣṭyanugrahasyaiva nyāyyatvādityasvarasāt pakṣāntaraṃ svamatatvenāha --- vastutastviti //",
    "GSP28jsbh1-3u:1815": " (svamate vyaktibodhopapattiprakāraḥ,",
    "GSP28jsbh1-3u:1816": " ekavacānteṣu bahuvacanādyanteṣuca)",
    "GSP28jsbh1-3u:1817": " sāmānādhikaraṇyeneti //",
    "GSP28jsbh1-3u:1818": " karaṇatvopapatterityasyānuṣaṅgeṇa tadyojyam /",
    "GSP28jsbh1-3u:1819": " tathāca liṅgasaṃkhyayorapi samānapadopāttatvapratyāsattyā sāmānādhikaraṇyasaṃbandhena karaṇatva evānvayaḥ /",
    "GSP28jsbh1-3u:1820": " pārṣṭhiko jātiguṇasaṃbandha ityarthaḥ /",
    "GSP28jsbh1-3u:1821": " nanu --- vyaktiparicchedakatayā pratīyamānayorliṅgasaṃkhyayoranurodhena prātipadike vyaktilakṣaṇaivāstvityāśaṅkānirākaraṇāya pāśādhikaraṇanyāyenetyuktam",
    "GSP28jsbh1-3u:1822": " tasyāyamarthaḥ //",
    "GSP28jsbh1-3u:1823": " yathā guṇabhūtabahutvānvayānurodhena mukhyabhūtapāśaprātipadikotkarṣo vikṛtau pāśamantre nāṅgīkṛtaḥ,",
    "GSP28jsbh1-3u:1824": " tathānaiva lakṣaṇā yuktā --- iti /",
    "GSP28jsbh1-3u:1825": " yatra tu pārṣṭhiko 'pi dvitvabahutvānvayo jātau bādhitaḥ,",
    "GSP28jsbh1-3u:1826": " tatrāgatyā lakṣitavyaktyaiva so 'ṅgīkriyatām /",
    "GSP28jsbh1-3u:1827": " prakṛte tu ekavacanānte yukta eva jātiguṇābhyāṃ sa iti bhāvaḥ //",
    "GSP28jsbh1-3u:1828": " (dvitīyāntādisthale lakṣaṇayā vyaktibodhopapādanam)",
    "GSP28jsbh1-3u:1829": " dvitīyāntādisthaletviti //",
    "GSP28jsbh1-3u:1830": " ādipadena saṃpradānatvādikārakāntarasaṃgrahaḥ /",
    "GSP28jsbh1-3u:1831": " naca yugapadvṛttidvayavirodhaḥ;",
    "GSP28jsbh1-3u:1832": " śakyārthasya padāntarārthānvayapramiteḥ prāgeva gaṅgāpadasya pravāhopasthityanantaraṃ lakṣaṇāvadihāpi tadaṅgīkāreṇa tasyāprasakteḥ /",
    "GSP28jsbh1-3u:1833": " ataeva --- anvayapramottaraṃ tasyaiva padasya vṛttyantareṇārthapratyāyakatva eva saḥ iti dhyeyam /",
    "GSP28jsbh1-3u:1834": " naca kramikabodhadvayāṅgīkaraṇe vaiśiṣṭyabodhābhāvena nirvikalpakarūpatvāpattiḥ;",
    "GSP28jsbh1-3u:1835": " iṣṭāpatteriti bhāvaḥ /",
    "GSP28jsbh1-3u:1836": " sāmānādhikaraṇyaṃ ceti //",
    "GSP28jsbh1-3u:1837": " liṅgasaṃkhyayoḥ samānābhidhānaśrutyā sāmānādhikaraṇyasaṃbandhenakarmatvādyanvaye sāmānādhikaraṇyamekavṛttitvena jñeyamityarthaḥ //",
    "GSP28jsbh1-3u:1838": " (jātiviśiṣṭavyaktivācyatvanirāsaḥ)",
    "GSP28jsbh1-3u:1839": " evañca lakṣaṇayaiva gauḥ śukla ityādi sāmānādhikaraṇyānupapattiḥ pariharaṇīyeti draṣṭavyam /",
    "GSP28jsbh1-3u:1840": " ākṛtiviśiṣṭavyaktivācitvapakṣastvāvaśyake jātivācyatve vyaktivācitvasyāpi kalpanāyāṃ gauravāpattyā nirasanīyaḥ /",
    "GSP28jsbh1-3u:1841": " prayojanamiti //",
    "GSP28jsbh1-3u:1842": " ṛgvācitvapakṣe ṛco ṛgantare vidhānānupapattyottarāpadena kāryalakṣaṇayā tatsthānāpattyā vidhānaṃ pūrvapakṣe /",
    "GSP28jsbh1-3u:1843": " siddhānte tu gīteḥ ṛgantare 'pi saṃbhavānna lakṣaṇā kintu tasyātideśa iti yatsaptame vicārayiṣyate tadetadadhikaraṇaprayojanamityarthaḥ //",
    "GSP28jsbh1-3u:1844": " (prakāśakāranirūpitapūrvapakṣasiddhāntaprayojananirasanapūrvakasvābhimataprayojananirūpaṇam)",
    "GSP28jsbh1-3u:1845": " yattu --- prakāśakāraiḥ “vrīhīn prokṣati” “dadhnā juhotī” tyādau pūrvapakṣe sarvavrīhihomavyaktīnāṃ",
    "GSP28jsbh1-3u:1846": " abhidhānāt tatra śrutyā prokṣaṇadadhyāderviniyogāt prakaraṇasannidhibādhena laukikavrīhiṣvapi",
    "GSP28jsbh1-3u:1847": " prokṣaṇaṃ homāntare ca dadhi syāt pūrvapakṣe,",
    "GSP28jsbh1-3u:1848": " siddhānte tu śabdārthabhūtāyā vrīhitvahomatvajāteḥ prākṛtavrīhihomayorapi paryāptisattvāt prakaraṇasannidhyanugrahe 'pi na kācicchrutipīḍeti prakṛteṣveveti /",
    "GSP28jsbh1-3u:1849": " tat siddhānte 'pi prakṛtavrīhihomātiriktavyaktiṣvapi tajjātiparyāptisattvenānivāraṇāt",
    "GSP28jsbh1-3u:1850": " sarvaiśca vyavahārāsaṃbhavenānarthakyaparihārārthaṃ prakaraṇādyālocanāvaśyakatvena",
    "GSP28jsbh1-3u:1851": " tena prakṛtātiriktānāṃ nivāraṇavat pūrvapakṣe 'pi tatsaṃbhavena viśeṣābhāvāt dvitīyādisthale",
    "GSP28jsbh1-3u:1852": " lakṣaṇayā sarvavyaktibhānasyopapādanīyatvena doṣatādavasthyāccāyuktamityupekṣitaṃ pūjyapādaiḥ //",
    "GSP28jsbh1-3u:1853": " iti navamamākṛtyadhikaraṇam //",
    "GSP28jsbh1-3u:1854": " iti śrīkhaṇḍadevāntevāsikavimaṇḍanaśaṃbhubhaṭṭaviracitāyāṃ bhāṭṭadīpikāprabhāvalyāṃ prathamasyādhyāyasya tṛtīyaḥ pādaḥ //"
}