{
    "GS40yrasprpu:0": " YRps, Adhyāya 1",
    "GS40yrasprpu:1": " śaśikalākalitaṃ hi śubhānanaṃ śivanidhānamatho ṛṣipūjitam /",
    "GS40yrasprpu:2": " jananapālanasaṃharaṇātmakaṃ hariharaṃ prathamaṃ praṇamāmyaham // YRps_1.1 //",
    "GS40yrasprpu:3": " kumudakundasitāmbaradhāriṇīṃ vimalamauktikahārasuśobhitām /",
    "GS40yrasprpu:4": " sakalasiddhagaṇair api sevitām aharahaḥ praṇamāmi ca śāradām // YRps_1.2 //",
    "GS40yrasprpu:5": " vadanakuṃjaram abhradaladyutiṃ trinayanaṃ ca caturbhujavāmanam /",
    "GS40yrasprpu:6": " kanakaratnasuśobhitaśekharaṃ gaṇapatiṃ prathamaṃ praṇamāmyaham // YRps_1.3 //",
    "GS40yrasprpu:7": " giriśadhāma sadā mahadadbhutaṃ sakalarogavighātakaraṃ param /",
    "GS40yrasprpu:8": " sakalasiddhisamūhaviśāradaṃ praṇatapāpaharaṃ bhavapāradam // YRps_1.4 //",
    "GS40yrasprpu:9": " (Inhaltsverzeichnis)",
    "GS40yrasprpu:10": " prathamaṃ pāradotpattiṃ kathayāmi yathātatham /",
    "GS40yrasprpu:11": " tataḥ śodhanakaṃ tasya tathāṣṭādaśa karma ca // YRps_1.5 //",
    "GS40yrasprpu:12": " caturdhā baṃdhavijñānaṃ bhasmatvaṃ sūtakasya ca /",
    "GS40yrasprpu:13": " dhātūnāṃ śodhanaṃ caiva māraṇaṃ guṇavarṇanam // YRps_1.6 //",
    "GS40yrasprpu:14": " aṣṭau mahārasāḥ samyak procyante 'tra mayā khalu /",
    "GS40yrasprpu:15": " tathā coparasānāṃ hi guṇāḥ śodhanamāraṇam // YRps_1.7 //",
    "GS40yrasprpu:16": " drutipātaṃ ca sarveṣāṃ kathayāmi savistaram /",
    "GS40yrasprpu:17": " ratnānāṃ guṇadoṣaśca tathā śodhanamāraṇam // YRps_1.8 //",
    "GS40yrasprpu:18": " krāmaṇaṃ raṃjanaṃ caiva drutimelānakaṃ rase /",
    "GS40yrasprpu:19": " rasāṃśca śatasaṃkhyākān kathayāmi savistarāt // YRps_1.9 //",
    "GS40yrasprpu:20": " auṣadhīnāṃ samākhyātā bhedāścatvāra eva ca /",
    "GS40yrasprpu:21": " divyauṣadhyo rasauṣadhyaḥ siddhauṣadhyastathā parāḥ // YRps_1.10 //",
    "GS40yrasprpu:22": " mahauṣadhya iti proktā yaṃtrāṇyatha puṭāni ca /",
    "GS40yrasprpu:23": " mūṣāścaiva hi dhātūnāṃ kautukāni samāsataḥ // YRps_1.11 //",
    "GS40yrasprpu:24": " vājīkaraṇayogāśca śukrarataṃbhakarāsta /",
    "GS40yrasprpu:25": " nātisaṃkṣepavistārāt graṃthe 'smin parikalpitāḥ // YRps_1.12 //",
    "GS40yrasprpu:26": " (sūtotpatti (mithilfe einer schṆnen Frau))",
    "GS40yrasprpu:27": " himālayātpaścimadigvibhāge girīndranāmā ruciro 'sti bhūdharaḥ /",
    "GS40yrasprpu:28": " tatsannidhāne 'tisuvṛttakūpe sākṣādraseṃdro nivasatyayaṃ hi // YRps_1.13 //",
    "GS40yrasprpu:29": " kumārikārūpaguṇena yuktā svalaṃkṛtā vāhavare 'dhirūḍhā /",
    "GS40yrasprpu:30": " tatrāgatā kūpamavekṣamāṇā nivartitā sā mahatā javena // YRps_1.14 //",
    "GS40yrasprpu:31": " pradhāvitaḥ sūtavaraścaturṣu kakupsu bhūmau patito hi nūnam // YRps_1.15 //",
    "GS40yrasprpu:32": " paritaḥ parvatātsamyak kṣetraṃ dvādaśayojanam /",
    "GS40yrasprpu:33": " vistīrṇaṃ ca suvṛttaṃ hi sūtakasya samīritam // YRps_1.16 //",
    "GS40yrasprpu:34": " tanmṛdaḥ pātane yaṃtre pātitaḥ khalu rogahā /",
    "GS40yrasprpu:35": " jāyate ruciraḥ sākṣād ucyate pāradaḥ svayam // YRps_1.17 //",
    "GS40yrasprpu:36": " (mercury:: subtypes: :",
    "GS40yrasprpu:37": " caste (after emanation from the well))",
    "GS40yrasprpu:38": " kūpādviniḥsṛtaḥ sūtaś caturdikṣu gato dvijaḥ /",
    "GS40yrasprpu:39": " kṣatriyo vaiśyaśūdrau ca caturṇāṃ jāyate khalu // YRps_1.18 //",
    "GS40yrasprpu:40": " (mercury:: subtypes:: colour)",
    "GS40yrasprpu:41": " śvetā kṛṣṇā tathā pītā raktā vai jāyate chaviḥ /",
    "GS40yrasprpu:42": " prācyāṃ yāmyāṃ pratīcyāṃ ca kauberyāṃ ca diśi kramāt // YRps_1.19 //",
    "GS40yrasprpu:43": " (mercury:: subtypes: :",
    "GS40yrasprpu:44": " colour:: use)",
    "GS40yrasprpu:45": " śvetaḥ śvetavidhāne syāt kṛṣṇo dehakarastathā /",
    "GS40yrasprpu:46": " pītavarṇaḥ svarṇakartā rakto rogavināśakṛt // YRps_1.20 //",
    "GS40yrasprpu:47": " sarva ekīkṛtā eva sarvakāryakarāḥ sadā /",
    "GS40yrasprpu:48": " sevitāḥ sarvarogaghnāḥ sarvasiddhividhāyakāḥ // YRps_1.21 //",
    "GS40yrasprpu:49": " itthaṃ sūtodbhavaṃ jñātvā na rogaivārdhyate khalu /",
    "GS40yrasprpu:50": " śodhito māritaścaiva krāmitaḥ sāritaḥ śubhaḥ // YRps_1.22 //",
    "GS40yrasprpu:51": " (pāradnā āṭh saṃskār athavā karm)",
    "GS40yrasprpu:52": " svedanaṃ mardanaṃ caiva mūrcchanaṃ syāttadutthitam /",
    "GS40yrasprpu:53": " pātanaṃ rodhanaṃ samyak niyāmanasudīpane // YRps_1.23 //",
    "GS40yrasprpu:54": " tathābhrakagrāsamāna- cāraṇaṃ ca krameṇa hi /",
    "GS40yrasprpu:55": " garbhadrutirbāhyadrutiḥ proktaṃ jāraṇakaṃ tathā // YRps_1.24 //",
    "GS40yrasprpu:56": " sāraṇaṃ krāmaṇaṃ proktaṃ vedhakarma ca raṃjanam /",
    "GS40yrasprpu:57": " sevanaṃ pāradasyātha karmāṇyaṣṭādaśaiva hi /",
    "GS40yrasprpu:58": " uddeśato mayātraiva nāmāni kathitāni vai // YRps_1.25 //",
    "GS40yrasprpu:59": " (pāradadoṣāḥ)",
    "GS40yrasprpu:60": " doṣāḥ pañca samuddiṣṭāḥ pāradānāṃ bhiṣagvaraiḥ /",
    "GS40yrasprpu:61": " malo viṣaṃ tathā vahnir mado darpaśca vai kramāt /",
    "GS40yrasprpu:62": " mūrcchāṃ mṛtyuṃ madaṃ caiva sphoṭaṃ kuryuḥ śirobhramam // YRps_1.26 //",
    "GS40yrasprpu:63": " (pāradakañcukāḥ)",
    "GS40yrasprpu:64": " kañcukāḥ sapta sūtasya kathayāmi yathārthataḥ /",
    "GS40yrasprpu:65": " nāmāni kathayāmyeṣāṃ devīśāstrānusārataḥ // YRps_1.27 //",
    "GS40yrasprpu:66": " mṛcchailajalaśulbāyo- nāgavaṃgasamudbhavāḥ /",
    "GS40yrasprpu:67": " sūtake kaṃcukāḥ sapta tataścaiva viṣopamāḥ // YRps_1.28 //",
    "GS40yrasprpu:68": " (mercury:: use of śodhana)",
    "GS40yrasprpu:69": " dvādaśaiva hi doṣāḥ syur yaiśca niṣkāsitā dvijaiḥ /",
    "GS40yrasprpu:70": " teṣāṃ hi rasasiddhiḥ syād apare yamasannibhāḥ /",
    "GS40yrasprpu:71": " tasmāddoṣāpaharaṇaṃ kartavyaṃ bhiṣaguttamaiḥ // YRps_1.29 //",
    "GS40yrasprpu:72": " (svedana)",
    "GS40yrasprpu:73": " tatra svedanakaṃ kuryād yathāvacca śubhe dine /",
    "GS40yrasprpu:74": " sūtasya svedanaṃ kāryaṃ dolāyaṃtreṇa vārtikaiḥ // YRps_1.30 //",
    "GS40yrasprpu:75": " kṣārau cāmlena sahitau tathā ca paṭupaṃcakam /",
    "GS40yrasprpu:76": " trikaṭu triphalā caiva citrakeṇa samanvitā // YRps_1.31 //",
    "GS40yrasprpu:77": " puṣpakāsīsasaurāṣṭryau sarvāṇyeva tu mardayet /",
    "GS40yrasprpu:78": " oṣadhāni samāṃśāni rasād aṣṭamabhāgataḥ // YRps_1.32 //",
    "GS40yrasprpu:79": " kṛtvāndhamūṣāṃ teṣāṃ tu tanmadhye pāradaṃ kṣipet /",
    "GS40yrasprpu:80": " triguṇena suvastreṇa bhūrjapatreṇa veṣṭayet // YRps_1.33 //",
    "GS40yrasprpu:81": " guṇena kāṣṭhakhaṇḍe vai baddhāṃ tu rasapoṭalīm /",
    "GS40yrasprpu:82": " lambāyamānāṃ bhāṇḍe tu tuṣavāriprapūrite // YRps_1.34 //",
    "GS40yrasprpu:83": " tridinaṃ svedayetsamyak svedanaṃ tadudīritam // YRps_1.35 //",
    "GS40yrasprpu:84": " (2. mardana)",
    "GS40yrasprpu:85": " atha mardanakaṃ karma yena śuddhatamo rasaḥ /",
    "GS40yrasprpu:86": " prajāyate vistareṇa kathayāmi yathātatham // YRps_1.36 //",
    "GS40yrasprpu:87": " khalve vimardayetsūtaṃ dināni trīṇi caiva hi /",
    "GS40yrasprpu:88": " (khalva:: dimensions)",
    "GS40yrasprpu:89": " atha khalvapramāṇaṃ hi vakṣye tatra mayādhunā // YRps_1.37 //",
    "GS40yrasprpu:90": " kalāṃgulas tadāyāmaś cotsedho 'pi navāṃgulaḥ /",
    "GS40yrasprpu:91": " vistareṇa tathā kuryān nimnatvena ṣaḍaṅgulam // YRps_1.38 //",
    "GS40yrasprpu:92": " dvyaṃgulaḥ pṛṣṭhavistāro madhye 'timasṛṇīkṛtaḥ /",
    "GS40yrasprpu:93": " (pestle:: size)",
    "GS40yrasprpu:94": " ardhacandrākṛtiścāpi mardako 'tra daśāṃgulaḥ // YRps_1.39 //",
    "GS40yrasprpu:95": " (mardana (cont.))",
    "GS40yrasprpu:96": " sūtaḥ pañcapalastasmin mardayet kāñjikaistryaham /",
    "GS40yrasprpu:97": " bahirmalavināśāya rasarājaṃ tu niścitam // YRps_1.40 //",
    "GS40yrasprpu:98": " uṣṇakāṃjikatoyena kṣālayet tadanantaram // YRps_1.41 //",
    "GS40yrasprpu:99": " (3. mūrchana)",
    "GS40yrasprpu:100": " ataḥparaṃ pravakṣyāmi pāradasya tu mūrcchanam /",
    "GS40yrasprpu:101": " mūrcchanaṃ doṣarahitaṃ saptakañcukanāśanam // YRps_1.42 //",
    "GS40yrasprpu:102": " svarjikā yāvaśūkaśca tathā ca paṭupaṃcakam /",
    "GS40yrasprpu:103": " amlauṣadhāni sarvāṇi sūtena saha mardayet // YRps_1.43 //",
    "GS40yrasprpu:104": " khalve dinatrayaṃ tāvad yāvannaṣṭatvam āpnuyāt /",
    "GS40yrasprpu:105": " svarūpasya vināśena mūrcchanaṃ tadihocyate /",
    "GS40yrasprpu:106": " nirmalatvam avāpnoti granthibhedaśca jāyate // YRps_1.44 //",
    "GS40yrasprpu:107": " (4. utthāpana)",
    "GS40yrasprpu:108": " athotthāpanakaṃ karma pāradasya bhiṣagvaraiḥ /",
    "GS40yrasprpu:109": " karaṇīyaṃ prayatnena rasaśāstrasya vartmanā // YRps_1.45 //",
    "GS40yrasprpu:110": " dolāyaṃtre tataḥ svedyaḥ pūrvavaddivasatrayam /",
    "GS40yrasprpu:111": " sūryātape mardito 'sau dinamekaṃ śilātale /",
    "GS40yrasprpu:112": " utthāpanaṃ bhavetsamyak mūrchādoṣavināśanam // YRps_1.46 //",
    "GS40yrasprpu:113": " (5. pātana)",
    "GS40yrasprpu:114": " pātanaṃ hi mahatkarma kathayāmi suvistaram /",
    "GS40yrasprpu:115": " tridhā pātanamityuktaṃ rasadoṣavināśanam // YRps_1.47 //",
    "GS40yrasprpu:116": " ūrdhvapātastvadhaḥpātas tiryakpātaḥ krameṇa hi /",
    "GS40yrasprpu:117": " (ūrdhvapātanayantra)",
    "GS40yrasprpu:118": " ūrdhvapātanayaṃtrasya lakṣaṇaṃ tadihocyate /",
    "GS40yrasprpu:119": " mṛṇmayī sthālikā kāryā cocchritā tu ṣaḍaṃgulā // YRps_1.48 //",
    "GS40yrasprpu:120": " mukhe saptāṅgulāyāmā paritastridaśāṃgulā /",
    "GS40yrasprpu:121": " iyanmānā dvitīyā ca kartavyā sthālikā śubhā // YRps_1.49 //",
    "GS40yrasprpu:122": " kṣāradvayaṃ rāmaṭhaṃ ca tathā hi paṭupañcakam /",
    "GS40yrasprpu:123": " amlavargeṇa saṃyuktaṃ sūtakaṃ taistu mardayet // YRps_1.50 //",
    "GS40yrasprpu:124": " lepayettena kalkena adhaḥsthāṃ sthālikāṃ śubhām /",
    "GS40yrasprpu:125": " uparisthām adhovaktrāṃ dattvā saṃpuṭamācaret // YRps_1.51 //",
    "GS40yrasprpu:126": " sabhasmalavaṇenaiva mudrāṃ tatra prakārayet /",
    "GS40yrasprpu:127": " culyāṃ sthālīṃ niveśyātha dhānyāgniṃ tatra kārayet // YRps_1.52 //",
    "GS40yrasprpu:128": " tasyopari jalādhānaṃ kāryaṃ yāmacatuṣṭayam /",
    "GS40yrasprpu:129": " svāṅgaśītalatāṃ jñātvā ūrdhvaṃgaṃ grāhayedrasam // YRps_1.53 //",
    "GS40yrasprpu:130": " ūrdhvapātanayaṃtraṃ hi tadevaṃ parikīrtitam /",
    "GS40yrasprpu:131": " (5.2. adhaḥpātana)",
    "GS40yrasprpu:132": " pūrvoktāṃ sthālikāṃ samyak viparītāṃ tu paṃkile /",
    "GS40yrasprpu:133": " garte tu sthāpitāṃ bhūmau jvālayenmūrdhni pāvakam // YRps_1.54 //",
    "GS40yrasprpu:134": " yāmatritayaparyaṃtaṃ adhaḥ patati pāradaḥ /",
    "GS40yrasprpu:135": " adhaḥpātanayaṃtraṃ hi kīrtitaṃ rasavedibhiḥ // YRps_1.55 //",
    "GS40yrasprpu:136": " (5.3. tiryakpātana)",
    "GS40yrasprpu:137": " pūrvoktairauṣadhaiḥ sārdhaṃ rasarājaṃ vimardayet /",
    "GS40yrasprpu:138": " tiryagghaṭe rasaṃ kṣiptvā tanmukhe hyaparo ghaṭaḥ // YRps_1.56 //",
    "GS40yrasprpu:139": " kanīyānudare chidraṃ chidre cāyasanālikām /",
    "GS40yrasprpu:140": " nālikāṃ jalapātrasthāṃ kārayecca bhiṣagvaraiḥ // YRps_1.57 //",
    "GS40yrasprpu:141": " adhastādrasayaṃtrasya tīvrāgniṃ jvālayedbudhaḥ /",
    "GS40yrasprpu:142": " yāmatritayaparyaṃtaṃ tiryakpāto bhavedrasaḥ // YRps_1.58 //",
    "GS40yrasprpu:143": " yaṃtrāṇāṃ pātanānāṃ ca tritayaṃ sukaraṃ khalu // YRps_1.59 //",
    "GS40yrasprpu:144": " kathitaṃ hi mayā samyak rasāgamanidarśanāt // YRps_1.60 //",
    "GS40yrasprpu:145": " (6. rodhana)",
    "GS40yrasprpu:146": " adhunā kathayiṣyāmi rasarodhanakarma ca /",
    "GS40yrasprpu:147": " yatkṛte ca palatvaṃ hi rasarājasya śāmyati // YRps_1.61 //",
    "GS40yrasprpu:148": " sindhūdbhavaṃ daśapalaṃ jalaprasthatrayaṃ tathā /",
    "GS40yrasprpu:149": " dhārayedghaṭamadhye ca sūtakaṃ doṣavarjitam // YRps_1.62 //",
    "GS40yrasprpu:150": " pidhānena yathā samyak mudritaṃ mṛtsnayā khalu /",
    "GS40yrasprpu:151": " nirvāte nirjane deśe dhārayed divasatrayam // YRps_1.63 //",
    "GS40yrasprpu:152": " anenaiva prakāreṇa rodhanaṃ kuru vaidyarāṭ // YRps_1.64 //",
    "GS40yrasprpu:153": " (7. niyāmana)",
    "GS40yrasprpu:154": " ataḥparaṃ pravakṣyāmi pāradasya niyāmanam /",
    "GS40yrasprpu:155": " jalasaiṃdhavasaṃyukto ghaṭastho hi rasottamaḥ /",
    "GS40yrasprpu:156": " dinatrayaṃ sveditaśca vīryavānapi jāyate // YRps_1.65 //",
    "GS40yrasprpu:157": " (8. dīpana)",
    "GS40yrasprpu:158": " athedānīṃ pravakṣyāmi rasarājasya dīpanam /",
    "GS40yrasprpu:159": " bubhukṣā vyāpakatvaṃ ca yena kṛtvā prajāyate // YRps_1.66 //",
    "GS40yrasprpu:160": " rājikā lavaṇopetā maricaṃ śigruṭaṃkaṇe /",
    "GS40yrasprpu:161": " kāsīsasaṃyutā kāṃkṣī kāṃjikena samanvitaiḥ // YRps_1.67 //",
    "GS40yrasprpu:162": " dināni trīṇi saṃsvedya paścāt kṣāreṇa mardayet /",
    "GS40yrasprpu:163": " anenaiva prakāreṇa dīpanaṃ jāyate dhruvam // YRps_1.68 //",
    "GS40yrasprpu:164": " tīvratvaṃ vegakāritvaṃ vyāpakatvaṃ bubhukṣutā /",
    "GS40yrasprpu:165": " balavattvaṃ viśeṣeṇa kṛte samyak prajāyate // YRps_1.69 //",
    "GS40yrasprpu:166": " (8.1. dīpana: mukhotpādana)",
    "GS40yrasprpu:167": " mukhotpādanakaṃ karma prakāro dīpanasya hi /",
    "GS40yrasprpu:168": " kathayāmi samāsena yathāvadrasaśodhanam // YRps_1.70 //",
    "GS40yrasprpu:169": " aṣṭādaśāṃśabhāgena kanakena ca sūtakaḥ /",
    "GS40yrasprpu:170": " nimbūrasena saṃmardyo vāsaraikamataḥparam // YRps_1.71 //",
    "GS40yrasprpu:171": " kṣāraiśca lavaṇai ramyaiḥ sveditaḥ kāṃjikena hi /",
    "GS40yrasprpu:172": " kṣālite kāṃjikenaiva vaktraṃ bhoktuṃ prajāyate // YRps_1.72 //",
    "GS40yrasprpu:173": " (8.2. dīpana: mukhotpādana (2))",
    "GS40yrasprpu:174": " tāpyasatvaṃ kalāṃśena hemnā tad dviguṇena ca /",
    "GS40yrasprpu:175": " taptam āyasakhalvena taptenātha pramardayet // YRps_1.73 //",
    "GS40yrasprpu:176": " vyaktaṃ hi rasacukreṇa kṣāreṇa caṇakasya hi /",
    "GS40yrasprpu:177": " jaṃbīrapūrakajalair mardayedekaviṃśatim // YRps_1.74 //",
    "GS40yrasprpu:178": " vāsare yāmamekaṃ tu pratyekaṃ hi vimardayet /",
    "GS40yrasprpu:179": " yātudhānamukhaṃ samyak yātyeva hi na saṃśayaḥ // YRps_1.75 //",
    "GS40yrasprpu:180": " dvitīyo dīpanasyaivaṃ prakāraḥ kathito mayā /",
    "GS40yrasprpu:181": " sūtasyāṣṭau ca saṃskārāḥ kathitā dehakarmaṇi // YRps_1.76 //",
    "GS40yrasprpu:182": " tathā ca daśa karmāṇi dehalohakarāṇi hi // YRps_1.77 //",
    "GS40yrasprpu:183": " (9. grāsamāna)",
    "GS40yrasprpu:184": " athedānīṃ pravakṣyāmi bhakṣaṇaṃ cābhrakasya hi /",
    "GS40yrasprpu:185": " karoṭividhinā samyak kartavyaṃ lohasaṃpuṭam // YRps_1.78 //",
    "GS40yrasprpu:186": " jalayaṃtrasya yogena viḍena sahito rasaḥ /",
    "GS40yrasprpu:187": " bhakṣayatyeva cābhrasya kavalāni na saṃśayaḥ // YRps_1.79 //",
    "GS40yrasprpu:188": " (jalayantra)",
    "GS40yrasprpu:189": " ato hi jalayaṃtrasya lakṣaṇaṃ kathyate mayā /",
    "GS40yrasprpu:190": " suvṛttaṃ lohapātraṃ ca jalaṃ tatrāḍhakatrayam // YRps_1.80 //",
    "GS40yrasprpu:191": " tanmadhye sudṛḍhaṃ samyak kartavyaṃ lohasaṃpuṭam /",
    "GS40yrasprpu:192": " lohasaṃpuṭamadhye tu nikṣiptaṃ śuddhapāradam // YRps_1.81 //",
    "GS40yrasprpu:193": " biḍena sahitaṃ caiva ṣoḍaśāṃśena yatnataḥ /",
    "GS40yrasprpu:194": " catuḥṣaṣṭyaṃśakaṃ cābhra- sattvaṃ saṃpuṭake tathā // YRps_1.82 //",
    "GS40yrasprpu:195": " saṃpuṭaṃ mudrayetpaścāt dṛḍhayā toyamṛtsnayā /",
    "GS40yrasprpu:196": " vahnimṛttikayā vāpi saṃdhirodhaṃ tu kārayet // YRps_1.83 //",
    "GS40yrasprpu:197": " culyāṃ niveśya taṃ yaṃtraṃ jalenoṣṇena pūritam /",
    "GS40yrasprpu:198": " kramādagniḥ prakartavyo divasārdhakameva hi // YRps_1.84 //",
    "GS40yrasprpu:199": " evaṃ kṛte grāsamānaṃ bhakṣayennātra saṃśayaḥ /",
    "GS40yrasprpu:200": " anenaiva prakāreṇa ṣaḍgrāsaṃ bhakṣayed dhruvam // YRps_1.85 //",
    "GS40yrasprpu:201": " bhakṣite cābhrasattve tu sarvakāryeṣu siddhidaḥ /",
    "GS40yrasprpu:202": " (viḍamāna)",
    "GS40yrasprpu:203": " mānaṃ mānavihīnena kartuṃ kena na śakyate // YRps_1.86 //",
    "GS40yrasprpu:204": " tasmānmayā mānakarma kathitavyaṃ yathoditam /",
    "GS40yrasprpu:205": " catuḥṣaṣṭyaṃśato bījaṃ pāradānmukhakārakam // YRps_1.87 //",
    "GS40yrasprpu:206": " paścād dvātriṃśabhāgena dātavyaṃ bījamuttamam /",
    "GS40yrasprpu:207": " tataḥṣoḍaśabhāgena bījasya kavalaṃ nyaset // YRps_1.88 //",
    "GS40yrasprpu:208": " rasādaṣṭamabhāgena dātavyaṃ bhiṣaguttamaiḥ /",
    "GS40yrasprpu:209": " caturthenātha bhāgena grāsa evaṃ pradīyate // YRps_1.89 //",
    "GS40yrasprpu:210": " tathā ca samabhāgena grāsenaiva ca sādhayet /",
    "GS40yrasprpu:211": " biḍena ṣoḍaśāṃśena kṣudhito jāyate rasaḥ // YRps_1.90 //",
    "GS40yrasprpu:212": " yadā jīrṇo bhaved grāsaḥ pātitaśca viḍena hi // YRps_1.91 //",
    "GS40yrasprpu:213": " (biḍa)",
    "GS40yrasprpu:214": " kāsīsasindhulavaṇa- sauvarcalasurāṣṭrikāḥ /",
    "GS40yrasprpu:215": " gaṃdhakena samaṃ kṛtvā viḍo 'yaṃ vahnikṛd bhavet // YRps_1.92 //",
    "GS40yrasprpu:216": " (10. cāraṇa)",
    "GS40yrasprpu:217": " atha garbhadruteḥ karma cāraṇaṃ guṇavardhanam /",
    "GS40yrasprpu:218": " kathayāmi yathātathyaṃ rasarājasya siddhidam // YRps_1.93 //",
    "GS40yrasprpu:219": " tāpyasatvābhrasattvaṃ ca ghoṣākṛṣṭaṃ ca tāmrakam /",
    "GS40yrasprpu:220": " samabhāgāni sarvāṇi dhmāpayetkhadirāgninā // YRps_1.94 //",
    "GS40yrasprpu:221": " bhastrikādvitayenaiva yāvadabhrakaśeṣakam /",
    "GS40yrasprpu:222": " tadabhrasatvaṃ sūtasya cārayetsamabhāgikam // YRps_1.95 //",
    "GS40yrasprpu:223": " (11. garbhadruti)",
    "GS40yrasprpu:224": " anenaiva prakāreṇa triguṇaṃ jāraṇaṃ rase /",
    "GS40yrasprpu:225": " garbhadruterjāraṇaṃ hi kathitaṃ bhiṣaguttamaiḥ // YRps_1.96 //",
    "GS40yrasprpu:226": " (12. bāhyadruti)",
    "GS40yrasprpu:227": " bāhyadrutividhānaṃ hi kathyate gurumārgataḥ /",
    "GS40yrasprpu:228": " abhrasatvaṃ hi mūṣāyāṃ vajravallīrasena hi // YRps_1.97 //",
    "GS40yrasprpu:229": " sauvarcalena saṃdhmātaṃ rasarūpaṃ prajāyate /",
    "GS40yrasprpu:230": " abhradruteśca sūtasya samāṃśairmelanaṃ kṛtam // YRps_1.98 //",
    "GS40yrasprpu:231": " tena bandhatvamāyāti bāhyā sā kathyate drutiḥ /",
    "GS40yrasprpu:232": " bāhyadrutikriyākarma śivabhaktyā hi sidhyati // YRps_1.99 //",
    "GS40yrasprpu:233": " guroḥ prasādātsatataṃ mahābhairavapūjanāt /",
    "GS40yrasprpu:234": " śivayorarcanādeva bāhyagā sidhyati drutiḥ // YRps_1.100 //",
    "GS40yrasprpu:235": " (13. jāraṇa)",
    "GS40yrasprpu:236": " atha jāraṇakaṃ karma kathayāmi suvistaram /",
    "GS40yrasprpu:237": " abhrakaṃ tāpyasatvaṃ ca samaṃ kṛtvā tu saṃdhamet // YRps_1.101 //",
    "GS40yrasprpu:238": " abhraśeṣaṃ kṛtaṃ yacca tatsatvaṃ jārayedrase /",
    "GS40yrasprpu:239": " evaṃ pūtidvayenaiva ghanasatvaṃ hi sādhayet // YRps_1.102 //",
    "GS40yrasprpu:240": " dhātuvādavidhānena lohakṛt dehakṛnna hi /",
    "GS40yrasprpu:241": " gajavaṃgau mahāghorāv asevyau hi nirantaram // YRps_1.103 //",
    "GS40yrasprpu:242": " sādhitaṃ ghanasatvaṃ tad retitaṃ rajaḥsannibham /",
    "GS40yrasprpu:243": " bubhukṣitarasasyāsye nikṣiptaṃ vallamātrakam // YRps_1.104 //",
    "GS40yrasprpu:244": " raso gadyāṇakasyāpi turyabhāgaḥ prakīrtitaḥ /",
    "GS40yrasprpu:245": " tāmrapātrasthamamlaṃ vai saiṃdhavena samanvitam // YRps_1.105 //",
    "GS40yrasprpu:246": " kṣīreṇa sahitaṃ vāpi prahitaṃ dvidināvadhi /",
    "GS40yrasprpu:247": " jātaṃ tutthasamaṃ nīlaṃ kalkaṃ tatprocyate budhaiḥ // YRps_1.106 //",
    "GS40yrasprpu:248": " kalkenānena sahitaṃ sūtakaṃ ca vimardayet /",
    "GS40yrasprpu:249": " dinatrayaṃ taptakhalve dhautaḥ paścācca kāṃjikaiḥ // YRps_1.107 //",
    "GS40yrasprpu:250": " sthāpayetkāṃsyapātre tu tadūrdhvādho viḍaṃ nyaset /",
    "GS40yrasprpu:251": " rasasyāṣṭamabhāgena saṃpuṭaṃ kārayettataḥ // YRps_1.108 //",
    "GS40yrasprpu:252": " bhūrjapatrairmukhaṃ ruddhvā sūtreṇaiva tu veṣṭayet /",
    "GS40yrasprpu:253": " saṃpuṭaṃ vāsasāveṣṭya dolāyāṃ svedayettataḥ // YRps_1.109 //",
    "GS40yrasprpu:254": " gomūtreṇāmlavargeṇa kāṃjikena dinaṃ dinam /",
    "GS40yrasprpu:255": " aśmapātre'tha lohasya pātre kācamaye 'thavā // YRps_1.110 //",
    "GS40yrasprpu:256": " uṣṇakāṃjikatoyena kṣālayitvā rasaṃ tataḥ /",
    "GS40yrasprpu:257": " dṛḍhe caturguṇe vastre kṣiptvādhaḥ pīḍanādrasaḥ // YRps_1.111 //",
    "GS40yrasprpu:258": " nipatatyanyapātre tu sarvo 'pi yadi pāradaḥ /",
    "GS40yrasprpu:259": " tadābhraṃ jāritaṃ samyak daṇḍadhārī bhavedrasaḥ // YRps_1.112 //",
    "GS40yrasprpu:260": " grāsamāne punardeyaṃ abhrabījamanuttamam /",
    "GS40yrasprpu:261": " aṣṭagrāsena sarvaṃ hi jārayed gurumārgataḥ // YRps_1.113 //",
    "GS40yrasprpu:262": " evaṃ kṛte samaṃ cābhraṃ sūtake jīryati dhruvam /",
    "GS40yrasprpu:263": " svahastena kṛtaṃ samyak jāraṇaṃ na śrutaṃ mayā // YRps_1.114 //",
    "GS40yrasprpu:264": " (mercury:: “age” according to jāraṇa)",
    "GS40yrasprpu:265": " samābhre jārite samyak daṇḍadhārī bhavedrasaḥ /",
    "GS40yrasprpu:266": " bālaśca kathyate so'pi kiṃcitkāryakaro bhavet // YRps_1.115 //",
    "GS40yrasprpu:267": " dviguṇe triguṇe caiva kathyate 'tra mayā khalu /",
    "GS40yrasprpu:268": " caturguṇe 'bhrake jīrṇe kiśoraḥ kathyate mayā // YRps_1.116 //",
    "GS40yrasprpu:269": " jīrṇe pañcaguṇe cābhre yuvā caiva rasottamaḥ /",
    "GS40yrasprpu:270": " ṣaḍguṇe jārite tvabhre vṛddhaścaiva rasottamaḥ // YRps_1.117 //",
    "GS40yrasprpu:271": " saptāṣṭaguṇite cābhra- satve jīrṇe 'tivṛddhakaḥ /",
    "GS40yrasprpu:272": " sarvasiddhikaraḥ so 'yaṃ pāradaḥ pāradaḥ svayam // YRps_1.118 //",
    "GS40yrasprpu:273": " anenaiva prakāreṇa sarvalohāni jārayet // YRps_1.119 //",
    "GS40yrasprpu:274": " (14. sāraṇa)",
    "GS40yrasprpu:275": " athedānīṃ pravakṣyāmi vedhavṛddheśca kāraṇam /",
    "GS40yrasprpu:276": " mahāsiddhikaraṃ yatsyāt sāraṇaṃ sarvakarmaṇām // YRps_1.120 //",
    "GS40yrasprpu:277": " dhūrtapuṣpasamākārā mūṣāṣṭāṅguladīrghikā /",
    "GS40yrasprpu:278": " mukhe suvistṛtā kāryā caturaṃgulasaṃmitā // YRps_1.121 //",
    "GS40yrasprpu:279": " mṛṇmayā sāpi śuṣkā ca madhye 'timasṛṇīkṛtā /",
    "GS40yrasprpu:280": " anyā pidhānikā mūṣā sunimnā chidrasaṃyutā // YRps_1.122 //",
    "GS40yrasprpu:281": " śuddhaṃ sujāritaṃ sūtaṃ mūṣāmadhye nidhāpayet /",
    "GS40yrasprpu:282": " (sāraṇātaila)",
    "GS40yrasprpu:283": " matsyakacchapamaṇḍūka- jalaukāmeṣasūkarāḥ // YRps_1.123 //",
    "GS40yrasprpu:284": " ekīkṛtya vasāmeṣām evaṃ tailaṃ tu sāraṇam /",
    "GS40yrasprpu:285": " bhūnāgaviṭ tathā kṣaudraṃ vāyasānāṃ purīṣakam // YRps_1.124 //",
    "GS40yrasprpu:286": " tathaiva śalabhādīnāṃ mahiṣīkarṇayormalam /",
    "GS40yrasprpu:287": " rasasya ṣoḍaśāṃśena caiteṣāṃ kalkamādiśet // YRps_1.125 //",
    "GS40yrasprpu:288": " paṭena gālitaṃ kṛtvā tailamadhye niyojayet /",
    "GS40yrasprpu:289": " (sāraṇā (cont.))",
    "GS40yrasprpu:290": " sāraṇārthe kṛtaṃ tailaṃ tasmin taile supācayet // YRps_1.126 //",
    "GS40yrasprpu:291": " bījaṃ ca kalkamiśraṃ hi kṛtvā mūṣopari nyaset /",
    "GS40yrasprpu:292": " pidhānena dvitīyena mūṣāvaktraṃ nirundhayet // YRps_1.127 //",
    "GS40yrasprpu:293": " bhasmanā lavaṇenaiva mūṣāyugmaṃ tu mudrayet /",
    "GS40yrasprpu:294": " mūṣikāyāstribhāgaṃ hi khanitvā vasudhāṃ kṣipet // YRps_1.128 //",
    "GS40yrasprpu:295": " tadūrdhvaṃ dhmāpayetsamyak dṛḍhāṃgāraiḥ kharāgninā /",
    "GS40yrasprpu:296": " evaṃ saṃjāritaṃ bījaṃ rasamadhye patatyalam // YRps_1.129 //",
    "GS40yrasprpu:297": " bandhamāyāti sūtendraḥ sārito guṇavān bhavet /",
    "GS40yrasprpu:298": " prathamaṃ jāritaścaiva sāritaḥ sarvasiddhidaḥ // YRps_1.130 //",
    "GS40yrasprpu:299": " no jāritaḥ sāritaśca kathaṃ bandhakaro bhavet /",
    "GS40yrasprpu:300": " gurūpadeśato dṛṣṭaṃ sāraṇaṃ karma cottamam // YRps_1.131 //",
    "GS40yrasprpu:301": " hastānubhavayogena kṛtaṃ samyak śrutaṃ nahi // YRps_1.132 //",
    "GS40yrasprpu:302": " (15. krāmaṇa)",
    "GS40yrasprpu:303": " atha krāmaṇakaṃ karma pāradasya nigadyate /",
    "GS40yrasprpu:304": " śāstrātkṛtaṃ na dṛṣṭaṃ hi yathāvat krāmayedrasam // YRps_1.133 //",
    "GS40yrasprpu:305": " karṇamalaṃ mahiṣīṇāṃ strīdugdhaṃ ṭaṃkaṇena sammiśram /",
    "GS40yrasprpu:306": " etānyeva samāni ca kṛtvā dravyāṇi mardayecca dinam // YRps_1.134 //",
    "GS40yrasprpu:307": " viṣaṃ ca daradaścaiva rasako raktakāntakau /",
    "GS40yrasprpu:308": " indragopaśca tuvarī mākṣikaṃ kākaviṭ tathā // YRps_1.135 //",
    "GS40yrasprpu:309": " kalkametad adhordhvaṃ hi madhye sūtaṃ nidhāpayet /",
    "GS40yrasprpu:310": " kācacūrṇaṃ tato dattvā cāndhamūṣāgataṃ dhamet // YRps_1.136 //",
    "GS40yrasprpu:311": " anena krāmaṇenaiva pāradaḥ kramate kṣaṇāt /",
    "GS40yrasprpu:312": " idaṃ krāmaṇakaṃ śreṣṭhaṃ nandirājena bhāṣitam // YRps_1.137 //",
    "GS40yrasprpu:313": " tāpyasattvaṃ tathā nāgaṃ śuddhaṃ krāmaṇakaṃ tathā /",
    "GS40yrasprpu:314": " bījāni pāradasyāpi kramate ca na saṃśayaḥ // YRps_1.138 //",
    "GS40yrasprpu:315": " (16. vedhana)",
    "GS40yrasprpu:316": " atha vedhavidhānaṃ hi kathayāmi suvistaram /",
    "GS40yrasprpu:317": " yena vijñātamātreṇa vedhajño jāyate naraḥ // YRps_1.139 //",
    "GS40yrasprpu:318": " dhūrtatailamaheḥphenaṃ kaṃguṇītailameva ca /",
    "GS40yrasprpu:319": " bhṛṅgītailaṃ viṣaṃ caiva tailaṃ jātīphalodbhavam // YRps_1.140 //",
    "GS40yrasprpu:320": " hayamāraśiphātailam abdheḥśoṣakatailakam /",
    "GS40yrasprpu:321": " etānyanyāni tailāni viddhi vedhakarāṇi ca // YRps_1.141 //",
    "GS40yrasprpu:322": " siddhasūtena ca samaṃ marditaṃ vedhakṛd bhavet // YRps_1.142 //",
    "GS40yrasprpu:323": " (vedhabhedāḥ)",
    "GS40yrasprpu:324": " lepavedhastathā kṣepaḥ kuṃtavedhastathaiva ca // YRps_1.143 //",
    "GS40yrasprpu:325": " dhūmākhyaḥ śabdavedhaḥ syād evaṃ pañcavidhaḥ smṛtaḥ /",
    "GS40yrasprpu:326": " (lepavedha)",
    "GS40yrasprpu:327": " sūkṣmāṇi tāmrapatrāṇi kaladhūtabhavāni ca /",
    "GS40yrasprpu:328": " kalkena lepitānyeva dhmāpayed andhamūṣayā // YRps_1.144 //",
    "GS40yrasprpu:329": " śītībhūte tamuttārya lepavedhaśca kathyate /",
    "GS40yrasprpu:330": " (kṣepavedha)",
    "GS40yrasprpu:331": " drute tāmre 'thavā raupye rasaṃ tatra vinikṣipet // YRps_1.145 //",
    "GS40yrasprpu:332": " vidhyate tena sahasā kṣepavedhaḥ sa kathyate /",
    "GS40yrasprpu:333": " (kuntavedha)",
    "GS40yrasprpu:334": " drāvayennāgarūpyaṃ ca tāmraṃ caiva tathāvarān // YRps_1.146 //",
    "GS40yrasprpu:335": " pārado 'nyatame pātre drāvite 'tra niyojitaḥ /",
    "GS40yrasprpu:336": " vedhate kuntavedhaḥ syād iti śāstravido 'bruvan // YRps_1.147 //",
    "GS40yrasprpu:337": " (dhūmavedha)",
    "GS40yrasprpu:338": " dhūmasparśena jāyante dhātavo hemarūpyakau /",
    "GS40yrasprpu:339": " dhūmavedhaḥ sa vijñeyo rasarājasya niścitam // YRps_1.148 //",
    "GS40yrasprpu:340": " (śabdavedha)",
    "GS40yrasprpu:341": " baddhe rasavare sākṣāt sparśanājjāyate ravaḥ /",
    "GS40yrasprpu:342": " tathaiva jāyate vedhaḥ śabdavedhaḥ sa kathyate // YRps_1.149 //",
    "GS40yrasprpu:343": " (17. rañjana)",
    "GS40yrasprpu:344": " athedānīṃ pravakṣyāmi raṃjanaṃ pāradasya hi /",
    "GS40yrasprpu:345": " rañjitaḥ krāmitaścaiva sākṣāddevo maheśvaraḥ // YRps_1.150 //",
    "GS40yrasprpu:346": " raṃjanaṃ lohatāmrābhyāṃ rasakena vidhīyate /",
    "GS40yrasprpu:347": " tathā raktagaṇenaiva kartavyaṃ śāstravartmanā // YRps_1.151 //",
    "GS40yrasprpu:348": " gandharāgeṇa kartavyaṃ pāradasyātha raṃjanam /",
    "GS40yrasprpu:349": " tāmreṇa raktakācena raktasaindhavakena ca // YRps_1.152 //",
    "GS40yrasprpu:350": " aṃdhamūṣāgataṃ sūtaṃ rañjayettāmrakādibhiḥ /",
    "GS40yrasprpu:351": " iṣṭikāyantrayogena gandharāgeṇa rañjayet // YRps_1.153 //",
    "GS40yrasprpu:352": " rasakasya ca rāgeṇa tulāyantrasya yogataḥ /",
    "GS40yrasprpu:353": " (mercury:: rañjana)",
    "GS40yrasprpu:354": " mardanāttīkṣṇacūrṇena rañjayetsūtakaṃ sadā // YRps_1.154 //",
    "GS40yrasprpu:355": " (mercury:: rañjana)",
    "GS40yrasprpu:356": " tāmrakalkīkṛtenaiva sthāpayetsaptavāsaram /",
    "GS40yrasprpu:357": " raṃjanaṃ sūtarājasya jāyate nātra saṃśayaḥ // YRps_1.155 //",
    "GS40yrasprpu:358": " (mercury:: rañjana)",
    "GS40yrasprpu:359": " mṛṇmūṣā ca prakartavyā raktavargeṇa lepitā /",
    "GS40yrasprpu:360": " tanmadhye pāradaṃ kṣiptvā dhmānād rañjanakaṃ bhavet // YRps_1.156 //",
    "GS40yrasprpu:361": " mayā saṃkṣepataḥ proktaṃ raṃjanaṃ pāradasya hi /",
    "GS40yrasprpu:362": " śāstramārgeṇa bahudhā raṃjanaṃ hi nidarśitam // YRps_1.157 //",
    "GS40yrasprpu:363": " (18. sevana)",
    "GS40yrasprpu:364": " atha sevanakaṃ karma pāradasya daśāṣṭamam /",
    "GS40yrasprpu:365": " kathyate 'tra prayatnena vistareṇa mayādhunā // YRps_1.158 //",
    "GS40yrasprpu:366": " yatnena sevitaḥ sūtaḥ śāstramārgeṇa siddhidaḥ /",
    "GS40yrasprpu:367": " anyathā bhakṣitaścaiva viṣavanmārayennaram // YRps_1.159 //",
    "GS40yrasprpu:368": " ādau tu vamanaṃ kṛtvā paścādrecanamācaret /",
    "GS40yrasprpu:369": " tato mṛtābhraṃ bhakṣeta paścātsūtasya sevanam // YRps_1.160 //",
    "GS40yrasprpu:370": " samyak sūtavaraḥ śuddho dehalohakaraḥ sadā /",
    "GS40yrasprpu:371": " sevitaḥ sarvarogaghnaḥ sarvasiddhikaro bhavet // YRps_1.161 //",
    "GS40yrasprpu:372": " yāvanmānena lohasya gadyāṇe vedhakṛdbhavet /",
    "GS40yrasprpu:373": " tāvanmānena dehasya bhakṣito rogahā bhavet // YRps_1.162 //",
    "GS40yrasprpu:374": " rājikātha priyaṃguśca sarṣapo mudgamāṣakau /",
    "GS40yrasprpu:375": " raktikā caṇako vātha vallamātro bhavedrasaḥ // YRps_1.163 //",
    "GS40yrasprpu:376": " eṣā mātrā rase proktā sarvakarmaviśāradaiḥ /",
    "GS40yrasprpu:377": " anupānena bhuñjīta parṇakhaṇḍikayā saha // YRps_1.164 //",
    "GS40yrasprpu:378": " itthaṃ saṃsevite sūte sarvarogādvimucyate /",
    "GS40yrasprpu:379": " sarvapāpādvinirmuktaḥ prāpnoti paramāṃ gatim // YRps_1.165 //",
    "GS40yrasprpu:380": " YRps, Adhyāya 2",
    "GS40yrasprpu:381": " (pāradabandha)",
    "GS40yrasprpu:382": " athedānīṃ pravakṣyāmi rasarājasya baṃdhanam /",
    "GS40yrasprpu:383": " anubhūtaṃ mayā kiṃcit gurūṇāṃ hi prasādataḥ // YRps_2.1 //",
    "GS40yrasprpu:384": " (bandhana: :",
    "GS40yrasprpu:385": " subtypes)",
    "GS40yrasprpu:386": " baṃdhaścaturvidhaḥ prokto jalaukā khoṭapāṭakau /",
    "GS40yrasprpu:387": " tathā bhasmābhidhaḥ sākṣāt kathito'pi rasāgame // YRps_2.2 //",
    "GS40yrasprpu:388": " pakvabandho jalaukā syāt piṣṭīstambhastu khoṭakaḥ /",
    "GS40yrasprpu:389": " pāṭaḥ parpaṭikābandho bhasma bhūtisamo bhavet // YRps_2.3 //",
    "GS40yrasprpu:390": " (substances inducing bandhana)",
    "GS40yrasprpu:391": " mūlikātra maṇiścaiva svarṇakaṃ nāgavaṅgake /",
    "GS40yrasprpu:392": " catvāra ete sūtasya bandhanasyātha kāraṇam // YRps_2.4 //",
    "GS40yrasprpu:393": " uttamo mūlikābandho maṇibandhastu madhyamaḥ /",
    "GS40yrasprpu:394": " adhamo dhātubandhastu pūtibandho 'dhamādhamaḥ // YRps_2.5 //",
    "GS40yrasprpu:395": " drutibandhaḥ pañcamo'sau dehalohakaraḥ sadā /",
    "GS40yrasprpu:396": " abhradrutiviśeṣeṇa vijñeyo'sau bhiṣagvaraiḥ // YRps_2.6 //",
    "GS40yrasprpu:397": " (mūlikābandha)",
    "GS40yrasprpu:398": " kramaprāptamidaṃ vakṣye mūlikābandhanaṃ rase /",
    "GS40yrasprpu:399": " śuddho rākṣasavaktraśca rasaścābhrakajāritaḥ // YRps_2.7 //",
    "GS40yrasprpu:400": " iṅgudīmūlaniryāse marditaḥ pāradastryaham /",
    "GS40yrasprpu:401": " tata uddhṛtya vastreṇa baṃdhanaṃ kārayed bhiṣak // YRps_2.8 //",
    "GS40yrasprpu:402": " kāṃjike svedanaṃ kuryān niyataṃ saptavāsaram /",
    "GS40yrasprpu:403": " pācitaṃ cānnamadhye tu kartavyaṃ vatsarāvadhi // YRps_2.9 //",
    "GS40yrasprpu:404": " tato dhūrtaphale nyastaṃ svedayecchatasaṃkhyayā /",
    "GS40yrasprpu:405": " pācito'sau mahātaile dhūrtataile 'nnarāśike // YRps_2.10 //",
    "GS40yrasprpu:406": " baddhastu tena vidhinā kaṭhinatvaṃ prajāyate /",
    "GS40yrasprpu:407": " vaṃgasya stambhanaṃ samyak karotyeva na saṃśayaḥ // YRps_2.11 //",
    "GS40yrasprpu:408": " dhārito'sau mukhe sākṣād vīryastambhakaraḥ sadā /",
    "GS40yrasprpu:409": " mūlikābaṃdhanaṃ hyekaṃ kathitaṃ pāradasya vai // YRps_2.11* //",
    "GS40yrasprpu:410": " (mūlikābandha (2))",
    "GS40yrasprpu:411": " athāparaḥ prakāro hi bandhanasyāpi pārade /",
    "GS40yrasprpu:412": " nāgārjunīmūlarasair mardayed dinasaptakam // YRps_2.12 //",
    "GS40yrasprpu:413": " mukhacarvaṇasambhūtair nimbakāṣṭhena peṣitaḥ /",
    "GS40yrasprpu:414": " navanītasamas tena jāyate pāradastataḥ // YRps_2.13 //",
    "GS40yrasprpu:415": " vastreṇa baṃdhanaṃ kṛtvā phale dhaurte niveśayet /",
    "GS40yrasprpu:416": " gomayairveṣṭitaṃ tacca karīṣāgnau vipācayet // YRps_2.14 //",
    "GS40yrasprpu:417": " lāvakākhye puṭe samyak kramavṛddhyā śataṃ puṭet /",
    "GS40yrasprpu:418": " māsatrayapramāṇena pācayedannamadhyataḥ // YRps_2.15 //",
    "GS40yrasprpu:419": " paścātpuṭaśataṃ dadyāc chagaṇenātha pūrvavat /",
    "GS40yrasprpu:420": " anenaiva prakāreṇa badhyate sūtakaḥ sadā // YRps_2.16 //",
    "GS40yrasprpu:421": " dṛṣṭapratyayayogo'yaṃ kathitaḥ sādhakāya vai /",
    "GS40yrasprpu:422": " dhārito'sau mukhe samyak vīryastaṃbhakaraḥ param /",
    "GS40yrasprpu:423": " vaṃgastaṃbhakaro'pyevaṃ baddhaḥ sūtavaro'pyalam // YRps_2.17 //",
    "GS40yrasprpu:424": " (mūlikābandha)",
    "GS40yrasprpu:425": " śuddhaṃ sujāritābhraṃ vai sūtakaṃ ca vimardayet /",
    "GS40yrasprpu:426": " arkamūlarasenaiva vāsaraikaṃ prayatnataḥ // YRps_2.18 //",
    "GS40yrasprpu:427": " vajramūṣā tataḥ kāryā sudṛḍhā masṛṇīkṛtā /",
    "GS40yrasprpu:428": " arkamūlabhavenaiva kalkena parilepitā // YRps_2.19 //",
    "GS40yrasprpu:429": " mūṣāmadhye rasaṃ muktvā cāndhayed anyamūṣayā /",
    "GS40yrasprpu:430": " yāmārdhaṃ dhmāpitaḥ samyak rasakhoṭaḥ prajāyate // YRps_2.20 //",
    "GS40yrasprpu:431": " svāṃgaśītaṃ parijñāya rasakhoṭaṃ samuddharet /",
    "GS40yrasprpu:432": " varṣamātraṃ dhṛto vaktre valīpalitanāśanaḥ // YRps_2.21 //",
    "GS40yrasprpu:433": " sarvasiddhikaro'pyeṣa mūlikābaddhapāradaḥ /",
    "GS40yrasprpu:434": " mūlikābaṃdhanaṃ satyaṃ kṛtaṃ nāgārjunādibhiḥ // YRps_2.22 //",
    "GS40yrasprpu:435": " sarvasiddhikaraṃ śreṣṭhaṃ sarvakāryakaraṃ sadā // YRps_2.23 //",
    "GS40yrasprpu:436": " (mūlikābandha (4))",
    "GS40yrasprpu:437": " śuddhaṃ rasavaraṃ samyak tathaivāmbarabhakṣitam /",
    "GS40yrasprpu:438": " jalakūmbhīrasaiḥ paścān mardayeddinasaptakam // YRps_2.24 //",
    "GS40yrasprpu:439": " tasyāḥ prakalpayenmūṣāṃ sūtakaṃ tatra nikṣipet /",
    "GS40yrasprpu:440": " anyasyāmandhamūṣāyāṃ sūtamūṣāṃ nirundhayet // YRps_2.25 //",
    "GS40yrasprpu:441": " puṭaṃ tatra pradātavyaṃ ekenāraṇyakena ca /",
    "GS40yrasprpu:442": " puṭānyevaṃ pradeyāni ekaikotpalavṛddhitaḥ // YRps_2.26 //",
    "GS40yrasprpu:443": " anenaiva prakāreṇa puṭāni trīṇi dāpayet /",
    "GS40yrasprpu:444": " bandhamāpnoti sūtendraḥ satyaṃ guruvaco yathā // YRps_2.27 //",
    "GS40yrasprpu:445": " (mūlikābandha (5))",
    "GS40yrasprpu:446": " cūrṇīkṛtāni satataṃ dhūrtabījāni yatnataḥ /",
    "GS40yrasprpu:447": " sūtarājasamānyevam ūrdhvayantreṇa pātayet // YRps_2.28 //",
    "GS40yrasprpu:448": " ekaviṃśativārāṇi tataḥ khalve nidhāpayet /",
    "GS40yrasprpu:449": " iṅgudīpatraniryāse mardayeddinasaptakam // YRps_2.29 //",
    "GS40yrasprpu:450": " bhṛṃgarājarasenaiva viṣakharparakena ca /",
    "GS40yrasprpu:451": " pāṭhārasena saṃmardya lajjālusvarasena vai // YRps_2.30 //",
    "GS40yrasprpu:452": " tryahaṃ tryahaṃ ca saṃmardya bandhamāyāti niścitam /",
    "GS40yrasprpu:453": " dolāyaṃtreṇa saṃsvedya saptāhaṃ dhūrtaje rase // YRps_2.31 //",
    "GS40yrasprpu:454": " viṣamūṣodare dhṛtvā māṃse sūkarasaṃbhave /",
    "GS40yrasprpu:455": " bharjayeddhūrtatailena saptāhājjāyate mukham // YRps_2.32 //",
    "GS40yrasprpu:456": " kaṭhino vajrasadṛśo jāyate nātra saṃśayaḥ /",
    "GS40yrasprpu:457": " kṣīraṃ śoṣayate nityaṃ kautukārthe na saṃśayaḥ // YRps_2.33 //",
    "GS40yrasprpu:458": " vīryaṃ vaṃgaṃ stambhayati satyaṃ satyaṃ na saṃśayaḥ /",
    "GS40yrasprpu:459": " prakārāḥ kathitāḥ pañca sūtarājasya baṃdhane // YRps_2.34 //",
    "GS40yrasprpu:460": " (vajrasattvena śatavedhī rasabandhaḥ (1))",
    "GS40yrasprpu:461": " vajrabaṃdhaṃ dvitīyaṃ tu krameṇaiva yathātatham /",
    "GS40yrasprpu:462": " rasaśāstrāṇi bahudhā nirīkṣya pravadāmyaham // YRps_2.35 //",
    "GS40yrasprpu:463": " vajrasatvaṃ tathā sūtaṃ samāṃśaṃ kārayed budhaḥ /",
    "GS40yrasprpu:464": " rasapādasamaṃ hema trayamekatra mardayet // YRps_2.36 //",
    "GS40yrasprpu:465": " vaṃdhyākarkoṭikāmūla- rasenaivātha bhāvayet /",
    "GS40yrasprpu:466": " tathā dhūrtarasenāpi citrakasya rasena vai // YRps_2.37 //",
    "GS40yrasprpu:467": " kāmbojīrasakenāpi tathā nāḍīrasena vai /",
    "GS40yrasprpu:468": " āsāṃ niyāmikānāṃ ca rasaṃ vastreṇa gālayet // YRps_2.38 //",
    "GS40yrasprpu:469": " sūryātape dinaikaikaṃ krameṇānena mardayet /",
    "GS40yrasprpu:470": " aṃdhamūṣāgataṃ golaṃ mudrayeddṛḍhamudrayā // YRps_2.39 //",
    "GS40yrasprpu:471": " lohasaṃpuṭake paścān nikṣiptaṃ mudritaṃ dṛḍham /",
    "GS40yrasprpu:472": " ghaṭikādvayamānena dhmāpitaṃ bhastrayā khalu // YRps_2.40 //",
    "GS40yrasprpu:473": " svāṃgaśītalakaṃ jñātvā gṛhṇīyātāṃ ca mūṣikām /",
    "GS40yrasprpu:474": " utkhanyotkhanya yatnena sūtabhasma samāharet // YRps_2.41 //",
    "GS40yrasprpu:475": " kācaṭaṃkaṇayogena dhmāpitaṃ taṃ ca golakam /",
    "GS40yrasprpu:476": " vedhate śatavedhena sūtako nātra saṃśayaḥ // YRps_2.42 //",
    "GS40yrasprpu:477": " vaktrastho nidhanaṃ hanyād dehalohakaro bhavet // YRps_2.43 //",
    "GS40yrasprpu:478": " (vajrabhasmayogena rasabandhaḥ (7))",
    "GS40yrasprpu:479": " vajrabhasma tathā sūtaṃ samaṃ kṛtvā tu mardayet /",
    "GS40yrasprpu:480": " trinemikāvajravallī- sahadevīrasena ca // YRps_2.44 //",
    "GS40yrasprpu:481": " snuhikṣīreṇa saptāhaṃ sūryagharme sutīvrake /",
    "GS40yrasprpu:482": " rasagolaṃ suvṛttaṃ tu śuṣkaṃ caivātha lepayet // YRps_2.45 //",
    "GS40yrasprpu:483": " kākamācīrasenaiva lāṃgalīsvarasena hi /",
    "GS40yrasprpu:484": " gojihvikārasenaiva saptavāraṃ pralepayet // YRps_2.46 //",
    "GS40yrasprpu:485": " vajramūṣāgataṃ golaṃ mudrayeddṛḍhamudrayā /",
    "GS40yrasprpu:486": " lohasaṃpuṭamūṣāyām andhitaṃ madhyasaṃsthitam // YRps_2.47 //",
    "GS40yrasprpu:487": " saptamṛtkarpaṭaiḥ samyag lepitaṃ sudṛḍhaṃ kuru /",
    "GS40yrasprpu:488": " dhmāpitaṃ dṛḍhamaṃgārais tatrasthaṃ śītalīkṛtam // YRps_2.48 //",
    "GS40yrasprpu:489": " bhittvā mūṣāgataṃ sūtaṃ khoṭaṃ nakṣatrasannibham /",
    "GS40yrasprpu:490": " sarvakāryakaraṃ śubhraṃ rañjitaṃ vedhakṛdbhavet // YRps_2.49 //",
    "GS40yrasprpu:491": " (abhradrutyā rasabandhaḥ (8))",
    "GS40yrasprpu:492": " abhrakadrutibhiḥ sārdhaṃ sūtakaṃ ca vimardayet /",
    "GS40yrasprpu:493": " samāṃśena śilāpṛṣṭhe yāmatrayamanāratam // YRps_2.50 //",
    "GS40yrasprpu:494": " kastūrīdhanasārābhyāṃ kṛṣṇāgarusamanvitam /",
    "GS40yrasprpu:495": " śarkarālaśunābhyāṃ ca rāmaṭhena ca saṃyutam // YRps_2.51 //",
    "GS40yrasprpu:496": " palāśabījasya tathā tatprasūnarasena hi /",
    "GS40yrasprpu:497": " tīkṣṇāṃśunātha mṛditaṃ drutibhiḥ saha sūtakam // YRps_2.52 //",
    "GS40yrasprpu:498": " milatyeva na saṃdehaḥ kimanyair bahubhāṣitaiḥ /",
    "GS40yrasprpu:499": " tato guñjārasenaiva śvetavṛścīvakasya ca // YRps_2.53 //",
    "GS40yrasprpu:500": " lāṃgalyāśca rasaistāvad yāvadbhavati bandhanam // YRps_2.54 //",
    "GS40yrasprpu:501": " tataḥ prakāśamūṣāyāṃ pañcāṃgārairdhametkṣaṇam /",
    "GS40yrasprpu:502": " bandhamāyāti vegena yathā sūryodaye 'mbujam // YRps_2.55 //",
    "GS40yrasprpu:503": " abhradrutisamāyoge rasendro vadhyate khalu /",
    "GS40yrasprpu:504": " śivabhakto bhavetsākṣāt satyavāk saṃyatendriyaḥ // YRps_2.56 //",
    "GS40yrasprpu:505": " śivayormelanaṃ samyak tasya haste bhaviṣyati /",
    "GS40yrasprpu:506": " rasāgameṣu yatproktaṃ baṃdhanaṃ pāradasya ca // YRps_2.57 //",
    "GS40yrasprpu:507": " kathitaṃ tanmayā spaṣṭaṃ nānubhūtaṃ na ceṣṭitam // YRps_2.58 //",
    "GS40yrasprpu:508": " (vajradrutyā rasabandhaḥ (9))",
    "GS40yrasprpu:509": " vajrāṇāṃ brahmajātīnāṃ drutirvallapramāṇikā /",
    "GS40yrasprpu:510": " tolakaṃ śuddhasūtaṃ ca mardayetkanyakārase // YRps_2.59 //",
    "GS40yrasprpu:511": " tāvattaṃ mardayetsamyag yāvat piṣṭī prajāyate /",
    "GS40yrasprpu:512": " kṛtvā mūṣāṃ samāṃ śuddhāṃ dahanopalanirmitām // YRps_2.60 //",
    "GS40yrasprpu:513": " tanmadhye piṣṭikāṃ muktvā piṣṭīmānaṃ viṣaṃ tvaheḥ /",
    "GS40yrasprpu:514": " pidhānaṃ tādṛśaṃ kuryān mukhaṃ tenātha rundhayet // YRps_2.61 //",
    "GS40yrasprpu:515": " kāṃsyabhājanamadhye tu sthāpayenmūṣikāṃ śubhām /",
    "GS40yrasprpu:516": " bhājanāni ca catvāri caturdikṣu gatāni ca // YRps_2.62 //",
    "GS40yrasprpu:517": " citraṃ gharmaprasaṃgena bandhamāyāti pāradaḥ /",
    "GS40yrasprpu:518": " yāmātkharātape nityaṃ śivenoktam atisphuṭam // YRps_2.63 //",
    "GS40yrasprpu:519": " vajradrutisamāyogāt sūto bandhanakaṃ vrajet /",
    "GS40yrasprpu:520": " sarveṣāṃ sūtabandhānāṃ śreṣṭhaṃ satyamudīritam // YRps_2.64 //",
    "GS40yrasprpu:521": " (suvarṇadrutyā rasabandhaḥ (10))",
    "GS40yrasprpu:522": " athedānīṃ pravakṣyāmi sūtarājasya bandhanam /",
    "GS40yrasprpu:523": " hemadrutiṃ rasendreṇa mardayetsaptavāsarān // YRps_2.65 //",
    "GS40yrasprpu:524": " jvālāmukhīrasenaiva dhautaḥ paścācca kāṃjikaiḥ /",
    "GS40yrasprpu:525": " pratyahaṃ kṣālayedrātrau rasenoktena vai divā // YRps_2.66 //",
    "GS40yrasprpu:526": " aṃdhamūṣāgataṃ paścān mṛdā karpaṭayogataḥ /",
    "GS40yrasprpu:527": " lepayetsaptavārāṇi bhūgarte golakaṃ nyaset // YRps_2.67 //",
    "GS40yrasprpu:528": " dvādaśāṃgulavistīrṇaṃ dvādaśāṃgulanimnakam /",
    "GS40yrasprpu:529": " khātapramāṇaṃ kathitaṃ gurumārgeṇa ca sphuṭam // YRps_2.68 //",
    "GS40yrasprpu:530": " tatropari puṭaṃ deyaṃ gajāhvaṃ chagaṇena ca /",
    "GS40yrasprpu:531": " yāmadvādaśakenaiva badhyate pāradaḥ svayam // YRps_2.69 //",
    "GS40yrasprpu:532": " hemadrutau baddharaso dehalohaprasādhakaḥ /",
    "GS40yrasprpu:533": " sarvasiddhikaraḥ śrīmān jarādāridryanāśanaḥ // YRps_2.70 //",
    "GS40yrasprpu:534": " (suvarṇena rasabandhaḥ)",
    "GS40yrasprpu:535": " dhātubandhastṛtīyo'sau svahastena kṛto mayā /",
    "GS40yrasprpu:536": " tadahaṃ kathayiṣyāmi sādhakārthe yathātatham // YRps_2.71 //",
    "GS40yrasprpu:537": " bhūrjavatsūkṣmapatrāṇi kārayetkanakasya ca /",
    "GS40yrasprpu:538": " tānyeva kolamātrāṇi palamātraṃ tu sūtakam // YRps_2.72 //",
    "GS40yrasprpu:539": " mardayennimbukadrāvair dinamekamanāratam /",
    "GS40yrasprpu:540": " tatastadgolakaṃ kṛtvā kharparopari vinyaset // YRps_2.73 //",
    "GS40yrasprpu:541": " culyāmāropaṇaṃ kāryaṃ dhānyāmlena niṣiñcayet /",
    "GS40yrasprpu:542": " piṣṭistaṃbhastu kartavyo niyataṃ tridināvadhi // YRps_2.74 //",
    "GS40yrasprpu:543": " tato dhūrtarasenaiva svedayetsaptavāsarān /",
    "GS40yrasprpu:544": " śvetā punarnavā ciṃcā sahadevī ca nīlikā // YRps_2.75 //",
    "GS40yrasprpu:545": " tathā dhūrtavadhūś caiva lāṃgalī suradālikā /",
    "GS40yrasprpu:546": " sūtabandhakarā śreṣṭhā proktā nāgārjunādibhiḥ // YRps_2.76 //",
    "GS40yrasprpu:547": " etāsāṃ svarasaiḥ paṅkair lepayetsūtagolakam /",
    "GS40yrasprpu:548": " triguṇair bhūrjapatraistu veṣṭayettadanaṃtaram // YRps_2.77 //",
    "GS40yrasprpu:549": " vastreṇa poṭalīṃ baddhvā svedayenniṃbukadravaiḥ /",
    "GS40yrasprpu:550": " yāmatrayaṃ prayatnena dhautaḥ paścād gavāṃ jalaiḥ // YRps_2.78 //",
    "GS40yrasprpu:551": " tato dhūrtaphalāntasthaṃ pācayedbahubhiḥ puṭaiḥ /",
    "GS40yrasprpu:552": " lāvakākhyaiḥ sumatimān śobhanaḥ sūryakāntivat /",
    "GS40yrasprpu:553": " jāyate nātra saṃdeho baddhaḥ śivasamo bhavet // YRps_2.79 //",
    "GS40yrasprpu:554": " (raupyeṇa rasabandhaḥ)",
    "GS40yrasprpu:555": " aṣṭamāṃśena rūpyena sūtakaṃ hi pramardayet /",
    "GS40yrasprpu:556": " cāṃgerīsvarasenaiva piṣṭikāṃ kārayed budhaḥ // YRps_2.80 //",
    "GS40yrasprpu:557": " khoṭaṃ baddhvā tu vipacet dhūrtataile trivāsarān /",
    "GS40yrasprpu:558": " tathā ca kaṃguṇītaile karavīrajaṭodbhave // YRps_2.81 //",
    "GS40yrasprpu:559": " jātīphalodbhavenāpi vatsanāgodbhavena ca /",
    "GS40yrasprpu:560": " bhṛṃgyudbhavena ca tathā samudraśoṣakasya vai // YRps_2.82 //",
    "GS40yrasprpu:561": " devadārubhavenāpi pācayenmatimān bhiṣak /",
    "GS40yrasprpu:562": " paścātsutīkṣṇamadirā dātavyā tu tuṣāgninā // YRps_2.83 //",
    "GS40yrasprpu:563": " dināni saptasaṃkhyāni mukham utpadyate dhruvam /",
    "GS40yrasprpu:564": " śukrastambhakaraḥ samyak kṣīraṃ pibati nānyathā // YRps_2.84 //",
    "GS40yrasprpu:565": " (tutthena tutthotthatāmreṇa rasabandhaḥ)",
    "GS40yrasprpu:566": " lohapātre suvistīrṇe tutthakasyālavālakam /",
    "GS40yrasprpu:567": " aṣṭasaṃskāritaṃ sūtaṃ tasminnikṣipya mātrayā // YRps_2.85 //",
    "GS40yrasprpu:568": " tutthacūrṇena saṃchādya pūrayennimbukadravaiḥ /",
    "GS40yrasprpu:569": " pidhānena mukhaṃ ruddhvā lohapātrasya yatnataḥ // YRps_2.86 //",
    "GS40yrasprpu:570": " nirvāte nirjane deśe tridinaṃ sthāpayettataḥ /",
    "GS40yrasprpu:571": " uṣṇakāṃjikayogena kṣālayed bahuśo bhiṣak // YRps_2.87 //",
    "GS40yrasprpu:572": " navanītasamo varṇaḥ sūtakasyāpi dṛśyate /",
    "GS40yrasprpu:573": " rasakhoṭaṃ tato baddhvā svedayetkāṃjikaistryaham // YRps_2.88 //",
    "GS40yrasprpu:574": " aśmacūrṇasya kaṇikām- adhye khoṭaṃ nidhāya ca /",
    "GS40yrasprpu:575": " jalasekaḥ prakartavyaḥ śītībhūtaṃ samuddharet // YRps_2.89 //",
    "GS40yrasprpu:576": " anenaiva prakāreṇa trivāraṃ pācayed dhruvam /",
    "GS40yrasprpu:577": " kaṭhinatvaṃ prayātyeva satyaṃ guruvaco yathā // YRps_2.90 //",
    "GS40yrasprpu:578": " tato dhūrtaphalānāṃ hi sahasreṇāpi pācayet /",
    "GS40yrasprpu:579": " mukham utpadyate samyak vīryastaṃbhakaro 'pyayam // YRps_2.91 //",
    "GS40yrasprpu:580": " (dhātubījena rasabandhaḥ)",
    "GS40yrasprpu:581": " vaṃgatīkṣṇe same kṛtvā dhmāpayedvajramūṣayā /",
    "GS40yrasprpu:582": " vaṅgam uttārayetsamyak tīvrāṅgāraiḥ prayatnataḥ // YRps_2.92 //",
    "GS40yrasprpu:583": " anenaiva prakāreṇa triguṇaṃ vāhayettrapu /",
    "GS40yrasprpu:584": " bījaṃ śāṇapramāṇaṃ hi sūtaṃ palamitaṃ bhavet // YRps_2.93 //",
    "GS40yrasprpu:585": " mardayetkanyakādrāvair dinamekaṃ viśoṣayet /",
    "GS40yrasprpu:586": " golasya svedanaṃ kāryam ahobhiḥ saptabhistathā // YRps_2.94 //",
    "GS40yrasprpu:587": " triphalākvāthamadhye tu triyāmaṃ svedayetsudhīḥ /",
    "GS40yrasprpu:588": " kumāryāḥ svarasenaiva bhṛṃgarājarasena hi // YRps_2.95 //",
    "GS40yrasprpu:589": " bhṛṃgīrasena ca tathā tridinaṃ svedyameva hi /",
    "GS40yrasprpu:590": " ekaikenauṣadhenaivaṃ kācakūpyāṃ niveśayet // YRps_2.96 //",
    "GS40yrasprpu:591": " khaṭīpaṭuśivābhaktaṃ piṣṭvā vaktraṃ nirundhayet /",
    "GS40yrasprpu:592": " khātaṃ trihastamātraṃ syāl laddīpūrṇaṃ tu kārayet // YRps_2.97 //",
    "GS40yrasprpu:593": " madhye tu kācaghaṭikāṃ surāpūrṇāṃ niveśayet /",
    "GS40yrasprpu:594": " bhūmisthāṃ māsayugmena paścādenāṃ samuddharet // YRps_2.98 //",
    "GS40yrasprpu:595": " baddhaṃ sūtavaraṃ grāhyaṃ śubhraṃ caṃdraprabhānibham /",
    "GS40yrasprpu:596": " mukhasthaṃ kurute samyak dṛḍhavajrasamaṃ vapuḥ // YRps_2.99 //",
    "GS40yrasprpu:597": " kāminīnāṃ śataṃ gacched valīpalitavarjitaḥ /",
    "GS40yrasprpu:598": " devīśāstrānusāreṇa dhātubaddharaso'pyayam // YRps_2.100 //",
    "GS40yrasprpu:599": " prakāśito mayā samyak nātra kāryā vicāraṇā // YRps_2.101 //",
    "GS40yrasprpu:600": " (kāntalohena rasabandhaḥ)",
    "GS40yrasprpu:601": " raseṃdraḥ kāntalohaṃ ca tīkṣṇalohaṃ tathaiva ca /",
    "GS40yrasprpu:602": " abhrasatvaṃ tathā tāpya- satvaṃ hemasamanvitam // YRps_2.102 //",
    "GS40yrasprpu:603": " samāṃśāni ca sarvāṇi mardayennimbukadravaiḥ /",
    "GS40yrasprpu:604": " niṣecayedekadinaṃ paścād golaṃ tu kārayet // YRps_2.103 //",
    "GS40yrasprpu:605": " pakvamūṣā prakartavyā golaṃ garbhe niveśayet /",
    "GS40yrasprpu:606": " gojihvā kākamācī ca nirguṃḍī dugdhikā tathā // YRps_2.104 //",
    "GS40yrasprpu:607": " kumārī meghanādā ca madhusaiṃdhavasaṃyutā /",
    "GS40yrasprpu:608": " etāsāṃ svarasenaiva svedayedbahuśo bhiṣak // YRps_2.105 //",
    "GS40yrasprpu:609": " yāvaddṛḍhatvamāyāti tāvatsvedyaṃ tu golakam /",
    "GS40yrasprpu:610": " vaktre dhṛtaṃ jarāmṛtyuṃ nihanti ca na saṃśayaḥ // YRps_2.106 //",
    "GS40yrasprpu:611": " sarvarogānnihatyāśu vayaḥ stambhayate dhruvam /",
    "GS40yrasprpu:612": " karṇe kaṇṭhe tathā haste dhāritā mastake'pi vā /",
    "GS40yrasprpu:613": " abhicārādidoṣāśca na bhavanti kadācana // YRps_2.107 //",
    "GS40yrasprpu:614": " caturvidhānyeva tu bandhanāni śrīsūtarājasya mayoditāni /",
    "GS40yrasprpu:615": " kurvanti ye tattvavido bhiṣagvarā rājñāṃ gṛhe te'pi bhavanti pūjyāḥ // YRps_2.108 //",
    "GS40yrasprpu:616": " iti paramarahasyaṃ sūtarājasya coktaṃ rasanigamamahābdher labdham etat suratnam /",
    "GS40yrasprpu:617": " sakalaguṇavariṣṭhā vādinaḥ kautukajñā nijahṛdi ca sukaṇṭhe dhārayiṣyanti tajjñāḥ // YRps_2.109 //",
    "GS40yrasprpu:618": " YRps, Adhyāya 3",
    "GS40yrasprpu:619": " atha mayā rasabhasma nigadyate sakalapāradaśāstraniyogataḥ /",
    "GS40yrasprpu:620": " sasitakṛṣṇasupītakalohitaṃ bhavati varṇacatuṣṭayabhūṣitam // YRps_3.1 //",
    "GS40yrasprpu:621": " (mercury:: production from darada)",
    "GS40yrasprpu:622": " haṃsapākadaradaḥ suśobhito nikhilanimbarasena vimarditaḥ /",
    "GS40yrasprpu:623": " niyatayāmacatuṣṭayamamlake ghanarase samabhāgaviloḍitaḥ // YRps_3.2 //",
    "GS40yrasprpu:624": " ḍamarukābhidhayaṃtraniveśitas tadanu loharajaḥ khaṭikāsamam /",
    "GS40yrasprpu:625": " supayasā lavaṇena vimarditaṃ kuru bhiṣagvara yantrasurodhanam // YRps_3.3 //",
    "GS40yrasprpu:626": " niyatayāmacatuṣṭayavahninā mṛdu samaṃ rasamatra vipācayet /",
    "GS40yrasprpu:627": " upari tatra jalena niṣiñcayed iti bhaveddaradād varasūtakaḥ // YRps_3.4 //",
    "GS40yrasprpu:628": " akhilaśodhavareṇa ca vai yathā sakalakañcukadoṣavivarjitaḥ /",
    "GS40yrasprpu:629": " bahuladoṣaharo'pi bhavettathā bhavati śuddhatamo daradodbhavaḥ // YRps_3.5 //",
    "GS40yrasprpu:630": " (mercury:: medic. use (rasakarpūra?))",
    "GS40yrasprpu:631": " vimalasūtavaro hi palāṣṭakaṃ tadanu dhātukhaṭīpaṭukāṃkṣikāḥ /",
    "GS40yrasprpu:632": " pṛthagimāśca catuṣpalabhāgikāḥ sphaṭikaśuddhapalāṣṭakasaṃmitāḥ // YRps_3.6 //",
    "GS40yrasprpu:633": " saha jalena vimṛdya ca yāmakaṃ lavaṇakāmlajalena vimiśritāḥ /",
    "GS40yrasprpu:634": " uditadhātugaṇasya ca mūṣikāṃ kuru viṣaṃ viniveśaya tatra vai // YRps_3.7 //",
    "GS40yrasprpu:635": " ḍamarūkābhidhayaṃtravareṇa taṃ dvidaśayāmamamuṃ paca vahninā /",
    "GS40yrasprpu:636": " pavanapittakaphakṣayahārakaḥ sakalarogaharaḥ paramaḥ sadā // YRps_3.8 //",
    "GS40yrasprpu:637": " gajapater balavad balado nṛṇāṃ dvijapatīkṣaṇavannayanapradaḥ /",
    "GS40yrasprpu:638": " yuvatikāmavilāsavidhāyako bhavati sūtavaraḥ sukhadaḥ sadā /",
    "GS40yrasprpu:639": " saghanasārarasaḥ kila kāntidas tv akhilakuṣṭhaharaḥ kathito mayā // YRps_3.9 //",
    "GS40yrasprpu:640": " (mercury:: aruṇabhasman)",
    "GS40yrasprpu:641": " vigatadoṣakṛtau rasagaṃdhakau tadanu luṅgarasena pariplutau /",
    "GS40yrasprpu:642": " praharayugmamitaṃ ca śilātale ravikareṇa vimardya vicūrṇitau // YRps_3.10 //",
    "GS40yrasprpu:643": " rucirakācaghaṭīviniveśitau sikatayaṃtravareṇa dinatrayam /",
    "GS40yrasprpu:644": " kuru bhiṣagvara vahnim adhastataḥ sa ca bhavedaruṇaḥ kamalacchaviḥ // YRps_3.11 //",
    "GS40yrasprpu:645": " udayabhāskaranāmaraso hyayaṃ bhavati rogavighātakaraḥ svayam /",
    "GS40yrasprpu:646": " magadhajāmadhunā saha guñjikā- trayamitaśca sadā parisevitaḥ // YRps_3.12 //",
    "GS40yrasprpu:647": " lalitakāmavidhāvabhilāṣukaḥ sthavirako'pi ratau taruṇāyate /",
    "GS40yrasprpu:648": " gadaharo balado'pi hi varṇado bhavati karmavipākajarogahā /",
    "GS40yrasprpu:649": " sakalasūtakaśāstravimarśanād dvijavareṇa mayā prakaṭīkṛtaḥ // YRps_3.13 //",
    "GS40yrasprpu:650": " (mercury:: red bhasman)",
    "GS40yrasprpu:651": " rasavidāpi rasaḥ pariśodhito vigatadoṣakṛto'pi hi gaṃdhakaḥ /",
    "GS40yrasprpu:652": " vimalalohamaye kṛtakharpare hy amalasārarajaḥ parimucyatām // YRps_3.14 //",
    "GS40yrasprpu:653": " atikuśāgniyute dravati svayaṃ tadanu tatra rasaḥ parimucyatām /",
    "GS40yrasprpu:654": " viśadalohamayena ca darviṇā vighaṭayetpraharatrayasaṃmitam // YRps_3.15 //",
    "GS40yrasprpu:655": " tadanu kācaghaṭīṃ viniveśya vai sikatayantravareṇa hi pācitaḥ /",
    "GS40yrasprpu:656": " dvidaśayāmamadhaḥkṛtavahninā bhavati raktarasastalabhasmasāt // YRps_3.16 //",
    "GS40yrasprpu:657": " gatabalena nareṇa susevito bhavati vājikaraḥ sukhadaḥ sadā // YRps_3.17 //",
    "GS40yrasprpu:658": " sa ca valīpalitāni vināśayec chataśaratsu nirāmayakṛtparam // YRps_3.18 //",
    "GS40yrasprpu:659": " (mercury:: red bhasman)",
    "GS40yrasprpu:660": " vimalanāgavaraikavibhāgikaṃ harajabhāgacatuṣṭayamiśritam /",
    "GS40yrasprpu:661": " satatameva vimardya śilātale balivasāṃ ca samāṃ kuru tadbhiṣak // YRps_3.19 //",
    "GS40yrasprpu:662": " dinamitaṃ suvimardya ca kanyakā- svarasa ainakareṇa viśoṣayet /",
    "GS40yrasprpu:663": " tadanu sūtavarasya tu kajjalīṃ rucirakācaghaṭe viniveśaya // YRps_3.20 //",
    "GS40yrasprpu:664": " divasayugmamadhaḥ kṛtavahninā sa ca bhavedaruṇaḥ kamalacchaviḥ /",
    "GS40yrasprpu:665": " sakalarogavināśanavahnikṛt balakaraḥ paramo'pi hi kāntikṛt // YRps_3.21 //",
    "GS40yrasprpu:666": " nayanarogavināśakaro bhavet sakalakāmukavibhramakārakaḥ /",
    "GS40yrasprpu:667": " sa khalu karmavipākajarogahā viśadanāgayutaḥ khalu pāradaḥ // YRps_3.22 //",
    "GS40yrasprpu:668": " (mercury:: jāraṇa with sulfur)",
    "GS40yrasprpu:669": " mṛdumṛdā racitā masṛṇeṣṭikā upari gartavareṇa ca saṃyutā /",
    "GS40yrasprpu:670": " rasavaraṃ daśaśāṇamitaṃ hi tat saśukapicchavareṇa nidhāpayet // YRps_3.23 //",
    "GS40yrasprpu:671": " sakalapūrṇakṛtaṃ ca sugartakaṃ galitanimbuphalodbhavakena vai /",
    "GS40yrasprpu:672": " sthagaya taṃ ca pidhānavareṇa vai mṛditayā sumṛdā parimudritam // YRps_3.24 //",
    "GS40yrasprpu:673": " tadanu kukkuṭānāṃ puṭe śṛto hupalakena vanodbhavakena vai /",
    "GS40yrasprpu:674": " vidhividā bhiṣajā hyamunā kṛto vimalaṣaḍguṇagandhakam aśnute // YRps_3.25 //",
    "GS40yrasprpu:675": " sa ca śarīrakaro'pyatha lohakṛt sakalasiddhikaraḥ paramo bhavet /",
    "GS40yrasprpu:676": " śataguṇaṃ hi yadā parijīryate rasavaraḥ khalu hemakaro bhavet // YRps_3.26 //",
    "GS40yrasprpu:677": " (mercury:: rasapoṭṭalī)",
    "GS40yrasprpu:678": " saśukapicchasamo'pi hi pārado bhavati khalvatalena ca kuṭṭitaḥ /",
    "GS40yrasprpu:679": " dṛḍhatarāmupakalpaya parpaṭīṃ vasanabaddhakṛtāmapi poṭalīm // YRps_3.27 //",
    "GS40yrasprpu:680": " upari nāgarasena vilepitā ravikareṇa sadā pariśoṣitām /",
    "GS40yrasprpu:681": " kanakapatrarasena ca saptadhāpy avanigartatale viniveśaya // YRps_3.28 //",
    "GS40yrasprpu:682": " avanigartam aratnikam āyataṃ dvidaśamaṅgulameva sunimnakam /",
    "GS40yrasprpu:683": " sikatayā paripūrya tadardhakaṃ tadanu tatra niveśaya poṭṭalīm // YRps_3.29 //",
    "GS40yrasprpu:684": " upari vālukayā paripūrya tac chagaṇakaiśca puṭaṃ paridīyatām /",
    "GS40yrasprpu:685": " dvidaśayāmam athāgnimaho kuru bhavati tena mahārasapoṭalī /",
    "GS40yrasprpu:686": " iti mayā kathitā rasapoṭalī balakarā sukarā sukhasiddhidā // YRps_3.30 //",
    "GS40yrasprpu:687": " (mercury:: māraṇa)",
    "GS40yrasprpu:688": " viśadasūtasamo'pi hi gaṃdhakas tadanu khalvatale suvimarditaḥ /",
    "GS40yrasprpu:689": " tridinameva hi haṃsapadīrase dinakarasya kareṇa suśoṣitaḥ // YRps_3.31 //",
    "GS40yrasprpu:690": " vimalalohamaye dṛḍhakharpare tadanu kajjalikāṃ pratimucya vai /",
    "GS40yrasprpu:691": " karamitā sukṛtāpi hi cuhlikā hy upari tatra niveśaya ca bhājanaṃ // YRps_3.32 //",
    "GS40yrasprpu:692": " amalalohamayena ca darviṇā rasavaraṃ niyataṃ parimardayet /",
    "GS40yrasprpu:693": " tadanu vahnimadhaḥ kuru vai dṛḍhaṃ satatameva hi yāmacatuṣṭayam // YRps_3.33 //",
    "GS40yrasprpu:694": " supaca eṣa raso jaladopamo bhavati vallamito madhunā yutaḥ /",
    "GS40yrasprpu:695": " kavalitaḥ kṣayarogagaṇāpaho madanavṛddhikaraḥ paramo nṛṇām // YRps_3.34 //",
    "GS40yrasprpu:696": " sa ca valīpalitāni vināśayet sakalakuṣṭhavināśakaraḥ paraḥ // YRps_3.35 //",
    "GS40yrasprpu:697": " (mercury:: māraṇa)",
    "GS40yrasprpu:698": " mṛdumṛdā parikalpitamūṣikāṃ rasamitāṅgulikāṃ bhuvi saṃnyaset /",
    "GS40yrasprpu:699": " rasavaraṃ vimalaṃ ca suśobhitaṃ saśukapicchasamaṃ parimarditam // YRps_3.36 //",
    "GS40yrasprpu:700": " rasasamānamitaṃ dhṛtamūṣayā dvitayayugmakṛtaṃ parimudritam /",
    "GS40yrasprpu:701": " kanakamūlarasena ca pācitaṃ tadanu saptadinaṃ kṛśavahninā // YRps_3.37 //",
    "GS40yrasprpu:702": " rasavarasya śubhaṃ hi vipācanaṃ yavamito rasarājavaras tadā /",
    "GS40yrasprpu:703": " dinamukhe pratihanti subhakṣitaḥ sakaladoṣakṛtāṃ vikṛtiṃ jayet // YRps_3.38 //",
    "GS40yrasprpu:704": " (rasaparpaṭī)",
    "GS40yrasprpu:705": " rasavaraṃ palayugmamitaṃ śubhaṃ ruciratāmramayaḥ samabhāgikam /",
    "GS40yrasprpu:706": " balivasāṃ ca ghṛtena vimardayed atikṛśāgnikṛte dravati svayam // YRps_3.39 //",
    "GS40yrasprpu:707": " tadanu tāmrarasau viniveśyatāṃ trayamidaṃ sarasaṃ ca vimarditam /",
    "GS40yrasprpu:708": " drutamayaṃ ca sadāyasabhājane tadanu sūtakṛtāṃ varakajjalīm // YRps_3.40 //",
    "GS40yrasprpu:709": " vighaṭayedatha lohasudarviṇā tadanu mocadalopari ḍhālyate /",
    "GS40yrasprpu:710": " bhavati sāratamā rasaparpaṭī sakalarogavighātakarī hi sā // YRps_3.41 //",
    "GS40yrasprpu:711": " kuru samānakaṭutrayasaṃyutāṃ maricayugmamitāṃ sukhadāṃ sadā // YRps_3.42 //",
    "GS40yrasprpu:712": " anupāne prayoktavyā triphalākṣaudrasaṃyutā /",
    "GS40yrasprpu:713": " parpaṭīṃ bhakṣayetprātas tathā tryūṣaṇasaṃyutām // YRps_3.43 //",
    "GS40yrasprpu:714": " sannipātaharā sā tu pañcakolena saṃyutā /",
    "GS40yrasprpu:715": " bhakṣitā madhunā sārdhaṃ sarvajvaravināśinī // YRps_3.44 //",
    "GS40yrasprpu:716": " kaṇākṣaudreṇa sahitā sarvaśophānnikṛntati /",
    "GS40yrasprpu:717": " śyāmātrikaṭukenāpi vātajāṃ grahaṇīṃ jayet // YRps_3.45 //",
    "GS40yrasprpu:718": " guggulutriphalāsārdhaṃ vātaraktaṃ vināśayet /",
    "GS40yrasprpu:719": " vātaśūlaharā samyak hiṃgupuṣkarasaṃyutā // YRps_3.46 //",
    "GS40yrasprpu:720": " vyoṣaiḥ kanyārasairvāpi kaphāmayavināśinī /",
    "GS40yrasprpu:721": " daśamūlaśṛtenāpi vātajvaranibarhaṇī // YRps_3.47 //",
    "GS40yrasprpu:722": " vākucībījakalkena kaṇḍūpāme vināśayet /",
    "GS40yrasprpu:723": " āruṣkareṇa sahitā sā tu sidhmavināśinī // YRps_3.48 //",
    "GS40yrasprpu:724": " gomūtreṇānupānena cārśorogavināśinī /",
    "GS40yrasprpu:725": " navamālyarjunaścaiva citrako bhṛṅgarājakaḥ // YRps_3.49 //",
    "GS40yrasprpu:726": " śālmalī nimbapaṃcāṃgaṃ kalhāraśca guḍūcikā /",
    "GS40yrasprpu:727": " nirguṃḍī ca samāṃśāni kārayedbhiṣaguttamaḥ // YRps_3.50 //",
    "GS40yrasprpu:728": " cūrṇīkṛtya ca tatsarvaṃ parpaṭyāścānupānakam /",
    "GS40yrasprpu:729": " aṣṭādaśa ca kuṣṭhāni nihantyeva na saṃśayaḥ // YRps_3.51 //",
    "GS40yrasprpu:730": " parpaṭī rasarājaśca rogānhantyanupānataḥ /",
    "GS40yrasprpu:731": " apathyaṃ naiva bhuñjīyād doṣadūṣyādyapekṣayā // YRps_3.52 //",
    "GS40yrasprpu:732": " (rasaparpaṭī)",
    "GS40yrasprpu:733": " śuddhaṃ rasaṃ gaṃdhakameva śuddhaṃ pṛthak samāṃśaṃ kuru yatnatastataḥ /",
    "GS40yrasprpu:734": " eraṃḍamūlasya rasena sūtaṃ tathādrikarṇyā svarasena mardayet // YRps_3.53 //",
    "GS40yrasprpu:735": " taṃ kākamācyāḥ svarasena piṣṭvā tathā ca taṃ dāḍimabījatoyaiḥ /",
    "GS40yrasprpu:736": " krameṇa sūtaṃ hi dinaiścaturbhiḥ śuddhatvamāyāti hi niścayena // YRps_3.54 //",
    "GS40yrasprpu:737": " tatastu gaṃdhaṃ khalu mārkavadravair vibhāvyamānaṃ kuru lohapātre /",
    "GS40yrasprpu:738": " pradrāvayettaṃ badarasya cāgninā praḍhālayed bhṛṃgarase trivāram // YRps_3.55 //",
    "GS40yrasprpu:739": " kāryā tataḥ kajjalikā vimardya tāṃ drāvayellohamaye supātre /",
    "GS40yrasprpu:740": " praḍhālayettāṃ kadalīdale hi saṃchādya cānyena dalena paścāt // YRps_3.56 //",
    "GS40yrasprpu:741": " tasyās tv adhordhvaṃ pradadīta gomayaṃ śītīkṛtā gavyaghṛtena bharjitā /",
    "GS40yrasprpu:742": " rogānaśeṣānmaladoṣajātān hinasti caiṣā rasaparpaṭī hi // YRps_3.57 //",
    "GS40yrasprpu:743": " sā jīrakeṇaiva tu rāmaṭhena vātāmaśūlaṃ gṛhaṇīṃ sakāmalām /",
    "GS40yrasprpu:744": " gulmāni cāṣṭāvudarāṇi hanyāt saṃsevitā śuddharasasya parpaṭī // YRps_3.58 //",
    "GS40yrasprpu:745": " mayāpi sadvaidyahitāya nūnaṃ pradarśiteyaṃ khalu roganāśinī // YRps_3.59 //",
    "GS40yrasprpu:746": " (mercury:: māraṇa)",
    "GS40yrasprpu:747": " sūtaṃ suśuddhaṃ lavaṇaiścaturbhiḥ kṣāraistribhiścāpi vimardayecca /",
    "GS40yrasprpu:748": " saṃśoṣya paścādapi hiṃgurājikā- śuṃṭhībhirebhiśca samaṃ vimardya // YRps_3.60 //",
    "GS40yrasprpu:749": " rasena sārdhaṃ hi kumārikāyā mūṣāṃ vidadhyādravigharmaśoṣitām /",
    "GS40yrasprpu:750": " tasyāṃ nidhāyātha rasasya golakaṃ taṃ sveditaṃ cāmlarasena samyak // YRps_3.61 //",
    "GS40yrasprpu:751": " yāmāṣṭakenāgnikṛtena dolayā paścād rasenābhivimardito'sau /",
    "GS40yrasprpu:752": " bhekaparṇyuruvubhṛṃgarājakaiḥ śṛṅgaveragirikarṇikārasaiḥ // YRps_3.62 //",
    "GS40yrasprpu:753": " kākamācijavibhaktikājalair dhūrtajairapi jayantikādravaiḥ /",
    "GS40yrasprpu:754": " siṃdhuvārakarasena marditaṃ masṛṇakhalvatale trivāsaram // YRps_3.63 //",
    "GS40yrasprpu:755": " pratirasaṃ ca viśoṣya hi bhakṣayed raktikādvayamitaṃ rujāpaham /",
    "GS40yrasprpu:756": " kekimāhiṣavarāhapittakaiḥ kacchapasya ca rasena marditam /",
    "GS40yrasprpu:757": " jāyate'dhikataraṃ guṇena vai sannipātabhavamūrcchanaṃ jayet // YRps_3.64 //",
    "GS40yrasprpu:758": " yaḥ śrīsūtavarasya sevanamidaṃ nityaṃ karotīha vai dīrghāyurdhanadhānyadharmasahitaḥ prāpnoti saukhyaṃ param /",
    "GS40yrasprpu:759": " loke kīrtiparaṃparāṃ vitanute dharme matirjāyate prānte tasya parā gatirhi niyataṃ satyaṃ śivenoditam // YRps_3.65 //",
    "GS40yrasprpu:760": " YRps, Adhyāya 4",
    "GS40yrasprpu:761": " athedānīṃ pravakṣyāmi dhātuśodhanamāraṇam /",
    "GS40yrasprpu:762": " anubhūtaṃ mayā kiṃcit kiṃcit śāstrānusārataḥ // YRps_4.1 //",
    "GS40yrasprpu:763": " (aṣṭadhātavaḥ)",
    "GS40yrasprpu:764": " suvarṇaṃ rajataṃ ceti śuddhalohamudīritam /",
    "GS40yrasprpu:765": " tāmraṃ caivāśmasāraṃ ca nāgavaṃgau tathaiva // YRps_4.2 //",
    "GS40yrasprpu:766": " pūtilohaṃ nigaditaṃ dvitīyaṃ rasavedinā /",
    "GS40yrasprpu:767": " saṃmiśralohaṃ tritayaṃ saurāṣṭrarītivartakam /",
    "GS40yrasprpu:768": " ete'ṣṭau dhātavo jñeyā lohānyevaṃ bhavanti hi // YRps_4.3 //",
    "GS40yrasprpu:769": " (suvarṇabhedāḥ)",
    "GS40yrasprpu:770": " suvarṇaṃ dvividhaṃ jñeyaṃ rasajaṃ khanisaṃbhavam /",
    "GS40yrasprpu:771": " anye trayaḥ suvarṇasya prakārāḥ santi noditāḥ // YRps_4.4 //",
    "GS40yrasprpu:772": " (gold:: rasaja)",
    "GS40yrasprpu:773": " rasajaṃ rasavedhena jāyate hema sundaraṃ /",
    "GS40yrasprpu:774": " taccaturdaśavarṇāḍhyaṃ sarvakāryakaraṃ param // YRps_4.5 //",
    "GS40yrasprpu:775": " (khanija:: origin)",
    "GS40yrasprpu:776": " parvate bhūmideśeṣu khanyamāneṣu kutracit /",
    "GS40yrasprpu:777": " dṛśyate khanijaṃ prājñais taccaturdaśavarṇakam // YRps_4.6 //",
    "GS40yrasprpu:778": " (gold:: śodhana)",
    "GS40yrasprpu:779": " rūpyādiyogena yadā miśraṃ svarṇaṃ hi jāyate /",
    "GS40yrasprpu:780": " hemakāryaṃ na cettena tadā śodhyaṃ bhiṣagvaraiḥ // YRps_4.7 //",
    "GS40yrasprpu:781": " hīnavarṇasya hemnaśca patrāṇyeva tu kārayet /",
    "GS40yrasprpu:782": " khaṭikāpaṭucūrṇaṃ ca kāṃjikena pramardayet // YRps_4.8 //",
    "GS40yrasprpu:783": " patrāṇi lepayettena kalkenātha prayatnataḥ /",
    "GS40yrasprpu:784": " āraṇyotpalakaiḥ kāryā koṣṭhikā nātivistṛtā // YRps_4.9 //",
    "GS40yrasprpu:785": " madhye tatsaṃpuṭaṃ muktvā vahniṃ prajvālayettataḥ /",
    "GS40yrasprpu:786": " evaṃ puṭatrayaṃ dattvā śuddhaṃ hema samuddharet // YRps_4.10 //",
    "GS40yrasprpu:787": " na tu śuddhasya hemnaśca śodhanaṃ kārayedbhiṣak /",
    "GS40yrasprpu:788": " anyeṣāmeva lohānāṃ śodhanaṃ kārayed bhiṣak // YRps_4.11 //",
    "GS40yrasprpu:789": " (gold:: māraṇa: :",
    "GS40yrasprpu:790": " niruttha)",
    "GS40yrasprpu:791": " tataḥ svarṇabhavaṃ patraṃ tāpitaṃ hi vinikṣipet /",
    "GS40yrasprpu:792": " jvālāmukhīrase ṣaṣṭhī- puṭairbhasmībhavatyalam // YRps_4.12 //",
    "GS40yrasprpu:793": " guruṇā kathitaṃ samyak nirutthaṃ jāyate dhruvam /",
    "GS40yrasprpu:794": " rogānhinasti sakalān nātra kāryā vicāraṇā // YRps_4.13 //",
    "GS40yrasprpu:795": " (gold:: māraṇa: :",
    "GS40yrasprpu:796": " niruttha)",
    "GS40yrasprpu:797": " hemnaḥ patrāṇi sūkṣmāṇi sūcivedhyāni kārayet /",
    "GS40yrasprpu:798": " purāmbubhasmasūtena lepayitvātha śoṣayet // YRps_4.14 //",
    "GS40yrasprpu:799": " saṃpuṭe ca tato rundhyāt puṭayeddaśabhiḥ puṭaiḥ /",
    "GS40yrasprpu:800": " mriyate nātra saṃdeho nirutthaṃ bhasma jāyate // YRps_4.15 //",
    "GS40yrasprpu:801": " (gold:: māraṇa)",
    "GS40yrasprpu:802": " hemnaḥ sūkṣmadalāni bhūrjasadṛśānyādāya saṃlepya vai vajrīdugdhakahiṅguhiṅgulasamair ekatra piṣṭīkṛtaiḥ /",
    "GS40yrasprpu:803": " satyaṃ saṃpuṭake nidhāya daśabhiścaivaṃ puṭaiḥ kukkuṭaiḥ pācyaṃ hema ca raktagairikasamaṃ saṃjāyate niścitam // YRps_4.17 //",
    "GS40yrasprpu:804": " (gold:: māraṇa)",
    "GS40yrasprpu:805": " lohaparpaṭīkābaddhaṃ mṛtaṃ sūtaṃ samāṃśakam /",
    "GS40yrasprpu:806": " vidrute hemni nikṣiptaṃ svarṇabhūtiprabhaṃ bhavet // YRps_4.17 //",
    "GS40yrasprpu:807": " tadbhasma puratoyena daradena samanvitam /",
    "GS40yrasprpu:808": " mardayed dinam ekaṃ tu saṃpuṭe dhārayettataḥ // YRps_4.18 //",
    "GS40yrasprpu:809": " puṭitaṃ daśavāreṇa svarṇaṃ siṃdūrasannibham /",
    "GS40yrasprpu:810": " jāyate nātra saṃdeho raṃjanaṃ kurute dhruvam /",
    "GS40yrasprpu:811": " dehaṃ lohaṃ ca matimān sudhanī sādhayedidam // YRps_4.19 //",
    "GS40yrasprpu:812": " (gold:: mṛta: :",
    "GS40yrasprpu:813": " medic. properties)",
    "GS40yrasprpu:814": " etatsvarṇabhavaṃ karotica rajaḥ saundaryatāṃ vai sadā rogāndaivakṛtān nihanti sakalānyevaṃ tridoṣodbhavān /",
    "GS40yrasprpu:815": " yaḥ seveta naraḥ samān dvidaśakān vṛddhaśca no jāyate doṣāścaiva garodbhavā viṣakṛtā āgantujā naiva hi // YRps_4.20 //",
    "GS40yrasprpu:816": " (silver:: subtypes)",
    "GS40yrasprpu:817": " rūpyaṃ ca trividhaṃ proktaṃ khanijaṃ sahajaṃ tathā /",
    "GS40yrasprpu:818": " kṛtrimaṃ ca trayo bhedāḥ kathitāḥ pūrvasūribhiḥ // YRps_4.21 //",
    "GS40yrasprpu:819": " (silver:: khanija)",
    "GS40yrasprpu:820": " bhūdhare kutra cetprāptaṃ khanyamāne ca khanijam /",
    "GS40yrasprpu:821": " (silver:: sahaja)",
    "GS40yrasprpu:822": " kailāsaśikharājjātaṃ sahajaṃ tadudīritam // YRps_4.22 //",
    "GS40yrasprpu:823": " (silver:: kṛtrima)",
    "GS40yrasprpu:824": " rasavedhena yajjātaṃ vaṅgāttatkṛtrimaṃ matam /",
    "GS40yrasprpu:825": " (silver:: śuddha:: parīkṣā)",
    "GS40yrasprpu:826": " yadrūpyaṃ vahninā taptam ujjvalaṃ hi viniḥsaret /",
    "GS40yrasprpu:827": " tacchuddhaṃ kaladhūtaṃ hi sarvakāryakaraṃ param // YRps_4.23 //",
    "GS40yrasprpu:828": " (silver:: śodhana)",
    "GS40yrasprpu:829": " tāmrādisaṃsargabhavaṃ tvaśuddhaṃ rūpyaṃ hi miśraṃ khalu doṣalaṃ ca /",
    "GS40yrasprpu:830": " tacchodhayedvai bhasitasya mūṣyāṃ sīsena sārdhaṃ rajataṃ tu dhmāpayet // YRps_4.24 //",
    "GS40yrasprpu:831": " tārācca ṣaḍguṇaṃ nāgaṃ dhmāpayedyatnataḥ sudhīḥ /",
    "GS40yrasprpu:832": " śanair vidhamyamānaṃ hi doṣaśūnyaṃ prajāyate // YRps_4.25 //",
    "GS40yrasprpu:833": " anenaiva prakāreṇa śodhayedrajataṃ sadā /",
    "GS40yrasprpu:834": " sarvakārye prayoktavyaṃ sarvasiddhividhāyakam // YRps_4.26 //",
    "GS40yrasprpu:835": " (silver:: māraṇa)",
    "GS40yrasprpu:836": " bhāgamekaṃ tu rajataṃ sūtabhāgacatuṣṭayam /",
    "GS40yrasprpu:837": " mardayed dinamekaṃ tu satataṃ nimbuvāriṇā // YRps_4.27 //",
    "GS40yrasprpu:838": " peṣaṇājjāyate piṣṭīr dinaikena tu niścitam /",
    "GS40yrasprpu:839": " mūṣāmadhye tu tāṃ muktvā adhordhvaṃ gaṃdhakaṃ nyaset // YRps_4.28 //",
    "GS40yrasprpu:840": " vālukāyaṃtramadhyasthāṃ dinaikaṃ tu dṛḍhāgninā /",
    "GS40yrasprpu:841": " pācitāṃ tu prayatnena svāṃgaśītalatāṃ gatām // YRps_4.29 //",
    "GS40yrasprpu:842": " tālenāmlena sahitāṃ marditāṃ hi śilātale /",
    "GS40yrasprpu:843": " tato dvādaśavārāṇi puṭānyatra pradāpayet // YRps_4.30 //",
    "GS40yrasprpu:844": " anena vidhinā samyak rajataṃ mriyate dhruvam /",
    "GS40yrasprpu:845": " (silver:: māraṇa)",
    "GS40yrasprpu:846": " tāramākṣikayoścūrṇam amlena saha mardayet // YRps_4.31 //",
    "GS40yrasprpu:847": " viṃśatpuṭena tattāraṃ bhūtībhavati niścitam /",
    "GS40yrasprpu:848": " (repeated māraṇa)",
    "GS40yrasprpu:849": " puṭādhikyaṃ hi lohānāṃ samyak syād guṇakāri ca /",
    "GS40yrasprpu:850": " raṃjanaṃ kurute'tyarthaṃ raktaṃ śvetatvamādiśet // YRps_4.32 //",
    "GS40yrasprpu:851": " (silver:: mṛta: :",
    "GS40yrasprpu:852": " medic. properties)",
    "GS40yrasprpu:853": " śuddhaṃ bhasmīkṛtaṃ rūpyaṃ sāraghājyasamanvitam /",
    "GS40yrasprpu:854": " netrarogānapi sadā kṣavajāngudajānapi // YRps_4.33 //",
    "GS40yrasprpu:855": " pittajān kāsasambhūtān pāṇḍujānudarāṇi ca /",
    "GS40yrasprpu:856": " doṣajānapi sarvāṃśca nāśayedaruciṃ sadā // YRps_4.34 //",
    "GS40yrasprpu:857": " (copper:: subtypes)",
    "GS40yrasprpu:858": " tāmraṃ cāpi dvidhā proktaṃ nepālaṃ mlecchadeśajam /",
    "GS40yrasprpu:859": " nepāladeśajād anyan mlecchaṃ tatkathitaṃ budhaiḥ // YRps_4.35 //",
    "GS40yrasprpu:860": " (copper:: śodhana)",
    "GS40yrasprpu:861": " sīsakena samaṃ tāmraṃ rajatenaiva śodhayet /",
    "GS40yrasprpu:862": " paścānmāraṇakaṃ samyak kartavyaṃ rasavādinā // YRps_4.36 //",
    "GS40yrasprpu:863": " (copper:: māraṇam)",
    "GS40yrasprpu:864": " kṛtvā tāmrasya patrāṇi kanyāpatre niveśayet /",
    "GS40yrasprpu:865": " kukkuṭākhye puṭe samyak puṭayettadanaṃtaram // YRps_4.37 //",
    "GS40yrasprpu:866": " sūtagaṃdhakayoḥ piṣṭiḥ kāryā cātimanoramā /",
    "GS40yrasprpu:867": " vimardya nimbutoyena tāni patrāṇi lepayet // YRps_4.38 //",
    "GS40yrasprpu:868": " sthālīmadhye nirundhyātha pacedyāmacatuṣṭayam /",
    "GS40yrasprpu:869": " pañcadoṣavinirmuktaṃ śulbaṃ tenaiva jāyate // YRps_4.39 //",
    "GS40yrasprpu:870": " (copper:: māraṇa)",
    "GS40yrasprpu:871": " ravitulyena balinā sūtakena samena ca /",
    "GS40yrasprpu:872": " tālakena tadardhena śilayā ca tadardhayā // YRps_4.40 //",
    "GS40yrasprpu:873": " cūrṇaṃ kajjalasaṃkāśaṃ kārayenmatimān bhiṣak // YRps_4.41 //",
    "GS40yrasprpu:874": " śarāvasaṃpuṭasyāntaḥ patrāṇyādhāya yatnataḥ /",
    "GS40yrasprpu:875": " uparyupari patrāṇi kajjalīṃ ca nidhāpayet // YRps_4.42 //",
    "GS40yrasprpu:876": " yāmaikaṃ pācayedagnau garbhayantrodarāntare /",
    "GS40yrasprpu:877": " svāṃgaśītaṃ samuttārya khalve sūkṣmaṃ pracūrṇayet // YRps_4.43 //",
    "GS40yrasprpu:878": " lehayenmadhusaṃyuktam anupānair yathocitaiḥ /",
    "GS40yrasprpu:879": " (copper:: māraṇa (?)/",
    "GS40yrasprpu:880": " somanātha (?))",
    "GS40yrasprpu:881": " śuddhatāmrasya patrāṇi kartavyāni prayatnataḥ // YRps_4.44 //",
    "GS40yrasprpu:882": " tatsamāṃśasya gaṃdhasya pāradasya samasya ca // YRps_4.45 //",
    "GS40yrasprpu:883": " tālakasya tadardhasya śilāyāśca tadardhataḥ /",
    "GS40yrasprpu:884": " lāṃgalīcitrakavyoṣa- tālamūlīkarañjakaiḥ // YRps_4.46 //",
    "GS40yrasprpu:885": " viṣaśamyākātiviṣā- saiṃdhavaiśca samāṃśakaiḥ /",
    "GS40yrasprpu:886": " jaṃbīrasya draveṇātha cūrṇaṃ cātidravīkṛtam // YRps_4.47 //",
    "GS40yrasprpu:887": " tatsarvaṃ hi śilābhāṇḍe vinidhāya prayatnataḥ /",
    "GS40yrasprpu:888": " sūcīvedhyāni patrāṇi rasenālepitāni ca // YRps_4.48 //",
    "GS40yrasprpu:889": " kalkamadhye viniḥkṣipya dinasaptakameva hi /",
    "GS40yrasprpu:890": " cūrṇīkṛtaṃ tu madhvājyaiḥ kaṇādvayasamanvitam // YRps_4.49 //",
    "GS40yrasprpu:891": " lehitaṃ vallamātraṃ hi jarāmṛtyuvināśanam /",
    "GS40yrasprpu:892": " kathitaṃ somadevena somanāthābhidhaṃ śubham // YRps_4.50 //",
    "GS40yrasprpu:893": " (copper:: māraṇa)",
    "GS40yrasprpu:894": " śuddhaṃ śulvaṃ gaṃdhakaṃ vai samāṃśaṃ pūrvaṃ sthālyāṃ sthāpayedgaṃdhakārdham /",
    "GS40yrasprpu:895": " madhye śulbaṃ sthāpanīyaṃ prayatnāt tasyordhvaṃ vai gaṃdhacūrṇasya cārdham // YRps_4.51 //",
    "GS40yrasprpu:896": " sthālīmukhe cūrṇaghaṭīṃ niveśya lepaṃ tathā saindhavamṛtsnayāpi /",
    "GS40yrasprpu:897": " cullyāṃ ca kuryādatha vahnimeva yāmatrayeṇaiva supācitaṃ bhavet // YRps_4.52 //",
    "GS40yrasprpu:898": " śītībhūtaṃ doṣahīnaṃ tadeva kṛtvā cūrṇaṃ gālitaṃ vastrakhaṇḍe /",
    "GS40yrasprpu:899": " sevyaṃ samyak caikavallapramāṇaṃ kāsaṃ śvāsaṃ hanti gulmapramehān // YRps_4.53 //",
    "GS40yrasprpu:900": " (copper:: mṛta: :",
    "GS40yrasprpu:901": " medic. use)",
    "GS40yrasprpu:902": " vallam ekaṃ tāmrabhasma pūrvāhṇe bhiṣajājñayā /",
    "GS40yrasprpu:903": " pariṇāmabhavaṃ śūlaṃ tathā cāṣṭavidhaṃ ca ruk // YRps_4.53* //",
    "GS40yrasprpu:904": " udaraṃ pāṇḍuśophaṃ ca gulmaplīhayakṛtkṣayān /",
    "GS40yrasprpu:905": " agnisādakṣayakṛtān mehādīn grahaṇīgadān // YRps_4.54 //",
    "GS40yrasprpu:906": " jayedbahuvidhān rogān anupānaprabhedataḥ /",
    "GS40yrasprpu:907": " pippalīmadhunā sārdhaṃ sarvadoṣaharaṃ param // YRps_4.55 //",
    "GS40yrasprpu:908": " arśo'jīrṇajvarādīṃśca nihanti ca rasāyanam /",
    "GS40yrasprpu:909": " vṛddhiśvasanakāsaghnaṃ jarāmṛtyuvināśanam // YRps_4.56 //",
    "GS40yrasprpu:910": " (iron:: subtypes)",
    "GS40yrasprpu:911": " yathottaraṃ syād guṇavarṇahīnaṃ prakāśitaṃ vaidyavareṇa samyak /",
    "GS40yrasprpu:912": " kāṃtaṃ tathā tīkṣṇavaraṃ hi muṇḍaṃ lohaṃ bhavedvai trividhaṃ krameṇa // YRps_4.57 //",
    "GS40yrasprpu:913": " (kānta:: subtypes)",
    "GS40yrasprpu:914": " kāṃtaṃ caturdhā kila kathyate'tra tadromakaṃ bhrāmakacumbake ca /",
    "GS40yrasprpu:915": " saṃdrāvakaṃ śreṣṭhatamaṃ tathā hi saṃkathyate śāstravidai rasajñaiḥ // YRps_4.58 //",
    "GS40yrasprpu:916": " (romakam)",
    "GS40yrasprpu:917": " khanyāṃ saṃkhanyamānāyāṃ pāṣāṇā niḥsaranti ye /",
    "GS40yrasprpu:918": " tebhyo yaddrāvitaṃ lohaṃ romakaṃ tatpracakṣate // YRps_4.59 //",
    "GS40yrasprpu:919": " (bhrāmakam)",
    "GS40yrasprpu:920": " yatra kvāpi girau śreṣṭhe labhyate bhrāmakopalaḥ /",
    "GS40yrasprpu:921": " tasmājjātaṃ tu yallauhaṃ bhrāmakaṃ tadihocyate // YRps_4.60 //",
    "GS40yrasprpu:922": " (cumbakam)",
    "GS40yrasprpu:923": " viṃdhyācale bhavedaśmā lohaṃ cumbati cādbhutam /",
    "GS40yrasprpu:924": " na muñcatyeva satataṃ śivabhaktiṃ yathānugaḥ // YRps_4.61 //",
    "GS40yrasprpu:925": " (drāvakam)",
    "GS40yrasprpu:926": " himādrau labhyate duḥkhād yaḥ spṛṣṭo drāvayedayaḥ /",
    "GS40yrasprpu:927": " suvarṇādīṃśca tadvaddhi tatkāṃtaṃ drāvakaṃ bhavet // YRps_4.62 //",
    "GS40yrasprpu:928": " (kānta:: parīkṣā:: śuddha)",
    "GS40yrasprpu:929": " śuddhe kāṃtabhave pātre śṛtaṃ dugdhaṃ hi nodgiret /",
    "GS40yrasprpu:930": " pānīyaṃ kvathitaṃ cāsmin hiṃgugaṃdhasamaṃ bhavet // YRps_4.63 //",
    "GS40yrasprpu:931": " tailabiṃdurjale kṣipto na cātiprasṛto bhavet /",
    "GS40yrasprpu:932": " lepo'pi naiva jāyeta śuddhakāṃtasya lakṣaṇam // YRps_4.64 //",
    "GS40yrasprpu:933": " muṃḍācchataguṇaṃ tīkṣṇaṃ tīkṣṇātkāṃtaṃ mahāguṇam /",
    "GS40yrasprpu:934": " koṭisaṃkhyāguṇaṃ proktaṃ cuṃbakaṃ drāvakaṃ tathā // YRps_4.65 //",
    "GS40yrasprpu:935": " (iron:: śodhana)",
    "GS40yrasprpu:936": " śaśaraktena liptaṃ hi saptavāreṇa tāpitam /",
    "GS40yrasprpu:937": " kāṃtādisarvalohaṃ hi śudhyatyeva na saṃśayaḥ // YRps_4.66 //",
    "GS40yrasprpu:938": " (iron:: śodhana)",
    "GS40yrasprpu:939": " sāmudralavaṇaistadval lepitaṃ triphalājale /",
    "GS40yrasprpu:940": " nirvāpitaṃ bhavecchuddhaṃ satyaṃ guruvaco yathā // YRps_4.67 //",
    "GS40yrasprpu:941": " (iron:: māraṇa)",
    "GS40yrasprpu:942": " lohacūrṇaṃ ghṛtāktaṃ hi kṣiptvā lohasya kharpare /",
    "GS40yrasprpu:943": " agnivarṇaprabhaṃ yāvat tāvaddarvyā pracālayet // YRps_4.68 //",
    "GS40yrasprpu:944": " khalve ca vipacettadvat pañcavāram ataḥ param /",
    "GS40yrasprpu:945": " varodakaiḥ puṭellohaṃ caturvāram idaṃ khalu // YRps_4.69 //",
    "GS40yrasprpu:946": " supeṣitaṃ vāritaraṃ jāyate nātra saṃśayaḥ /",
    "GS40yrasprpu:947": " anena vidhinā kāryaṃ sarvalohasya sādhanam // YRps_4.70 //",
    "GS40yrasprpu:948": " jāyate sarvarogānāṃ sevitaṃ palitāpaham /",
    "GS40yrasprpu:949": " (iron:: māraṇa)",
    "GS40yrasprpu:950": " lohacūrṇaṃ paladvaṃdvaṃ guḍagaṃdhau samāṃśakau // YRps_4.71 //",
    "GS40yrasprpu:951": " khalve vimardya nitarāṃ puṭedviṃśativārakam /",
    "GS40yrasprpu:952": " peṣaṇaṃ tu prakartavyaṃ puṭaḥ paścātpradīyate // YRps_4.72 //",
    "GS40yrasprpu:953": " anena vidhinā samyag bhasmībhavati niścitam /",
    "GS40yrasprpu:954": " sarvarogānnihantyeva nātra kāryā vicāraṇā // YRps_4.73 //",
    "GS40yrasprpu:955": " śvetā punarnavāpatra- toyena daśasaṃkhyakāḥ /",
    "GS40yrasprpu:956": " puṭāstatra pradeyāśca sindūrābhaṃ prajāyate // YRps_4.74 //",
    "GS40yrasprpu:957": " (iron:: māraṇa)",
    "GS40yrasprpu:958": " athāparaḥ prakāro'tra kathyate lohamāraṇe /",
    "GS40yrasprpu:959": " lohacūrṇasamaṃ gaṃdhaṃ mardayetkanyakādravaiḥ // YRps_4.75 //",
    "GS40yrasprpu:960": " piṇḍīkṛtaṃ lohapātre chāyāyāṃ sthāpayecciram /",
    "GS40yrasprpu:961": " mriyate nātra saṃdeho hy anubhūtaṃ mayaiva hi // YRps_4.76 //",
    "GS40yrasprpu:962": " (iron:: bhasman: :",
    "GS40yrasprpu:963": " medic. use)",
    "GS40yrasprpu:964": " nirutthaṃ lohajaṃ bhasma sevetātra pumānsudhīḥ /",
    "GS40yrasprpu:965": " vyoṣavellājyamadhunā ṭaṃkamānena miśritam // YRps_4.77 //",
    "GS40yrasprpu:966": " jarāṃ ca maraṇaṃ vyādhiṃ hanyātputrapradāyakam /",
    "GS40yrasprpu:967": " jarādoṣakṛtān rogān vinihanti śarīriṇām // YRps_4.78 //",
    "GS40yrasprpu:968": " (tin:: subtypes)",
    "GS40yrasprpu:969": " baṃgaṃ tu dvividhaṃ proktaṃ khuraṃ miśraṃ tathaiva ca /",
    "GS40yrasprpu:970": " (khura:: phys. properties)",
    "GS40yrasprpu:971": " yacchuddhaṃ saralaṃ śubhraṃ khuraṃ tadabhidhīyate // YRps_4.79 //",
    "GS40yrasprpu:972": " (khura:: śodhana)",
    "GS40yrasprpu:973": " bhallātakabhave taile khuraṃ śudhyati ḍhālitam /",
    "GS40yrasprpu:974": " (tin:: miśraka:: śodhana)",
    "GS40yrasprpu:975": " punarnavāsindhucūrṇa- viṣayuktaṃ praḍhālitam /",
    "GS40yrasprpu:976": " takramadhye trivāraṃ hi miśraṃ baṃgaṃ viśudhyati // YRps_4.80 //",
    "GS40yrasprpu:977": " (tin:: māraṇa)",
    "GS40yrasprpu:978": " chāṇopari kṛte garte ciṃcātvakcūrṇakaṃ kṣipet /",
    "GS40yrasprpu:979": " karṣamānāṃ baṃgacakrīṃ tatropari nidhāpayet // YRps_4.81 //",
    "GS40yrasprpu:980": " cakrīṃ caturguṇenaiva veṣṭitāṃ dhārayettataḥ /",
    "GS40yrasprpu:981": " chagaṇena viśuṣkeṇa puṭāgniṃ dāpayettataḥ // YRps_4.82 //",
    "GS40yrasprpu:982": " svāṃgaśītaṃ samuddhṛtya sarvakāryeṣu yojayet /",
    "GS40yrasprpu:983": " anena vidhinā śeṣam apakvaṃ mārayed dhruvam // YRps_4.83 //",
    "GS40yrasprpu:984": " (tin:: māraṇa)",
    "GS40yrasprpu:985": " athāparaḥ prakāro hi vakṣyate cādhunā mayā /",
    "GS40yrasprpu:986": " śuddhabaṃgasya patrāṇi samānyeva tu kārayet // YRps_4.84 //",
    "GS40yrasprpu:987": " ajāśakṛt varā tulyā cūrṇitā ca niśā tathā /",
    "GS40yrasprpu:988": " caturasramatho nimnaṃ gartaṃ hastapramāṇakam // YRps_4.85 //",
    "GS40yrasprpu:989": " kṛtvā chagaṇakaiścārdhaṃ pūrayetsatataṃ bhiṣak /",
    "GS40yrasprpu:990": " tataḥ śaṇabhavenāpi vastreṇācchādya gartakam // YRps_4.86 //",
    "GS40yrasprpu:991": " pūrvaṃ prakalpitaṃ cūrṇaṃ tatropari ca vinyaset /",
    "GS40yrasprpu:992": " tasyopari ca patrāṇi samāni parito nyaset // YRps_4.87 //",
    "GS40yrasprpu:993": " cūrṇenācchādya yatnena chagaṇenātha pūrayet /",
    "GS40yrasprpu:994": " puṭayedagninā samyak svāṃgaśītaṃ samuddharet // YRps_4.88 //",
    "GS40yrasprpu:995": " mṛtaṃ baṃgaṃ tataḥ paścān mardayetpūravāriṇā /",
    "GS40yrasprpu:996": " samāṃśaṃ rasasindūram anena saha melayet // YRps_4.89 //",
    "GS40yrasprpu:997": " khalve dṛḍhataraṃ piṣṭvā kācakūpyāṃ niveśayet /",
    "GS40yrasprpu:998": " vipacedagniyogena yāmaṣoḍaśamātrayā // YRps_4.90 //",
    "GS40yrasprpu:999": " hemaprabhaṃ mṛtaṃ baṃgaṃ jāyate rasavaṅgakam /",
    "GS40yrasprpu:1000": " (tin:: mṛta: :",
    "GS40yrasprpu:1001": " medic. properties)",
    "GS40yrasprpu:1002": " baṃgaṃ vātakaraṃ rūkṣaṃ tiktaṃ mehapraṇāśanam /",
    "GS40yrasprpu:1003": " medaḥkṛmyāmayaghnaṃ hi kaphadoṣaviṣāpaham // YRps_4.91 //",
    "GS40yrasprpu:1004": " sarvarogān haratyāśu śaktidāyi guṇādhikam // YRps_4.92 //",
    "GS40yrasprpu:1005": " yathārogabalaṃ vīkṣya dātavyaṃ vallamātrakam /",
    "GS40yrasprpu:1006": " aśītirvātajān rogān tathā mehāṃśca viṃśatiḥ /",
    "GS40yrasprpu:1007": " hanti bhakṣaṇamātreṇa saptakaikena nānyathā // YRps_4.93 //",
    "GS40yrasprpu:1008": " (tin:: mṛta: :",
    "GS40yrasprpu:1009": " medic. properties)",
    "GS40yrasprpu:1010": " baṃgaṃ vātakaraṃ rūkṣaṃ proktaṃ mehapraṇāśanam /",
    "GS40yrasprpu:1011": " kṛmimedāmayaghnaṃ hi kaphadoṣaviṣāpaham // YRps_4.94 //",
    "GS40yrasprpu:1012": " (lead:: parīkṣā: :",
    "GS40yrasprpu:1013": " good quality)",
    "GS40yrasprpu:1014": " chede kṛṣṇaṃ guru snigdhaṃ drutadrāvam athojjvalam /",
    "GS40yrasprpu:1015": " kṛṣṇavarṇaṃ bahiḥ śuddhaṃ nāgaṃ hitamato'nyathā // YRps_4.95 //",
    "GS40yrasprpu:1016": " (lead:: śodhana)",
    "GS40yrasprpu:1017": " dālayecca rase nāgaṃ sinduvāraharidrayoḥ /",
    "GS40yrasprpu:1018": " evaṃ nāgo viśuddhaḥ syān mūrcchāsphoṭādi nācaret // YRps_4.96 //",
    "GS40yrasprpu:1019": " (lead:: māraṇa)",
    "GS40yrasprpu:1020": " śuddhanāgasya patrāṇi sadalānyeva kārayet /",
    "GS40yrasprpu:1021": " śilāṃ vāsārasenāpi mardayed yāmamātrakam // YRps_4.97 //",
    "GS40yrasprpu:1022": " patrāṇyālepayettena tataḥ saṃpuṭake nyaset /",
    "GS40yrasprpu:1023": " puṭena vipaced dhīmān vārāheṇa kharāgninā /",
    "GS40yrasprpu:1024": " evaṃ kṛte trivāreṇa nāgabhasma prajāyate // YRps_4.98 //",
    "GS40yrasprpu:1025": " (lead:: māraṇa)",
    "GS40yrasprpu:1026": " athāparaprakāreṇa nāgamāraṇakaṃ bhavet /",
    "GS40yrasprpu:1027": " lohapātre drute nāge gharṣaṇaṃ tu prakārayet // YRps_4.99 //",
    "GS40yrasprpu:1028": " caturyāmaṃ prayatnena mūlaiścaiva palāśajaiḥ /",
    "GS40yrasprpu:1029": " adhastājjvālayetsamyak haṭhāgniṃ mriyate dhruvam /",
    "GS40yrasprpu:1030": " raktābhaṃ jāyate cūrṇaṃ sarvakāryeṣu yojayet // YRps_4.100 //",
    "GS40yrasprpu:1031": " jāyate sarvakāryeṣu rogocchedakaraṃ sadā /",
    "GS40yrasprpu:1032": " nāgasya māraṇaṃ proktaṃ bahudhā bahubhirbudhaiḥ // YRps_4.101 //",
    "GS40yrasprpu:1033": " sarvathā sūtanāgasya śaṃbhośca maraṇaṃ nahi // YRps_4.102 //",
    "GS40yrasprpu:1034": " (lead:: mṛta: :",
    "GS40yrasprpu:1035": " medic. properties)",
    "GS40yrasprpu:1036": " pramehān vātajān rogān dhanurvātādikān gadān /",
    "GS40yrasprpu:1037": " viṃśatiśleṣmajāṃścaiva nihanti ca na saṃśayaḥ // YRps_4.103 //",
    "GS40yrasprpu:1038": " (brass:: subtypes)",
    "GS40yrasprpu:1039": " pittalaṃ dvividhaṃ proktaṃ rītikā kākatuṃḍikā /",
    "GS40yrasprpu:1040": " (rītikā:: parīkṣā)",
    "GS40yrasprpu:1041": " taptā tuṣajale kṣiptā śuklavarṇā tu rītikā // YRps_4.104 //",
    "GS40yrasprpu:1042": " (kākatuṇḍī:: parīkṣā)",
    "GS40yrasprpu:1043": " nikṣiptā kāṃjike kṛṣṇā sā smṛtā kākatuṇḍikā // YRps_4.105 //",
    "GS40yrasprpu:1044": " (brass:: parīkṣā: :",
    "GS40yrasprpu:1045": " good quality)",
    "GS40yrasprpu:1046": " pītābhā mṛdu cedgurvī sārāṅgī hemavarṇikā /",
    "GS40yrasprpu:1047": " masṛṇāṅgī tu susnigdhā śubhā rītīti kathyate // YRps_4.106 //",
    "GS40yrasprpu:1048": " (brass:: parīkṣā: :",
    "GS40yrasprpu:1049": " bad quality)",
    "GS40yrasprpu:1050": " durgandhā pūtigandhā vā kharasparśā ca pāṇḍurā /",
    "GS40yrasprpu:1051": " ghanaghātākṣamā rūkṣā rītirneṣṭā rasāyane // YRps_4.107 //",
    "GS40yrasprpu:1052": " (brass:: śodhana)",
    "GS40yrasprpu:1053": " tāpitā caiva nirguṃḍī- rase kṣiptā prayatnataḥ /",
    "GS40yrasprpu:1054": " pañcavārāṇi cāyāti śuddhiṃ rītistu tatkṣaṇāt // YRps_4.108 //",
    "GS40yrasprpu:1055": " (brass:: māraṇa)",
    "GS40yrasprpu:1056": " śilāgaṃdhakasindhūttha- rasaiścātipramarditaiḥ /",
    "GS40yrasprpu:1057": " rītipatrāṇi lepyāni puṭitānyaṣṭadhā punaḥ /",
    "GS40yrasprpu:1058": " sadyo bhasmatvamāyānti tato yojyā rasāyane // YRps_4.109 //",
    "GS40yrasprpu:1059": " (brass:: rītikā: :",
    "GS40yrasprpu:1060": " mṛta: :",
    "GS40yrasprpu:1061": " medic. properties)",
    "GS40yrasprpu:1062": " raktapittaharā rūkṣā kṛmighnī rītikā matā /",
    "GS40yrasprpu:1063": " (brass:: kākatuṇḍikā: :",
    "GS40yrasprpu:1064": " mṛta: :",
    "GS40yrasprpu:1065": " medic. properties)",
    "GS40yrasprpu:1066": " kākatuṃḍā kuṣṭhaharā soṣṇavīryā sarā matā // YRps_4.110 //",
    "GS40yrasprpu:1067": " (bronze:: production)",
    "GS40yrasprpu:1068": " caturbhāgena raviṇā bhāgaikaṃ trapu cottamam /",
    "GS40yrasprpu:1069": " jāyate pravaraṃ kāṃsyaṃ tatsaurāṣṭrabhavaṃ śubham // YRps_4.111 //",
    "GS40yrasprpu:1070": " (bronze:: śodhana)",
    "GS40yrasprpu:1071": " taptaṃ kāṃsyaṃ gavāṃ mūtre saptavāreṇa śudhyati /",
    "GS40yrasprpu:1072": " (bronze:: māraṇa)",
    "GS40yrasprpu:1073": " haritālakagaṃdhābhyāṃ mriyate pañcabhiḥ puṭaiḥ // YRps_4.112 //",
    "GS40yrasprpu:1074": " (bronze:: mṛta: :",
    "GS40yrasprpu:1075": " medic. properties)",
    "GS40yrasprpu:1076": " mṛtaṃ kāṃsyaṃ vātaharaṃ pramehāṇāṃ ca nāśanam /",
    "GS40yrasprpu:1077": " śuddhe kāṃsyabhave pātre sarvameva hi bhojanam /",
    "GS40yrasprpu:1078": " pathyaṃ saṃjāyate nāmlaṃ ghṛtaśākādivarjitam // YRps_4.113 //",
    "GS40yrasprpu:1079": " (vartaloha: :",
    "GS40yrasprpu:1080": " production)",
    "GS40yrasprpu:1081": " lohakāṃsyārkarītibhyo jātaṃ tad vartalohakam /",
    "GS40yrasprpu:1082": " tadeva viḍalohākhyaṃ vidvadbhiḥ samudāhṛtam // YRps_4.114 //",
    "GS40yrasprpu:1083": " (vartaloha:: śodhana)",
    "GS40yrasprpu:1084": " hayamūtre drutaṃ samyak nikṣiptaṃ śuddhimṛcchati /",
    "GS40yrasprpu:1085": " (vartaloha:: māraṇa)",
    "GS40yrasprpu:1086": " gandhatālena puṭitaṃ mriyate vartalohakam // YRps_4.115 //",
    "GS40yrasprpu:1087": " (vartaloha: :",
    "GS40yrasprpu:1088": " mṛta: :",
    "GS40yrasprpu:1089": " medic. properties)",
    "GS40yrasprpu:1090": " śleṣmapittaharaṃ cāmlaṃ rucyaṃ kṛmiharaṃ tathā /",
    "GS40yrasprpu:1091": " netrarogapraśamanaṃ galaroganibarhaṇam // YRps_4.116 //",
    "GS40yrasprpu:1092": " pathyaṃ sarvaṃ hi tadbhāṇḍe sarvadoṣaharaṃ param /",
    "GS40yrasprpu:1093": " kṣāreṇāmlena ca vinā dīptikṛtpācanaṃ param // YRps_4.117 //",
    "GS40yrasprpu:1094": " saṃśodhanānyeva hi māraṇāni guṇāguṇānyeva mayoditāni /",
    "GS40yrasprpu:1095": " anyāni śāstrāṇi suvistarāṇi nirīkṣya yatnātkṛtameva samyak // YRps_4.118 //",
    "GS40yrasprpu:1096": " YRps, Adhyāya 5",
    "GS40yrasprpu:1097": " athedānīṃ pravakṣyāmi guṇādhikyānmahārasān /",
    "GS40yrasprpu:1098": " teṣāṃ nāmāni vargāṃśca sattvāni tadguṇāṃstathā // YRps_5.1 //",
    "GS40yrasprpu:1099": " (mahārasāḥ)",
    "GS40yrasprpu:1100": " krameṇa gaganaṃ tāpyaṃ vaikrāṃtaṃ vimalaṃ tathā /",
    "GS40yrasprpu:1101": " rasakaṃ śailasaṃbhūtaṃ rājāvartakasasyake /",
    "GS40yrasprpu:1102": " ete mahārasāścāṣṭāv uditā rasavādibhiḥ // YRps_5.2 //",
    "GS40yrasprpu:1103": " (abhra:: subtypes:: colour)",
    "GS40yrasprpu:1104": " kramaprāptamahaṃ vakṣye gaganaṃ tu caturvidham /",
    "GS40yrasprpu:1105": " śvetaṃ raktaṃ tathā pītaṃ kṛṣṇaṃ paramasuṃdaram // YRps_5.3 //",
    "GS40yrasprpu:1106": " śvetaṃ śvetakriyāyogyaṃ raktaṃ pītaṃ hi pītakṛt /",
    "GS40yrasprpu:1107": " kṛṣṇābhraṃ sarvarogāṇāṃ nāśanaṃ paramaṃ sadā // YRps_5.4 //",
    "GS40yrasprpu:1108": " (abhra:: subtypes)",
    "GS40yrasprpu:1109": " vajraṃ pinākaṃ nāgaṃ ca maṃḍūkamabhidhīyate /",
    "GS40yrasprpu:1110": " anena vidhinā proktā bhedāḥ santīha ṣoḍaśa // YRps_5.5 //",
    "GS40yrasprpu:1111": " abhrāṇāmeva sarveṣāṃ vajramevottamaṃ sadā /",
    "GS40yrasprpu:1112": " śeṣāṇi trīṇi cābhrāṇi ghorān vyādhīn sṛjanti hi /",
    "GS40yrasprpu:1113": " tasmādyatnena sadvaidyair varjanīyāni nityaśaḥ // YRps_5.6 //",
    "GS40yrasprpu:1114": " (vajra:: parīkṣā)",
    "GS40yrasprpu:1115": " vajrābhraṃ dhamyamāne'gnau vikṛtiṃ na kvacid bhajet /",
    "GS40yrasprpu:1116": " sevitaṃ tanmṛtiṃ hanti vajrābhaṃ kurute vapuḥ // YRps_5.7 //",
    "GS40yrasprpu:1117": " (pināka:: parīkṣā)",
    "GS40yrasprpu:1118": " pinākaṃ cāgnisaṃtaptaṃ vimuñcati daloccayam /",
    "GS40yrasprpu:1119": " sevitaṃ caikamāsena kṛmiṃ kuṣṭhaṃ karotyalam // YRps_5.8 //",
    "GS40yrasprpu:1120": " (nāga:: parīkṣā)",
    "GS40yrasprpu:1121": " nāgābhraṃ dhmāpitaṃ samyak nāgavat sphūrjate dhruvam /",
    "GS40yrasprpu:1122": " (nāga:: medic. properties)",
    "GS40yrasprpu:1123": " sevitaṃ tatprakurute kṣayarogasamudbhavam // YRps_5.9 //",
    "GS40yrasprpu:1124": " viṣaṃ hālāhalaṃ pītaṃ mārayatyeva niścitam /",
    "GS40yrasprpu:1125": " tathā nāgābhranāmedaṃ sadvaidyaḥ kathayatyalam // YRps_5.10 //",
    "GS40yrasprpu:1126": " (maṇḍūka:: parīkṣā)",
    "GS40yrasprpu:1127": " maṃḍūkābhraṃ prakurute tāpyamānaṃ hi nityaśaḥ /",
    "GS40yrasprpu:1128": " kṣaṇaṃ cāgnau na tiṣṭheta maṃḍūkasadṛśāṃ gatim // YRps_5.11 //",
    "GS40yrasprpu:1129": " maṃḍūkābhraṃ na sevyaṃ hi kathitaṃ rasavedibhiḥ // YRps_5.12 //",
    "GS40yrasprpu:1130": " (abhraka:: śodhana)",
    "GS40yrasprpu:1131": " svedayeddinamekaṃ tu kāṃjikena tathābhrakam /",
    "GS40yrasprpu:1132": " paścātkulatthaje kvāthe takre mūtre'tha vahninā // YRps_5.13 //",
    "GS40yrasprpu:1133": " (abhra:: śodhana)",
    "GS40yrasprpu:1134": " pācitaṃ doṣaśūnyaṃ tu śuddhimāyāti niścitam /",
    "GS40yrasprpu:1135": " tathāgnau paritaptaṃ tu niṣiñcet saptavārakam // YRps_5.14 //",
    "GS40yrasprpu:1136": " kāṃjike cāpi nirdoṣam abhrake jāyate dhruvam /",
    "GS40yrasprpu:1137": " varākvāthe tathā dugdhe gavāṃ mūtre tathaiva ca /",
    "GS40yrasprpu:1138": " mārkavasya rasenāpi doṣaśūnyaṃ prajāyate // YRps_5.15 //",
    "GS40yrasprpu:1139": " (abhra:: māraṇa)",
    "GS40yrasprpu:1140": " sūkṣmacūrṇaṃ tataḥ kṛtvā piṣṭvā haṃsapadīrasaiḥ /",
    "GS40yrasprpu:1141": " cakrākāraṃ kṛtaṃ śuṣkaṃ dadyādardhagajāhvaye // YRps_5.16 //",
    "GS40yrasprpu:1142": " ṣaṭ puṭāni tato dattvā punarevaṃ punarnavā /",
    "GS40yrasprpu:1143": " rasena marditaṃ gāḍham abhrāṃśena tu ṭaṃkaṇam // YRps_5.17 //",
    "GS40yrasprpu:1144": " punaśca cakrikāṃ kṛtvā saptavāraṃ puṭetkhalu /",
    "GS40yrasprpu:1145": " taṇḍulīyarasenaiva tadvadvāsārasena ca // YRps_5.18 //",
    "GS40yrasprpu:1146": " puṭayetsaptavārāṇi puṭaṃ dadyādgajārdhakam /",
    "GS40yrasprpu:1147": " anena vidhinā cābhraṃ mriyate nātra saṃśayaḥ /",
    "GS40yrasprpu:1148": " candrikārahitaṃ samyak siṃdūrābhaṃ prajāyate // YRps_5.19 //",
    "GS40yrasprpu:1149": " (abhra:: māraṇa)",
    "GS40yrasprpu:1150": " kāsamardarasenaiva dhānyābhraṃ pācitaṃ śubham /",
    "GS40yrasprpu:1151": " śatavāreṇa mriyate nātra kāryā vicāraṇā // YRps_5.20 //",
    "GS40yrasprpu:1152": " (abhra:: māraṇa)",
    "GS40yrasprpu:1153": " evaṃ mustārasenāpi taṇḍulīyaśiphārasaiḥ /",
    "GS40yrasprpu:1154": " ṭaṃkaṇena samaṃ piṣṭvā cakrākāramathābhrakam // YRps_5.21 //",
    "GS40yrasprpu:1155": " ṣaṣṭisaṃkhyapuṭaiḥ pakvaṃ sindūrasadṛśaṃ bhavet /",
    "GS40yrasprpu:1156": " kuṣṭhakṣayādirogaghnaṃ abhrakaṃ jāyate dhruvam // YRps_5.22 //",
    "GS40yrasprpu:1157": " (abhra:: māraṇa)",
    "GS40yrasprpu:1158": " nāgavallīdalarasair vaṭamūlatvacā tathā /",
    "GS40yrasprpu:1159": " vṛṣāmatsyādanībhyāṃ ca matsyākṣyā sapunarbhuvā // YRps_5.23 //",
    "GS40yrasprpu:1160": " vaṭavṛkṣasya mūlena marditaṃ puṭitaṃ ghanam /",
    "GS40yrasprpu:1161": " siṃdūrasadṛśaṃ varṇe bhavedviṃśatime puṭe // YRps_5.24 //",
    "GS40yrasprpu:1162": " sūkṣmaṃ sūkṣmaṃ jalaplāvaṃ raktavarṇasamujjvalam /",
    "GS40yrasprpu:1163": " sarvarogaharaṃ cāpi jāyate bahubhiḥ puṭaiḥ // YRps_5.25 //",
    "GS40yrasprpu:1164": " (abhra:: mṛta: :",
    "GS40yrasprpu:1165": " medic. properties)",
    "GS40yrasprpu:1166": " mṛtaṃ vajrābhrakaṃ samyak sevanīyaṃ sadā budhaiḥ /",
    "GS40yrasprpu:1167": " valipalitanāśāya dṛḍhatāyai śarīriṇām // YRps_5.26 //",
    "GS40yrasprpu:1168": " sarvavyādhiharaṃ tridoṣaśamanaṃ vahneśca saṃdīpanam vīryastaṃbhavivṛddhikṛtparamidaṃ kṛcchrādirogāpaham /",
    "GS40yrasprpu:1169": " bhūtonmādanivāraṇaṃ smṛtikaraṃ śophāmayadhvaṃsanaṃ sadyaḥ prāṇavivardhanaṃ jvaraharaṃ sevyaṃ sadā cābhrakam // YRps_5.27 //",
    "GS40yrasprpu:1170": " yathā viṣaṃ yathā vajraṃ śastro 'gniḥ prāṇahṛdyathā /",
    "GS40yrasprpu:1171": " bhakṣitaṃ candrikāyuktam abhrakaṃ tādṛśaṃ guṇaiḥ // YRps_5.28 //",
    "GS40yrasprpu:1172": " (abhra:: sattva:: pātana)",
    "GS40yrasprpu:1173": " pādāṃśaṃ ṭaṃkaṇaṃ dattvā musalīrasamarditam /",
    "GS40yrasprpu:1174": " dhmāpitaṃ koṣṭhikāyantre sattvarūpaṃ prajāyate // YRps_5.29 //",
    "GS40yrasprpu:1175": " (abhra:: sattva:: pātana)",
    "GS40yrasprpu:1176": " khalve piṣṭvā tu matimān sūkṣmacūrṇaṃ tu kārayet /",
    "GS40yrasprpu:1177": " gālitaṃ vastrakhaṇḍena ghṛtena ca pariplutam // YRps_5.30 //",
    "GS40yrasprpu:1178": " bharjitaṃ daśavārāṇi lohakharparakeṇa vai /",
    "GS40yrasprpu:1179": " agnivarṇasamaṃ yāvat tāvatpiṣṭvā tu bharjayet // YRps_5.31 //",
    "GS40yrasprpu:1180": " śukapicchasamaṃ piṣṭvā kvāthe tu vaṭamūlaje /",
    "GS40yrasprpu:1181": " tato viṃśativārāṇi puṭecchūkarasaṃjñakaiḥ // YRps_5.32 //",
    "GS40yrasprpu:1182": " varākaṣāyairmatimān tathā kuru bhiṣagvara /",
    "GS40yrasprpu:1183": " nīlīguṃjāvarāpathyām- ūlakena subhāvayet // YRps_5.33 //",
    "GS40yrasprpu:1184": " saṃśuṣkaṃ bhakṣayedvidvān sarvarogaharaṃ param /",
    "GS40yrasprpu:1185": " abhrasatvātparaṃ nāsti rasāyanamanuttamam // YRps_5.34 //",
    "GS40yrasprpu:1186": " yadi cet śatavārāṇi pācayettīvravahninā /",
    "GS40yrasprpu:1187": " tadāmṛtopamaṃ cābhraṃ dehalohakaraṃ param // YRps_5.35 //",
    "GS40yrasprpu:1188": " (abhra:: sattva:: pātana)",
    "GS40yrasprpu:1189": " dhānyābhrakaṃ tataḥ kṛtvā dvātriṃśatpalamātrakam /",
    "GS40yrasprpu:1190": " lākṣāguṃjākṣudramīnāḥ ṭaṅkaṇaṃ dugdham āvikam // YRps_5.36 //",
    "GS40yrasprpu:1191": " sarṣapāḥ śigrupiṇyākaṃ sindhūtthaṃ mṛgaśṛṅgakam /",
    "GS40yrasprpu:1192": " mākṣikaṃ ca samāṃśāni sarvāṇyeva tu kārayet // YRps_5.37 //",
    "GS40yrasprpu:1193": " dhānyābhrakena tulyena mardayenmatimānbhiṣak /",
    "GS40yrasprpu:1194": " punarnavāyā vāsāyāḥ kāsamardasya taṇḍulaiḥ // YRps_5.38 //",
    "GS40yrasprpu:1195": " matsyākṣyā haṃsapadyāśca kāravellyā rasaiḥ pṛthak /",
    "GS40yrasprpu:1196": " khalagodhūmayoścūrṇaiḥ kārayedvaṭakān śubhān // YRps_5.39 //",
    "GS40yrasprpu:1197": " paścāt koṣṭhyāṃ dhamecchuṣkān bhastrikādvitayena tān /",
    "GS40yrasprpu:1198": " khadirasya tu cāṃgāraiḥ satvaṃ niḥsarati dhruvam // YRps_5.40 //",
    "GS40yrasprpu:1199": " pṛthak kṛtvā tu ravakān kāṃsyavarṇān viśeṣataḥ /",
    "GS40yrasprpu:1200": " tatkiṭṭaṃ gomayenātha vaṭakānkārayetpunaḥ // YRps_5.41 //",
    "GS40yrasprpu:1201": " dhmāpayet pūrvavidhinā punaḥ satvaṃ hi niḥsaret /",
    "GS40yrasprpu:1202": " anena vidhinā kāryaṃ pañcagavyena miśritam // YRps_5.42 //",
    "GS40yrasprpu:1203": " pañcājenātha mahiṣī- pañcakena samaṃ kuru /",
    "GS40yrasprpu:1204": " patatyevamasaṃdigdhaṃ satyaṃ guruvaco yathā // YRps_5.43 //",
    "GS40yrasprpu:1205": " (abhra:: sattva:: māraṇa)",
    "GS40yrasprpu:1206": " athābhrasattvaravakān amlavargeṇa pācayet /",
    "GS40yrasprpu:1207": " śodhanīyagaṇenaiva mūṣāmadhye tu śodhayet // YRps_5.44 //",
    "GS40yrasprpu:1208": " kācaṭaṃkaṇaguṃjājya- sāraghaiḥ śodhayetkhalu /",
    "GS40yrasprpu:1209": " madhutailavasājyeṣu daśavārāṇi ḍhālayet // YRps_5.45 //",
    "GS40yrasprpu:1210": " mārdavaṃ kārayetsatyaṃ yogenānena sarvadā /",
    "GS40yrasprpu:1211": " satvasya golakānevaṃ taptānevaṃ tu kāṃjike // YRps_5.46 //",
    "GS40yrasprpu:1212": " nirvāpya tatkṣaṇādeva kaṇḍayellohapārayā /",
    "GS40yrasprpu:1213": " anenaiva prakāreṇa sūkṣmacūrṇaṃ tu kārayet // YRps_5.47 //",
    "GS40yrasprpu:1214": " bharjayed ghṛtamadhye tu trīṇi vārāṇi yatnataḥ /",
    "GS40yrasprpu:1215": " peṣaṇaṃ tu prakartavyaṃ śilāpaṭṭena yatnataḥ // YRps_5.48 //",
    "GS40yrasprpu:1216": " dhātrīpatrarasenāpi tasyāḥ phalarasena vā /",
    "GS40yrasprpu:1217": " punarbhuvā vāsayā ca kāṃjikenātha gandhakaiḥ /",
    "GS40yrasprpu:1218": " puṭayeddaśavārāṇi mriyate cābhrasattvakam // YRps_5.49 //",
    "GS40yrasprpu:1219": " (abhra:: sattva: :",
    "GS40yrasprpu:1220": " mṛta: :",
    "GS40yrasprpu:1221": " medic. properties)",
    "GS40yrasprpu:1222": " mṛtaṃ satvaṃ harenmṛtyuṃ sarvarogavināśanam /",
    "GS40yrasprpu:1223": " kṣayaṃ pāṇḍuṃ grahaṇikāṃ śvāsaṃ śūlaṃ sakāmalam // YRps_5.50 //",
    "GS40yrasprpu:1224": " jvarānmehāṃśca kāsāṃśca gulmānpañcavidhānapi /",
    "GS40yrasprpu:1225": " mandāgnimudarāṇyevam arśāṃsi vividhāni ca // YRps_5.51 //",
    "GS40yrasprpu:1226": " anupānaprayogeṇa sarvarogānnihanti ca /",
    "GS40yrasprpu:1227": " abhrasatvaguṇānvaktuṃ śakyate na samāsataḥ // YRps_5.52 //",
    "GS40yrasprpu:1228": " (rājāvarta: :",
    "GS40yrasprpu:1229": " parīkṣā: :",
    "GS40yrasprpu:1230": " good quality)",
    "GS40yrasprpu:1231": " kiṃcidrakto'tha nīlaśca miśravarṇaprabhaḥ sadā /",
    "GS40yrasprpu:1232": " taulye guruśca masṛṇo rājāvartto varaḥ smṛtaḥ // YRps_5.53 //",
    "GS40yrasprpu:1233": " (rājāvarta:: śodhana)",
    "GS40yrasprpu:1234": " gomūtreṇātha kṣāraiśca tathāmlaiḥ sveditāḥ khalu /",
    "GS40yrasprpu:1235": " trivāreṇa viśudhyanti rājāvartādayo rasāḥ // YRps_5.54 //",
    "GS40yrasprpu:1236": " (rājāvarta:: māraṇa)",
    "GS40yrasprpu:1237": " cūrṇitaḥ śukapicchena bhṛṃgarājarasena vai /",
    "GS40yrasprpu:1238": " saptavāreṇa puṭito rājāvartto mariṣyati // YRps_5.55 //",
    "GS40yrasprpu:1239": " (rājāvarta: :",
    "GS40yrasprpu:1240": " mṛta: :",
    "GS40yrasprpu:1241": " medic. properties)",
    "GS40yrasprpu:1242": " śleṣmapramehadurnāma- pāṇḍukṣayanivāraṇaḥ /",
    "GS40yrasprpu:1243": " pācano dīpanaścaiva vṛṣyo'nilaviṣāpahaḥ // YRps_5.56 //",
    "GS40yrasprpu:1244": " (rājāvarta: :",
    "GS40yrasprpu:1245": " sattva:: pātana)",
    "GS40yrasprpu:1246": " kośātakī kṣīrakando vaṃdhyākarkoṭakī tathā /",
    "GS40yrasprpu:1247": " kākamācī rājaśamī triphalā gṛhadhūmakaḥ // YRps_5.57 //",
    "GS40yrasprpu:1248": " rājāvarto rasaireṣāṃ satvaṃ muñcati marditaḥ /",
    "GS40yrasprpu:1249": " dhmāpitaḥ khadirāṃgārair bhastrikādvitayena ca // YRps_5.58 //",
    "GS40yrasprpu:1250": " (vaikrānta: :",
    "GS40yrasprpu:1251": " phys. properties)",
    "GS40yrasprpu:1252": " aṣṭadhāroṣṭhaphalakaḥ ṣaṭkoṇo masṛṇo guruḥ /",
    "GS40yrasprpu:1253": " śuddhamiśritavarṇaiśca yukto vaikrāṃta ucyate // YRps_5.59 //",
    "GS40yrasprpu:1254": " (vaikrānta: :",
    "GS40yrasprpu:1255": " subtypes:: colour)",
    "GS40yrasprpu:1256": " śvetaḥ pītastathā kṛṣṇo nīlaḥ pārāvacchaviḥ /",
    "GS40yrasprpu:1257": " karbūraḥ śyāmavarṇaśca vaikrāṃtaścāṣṭadhā smṛtaḥ // YRps_5.60 //",
    "GS40yrasprpu:1258": " (vaikrānta:: śodhana)",
    "GS40yrasprpu:1259": " kvāthe kulatthaje svinno vaikrāṃtaḥ śudhyati dhruvam /",
    "GS40yrasprpu:1260": " (vaikrānta:: māraṇa)",
    "GS40yrasprpu:1261": " gandhanimbūrasairmardyaḥ puṭito mriyate dhruvam // YRps_5.61 //",
    "GS40yrasprpu:1262": " (vaikrānta: :",
    "GS40yrasprpu:1263": " mṛta: :",
    "GS40yrasprpu:1264": " medic. properties)",
    "GS40yrasprpu:1265": " āyuḥpradastridoṣaghno vṛṣyaḥ prāṇapradaḥ sadā /",
    "GS40yrasprpu:1266": " vegaprado vīryakartā prajñāvarṇau karoti hi // YRps_5.62 //",
    "GS40yrasprpu:1267": " rasāyaneṣu sarveṣu pūrvagaṇyastu rogahā /",
    "GS40yrasprpu:1268": " vajravad guṇakārī ca vaikrāṃto rasabandhakaḥ // YRps_5.63 //",
    "GS40yrasprpu:1269": " (vaikrānta: :",
    "GS40yrasprpu:1270": " sattva:: pātana)",
    "GS40yrasprpu:1271": " sūryātape mardito'sau satvapātagaṇauṣadhaiḥ /",
    "GS40yrasprpu:1272": " śuṣkāyito vaṭīkṛtya mūṣāstho dhmāpito'pi vai // YRps_5.64 //",
    "GS40yrasprpu:1273": " satvaṃ muñcati vaikrāṃtaḥ satyaṃ guruvaco yathā /",
    "GS40yrasprpu:1274": " (vaikrānta: :",
    "GS40yrasprpu:1275": " sattva: :",
    "GS40yrasprpu:1276": " medic. use)",
    "GS40yrasprpu:1277": " mṛtasūtena tulyāṃśaṃ satvaṃ vaikrāṃtasaṃbhavam // YRps_5.65 //",
    "GS40yrasprpu:1278": " mṛtābhrasatvasaṃyuktaṃ marditaṃ samamātrakam /",
    "GS40yrasprpu:1279": " kaṇāmadhvājyasaṃmiśraṃ vallamātraṃ niṣevitam // YRps_5.66 //",
    "GS40yrasprpu:1280": " sarvān rogānnihantyāśu jīved varṣaśataṃ sukhī /",
    "GS40yrasprpu:1281": " trivarṣasevanānnūnaṃ valīpalitanāśanam // YRps_5.67 //",
    "GS40yrasprpu:1282": " (sasyaka:: myth. origin)",
    "GS40yrasprpu:1283": " sadyo hālāhalaṃ pītam amṛtaṃ garuḍena ca /",
    "GS40yrasprpu:1284": " sudhāyukte viṣe vānte parvate marutāhvaye // YRps_5.68 //",
    "GS40yrasprpu:1285": " ghanībhūtaṃ ca saṃjātaṃ sasyakaṃ khalu kathyate /",
    "GS40yrasprpu:1286": " (sasyaka:: parīkṣā: :",
    "GS40yrasprpu:1287": " good quality)",
    "GS40yrasprpu:1288": " nīlaṃ marakatacchāyaṃ tejoyuktaṃ praśasyate // YRps_5.69 //",
    "GS40yrasprpu:1289": " (sasyaka:: śodhana)",
    "GS40yrasprpu:1290": " sveditaṃ māhiṣājyābhyāṃ gavāṃ mūtrairnarasya vā /",
    "GS40yrasprpu:1291": " dolāyantreṇa yāmau dvau śudhyatyeva hi sasyakam // YRps_5.70 //",
    "GS40yrasprpu:1292": " (sasyaka:: māraṇa)",
    "GS40yrasprpu:1293": " gaṃdhāśmaṭaṃkaṇābhyāṃ ca lakucadrāvamarditam /",
    "GS40yrasprpu:1294": " kukkuṭāhvaiḥ saptapuṭair mriyate cāṃdhamūṣayā // YRps_5.71 //",
    "GS40yrasprpu:1295": " (sasyaka:: sattva:: pātana)",
    "GS40yrasprpu:1296": " nighṛṣṭaṃ ṭaṃkaṇenaiva nimbūdrāveṇa mūṣayā /",
    "GS40yrasprpu:1297": " dhmātaṃ ca tāmrarūpaṃ hi sattvaṃ muñcati sasyakam // YRps_5.72 //",
    "GS40yrasprpu:1298": " viṣeṇa sahitaṃ yasmāt tasmādviṣaguṇādhikam /",
    "GS40yrasprpu:1299": " sudhāyuktaṃ viṣaṃ yena sudhādhikaguṇaṃ tathā // YRps_5.73 //",
    "GS40yrasprpu:1300": " (sasyaka:: mṛta: :",
    "GS40yrasprpu:1301": " medic. properties)",
    "GS40yrasprpu:1302": " tridoṣaśamanaṃ caiva viṣahṛd gudaśūlanut /",
    "GS40yrasprpu:1303": " amlapittavibandhaghnaṃ rasāyanavaraṃ sadā // YRps_5.74 //",
    "GS40yrasprpu:1304": " vāntiṃ karoti rekaṃ ca śvitrakuṣṭhāpahaṃ tathā /",
    "GS40yrasprpu:1305": " nāmnā mayūratutthaṃ hi sarvavyādhinivāraṇam // YRps_5.75 //",
    "GS40yrasprpu:1306": " (sasyaka, bhūnāga: :",
    "GS40yrasprpu:1307": " sattva:: ring)",
    "GS40yrasprpu:1308": " bhūnāgasatvasaṃyuktaṃ satvametatsamīkṛtam /",
    "GS40yrasprpu:1309": " anayormudraikā kāryā śūlaghnī sā bhavet khalu // YRps_5.76 //",
    "GS40yrasprpu:1310": " ḍākinībhūtasaṃveśa- carācaraviṣaṃ jayet /",
    "GS40yrasprpu:1311": " rājñāṃ sadaiva rakṣārthaṃ vidhātavyā sumudrikā // YRps_5.77 //",
    "GS40yrasprpu:1312": " (mākṣika)",
    "GS40yrasprpu:1313": " mākṣikaṃ dvividhaṃ jñeyaṃ rukmatāpyaprabhedataḥ /",
    "GS40yrasprpu:1314": " (svarṇamākṣika (?))",
    "GS40yrasprpu:1315": " prathamaṃ mākṣikaṃ svarṇaṃ kānyakubjasamutthitam // YRps_5.78 //",
    "GS40yrasprpu:1316": " suvarṇavarṇasadṛśaṃ navavarṇasamanvitam /",
    "GS40yrasprpu:1317": " (mākṣika:: tāpya ((",
    "GS40yrasprpu:1318": " ) svarṇa))",
    "GS40yrasprpu:1319": " taṭe tapatyāḥ saṃjātaṃ tāpyākhyaṃ mākṣikaṃ vadet // YRps_5.79 //",
    "GS40yrasprpu:1320": " pāṣāṇadalasaṃmiśraṃ pāṇḍuraṃ pañcavarṇavat /",
    "GS40yrasprpu:1321": " guṇālpakaṃ bhavatyetat svalpaṃ sattvaṃ vimuñcati // YRps_5.80 //",
    "GS40yrasprpu:1322": " (mākṣika:: māraṇa)",
    "GS40yrasprpu:1323": " mūtre takre ca kaulatthe marditaṃ śuṣkameva ca /",
    "GS40yrasprpu:1324": " gaṃdhāśmabījapūrābhyāṃ piṣṭaṃ tacchrāvasaṃpuṭe // YRps_5.81 //",
    "GS40yrasprpu:1325": " pañcavārāhapuṭakair dagdhaṃ mṛtimavāpnuyāt // YRps_5.82 //",
    "GS40yrasprpu:1326": " (mākṣika:: sattva:: pātana)",
    "GS40yrasprpu:1327": " lohapātre susaṃdagdhaṃ lohadaṇḍena gharṣitam /",
    "GS40yrasprpu:1328": " yadā raktaṃ dhātunibhaṃ jāyate niṃbukadravaiḥ // YRps_5.83 //",
    "GS40yrasprpu:1329": " gharṣayet triguṇaṃ sūtaṃ muktvā saṃgharṣaṇaṃ kuru /",
    "GS40yrasprpu:1330": " dinaikaṃ gharṣayitvā tu dṛḍhavastreṇa gālayet // YRps_5.84 //",
    "GS40yrasprpu:1331": " vastrasthā piṣṭikā lagnā tvadhaḥ patati pāradaḥ /",
    "GS40yrasprpu:1332": " anenaiva prakāreṇa dvitrivāreṇa gālayet // YRps_5.85 //",
    "GS40yrasprpu:1333": " tatpiṣṭīgolakaṃ grāhyaṃ yaṃtre ḍamaruke nyaset /",
    "GS40yrasprpu:1334": " praharadvayamātraṃ ced agniṃ prajvālayedadhaḥ // YRps_5.86 //",
    "GS40yrasprpu:1335": " indragopasamaṃ satvam adhaḥsthaṃ grāhayetsudhīḥ /",
    "GS40yrasprpu:1336": " anenaiva vidhānena tāpyasatvaṃ samāharet // YRps_5.87 //",
    "GS40yrasprpu:1337": " ṭaṃkaṇena samāyuktaṃ drāvitaṃ mūṣayā yadā /",
    "GS40yrasprpu:1338": " tadā tāmraprabhaṃ satvaṃ jāyate nātra saṃśayaḥ // YRps_5.88 //",
    "GS40yrasprpu:1339": " dehalohakaraṃ samyak devīśāstreṇa bhāṣitam // YRps_5.89 //",
    "GS40yrasprpu:1340": " sarvāmayaghnaṃ satataṃ pāradasyāmṛtaṃ param /",
    "GS40yrasprpu:1341": " melanaṃ kurute lohe paramaṃ ca rasāyanam // YRps_5.90 //",
    "GS40yrasprpu:1342": " (vimala:: subtypes)",
    "GS40yrasprpu:1343": " prathamo hemavimalo hemavadvarṇasaṃyutaḥ /",
    "GS40yrasprpu:1344": " dvitīyo rūpyavimalo rūpyavad dṛśyate khalu // YRps_5.91 //",
    "GS40yrasprpu:1345": " tṛtīyaḥ kāṃsyavimalaḥ kāṃsyavarṇasamo hi saḥ /",
    "GS40yrasprpu:1346": " (vimala:: phys. properties)",
    "GS40yrasprpu:1347": " snigdhaśca vartulaścaiva ṣaṭkoṇaḥ phalakānvitaḥ // YRps_5.92 //",
    "GS40yrasprpu:1348": " (vimala:: śodhana)",
    "GS40yrasprpu:1349": " vāsārase mardito hi śuddho'tivimalo bhavet /",
    "GS40yrasprpu:1350": " (vimala:: māraṇa)",
    "GS40yrasprpu:1351": " gaṃdhāśmaniṃbukadrāvair marditaḥ puṭito mṛtim /",
    "GS40yrasprpu:1352": " śṛṅgasya bhasmanā cāpi puṭaiśca daśadhā puṭet // YRps_5.93 //",
    "GS40yrasprpu:1353": " (vimala:: sattva:: pātana)",
    "GS40yrasprpu:1354": " nimbūrasena saṃpiṣṭvā mūṣāmadhye nirudhya ca /",
    "GS40yrasprpu:1355": " vimalaḥ sīsasadṛśaṃ dhmāto muñcati sattvakam // YRps_5.94 //",
    "GS40yrasprpu:1356": " (vimala:: sattva: :",
    "GS40yrasprpu:1357": " medic. use)",
    "GS40yrasprpu:1358": " piṣṭīkṛtaṃ hi tatsatvaṃ pāradena samanvitam /",
    "GS40yrasprpu:1359": " drute gaṃdhe hi nikṣiptaṃ tālakaṃ triguṇaṃ tathā // YRps_5.95 //",
    "GS40yrasprpu:1360": " manaḥśilā pañcaguṇā vālukāyantrake khalu /",
    "GS40yrasprpu:1361": " jvālayet kramaśaścaiva paścādrajatabhasmakam // YRps_5.96 //",
    "GS40yrasprpu:1362": " samamātraṃ hi vaikrāṃtaṃ sarvaṃ saṃcūrṇayetkhalu /",
    "GS40yrasprpu:1363": " saṃgālya yatnato vastrāt sthāpayetkūpikāntare // YRps_5.97 //",
    "GS40yrasprpu:1364": " vahniṃ kuryādaṣṭayāmaṃ svāṃgaśītaṃ samuddharet /",
    "GS40yrasprpu:1365": " vallamātraṃ ca madhunā lehayet vyoṣasaṃyutaṃ // YRps_5.98 //",
    "GS40yrasprpu:1366": " bālānāṃ rogaharaṇaṃ jvarapāṇḍupramehanut /",
    "GS40yrasprpu:1367": " grahaṇīkāmalāśūla- mandāgnikṣayapittahṛt // YRps_5.99 //",
    "GS40yrasprpu:1368": " anupānaviśeṣaṇaṃ sarvarogānnihanti ca // YRps_5.100 //",
    "GS40yrasprpu:1369": " vṛṣyaḥ pittānilaharo rasāyanavaraḥ khalu // YRps_5.101 //",
    "GS40yrasprpu:1370": " (śilājatu: :",
    "GS40yrasprpu:1371": " subtypes)",
    "GS40yrasprpu:1372": " tatrādyaṃ dvividhaṃ caiva satsatvaṃ satvahīnakam /",
    "GS40yrasprpu:1373": " guṇādhikaṃ tayormadhye yatpūrvaṃ sarvadoṣahṛt // YRps_5.102 //",
    "GS40yrasprpu:1374": " (śilājatu: :",
    "GS40yrasprpu:1375": " origin from rocks)",
    "GS40yrasprpu:1376": " nidāghe tīvratāpāddhi himapratyantaparvatāt /",
    "GS40yrasprpu:1377": " hematārārkagarbhebhyaḥ śilājatu viniḥsaret // YRps_5.103 //",
    "GS40yrasprpu:1378": " (śilājatu: :",
    "GS40yrasprpu:1379": " from gold)",
    "GS40yrasprpu:1380": " bandhūkapuṣpasadṛśaṃ guru snigdhaṃ suśītalam /",
    "GS40yrasprpu:1381": " rukmagarbhagirau jātaṃ paramaṃ tadrasāyanam // YRps_5.104 //",
    "GS40yrasprpu:1382": " kiṃcittiktaṃ ca madhuraṃ śilājaṃ sarvadoṣanut // YRps_5.105 //",
    "GS40yrasprpu:1383": " (śilājatu: :",
    "GS40yrasprpu:1384": " from silver)",
    "GS40yrasprpu:1385": " tāragarbhagirerjātaṃ pāṇḍuraṃ svādu śītalam /",
    "GS40yrasprpu:1386": " pittapāṇḍukṣayaghnaṃ ca śilājatu hi pāṇḍuram // YRps_5.106 //",
    "GS40yrasprpu:1387": " (śilājatu: :",
    "GS40yrasprpu:1388": " from copper)",
    "GS40yrasprpu:1389": " śulvagarbhagirer jātaṃ kṛṣṇavarṇaṃ ghanaṃ guru /",
    "GS40yrasprpu:1390": " girijaṃ kaphavātaghnaṃ viśeṣātsarvarogajit // YRps_5.107 //",
    "GS40yrasprpu:1391": " (śilājatu: :",
    "GS40yrasprpu:1392": " parīkṣā:: śuddha)",
    "GS40yrasprpu:1393": " agnau yajjāyate kṣiptaṃ liṃgākāramadhūmakam /",
    "GS40yrasprpu:1394": " udake ca vilīyeta tacchuddhaṃ ca vidhīyate // YRps_5.108 //",
    "GS40yrasprpu:1395": " (śilājatu:: śodhana)",
    "GS40yrasprpu:1396": " amlaiśca guggulūpetaiḥ kṣārādyair bhāṇḍamadhyataḥ /",
    "GS40yrasprpu:1397": " viśudhyati śilājātaṃ sveditaṃ ghaṭikādvayam // YRps_5.109 //",
    "GS40yrasprpu:1398": " (śilājatu:: māraṇa)",
    "GS40yrasprpu:1399": " manaḥśilāluṅgarasaiḥ śilayā gaṃdhakena vā /",
    "GS40yrasprpu:1400": " tālakenātha puṭitaṃ śilājaṃ mriyate dhruvam // YRps_5.110 //",
    "GS40yrasprpu:1401": " chagaṇairaṣṭabhiḥ kṛtvā bhasmībhūtaṃ śilājatu // YRps_5.111 //",
    "GS40yrasprpu:1402": " (śilājatu: :",
    "GS40yrasprpu:1403": " medic. use)",
    "GS40yrasprpu:1404": " śilājatu tu saṃśuddhaṃ seveta yaḥ pumān sadā /",
    "GS40yrasprpu:1405": " jīvedvarṣaśataṃ sāgraṃ na rogairbādhyate khalu // YRps_5.112 //",
    "GS40yrasprpu:1406": " mūtrakṛcchrāśmarīrogāḥ prayāntyeva na saṃśayaḥ /",
    "GS40yrasprpu:1407": " mahārase coparase dhāturatneṣu pārade /",
    "GS40yrasprpu:1408": " ye guṇāḥ kathitāḥ sadbhiḥ śilādhātau vadanti te // YRps_5.113 //",
    "GS40yrasprpu:1409": " vaikrāṃtakāṃtatriphalā- trikaṭubhiḥ samanvitam /",
    "GS40yrasprpu:1410": " vallonmitaṃ vai seveta sarvarogagaṇāpaham // YRps_5.114 //",
    "GS40yrasprpu:1411": " palitaṃ valibhiḥ sārdhaṃ hanyādeva na saṃśayaḥ // YRps_5.115 //",
    "GS40yrasprpu:1412": " (karpūraśilājatu)",
    "GS40yrasprpu:1413": " karpūrasadṛśaṃ śvetaṃ karpūrākhyaṃ śilājatu /",
    "GS40yrasprpu:1414": " (karpūraśilājatu: :",
    "GS40yrasprpu:1415": " medic. properties)",
    "GS40yrasprpu:1416": " aśmarīmehakṛcchraghnaṃ kāmalāpāṇḍunāśanam // YRps_5.116 //",
    "GS40yrasprpu:1417": " (karpūraśilājatu:: śodhana)",
    "GS40yrasprpu:1418": " amlatoyena saṃsvinnaṃ śuṣkaṃ śuddhimupaiti ca /",
    "GS40yrasprpu:1419": " (karpūraśilājatu:: māraṇa,",
    "GS40yrasprpu:1420": " sattvapātana)",
    "GS40yrasprpu:1421": " noditaṃ māraṇaṃ tasya satvapātanakaṃ budhaiḥ // YRps_5.117 //",
    "GS40yrasprpu:1422": " (rasaka:: subtypes)",
    "GS40yrasprpu:1423": " dvividho rasakaḥ proktaḥ kāravellakadarduraḥ /",
    "GS40yrasprpu:1424": " (kāravellaka: :",
    "GS40yrasprpu:1425": " medic. properties)",
    "GS40yrasprpu:1426": " satvapāte paraḥ proktaḥ prathamaścauṣadhādiṣu // YRps_5.118 //",
    "GS40yrasprpu:1427": " sarvamehaharaścaiva pittaśleṣmavināśanaḥ /",
    "GS40yrasprpu:1428": " nāgārjunena kathitau siddhau śreṣṭharasāvubhau // YRps_5.119 //",
    "GS40yrasprpu:1429": " kṛtau yenāgnisahanau sūtakharparakau śubhau /",
    "GS40yrasprpu:1430": " tena svargamayī siddhir arjitā nātra saṃśayaḥ // YRps_5.120 //",
    "GS40yrasprpu:1431": " (rasaka:: śodhana)",
    "GS40yrasprpu:1432": " rasakastāpitaḥ samyak nikṣipto rasapūrake /",
    "GS40yrasprpu:1433": " nirmalatvamavāpnoti saptavāraṃ nimajjitaḥ // YRps_5.121 //",
    "GS40yrasprpu:1434": " (rasaka:: śodhana)",
    "GS40yrasprpu:1435": " kāṃjike vātha takre vā nṛmūtre meṣamūtrake /",
    "GS40yrasprpu:1436": " drāvito ḍhālitaḥ samyak kharparaḥ pariśudhyati // YRps_5.122 //",
    "GS40yrasprpu:1437": " (rasaka:: rañjana of copper with ~)",
    "GS40yrasprpu:1438": " kharparaṃ retitaṃ śuddhaṃ sthāpitaṃ naramūtrake /",
    "GS40yrasprpu:1439": " rañjayenmāsamekaṃ hi tāmraṃ svarṇaprabhaṃ varam // YRps_5.123 //",
    "GS40yrasprpu:1440": " (rasaka:: sattva:: pātana)",
    "GS40yrasprpu:1441": " śilā haridrā triphalā gṛhadhūmaiḥ sasaiṃdhavaiḥ /",
    "GS40yrasprpu:1442": " bhallātakaiṣṭaṃkaṇaiśca kṣārairamlaiśca vartitam // YRps_5.124 //",
    "GS40yrasprpu:1443": " pādāṃśasaṃyutairmūṣāṃ vṛṃtākaphalasannibhām /",
    "GS40yrasprpu:1444": " nirudhya śoṣayitvātha mūṣāṃ mūṣopari nyaset // YRps_5.125 //",
    "GS40yrasprpu:1445": " pradhmāte kharpare jvālā sitā nīlā bhavedyadā /",
    "GS40yrasprpu:1446": " lohasaṃdaṃśake kṛtvā dhṛtvā mūṣāmadhomukhīm // YRps_5.126 //",
    "GS40yrasprpu:1447": " bhūmyām āḍhālayet sattvaṃ yathā nālaṃ na bhajyate /",
    "GS40yrasprpu:1448": " tadā sīsopamaṃ satvaṃ patatyeva na saṃśayaḥ // YRps_5.127 //",
    "GS40yrasprpu:1449": " anenaiva prakāreṇa trivāraṃ hi kṛte sati /",
    "GS40yrasprpu:1450": " viniḥsaretsarvasatvaṃ satyaṃ hi guruṇoditam // YRps_5.128 //",
    "GS40yrasprpu:1451": " (rasaka:: sattva:: māraṇa)",
    "GS40yrasprpu:1452": " tālakena samāyuktaṃ satvaṃ nikṣipya kharpare /",
    "GS40yrasprpu:1453": " gharṣayellohadaṇḍena mriyate ca na saṃśayaḥ // YRps_5.129 //",
    "GS40yrasprpu:1454": " (rasaka:: sattva: :",
    "GS40yrasprpu:1455": " mṛta: :",
    "GS40yrasprpu:1456": " medic. use)",
    "GS40yrasprpu:1457": " mṛtaṃ satvaṃ mṛtaṃ kāṃtaṃ samāṃśenāpi yojitam /",
    "GS40yrasprpu:1458": " māṣamātramidaṃ cūrṇaṃ varākvāthena saṃyutam // YRps_5.130 //",
    "GS40yrasprpu:1459": " lohapātrasthitaṃ rātrau tilajaprativāpakam /",
    "GS40yrasprpu:1460": " nihanti madhumehaṃ ca kṣayaṃ pāṇḍuṃ tathānilam // YRps_5.131 //",
    "GS40yrasprpu:1461": " yonirogāṃśca nārīṇāṃ jvarāṃśca viṣamānapi /",
    "GS40yrasprpu:1462": " strīrogānhanti sarvāṃśca śvāsakāsapurogamān // YRps_5.132 //",
    "GS40yrasprpu:1463": " YRps, Adhyāya 6",
    "GS40yrasprpu:1464": " (uparasāḥ)",
    "GS40yrasprpu:1465": " tālakaṃ tuvarī gaṃdhaṃ kaṃkuṣṭhaṃ kunaṭī tathā /",
    "GS40yrasprpu:1466": " sauvīraṃ gairikaṃ caivam aṣṭamaṃ khecarāhvayam // YRps_6.1 //",
    "GS40yrasprpu:1467": " (haritāla: :",
    "GS40yrasprpu:1468": " subtypes)",
    "GS40yrasprpu:1469": " tālakaṃ dvividhaṃ proktaṃ dalākhyaṃ cāśmasaṃjñitam /",
    "GS40yrasprpu:1470": " (pattratālaka: :",
    "GS40yrasprpu:1471": " phys. properties)",
    "GS40yrasprpu:1472": " sūkṣmapatraṃ hemavarṇaṃ guru snigdhaṃ ca bhāsuram // YRps_6.2 //",
    "GS40yrasprpu:1473": " dalākhyaṃ tālakaṃ tacca bahusatvaṃ rasāyanam /",
    "GS40yrasprpu:1474": " (aśmatālaka: :",
    "GS40yrasprpu:1475": " phys. properties)",
    "GS40yrasprpu:1476": " niṣpatraṃ cāśmasadṛśaṃ kiṃcitsatvaṃ tathāguru // YRps_6.3 //",
    "GS40yrasprpu:1477": " nārīṇāṃ puṣpahṛt tattu kupathyaṃ cāśmatālakam /",
    "GS40yrasprpu:1478": " (haritāla:: śodhana)",
    "GS40yrasprpu:1479": " kuṣmāṇḍatoyasaṃsvinnaṃ tataḥ kṣārajalena vā /",
    "GS40yrasprpu:1480": " cūrṇatoyena vā svinnaṃ dolāyaṃtreṇa śudhyati // YRps_6.4 //",
    "GS40yrasprpu:1481": " (haritāla: :",
    "GS40yrasprpu:1482": " sattva:: pātana)",
    "GS40yrasprpu:1483": " kulatthakvāthasaubhāgya- māhiṣājyamadhuplutam /",
    "GS40yrasprpu:1484": " khalve kṣiptvā ca tattālaṃ mardayedekavāsaram // YRps_6.5 //",
    "GS40yrasprpu:1485": " nistuṣīkṛtya cairaṇḍa- bījānyeva tu mardayet /",
    "GS40yrasprpu:1486": " palāṣṭamānaṃ tālasya cāṣṭamāṃśaṃ tu kārayet // YRps_6.6 //",
    "GS40yrasprpu:1487": " bījānyeraṇḍajānyeva kṣiptvā caikatra mardayet /",
    "GS40yrasprpu:1488": " yavābhā guṭikā kāryā śuṣkā kupyāṃ nidhāya ca // YRps_6.7 //",
    "GS40yrasprpu:1489": " vālukāyaṃtramadhye tu vahniṃ dvādaśayāmakam /",
    "GS40yrasprpu:1490": " svāṃgaśītaṃ samuttārya ūrdhvagaṃ satvamāharet // YRps_6.8 //",
    "GS40yrasprpu:1491": " pāṣāṇadhātusattvānāṃ prakārāḥ santyanekaśaḥ /",
    "GS40yrasprpu:1492": " yāni kāryakarāṇyeva satvāni kathitāni vai // YRps_6.9 //",
    "GS40yrasprpu:1493": " (haritāla: :",
    "GS40yrasprpu:1494": " medic. properties)",
    "GS40yrasprpu:1495": " vātaśleṣmaharaṃ rakta- bhūtanut puṣpahṛt striyāḥ /",
    "GS40yrasprpu:1496": " susnigdhamuṣṇakaṭukaṃ dīpanaṃ kuṣṭhahāri tat // YRps_6.10 //",
    "GS40yrasprpu:1497": " (saurāṣṭrī:: origin)",
    "GS40yrasprpu:1498": " saurāṣṭradeśe saṃjātā khanijā tuvarī matā /",
    "GS40yrasprpu:1499": " (saurāṣṭrī: :",
    "GS40yrasprpu:1500": " colors fabric)",
    "GS40yrasprpu:1501": " yā lepitā śvetavastre raṅgabandhakarī hi sā // YRps_6.11 //",
    "GS40yrasprpu:1502": " (saurāṣṭrī: :",
    "GS40yrasprpu:1503": " subtypes)",
    "GS40yrasprpu:1504": " phullikā khaṭikā tadvat dviprakārā praśasyate /",
    "GS40yrasprpu:1505": " kiṃcitpītā ca susnigdhā garadoṣavināśinī // YRps_6.12 //",
    "GS40yrasprpu:1506": " śvetavarṇāparā sāmlā phullikā lohamāraṇī /",
    "GS40yrasprpu:1507": " (saurāṣṭrī: :",
    "GS40yrasprpu:1508": " medic. properties)",
    "GS40yrasprpu:1509": " kaṣāyā madhurā kāṃkṣī kaṭukā viṣanāśinī // YRps_6.13 //",
    "GS40yrasprpu:1510": " vraṇaghnī kaphahā caiva netravyādhitridoṣahā /",
    "GS40yrasprpu:1511": " kuṣṭharogaharā sā tu pārade bījadhāriṇī // YRps_6.14 //",
    "GS40yrasprpu:1512": " (saurāṣṭrī:: śodhana)",
    "GS40yrasprpu:1513": " dhānyāmle tuvarī kṣiptā śudhyati tridinena vai /",
    "GS40yrasprpu:1514": " (saurāṣṭrī: :",
    "GS40yrasprpu:1515": " sattva:: pātana)",
    "GS40yrasprpu:1516": " kṣārairamlaiśca mṛditā dhmātā satvaṃ vimuñcati /",
    "GS40yrasprpu:1517": " (saurāṣṭrī: :",
    "GS40yrasprpu:1518": " sattva: :",
    "GS40yrasprpu:1519": " medic. use)",
    "GS40yrasprpu:1520": " tatsatvaṃ dhātuvādārthe auṣadhe nopapadyate // YRps_6.15 //",
    "GS40yrasprpu:1521": " (manaḥśilā: :",
    "GS40yrasprpu:1522": " subtypes)",
    "GS40yrasprpu:1523": " manaḥśilā triprakārā śyāmā raktā ca khaṇḍikā /",
    "GS40yrasprpu:1524": " (śyāmā)",
    "GS40yrasprpu:1525": " śyāmā raktā miśravarṇā bhārāḍhyā śyāmikā bhavet // YRps_6.16 //",
    "GS40yrasprpu:1526": " (kaṇavīrakā)",
    "GS40yrasprpu:1527": " kaṇavīrā suraktāṅgī tāmrābhā saiva śasyate /",
    "GS40yrasprpu:1528": " (khaṇḍikā)",
    "GS40yrasprpu:1529": " cūrṇitā yāti raktāṅgī guruḥ snigdhā ca khaṇḍikā // YRps_6.17 //",
    "GS40yrasprpu:1530": " sarvāḥ kunaṭyaḥ kathitāḥ pūrvaṃ pūrvaṃ guṇottarāḥ /",
    "GS40yrasprpu:1531": " (manaḥśilā:: śodhana)",
    "GS40yrasprpu:1532": " munipatrarasenāpi śṛṅgaverarasena vā // YRps_6.18 //",
    "GS40yrasprpu:1533": " bhāvitā saptavāreṇa viśudhyati na saṃśayaḥ /",
    "GS40yrasprpu:1534": " (manaḥśilā: :",
    "GS40yrasprpu:1535": " sattva:: pātana)",
    "GS40yrasprpu:1536": " sarpiṣā ca guḍenātha kiṭṭaguggulunātha vā // YRps_6.19 //",
    "GS40yrasprpu:1537": " dhmātā tu koṣṭhikāyantre muñcet sattvaṃ na saṃśayaḥ // YRps_6.20 //",
    "GS40yrasprpu:1538": " (manaḥśilā: :",
    "GS40yrasprpu:1539": " śuddha: :",
    "GS40yrasprpu:1540": " medic. properties)",
    "GS40yrasprpu:1541": " rasāyanavarā sarvā vātaśleṣmavināśinī /",
    "GS40yrasprpu:1542": " satvādhikā viṣaghnī ca bhūtakaṇḍūkṣayāpahā /",
    "GS40yrasprpu:1543": " agnimāṃdyaṃ praśamayet koṣṭharoganibarhiṇī // YRps_6.21 //",
    "GS40yrasprpu:1544": " (añjana:: subtypes)",
    "GS40yrasprpu:1545": " sauvīraṃ ca rasāṃjanaṃ nigaditaṃ srotoṃjanaṃ caiva hi tadvat puṣpamathāñjanaṃ tadanu cennīlāṃjanaṃ kathyate /",
    "GS40yrasprpu:1546": " pañcānāmapi nāmavarṇaguṇavadrūpāṇi samyagvidhau kathyante'tra mayāpi śodhanam idaṃ satvaṃ mṛtiścocyate // YRps_6.22 //",
    "GS40yrasprpu:1547": " (sauvīra)",
    "GS40yrasprpu:1548": " sauvīrākhyaṃ cāṃjanaṃ dhūmavarṇaṃ pittāsraghnaṃ chardihidhmāvraṇaghnam /",
    "GS40yrasprpu:1549": " netravyādhau śodhane ropaṇe ca śreṣṭhaṃ proktaṃ karṇarogapraśāṃtyai // YRps_6.23 //",
    "GS40yrasprpu:1550": " (rasāñjana)",
    "GS40yrasprpu:1551": " pītābhaṃ viṣaraktadoṣaśamanaṃ saśvāsahidhmāpahaṃ varṇyaṃ vātavināśanaṃ kṛmiharaṃ dārvyudbhavaṃ śobhanam /",
    "GS40yrasprpu:1552": " (srotoñjana)",
    "GS40yrasprpu:1553": " snigdhaṃ svādu kaṣāyakaṃ viṣavamīpittāsranullekhanaṃ netryaṃ hidhmarujāpahaṃ nigaditaṃ srotoṃjanaṃ sarvadā // YRps_6.24 //",
    "GS40yrasprpu:1554": " (puṣpāñjana)",
    "GS40yrasprpu:1555": " sitaṃ snigdhaṃ himaṃ caiva netrarogaviṣāpaham /",
    "GS40yrasprpu:1556": " jvaraghnam atihidhmāghnaṃ puṣpāṃjanamihoditam // YRps_6.25 //",
    "GS40yrasprpu:1557": " (nīlāñjana)",
    "GS40yrasprpu:1558": " rasāyanaṃ suvarṇaghnaṃ guru snigdhaṃ tridoṣahā /",
    "GS40yrasprpu:1559": " nīlāṃjanaṃ ca kathitaṃ lohamārdavakārakam // YRps_6.26 //",
    "GS40yrasprpu:1560": " (añjana:: śodhana)",
    "GS40yrasprpu:1561": " bhṛṃgarājarasenaiva sarvāṇyevāṃjanāni hi /",
    "GS40yrasprpu:1562": " viśudhyantīha satataṃ satyaṃ guruvaco yathā /",
    "GS40yrasprpu:1563": " (añjana:: sattva:: pātana)",
    "GS40yrasprpu:1564": " śilāyāḥ satvavat sattvam añjanānāṃ ca pātayet // YRps_6.27 //",
    "GS40yrasprpu:1565": " (sulfur:: subtypes:: colour)",
    "GS40yrasprpu:1566": " gaṃdhakasya caturbhedā lakṣitāḥ pūrvasūribhiḥ /",
    "GS40yrasprpu:1567": " śvetaḥ pītastathā raktaḥ kṛṣṇaśceti caturvidhaḥ // YRps_6.28 //",
    "GS40yrasprpu:1568": " (sulfur:: white)",
    "GS40yrasprpu:1569": " śvetastu khaṭikākāro lepanāllohamāraṇam /",
    "GS40yrasprpu:1570": " jāyate nātra saṃdeho hy anubhūtaṃ mayā khalu // YRps_6.29 //",
    "GS40yrasprpu:1571": " (sulfur:: yellow)",
    "GS40yrasprpu:1572": " pītavarṇo bhavedyastu sa cokto'malasārakaḥ /",
    "GS40yrasprpu:1573": " rase rasāyane śreṣṭhaḥ śukapicchaḥ sa kathyate // YRps_6.30 //",
    "GS40yrasprpu:1574": " (sulfur:: red)",
    "GS40yrasprpu:1575": " lākṣārasanibho raktaḥ śukatuṇḍaḥ sa kathyate /",
    "GS40yrasprpu:1576": " dhātūnāṃ raṃjanaṃ kuryād rasabandhaṃ karotyalam // YRps_6.31 //",
    "GS40yrasprpu:1577": " (sulfur:: black)",
    "GS40yrasprpu:1578": " yaḥ kṛṣṇavarṇaḥ sa tu durlabho'sti nāśaṃ karotīha jarāpamṛtyoḥ /",
    "GS40yrasprpu:1579": " saṃsevanādvajrasamaṃ śarīraṃ bhavetsukāntaṃ hi nirāmayaṃ ca // YRps_6.32 //",
    "GS40yrasprpu:1580": " (sulfur:: śodhana)",
    "GS40yrasprpu:1581": " ghaṭīmadhye payaḥ kṣiptvā mukhe vastraṃ prabandhayet /",
    "GS40yrasprpu:1582": " vastropari baleścūrṇaṃ mukhaṃ ruddhvā śarāvataḥ // YRps_6.33 //",
    "GS40yrasprpu:1583": " bhūmau nidhāya tatpātraṃ puṭaṃ dadyātprayatnataḥ /",
    "GS40yrasprpu:1584": " viṃśatyupalakaiścaiva svāṃgaśītaṃ samuddharet // YRps_6.34 //",
    "GS40yrasprpu:1585": " anenaiva prakāreṇa svāṃgaśītaṃ punaḥ punaḥ /",
    "GS40yrasprpu:1586": " evaṃ saṃśodhito gandhaḥ sarvakāryakaro bhavet // YRps_6.35 //",
    "GS40yrasprpu:1587": " (sulfur:: śuddha: :",
    "GS40yrasprpu:1588": " medic. properties)",
    "GS40yrasprpu:1589": " vipāke madhuro gandha- pāṣāṇastu rasāyanaḥ /",
    "GS40yrasprpu:1590": " visarpakaṇḍukuṣṭhasya śamano dīpanastathā // YRps_6.36 //",
    "GS40yrasprpu:1591": " āmājīrṇapraśamano viṣahā rasaśoṣaṇaḥ /",
    "GS40yrasprpu:1592": " sūtasya vīryadaḥ sākṣāt pārvatīpuṣpasaṃbhavaḥ // YRps_6.37 //",
    "GS40yrasprpu:1593": " kṛmirogaharaḥ samyak sūtaṃ mūrchayati dhruvam /",
    "GS40yrasprpu:1594": " (sulfur:: nirukti for balivasā)",
    "GS40yrasprpu:1595": " sevito balirājñā yaḥ prabhūtabalahetave // YRps_6.38 //",
    "GS40yrasprpu:1596": " tasmādbalivasetyukto gaṃdhako'timanoharaḥ /",
    "GS40yrasprpu:1597": " (sulfur::medic. use)",
    "GS40yrasprpu:1598": " śukapicchastu marica- samāṃśena tu kalkitaḥ // YRps_6.39 //",
    "GS40yrasprpu:1599": " triphalā ṣaḍguṇā kāryā mardayetkṛtamālakaiḥ /",
    "GS40yrasprpu:1600": " mūladravaistataḥ pīto hanti kuṣṭhānyanekaśaḥ // YRps_6.40 //",
    "GS40yrasprpu:1601": " tanmūlasalile ghṛṣṭaṃ vapustenātha lepitam /",
    "GS40yrasprpu:1602": " kuṣṭhānyeva nihantyāśu sadyaḥ pratyayakārakam // YRps_6.41 //",
    "GS40yrasprpu:1603": " (sulfur:: medic. use)",
    "GS40yrasprpu:1604": " saṃśuddhagaṃdhakaṃ caiva tailena saha peṣayet /",
    "GS40yrasprpu:1605": " apāmārgakṣāratoyais tailena maricena ca // YRps_6.42 //",
    "GS40yrasprpu:1606": " vilipya sakalaṃ dehaṃ tiṣṭhetsūryātapeṣu ca /",
    "GS40yrasprpu:1607": " bhojayettakrabhaktaṃ ca tṛtīye prahare khalu // YRps_6.43 //",
    "GS40yrasprpu:1608": " vahninā svedayedrātrau prātarutthāya mardayet /",
    "GS40yrasprpu:1609": " mahiṣasya purīṣeṇa snāyācchītena vāriṇā // YRps_6.44 //",
    "GS40yrasprpu:1610": " snānaṃ kuryāduṣasyevaṃ kaṇḍūḥ pāmā ca naśyati /",
    "GS40yrasprpu:1611": " dṛṣṭapratyayayogo'yaṃ kathito'tra mayā khalu /",
    "GS40yrasprpu:1612": " nāśayeccirakālotthāḥ kuṣṭhapāmāvicarcikāḥ // YRps_6.45 //",
    "GS40yrasprpu:1613": " (sulfur:: medic. use)",
    "GS40yrasprpu:1614": " kalāṃśavyoṣasaṃyuktaṃ śuddhagandhakacūrṇakam /",
    "GS40yrasprpu:1615": " vastre vitastimātre tu gaṃdhacūrṇaṃ satailakam // YRps_6.46 //",
    "GS40yrasprpu:1616": " vilipya veṣṭayitvā ca vartiṃ sūtreṇa veṣṭayet /",
    "GS40yrasprpu:1617": " dhṛtvā saṃdaṃśato varti- madhyaṃ prajvālayecca tām // YRps_6.47 //",
    "GS40yrasprpu:1618": " vidrutaḥ patate gaṃdho binduśaḥ kācabhājane /",
    "GS40yrasprpu:1619": " tāṃ drutiṃ prakṣipetpattre nāgavallyāstribindukām // YRps_6.48 //",
    "GS40yrasprpu:1620": " rasaṃ vallamitaṃ tatra dattvāṅgulyā vimardayet /",
    "GS40yrasprpu:1621": " tatsarvaṃ bhakṣayetpaścād godugdhaṃ cānu sampibet // YRps_6.49 //",
    "GS40yrasprpu:1622": " kāmasya dīptiṃ kurute kṣayapāṇḍuvināśanam /",
    "GS40yrasprpu:1623": " grahaṇīṃ nāśayed duṣṭāṃ śūlārtiśvāsakāsakam // YRps_6.50 //",
    "GS40yrasprpu:1624": " āmājīrṇaṃ praśamayel laghutvaṃ ca prajāyate /",
    "GS40yrasprpu:1625": " gaṃdhakasya guṇānvaktuṃ śaktaḥ kaḥ śaṃbhunā vinā // YRps_6.51 //",
    "GS40yrasprpu:1626": " (kaṅkuṣṭha:: origin)",
    "GS40yrasprpu:1627": " parvate himasamīpavartini jāyate'tiruciraṃ kaṅkuṣṭhakam /",
    "GS40yrasprpu:1628": " (kaṅkuṣṭha: :",
    "GS40yrasprpu:1629": " subtypes)",
    "GS40yrasprpu:1630": " ekameva nalikābhidhānakaṃ reṇukaṃ tadanu cāparaṃ bhavet // YRps_6.52 //",
    "GS40yrasprpu:1631": " (nalikā:: phys. properties)",
    "GS40yrasprpu:1632": " pītavarṇamasṛṇaṃ ca vai guru snigdham uttamataraṃ pravakṣyate /",
    "GS40yrasprpu:1633": " (reṇuka:: phys. properties)",
    "GS40yrasprpu:1634": " śyāmapītamatihīnasattvakaṃ reṇukaṃ hi kathitaṃ dvitīyakam // YRps_6.53 //",
    "GS40yrasprpu:1635": " (kaṅkuṣṭha: :",
    "GS40yrasprpu:1636": " third type from the feces of a newborn elephant)",
    "GS40yrasprpu:1637": " vadanti kaṃkuṣṭhamathāpare hi sadyaḥ prasūtasya ca dantinaḥ śakṛt /",
    "GS40yrasprpu:1638": " tat kṛṣṇapītaṃ bhavatīva recanaṃ tṛtīyamāhurvibudhā bhiṣagvarāḥ // YRps_6.54 //",
    "GS40yrasprpu:1639": " (kaṅkuṣṭha: :",
    "GS40yrasprpu:1640": " 4. type = nāla of horses)",
    "GS40yrasprpu:1641": " caturthakaṅkuṣṭhamihaiva vājināṃ nālaṃ hi kecitpravadanti tajjñāḥ /",
    "GS40yrasprpu:1642": " yaddhastijaṃ śvetamathātipītaṃ virecanaṃ tatprakaroti śīghram // YRps_6.55 //",
    "GS40yrasprpu:1643": " rasāyane śreṣṭhataraṃ rase ca satvena yuktaṃ khalu gauravānvitam /",
    "GS40yrasprpu:1644": " (kaṅkuṣṭha:: śodhana)",
    "GS40yrasprpu:1645": " śuṃṭhyambhasā bhāvitameva śuddhiṃ kaṃkuṣṭhamāyāti hi satyamuktam // YRps_6.56 //",
    "GS40yrasprpu:1646": " (kaṅkuṣṭha: :",
    "GS40yrasprpu:1647": " śuddha: :",
    "GS40yrasprpu:1648": " medic. properties)",
    "GS40yrasprpu:1649": " kaṅkuṣṭhakaṃ tiktakaṭūṣṇavīryaṃ viśeṣato recanakaṃ karoti /",
    "GS40yrasprpu:1650": " gudārtigulmavraṇaśūlahṛtparaṃ pracakṣate śāstravidaḥ purāṇāḥ // YRps_6.57 //",
    "GS40yrasprpu:1651": " (kaṅkuṣṭha: :",
    "GS40yrasprpu:1652": " sattva:: pātana)",
    "GS40yrasprpu:1653": " sattvākṛṣṭirna ca proktā yasmātsatvamayaṃ hi tat /",
    "GS40yrasprpu:1654": " (kaṅkuṣṭha: :",
    "GS40yrasprpu:1655": " medic. use)",
    "GS40yrasprpu:1656": " yavamātraṃ bhajedenaṃ virekārthaṃ na saṃśayaḥ // YRps_6.58 //",
    "GS40yrasprpu:1657": " kṣaṇādāmajvaraṃ hanti jāte sati virecane /",
    "GS40yrasprpu:1658": " tāṃbūlena samaṃ caivaṃ bhakṣitaṃ sārayed dhruvam // YRps_6.59 //",
    "GS40yrasprpu:1659": " babbūlamūlikākvāthaṃ saubhāgyājājisaṃyutam /",
    "GS40yrasprpu:1660": " bhūyo bhūyaḥ pibeddhīmān viṣaṃ kaṃkuṣṭhajaṃ jayet // YRps_6.60 //",
    "GS40yrasprpu:1661": " (kāsīsa:: subtypes)",
    "GS40yrasprpu:1662": " kāsīsaṃ prathamaṃ hi saikatamidaṃ puṣpākhyamanyattathā kṣārāmlaṃ guru dhūmravarṇaviṣahṛt vīryoṣṇakaṃ rāgadam /",
    "GS40yrasprpu:1663": " (vālukākāsīsa: :",
    "GS40yrasprpu:1664": " medic. properties)",
    "GS40yrasprpu:1665": " śvitraghnaṃ mukhakeśaraṃjanakaraṃ tatsaikataṃ pūrvakaṃ puṣpākhyaṃ hyaparaṃ guṇaiśca sahitaṃ sevyaṃ sadā rogahṛt // YRps_6.62 //",
    "GS40yrasprpu:1666": " (puṣpakāsīsa: :",
    "GS40yrasprpu:1667": " medic. properties)",
    "GS40yrasprpu:1668": " puṣpābhidhaṃ ca kāsīsaṃ prasiddhaṃ netrarogahā /",
    "GS40yrasprpu:1669": " soṣṇavīryaṃ kaṣāyāmlaṃ viṣaghnaṃ śleṣmanāśanam /",
    "GS40yrasprpu:1670": " vraṇahṛt kṣayarogaghnaṃ paṭarañjanakaṃ param // YRps_6.63 //",
    "GS40yrasprpu:1671": " (kāsīsa:: śodhana)",
    "GS40yrasprpu:1672": " bhṛṃgarājarase svinnaṃ nirmalaṃ hi prajāyate /",
    "GS40yrasprpu:1673": " (kāsīsa:: sattva:: pātana)",
    "GS40yrasprpu:1674": " saurāṣṭrīsatvavat sattvam etasyāpi samāharet // YRps_6.64 //",
    "GS40yrasprpu:1675": " (kāsīsa:: medic. use)",
    "GS40yrasprpu:1676": " kāsīsaṃ bhasma kāṃtasya cobhayaṃ samabhāgikam /",
    "GS40yrasprpu:1677": " varāviḍaṅgasaṃyuktaṃ ghṛtakṣaudraplutaṃ prage // YRps_6.65 //",
    "GS40yrasprpu:1678": " bhakṣitaṃ hanti vegena pāṇḍuyakṣmāṇameva ca /",
    "GS40yrasprpu:1679": " plīhaṃ gulmaṃ gude śūlaṃ mūtrakṛcchrāṇyaśeṣataḥ // YRps_6.66 //",
    "GS40yrasprpu:1680": " sevitaṃ sarvarogaghnaṃ rasāyanavidhānataḥ /",
    "GS40yrasprpu:1681": " agnisaṃdhukṣaṇaṃ kuryāt valīpalitanāśanam /",
    "GS40yrasprpu:1682": " āmājīrṇabhavān rogān nihantyeva na saṃśayaḥ // YRps_6.67 //",
    "GS40yrasprpu:1683": " (navasāra: :",
    "GS40yrasprpu:1684": " synonyms)",
    "GS40yrasprpu:1685": " uddiṣṭaṃ navasārākhyaṃ lavaṇaṃ cullikābhidham /",
    "GS40yrasprpu:1686": " (navasāra:: alchem.,",
    "GS40yrasprpu:1687": " medic. properties)",
    "GS40yrasprpu:1688": " lohadrāvaṇakaṃ proktaṃ rasajāraṇakaṃ tathā // YRps_6.68 //",
    "GS40yrasprpu:1689": " vahniṃ ca dīpayatyāśu gulmaplīhāmayāpaham /",
    "GS40yrasprpu:1690": " māṃsādijāraṇaṃ samyak bhuktapākaṃ karoti tat // YRps_6.69 //",
    "GS40yrasprpu:1691": " (varāṭikā:: parīkṣā)",
    "GS40yrasprpu:1692": " pītā varāṭikā yā tu sārdhaniṣkapramāṇikā /",
    "GS40yrasprpu:1693": " śreṣṭhā saiva budhaiḥ proktā ṭaṅkabhārā hi madhyamā // YRps_6.70 //",
    "GS40yrasprpu:1694": " pādonaṭaṅkabhārā yā kathyate sā kaniṣṭhikā // YRps_6.71 //",
    "GS40yrasprpu:1695": " (money cowrie: :",
    "GS40yrasprpu:1696": " medic. properties)",
    "GS40yrasprpu:1697": " rase rasāyane proktā pariṇāmādiśūlanut /",
    "GS40yrasprpu:1698": " grahaṇīkṣayarogaghnī vīryoṣṇā dīpanī matā // YRps_6.72 //",
    "GS40yrasprpu:1699": " vṛṣyā doṣaharī netryā kaphavātavināśinī /",
    "GS40yrasprpu:1700": " rasendrajāraṇe śastā biḍamadhye sadā hitā // YRps_6.73 //",
    "GS40yrasprpu:1701": " sthūlā varāṭikā proktā guruśca śleṣmapittahā /",
    "GS40yrasprpu:1702": " (money cowrie:: śodhana)",
    "GS40yrasprpu:1703": " sveditā hyāranālena yāmācchuddhimavāpnuyāt // YRps_6.74 //",
    "GS40yrasprpu:1704": " (darada:: subtypes)",
    "GS40yrasprpu:1705": " daradaḥ śukatuṇḍākhyo haṃsapākastathāparaḥ /",
    "GS40yrasprpu:1706": " (śukatuṇḍa: :",
    "GS40yrasprpu:1707": " phys. properties)",
    "GS40yrasprpu:1708": " carmāraḥ prathamaḥ prokto hīnasatvaḥ sa ucyate // YRps_6.75 //",
    "GS40yrasprpu:1709": " (haṃsapāka: :",
    "GS40yrasprpu:1710": " phys. properties)",
    "GS40yrasprpu:1711": " pravālābhaḥ śalākāḍhyaḥ uttamo haṃsapākakaḥ /",
    "GS40yrasprpu:1712": " (darada:: medic. properties)",
    "GS40yrasprpu:1713": " dīpanaḥ sarvadoṣaghno hiṃgulo'tirasāyanaḥ // YRps_6.76 //",
    "GS40yrasprpu:1714": " sarvarogaharaḥ sākṣāt drāvaṇe saṃpraśasyate /",
    "GS40yrasprpu:1715": " (mercury:: hiṅgulākṛṣṭa)",
    "GS40yrasprpu:1716": " yathā ṣaḍguṇagaṃdhena jāritarasarājakaḥ // YRps_6.77 //",
    "GS40yrasprpu:1717": " daradākarṣitaḥ sūto guṇairevaṃvidho bhavet /",
    "GS40yrasprpu:1718": " (darada:: śodhana)",
    "GS40yrasprpu:1719": " kuṣmāṇḍakhaṇḍamadhye tu svedito lakucāmbunā /",
    "GS40yrasprpu:1720": " sakṛt saṃjāyate śuddhaḥ sarvakāryeṣu yojayet // YRps_6.78 //",
    "GS40yrasprpu:1721": " (gairika:: subtypes)",
    "GS40yrasprpu:1722": " pāṣāṇagairikaṃ caikaṃ dvitīyaṃ svarṇagairikam /",
    "GS40yrasprpu:1723": " (pāṣāṇagairika: :",
    "GS40yrasprpu:1724": " phys. properties)",
    "GS40yrasprpu:1725": " pāṣāṇagairikaṃ proktaṃ kaṭhinaṃ tāmravarṇakam // YRps_6.79 //",
    "GS40yrasprpu:1726": " (svarṇagairika: :",
    "GS40yrasprpu:1727": " phys. properties)",
    "GS40yrasprpu:1728": " atyantaśoṇitaṃ snigdhaṃ masṛṇaṃ svarṇagairikam /",
    "GS40yrasprpu:1729": " (svarṇagairika: :",
    "GS40yrasprpu:1730": " medic. properties)",
    "GS40yrasprpu:1731": " svādu tiktaṃ himaṃ netryaṃ kaṣāyaṃ raktapittanut // YRps_6.80 //",
    "GS40yrasprpu:1732": " hikkāvamiviṣaghnaṃ ca raktaghnaṃ svarṇagairikam /",
    "GS40yrasprpu:1733": " (pāṣāṇagairika: :",
    "GS40yrasprpu:1734": " medic. properties)",
    "GS40yrasprpu:1735": " pāṣāṇagairikaṃ cānyat pūrvasmādalpakaṃ guṇaiḥ // YRps_6.81 //",
    "GS40yrasprpu:1736": " (gairika:: śodhana)",
    "GS40yrasprpu:1737": " gairikaṃ tu gavāṃ dugdhair bhāvitaṃ śuddhimṛcchati /",
    "GS40yrasprpu:1738": " (gairika:: sattva:: pātana)",
    "GS40yrasprpu:1739": " gairikaṃ satvarūpaṃ hi nandinā parikīrtitam // YRps_6.82 //",
    "GS40yrasprpu:1740": " (agnijāra:: origin)",
    "GS40yrasprpu:1741": " samudreṇāgninakrasya jarāyur bahirujjhitaḥ /",
    "GS40yrasprpu:1742": " ravitāpena saṃśuṣkaḥ so'gnijāra iti smṛtaḥ // YRps_6.83 //",
    "GS40yrasprpu:1743": " (agnijāra: :",
    "GS40yrasprpu:1744": " medic. properties)",
    "GS40yrasprpu:1745": " tridoṣaśamano grāhī dhanurvātaharaḥ paraḥ /",
    "GS40yrasprpu:1746": " vardhano rasavīryasya jāraṇaḥ paramaḥ smṛtaḥ // YRps_6.84 //",
    "GS40yrasprpu:1747": " (girisindūra:: origin)",
    "GS40yrasprpu:1748": " mahāgirau śilāntastho raktavarṇacyuto rasaḥ /",
    "GS40yrasprpu:1749": " sūryātapena saṃśuṣko girisindūrasaṃjñitaḥ // YRps_6.85 //",
    "GS40yrasprpu:1750": " (girisindūra: :",
    "GS40yrasprpu:1751": " medic. properties)",
    "GS40yrasprpu:1752": " rasabaṃdhakaro bhedī tridoṣaśamanastathā /",
    "GS40yrasprpu:1753": " dehalohakaro netryo girisindūra īritaḥ // YRps_6.86 //",
    "GS40yrasprpu:1754": " (udāraśṛṅga:: origin)",
    "GS40yrasprpu:1755": " bhavedgurjarake deśe sadalaṃ pītavarṇakam /",
    "GS40yrasprpu:1756": " arbudasya gireḥ pārśve nāmnā vodāraśṛṅgakam // YRps_6.87 //",
    "GS40yrasprpu:1757": " (udāraśṛṅga: :",
    "GS40yrasprpu:1758": " medic. properties)",
    "GS40yrasprpu:1759": " nāgasatvaṃ liṃgadoṣa- haraṃ śleṣmavikāranut /",
    "GS40yrasprpu:1760": " rasabandhakaraṃ samyak śmaśrurañjanakaṃ param // YRps_6.88 //",
    "GS40yrasprpu:1761": " (sādhāraṇarasa:: śodhana)",
    "GS40yrasprpu:1762": " sādhāraṇarasāḥ sarve bījapūrarasena vai /",
    "GS40yrasprpu:1763": " trivāraṃ bhāvitāḥ śuṣkā jāyante doṣavarjitāḥ // YRps_6.89 //",
    "GS40yrasprpu:1764": " (viḍlavaṇa: :",
    "GS40yrasprpu:1765": " medic. properties)",
    "GS40yrasprpu:1766": " biḍaṃ hi kathyate tadvat sarvadoṣaharaṃ param // YRps_6.90 //",
    "GS40yrasprpu:1767": " YRps, Adhyāya 7",
    "GS40yrasprpu:1768": " (nava ratnāni)",
    "GS40yrasprpu:1769": " māṇikyaṃ mauktikaṃ caiva vidrumaṃ tārkṣyaṃ puṣpakam /",
    "GS40yrasprpu:1770": " vajraṃ nīlaṃ ca gomedaṃ vaiḍūryaṃ ca krameṇa hi // YRps_7.1 //",
    "GS40yrasprpu:1771": " sujātiguṇasampannaṃ ratnaṃ sarvārthasiddhidam /",
    "GS40yrasprpu:1772": " dāne rasāyane caiva dhāraṇe devatārcane // YRps_7.2 //",
    "GS40yrasprpu:1773": " (ruby:: subtypes)",
    "GS40yrasprpu:1774": " padmarāgābhidhaṃ śreṣṭhaṃ prathamaṃ tadudīritam /",
    "GS40yrasprpu:1775": " (ruby:: nīlagandhi)",
    "GS40yrasprpu:1776": " dvitīyaṃ nīlagandhi syād ghanaṃ raktaṃ suśobhanam // YRps_7.3 //",
    "GS40yrasprpu:1777": " (ruby:: parīkṣā)",
    "GS40yrasprpu:1778": " mahacca kamalacchāyaṃ snigdhaṃ svacchaṃ guru sphuṭam /",
    "GS40yrasprpu:1779": " samaṃ vṛttāyataṃ gātre māṇikyaṃ cottamaṃ matam // YRps_7.4 //",
    "GS40yrasprpu:1780": " (nīlagandhi: :",
    "GS40yrasprpu:1781": " phys. properties)",
    "GS40yrasprpu:1782": " gaṃgodakasamudbhūtaṃ nīlagarbhāruṇacchavi /",
    "GS40yrasprpu:1783": " māṇikyaṃ pūrvavacchāyaṃ nīlagandhi taducyate // YRps_7.5 //",
    "GS40yrasprpu:1784": " (ruby:: parīkṣā: :",
    "GS40yrasprpu:1785": " bad quality)",
    "GS40yrasprpu:1786": " māṇikyaṃ cāṣṭadhā neṣṭaṃ sacchidraṃ malinaṃ laghu /",
    "GS40yrasprpu:1787": " karkaśaṃ cipiṭaṃ vakraṃ sūkṣmaṃ cāviśadaṃ tathā // YRps_7.6 //",
    "GS40yrasprpu:1788": " (ruby:: medic. properties)",
    "GS40yrasprpu:1789": " saṃdīpanaṃ vṛṣyatamaṃ hi rūkṣaṃ vātāpahaṃ karmarujāpahaṃ ca /",
    "GS40yrasprpu:1790": " bhūtādidoṣatrayanāśanaṃ paraṃ rājñāṃ sadā yogyatamaṃ praśastam // YRps_7.7 //",
    "GS40yrasprpu:1791": " (pearl:: parīkṣā: :",
    "GS40yrasprpu:1792": " good quality)",
    "GS40yrasprpu:1793": " hlādi śvetaṃ raśmimannirmalaṃ ca vṛttaṃ khyātaṃ mauktikaṃ toyabhāsam /",
    "GS40yrasprpu:1794": " snigdhaṃ taulye gauravaṃ cenmahattal liṃgairetair lakṣitaṃ tacca śuddham // YRps_7.8 //",
    "GS40yrasprpu:1795": " (pearl:: parīkṣā: :",
    "GS40yrasprpu:1796": " bad quality)",
    "GS40yrasprpu:1797": " rūkṣāṅgaṃ cenniṣprabhaṃ śyāvatāmraṃ cārdhaṃ śubhraṃ graṃthilaṃ mauktikaṃ ca /",
    "GS40yrasprpu:1798": " kṣārābhāsaṃ vaikaṭaṃ yugmakaṃ ca doṣairyuktaṃ sarvathā tyājyamebhiḥ // YRps_7.9 //",
    "GS40yrasprpu:1799": " (pearl:: medic. properties)",
    "GS40yrasprpu:1800": " kāsaṃ śvāsaṃ vahnimāṃdyaṃ kṣayaṃ ca hanyād vṛṣyaṃ bṛṃhaṇaṃ pittahāri /",
    "GS40yrasprpu:1801": " dāhaśleṣmonmādavātādirogān hanyādevaṃ sevitaṃ sarvakāle // YRps_7.10 //",
    "GS40yrasprpu:1802": " (coral:: parīkṣā: :",
    "GS40yrasprpu:1803": " good quality)",
    "GS40yrasprpu:1804": " snigdhaṃ sthūlaṃ pakvabimbīphalābhaṃ vṛttaṃ dīrghaṃ nirvraṇaṃ cāpyadīrgham /",
    "GS40yrasprpu:1805": " khyātaṃ sadbhiḥ saptadhā vidrumaṃ ca doṣairmuktaṃ sarvakāryeṣu śastam // YRps_7.11 //",
    "GS40yrasprpu:1806": " (coral:: parīkṣā: :",
    "GS40yrasprpu:1807": " bad quality)",
    "GS40yrasprpu:1808": " rūkṣaṃ śvetaṃ savraṇaṃ dhūsaraṃ ca nirbhāraṃ cecchulbavarṇaṃ pravālam /",
    "GS40yrasprpu:1809": " doṣairyuktaṃ koṭarairāvṛtaṃ ca neṣṭaṃ sadbhir bhakṣaṇe dhāraṇe ca // YRps_7.12 //",
    "GS40yrasprpu:1810": " (coral:: medic. properties)",
    "GS40yrasprpu:1811": " pittāsraghnaṃ śvāsakāsādirogān hanyād evaṃ durnivāraṃ viṣaṃ ca /",
    "GS40yrasprpu:1812": " bhūtonmādān netrarogān nihanyāt sadyaḥ kuryāddīpanaṃ pācanaṃ ca // YRps_7.13 //",
    "GS40yrasprpu:1813": " (emerald:: parīkṣā: :",
    "GS40yrasprpu:1814": " good quality)",
    "GS40yrasprpu:1815": " tārkṣyaṃ snigdhaṃ bhāsuraṃ śaṣpavarṇaṃ gātraiḥ śuddhaṃ bhāravadraśmiyuktam /",
    "GS40yrasprpu:1816": " ete proktā saptasaṃkhyā guṇā vai dāne śastaṃ bhakṣaṇe dhāraṇe ca // YRps_7.14 //",
    "GS40yrasprpu:1817": " (emerald:: parīkṣā: :",
    "GS40yrasprpu:1818": " bad quality)",
    "GS40yrasprpu:1819": " nīlaṃ śvetaṃ karkaśaṃ śyāvarūkṣaṃ vakraṃ kṛṣṇaṃ cippaṭaṃ bhārahīnam /",
    "GS40yrasprpu:1820": " (emerald:: medic. properties)",
    "GS40yrasprpu:1821": " duṣṭaṃ tārkṣyaṃ cauṣadhenopayojyaṃ kāsaṃ śvāsaṃ sannipātāgnimāṃdyam // YRps_7.15 //",
    "GS40yrasprpu:1822": " śophaṃ śūlaṃ jūrtirogaṃ viṣaṃ ca durnāmānaṃ pāṇḍurogaṃ nihanyāt // YRps_7.16 //",
    "GS40yrasprpu:1823": " (puṣparāga: :",
    "GS40yrasprpu:1824": " parīkṣā: :",
    "GS40yrasprpu:1825": " good quality)",
    "GS40yrasprpu:1826": " svacchaṃ sthūlaṃ puṣparāgaṃ guru syāt snigdhaṃ varṇe karṇikāraprasūnam /",
    "GS40yrasprpu:1827": " taccāvakraṃ masṛṇaṃ komalaṃ ca liṃgairetaiḥ śobhanaṃ puṣparāgam // YRps_7.17 //",
    "GS40yrasprpu:1828": " (puṣparāga: :",
    "GS40yrasprpu:1829": " parīkṣā: :",
    "GS40yrasprpu:1830": " bad quality)",
    "GS40yrasprpu:1831": " rūkṣaṃ pītaṃ karkaśaṃ śyāmalaṃ ca pāṇḍu syādvā kāpilaṃ toyahīnam /",
    "GS40yrasprpu:1832": " doṣairyuktaṃ niṣprabhaṃ puṣparāgaṃ no sevyaṃ tannaiva deyaṃ dvijebhyaḥ // YRps_7.18 //",
    "GS40yrasprpu:1833": " (puṣparāga: :",
    "GS40yrasprpu:1834": " medic. properties)",
    "GS40yrasprpu:1835": " kuṣṭhaṃ chardiṃ śleṣmavātau nihanti maṃdāgnīnāmetadeva praśastam /",
    "GS40yrasprpu:1836": " dāhe kṛcchre dīpanaṃ pācanaṃ ca tasmātsevyaṃ sarvakālaṃ manuṣyaiḥ // YRps_7.19 //",
    "GS40yrasprpu:1837": " (vajra:: subtypes:: gender)",
    "GS40yrasprpu:1838": " sarveṣu ratneṣu sadā variṣṭhaṃ mūlyairgariṣṭhaṃ vividhaṃ hi vajram /",
    "GS40yrasprpu:1839": " naraśca nārī ca tathā tṛtīyaṃ teṣāṃ guṇānvacmi samāsato hi // YRps_7.20 //",
    "GS40yrasprpu:1840": " pūrvaṃ pūrvaṃ śreṣṭhametatpradiṣṭaṃ dravyād vīryāt pākataśca prabhāvāt /",
    "GS40yrasprpu:1841": " teṣāṃ varṇā jātayaśca prabhedāḥ kathyante'ṣṭau śāstrataścāpakarṣāt // YRps_7.21 //",
    "GS40yrasprpu:1842": " śvetādikaṃ varṇacatuṣṭayaṃ hi sarveṣu ratneṣu ca kathyate budhaiḥ /",
    "GS40yrasprpu:1843": " syurbrāhmaṇakṣatriyavaiśyaśūdrāste jātayo vai kramaśaśca varṇāḥ // YRps_7.22 //",
    "GS40yrasprpu:1844": " (puṃvajra: :",
    "GS40yrasprpu:1845": " phys. properties)",
    "GS40yrasprpu:1846": " puṃvajraṃ yatprocyate cāṣṭadhāraṃ ṣaṭkoṇaṃ ced indracāpena tulyam /",
    "GS40yrasprpu:1847": " aṣṭau cetsyuḥ phālakā bhāsuraṃ vai pūrvaṃ śreṣṭhaṃ sarvadoṣāpahaṃ syāt // YRps_7.23 //",
    "GS40yrasprpu:1848": " (strīvajra: :",
    "GS40yrasprpu:1849": " phys. properties)",
    "GS40yrasprpu:1850": " strīvajraṃ cettādṛśaṃ vartulaṃ hi kiṃciccaivaṃ cippaṭaṃ karkaśaṃ ca /",
    "GS40yrasprpu:1851": " (napuṃsaka: :",
    "GS40yrasprpu:1852": " phys. properties)",
    "GS40yrasprpu:1853": " koṇāgraṃ vai kuṇṭhitaṃ vartulaṃ ca kiṃciddhīnaṃ procyate tattṛtīyam // YRps_7.24 //",
    "GS40yrasprpu:1854": " strī pumān no strī pumān yacca vajraṃ yojyaṃ tacca strīṣu puṃsveva ṣaṇḍhe /",
    "GS40yrasprpu:1855": " vyatyāsādvai naiva dattaṃ phalaṃ tad dadyād vajraṃ vā vinā tatpumāṃsam // YRps_7.25 //",
    "GS40yrasprpu:1856": " varṇe'pyevaṃ yasya varṇasya vajraṃ tattadvarṇe śobhanīyaṃ pradiṣṭam /",
    "GS40yrasprpu:1857": " nyāyaścāyaṃ bhairaveṇa pradiṣṭaḥ sarveṣveva ratnavargeṣu samyak // YRps_7.26 //",
    "GS40yrasprpu:1858": " (vajra:: śodhana)",
    "GS40yrasprpu:1859": " yāmāvadhi sveditameva vajraṃ śuddhiṃ prayātīha kulatthatoye /",
    "GS40yrasprpu:1860": " siddhaṃ tathā kodravaje śṛte vā vajraṃ viśudhyeddhi viniścitena // YRps_7.27 //",
    "GS40yrasprpu:1861": " (vajra:: māraṇa: :",
    "GS40yrasprpu:1862": " vāritara)",
    "GS40yrasprpu:1863": " subhāvitaṃ matkuṇaśoṇitena vajraṃ caturvāraviśoṣitaṃ ca /",
    "GS40yrasprpu:1864": " chucchuṃdarīsthaṃ hi vipācitaṃ puṭe puṭedvarāheṇa ca triṃśadevam // YRps_7.28 //",
    "GS40yrasprpu:1865": " dhmātaṃ punardhmāya śataṃ hi vārān kvāthe kulatthasya hi nikṣipecca /",
    "GS40yrasprpu:1866": " saṃpeṣayettaṃ hi śilātalena manaḥśilābhiḥ saha kārayedvaṭīm // YRps_7.29 //",
    "GS40yrasprpu:1867": " kṣiptvā nirundhyāpi ca mūṣikāyāṃ puṭānyathāṣṭau ca vanopalairdadet /",
    "GS40yrasprpu:1868": " vārān śataṃ cāpi tato dhamettaṃ saṃmarditaṃ śodhitapāradena // YRps_7.30 //",
    "GS40yrasprpu:1869": " vajrāṇi sarvāṇi mṛtībhavanti tadbhasmakaṃ vāritaraṃ bhavecca /",
    "GS40yrasprpu:1870": " śrīsomadevena ca satyavācā vajrasya mṛtyuḥ kathito hi samyak // YRps_7.31 //",
    "GS40yrasprpu:1871": " (vajra:: māraṇa)",
    "GS40yrasprpu:1872": " kāsamardarasapūrṇalohaje matkuṇasya rudhirair vilepitam /",
    "GS40yrasprpu:1873": " sveditaṃ ca bhiduraṃ hi saptabhirvāsaraiḥ pariniṣecya mūtrake // YRps_7.32 //",
    "GS40yrasprpu:1874": " dhmāpitaṃ hi khalu vajrasaṃjñakaṃ mārayediti vadanti tadvidaḥ /",
    "GS40yrasprpu:1875": " (vajra:: māraṇa)",
    "GS40yrasprpu:1876": " nīlajvālāvīrudhaḥ kandakeṣu ghṛṣṭaṃ gharme śoṣitaṃ bhasmabhāvam // YRps_7.33 //",
    "GS40yrasprpu:1877": " vajraṃ yāti svairavahnipradānāt piṣṭaiścāpi kṣoṇināgaiḥ praliptam /",
    "GS40yrasprpu:1878": " viṃśadvārān saṃpuṭecca prayatnād āraṇyairvā gomayaistaddhaṭhāgnau /",
    "GS40yrasprpu:1879": " vajraṃ caivaṃ bhasmasādvīryayuktaṃ sarvasminvai yojanīyaṃ rasādau // YRps_7.34 //",
    "GS40yrasprpu:1880": " (vajra:: mṛta: :",
    "GS40yrasprpu:1881": " medic. properties)",
    "GS40yrasprpu:1882": " āyuḥpradaṃ vṛṣyatamaṃ pradiṣṭaṃ doṣatrayonmūlanakaṃ tathaiva /",
    "GS40yrasprpu:1883": " rasendrakasyāpi hi baṃdhakṛtsadā sudhāsamaṃ cāpamṛtiṃ ca hanyāt // YRps_7.35 //",
    "GS40yrasprpu:1884": " (vajra:: medic. use)",
    "GS40yrasprpu:1885": " bhūnāgasatvena samaṃ vimardya vajrasya bhūtiṃ ca samānahemnā /",
    "GS40yrasprpu:1886": " dhmātaṃ rasādāvapi yojanīyaṃ rasāyanaṃ tadbhavatīha samyak // YRps_7.36 //",
    "GS40yrasprpu:1887": " bhāgāstrayaścaiva hi sūtakasya bhāgaṃ vimardyātha mṛtaṃ hi vajram /",
    "GS40yrasprpu:1888": " vajrasya bhūtiḥ kila poṭalīkṛtā mukhe dhṛtā dārḍhyakarī dvijānām // YRps_7.37 //",
    "GS40yrasprpu:1889": " (vajrarasāyanaṃ ṣāḍguṇyasiddhidam)",
    "GS40yrasprpu:1890": " vajrabhasma kila bhāgatriṃśakaṃ svarṇameva kathitaṃ kalāṃśakam /",
    "GS40yrasprpu:1891": " aṣṭabhāgamiha tārakaṃ kuru sūtamatra samabhāgakaṃ sadā // YRps_7.38 //",
    "GS40yrasprpu:1892": " abhrasatvabhasitaṃ samāṃśakaṃ turyabhāgamiha tāpyakaṃ bhavet /",
    "GS40yrasprpu:1893": " vaikrāṃtabhasmātra tathāṣṭabhāgakaṃ ṣaḍeva bhāgā hi balervidheyāḥ // YRps_7.39 //",
    "GS40yrasprpu:1894": " ṣāḍguṇyasaṃsiddhim upaiti sarvadā sarvārthasaṃsiddhimupaiti sevite // YRps_7.40 //",
    "GS40yrasprpu:1895": " (sapphire: :",
    "GS40yrasprpu:1896": " subtypes)",
    "GS40yrasprpu:1897": " indranīlamatha vārinīlakaṃ śvaityagarbhitamathāpi nīlakam /",
    "GS40yrasprpu:1898": " kathyate hi laghu vārinīlakaṃ tucchameva kathitaṃ bhiṣagvaraiḥ /",
    "GS40yrasprpu:1899": " (indranīla:: parīkṣā)",
    "GS40yrasprpu:1900": " kāntyā yuktaṃ kārṣṇyagarbhaṃ ca nīlaṃ taccāpyuktaṃ śakranīlābhidhānam // YRps_7.41 //",
    "GS40yrasprpu:1901": " (sapphire: :",
    "GS40yrasprpu:1902": " parīkṣā: :",
    "GS40yrasprpu:1903": " good quality)",
    "GS40yrasprpu:1904": " ekacchāyaṃ snigdhavarṇaṃ guru syāt svacchaṃ madhye collasatkāṃtiyuktam /",
    "GS40yrasprpu:1905": " nīlaṃ proktaṃ piṇḍitaṃ saptasaṃjñair etair liṅgair lakṣitaṃ cottamaṃ hi // YRps_7.42 //",
    "GS40yrasprpu:1906": " (sapphire: :",
    "GS40yrasprpu:1907": " parīkṣā: :",
    "GS40yrasprpu:1908": " bad quality = jalanīla)",
    "GS40yrasprpu:1909": " nirbhāraṃ cetkomalaṃ cāsragandhi rūkṣaṃ varṇe sūkṣmakaṃ cippiṭaṃ ca /",
    "GS40yrasprpu:1910": " proktaṃ vai tadvārinīlaṃ bhiṣagbhir etairliṃgaiḥ saptabhiḥ kṣepaṇīyam // YRps_7.43 //",
    "GS40yrasprpu:1911": " (sapphire: :",
    "GS40yrasprpu:1912": " medic. properties)",
    "GS40yrasprpu:1913": " saṃdīpanaṃ śvāsaharaṃ ca vṛṣyaṃ doṣatrayonmūlanakaṃ viṣaghnam /",
    "GS40yrasprpu:1914": " durnāmapāṃḍughnamatīva balyaṃ jūrtiṃ jayennīlamidaṃ praśastam // YRps_7.44 //",
    "GS40yrasprpu:1915": " (gomeda:: parīkṣā: :",
    "GS40yrasprpu:1916": " good quality)",
    "GS40yrasprpu:1917": " gomedakaṃ ratnavaraṃ praśastaṃ gomedavad rāgayutaṃ pracakṣate /",
    "GS40yrasprpu:1918": " susvacchagomūtrasamānavarṇaṃ gomedakaṃ śuddhamihocyate khalu // YRps_7.45 //",
    "GS40yrasprpu:1919": " dīptaṃ snigdhaṃ nirdalaṃ masṛṇaṃ vai mūtracchāyaṃ svacchametatsamaṃ ca /",
    "GS40yrasprpu:1920": " ebhir liṅgairlakṣitaṃ vai garīyaḥ sarvāsvetadyojanīyaṃ kriyāsu // YRps_7.46 //",
    "GS40yrasprpu:1921": " (gomeda:: parīkṣā: :",
    "GS40yrasprpu:1922": " bad quality)",
    "GS40yrasprpu:1923": " vicchāyaṃ vā cippiṭaṃ niṣprabhaṃ ca rūkṣaṃ cālpaṃ cāvṛtaṃ pāṭalena /",
    "GS40yrasprpu:1924": " nirbhāraṃ vā pītakācābhayuktaṃ gomedaṃ cedīdṛśaṃ no variṣṭham // YRps_7.47 //",
    "GS40yrasprpu:1925": " (gomeda:: medic. properties)",
    "GS40yrasprpu:1926": " gomedakaṃ pittaharaṃ pradiṣṭaṃ pāṇḍukṣayaghnaṃ kaphanāśanaṃ ca /",
    "GS40yrasprpu:1927": " saṃdīpanaṃ pācanameva rucyam atyaṃtabuddhipravibodhanaṃ ca // YRps_7.48 //",
    "GS40yrasprpu:1928": " (vaiḍūrya: :",
    "GS40yrasprpu:1929": " parīkṣā: :",
    "GS40yrasprpu:1930": " good quality)",
    "GS40yrasprpu:1931": " svacchaṃ samaṃ cāpi viḍūryakaṃ hi śyāmābhaśubhraṃ ca guru sphuṭaṃ vā /",
    "GS40yrasprpu:1932": " yajñopavītopamaśuddhareṣās tisraśca saṃdarśayatīha śubhrāḥ // YRps_7.49 //",
    "GS40yrasprpu:1933": " (vaiḍūrya: :",
    "GS40yrasprpu:1934": " parīkṣā: :",
    "GS40yrasprpu:1935": " bad quality)",
    "GS40yrasprpu:1936": " karkaśaṃ ca laghu cippaṭaṃ sadā śyāmatoyamiva dṛśyate chaviḥ /",
    "GS40yrasprpu:1937": " raktagarbhasamamuttarīyakaṃ naiva śobhanamidaṃ viḍūryakam // YRps_7.50 //",
    "GS40yrasprpu:1938": " (vaiḍūrya: :",
    "GS40yrasprpu:1939": " medic. properties)",
    "GS40yrasprpu:1940": " raktapittaśamanaṃ viḍūryakaṃ buddhivardhanakaraṃ ca dīpanam /",
    "GS40yrasprpu:1941": " pittarogamalamocanaṃ sadā dhārayecca matimān sukhāvaham // YRps_7.51 //",
    "GS40yrasprpu:1942": " (sarvaratneṣu doṣāḥ)",
    "GS40yrasprpu:1943": " gharṣaśca biṃduśca tathaiva reṣā trāsaśca pānīyakṛtā sagarbhatā /",
    "GS40yrasprpu:1944": " sarveṣu ratneṣu ca pañcadoṣāḥ sādhāraṇāste kathitā munīndraiḥ // YRps_7.52 //",
    "GS40yrasprpu:1945": " ye kṣetratoyaprabhavāśca doṣāḥ sarveṣu ratneṣu galanti samyak // YRps_7.53 //",
    "GS40yrasprpu:1946": " teṣāṃ ca śuddhiṃ śṛṇu bhairavoktāṃ yathā hi doṣasya vināśanaṃ syāt /",
    "GS40yrasprpu:1947": " (jewel:: śodhana)",
    "GS40yrasprpu:1948": " amlena vai śudhyati māṇikyākhyaṃ jayantikāyāḥ svarasena mauktikam // YRps_7.54 //",
    "GS40yrasprpu:1949": " kṣāreṇa sarveṇa hi vidrumaṃ ca godugdhatas tārkṣyamupaiti śuddhim /",
    "GS40yrasprpu:1950": " dhānyasyāmlaiḥ puṣparāgasya śuddhiṃ kaulatthe vai kvāthyamānaṃ hi vajram // YRps_7.55 //",
    "GS40yrasprpu:1951": " nīlaṃ nīlīpatrajātai rasaiśca gomedaṃ vai rocanāyā rasena /",
    "GS40yrasprpu:1952": " vaiḍūryaṃ ceduttamākvāthayuktaṃ yāmaikaikaṃ sveditaṃ śuddhimeti // YRps_7.56 //",
    "GS40yrasprpu:1953": " (ratnamāraṇam)",
    "GS40yrasprpu:1954": " tālagaṃdhakaśilāsamanvitaṃ mardayellakucavāriṇā khalu /",
    "GS40yrasprpu:1955": " vajravarjyamapi cāṣṭabhiḥ puṭai ratnabhasma bhavatīti niścitam // YRps_7.57 //",
    "GS40yrasprpu:1956": " (jewel:: drāvaṇa)",
    "GS40yrasprpu:1957": " rāmaṭhaṃ lavaṇapaṃcakaṃ sadā kṣārayugmamapi cetsupeṣitam /",
    "GS40yrasprpu:1958": " cūlikālavaṇamamlavetasaṃ pakvakumbhikaphalaṃ tathaiva ca // YRps_7.58 //",
    "GS40yrasprpu:1959": " citramūlakarudantike śubhā jambukī jalayutā dravantikā /",
    "GS40yrasprpu:1960": " arkadugdhasamasaudhadugdhakaṃ sarvameva mṛditaṃ śilātale // YRps_7.59 //",
    "GS40yrasprpu:1961": " golamasya ca vidhāya nikṣiped ratnajātiṣu varāṇi peṣayet /",
    "GS40yrasprpu:1962": " bhūrjapatramabhiveṣṭya golake golakopari niveṣṭya mūtrataḥ // YRps_7.60 //",
    "GS40yrasprpu:1963": " vastreṇa saṃveṣṭya tataḥ prayatnād dolākhyayaṃtre'tha niveśya golakam /",
    "GS40yrasprpu:1964": " sarvāmlayukte tuṣavāripūrite pātraṃ dṛḍhe mṛṇmayasaṃjñake hi // YRps_7.61 //",
    "GS40yrasprpu:1965": " dinatrayaṃ svedanakaṃ vidheyam āhṛtya tasmādvaragolakaṃ hi /",
    "GS40yrasprpu:1966": " saṃkṣālayeccāmlajalena cāpi saṃjāyate ratnabhavā drutiśca // YRps_7.62 //",
    "GS40yrasprpu:1967": " (drutilakṣaṇāni)",
    "GS40yrasprpu:1968": " varṇena sā ratnanibhā ca kāntyā laghvī bhaveddehakarī ca samyak /",
    "GS40yrasprpu:1969": " lohasya vedhaṃ prakaroti samyak sūtena samyaṅmilanaṃ prayāti // YRps_7.63 //",
    "GS40yrasprpu:1970": " tadā bhaveyuḥ khalu siddhatā yadā hiṃgvādivargeṇa milanti samyak /",
    "GS40yrasprpu:1971": " yāmadvayaṃ kāṃsyavimarditā vai cātiprayatnena tu vaidyavaryaiḥ // YRps_7.64 //",
    "GS40yrasprpu:1972": " kasyāpi nuḥ sidhyati vai drutiśca yadā prasannaḥ khalu pārvatīśaḥ /",
    "GS40yrasprpu:1973": " na syādyāvad bhairavasya prasādas tāvatsūte bandhanaṃ durlabhaṃ hi /",
    "GS40yrasprpu:1974": " tāsāṃ madhye durlabhābhradrutiśca svalpaṃ bhāgyaṃ bhūridaurbhāgyabhājām // YRps_7.65 //",
    "GS40yrasprpu:1975": " ratnānāṃ kramato guṇāśca kathitāstacchodhanaṃ māraṇaṃ tebhyaścaiva hi satvapātanamatho samyagdruteḥ pātanam /",
    "GS40yrasprpu:1976": " sarveṣāṃ hi parīkṣaṇaṃ ca drutayaḥ sammelanaṃ vai rase adhyāye'tra nidarśitāni sakalānyevaṃ hi karmāṇi vai // YRps_7.66 //",
    "GS40yrasprpu:1977": " YRps, Adhyāya 8",
    "GS40yrasprpu:1978": " bhavati gadagaṇānāṃ nāśanaṃ yena sadyo vividharasavidhānaṃ kathyate 'traiva samyak /",
    "GS40yrasprpu:1979": " rasanigamasudhābdhau mathyamāne mayaiva gaṇitarasaśatānāṃ saṃgrahaḥ procyate vai // YRps_8.1 //",
    "GS40yrasprpu:1980": " (jvarāṅkuśa (1))",
    "GS40yrasprpu:1981": " sukhaṇḍitaṃ hāriṇajaṃ viṣāṇaṃ rasena pācyaṃ jalajaṃbukasya /",
    "GS40yrasprpu:1982": " ruddhvātha bhāṇḍe vipacecca cullyāṃ yāmadvayaṃ śītagataṃ samuddharet // YRps_8.2 //",
    "GS40yrasprpu:1983": " tato'ṣṭabhāgaṃ trikaṭuṃ niyojya niṣkapramāṇaṃ ca bhajetprabhāte /",
    "GS40yrasprpu:1984": " taṃ nāgavallīdalajena sārdhaṃ nihanti vātodbhavakaṃ jvaraṃ ca // YRps_8.3 //",
    "GS40yrasprpu:1985": " (jvarāṅkuśa (2))",
    "GS40yrasprpu:1986": " sūtagaṃdhaviṣakāravīkaṇā- dantibījamiti vardhitaiḥ kramāt /",
    "GS40yrasprpu:1987": " marditaiśca daśaniṃbukadravai raktikārdhatulitā vaṭī kṛtā /",
    "GS40yrasprpu:1988": " bhakṣitā jvaragaṇān nihantyayaṃ recano jvaraharo'yam aṅkuśaḥ // YRps_8.4 //",
    "GS40yrasprpu:1989": " eka eva kathitastu so'malaḥ svedito'pi saha cūrṇajalena /",
    "GS40yrasprpu:1990": " yāmapūrvamapi raktikāmito bhakṣitaḥ sakalaśītajūrtihṛt // YRps_8.5 //",
    "GS40yrasprpu:1991": " (jvarārirasa)",
    "GS40yrasprpu:1992": " pāradaṃ rasakagaṃdhatālakaṃ tutthaṭaṃkaṇayutaṃ suśodhitam /",
    "GS40yrasprpu:1993": " mardayecca samamātramekataḥ kāravellajarasairdinaṃ tathā // YRps_8.6 //",
    "GS40yrasprpu:1994": " lepayecca ravibhājanodare cāṃgulārdhamapi mānameva hi /",
    "GS40yrasprpu:1995": " tāmrabhājanamukhaṃ nirudhya vai taṃ pacetsikatayaṃtramadhyataḥ // YRps_8.7 //",
    "GS40yrasprpu:1996": " dhānyakānyupari muñcitāni cet saṃsphuṭanti yadi śuddhamucyate /",
    "GS40yrasprpu:1997": " jāyate'tiruciro jvarārikaḥ sevito jvaragaṇāpahārakaḥ // YRps_8.8 //",
    "GS40yrasprpu:1998": " māṣamātramuṣaṇaiḥ samaiḥ sadā parṇakhaṇḍasahitaiśca bhakṣitaḥ /",
    "GS40yrasprpu:1999": " nāśayeddhi viṣamodbhavān jvarān andhakāramiva bhāskarodayaḥ // YRps_8.9 //",
    "GS40yrasprpu:2000": " (taruṇajvarārirasaḥ)",
    "GS40yrasprpu:2001": " tālatāmrarasagaṃdhatutthakān śāṇamātratulitān samastakān /",
    "GS40yrasprpu:2002": " niṣkamātrarucirāṃ manaḥśilāṃ mardayet triphalakāmbubhirdṛḍham // YRps_8.10 //",
    "GS40yrasprpu:2003": " golamasya ca vidhāya saṃpuṭe pācayecca puṭapākayogataḥ /",
    "GS40yrasprpu:2004": " arkavajripayasā subhāvayet saptavāramatha dantikāśṛtaiḥ // YRps_8.11 //",
    "GS40yrasprpu:2005": " māṣamātrarasa eṣa bhakṣitaḥ śāṇamānamaricairyuto yadā /",
    "GS40yrasprpu:2006": " sārdhaniṣkakaguḍena yojitaḥ saurasairdvidaśapatrakairyutaḥ // YRps_8.12 //",
    "GS40yrasprpu:2007": " śītapūrvamatha dāhapūrvakaṃ dvyāhikaṃ ca sakalān jvarānapi /",
    "GS40yrasprpu:2008": " nāśayeddhi taruṇajvarārikaḥ sarvadoṣaśamanaḥ sukhāvahaḥ // YRps_8.13 //",
    "GS40yrasprpu:2009": " (jvaraghnī vaṭī)",
    "GS40yrasprpu:2010": " bhāgaikaḥ syātpāradaḥ śodhitaśca elīyaḥ syātpippalī śreyasī ca /",
    "GS40yrasprpu:2011": " ākallo vai gaṃdhakaḥ sārṣapeṇa tailenātho śodhito buddhimadbhiḥ // YRps_8.14 //",
    "GS40yrasprpu:2012": " turyānbhāgānindravallīphalānāṃ kṛtvā cūrṇaṃ śoṣayetsūryatāpe /",
    "GS40yrasprpu:2013": " cūrṇaṃ caitad bhāvayettadrasena māṣaistulyāṃ kārayettadvaṭīṃ ca // YRps_8.15 //",
    "GS40yrasprpu:2014": " dattvā caikāṃ jātasadyojvarāya chinnāṅgāyāḥ kvāthapānaṃ vidheyam /",
    "GS40yrasprpu:2015": " doṣodbhūtaṃ sannipātodbhavāṃ ca jūrtiṃ samyaṅ nāśayatyāśu tīvrām // YRps_8.16 //",
    "GS40yrasprpu:2016": " (jvarakṛntanarasaḥ)",
    "GS40yrasprpu:2017": " śuddhaḥ sūto gaṃdhako vatsanābhaḥ pratyekaṃ vai śāṇamātrā vidheyā /",
    "GS40yrasprpu:2018": " dhūrtādbījaṃ kārayedvai triśaṇaṃ sarvebhyo vai dvaiguṇā hemadugdhā // YRps_8.17 //",
    "GS40yrasprpu:2019": " sūkṣmaṃ cūrṇaṃ kārayettatprayatnād deyaṃ guṃjāyugmamānaṃ ca samyak /",
    "GS40yrasprpu:2020": " khādedārdraṃ cānupāne jvarārtaḥ sadyo hanyātsarvadoṣotthajūrtim // YRps_8.18 //",
    "GS40yrasprpu:2021": " (jvarārirasaḥ)",
    "GS40yrasprpu:2022": " sūtaṃ gaṃdhaṃ hiṅgulaṃ daṃtibījaṃ bhāgairvṛddhaṃ kārayecca krameṇa /",
    "GS40yrasprpu:2023": " cūrṇaṃ kṛtvā marditaṃ daṃtitoyair guṃjāmātro bhakṣitaścejjvarāriḥ // YRps_8.19 //",
    "GS40yrasprpu:2024": " (sūryarasaḥ)",
    "GS40yrasprpu:2025": " ekaṃ bhāgaṃ vatsanābhaṃ ca kuryād dvau bhāgau ceṭ ṭaṅkaṇaṃ daṃtibījam /",
    "GS40yrasprpu:2026": " trīṇyevaite hiṃgulasyāpi turyaḥ sadyo jūrtiṃ nāśayatyeva sūryaḥ // YRps_8.20 //",
    "GS40yrasprpu:2027": " (pratijñāvācakarasaḥ)",
    "GS40yrasprpu:2028": " śuddhaṃ sūtaṃ bhāgamekaṃ tu tālād dvau bhāgau cedvedasaṃkhyāḥ śilāyāḥ /",
    "GS40yrasprpu:2029": " tāmrasyaivaṃ bhāgayugmaṃ prakuryād bhallātaṃ vā vedabhāgaṃ tathaiva // YRps_8.21 //",
    "GS40yrasprpu:2030": " arkakṣīrairbhāvayecca trivāraṃ kṛtvā cūrṇaṃ kārayedgolakaṃ tat /",
    "GS40yrasprpu:2031": " sthālīmadhye sthāpitaṃ tacca golaṃ dattvā mudrāṃ bhasmanā saiṃdhavena // YRps_8.22 //",
    "GS40yrasprpu:2032": " dhūmrasyaivaṃ rodhanaṃ ca prakuryāc chāṇairdadyātsvedanaṃ mandavahnau /",
    "GS40yrasprpu:2033": " paścāttoyenaiva bhāvyaṃ ca cūrṇaṃ golaṃ kṛtvā maṃdavahnau vipācya // YRps_8.23 //",
    "GS40yrasprpu:2034": " paścādenaṃ bhakṣayedvai rasendraṃ vallaṃ caikaṃ śarkarācūrṇamiśram // YRps_8.24 //",
    "GS40yrasprpu:2035": " tadvatkṛṣṇāmākṣikeṇaiva jūrtiṃ hanyādetatsarvadoṣotthitāṃ vai // YRps_8.25 //",
    "GS40yrasprpu:2036": " (atisārasaṃgrahaṇīharā yogāḥ)",
    "GS40yrasprpu:2037": " athātīsāraśamanān rasān saṃkathayāmi vai /",
    "GS40yrasprpu:2038": " bhakṣitāścaiva ye nityaṃ sadyaḥ pratyayakārakāḥ // YRps_8.26 //",
    "GS40yrasprpu:2039": " (śaṅkhodararasaḥ)",
    "GS40yrasprpu:2040": " śuddhaṃ sūtaṃ gaṃdhakaṃ vai samāṃśaṃ citronmattair mardayedvāsaraikam /",
    "GS40yrasprpu:2041": " cūrṇairetaiḥ śaṃkhamāpūritaṃ vai bhāṇḍe sthāpyaṃ mudritavyaṃ prayatnāt // YRps_8.27 //",
    "GS40yrasprpu:2042": " tasyādhastād aṣṭayāmaṃ prakuryād vahniṃ śīte karṣamātraṃ viṣaṃ hi /",
    "GS40yrasprpu:2043": " dattvā gharme trīṇi cātho puṭāni dadyāttadvat kanyakāyā rasena // YRps_8.28 //",
    "GS40yrasprpu:2044": " vallaṃ yojyaṃ jīrakeṇātha bhṛṃgyā kṣaudrairyuktaṃ bhakṣitaṃ saṃgrahaṇyām /",
    "GS40yrasprpu:2045": " śvāse śūle cānile śleṣmaje vā kāse'rśaḥsu viḍgrahe cātisāre // YRps_8.29 //",
    "GS40yrasprpu:2046": " (ānandabhairavī guṭī)",
    "GS40yrasprpu:2047": " saubhāgyaṃ vai hiṃgulaṃ vatsanābhaṃ mārīcaṃ vai hemabījena yuktam /",
    "GS40yrasprpu:2048": " kṛtvā cūrṇaṃ sarvametatsamāṃśaṃ jambīrais tanmarditaṃ yāmayugmam /",
    "GS40yrasprpu:2049": " guṃjāmātrā nirmitā bhakṣitā hi guṭyo hanyuḥ sannipātātisārān // YRps_8.30 //",
    "GS40yrasprpu:2050": " (atisārabhairavī guṭī)",
    "GS40yrasprpu:2051": " jātīpattrī devapuṣpaṃ ca śuṇṭhī kaṅkollaṃ cec caṃdanaṃ kuṃkumaṃ ca /",
    "GS40yrasprpu:2052": " kṛṣṇāyuktaṃ śuddhamākallakaṃ syāt sarvāṇyevaṃ cūrṇayedvai samāni // YRps_8.31 //",
    "GS40yrasprpu:2053": " sūtasyaivaṃ bhasma miśraṃ prakuryād bhāgaṃ caikaṃ miśrayennāgaphenam /",
    "GS40yrasprpu:2054": " khalve sarvaṃ marditaṃ caikayāmaṃ kāryā golī vallamātrā jalena // YRps_8.32 //",
    "GS40yrasprpu:2055": " bhakṣedrātrau pāyayettaṃḍulodaṃ hanyāt sarvān sarvadoṣātisārān // YRps_8.33 //",
    "GS40yrasprpu:2056": " (kanakasundararasaḥ)",
    "GS40yrasprpu:2057": " mārīcaṃ ceṭ ṭaṃkaṇaṃ hiṃgulaṃ ca gaṃdhāśmā vai pippalī vatsanābham /",
    "GS40yrasprpu:2058": " dhūrtasyaivaṃ bījakānīha śuddhāny evaṃ kṛtvā tacca cūrṇaṃ vidheyam // YRps_8.34 //",
    "GS40yrasprpu:2059": " prātaḥ sāyaṃ bhakṣitaṃ vallamātraṃ jūrtiṃ raktaṃ nāśayeccātisāram /",
    "GS40yrasprpu:2060": " dadhyannaṃ vā bhojayettakrayuktaṃ hanyād evaṃ cāgnimāndyaṃ sutīvram // YRps_8.35 //",
    "GS40yrasprpu:2061": " YRps, Adhyāya 9",
    "GS40yrasprpu:2062": " (divyauṣadhī)",
    "GS40yrasprpu:2063": " divyauṣadhīnāṃ nāmāni kathyante'tra mayādhunā /",
    "GS40yrasprpu:2064": " catuḥṣaṣṭimitāḥ samyag- rasabandhakarāḥ śubhāḥ /",
    "GS40yrasprpu:2065": " somavallī tathā sobhav ṛkṣaṃ somakalā latā // YRps_9.1 //",
    "GS40yrasprpu:2066": " bhūpadminī gonasā ced uccaṭā ceśvarī latā /",
    "GS40yrasprpu:2067": " bhūtakeśī kṛṣṇalatā laśunī ca rudantikā /",
    "GS40yrasprpu:2068": " vārāhī saptapattrā ca nāginī sarpiṇī tathā // YRps_9.2 //",
    "GS40yrasprpu:2069": " chattriṇī caiva gośṛṃgī jyotirnāmnī ca raktikā /",
    "GS40yrasprpu:2070": " pattravallī kākinī ca cāṇḍālī tāmravallikā // YRps_9.3 //",
    "GS40yrasprpu:2071": " pītavallī ca vijayā mahauṣadhyamarī latā /",
    "GS40yrasprpu:2072": " navanītā rudravallī lambinī bhūmitumbikā // YRps_9.4 //",
    "GS40yrasprpu:2073": " gāndharvī vyāghrapādī ca gomārī ca triśūlinī /",
    "GS40yrasprpu:2074": " tridaṇḍī karasī bhṛṃga- vallī camarikā tathā // YRps_9.5 //",
    "GS40yrasprpu:2075": " karavallī latā caiva vajrāṅgī ciravallyapi /",
    "GS40yrasprpu:2076": " rohiṇī bilvinī bhūta- śocanī caiva kathyate // YRps_9.6 //",
    "GS40yrasprpu:2077": " mārkaṇḍī ca karīrī ca hy akṣarā kuṭajā tathā /",
    "GS40yrasprpu:2078": " mūlakandāmbuvallī ca munivallī ca kīrtitā // YRps_9.7 //",
    "GS40yrasprpu:2079": " ghṛtagandhā nimbuvallī tilakandātasītalā /",
    "GS40yrasprpu:2080": " bodhavallī sattvagandhā kūrmavallī ca mādhavī // YRps_9.8 //",
    "GS40yrasprpu:2081": " viśālā ca mahānāgī maṇḍūkī kṣīragandhikā /",
    "GS40yrasprpu:2082": " catuḥṣaṣṭiriti proktā divyauṣadhyo mahābalāḥ // YRps_9.9 //",
    "GS40yrasprpu:2083": " ekaikāyā rasenāpi sūto bandhatvamāpnuyāt /",
    "GS40yrasprpu:2084": " anayā sādhitaḥ sūto jarādāridryanāśanaḥ // YRps_9.10 //",
    "GS40yrasprpu:2085": " tāstu lakṣaṇasaṃyuktāḥ somadevena bhāṣitāḥ /",
    "GS40yrasprpu:2086": " granthavistarabhītyātra nāmamātreṇa kīrtitāḥ // YRps_9.11 //",
    "GS40yrasprpu:2087": " (rasaudhyaḥ)",
    "GS40yrasprpu:2088": " ataḥ paraṃ rasauṣadhyaḥ procyante śāstravartmanā /",
    "GS40yrasprpu:2089": " jalotpalā ciñcikā ca jalāpāmārgamāṃsike // YRps_9.12 //",
    "GS40yrasprpu:2090": " jalakumbhī meghanādā īśvarī cāparājitā /",
    "GS40yrasprpu:2091": " mālārjunī veṇukā ca śikhipādā ca tiktikā // YRps_9.13 //",
    "GS40yrasprpu:2092": " kāśmaryativiṣā proktā samaṅgā jālinī tathā /",
    "GS40yrasprpu:2093": " tuṣambukā ca durgandhā pāṣāṇī śukanāsikā // YRps_9.14 //",
    "GS40yrasprpu:2094": " vanamālī ca vārāhī gojihvā musalī tathā /",
    "GS40yrasprpu:2095": " paṭolī śaṭhikā mūrvā pāṭalā jalamūlakā // YRps_9.15 //",
    "GS40yrasprpu:2096": " rasājamārī kathitā śiṃśikā sitagandhikā /",
    "GS40yrasprpu:2097": " potakī ca viṣaghnī ca bṛhatī garuḍī tathā // YRps_9.16 //",
    "GS40yrasprpu:2098": " tulasī ca vidārī ca mañjiṣṭhā citrapālikā /",
    "GS40yrasprpu:2099": " jalapippalikā bhārṃgī maṇḍūkī cottamā tathā // YRps_9.17 //",
    "GS40yrasprpu:2100": " candrodakā sārivā ca hariṇī kukkuṭāpi ca /",
    "GS40yrasprpu:2101": " sarpākṣī haṃsapādī ca vanakuṣmāṇḍavallikā // YRps_9.18 //",
    "GS40yrasprpu:2102": " markasphoṭī dhanvayāsaḥ pāgavaḥ sthalasāriṇī /",
    "GS40yrasprpu:2103": " ardhacandrā hemapuṣpī mohinī vajrakandikā // YRps_9.19 //",
    "GS40yrasprpu:2104": " alambuṣā ca halinī rasacitrā ca nandinī /",
    "GS40yrasprpu:2105": " vṛścikālī guḍūcī ca vāsā śṛṅgī ca kathyate // YRps_9.20 //",
    "GS40yrasprpu:2106": " aṣṭaṣaṣṭiriti proktā rasauṣadhyo mahābalāḥ /",
    "GS40yrasprpu:2107": " sūtasya māraṇe proktā jāraṇe ca niyāmane // YRps_9.21 //",
    "GS40yrasprpu:2108": " (mahauṣadhyaḥ)",
    "GS40yrasprpu:2109": " aṣṭaṣaṣṭir mahauṣadhyaḥ procyante rasaśāstrataḥ /",
    "GS40yrasprpu:2110": " ṛddhiḥ śoṣiṇyadhoguptā śrāvaṇī sārivā tathā // YRps_9.22 //",
    "GS40yrasprpu:2111": " jyotiṣmatī tejavatī rāsnā bākucī bimbikā /",
    "GS40yrasprpu:2112": " viṣāṇikā cāśvagandhā varṣābhūḥ śarapuṣpikā // YRps_9.23 //",
    "GS40yrasprpu:2113": " balā cātibalā nāga- balā dantī mahābalā /",
    "GS40yrasprpu:2114": " dravantī nīlinī caiva śatapuṣpā prasāraṇī // YRps_9.24 //",
    "GS40yrasprpu:2115": " varā śatāvarī cailā hapuṣā sātalā trivṛt /",
    "GS40yrasprpu:2116": " svarṇakṣīrī tugā pṛthvī viśālā nalikāmalī // YRps_9.25 //",
    "GS40yrasprpu:2117": " indravāruṇikākāhve sinduvāro'jamodikā /",
    "GS40yrasprpu:2118": " trāyamāṇāsurī śaṃkha- puṣpī ca girikarṇikā // YRps_9.26 //",
    "GS40yrasprpu:2119": " dhātakī kadalī dūrvā amlikā kāsamardikā /",
    "GS40yrasprpu:2120": " jantupādī ca nirguṇḍī drākṣā nīlotpalaṃ śamī // YRps_9.27 //",
    "GS40yrasprpu:2121": " nālikerī ca kharjūrī phalguḥ śiṃśī ca mallikā /",
    "GS40yrasprpu:2122": " vārṣikī śālmalī jātī grīṣmavarṣā tu yūthikā // YRps_9.28 //",
    "GS40yrasprpu:2123": " kekicūḍājagandhā ca lakṣmaṇā taruṇīti ca /",
    "GS40yrasprpu:2124": " aṣṭaṣaṣṭiriti proktā mahauṣadhyo mahābalāḥ // YRps_9.29 //",
    "GS40yrasprpu:2125": " (siddhauṣadhyaḥ)",
    "GS40yrasprpu:2126": " athedānīṃ pravakṣyāmi siddhauṣadhyo rasādhikāḥ /",
    "GS40yrasprpu:2127": " devīlatā kālavarṇī vijayāsurī siṃhikā // YRps_9.30 //",
    "GS40yrasprpu:2128": " pālāśatilakā kṣetrī saṃvīrā tāmravallikā /",
    "GS40yrasprpu:2129": " nāhī kanyā tathā soma- rājikā ca ṭuṭumbhaṭī // YRps_9.31 //",
    "GS40yrasprpu:2130": " kuberākṣī gṛdhranakhī parpaṭī chidralambikā /",
    "GS40yrasprpu:2131": " kṣutkārī dugdhikā bhṛṃgī gaṅgeṭī śarapuṅkhikā // YRps_9.32 //",
    "GS40yrasprpu:2132": " aṣṭāvallī rājaśamī panasī ca jayantikā /",
    "GS40yrasprpu:2133": " viṣakharparikāvantī kākāṇḍolāmbumūlikā // YRps_9.33 //",
    "GS40yrasprpu:2134": " siddheśvarī haṃsapādī khoṭakā śṛṅgarīṭikā /",
    "GS40yrasprpu:2135": " adhaḥpuṣpī madhurākhyā śṛṅkhalā gṛñjanīti ca // YRps_9.34 //",
    "GS40yrasprpu:2136": " jārāvalī mahārāṣṭrī sahadeveśvarī tathā /",
    "GS40yrasprpu:2137": " kāṣṭhagodhāmatī deva- gāndhārī rajanīṅgudī // YRps_9.35 //",
    "GS40yrasprpu:2138": " palāśinī nākulī ca kāmbojikāśvinī tathā /",
    "GS40yrasprpu:2139": " cakravallī sarpadaṃṣṭrā śallakī rohitā tathā // YRps_9.36 //",
    "GS40yrasprpu:2140": " tauvarī vaṅgajā rāja- padmā jambīravallikā /",
    "GS40yrasprpu:2141": " gajapippalikā bhṛṃga- vallī caivārkavallikā // YRps_9.37 //",
    "GS40yrasprpu:2142": " jantukārī śigruvallī karavīrā śivāṭikā /",
    "GS40yrasprpu:2143": " nārācī kāñcanī cāja- gandhā sūtendrasiddhidāḥ // YRps_9.38 //",
    "GS40yrasprpu:2144": " aṣṭaṣaṣṭiriti proktāḥ siddhauṣadhyo rasādhikāḥ /",
    "GS40yrasprpu:2145": " sarvakāryakarā deha- lohasiddhipradāyakāḥ // YRps_9.39 //",
    "GS40yrasprpu:2146": " YRps, Adhyāya 10",
    "GS40yrasprpu:2147": " atha yantrāṇi vakṣyante pārado yena yantryate /",
    "GS40yrasprpu:2148": " tasmādyantrasya rūpāṇi darśanīyāni śāstrataḥ // YRps_10.1 //",
    "GS40yrasprpu:2149": " (yantrāṇi)",
    "GS40yrasprpu:2150": " dolā palabhalīyantram ūrdhvapātanakaṃ ca yat /",
    "GS40yrasprpu:2151": " adhaḥpātanakaṃ cāpi tiryakpātanakaṃ tathā // YRps_10.2 //",
    "GS40yrasprpu:2152": " ghaṭīyantraṃ garbhayantram iṣṭikā jalayantrakam /",
    "GS40yrasprpu:2153": " khalvaṃ ḍamarukākhyaṃ ca cipiṭākhyaṃ tulābhidham // YRps_10.3 //",
    "GS40yrasprpu:2154": " lavaṇaṃ koṣṭhikāsaṃjñam antarālikasaṃjñitam /",
    "GS40yrasprpu:2155": " dhūpayantraṃ nābhiyantraṃ grastayantraṃ tathaiva ca // YRps_10.4 //",
    "GS40yrasprpu:2156": " vidyādharaṃ kuṇḍakaṃ ca ḍhekīsaṃjñam udāhṛtam /",
    "GS40yrasprpu:2157": " somānalaṃ ca nigaḍaṃ kiṃnaraṃ bhairavābhidham // YRps_10.5 //",
    "GS40yrasprpu:2158": " vālukānāmakaṃ cāpi pātālaṃ bhūdharābhidham /",
    "GS40yrasprpu:2159": " sāraṇāyantrakaṃ guhyaṃ gandhapiṣṭakayantrakam // YRps_10.6 //",
    "GS40yrasprpu:2160": " kūpīyantraṃ pālikākhyaṃ dīpikāyantrakaṃ tathā /",
    "GS40yrasprpu:2161": " sthālīyantraṃ bhasmayaṃtraṃ degayantramudīritam // YRps_10.7 //",
    "GS40yrasprpu:2162": " ghāṇikāyantramuddiṣṭaṃ haṃsapākābhidhaṃ tathā /",
    "GS40yrasprpu:2163": " ūnacatvāriṃśadatra yantrāṇyuktāni nāmataḥ // YRps_10.8 //",
    "GS40yrasprpu:2164": " (mūṣāḥ)",
    "GS40yrasprpu:2165": " atha mūṣāśca kathyante mṛttikābhedataḥ kramāt /",
    "GS40yrasprpu:2166": " (crucible: :",
    "GS40yrasprpu:2167": " synonyms)",
    "GS40yrasprpu:2168": " mūṣā kumudikā proktā kovikā karahāṭikā // YRps_10.9 //",
    "GS40yrasprpu:2169": " pātinī kathyate saiva vahnimitrā prakīrtitā /",
    "GS40yrasprpu:2170": " (yogamūṣā)",
    "GS40yrasprpu:2171": " tuṣabhasmayutā mṛtsnā vālmikī biḍasaṃyutā // YRps_10.10 //",
    "GS40yrasprpu:2172": " tayā yā racitā mūṣā yogamūṣeti kathyate /",
    "GS40yrasprpu:2173": " (gāramūṣā)",
    "GS40yrasprpu:2174": " gārabhūnāgasatvābhyāṃ śaṇairdagdhatuṣaistathā // YRps_10.11 //",
    "GS40yrasprpu:2175": " marditā mahiṣīkṣīre mṛttikā pakṣamātrakam /",
    "GS40yrasprpu:2176": " tanmṛdā racitā mūṣā gāramūṣeti kathyate // YRps_10.12 //",
    "GS40yrasprpu:2177": " (varamūṣā)",
    "GS40yrasprpu:2178": " vastrāṃgāratuṣās tulyās taccaturguṇamṛttikā /",
    "GS40yrasprpu:2179": " bhūnāgamṛttikā tulyā sarvairebhirvimarditā /",
    "GS40yrasprpu:2180": " kathitā varamūṣā sā yāmaṃ vahniṃ saheta vai // YRps_10.13 //",
    "GS40yrasprpu:2181": " (varṇamūṣā)",
    "GS40yrasprpu:2182": " pūrvoktā mṛttikā yā tu raktavargāṃbubhāvitā /",
    "GS40yrasprpu:2183": " raktavargayutā mṛtsnā- kāritā mūṣikā śubhā // YRps_10.14 //",
    "GS40yrasprpu:2184": " turīpuṣpakasīsābhyāṃ lepitā sā ca mūṣikā /",
    "GS40yrasprpu:2185": " varṇotkarṣe prayoktavyā varṇamūṣeti kathyate // YRps_10.15 //",
    "GS40yrasprpu:2186": " (rūpyamūṣā)",
    "GS40yrasprpu:2187": " śvetavargeṇa vai liptā rūpyamūṣā prakīrtitā // YRps_10.16 //",
    "GS40yrasprpu:2188": " (viḍamūṣā)",
    "GS40yrasprpu:2189": " viḍena racitā yā tu viḍenaiva pralepitā /",
    "GS40yrasprpu:2190": " dehalohārthasiddhyarthaṃ viḍamūṣetyudāhṛtā // YRps_10.17 //",
    "GS40yrasprpu:2191": " (vajramūṣā)",
    "GS40yrasprpu:2192": " gārabhūnāgasattvābhyāṃ tuṣamiśrā śaṇena ca /",
    "GS40yrasprpu:2193": " mṛtsamā mahiṣīkṣīrair divasatrayamarditā // YRps_10.18 //",
    "GS40yrasprpu:2194": " saṃsthitā pakṣamātraṃ hi paścānmūṣā kṛtā tayā /",
    "GS40yrasprpu:2195": " lepitā matkuṇasyātha śoṇitena balārasaiḥ // YRps_10.19 //",
    "GS40yrasprpu:2196": " caturyāmaṃ dhmāpitā hi dravate naiva vahninā /",
    "GS40yrasprpu:2197": " vajramūṣeti kathitā vajradrāvaṇahetave // YRps_10.20 //",
    "GS40yrasprpu:2198": " (vṛntākamūṣā)",
    "GS40yrasprpu:2199": " vṛntākākāramūṣāyāṃ nālaṃ kṛtvā daśāṃgulam /",
    "GS40yrasprpu:2200": " dhattūrapuṣpavaddīrghaṃ sudṛḍhaṃ caiva kārayet // YRps_10.21 //",
    "GS40yrasprpu:2201": " aṣṭāṃgulaṃ ca sacchidraṃ bhaved vṛntākamūṣikā /",
    "GS40yrasprpu:2202": " anayā kharparādīnāṃ mṛdūnāṃ sattvam āharet // YRps_10.22 //",
    "GS40yrasprpu:2203": " (gostanamūṣā)",
    "GS40yrasprpu:2204": " gostanākāramūṣā yā mukhopari vimudritā /",
    "GS40yrasprpu:2205": " satvānāṃ drāvaṇe śuddhau mūṣā sā gostanī bhavet // YRps_10.23 //",
    "GS40yrasprpu:2206": " (mallamūṣā)",
    "GS40yrasprpu:2207": " nirdiṣṭā mallamūṣā yā malladvitayasaṃpuṭāt /",
    "GS40yrasprpu:2208": " rasaparpaṭikādīnāṃ svedanāya prakīrtitā // YRps_10.24 //",
    "GS40yrasprpu:2209": " (pakvamūṣā)",
    "GS40yrasprpu:2210": " pakvamūṣā kulālabhāṇḍarūpā yā dṛḍhā ca paripācitā /",
    "GS40yrasprpu:2211": " pakvamūṣeti sā proktā satvaradravyaśodhinī // YRps_10.25 //",
    "GS40yrasprpu:2212": " (mahāmūṣā)",
    "GS40yrasprpu:2213": " atisthūlātidīrghā ca mukhe kiṃcicca vistṛtā /",
    "GS40yrasprpu:2214": " mahāmūṣeti sā proktā satvaradravyaśodhinī // YRps_10.26 //",
    "GS40yrasprpu:2215": " (mañjūṣamūṣā)",
    "GS40yrasprpu:2216": " ṣaḍaṃgulonnatā dīrghā caturasrā ca nimnakā /",
    "GS40yrasprpu:2217": " mañjūṣākāramūṣā sā kathitā rasamāraṇe // YRps_10.27 //",
    "GS40yrasprpu:2218": " (garbhamūṣā)",
    "GS40yrasprpu:2219": " bhūmau nikhanyamānāṃ hi mūṣāmācchādya vālukaiḥ /",
    "GS40yrasprpu:2220": " garbhamūṣā tu sā jñeyā pāradasya nibandhinī // YRps_10.28 //",
    "GS40yrasprpu:2221": " (muśalamūṣā)",
    "GS40yrasprpu:2222": " mūṣā yā cipiṭā mūle vartulāṣṭāṃgulocchrayā /",
    "GS40yrasprpu:2223": " mūṣā sā musalākhyā syāc cakrībaddharase hitā // YRps_10.29 //",
    "GS40yrasprpu:2224": " (koṣṭḥyaḥ,",
    "GS40yrasprpu:2225": " aṅgārakoṣṭhī)",
    "GS40yrasprpu:2226": " aṃgārakoṣṭhikā nāma rājahastapramāṇakā /",
    "GS40yrasprpu:2227": " dvādaśāṃgulavistārā caturasrā prakīrtitā // YRps_10.30 //",
    "GS40yrasprpu:2228": " veṣṭitā mṛṇmayenātha ekabhittau ca gartakam /",
    "GS40yrasprpu:2229": " vitastimātraṃ dvāraṃ ca sārdhavaitastikaṃ dṛḍham // YRps_10.31 //",
    "GS40yrasprpu:2230": " adhobhāge vidhātavyā dehalī dhamanāya vai /",
    "GS40yrasprpu:2231": " prādeśamātrā bhittiḥ syād uttaraṅgasya cordhvataḥ // YRps_10.32 //",
    "GS40yrasprpu:2232": " prādeśamātraṃ kartavyaṃ dvāraṃ tasyopari dhruvam /",
    "GS40yrasprpu:2233": " dvāraṃ ceṣṭikayā ruddhvā saṃdhirodhaṃ ca kārayet // YRps_10.33 //",
    "GS40yrasprpu:2234": " pūrayetkokilaistāṃ tu bhastrikāṃ pradhametkhalu /",
    "GS40yrasprpu:2235": " kokilādhamanadravyam ūrdhvadvāre vinikṣipet // YRps_10.34 //",
    "GS40yrasprpu:2236": " eṣā cāṃgārakoṣṭhī ca kharāṇāṃ sattvapātanī // YRps_10.35 //",
    "GS40yrasprpu:2237": " (pātālakoṣṭhī)",
    "GS40yrasprpu:2238": " gartaṃ khaned dṛḍhaṃ bhūmau dvādaśāṃgulamātrakam /",
    "GS40yrasprpu:2239": " tanmadhye vartulaṃ gartaṃ caturaṅgulakaṃ dṛḍham // YRps_10.36 //",
    "GS40yrasprpu:2240": " kharparaṃ sthāpayettatra madhyagartopari dṛḍham /",
    "GS40yrasprpu:2241": " āpūrya kokilair gartaṃ pradhamedekabhastrayā /",
    "GS40yrasprpu:2242": " pātālakoṣṭhikā sā tu mṛdusattvasya pātanī // YRps_10.37 //",
    "GS40yrasprpu:2243": " (gārakoṣṭhī)",
    "GS40yrasprpu:2244": " vitastipramitā nimnā prādeśapramitā tathā /",
    "GS40yrasprpu:2245": " upariṣṭāt pidhānaṃ tu bhūricchidrasamanvitam // YRps_10.38 //",
    "GS40yrasprpu:2246": " gartamāpūrya cāṃgāraiḥ pradhamedvaṃkanālataḥ /",
    "GS40yrasprpu:2247": " gāragoṣṭhī samuddiṣṭā satvapātanahetave // YRps_10.39 //",
    "GS40yrasprpu:2248": " (tiryakpradhamanakoṣṭhī)",
    "GS40yrasprpu:2249": " vitastipramitotsedhā sā budhne caturaṃgulā /",
    "GS40yrasprpu:2250": " tiryakpradhamanākhyā ca mṛdusatvasya pātanī // YRps_10.40 //",
    "GS40yrasprpu:2251": " (mahāpuṭa)",
    "GS40yrasprpu:2252": " bhūmyāṃ vai khanayedgartaṃ dvihastaṃ caturasrakam /",
    "GS40yrasprpu:2253": " chagaṇānāṃ sahasreṇa pūrayettamanantaram // YRps_10.41 //",
    "GS40yrasprpu:2254": " auṣadhaṃ dhārayenmadhye tamācchādya vanotpalaiḥ /",
    "GS40yrasprpu:2255": " sahasrārdhaiśca vai samyag- vahniṃ prajvālayettataḥ // YRps_10.42 //",
    "GS40yrasprpu:2256": " mahāpuṭamidaṃ proktaṃ granthakāreṇa nirmitam // YRps_10.43 //",
    "GS40yrasprpu:2257": " (gajapuṭa)",
    "GS40yrasprpu:2258": " rājahastapramāṇaṃ hi caturasraṃ hi gartakam /",
    "GS40yrasprpu:2259": " vanotpalasahasreṇa gartamadhyaṃ ca pūritam // YRps_10.44 //",
    "GS40yrasprpu:2260": " mūṣikāṃ cauṣadhenātha pūritāṃ tāṃ tu mudrayet /",
    "GS40yrasprpu:2261": " gartamadhye nidhāyātha giriṇḍāni ca nikṣipet /",
    "GS40yrasprpu:2262": " adho'gniṃ jvālayetsamyak evaṃ gajapuṭo bhavet // YRps_10.45 //",
    "GS40yrasprpu:2263": " (vārāhapuṭa)",
    "GS40yrasprpu:2264": " aratnimātre kuṇḍe ca vārāhapuṭamucyate /",
    "GS40yrasprpu:2265": " (kukkuṭapuṭa)",
    "GS40yrasprpu:2266": " vitastidvayamānena gartaṃ ceccaturasrakam /",
    "GS40yrasprpu:2267": " kukkuṭākhyaṃ puṭaṃ vidyād auṣadhānāṃ ca sādhanam // YRps_10.46 //",
    "GS40yrasprpu:2268": " (kapotapuṭa)",
    "GS40yrasprpu:2269": " chagaṇairaṣṭabhiḥ samyak kapotapuṭamucyate // YRps_10.47 //",
    "GS40yrasprpu:2270": " (govarapuṭa)",
    "GS40yrasprpu:2271": " tuṣairvā gomayairvāpi rasabhasmaprasādhanam /",
    "GS40yrasprpu:2272": " māṇikādvayamānena govaraṃ puṭamucyate // YRps_10.48 //",
    "GS40yrasprpu:2273": " (mṛdbhāṇḍapuṭa)",
    "GS40yrasprpu:2274": " mṛdā bhāṇḍaṃ prapūryaiva madhye dravyaṃ tu vinyaset /",
    "GS40yrasprpu:2275": " adhastājjvālayedagniṃ mṛdbhāṇḍapuṭamucyate // YRps_10.49 //",
    "GS40yrasprpu:2276": " (vālukāpuṭa)",
    "GS40yrasprpu:2277": " garte tu vālukāpūrṇe madhye dravyaṃ tu vinyaset /",
    "GS40yrasprpu:2278": " upariṣṭādadhastācca vahniṃ kuryātprayatnataḥ /",
    "GS40yrasprpu:2279": " tadvālukāpuṭaṃ samyag ucyate śāstrakovidaiḥ // YRps_10.50 //",
    "GS40yrasprpu:2280": " (bhūdharapuṭa)",
    "GS40yrasprpu:2281": " mūṣikāṃ bhūmimadhye tu sthāpitāṃ dvyaṃgulād adhaḥ /",
    "GS40yrasprpu:2282": " upariṣṭātpuṭaṃ dadyāt tatpuṭaṃ bhūdharāhvayam // YRps_10.51 //",
    "GS40yrasprpu:2283": " (lāvakapuṭa)",
    "GS40yrasprpu:2284": " govarairvā tuṣairvāpi karṣamātramitaiḥ puṭam /",
    "GS40yrasprpu:2285": " yatra tallāvakākhyaṃ syān mṛdudravyasya sādhane // YRps_10.52 //",
    "GS40yrasprpu:2286": " (dried cowdung)",
    "GS40yrasprpu:2287": " utpalaṃ piṣṭakaṃ chāṇam upalaṃ ca gariṇḍakam /",
    "GS40yrasprpu:2288": " chagaṇopalasārī ca navāri chagaṇābhidhāḥ // YRps_10.53 //",
    "GS40yrasprpu:2289": " YRps, Adhyāya 11",
    "GS40yrasprpu:2290": " athātaḥ sampravakṣyāmi dhātūnāṃ kautukaṃ paraṃ /",
    "GS40yrasprpu:2291": " svānubhūtaṃ mayā kiṃcit śrutaṃ vā śāstrataḥ khalu /",
    "GS40yrasprpu:2292": " tadahaṃ sampravakṣyāmi yatkṛtvā nā sukhī bhavet // YRps_11.1 //",
    "GS40yrasprpu:2293": " (hemakaraṇavidhiḥ (1))",
    "GS40yrasprpu:2294": " rasakaṃ daradaṃ tāpyaṃ gaganaṃ kunaṭī samam /",
    "GS40yrasprpu:2295": " raktasnuhīpayobhiśca mardayeddinasaptakam // YRps_11.2 //",
    "GS40yrasprpu:2296": " jalayaṃtreṇa vai pācyaṃ caturviṃśatiyāmakam /",
    "GS40yrasprpu:2297": " tena vedhyaṃ drutaṃ tāmraṃ tāraṃ vā nāgameva vā // YRps_11.3 //",
    "GS40yrasprpu:2298": " sahasravedhī tatkalko jāyate nātra saṃśayaḥ // YRps_11.4 //",
    "GS40yrasprpu:2299": " (hemakaraṇavidhiḥ (2))",
    "GS40yrasprpu:2300": " ekabhāgastathā sūto vajravallyātha marditaḥ /",
    "GS40yrasprpu:2301": " khalve trinemyāḥ svarase pañcabhāgasamanvite // YRps_11.5 //",
    "GS40yrasprpu:2302": " vetrayaṣṭyā ca rāgiṇyā pītakalkaṃ prajāyate /",
    "GS40yrasprpu:2303": " ṣoḍaśāṃśena dātavyaṃ drute tāmraṃ suśodhite // YRps_11.6 //",
    "GS40yrasprpu:2304": " jāyate pravaraṃ hema śuddhaṃ varṇacaturdaśam // YRps_11.7 //",
    "GS40yrasprpu:2305": " (hemakaraṇavidhiḥ (3))",
    "GS40yrasprpu:2306": " suvarṇamākṣikaṃ svedyaṃ kāṃjike divasatrayam /",
    "GS40yrasprpu:2307": " carmaraṅgyā rasenaiva mardayeddinasaptakam /",
    "GS40yrasprpu:2308": " jalena dhautaṃ tāvacca yāvaddhemanibhaṃ bhavet // YRps_11.8 //",
    "GS40yrasprpu:2309": " (hemakaraṇavidhiḥ (4))",
    "GS40yrasprpu:2310": " daradaṃ romadeśīyaṃ gomūtreṇaiva svedayet /",
    "GS40yrasprpu:2311": " dolāyaṃtre caturyāmaṃ paścācchuddhatamo bhavet // YRps_11.9 //",
    "GS40yrasprpu:2312": " manaḥśilā padmanibhā raktā caiva suśobhanā /",
    "GS40yrasprpu:2313": " sveditā munipuṣpasya rasenaiva tu dolayā // YRps_11.10 //",
    "GS40yrasprpu:2314": " yāmamardhamitaṃ śuddhā sarvakāryeṣu yojayet /",
    "GS40yrasprpu:2315": " navasārastathā sūtaḥ śodhito'gnisahaḥ khalu // YRps_11.11 //",
    "GS40yrasprpu:2316": " samabhāgāni sarvāṇi mardayennimbukai rasaiḥ /",
    "GS40yrasprpu:2317": " mātaluṃgarasenaiva kumārīsvarasena ca // YRps_11.12 //",
    "GS40yrasprpu:2318": " sūryātape vimardyo'sau pācito jalayantrake /",
    "GS40yrasprpu:2319": " dināni trīṇi tīvrāgnau tatastadavatārayet // YRps_11.13 //",
    "GS40yrasprpu:2320": " śatāṃśaṃ vedhayettāraṃ śuddhaṃ hema prajāyate /",
    "GS40yrasprpu:2321": " jalabhedo yadā na syān nātra kāryā vicāraṇā // YRps_11.14 //",
    "GS40yrasprpu:2322": " (hemakaraṇavidhiḥ (5))",
    "GS40yrasprpu:2323": " śilayā māritaṃ nāgaṃ kumāryāḥ svarasena ca /",
    "GS40yrasprpu:2324": " puṭadvādaśayogena nāgabhasma prajāyate // YRps_11.15 //",
    "GS40yrasprpu:2325": " śatasaṃkhyāni vai kuryāt puṭānyevaṃ śarāvake /",
    "GS40yrasprpu:2326": " kumāryāḥ svarasenaiva bhāvayeddinasaptakam // YRps_11.16 //",
    "GS40yrasprpu:2327": " pūrvavatpuṭanaṃ kāryaṃ śatasaṅkhyāmitaṃ tathā /",
    "GS40yrasprpu:2328": " sūtabhasma śilā tāla- samaṃ cennāgabhasmakam // YRps_11.17 //",
    "GS40yrasprpu:2329": " triṃśadvanopalairdadyāt puṭaṃ vārāhasaṃjñitam /",
    "GS40yrasprpu:2330": " anena vidhinā samyak śatasaṃkhyāni dāpayet // YRps_11.18 //",
    "GS40yrasprpu:2331": " puṭānyevaṃ kṛte trīṇi śatāni dvādaśādhikam /",
    "GS40yrasprpu:2332": " paścād dṛḍhe kācamaye kūpe dvātriṃśayāmakam // YRps_11.19 //",
    "GS40yrasprpu:2333": " vālukāgniṃ pradadyācca svāṃgaśītaṃ samuddharet /",
    "GS40yrasprpu:2334": " talabhasma gṛhītavyaṃ vedhayecchulbatārake // YRps_11.20 //",
    "GS40yrasprpu:2335": " śuddhahema bhavettena nātra kāryā vicāraṇā /",
    "GS40yrasprpu:2336": " dṛṣṭapratyayayogo'yaṃ kathito nātra saṃśayaḥ // YRps_11.21 //",
    "GS40yrasprpu:2337": " (hemakaraṇavidhiḥ (6))",
    "GS40yrasprpu:2338": " gomūtre kāñjike cātha kulatthe vāsaratrayam /",
    "GS40yrasprpu:2339": " tāpyakaṃ svedayetpaścāl lohapātre pramardayet // YRps_11.22 //",
    "GS40yrasprpu:2340": " taptakhalvena saṃmardya secayennimbujadravaiḥ /",
    "GS40yrasprpu:2341": " saindhavaṃ dāpayetpaścāc caturthāṃśaṃ viśeṣataḥ // YRps_11.23 //",
    "GS40yrasprpu:2342": " bhāgaikaṃ tāpyakaṃ sūtād bhāgāṃstrīneva kārayet /",
    "GS40yrasprpu:2343": " mardayennimbunīreṇa śuddhavastreṇa gālayet // YRps_11.24 //",
    "GS40yrasprpu:2344": " vastre lagnā tu yā piṣṭī grāhayettāṃ bhiṣagvaraḥ /",
    "GS40yrasprpu:2345": " evaṃ kṛte dvistrivāraṃ tāpyasatvaṃ grasedrasaḥ // YRps_11.25 //",
    "GS40yrasprpu:2346": " piṣṭyā golastu kartavyo mūṣāyāṃ dhmāpayetsudhīḥ /",
    "GS40yrasprpu:2347": " indragopanibhaṃ grāhyaṃ tāpyasatvaṃ suśobhanam // YRps_11.26 //",
    "GS40yrasprpu:2348": " hīnavarṇasuvarṇe'pi gadyāṇe vallamātrakam /",
    "GS40yrasprpu:2349": " tutthakaṃ vallamātraṃ ca dattvā hema pragālayet // YRps_11.27 //",
    "GS40yrasprpu:2350": " tatsuvarṇasya patrāṇi kāryāṇyevaṃ pralepayet /",
    "GS40yrasprpu:2351": " tutthakaṃ bījapūrasya rasenāpi pramardayet // YRps_11.28 //",
    "GS40yrasprpu:2352": " gairikeṇa samaṃ kṛtvā hemapatrāṇi lepayet /",
    "GS40yrasprpu:2353": " mandavahnau ca prapuṭet dvitrivāraṃ prayatnataḥ // YRps_11.29 //",
    "GS40yrasprpu:2354": " kuṅkumābhaṃ suvarṇaṃ hi jāyate nātra saṃśayaḥ /",
    "GS40yrasprpu:2355": " vārtikendrāḥ kurudhvaṃ hi satyaṃ guruvaco yathā // YRps_11.30 //",
    "GS40yrasprpu:2356": " dvau varṇau vardhate samyak nātra kāryā vicāraṇā // YRps_11.31 //",
    "GS40yrasprpu:2357": " (hemakaraṇavidhiḥ (7))",
    "GS40yrasprpu:2358": " śuddhaṃ tāmraṃ tāpyacūrṇena tulyaṃ drāvyaṃ paścāḍ ḍhālayellākuce hi /",
    "GS40yrasprpu:2359": " gandhāccūrṇaṃ tāpyatāmrāvaśeṣaṃ kṛtvā dadyādvallakaṃ hīnavaye /",
    "GS40yrasprpu:2360": " varṇotkarṣo jāyate tena samyak satyaṃ proktaṃ nandinā kautukāya // YRps_11.32 //",
    "GS40yrasprpu:2361": " (hemakaraṇavidhiḥ (8))",
    "GS40yrasprpu:2362": " tāpyaṃ nāgaṃ gandhakaṃ sūtarājo hiṃgūlaṃ vai hema śuddhaṃ śilā ca /",
    "GS40yrasprpu:2363": " cūrṇaṃ kṛtvā nikṣipet kācakūpyām āpūryānte svai rasaiḥ śākajairvā // YRps_11.33 //",
    "GS40yrasprpu:2364": " agniṃ dadyāllāvakākhye puṭe ca śuddhaḥ kalko jāyate ṣaṣṭisaṃkhyaiḥ /",
    "GS40yrasprpu:2365": " śuddhaṃ tāraṃ vedhitaṃ vallakena gadyāṇaṃ vai jāyate śuddhahema // YRps_11.34 //",
    "GS40yrasprpu:2366": " (hemakaraṇavidhiḥ (9))",
    "GS40yrasprpu:2367": " ahiripum ahitulyaṃ sāritaṃ sūtarāje balivasagiricūrṇaiḥ kāntapātre sudagdham /",
    "GS40yrasprpu:2368": " suvihitaphaṇibhāgairhemagarbheṇa baddho bhujagajitarasendro vedhayellakṣavedhī // YRps_11.35 //",
    "GS40yrasprpu:2369": " (hemakaraṇavidhiḥ (10))",
    "GS40yrasprpu:2370": " dvau bhāgau śuddhatāmrasya dvau bhāgau śuddhahemajau /",
    "GS40yrasprpu:2371": " catura eva bhāgāṃśca śuddhatārasya kārayet // YRps_11.36 //",
    "GS40yrasprpu:2372": " aṣṭau bhāgāḥ prakartavyā rasakasya prayatnataḥ /",
    "GS40yrasprpu:2373": " andhamūṣāgataṃ dhmātaṃ drāvitaṃ hema jāyate // YRps_11.37 //",
    "GS40yrasprpu:2374": " (hemakaraṇavidhiḥ (11))",
    "GS40yrasprpu:2375": " viditāgamavṛddhairhi puṭe pakvaṃ kanīyasi /",
    "GS40yrasprpu:2376": " triguṇaṃ cūrṇanirbaddhaṃ tāramāyāti kāñcanam // YRps_11.38 //",
    "GS40yrasprpu:2377": " (hemakaraṇavidhiḥ (12))",
    "GS40yrasprpu:2378": " pāradaṃ palamekaṃ tu prasthārdhaṃ śuddhagandhakam /",
    "GS40yrasprpu:2379": " kiṃśupatrarasenaiva rasairvā puṣpasaṃbhavaiḥ // YRps_11.39 //",
    "GS40yrasprpu:2380": " sūryātape mardayeddhi ṣaṇmāsāvadhimātrakam /",
    "GS40yrasprpu:2381": " ṣoḍaśāṃśena rajataṃ vidhyate nātra saṃśayaḥ // YRps_11.40 //",
    "GS40yrasprpu:2382": " saptavarṇaṃ bhaveddhema haṭṭavikrayayogyakam // YRps_11.41 //",
    "GS40yrasprpu:2383": " (hemakaraṇavidhiḥ (13))",
    "GS40yrasprpu:2384": " pāradaṃ gaṃdhakaṃ śulvaṃ mākṣikaṃ tutthakaṃ tathā /",
    "GS40yrasprpu:2385": " rasakaṃ daradaṃ svarṇa- gairikaṃ navasādaram // YRps_11.42 //",
    "GS40yrasprpu:2386": " sūrakṣāraṃ śilāṃ caiva samabhāgāni mardayet /",
    "GS40yrasprpu:2387": " tadardhaṃ rasakaṃ muktvā vajramūṣe nirundhayet // YRps_11.43 //",
    "GS40yrasprpu:2388": " yathā dhūmo na nirgacchet tathā mudrāṃ pradāpayet /",
    "GS40yrasprpu:2389": " tolamekaṃ suvarṇaṃ hi jāyate nātra saṃśayaḥ // YRps_11.44 //",
    "GS40yrasprpu:2390": " ghaṭikāturyamātraṃ hi dhmāpayetsatataṃ bhiṣak // YRps_11.45 //",
    "GS40yrasprpu:2391": " (hemakaraṇavidhiḥ (14))",
    "GS40yrasprpu:2392": " svalpavarṇasuvarṇasya gadyāṇaikasya mudrikā /",
    "GS40yrasprpu:2393": " mākṣikaṃ rasakaṃ tutthaṃ gairikaṃ navasādaram // YRps_11.46 //",
    "GS40yrasprpu:2394": " sūrakṣāraṃ sadaradaṃ ṭaṅkaṇena samanvitam /",
    "GS40yrasprpu:2395": " prativalladvayaṃ kuryāt kāsamardaprasūnakaiḥ // YRps_11.47 //",
    "GS40yrasprpu:2396": " strīdugdhena ca saṃmardya lepayettena mudrikām /",
    "GS40yrasprpu:2397": " sorakṣāraṃ sadaradaṃ ṭaṃkaṇena samanvitam // YRps_11.48 //",
    "GS40yrasprpu:2398": " saiṃdhavasya ca bhāgaikam iṣṭikābhāgayugmakam /",
    "GS40yrasprpu:2399": " sthālikāyantramadhyasthaṃ madhye saṃsthāpya mudrikām // YRps_11.49 //",
    "GS40yrasprpu:2400": " yāmatritayaparyantaṃ vahniṃ kuryātprayatnataḥ /",
    "GS40yrasprpu:2401": " svāṃgaśītaṃ tataḥ kṛtvā mudrikāṃ tāṃ samuddharet /",
    "GS40yrasprpu:2402": " vedavarṇāstu saṃgharṣād vardhante nātra saṃśayaḥ // YRps_11.50 //",
    "GS40yrasprpu:2403": " (hemakaraṇavidhiḥ (15))",
    "GS40yrasprpu:2404": " ghoṣākṛṣṭaṃ tu yattāmraṃ rajatena samanvitam /",
    "GS40yrasprpu:2405": " tīkṣṇacūrṇaṃ sadaradaṃ ghṛṣṭaṃ kanyārasena vai // YRps_11.51 //",
    "GS40yrasprpu:2406": " paścādvidheyā guṭikāḥ sūkṣmāścaivāḍhakīsamāḥ /",
    "GS40yrasprpu:2407": " vāpitā drāvite dravye sarvaṃ tāmraṃ tu saṃkṣipet // YRps_11.52 //",
    "GS40yrasprpu:2408": " rūpyamānaṃ samuttārya samahemnā ca gālayet /",
    "GS40yrasprpu:2409": " jāyate daśavarṇaṃ tu satyametadudīritam // YRps_11.53 //",
    "GS40yrasprpu:2410": " (hemakaraṇavidhiḥ (16))",
    "GS40yrasprpu:2411": " tāmre saptaguṇaṃ nāgaṃ vāhitaṃ punareva hi /",
    "GS40yrasprpu:2412": " tena tāmreṇa rasakaṃ saptavāraṃ ca vāhayet // YRps_11.54 //",
    "GS40yrasprpu:2413": " svarṇavarṇaṃ hi tattāmraṃ jāyate nātra saṃśayaḥ // YRps_11.55 //",
    "GS40yrasprpu:2414": " (hemakaraṇavidhiḥ (17))",
    "GS40yrasprpu:2415": " bhūnāgasattvamūṣāyāṃ drāvayetsvarṇamuttamam /",
    "GS40yrasprpu:2416": " tāpyasatvena saṃyuktaṃ śatavāraṃ punaḥ punaḥ /",
    "GS40yrasprpu:2417": " japāpuṣpanibhaṃ svarṇaṃ jāyate nātra saṃśayaḥ // YRps_11.56 //",
    "GS40yrasprpu:2418": " (hemakaraṇavidhiḥ (18))",
    "GS40yrasprpu:2419": " daśavarṇasya gadyāṇe raktaṃ taddhemavallakam /",
    "GS40yrasprpu:2420": " dvau varṇau vardhataḥ samyak haṭṭavikrayayogyakam // YRps_11.57 //",
    "GS40yrasprpu:2421": " (hemakaraṇavidhiḥ (19))",
    "GS40yrasprpu:2422": " puṣpakāsīsakaṃ ramyaṃ mardayedarkapatraje /",
    "GS40yrasprpu:2423": " rase'tha ca cakrikāṃ kuryādrasakasya palonmitām // YRps_11.58 //",
    "GS40yrasprpu:2424": " veṣṭitāṃ pūrvakalkena ravigharmeṇa śoṣayet /",
    "GS40yrasprpu:2425": " triṃśadvanopalaiḥ samyak puṭānyevaṃ hi viṃśatiḥ // YRps_11.59 //",
    "GS40yrasprpu:2426": " ṣoḍaśāṃśena rajataṃ vidhyate nātra saṃśayaḥ /",
    "GS40yrasprpu:2427": " saptavarṇasavarṇaṃ hi jāyate nātra saṃśayaḥ // YRps_11.60 //",
    "GS40yrasprpu:2428": " (hemakaraṇavidhiḥ (20))",
    "GS40yrasprpu:2429": " sūtako dvipalaḥ kāryaḥ sumbilaśca catuṣpalaḥ /",
    "GS40yrasprpu:2430": " catuṣṭaṃkamitā kāryā sphaṭikī nirmalā śubhā // YRps_11.61 //",
    "GS40yrasprpu:2431": " vṛścikālīrase ghṛṣṭā dinam ekaṃ tu vārtikaiḥ /",
    "GS40yrasprpu:2432": " paścācca śoṣayetsarvaṃ yantre ḍamaruke nyaset // YRps_11.62 //",
    "GS40yrasprpu:2433": " gairikaṃ sthāpayetpūrvaṃ khaṭikāṃ ca tathopari /",
    "GS40yrasprpu:2434": " tanmadhye gartakaṃ kṛtvā gartake navasādaram // YRps_11.63 //",
    "GS40yrasprpu:2435": " ṭaṅkamānaṃ prakartavyaṃ tasyopari ca sūtakam /",
    "GS40yrasprpu:2436": " sūtakopari sāraṃ hi pūrvoktaṃ ṭaṃkamānakam // YRps_11.64 //",
    "GS40yrasprpu:2437": " mudrāṃ kṛtvā śoṣayitvā paścāccullyāṃ niveśayet /",
    "GS40yrasprpu:2438": " agniṃ kuryātprayatnena yāmaṣoḍaśamātrakaṃ // YRps_11.65 //",
    "GS40yrasprpu:2439": " svāṃgaśītaṃ samuttārya ūrdhvalagnaṃ tu grāhayet /",
    "GS40yrasprpu:2440": " paścāt khalve nidhāyātha vṛścikālyā pramardayet // YRps_11.66 //",
    "GS40yrasprpu:2441": " kācakūpyāṃ kṣipet sarvaṃ kūpīṃ vālukāyantrake /",
    "GS40yrasprpu:2442": " vahniṃ dvādaśabhiryāmaiḥ kuryācchītaṃ samāharet // YRps_11.67 //",
    "GS40yrasprpu:2443": " vallamātraṃ tato dadyāt sārdhaṭaṅke sutāmrake /",
    "GS40yrasprpu:2444": " dṛṣṭapratyayayogo'yaṃ nāthasundarabhāṣitaḥ // YRps_11.68 //",
    "GS40yrasprpu:2445": " (raupyakaraṇavidhiḥ (1))",
    "GS40yrasprpu:2446": " lohacūrṇaṃ palamitaṃ sumalakṣāram abhrakam /",
    "GS40yrasprpu:2447": " ṭaṃkaṇaṃ śāṇamānaṃ hi tailenairaṇḍajena vai // YRps_11.69 //",
    "GS40yrasprpu:2448": " gharṣayedvaṭikāyugmaṃ golaṃ kṛtvā dhamettataḥ /",
    "GS40yrasprpu:2449": " bhastrayā dhmāpayetsamyak lohaṃ rasanibhaṃ bhavet // YRps_11.70 //",
    "GS40yrasprpu:2450": " tallohaṃ triguṇaṃ caiva rasakaṃ kārayetsudhīḥ /",
    "GS40yrasprpu:2451": " lohaṃ ca rasakaṃ paścād gālitaṃ vajramūṣayā // YRps_11.71 //",
    "GS40yrasprpu:2452": " lohaśeṣaṃ samuttārya tāmre dadyācca vallakam /",
    "GS40yrasprpu:2453": " gadyāṇake bhavettāraṃ tattāraṃ śuddhatārake // YRps_11.72 //",
    "GS40yrasprpu:2454": " ardhabhāge bhavecchuddhaṃ tāraṃ doṣavivarjitam // YRps_11.73 //",
    "GS40yrasprpu:2455": " (raupyakaraṇavidhiḥ (2))",
    "GS40yrasprpu:2456": " khaṇḍaṃ karṣapramāṇaṃ hi sumalakṣārakasya hi /",
    "GS40yrasprpu:2457": " veṣṭitaṃ narakeśena drute nāge nimajjitam // YRps_11.74 //",
    "GS40yrasprpu:2458": " nirvāpitaṃ nimbujale caikaviṃśativārakam /",
    "GS40yrasprpu:2459": " drute śulvasya gadyāṇe raktikāpañcamātrakam // YRps_11.75 //",
    "GS40yrasprpu:2460": " kalkaṃ dadyātprayatnena tāravarṇaṃ prajāyate /",
    "GS40yrasprpu:2461": " gadyāṇe caturo vallān rūpyaṃ dattvā pragālayet /",
    "GS40yrasprpu:2462": " jāyate ruciraṃ tāraṃ satyam etadudīritam // YRps_11.76 //",
    "GS40yrasprpu:2463": " (raupyakaraṇavidhiḥ (3))",
    "GS40yrasprpu:2464": " śaṃkhaṃ sumbalanāmānaṃ palānyaṣṭau prakalpayet /",
    "GS40yrasprpu:2465": " gojihvārasasaṃmiśraṃ dinamekaṃ pramardayet // YRps_11.77 //",
    "GS40yrasprpu:2466": " nimbūrasena dhūrtena kākamācīrasena vai /",
    "GS40yrasprpu:2467": " gṛṃjanasya rasenaiva dinamekaṃ pramardayet // YRps_11.78 //",
    "GS40yrasprpu:2468": " arkadugdhena vai bhāvyaṃ tailenairaṇḍajena ca /",
    "GS40yrasprpu:2469": " yavamātrāṃ guṭīṃ kṛtvā viśoṣya cātape khare // YRps_11.79 //",
    "GS40yrasprpu:2470": " kācakūpyāṃ vinikṣipya mudrayetkūpikāmukhaṃ /",
    "GS40yrasprpu:2471": " saṃsthāpya vālukāyantre pacetṣoḍaśayāmakam // YRps_11.80 //",
    "GS40yrasprpu:2472": " svāṃgaśītaṃ samuttārya grāhyaṃ satvaṃ tad ūrdhvagam /",
    "GS40yrasprpu:2473": " sattvaṃ gadyāṇamekaṃ tu tanmātraṃ tārasaṃpuṭam // YRps_11.81 //",
    "GS40yrasprpu:2474": " sūtaṃ gadyāṇakaṃ svacchaṃ ṭaṃkaṇaṃ vallapañcakam /",
    "GS40yrasprpu:2475": " sūtamātraṃ kṣārasattvaṃ sarvaṃ caikatra marditam // YRps_11.82 //",
    "GS40yrasprpu:2476": " svarasena tu ketakyā golaṃ kṛtvā viśoṣitam /",
    "GS40yrasprpu:2477": " tārasaṃpuṭamadhye tu dhāritaṃ taṃ ca golakam // YRps_11.83 //",
    "GS40yrasprpu:2478": " paścāttāmrakṛtāṃ mūṣām aṣṭavallamitāṃ śubhām /",
    "GS40yrasprpu:2479": " śarāvasaṃpuṭasyāntardhārayettadanaṃtaram // YRps_11.84 //",
    "GS40yrasprpu:2480": " dhānyābhraṃ tulyaṃ paṃkena kṛtvā śrāvaṃ tu pūrayet /",
    "GS40yrasprpu:2481": " vārāhākhyapuṭaikena jāyate kalka uttamaḥ // YRps_11.85 //",
    "GS40yrasprpu:2482": " tāmraṃ dvādaśavallaṃ hi rūpyaṃ valladvayaṃ tathā /",
    "GS40yrasprpu:2483": " vaṃgaṃ vallamitaṃ śuddhaṃ sarvamekatra gālayet // YRps_11.86 //",
    "GS40yrasprpu:2484": " caturguñjāpramāṇaṃ hi dāpayenmatimān bhiṣak /",
    "GS40yrasprpu:2485": " jāyate pravaraṃ tāraṃ satyam etad udīritam // YRps_11.87 //",
    "GS40yrasprpu:2486": " (raupyakaraṇavidhiḥ (4))",
    "GS40yrasprpu:2487": " asthibhakṣamalabaṃgamāritaṃ tālakābhraviṣasūtaṭaṃkaṇam /",
    "GS40yrasprpu:2488": " vajribhānupayasā subhāvitaṃ syānnarendra śubhatāraparvatam // YRps_11.88 //",
    "GS40yrasprpu:2489": " (raupyakaraṇavidhiḥ (5))",
    "GS40yrasprpu:2490": " vaṃgaṃ tālakamabhrakaṃ śaśirasaṃ tīkṣṇaṃ viṣaṃ ṭaṃkaṇaṃ /",
    "GS40yrasprpu:2491": " traivāreṇa ca mūkamūṣadhamitaṃ vindanti candraprabham // YRps_11.89 //",
    "GS40yrasprpu:2492": " āraṃ dvādaśabhāgamaṣṭaraviṇo bījaṃ caturthāṃśakam /",
    "GS40yrasprpu:2493": " bhūgaṇḍādisamastadoṣarahitaṃ śrīpūjyapādoditam // YRps_11.90 //",
    "GS40yrasprpu:2494": " (raupyakaraṇavidhiḥ (6))",
    "GS40yrasprpu:2495": " pāradasya trayo bhāgā bhāgaikaṃ rajatasya hi /",
    "GS40yrasprpu:2496": " nimbūrasena saṃmardya piṣṭīṃ kṛtvā prayatnataḥ // YRps_11.91 //",
    "GS40yrasprpu:2497": " kāṃjikena tu tāṃ piṣṭīṃ stambhayedvāsaratrayam /",
    "GS40yrasprpu:2498": " sārayedbaṃgamadhye tu sūtakaṃ tadanaṃtaram // YRps_11.92 //",
    "GS40yrasprpu:2499": " sāritaṃ sūtakaṃ tena tālasattvena sādhayet /",
    "GS40yrasprpu:2500": " tena vedhyaṃ drutaṃ tāmraṃ ṣoḍaśāṃśena yatnataḥ // YRps_11.93 //",
    "GS40yrasprpu:2501": " jāyate pravaraṃ tāraṃ caṃdranakṣatrasannibham // YRps_11.94 //",
    "GS40yrasprpu:2502": " (raupyakaraṇavidhiḥ (7))",
    "GS40yrasprpu:2503": " sūtakasya trayo bhāgā baṃgaṃ bhāgadvayaṃ tathā /",
    "GS40yrasprpu:2504": " mardayeddinamekaṃ tu kāṃjikena samanvitam // YRps_11.95 //",
    "GS40yrasprpu:2505": " sarvebhyastriguṇenātha sumbalena pramardayet /",
    "GS40yrasprpu:2506": " snuhyarkadugdhena samaṃ bhāvayedvāsaratrayam // YRps_11.96 //",
    "GS40yrasprpu:2507": " yavapramāṇāṃ guṭikāṃ ravitāpena śoṣitām /",
    "GS40yrasprpu:2508": " kācakūpyāṃ nidhāyātha vahniṃ kuryātprayatnataḥ // YRps_11.97 //",
    "GS40yrasprpu:2509": " yāmaṣoḍaśaparyaṃtaṃ vālukāyaṃtrake pacet /",
    "GS40yrasprpu:2510": " svāṃgaśītaṃ samuddhṛtya cordhvagaṃ satvamāharet // YRps_11.98 //",
    "GS40yrasprpu:2511": " ṣoḍaśāṃśena śulbaṃ hi kuntavedhena vedhayet /",
    "GS40yrasprpu:2512": " jāyate pravaraṃ tāraṃ haṭṭavikrayayogyakam // YRps_11.99 //",
    "GS40yrasprpu:2513": " (raupyakaraṇavidhiḥ (8))",
    "GS40yrasprpu:2514": " palāṣṭamātraṃ tālaṃ tu dvikarṣapramitaṃ rasam /",
    "GS40yrasprpu:2515": " nimbūrasena saṃmardyaṃ vāsaraikaṃ prayatnataḥ // YRps_11.100 //",
    "GS40yrasprpu:2516": " paścāttaṃ mardayeddhīmān tailenairaṇḍajena vai /",
    "GS40yrasprpu:2517": " vālukāyantramadhyasthaṃ pacedyāmāṃstu ṣoḍaśa // YRps_11.101 //",
    "GS40yrasprpu:2518": " paścātsattvaṃ samuddhṛtya mardayedekavāsaram /",
    "GS40yrasprpu:2519": " atasītilatailena kācakūpyāṃ nidhāpayet // YRps_11.102 //",
    "GS40yrasprpu:2520": " pūrvavatpācayed vahnau svāṃgaśītaṃ samuddharet /",
    "GS40yrasprpu:2521": " anenaiva prakāreṇa punarevaṃ tu kārayet // YRps_11.103 //",
    "GS40yrasprpu:2522": " kūpītalasthitaṃ sattvaṃ grāhyaṃ cetpravaraṃ sadā /",
    "GS40yrasprpu:2523": " ṣoḍaśāṃśena śulbasya vedhaṃ kuryānna saṃśayaḥ // YRps_11.104 //",
    "GS40yrasprpu:2524": " (raupyakaraṇavidhiḥ (9))",
    "GS40yrasprpu:2525": " pāradaṃ ṭaṃkamānaṃ tu lavaṇaṃ dviguṇaṃ tathā /",
    "GS40yrasprpu:2526": " khalve vimardayettāvad yāvannaṣṭo raso bhavet // YRps_11.105 //",
    "GS40yrasprpu:2527": " tāmraṃ gadyāṇakaṃ śuddhaṃ baṃgaṃ vallamitaṃ kuru /",
    "GS40yrasprpu:2528": " drute tāmre'tha lavaṇaṃ sūtakena samanvitam // YRps_11.106 //",
    "GS40yrasprpu:2529": " māṣamātraṃ pradātavyaṃ caturthāṃśena rūpyakam /",
    "GS40yrasprpu:2530": " tadrūpye marditaṃ sūtaṃ kṣeptavyaṃ jalayantrake // YRps_11.107 //",
    "GS40yrasprpu:2531": " tattrayodaśakaṃ rūpyaṃ jāyate nātra saṃśayaḥ // YRps_11.108 //",
    "GS40yrasprpu:2532": " (raupyakaraṇavidhiḥ (10))",
    "GS40yrasprpu:2533": " tālena nihataṃ baṃgaṃ tadbaṃgena tu rūpyakam /",
    "GS40yrasprpu:2534": " pacedyāmāṣṭakaṃ samyak kalka evaṃ prajāyate /",
    "GS40yrasprpu:2535": " vallaṃ gadyāṇake dadyād baṃgaṃ stambhayate dhruvam // YRps_11.109 //",
    "GS40yrasprpu:2536": " (raupyakaraṇavidhiḥ (11))",
    "GS40yrasprpu:2537": " daradaṃ khaṇḍaśaḥ kṛtvā ṭaṃkatrayamitaṃ pṛthak /",
    "GS40yrasprpu:2538": " vajrīkṣīreṇa tatsvedyaṃ dolāyaṃtreṇa vārtikaiḥ // YRps_11.110 //",
    "GS40yrasprpu:2539": " tāracūrṇaṃ samaṃ lepyaṃ luṅgatoyasamaṃ tathā /",
    "GS40yrasprpu:2540": " govaraiḥ pācayetsvalpam eva dvādaśayāmakam // YRps_11.111 //",
    "GS40yrasprpu:2541": " piṣṭistambho bhavettena paścāttārarajaḥ pṛthak /",
    "GS40yrasprpu:2542": " kuryāddaradakhaṇḍena samaṃ sīsaṃ ca dāpayet // YRps_11.112 //",
    "GS40yrasprpu:2543": " gālayenmūṣikāmadhye śītaṃ kṛtvā tu khoṭakam /",
    "GS40yrasprpu:2544": " bhasma mūṣopari nyasya dhmāpayecca śanaiḥ śanaiḥ // YRps_11.113 //",
    "GS40yrasprpu:2545": " śuddhaśaṅkhanibhaṃ rūpyaṃ niṣkamātraṃ hi niḥsaret // YRps_11.114 //",
    "GS40yrasprpu:2546": " (raupyakaraṇavidhiḥ (12))",
    "GS40yrasprpu:2547": " dvipalaṃ śuddhasūtaṃ ca dvipalaṃ rasakasya ca /",
    "GS40yrasprpu:2548": " tālakaṃ ca paladvaṃdvaṃ surmilaṃ yugmamātrakam // YRps_11.115 //",
    "GS40yrasprpu:2549": " kūpyāmāropayetsarvaṃ mukhaṃ tāmreṇa rundhayet /",
    "GS40yrasprpu:2550": " vālukāyantrake samyak paced dvādaśayāmakam // YRps_11.116 //",
    "GS40yrasprpu:2551": " kūpīmukhe tu yallagnaṃ sattvaṃ grāhyaṃ prayatnataḥ /",
    "GS40yrasprpu:2552": " śulbe ṣoḍaśavedhena kārayedrajataṃ varam // YRps_11.117 //",
    "GS40yrasprpu:2553": " (raupyakaraṇavidhiḥ (13))",
    "GS40yrasprpu:2554": " sūtakaṃ palamekaṃ tu śaṃkhābhaṃ surmilaṃ palam /",
    "GS40yrasprpu:2555": " eraṇḍataile ghṛṣṭaṃ tad dhāritaṃ kharpare vare // YRps_11.118 //",
    "GS40yrasprpu:2556": " andhitaṃ tāmrapātreṇa mudritaṃ sudṛḍhaṃ kṛtam /",
    "GS40yrasprpu:2557": " paścāccullyāṃ samāropya vahniṃ kuryācchanaiḥ śanaiḥ // YRps_11.119 //",
    "GS40yrasprpu:2558": " sārdhaṃ yāmaṃ tataḥ pācyaṃ svāṃgaśītaṃ samuddharet /",
    "GS40yrasprpu:2559": " tāmrapātre tu yallagnaṃ sarvaṃ sattvaṃ samāharet // YRps_11.120 //",
    "GS40yrasprpu:2560": " ghṛtāktaṃ ṭaṃkaṇopetaṃ gālitaṃ mūṣikāmukhe /",
    "GS40yrasprpu:2561": " deyaṃ tadvallamātraṃ hi drute tāmre tu sattvakam // YRps_11.121 //",
    "GS40yrasprpu:2562": " śaṃkhābhaṃ jāyate tāraṃ nātra kāryā vicāraṇā // YRps_11.122 //",
    "GS40yrasprpu:2563": " (raupyakaraṇavidhiḥ (14))",
    "GS40yrasprpu:2564": " tālaṃ tāmraṃ rītighoṣaṃ samāṃśaṃ kuryādevaṃ gālitaṃ ḍhālitaṃ hi /",
    "GS40yrasprpu:2565": " amle varge saptavāraṃ praḍhālya paścādyojyaṃ tulyabhāge ca rūpye /",
    "GS40yrasprpu:2566": " śuddhaṃ rūpyaṃ ṣoḍaśākhyaṃ hi samyak jātaṃ dṛṣṭaṃ nānṛtaṃ satyametat // YRps_11.123 //",
    "GS40yrasprpu:2567": " (raupyakaraṇavidhiḥ (15))",
    "GS40yrasprpu:2568": " śvetaṃ sauvīrakaṃ śuddhaṃ pācitaṃ viṣamuṣṭinā /",
    "GS40yrasprpu:2569": " svacche sūtavare vallaṃ nikṣiptaṃ rūpyakṛdbhavet // YRps_11.124 //",
    "GS40yrasprpu:2570": " (raupyakaraṇavidhiḥ (16))",
    "GS40yrasprpu:2571": " śuddhasphaṭikasaṃkāśaṃ surmilaṃ dṛśyate kvacit /",
    "GS40yrasprpu:2572": " mṛtkharpare pācitaṃ hi nimbūkadravasaṃyutam // YRps_11.125 //",
    "GS40yrasprpu:2573": " ghaṭikādvayamānena śuddhakalkaḥ prajāyate /",
    "GS40yrasprpu:2574": " catuḥṣaṣṭyaṃśamānena vedhayecchulbakaṃ śubham // YRps_11.126 //",
    "GS40yrasprpu:2575": " jāyate pravaraṃ tāraṃ sarvadoṣavivarjitam // YRps_11.127 //",
    "GS40yrasprpu:2576": " (raupyakaraṇavidhiḥ (17))",
    "GS40yrasprpu:2577": " saptadhātumayī mūṣā kṣārabhasmaprapūritā /",
    "GS40yrasprpu:2578": " kadalyāḥ kṣārakeṇaiva tathāpāmārgasaṃbhavaiḥ // YRps_11.128 //",
    "GS40yrasprpu:2579": " madhye pāradakaṃ muktvā punarevaṃ prapūrayet /",
    "GS40yrasprpu:2580": " anena vidhinā pūryā dvitīyā mūṣikā śubhā // YRps_11.129 //",
    "GS40yrasprpu:2581": " mudritavyā prayatnena govare puṭake nyaset /",
    "GS40yrasprpu:2582": " sūtakaṃ bandham āyāti vaṅgābhaṃ tu prajāyate /",
    "GS40yrasprpu:2583": " drutadrāvaṃ ghātasahaṃ dṛṣṭamevaṃ mayā khalu // YRps_11.130 //",
    "GS40yrasprpu:2584": " (kṛtrimamauktikakaraṇam)",
    "GS40yrasprpu:2585": " netrāṇyāhṛtya matsyānāṃ paktvā dugdhena yāmakam /",
    "GS40yrasprpu:2586": " paścādākṛṣṇakaṇakān ākṛṣya kila kaṇḍayet // YRps_11.131 //",
    "GS40yrasprpu:2587": " tāni śālisametāni tāvacchubhrāṇi kārayet /",
    "GS40yrasprpu:2588": " paścādiṣṭikacūrṇena haste kṛtvā pramardayet // YRps_11.132 //",
    "GS40yrasprpu:2589": " mauktikāni hi jāyante kṛtānyevaṃ mayā khalu // YRps_11.133 //",
    "GS40yrasprpu:2590": " (sūkṣmamauktikebhyo bṛhanmauktikakaraṇam)",
    "GS40yrasprpu:2591": " mūṣikāṃ kārayecchuddhāṃ sphāṭikīṃ dahanopalām /",
    "GS40yrasprpu:2592": " mauktikāni tu sūkṣmāṇi nimbūdrāve nidhāpayet // YRps_11.134 //",
    "GS40yrasprpu:2593": " ahorātreṇa sarvāṇi navanītasamāni ca /",
    "GS40yrasprpu:2594": " tasya paṃkasya guṭikāṃ masṛṇāṃ tu prakārayet // YRps_11.135 //",
    "GS40yrasprpu:2595": " paścāttāṃ mūṣikāmadhye citrāgharme dviyāmakam /",
    "GS40yrasprpu:2596": " catvāri kāṃsyabhāṇḍāni caturdikṣu gatāni ca // YRps_11.136 //",
    "GS40yrasprpu:2597": " arbhakāḥ pātayetsarvāḥ madhyabhājanakopari /",
    "GS40yrasprpu:2598": " badhyate mauktikaṃ śreṣṭha- taraṃ sarvaguṇairyutam // YRps_11.137 //",
    "GS40yrasprpu:2599": " (kṛtrimapravālakaraṇam)",
    "GS40yrasprpu:2600": " śuddhaśaṅkhasya cūrṇaṃ hi sūkṣmaṃ kṛtvā prayatnataḥ /",
    "GS40yrasprpu:2601": " ardhabhāgaṃ ca daradaṃ cūrṇayenmatimāṃstataḥ // YRps_11.138 //",
    "GS40yrasprpu:2602": " sadyaḥ sūtāvikakṣīraṃ tena dugdhena mardayet /",
    "GS40yrasprpu:2603": " vartiṃ vidhāya matimān kārpāsāsthiṣu svedayet // YRps_11.139 //",
    "GS40yrasprpu:2604": " svāṃgaśītaṃ samuttārya pravālaṃ ruciraṃ bhavet // YRps_11.140 //",
    "GS40yrasprpu:2605": " YRps, Adhyāya 12",
    "GS40yrasprpu:2606": " (vānarī vaṭī)",
    "GS40yrasprpu:2607": " ātmaguptāphalaṃ śuṣkaṃ nistuṣaṃ cāṣṭapālikam /",
    "GS40yrasprpu:2608": " māṣasyāṣṭapalaṃ tadvaj jalena paripeṣitam // YRps_12.1 //",
    "GS40yrasprpu:2609": " ārdraṃ kṛtvobhayaṃ samyak śilāpaṭṭena peṣayet /",
    "GS40yrasprpu:2610": " kuṃkumaṃ kesaraṃ caiva jātīpatraṃ śatāvarī // YRps_12.2 //",
    "GS40yrasprpu:2611": " gokṣurekṣurabījāni lavaṃgaṃ maricaṃ kaṇā /",
    "GS40yrasprpu:2612": " śṛṅgāṭakaṃ karṣamitaṃ kuryādevaṃ pṛthak pṛthak // YRps_12.3 //",
    "GS40yrasprpu:2613": " sūkṣmacūrṇaṃ vidhāyātha pūrvapiṣṭe nidhāpayet /",
    "GS40yrasprpu:2614": " vaṭakān kārayet paścāt karṣamātrān vipācayet // YRps_12.4 //",
    "GS40yrasprpu:2615": " ghṛtaprasthatrayeṇaiva sutalathya nimajjayet /",
    "GS40yrasprpu:2616": " mākṣike ghṛtamāne vai mukhaṃ rundhyāddinatrayam // YRps_12.5 //",
    "GS40yrasprpu:2617": " madhvājyamiśritaṃ bhuñjyād ekaikaṃ vaṭakaṃ prage /",
    "GS40yrasprpu:2618": " saptakāni ca pañcaivam āhāraṃ madhuraṃ bhajet // YRps_12.6 //",
    "GS40yrasprpu:2619": " dugdhaudanaṃ tathā rātrau kṣāramamlaṃ ca varjayet /",
    "GS40yrasprpu:2620": " retaḥkṣayī tathā klībo gacchecca pramadāśatam // YRps_12.7 //",
    "GS40yrasprpu:2621": " aputraḥ putramāpnoti ṣaṇḍho'pi puruṣāyate /",
    "GS40yrasprpu:2622": " dṛṣṭapratyayayogo'yaṃ satyametadudīritam // YRps_12.8 //",
    "GS40yrasprpu:2623": " (śatāvaryādivājīkaro 'valehaḥ (1))",
    "GS40yrasprpu:2624": " śatāvarīṃ kṣīravidārikāṃ ca prasthārdhamānāṃ pṛthageva kuryāt /",
    "GS40yrasprpu:2625": " rasaṃ tathā śālmalimadhyamūlāt prasthaṃ sitārdhāḍhakamatra deyam // YRps_12.9 //",
    "GS40yrasprpu:2626": " supācitaṃ vai mṛduvahninā tathā darvīpralepo'pi hi jāyate yathā /",
    "GS40yrasprpu:2627": " tvakpatrakailāḥ saha kesareṇa palapramāṇā hi tato vidadhyāt // YRps_12.10 //",
    "GS40yrasprpu:2628": " lehe suśīte madhu bilvamātraṃ prātaḥ prabhakṣediha karṣamātram // YRps_12.11 //",
    "GS40yrasprpu:2629": " (śṛṅgātakādivājīkaro 'valehaḥ (2))",
    "GS40yrasprpu:2630": " śṛṅgāṭakasyāpi palaṃ vidheyaṃ vārāhikandaśca palapramāṇaḥ /",
    "GS40yrasprpu:2631": " cūrṇīkṛtaṃ gālitameva vastrād bhṛṣṭaṃ tathājyena sitāsametam // YRps_12.12 //",
    "GS40yrasprpu:2632": " lavaṃgakṛṣṇāgarukeśarāṇāṃ palaṃ pradadyāddaśabhāgadugdham /",
    "GS40yrasprpu:2633": " lehaṃ sujātaṃ khalu bhakṣayettat karṣapramāṇaṃ nitarāṃ prabhāte /",
    "GS40yrasprpu:2634": " kāmasya bodhaṃ kurute hi śīghraṃ nārīṃ ramedvai caṭakāyate'sau // YRps_12.13 //",
    "GS40yrasprpu:2635": " (kāmadīptikaravājīkaro 'valehaḥ (3))",
    "GS40yrasprpu:2636": " śatāvarīgokṣuradarbhamūlaṃ śṛṅgāṭakaṃ nāgabalātmagupte /",
    "GS40yrasprpu:2637": " saṃcūrṇya sarvaṃ pṛthageva pālikaṃ kṣīreṇa pācyaṃ daśabhāgakena // YRps_12.14 //",
    "GS40yrasprpu:2638": " sitā pradeyā daśapālikātra pākaṃ vidadhyādapi cāgniyogāt /",
    "GS40yrasprpu:2639": " madhuplutaṃ bhakṣitamardhayāmāt kāmapradīptiṃ kurute sadaiva // YRps_12.15 //",
    "GS40yrasprpu:2640": " vīryasya vṛddhiṃ jaṭharāgnivṛddhiṃ kāmāgnivṛddhiṃ sahasā karoti // YRps_12.16 //",
    "GS40yrasprpu:2641": " (māṣādivājīkaro 'valehaḥ (4))",
    "GS40yrasprpu:2642": " māṣāṇāmātmaguptāyā bījānāmāḍhakaṃ navam /",
    "GS40yrasprpu:2643": " jīvakarṣabhakau jīvāṃ medāṃ vṛddhiṃ śatāvarīm // YRps_12.17 //",
    "GS40yrasprpu:2644": " madhukaṃ cāśvagandhāṃ ca sādhayet prasṛtonmitām /",
    "GS40yrasprpu:2645": " rase tasminghṛtaprasthaṃ gavyaṃ daśaguṇaṃ payaḥ // YRps_12.18 //",
    "GS40yrasprpu:2646": " vidārīsvarasaprasthaṃ prasthamikṣurasasya ca /",
    "GS40yrasprpu:2647": " dattvā mṛdvagninā sādhyaṃ siddhasarpirnidhāpayet // YRps_12.19 //",
    "GS40yrasprpu:2648": " śarkarāyāstugākṣīryāḥ kṣaudrasya ca pṛthak pṛthak /",
    "GS40yrasprpu:2649": " bhāgāṃścatuṣpalāṃstatra pippalyāścāvapetpalam // YRps_12.20 //",
    "GS40yrasprpu:2650": " palaṃ pūrvamito līḍhvā tato'nnam upayojayet /",
    "GS40yrasprpu:2651": " yadīcchedakṣayaṃ śukraṃ śephasaścottamaṃ balam // YRps_12.21 //",
    "GS40yrasprpu:2652": " YRps, Adhyāya 13",
    "GS40yrasprpu:2653": " (vīryastambhakarī vaṭī)",
    "GS40yrasprpu:2654": " śrīvāsamastakīnāga- kesaraṃ ca lavaṃgakam /",
    "GS40yrasprpu:2655": " kaṃkolaṃ tulasībījaṃ khurāsānyahīphenakam // YRps_13.1 //",
    "GS40yrasprpu:2656": " jāvitrikābdhiśoṣaṃ ca karabhāgurukuṃkumam /",
    "GS40yrasprpu:2657": " kaṅkolakatugākṣīrī- jātīphalasamāṃśakān // YRps_13.2 //",
    "GS40yrasprpu:2658": " sarvāṇyevaṃ vicūrṇyātha nālikerodare kṣipet /",
    "GS40yrasprpu:2659": " dugdhamadhye vipācyainaṃ dinānyevaṃ hi pañca ca // YRps_13.3 //",
    "GS40yrasprpu:2660": " nālikeraphalādgrāhyaṃ mardayenmadhunā saha /",
    "GS40yrasprpu:2661": " guṭikā kolamātrā hi bhakṣaṇīyā niśāmukhe // YRps_13.4 //",
    "GS40yrasprpu:2662": " vīryastaṃbhaṃ karotyugraṃ caturyāmāvadhiṃ tathā // YRps_13.5 //",
    "GS40yrasprpu:2663": " (śukrastambhakarī vaṭī)",
    "GS40yrasprpu:2664": " lavaṃgaṃ śuddhakarpūraṃ jātīpatraṃ phalaṃ tathā /",
    "GS40yrasprpu:2665": " kuṅkumaṃ svarṇabījaṃ ca dhūrtaparṇaṃ prasūnakam // YRps_13.6 //",
    "GS40yrasprpu:2666": " mūlaṃ tvak cābdhiśoṣasya sarvāṇyekatra mardayet /",
    "GS40yrasprpu:2667": " godugdhe śodhanīyaṃ ca bhāgamekaṃ prakalpayet // YRps_13.7 //",
    "GS40yrasprpu:2668": " bhṛṅgīpattrabhavaṃ cūrṇaṃ bhāgaikaṃ svarṇagairikam /",
    "GS40yrasprpu:2669": " bhāvanāṃ postatoyena ekaviṃśatisaṃkhyayā // YRps_13.8 //",
    "GS40yrasprpu:2670": " kārayenmatimān vaidyaḥ śukrastaṃbhakarīṃ vaṭīm // YRps_13.9 //",
    "GS40yrasprpu:2671": " (retaḥstambhakarī vaṭī)",
    "GS40yrasprpu:2672": " jātīphalārkakarahāṭalavaṅgaśuṇṭhīkaṅkolakeśarakaṇāharicandanāni etaiḥ samānamahiphenamanena cābhraṃ śvetaṃ nidhāya madhunā vaṭakān vidadhyāt",
    "GS40yrasprpu:2673": " māṣadvayonmitamamuṃ niśi bhakṣayitvā mṛṣṭaṃ payastadanu māhiṣamāśu pītvā kurvantu kāmukajanāḥ pratiruddhapātāścetāṃsi tāni cakitāni kalāvatīnām",
    "GS40yrasprpu:2674": " (vīryastambhakarī lepavaṭī)",
    "GS40yrasprpu:2675": " skandhadeśācca saṃjātaṃ vīryaṃ dardurasaṃbhavam /",
    "GS40yrasprpu:2676": " ghanasāreṇa saṃyuktaṃ karahāṭasya cūrṇakam // YRps_13.11 //",
    "GS40yrasprpu:2677": " saṃmardya kārayeccūrṇaṃ vaṭīṃ mudgapramāṇakām /",
    "GS40yrasprpu:2678": " saṃgharṣya mukhatoyena liṃgalepaṃ prakārayet // YRps_13.12 //",
    "GS40yrasprpu:2679": " yāmārdhaṃ dhārayedbinduṃ satyaṃ guruvaco yathā // YRps_13.13 //",
    "GS40yrasprpu:2680": " (śukrastambhakacūrṇam)",
    "GS40yrasprpu:2681": " postakaṃ palamekaṃ vai śuṃṭhīkarṣaḥ sitā palaikā ca /",
    "GS40yrasprpu:2682": " karṣamitā tvakpayasā pītaṃ reto dhruvaṃ dhatte // YRps_13.14 //",
    "GS40yrasprpu:2683": " śrīgaṅgādharabhaktisaktamanaso vidyāvinodāmbudheḥ śrīgoḍānvayapadmanābhasudhiyas tasyātmajenāpyayam /",
    "GS40yrasprpu:2684": " sadvaidyena yaśodhareṇa kavinā vidvajjanānandakṛd grantho'yaṃ grathitaḥ karotu satataṃ saukhyaṃ satāṃ mānase // YRps_13.15 //",
    "GS40yrasprpu:2685": " deśānāṃ surarāṣṭram uttamatamaṃ tatrāpi jīrṇābhidhaḥ prākāro'sti sa vedaśāstraniratairvipraiśca saṃśobhitaḥ /",
    "GS40yrasprpu:2686": " tasmin śaṃbhupadāravindaratikṛcchrīpadmanābhaḥ svayam tatputreṇa yaśodhareṇa kavinā graṃthaḥ svayaṃ nirmitaḥ // YRps_13.16 //",
    "GS40yrasprpu:2687": " saṃbodhāya satāṃ sukhāya sarujāṃ śiṣyārthasaṃsiddhaye vaidyānāmupajīvanāya viduṣām udveganāśāya vai /",
    "GS40yrasprpu:2688": " śrīmaddurgapurātane 'tinipuṇaḥ śrīpadmanābhātmajaḥ śrīmadbhaṭṭayaśodharaḥ kavivaro granthaḥ svayaṃ nirmame // YRps_13.17 //"
}