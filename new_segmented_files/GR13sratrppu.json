{
    "GR13sratrppu:0": " namaḥ śivāya śaktyai ca bindave śāśvatāya ca /",
    "GR13sratrppu:1": " gurave ca gaṇeśāya kārtikeyāya dhīmate // SRtp_1 //",
    "GR13sratrppu:2": " binduśaktiśivākhyāni trīṇi siddhāntasāgarāt /",
    "GR13sratrppu:3": " samuddhṛtya satāṃ dhartuṃ hṛtkaṇṭhaśravaṇe sadā // SRtp_2 //",
    "GR13sratrppu:4": " ratnāni vāṅmayaiḥ sūtrair nibadhyante mayā tataḥ /",
    "GR13sratrppu:5": " kṣantumarhanti tatsanto nāsūyā paricārake // SRtp_3 //",
    "GR13sratrppu:6": " rañjanātsarvatattveṣu rāgādebhyo 'dhikārayoḥ /",
    "GR13sratrppu:7": " īśvarāṇāṃ śivānāṃ ca dhāraṇīyatayā dhiyā // SRtp_4 //",
    "GR13sratrppu:8": " puṃsāmapratighodāra- marīcinicayena ca /",
    "GR13sratrppu:9": " ratnānīṣṭavidhānācca bindvādyāḥ śivaśāsane // SRtp_5 //",
    "GR13sratrppu:10": " ratnatrayaṃ samāśritya vartate tattvasaṃhatiḥ /",
    "GR13sratrppu:11": " adhvaitatprāpyate ṣoḍhā varṇyate parameṣṭhinā // SRtp_6 //",
    "GR13sratrppu:12": " etadeva mataṃ bījaṃ trayaṃ dīkṣāpratiṣthayoḥ /",
    "GR13sratrppu:13": " yogāśca vividhāḥ karma nityanaimittikaṃ tathā // SRtp_7 //",
    "GR13sratrppu:14": " jñānāni siddhayo mokṣā api tasyāvabodhanāt /",
    "GR13sratrppu:15": " etadeva parā kāṣṭhā mokṣākhyāṇorvicārataḥ // SRtp_8 //",
    "GR13sratrppu:16": " śrotavyametadāptoktyā mantavyaṃ copapattibhiḥ /",
    "GR13sratrppu:17": " dhyeyaṃ ca yogamārgeṇa śaktipātoditātmabhiḥ // SRtp_9 //",
    "GR13sratrppu:18": " āptoktiratra siddhāntaḥ śiva evāptimān yataḥ /",
    "GR13sratrppu:19": " na tābhyāṃ sadṛśaḥ kaścic chreya āptividhāyakaḥ // SRtp_10 //",
    "GR13sratrppu:20": " siddhānta eva siddhāntaḥ pūrvapakṣāstataḥ pare /",
    "GR13sratrppu:21": " āptastu śiva evaikaḥ śivānye tvaśivā matāḥ // SRtp_11 //",
    "GR13sratrppu:22": " siddhāntaḥ sevyate sadbhiḥ śaktipātapavitritaiḥ /",
    "GR13sratrppu:23": " kāmakāritayānyaistu nindyate paśuśāstravat // SRtp_12 //",
    "GR13sratrppu:24": " na hi kastūrikāmodaḥ puruṣaiḥ pratihanyate /",
    "GR13sratrppu:25": " hetubhiḥ sādhyate kintu dhanyairāghrāyate sadā // SRtp_13 //",
    "GR13sratrppu:26": " vedāntaiśca kulāmnāyais tathānyaiḥ pratipādyate /",
    "GR13sratrppu:27": " ānandavipralabdhānām ānandopahitā citiḥ // SRtp_14 //",
    "GR13sratrppu:28": " cinmahodadhigāmbhīryam avasīyeta sūribhiḥ /",
    "GR13sratrppu:29": " avagāhya parānanda- laharī yadi notkṣipet // SRtp_15 //",
    "GR13sratrppu:30": " tadatra kathitaṃ sarva- srotasāṃ jyāyasi prabhoḥ /",
    "GR13sratrppu:31": " udakṣeṇordhvavaktreṇa tatastadavadhārayet // SRtp_16 //",
    "GR13sratrppu:32": " hetūnapi parīkṣāyai lakṣayet tasya śāstrataḥ /",
    "GR13sratrppu:33": " na hyatra śemuṣī śuddhā vipulāpi pragalbhate // SRtp_17 //",
    "GR13sratrppu:34": " alaukikāni sūkṣmāṇi gopitāni śivena ca /",
    "GR13sratrppu:35": " trīṇi ratnāni ko vetti siddhāntena vinā svayam // SRtp_18 //",
    "GR13sratrppu:36": " hetūnapi kutarkāndha- tamasārīn manīṣayā /",
    "GR13sratrppu:37": " tadvadyogaṃ ca ko vetti sabījābījalakṣaṇam // SRtp_19 //",
    "GR13sratrppu:38": " siddhāntaḥ sevitaḥ sadbhir api kāmān prayacchati /",
    "GR13sratrppu:39": " sarvān sādhakacittasthān āptaścintāmaṇiryathā // SRtp_20 //",
    "GR13sratrppu:40": " tamāsevya mayāpyeṣā binduśaktiśivāśrayā /",
    "GR13sratrppu:41": " parīkṣā kriyate tatra bindurādau nirūpyate // SRtp_21 //",
    "GR13sratrppu:42": " jāyate 'dhvā yataḥ śuddho vartate yatra līyate /",
    "GR13sratrppu:43": " sa binduḥ paranādākhyaḥ nādabindvarṇakāraṇam // SRtp_22 //",
    "GR13sratrppu:44": " uttīrṇamāyāmbudhayo bhagnakarmamahārgalāḥ /",
    "GR13sratrppu:45": " aprāptaśivadhāmānas tridhā vijñānakevalāḥ // SRtp_23 //",
    "GR13sratrppu:46": " vidyāvidyādhipatayaḥ paśupūrvāḥ sadāśivāḥ /",
    "GR13sratrppu:47": " tatra vidyābhujaḥ pūrve mantrā vidyāśca nāmataḥ // SRtp_24 //",
    "GR13sratrppu:48": " vidyeśvaraniyojyāste saṃkhyayā saptakoṭayaḥ /",
    "GR13sratrppu:49": " teṣāṃ purāṇi viyāyāṃ vāmādīni yathottaram // SRtp_25 //",
    "GR13sratrppu:50": " sphītāni nava jātāni tanubhogendriyādibhiḥ /",
    "GR13sratrppu:51": " madhyāḥ praśāntakaluṣā vidyeśāḥ śivatejasaḥ // SRtp_26 //",
    "GR13sratrppu:52": " adhikāramalopetās tattvamaiśaṃ samāśritāḥ /",
    "GR13sratrppu:53": " śivārkakarasamparka- vikāsātmīyaśaktayaḥ // SRtp_27 //",
    "GR13sratrppu:54": " aṣṭāvanantapūrvāste yathāpūrvaṃ guṇādhikāḥ /",
    "GR13sratrppu:55": " tathā purāṇi tatraiṣām anantaḥ parameśvaraḥ // SRtp_28 //",
    "GR13sratrppu:56": " tatrāṇavaḥ pureṣvāsan nāpyanye tadvibhūtayaḥ /",
    "GR13sratrppu:57": " pare sadāśivasamāḥ patikṛtyādhikāriṇaḥ // SRtp_29 //",
    "GR13sratrppu:58": " mūrdhānamadhvanaḥ prāptāḥ prasanne parameśvare /",
    "GR13sratrppu:59": " tattvameṣāmasūtāṅga- purabhogādiśobhitam // SRtp_30 //",
    "GR13sratrppu:60": " sadāśivamadhiṣṭhātṛ- nāmnā te 'pi sadāśivāḥ /",
    "GR13sratrppu:61": " aṣṭādaśabhiradhvāyaṃ bhuvanaiḥ saha bhoktṛbhiḥ // SRtp_31 //",
    "GR13sratrppu:62": " tribhiśca tattvairuddiṣṭo viśuddhaḥ śivakartṛkaḥ /",
    "GR13sratrppu:63": " sadāśivāditattvaugho nityopādānakāraṇaḥ // SRtp_32 //",
    "GR13sratrppu:64": " vikāritvādyathā kumbhas tathā caiṣa tatastathā /",
    "GR13sratrppu:65": " pārthivo 'pi bhavetkumbho māyopādānakāraṇaḥ // SRtp_33 //",
    "GR13sratrppu:66": " vināśotpattimattvābhyāṃ pariṇāmitayā tathā /",
    "GR13sratrppu:67": " yadyadutpadyate vastu tanmāyeyaṃ yathā kalā // SRtp_34 //",
    "GR13sratrppu:68": " utpattināśau māyeya- dharmāvāha maheśvaraḥ /",
    "GR13sratrppu:69": " pariṇāmo hi vastūnāṃ pūrvāvasthāparicyuteḥ // SRtp_35 //",
    "GR13sratrppu:70": " avasthāntarasamprāptiḥ kṣīrasya dadhibhāvavat /",
    "GR13sratrppu:71": " dadhnaśca takravat tatra takrāvasthā nirūpyate // SRtp_36 //",
    "GR13sratrppu:72": " na dadhno nāpi dugdhasya pūrvāvasthe hi te mate /",
    "GR13sratrppu:73": " sadavasthaṃ hi vastvekaṃ pūrvaṃ kṣīraṃ tato dadhi // SRtp_37 //",
    "GR13sratrppu:74": " paścāttakraṃ tathā māyā vicitrapariṇāmataḥ /",
    "GR13sratrppu:75": " tattvatāttvikabhāvānām upādānamanaśvaram // SRtp_38 //",
    "GR13sratrppu:76": " tato nidarśanaṃ sādhu prasiddhoktaviśeṣaṇam /",
    "GR13sratrppu:77": " na māyā neśvaro nāṇur na śaktiḥ śuddhavartmanaḥ // SRtp_39 //",
    "GR13sratrppu:78": " upādānamato binduḥ pariśeṣeṇa labhyate /",
    "GR13sratrppu:79": " tathā hi māyā yā teṣāṃ kṣobhitānantatejasā // SRtp_40 //",
    "GR13sratrppu:80": " jalādikṣitiparyantaṃ tattvajātamasūta sā /",
    "GR13sratrppu:81": " aviśuddhajaḍatvena māyāmārgatayā tathā // SRtp_41 //",
    "GR13sratrppu:82": " duḥkhānuṣaṅgānmāyeya- kārmāṇavamalānvayaiḥ /",
    "GR13sratrppu:83": " sakalāṇūpabhogyatvāt pariṇāmodayairapi // SRtp_42 //",
    "GR13sratrppu:84": " māyā jaḍāntaravyāptā pariṇāmavatī ca yat /",
    "GR13sratrppu:85": " niṣpādane kalādīnāṃ śarīrādisamanvitam // SRtp_43 //",
    "GR13sratrppu:86": " puruṣaṃ gamayedeva parādhīnamasaṃśayam /",
    "GR13sratrppu:87": " suvarṇamiva karmāraṃ makuṭotpādakarmaṇi // SRtp_44 //",
    "GR13sratrppu:88": " saiṣā vikalpavijñāna- gocaraiva satī ca yat /",
    "GR13sratrppu:89": " kṣobhyate 'nantanāthena kumbhakāreṇa mṛd yathā // SRtp_45 //",
    "GR13sratrppu:90": " savikalpakavijñānaṃ citeḥ śabdānuvedhataḥ /",
    "GR13sratrppu:91": " sa tu śabdaścaturdhā vāg- vaikharyādivibhedataḥ // SRtp_46 //",
    "GR13sratrppu:92": " jāyate bindusaṃkṣobhād anantasyārthadarśane /",
    "GR13sratrppu:93": " vidyāśarīro bhagavān anantaḥ kṣobhako mataḥ // SRtp_47 //",
    "GR13sratrppu:94": " māyāyāḥ sā ca vidvadbhir baindavaṃ tattvamucyate /",
    "GR13sratrppu:95": " ato na māyopādānaṃ tathaivāyaṃ maheśvaraḥ // SRtp_48 //",
    "GR13sratrppu:96": " cetanatvādavṛttitvāt pariṇāmāt tatastathā /",
    "GR13sratrppu:97": " ātmā śaktiśca vijñeyau vistaro 'traiva vakṣyate // SRtp_49 //",
    "GR13sratrppu:98": " ito 'pi lakṣyate bindur aṇuvaiṣamyadarśanāt /",
    "GR13sratrppu:99": " dṛśyante pudgalāḥ kecid alpajñānakriyānvitāḥ // SRtp_50 //",
    "GR13sratrppu:100": " tebhyo 'dhikāḥ pare 'nye tu sarvajñā balaśālinaḥ /",
    "GR13sratrppu:101": " pudgalaścetano nityo vikārarahito mataḥ // SRtp_51 //",
    "GR13sratrppu:102": " vikāritve jaḍānitya- bhāvaḥ syād ghaṭakuḍyavat /",
    "GR13sratrppu:103": " tathaiva ca citiḥ śaktis tayorapyavikāriṇoḥ // SRtp_52 //",
    "GR13sratrppu:104": " bahudhā yadavasthānaṃ tadupādhivaśād bhavet /",
    "GR13sratrppu:105": " sampṛktā cidaṇoryena māyādyarthāvalokane // SRtp_53 //",
    "GR13sratrppu:106": " yadupādhervicitrā ca sa bindurbahuvṛttikaḥ /",
    "GR13sratrppu:107": " na karmaṇāṇorvaicitryam anapekṣeṇa jāyate // SRtp_54 //",
    "GR13sratrppu:108": " vaicitryamapi bhogasya sāpekṣeṇaiva tena yat /",
    "GR13sratrppu:109": " karmopabhogaṃ kurute vaicitryaṃ candanādayaḥ // SRtp_55 //",
    "GR13sratrppu:110": " tadeva yadi tatkuryāt kiṃ tairiti vilupyatām /",
    "GR13sratrppu:111": " pravṛttiḥ sarvabhūtānāṃ tyāgopādānakāraṇam // SRtp_56 //",
    "GR13sratrppu:112": " kiñcātiśāyikaṃ prāhus tamambaramanaśvaram /",
    "GR13sratrppu:113": " śivānāmasamaiśvarya- bhājāṃ bhogādhikārayoḥ // SRtp_57 //",
    "GR13sratrppu:114": " jyotirgaṇānāmākāśam iva bhūtādikāraṇam /",
    "GR13sratrppu:115": " bindureva vikalpākhyāṃ savikalpakabuddhiṣu // SRtp_58 //",
    "GR13sratrppu:116": " svavṛttibhedasambhedair ullikhan labhate citim /",
    "GR13sratrppu:117": " na cāyaṃ bhāvanāsaṃjñaḥ saṃskāro 'dhyakṣabhāvataḥ // SRtp_59 //",
    "GR13sratrppu:118": " saṃskārāḥ smṛtiliṅgā hi nāsmatpratyakṣagocarāḥ /",
    "GR13sratrppu:119": " na buddheḥ pariṇāmo vā māyordhvamapi sambhavāt // SRtp_60 //",
    "GR13sratrppu:120": " tathā vidyeśvaro 'nanto māyāmākramya tejasā /",
    "GR13sratrppu:121": " tataḥ sṛṣṭiṃ prakurute savikalpakabodhavān // SRtp_61 //",
    "GR13sratrppu:122": " aṇutvea sati kartṛtvād asmatpreṣyo yathā janaḥ /",
    "GR13sratrppu:123": " anye vṛttiparīṇāma- bhedavādaviśāradāḥ // SRtp_62 //",
    "GR13sratrppu:124": " guravaḥ kathayantyenam anyathoktaviśeṣaṇam /",
    "GR13sratrppu:125": " pariṇāmasya kartāyaṃ na tu vṛttestatastathā // SRtp_63 //",
    "GR13sratrppu:126": " idamevaṃ mayā kṣubdham iṣṭaṃ sampādayed dhruvam /",
    "GR13sratrppu:127": " iti jānāti yaḥ śaktaḥ sa kartā pariṇāminām // SRtp_64 //",
    "GR13sratrppu:128": " pariṇāmiṣvayaṃ dharmo vṛttimatsvanyathā bhavet /",
    "GR13sratrppu:129": " tathā hi sarvo nirdhūta- vikalpamavalokayan // SRtp_65 //",
    "GR13sratrppu:130": " vastu loko vijānāti savikalpakamanyathā /",
    "GR13sratrppu:131": " anantenāpi śabdānu- viddhavijñānapūrvakam // SRtp_66 //",
    "GR13sratrppu:132": " sarvaṃ cediha vijñātam iṣyetaiṣa karoti ca /",
    "GR13sratrppu:133": " savikalpaṃ vijānāmīty avabodhābhimānataḥ // SRtp_67 //",
    "GR13sratrppu:134": " vṛttireva matā bindoḥ paṭasyeva kuṭī tataḥ /",
    "GR13sratrppu:135": " nirvikalpakabodhe 'pi bindumīśo 'dhitiṣṭhati // SRtp_68 //",
    "GR13sratrppu:136": " naivaṃ vidyeśvaro māyām eṣā hi pariṇāminī /",
    "GR13sratrppu:137": " na vṛttipariṇāmābhyāṃ kartṛbhedo 'vadhāryate // SRtp_69 //",
    "GR13sratrppu:138": " kurvato 'pi kuṭīṃ buddhiḥ savikalpā hi dṛśyate /",
    "GR13sratrppu:139": " śabdatattvamaghoṣā vāg brahma kuṇḍalinī dhruvam // SRtp_70 //",
    "GR13sratrppu:140": " vidyāśaktiḥ parā nādo mahāmāyeti deśikaiḥ /",
    "GR13sratrppu:141": " bindurevaṃ samākhyāto vyomānāhatamityapi // SRtp_71 //",
    "GR13sratrppu:142": " catasro vṛttayastasya yābhirvyāptāstridhāṇavaḥ /",
    "GR13sratrppu:143": " vaikharī madhyamābhikhyā paśyantī sūkṣmasaṃjñitā // SRtp_72 //",
    "GR13sratrppu:144": " tatra sā vaikharī śrotra- grāhyā yārthasya vācikā /",
    "GR13sratrppu:145": " sthāneṣu vidhṛte vāyau kṛtavarṇaparigrahā // SRtp_73 //",
    "GR13sratrppu:146": " prayoktṝṇāmiyaṃ prāyaḥ prāṇavṛttinibandhanā /",
    "GR13sratrppu:147": " kevalaṃ buddhyupādānā kramād varṇānupāyinī // SRtp_74 //",
    "GR13sratrppu:148": " antaḥsaṃjalparūpā tu na śrotramupasarpati /",
    "GR13sratrppu:149": " prāṇavṛttimatikramya vartate madhyamāhvayā // SRtp_75 //",
    "GR13sratrppu:150": " avibhāgena varṇānāṃ sarvataḥ saṃhṛtikramāt /",
    "GR13sratrppu:151": " svayamprakāśā paśyantī māyūrāṇḍarasopamā // SRtp_76 //",
    "GR13sratrppu:152": " svarūpajyotirevāntaḥ sūkṣmā vāganapāyinī /",
    "GR13sratrppu:153": " yasyāṃ dṛṣṭasvarūpāyām adhikāro nivartate // SRtp_77 //",
    "GR13sratrppu:154": " [Agh: tataśca tadviṣayavivekavijñānābhāvādeva śabdabrahmavādinaḥ puruṣasamavāyinīṃ tāṃ manyanta ityāha---]",
    "GR13sratrppu:155": " puruṣe ṣoḍaśakale tāmāhuramṛtāhvayām /",
    "GR13sratrppu:156": " kevalaḥ paramānando ghoro nityoditaḥ prabhuḥ // SRtp_78 //",
    "GR13sratrppu:157": " nāstameti na codeti na śrānto na vikāravān /",
    "GR13sratrppu:158": " sarvabhūtāntaracaraḥ śabdabrahmātmako raviḥ // SRtp_79 //",
    "GR13sratrppu:159": " bhittvā yaṃ bodhakhaḍgena nirgacchantyaviśaṅkitāḥ /",
    "GR13sratrppu:160": " [Agh/ atra siddhāntamāha---]",
    "GR13sratrppu:161": " tāmeva vāṇīṃ sūkṣmākhyām āhurātmavido janāḥ // SRtp_80 //",
    "GR13sratrppu:162": " pratyātmaniyatā etā vṛttayo bandhanātmikāḥ /",
    "GR13sratrppu:163": " ābhyo viviktamātmānaṃ na hi paśyanti pudgalāḥ // SRtp_81 //",
    "GR13sratrppu:164": " paramātmaiva vāgātmā vāgevātmeti ca śruteḥ /",
    "GR13sratrppu:165": " vaikharī śrotraje bodhe madhyamā savikalpake // SRtp_82 //",
    "GR13sratrppu:166": " paśyantī madhyamotpāda- samudyogeṣu lakṣyate /",
    "GR13sratrppu:167": " yadāvṛttiraśeṣeṇa vilīnā cittasaṃśrayā // SRtp_83 //",
    "GR13sratrppu:168": " tadā sūkṣmā viśuddheva cidābhātyavivekataḥ /",
    "GR13sratrppu:169": " na so 'sti pratyayo 'ṇūnāṃ yaḥ śabdānugamādṛte // SRtp_84 //",
    "GR13sratrppu:170": " anuviddhamiha jñānaṃ sarvaṃ śabdena jāyate /",
    "GR13sratrppu:171": " Cf. Vākyapadīya I.131:",
    "GR13sratrppu:172": " na so 'sti pratyayo loke yaḥ śabdānugamād ṛte /",
    "GR13sratrppu:173": " anuviddham iva jñānaṃ sarvaṃ śabdena bhāsate /",
    "GR13sratrppu:174": " saiṣā caturvidhā vṛttir nivṛttyādikalāśrayāt // SRtp_85 //",
    "GR13sratrppu:175": " pañcadhā bhidyate bhūyaḥ kalāstā binduvṛttayaḥ /",
    "GR13sratrppu:176": " nivṛttiśca pratiṣṭhā ca vidyā śāntiśca pañcamī // SRtp_86 //",
    "GR13sratrppu:177": " śāntyatītāḥ kalā etā yābhivyāpto 'dhvapañcakam /",
    "GR13sratrppu:178": " tattvādhvā bhuvanādhvā ca varṇādhvā ca padātmakaḥ // SRtp_87 //",
    "GR13sratrppu:179": " mantrādhvā vyāpakasteṣāṃ kalādhvā bindumāśritaḥ /",
    "GR13sratrppu:180": " tyaktvaikamekaṃ samprāpya kalādiṣvajarāmaram // SRtp_88 //",
    "GR13sratrppu:181": " padamāsādyate pumbhir ato 'dhvānaḥ kalādayaḥ /",
    "GR13sratrppu:182": " kalādhvā varṇitaḥ pūrvaṃ nivṛttyādivibhedataḥ // SRtp_89 //",
    "GR13sratrppu:183": " vyāptiṃ tasyābhidhāsyāmi sādhārāṅkādhidevatām /",
    "GR13sratrppu:184": " sākārakāraṇāmātma- binduśaktiśivāśrayām // SRtp_90 //",
    "GR13sratrppu:185": " nivṛttikalā:---",
    "GR13sratrppu:186": " nivṛttau pārthivaṃ tattvaṃ purāṇyaṣṭottaraṃ śatam /",
    "GR13sratrppu:187": " teṣu kālānalādīnām anantāṇḍasya ṣaḍ bahiḥ // SRtp_91 //",
    "GR13sratrppu:188": " prācyādiṣu daśasvāsann āśāsvekaikaśo daśa /",
    "GR13sratrppu:189": " rudrāṇāṃ śatasaṃkhyānāṃ vīrabhadrasya copari // SRtp_92 //",
    "GR13sratrppu:190": " bhadrakālyāśca bhuvane kṣakāro 'rṇeṣu kīrtitaḥ /",
    "GR13sratrppu:191": " [Agh: tatra rudranāmānyeva bhuvanānāmapi nāmāni /",
    "GR13sratrppu:192": " bhuvanādayaśca paddhatyāmevāsmābhirvivicya darśitāḥ /",
    "GR13sratrppu:193": " Cross reference to his Paddhati,",
    "GR13sratrppu:194": " which means his commentary on this work may have been composed after 1157AD]",
    "GR13sratrppu:195": " ekāśītipadā devī pratisargapadakramāt // SRtp_93 //",
    "GR13sratrppu:196": " aṣṭāviṃśatisaṃkhyasitu padairatra pratiṣṭhitā /",
    "GR13sratrppu:197": " mantrāvajātahṛdayau tatra sā tu parā kalā // SRtp_94 //",
    "GR13sratrppu:198": " bhuvanādīnabhivyāpya pañca pañcasu vartate /",
    "GR13sratrppu:199": " pītaiṣā caturaśrā ca kaṭhinā vajralāñchitā // SRtp_95 //",
    "GR13sratrppu:200": " dhyātavyodyadanekārcir māṃsalā hṛdayāmbuje /",
    "GR13sratrppu:201": " tatpralīnāṇusaṃghasya saṃkalpo vinivartate // SRtp_96 //",
    "GR13sratrppu:202": " anāsādya phalaṃ tena nivṛttirabhidhīyate /",
    "GR13sratrppu:203": " brahmātra kāraṇaṃ mantraḥ sadyojāto 'dhidevatā // SRtp_97 //",
    "GR13sratrppu:204": " pratiṣṭhākalā:---",
    "GR13sratrppu:205": " pratiṣṭhāyāṃ tu catvāri kalāyāmavanīṃ vinā /",
    "GR13sratrppu:206": " bhūtāni pañca tanmātrāḥ pañca karmendriyāṇi ca // SRtp_98 //",
    "GR13sratrppu:207": " pañca buddhīndriyāṇyāsan mano'haṅkārabuddhayaḥ /",
    "GR13sratrppu:208": " avyaktamapi varṇāśca hādiṭāntā vilomataḥ // SRtp_99 //",
    "GR13sratrppu:209": " trayoviṃśatirāmnātāḥ ṣaṭpañcāśat purāṇi ca /",
    "GR13sratrppu:210": " jalatejo 'nilākāśa- buddhyavyakteṣvahaṅkṛtau // SRtp_100 //",
    "GR13sratrppu:211": " aṣṭāvaṣṭau padānyeka- viṃśatistatra saṃkhyayā /",
    "GR13sratrppu:212": " śiro vāmaśca mantrau dvau viṣṇuḥ kāraṇamucyate // SRtp_101 //",
    "GR13sratrppu:213": " sā tu śuklārdhacandrābhā nīlotpaladalāṅkitā /",
    "GR13sratrppu:214": " dhyātavyā galapadmāntar- bahulālokaśālinī // SRtp_102 //",
    "GR13sratrppu:215": " tatpralīnāṇusaṃghasya saṃkalpo 'rthaprasiddhaye /",
    "GR13sratrppu:216": " pratiṣṭhito yatastena pratiṣṭhā nāma sā kalā // SRtp_103 //",
    "GR13sratrppu:217": " vāmadevo hyadhiṣṭhātā vācyamantrātmako mataḥ /",
    "GR13sratrppu:218": " vidyākalā:---",
    "GR13sratrppu:219": " vidyāyāṃ sapta puruṣo rāgo niyatisaṃyutaḥ // SRtp_104 //",
    "GR13sratrppu:220": " vidyā kalā ca kālaśca māyātattvāni tatra tu /",
    "GR13sratrppu:221": " māyādibhuvanānāṃ ca vijñeyāḥ saptaviṃśatiḥ // SRtp_105 //",
    "GR13sratrppu:222": " ñādayo 'tra ghakārāntā varṇāḥ sapta vilomataḥ /",
    "GR13sratrppu:223": " [i.e. gha, ṅa, ca,",
    "GR13sratrppu:224": " cha, ja, jha,",
    "GR13sratrppu:225": " and ña in vidyākalā]",
    "GR13sratrppu:226": " padāni viṃśatirmantrau śikhāghorau vyavasthitau // SRtp_106 //",
    "GR13sratrppu:227": " rudro 'tra kāraṇaṃ mantro bahurūpo 'dhidevatā /",
    "GR13sratrppu:228": " sā tu sphuradanekārcis trikoṇā svastikāṅkitā // SRtp_107 //",
    "GR13sratrppu:229": " dhyātavyā tālupadmāntar- nīlāñjanasamadyutiḥ /",
    "GR13sratrppu:230": " tatpralīnāṇusaṃghasya saṃkalpo 'śeṣagocaraḥ // SRtp_108 //",
    "GR13sratrppu:231": " savārthadyotako yena tena vidyeti gīyate /",
    "GR13sratrppu:232": " śāntikalā:---",
    "GR13sratrppu:233": " śāntau tu trīṇi tattvāni daśāṣṭau bhuvanāni ca // SRtp_109 //",
    "GR13sratrppu:234": " kathitānyatra varṇāstu gādikāntāstrayo matāḥ /",
    "GR13sratrppu:235": " [i.e. ka, kha, and ga;",
    "GR13sratrppu:236": " in śāntikalā]",
    "GR13sratrppu:237": " padānyekādaśātrāsan mantrau vaktratanucchadau // SRtp_110 //",
    "GR13sratrppu:238": " bhuvanādīnyabhivyāpya pañca ṣaḍbindulāñchitā /",
    "GR13sratrppu:239": " ṣaṭkoṇoditamalpānta- sahasrakiraṇadyutiḥ // SRtp_111 //",
    "GR13sratrppu:240": " dhyātavyā sā parā śaktir bhrūmadhyakamalodare /",
    "GR13sratrppu:241": " tatpralīnāṇusaṃghasya dveṣarāgādyabhāvataḥ // SRtp_112 //",
    "GR13sratrppu:242": " saṃkalpasya praśāntatvāc chāntireṣā nigadyate /",
    "GR13sratrppu:243": " īśvaraḥ kāraṇaṃ tatra mantrastatpuruṣāhvayaḥ // SRtp_113 //",
    "GR13sratrppu:244": " tadadhiṣṭhāyako jñeyaḥ puruṣastvadhidevatā /",
    "GR13sratrppu:245": " atra ca trīṇi tattvāni pañcamī tu parā kalā // SRtp_114 //",
    "GR13sratrppu:246": " śāntyatītakalā:---",
    "GR13sratrppu:247": " śivatattvātmakaṃ tatra purāṇi daśa pañca ca /",
    "GR13sratrppu:248": " varṇā visargapūrvā ye ṣoḍaśa svarasaṃjñitāḥ // SRtp_115 //",
    "GR13sratrppu:249": " [i.e: a ā i ī u ū ṛ ṝ ḷ ḹ e ai o au aṃ aḥ = all vowels in śāntyatītakalā]",
    "GR13sratrppu:250": " omityādyaṃ padaṃ mantrāḥ śivāstreśānaśabditāḥ /",
    "GR13sratrppu:251": " śāntyatītā ca pañcādhva- garbhiṇī paramā kalā // SRtp_116 //",
    "GR13sratrppu:252": " cintanīyā mahākāśa- svarūpā mūrdhapaṅkaje /",
    "GR13sratrppu:253": " īśāno mantrarāḍenām adhitiṣṭhati kāraṇam // SRtp_117 //",
    "GR13sratrppu:254": " devaḥ sadāśivastatra kalādhveti prakīrtitaḥ /",
    "GR13sratrppu:255": " vyāpako bhuvanādīnām abhivyāptaḥ sa bindunā // SRtp_118 //",
    "GR13sratrppu:256": " binduḥ śaktyā śivenaiṣā nānyena vyāpyate śivaḥ /",
    "GR13sratrppu:257": " sa hi devaḥ samāvṛtya svaśaktyānanyabhūtayā // SRtp_119 //",
    "GR13sratrppu:258": " sarvamākramya ca tayā vijānāti karoti ca /",
    "GR13sratrppu:259": " anyasyānyatra sadbhāvaḥ sarvadāvyabhicāriṇī // SRtp_120 //",
    "GR13sratrppu:260": " vyāptirāptapadārthātma- lābhasthitinibandhanam /",
    "GR13sratrppu:261": " dvidhā sā sannidhāvekā paramātmavidhānataḥ // SRtp_121 //",
    "GR13sratrppu:262": " tatra sannidhimātreṇa vidadhātyakhilaṃ citiḥ /",
    "GR13sratrppu:263": " yathārko dinaceṣṭānāṃ sannidherupakārakaḥ // SRtp_122 //",
    "GR13sratrppu:264": " bindurātmani nādādīn adhvanaḥ ṣaḍapi kramāt /",
    "GR13sratrppu:265": " vicitraiḥ pariṇāmaistair vidadhāti śiveritaḥ // SRtp_123 //",
    "GR13sratrppu:266": " yathā mṛtkalaśādīni kulālādhiṣṭhitā satī /",
    "GR13sratrppu:267": " yena yad vyāpyate vastu pariṇāmitayā svayam // SRtp_124 //",
    "GR13sratrppu:268": " sā tasya vikṛtiḥ proktā hemnastu makuṭo yathā /",
    "GR13sratrppu:269": " bindunā vyāpyate yo 'sau ṣaḍvidho 'dhvā kalādikaḥ // SRtp_125 //",
    "GR13sratrppu:270": " sā tasya vikṛtistena vyāptatvānnādabinduvat /",
    "GR13sratrppu:271": " kecidācakṣate binduḥ samavaiti śive tataḥ // SRtp_126 //",
    "GR13sratrppu:272": " dṛkśaktivat kriyāśaktir iyaṃ kuṇḍalinī parā /",
    "GR13sratrppu:273": " dve śaktī samavāyinyau śive jñānakriyātmike // SRtp_127 //",
    "GR13sratrppu:274": " ādyā tu saṃvid vijñānaṃ kriyā kuṇḍalinī parā /",
    "GR13sratrppu:275": " jñānaśaktyā vijānāti kriyayā kurute jagat // SRtp_128 //",
    "GR13sratrppu:276": " kriyā hi phaladā puṃsāṃ na jñānaṃ syāt phalapradam /",
    "GR13sratrppu:277": " tābhyāṃ na virahastasya te ca na staḥ śivaṃ vinā // SRtp_129 //",
    "GR13sratrppu:278": " tayoḥ prasaratoḥ sāmye tattvātmā syāt sadāśivaḥ /",
    "GR13sratrppu:279": " īśādhikakriyāśaktyor vidyājñānātiriktayoḥ // SRtp_130 //",
    "GR13sratrppu:280": " tattveṣu teṣu vijñāna- kevalānāṃ mahātmanām /",
    "GR13sratrppu:281": " bhuvanāni vicitrāṇi svabhāvalalitāḥ priyāḥ // SRtp_131 //",
    "GR13sratrppu:282": " bhogānapyaparimlānān aṅgāni karaṇāni ca /",
    "GR13sratrppu:283": " vidadhāti śivaḥ śakter ananyāyāḥ kriyātmanaḥ // SRtp_132 //",
    "GR13sratrppu:284": " nādādīnapi tenaiṣa kartā śuddhādhvano mataḥ /",
    "GR13sratrppu:285": " ato nāyaṃ pṛthak śakteḥ śaktireva kriyātmikā // SRtp_133 //",
    "GR13sratrppu:286": " samavetā śive bindur iti tatrābhidhīyate /",
    "GR13sratrppu:287": " so 'yamātmani tattvaugham anekabhuvanāvalim // SRtp_134 //",
    "GR13sratrppu:288": " vidadhad vividhānalpa- tanubhogendriyādikam /",
    "GR13sratrppu:289": " bindurākhyāyate yuktyā pariṇāmī pradhānavat // SRtp_135 //",
    "GR13sratrppu:290": " pariṇāmi ca yadvastu tadavaśyaṃ jaḍātmakam /",
    "GR13sratrppu:291": " yathā kṣīraṃ jaḍatve 'sya samavāyaḥ kathaṃ śive // SRtp_136 //",
    "GR13sratrppu:292": " sa hi tādātmyasambandho jaḍena jaḍimāvahaḥ /",
    "GR13sratrppu:293": " śivasyānupamākhaṇḍa- cidghanaikasvarūpiṇaḥ // SRtp_137 //",
    "GR13sratrppu:294": " yastvenaṃ manyate mohāj jaḍadhīrjaḍamīśvaram /",
    "GR13sratrppu:295": " na tasya yuktiḥ śāstraṃ vā nātmā nāsti ca devatā // SRtp_138 //",
    "GR13sratrppu:296": " sa varjanīyo vidvadbhiḥ sarvāstikabahiṣkṛtaḥ /",
    "GR13sratrppu:297": " kriyayā hetubhūtatvāt kriyāśaktiścideva yat // SRtp_139 //",
    "GR13sratrppu:298": " binduranyo na māyordhvam acidastīti cetanam /",
    "GR13sratrppu:299": " jāyate 'dhvā kutaḥ śuddhaḥ kva vā līyeta kena vā // SRtp_140 //",
    "GR13sratrppu:300": " ṣoḍhā bhavedayaṃ tattva- bhuvanādivibhedataḥ /",
    "GR13sratrppu:301": " vijñānakevalāstredhā kathaṃ kasmācca te punaḥ // SRtp_141 //",
    "GR13sratrppu:302": " vimucyerannṛte bindos tadvaicitryavidhāyinaḥ /",
    "GR13sratrppu:303": " na hi cit pariṇāmena kurute tadaśeṣataḥ // SRtp_142 //",
    "GR13sratrppu:304": " caitanyabhāvādityagre vakṣyate śaktinirṇaye /",
    "GR13sratrppu:305": " Agh: sādhitaṃ cāsmābhistattvaprakāśavṛttau vistareṇa",
    "GR13sratrppu:306": " The commentary on this work postdates tattvaprakāśavṛtti",
    "GR13sratrppu:307": " parāśaṅkā--",
    "GR13sratrppu:308": " syādeṣa kalpitāneka- bhedaḥ kāryaviśeṣataḥ // SRtp_143 //",
    "GR13sratrppu:309": " eka eva śivo naika- śaktimāniti cenmatam /",
    "GR13sratrppu:310": " māyeyo 'pi tathā tu syād adhvā yuktyaviśeṣataḥ // SRtp_144 //",
    "GR13sratrppu:311": " yathāsvaṃ hetubhiḥ śāstraiḥ pratyakṣairapi yoginām /",
    "GR13sratrppu:312": " prasiddhānadhvanaḥ śuddhān pratyācaṣṭe kathaṃ sudhīḥ // SRtp_145 //",
    "GR13sratrppu:313": " viśiṣṭe paramodāra- dātarīśe yathāgamam /",
    "GR13sratrppu:314": " pravṛttirupabhogāya mokṣāya ca nigadyate // SRtp_146 //",
    "GR13sratrppu:315": " sadāśivapadaṃ yogāc caryāto vātha dīkṣayā /",
    "GR13sratrppu:316": " prāpyate cittabhedena mokṣo vātha catuṣṭayāt // SRtp_147 //",
    "GR13sratrppu:317": " [N.B. This is a quotation of Mat VP 26:63]",
    "GR13sratrppu:318": " iti bhogaḥ samākhyātaḥ sadāśivapadaṃ mahat /",
    "GR13sratrppu:319": " na tatra māyopādānaṃ tanubhogādi jāyate // SRtp_148 //",
    "GR13sratrppu:320": " viśuddhatvādataḥ siddhaḥ śuddhādhvā copabhuktaye /",
    "GR13sratrppu:321": " kiñca māyā prayojyena kartrā kenāpyadhiṣṭhitā // SRtp_149 //",
    "GR13sratrppu:322": " upādānaṃ kalādīnāṃ kalāvyāptasvarūpiṇī /",
    "GR13sratrppu:323": " yathā mṛtkalaśādīnāṃ kulālena tathā hyasau // SRtp_150 //",
    "GR13sratrppu:324": " prayojyaḥ paśubhāvena kartā heturmaheśvaraḥ /",
    "GR13sratrppu:325": " ajño janturanīśo 'yam ātmakārye 'pi kīrtitaḥ // SRtp_151 //",
    "GR13sratrppu:326": " Cf. Vāyavīya pūrva 5:63:",
    "GR13sratrppu:327": " ajño janturanīśo 'yamātmanaḥ sukhaduḥkhayoḥ /",
    "GR13sratrppu:328": " īśvaraprerito gacchet svargaṃ vā śvabhrameva vā // 63 //",
    "GR13sratrppu:329": " which is quoted in Sarvadarśanasaṃgraha under śaivadarśanam",
    "GR13sratrppu:330": " on p.176 of 3rd Ed. of Abhyankar's text (BORI, 1978)",
    "GR13sratrppu:331": " IT also occurs as Mahābhārata 3.31:",
    "GR13sratrppu:332": " 27 and is cited",
    "GR13sratrppu:333": " as Aagamaḍambara 3:",
    "GR13sratrppu:334": " 30 and in Nyāyamañjarī I, p.511.",
    "GR13sratrppu:335": " Cf. also Pauṣkara 1:86:",
    "GR13sratrppu:336": " ajño janturanīśo 'yamātmā yasmād dvijarṣabhāḥ /",
    "GR13sratrppu:337": " so a.pi sāpekṣa eva syāt svapravṛttau ghaṭādivat // 86 //",
    "GR13sratrppu:338": " īśvarapreritaḥ kuryāc chubhaṃ vā yadi vāśubham /",
    "GR13sratrppu:339": " prayojyatvāccharīrādi- yukto 'nantaḥ kulālavat // SRtp_152 //",
    "GR13sratrppu:340": " māyāyāḥ kṣobhako yena śarīreṇendriyeṇa ca /",
    "GR13sratrppu:341": " deśādinā sa siddho 'dhvā viśuddhaḥ śivaśāsane // SRtp_153 //",
    "GR13sratrppu:342": " avasthāmapare bindor māyāmāhurvipaścitaḥ /",
    "GR13sratrppu:343": " kalāvyāptasvarūpā ca pudgalādhiṣṭhitā ca yat // SRtp_154 //",
    "GR13sratrppu:344": " tathaiva prakṛtisteṣāṃ sthūlā sūkṣmā paretyasau /",
    "GR13sratrppu:345": " mahāmāyā bhavet tredhā tatra sthūlā guṇātmikā // SRtp_155 //",
    "GR13sratrppu:346": " buddhyādibhogyajananī prakṛtiḥ puruṣasya sā /",
    "GR13sratrppu:347": " sūkṣmā kalāditattvānām avibhāgasvarūpiṇī // SRtp_156 //",
    "GR13sratrppu:348": " jananī mohinī māyā sarvāśuddhādhvakāraṇam /",
    "GR13sratrppu:349": " mantrayoniḥ parā māyā nityā kuṇḍalinī tu yā // SRtp_157 //",
    "GR13sratrppu:350": " upādānaṃ śarīrāṇāṃ vidyāvidyeśvarātmanām /",
    "GR13sratrppu:351": " kāryātmikā sā māyeyaṃ pariṇāmavatī ca yat // SRtp_158 //",
    "GR13sratrppu:352": " śarīrendriyasaṃyuktaṃ kartāraṃ sādhayet tataḥ /",
    "GR13sratrppu:353": " viśuddhasyādhvanaḥ siddhir anivāryāvatiṣṭhate // SRtp_159 //",
    "GR13sratrppu:354": " yeṣāṃ māyā mate 'nityā kalāvidyādikāraṇam /",
    "GR13sratrppu:355": " na teṣāmasito mārgaḥ kalāśuddhyā viśuddhyati // SRtp_160 //",
    "GR13sratrppu:356": " kalā hi śodhitāḥ pañca nivṛttyādyā viśuddhaye /",
    "GR13sratrppu:357": " tattvādīnāmato bindoḥ kāryamadhvā viśeṣataḥ // SRtp_161 //",
    "GR13sratrppu:358": " na tu vyāpakamātrāṇāṃ śuddhyā śuddhirmatādhvasu /",
    "GR13sratrppu:359": " anupādānarūpāṇāṃ kalānāṃ nityaśuddhayoḥ // SRtp_162 //",
    "GR13sratrppu:360": " śivaśaktyorviśuddhyaiva sadā śuddhiprasaṅgataḥ /",
    "GR13sratrppu:361": " ityākhyātā mahāmāyā sarvādhvaprakṛtiḥ parā // SRtp_163 //",
    "GR13sratrppu:362": " ācāryaistairaśeṣādhva- kāryavādavicakṣaṇaiḥ /",
    "GR13sratrppu:363": " anye tu kathayantyatra māyāmadhvasvanaśvarīm // SRtp_164 //",
    "GR13sratrppu:364": " upādānaṃ kalādīnām abhivyāptāṃ ca bindunā /",
    "GR13sratrppu:365": " śuddhiśca tādṛśī jñeyā tayorāgamavedibhiḥ // SRtp_165 //",
    "GR13sratrppu:366": " yayā vyāpakaśuddhyaiva viśuddhiritarāśrayā /",
    "GR13sratrppu:367": " mantrayonirmahāmāyā yā parigrahavartinī // SRtp_166 //",
    "GR13sratrppu:368": " śivasya śaktirākrāntā yayā sarve 'pi pudgalāḥ /",
    "GR13sratrppu:369": " seyaṃ kriyātmikā śaktir īśvarī sarvadoditā // SRtp_167 //",
    "GR13sratrppu:370": " vartamānā paśuṣveva pāśatvena vyavasthitā /",
    "GR13sratrppu:371": " paśūn vartayate nityaṃ nānāyoniṣvaniścitā // SRtp_168 //",
    "GR13sratrppu:372": " svaparāmarśavīryeṇa bhogamokṣau prayacchati /",
    "GR13sratrppu:373": " sā bhogasādhanopāya- pratyayodayahetunā // SRtp_169 //",
    "GR13sratrppu:374": " śabdānuvedhena sadā mohayedavivecitā /",
    "GR13sratrppu:375": " sarvathaivāmṛtaprāpteḥ pṛthakkāraṃ pratanvatī // SRtp_170 //",
    "GR13sratrppu:376": " tato 'bhūd viṣayābhoga- prītilālasacetasaḥ /",
    "GR13sratrppu:377": " jñānaṃ parāmṛtopāya- hetuḥ parikaraḥ paśoḥ // SRtp_171 //",
    "GR13sratrppu:378": " tacca śabdānuvedhena śabdarāśerabhūdasau /",
    "GR13sratrppu:379": " śabdarāśiśca bindūttho bindurnādādasāvapi // SRtp_172 //",
    "GR13sratrppu:380": " bindoranāhatādeṣa kāraṇaṃ śuddhavartmanaḥ /",
    "GR13sratrppu:381": " tatra bhoktṛtayā bhogaiḥ śarīrendriyagocaraiḥ // SRtp_173 //",
    "GR13sratrppu:382": " malaḥ karma ca māyā ca viśuddhamanumīyate /",
    "GR13sratrppu:383": " māyaiva kāraṇaṃ śuddhā- śuddhayormalakarmaṇoḥ // SRtp_174 //",
    "GR13sratrppu:384": " aśuddhayoraśuddhaiva māyāto dvividhā matā /",
    "GR13sratrppu:385": " bindorviveke sahasā cchidyate malakambukaḥ // SRtp_175 //",
    "GR13sratrppu:386": " māyāpuruṣaviveke tu dharmādharmatuṣakṣayaḥ /",
    "GR13sratrppu:387": " uttirṇamāyamātmānaṃ mahāmāyānuṣaṅgiṇam // SRtp_176 //",
    "GR13sratrppu:388": " uddiśya śaktirīśasya bindoḥ kṣobhāya vartate /",
    "GR13sratrppu:389": " yathodadhiruparyeva vikarotyanileraṇāt // SRtp_177 //",
    "GR13sratrppu:390": " tathaikadeśato binduḥ śaktervyāpnoti cākhilam /",
    "GR13sratrppu:391": " evaṃ māyaikadeśena vikaroti tathākhilam // SRtp_178 //",
    "GR13sratrppu:392": " vyāpnoti kāryamātmīyaṃ tathaivāvyaktamiṣyate /",
    "GR13sratrppu:393": " tatrākṣubdhe bhavedbhogo bindāvānandarūpiṇi // SRtp_179 //",
    "GR13sratrppu:394": " kṣubdhe 'dhikāro devasya layo 'tikrāntabindukaḥ /",
    "GR13sratrppu:395": " ekaiva khalu cicchaktiḥ śivasya samavāyinī // SRtp_180 //",
    "GR13sratrppu:396": " trividhopādhisambhedāl layabhogādhikāriṇī /",
    "GR13sratrppu:397": " tayaitayābhisambandhād eko devastridhā bhavet // SRtp_181 //",
    "GR13sratrppu:398": " śivaḥ sadāśivo 'dhīśo layabhogādhikāravān /",
    "GR13sratrppu:399": " śaktirapratighodāra- marīcinicayātmikā // SRtp_182 //",
    "GR13sratrppu:400": " nityoditānavacchinnā nirvikalpasvarūpiṇī /",
    "GR13sratrppu:401": " nirāvaraṇavirdvandva- nirupādānavaibhavā // SRtp_183 //",
    "GR13sratrppu:402": " vividhopādhisambandha- vivartabhidurodayā /",
    "GR13sratrppu:403": " śāntoditaprapañcādi- binduvyāptipaṭīyasī // SRtp_184 //",
    "GR13sratrppu:404": " parānapekṣānanyātma- prakāśyā sarvatomukhī /",
    "GR13sratrppu:405": " ādimadhyāntarahitā rahitā sarvabandhanaiḥ // SRtp_185 //",
    "GR13sratrppu:406": " niṣṭhā kāṣṭhā parā sūkṣmā vastumātrātilālasā /",
    "GR13sratrppu:407": " citireva matāmlāna- mahimā parameṣṭhinaḥ // SRtp_186 //",
    "GR13sratrppu:408": " śivasyānāhitāpūrva- viśeṣasyaiva sannidhau /",
    "GR13sratrppu:409": " tayaitayābhisambandha- viśeṣānnityarūpayā // SRtp_187 //",
    "GR13sratrppu:410": " vikaroti vicitrābhir vṛttibhiḥ sthagayanniva /",
    "GR13sratrppu:411": " bindurāpūrayannādair āṇavaṃ cinnabho muhuḥ // SRtp_188 //",
    "GR13sratrppu:412": " saridvānabhisambandhād indunārkasya sannidhau /",
    "GR13sratrppu:413": " vikaroti yathā lolaiḥ kallolairnādayannabhaḥ // SRtp_189 //",
    "GR13sratrppu:414": " saiṣā śivāśrayā śaktir amoghā balaśālinī /",
    "GR13sratrppu:415": " ekānekavibhāgeva kāryabhedād vibhāvyate // SRtp_190 //",
    "GR13sratrppu:416": " yathaikā savituḥ śaktir dānādānādikarmabhiḥ /",
    "GR13sratrppu:417": " icchākāryamanicchāpi kurvāṇecchā cidavyayā // SRtp_191 //",
    "GR13sratrppu:418": " jñānamajñānarūpaivam akriyāpi kriyā tathā /",
    "GR13sratrppu:419": " yad yasyāḥ kāryamāmnāya- lokābhyāmavadhāritam // SRtp_192 //",
    "GR13sratrppu:420": " tadetadrūpiṇī śaktiḥ kurute 'cintyavaibhavā /",
    "GR13sratrppu:421": " kāmānapi bahūnekaḥ kalpavṛkṣaḥ prayacchati // SRtp_193 //",
    "GR13sratrppu:422": " cintāmaṇiśca vividhān acintyamahimā yathā /",
    "GR13sratrppu:423": " tathānāhitasaṃskāra- viśeṣaikasvarūpiṇī // SRtp_194 //",
    "GR13sratrppu:424": " cidacintyā vibhoḥ śaktir aśeṣārthakriyāvidhau /",
    "GR13sratrppu:425": " na jāyate na mriyate kṣīyate na ca vardhate // SRtp_195 //",
    "GR13sratrppu:426": " citiḥ śaktiḥ prakāśatvād ajaḍatvācca yat punaḥ /",
    "GR13sratrppu:427": " utpadyate naśyati vā cinotyapacinoti ca // SRtp_196 //",
    "GR13sratrppu:428": " tadaprakāśarūpaṃ vā jaḍaṃ vā dṛśyate yathā /",
    "GR13sratrppu:429": " śarīrādi tathā nāsau tasmānnaiṣā vikāriṇī // SRtp_197 //",
    "GR13sratrppu:430": " tābhyāmevopadeśābhyāṃ pariṇāmo nirākṛtaḥ /",
    "GR13sratrppu:431": " bodhaśakterabodhasya pariṇāmo hi dṛśyate // SRtp_198 //",
    "GR13sratrppu:432": " pariṇāmāparimlānaṃ śāśvataṃ śivamāśritā /",
    "GR13sratrppu:433": " samavāyena tādātmyān na hi cit pariṇāmiṇī // SRtp_199 //",
    "GR13sratrppu:434": " nityaiṣāśeṣakāryāṇāṃ kāraṇatvād yatheśvaraḥ /",
    "GR13sratrppu:435": " sattve kāraṇaśūnyatvād api binduvadiṣyate // SRtp_200 //",
    "GR13sratrppu:436": " tathā hi tāṃ samāśritya santo 'nye śāśvatī satī /",
    "GR13sratrppu:437": " yatsiddhau jagataḥ siddhir yadasiddhau na kiñcana // SRtp_201 //",
    "GR13sratrppu:438": " tatsattā sādhyate kasya kena vā pratipādyate /",
    "GR13sratrppu:439": " tāmetāmadvayāmeke kīrtayanti vipaścitaḥ // SRtp_202 //",
    "GR13sratrppu:440": " citiṃ sadasadākāra- vivartollāsaśālinīm /",
    "GR13sratrppu:441": " yathā rajjurahicchidra- mālāvibhramakāriṇī // SRtp_203 //",
    "GR13sratrppu:442": " na tānutpādayatyarthān asataḥ prathayatyasau /",
    "GR13sratrppu:443": " jñānamātraṃ tathaiveyam ekānekāyate bhramāt // SRtp_204 //",
    "GR13sratrppu:444": " seyaṃ bhrāntiranālambā sarvanyāyavirodhinī /",
    "GR13sratrppu:445": " vicārāllūnamūlatvād aheturbandhamokṣayoḥ // SRtp_205 //",
    "GR13sratrppu:446": " tasmānna baddho bandho 'nyo bandhakaśca vicārataḥ /",
    "GR13sratrppu:447": " nityamuktādvayānanta- saṃvidevāsti kevalam // SRtp_206 //",
    "GR13sratrppu:448": " kathaṃ punarayaṃ bheda- pratibhāso 'pi dṛśyate /",
    "GR13sratrppu:449": " vyavahārastu bhedātmā vijñeyo vaṭayakṣavat // SRtp_207 //",
    "GR13sratrppu:450": " tathā hi bhedo bhāvānāṃ na pratyakṣo 'kṣadhīryataḥ /",
    "GR13sratrppu:451": " bālamūkādivijñāna- tulyaivākalpanārthajā // SRtp_208 //",
    "GR13sratrppu:452": " sā vidhātrī padārthānāṃ na niṣedhati kiñcana /",
    "GR13sratrppu:453": " [Allusion, as Agh points out,",
    "GR13sratrppu:454": " to Brahmasiddhi 2:1:",
    "GR13sratrppu:455": " āhurvidhātṛ pratyakṣaṃ /",
    "GR13sratrppu:456": " na niṣeddhṛ vipaścitaḥ /",
    "GR13sratrppu:457": " yad viśeṣaṇavijñānaṃ śabdasaṃskārapūrvakam // SRtp_209 //",
    "GR13sratrppu:458": " deśakālādyapekṣākṣair udapādi na tatpunaḥ /",
    "GR13sratrppu:459": " arthasāmarthajaṃ jñānaṃ smṛtisaṅkalpavanmatam // SRtp_210 //",
    "GR13sratrppu:460": " nānumānāgamau tatra pramāṇaṃ tadabhāvataḥ /",
    "GR13sratrppu:461": " pratyakṣa eva tāvarthe vikalpaviṣayāvapi // SRtp_211 //",
    "GR13sratrppu:462": " svotthairnibaddhyate tasmāc chaṅkāpāśairvimūḍhadhīḥ /",
    "GR13sratrppu:463": " mucyate tebhya evāyaṃ bandhamokṣau na vastutaḥ // SRtp_212 //",
    "GR13sratrppu:464": " ityadvaitagrahāviṣṭāḥ pralapanto dayālubhiḥ /",
    "GR13sratrppu:465": " gurubhiḥ pratibodhyante siddhāntāgamadāyibhiḥ // SRtp_213 //",
    "GR13sratrppu:466": " yadyadvayeyaṃ saṃvittiḥ pramāṇairvyāvahārikaiḥ /",
    "GR13sratrppu:467": " sādhyeta taireva dṛḍhaṃ tasyāḥ syāt sadvitīyatā // SRtp_214 //",
    "GR13sratrppu:468": " prasiddhāḥ pṛthagevālaṃ dharmidṛṣṭāntahetavaḥ /",
    "GR13sratrppu:469": " aprasiddhasya dharmasya siddhyai vyāptyupabṛṃhitāḥ // SRtp_215 //",
    "GR13sratrppu:470": " na siddhaḥ sādhyate dharmo nāsiddhairapi taistathā /",
    "GR13sratrppu:471": " siddhyasiddhī ca sambhūya naikatra sthātumarhataḥ // SRtp_216 //",
    "GR13sratrppu:472": " sapakṣapakṣayorbhede pramāṇamanumā bhavet /",
    "GR13sratrppu:473": " aikye hi na tayorhetu- sādharmyaṃ tadabhāvataḥ // SRtp_217 //",
    "GR13sratrppu:474": " kasya kena kathaṃ vyāptir ityadvaitaprasiddhaye /",
    "GR13sratrppu:475": " prayukto bhedamākhyāti prayogaḥ svāṅgasiddhaye // SRtp_218 //",
    "GR13sratrppu:476": " advayeti niṣedho 'pi citi yujyeta tanmate(?) /",
    "GR13sratrppu:477": " dvaitabhāvastato 'nyatra siddhyet siddhāvapi dhruvam // SRtp_219 //",
    "GR13sratrppu:478": " pratijñā bhajyate teṣām āśāmātravijṛmbhitā /",
    "GR13sratrppu:479": " āgamo 'pi padaistaistaiḥ smāritārthaviśeṣataḥ // SRtp_220 //",
    "GR13sratrppu:480": " padārthajātaṃ saṃsarga- viśiṣṭaṃ kathayet katham /",
    "GR13sratrppu:481": " yadyadvayeyaṃ saṃvittiḥ svena syādabhidhitsitā // SRtp_221 //",
    "GR13sratrppu:482": " āgamaḥ kathamadvaitam anumānaṃ ca sādhayet /",
    "GR13sratrppu:483": " nivāryamāṇamaṅgaiḥ svair advaitakṣapaṇakṣamaiḥ // SRtp_222 //",
    "GR13sratrppu:484": " kiñca śabdāḥ parityajya mukhyamarthaṃ virodhataḥ /",
    "GR13sratrppu:485": " vartamānā hi dṛśyante gauṇe 'rthe lokavedayoḥ // SRtp_223 //",
    "GR13sratrppu:486": " gaurbrāhmaṇo 'yamādityo yūpa ityevamādayaḥ /",
    "GR13sratrppu:487": " naivaṃ heturadṛṣṭāyāṃ vyāptau sādhyaṃ na sādhayet // SRtp_224 //",
    "GR13sratrppu:488": " ato hetubalākrāntāḥ śrutayo dvaitamātmanām /",
    "GR13sratrppu:489": " mukhyamapyapahāyārthaṃ nutiṃ kurvanti saṃvidaḥ // SRtp_225 //",
    "GR13sratrppu:490": " pratyakṣamapi gṛhṇāti vastuno nirvikalpakam /",
    "GR13sratrppu:491": " bhedaṃ parebhyo vyāvṛtti- rūpaṃ yenopajāyate // SRtp_226 //",
    "GR13sratrppu:492": " jāyamānena nāmādi- viśeṣasmṛtipūrvakam /",
    "GR13sratrppu:493": " savikalpamasandigdhaṃ vyabhicāravivarjitam // SRtp_227 //",
    "GR13sratrppu:494": " pratyakṣasaṃjñaṃ vijñānam anyathā nopapadyate /",
    "GR13sratrppu:495": " agṛhītārthabhedasya tannāmādiviśeṣavat // SRtp_228 //",
    "GR13sratrppu:496": " anumānasya sāphalyam api bhedagrahe sati /",
    "GR13sratrppu:497": " vyāptigrahaṇasambandhe sāmānye siddhasādhanāt // SRtp_229 //",
    "GR13sratrppu:498": " api cānyatvamadvaita- bhedayorabhyupaiti cet /",
    "GR13sratrppu:499": " bhedaḥ siddhyedathānanya- bhāva evaṃ ca sādhyate // SRtp_230 //",
    "GR13sratrppu:500": " na hi dṛṣṭāntamātreṇa sādhyasiddhirbhavedataḥ /",
    "GR13sratrppu:501": " rajjūdāharaṇaṃ śiṣya- sammohāyaiva kevalam // SRtp_231 //",
    "GR13sratrppu:502": " nāpi saṃvitsamā rajjor viśeṣānupalabdhitaḥ /",
    "GR13sratrppu:503": " vivartamānā tairbhāvair jñānamātranivartakaiḥ // SRtp_232 //",
    "GR13sratrppu:504": " sā tu saṃvedavijñātā taistairbhāvairvivartate /",
    "GR13sratrppu:505": " maloparuddhadṛkśakter narasyevoḍurāṭ paśoḥ // SRtp_233 //",
    "GR13sratrppu:506": " [N.B. jalacandra example,",
    "GR13sratrppu:507": " again for vivarta]",
    "GR13sratrppu:508": " yathā taimiriko hetu- sahasreṇāpi tarkayan /",
    "GR13sratrppu:509": " ekamindumanekāṃstān bhūyobhūyaḥ samīksate // SRtp_234 //",
    "GR13sratrppu:510": " yathā vā pittasanduṣṭa- rasanaḥ svādu tarkayan /",
    "GR13sratrppu:511": " api tiktaṃ vijānāti payaḥ karaṇadoṣataḥ // SRtp_235 //",
    "GR13sratrppu:512": " yathā vāñjanasaṃyukte kvathyamāne ca vāriṇi /",
    "GR13sratrppu:513": " viduṣāmapi nīloṣṇa- pratyayāvavivekataḥ // SRtp_236 //",
    "GR13sratrppu:514": " tathā parīkṣitā samyag āgamaiḥ sopapattikaiḥ /",
    "GR13sratrppu:515": " vivartamānā jāteti naṣṭeti vividheti ca // SRtp_237 //",
    "GR13sratrppu:516": " jñānānivṛttiṃ gamayet kāraṇaṃ timirādivat /",
    "GR13sratrppu:517": " tacchivapraṇidhānena śivaśāstroditena ca // SRtp_238 //",
    "GR13sratrppu:518": " karmaṇaiva nivartyeta nānyathā jñānakoṭibhiḥ /",
    "GR13sratrppu:519": " timirādiryathārogya- śāstroktenaiva karmaṇā // SRtp_239 //",
    "GR13sratrppu:520": " deśakālanarānyatve 'pyanyathānavabhāsitaḥ /",
    "GR13sratrppu:521": " abādhitaḥ pramāṇaiśca vivartaḥ syāt kathaṃ citeḥ // SRtp_240 //",
    "GR13sratrppu:522": " prapañcaḥ kiñca māyeyaḥ pramāṇaireva sādhitaḥ /",
    "GR13sratrppu:523": " tasmādvivartate saṃvid aṇūnāmeva bandhanāt // SRtp_241 //",
    "GR13sratrppu:524": " vivartaḥ khalu cicchakter mithyāpariṇatiryayā /",
    "GR13sratrppu:525": " atadrūpāpi tadrūpa- rūpiṇīvānubhūyate // SRtp_242 //",
    "GR13sratrppu:526": " sa parasparasambaddhaś cidacidgocarastayoḥ /",
    "GR13sratrppu:527": " anyonyādhyāsasādhyatvād avivekakṛtodayaḥ // SRtp_243 //",
    "GR13sratrppu:528": " tatra cit svābhisambandha- buddhitattvāvivekataḥ /",
    "GR13sratrppu:529": " āropyātmani tadvṛtti- vikārānavikāriṇī // SRtp_244 //",
    "GR13sratrppu:530": " janmādīnanu jāteti naṣṭeti vividheti ca /",
    "GR13sratrppu:531": " sasukheti saduḥkheti svātmānaṃ darśayatyaṇoḥ // SRtp_245 //",
    "GR13sratrppu:532": " tadvajjaḍaṃ ca caitanyam āropyātmani cidguṇam /",
    "GR13sratrppu:533": " avivekena jānati bālo 'haṃ kṛśa ityataḥ // SRtp_246 //",
    "GR13sratrppu:534": " sarveṣāmaviveko 'yam aṇūnāṃ malahetukaḥ /",
    "GR13sratrppu:535": " [sarveṣāmaviveko conj;",
    "GR13sratrppu:536": " sarveṣāmaviko edV unmetrical]",
    "GR13sratrppu:537": " bhrāntipradhānasantāna- kandaścijjaḍavastunoḥ // SRtp_247 //",
    "GR13sratrppu:538": " na hi saṃvidviśeṣāṇāṃ viśiṣṭairjaḍavastubhiḥ /",
    "GR13sratrppu:539": " vivartabhedo yujyerann antarā dṛḍhabandhanam // SRtp_248 //",
    "GR13sratrppu:540": " tathā hi dehe 'haṃbuddhir na loṣṭe sāpi kasyacit /",
    "GR13sratrppu:541": " aṇoreva na sarveṣām ato bandhastayormataḥ // SRtp_249 //",
    "GR13sratrppu:542": " yāni yasyendriyāṇāsan narasya jñānakarmaṇoḥ /",
    "GR13sratrppu:543": " na tāni punaranyasya karaṇāni tayostathā // SRtp_250 //",
    "GR13sratrppu:544": " viśiṣṭaiva vivartāya cidviśeṣasya vāryate /",
    "GR13sratrppu:545": " buddhirna sarvā sarveṣāṃ tena bandhastayormataḥ // SRtp_251 //",
    "GR13sratrppu:546": " buddhyārūḍhaṃ sukhaṃ duḥkhaṃ kiñcit kenacideva yat /",
    "GR13sratrppu:547": " puṃsopabhujyate tena tayorbandho niyāmakaḥ // SRtp_252 //",
    "GR13sratrppu:548": " aviveko niyantā cet sa tayoreva kiṅkṛtaḥ /",
    "GR13sratrppu:549": " tena bandho 'sti bandhaśca pṛthageveśiturmataḥ // SRtp_253 //",
    "GR13sratrppu:550": " bandhavartī vimūḍhātmā mokṣastadbandhamocanam /",
    "GR13sratrppu:551": " galite sarvathā bandhe vimukte cāṇave male // SRtp_254 //",
    "GR13sratrppu:552": " sarvārthadyotikā śaktiḥ śivasyaiva vijṛmbhate /",
    "GR13sratrppu:553": " sarvāvaraṇanirmuktā śaktireṣā mahīyasī // SRtp_255 //",
    "GR13sratrppu:554": " alpīyāṃsaṃ samāvṛtya viṣayaṃ sā tu darśayet /",
    "GR13sratrppu:555": " parasaṃvitsvarūpāyāḥ śakterasati bandhane // SRtp_256 //",
    "GR13sratrppu:556": " paramātraṃ prakāśeta muktāṇūnāmanāratam /",
    "GR13sratrppu:557": " [Agh: malarahitatvena svaparaprakāśikāyā muktātmasaṃvidaḥ paramātraṃ parasya vastunaḥ sattāmātraṃ prakāśeta,",
    "GR13sratrppu:558": " na tu baddhātmavadasya viśeṣeṇa bhogyatayā prakāśata ityarthaḥ,",
    "GR13sratrppu:559": " tathātve muktasyāpi sukhaduḥkhādisaṃvedanena bhoktṛtvaprasaṅgāt]",
    "GR13sratrppu:560": " ato vimuktāḥ sarvajñā na tu cinmātravedinaḥ // SRtp_257 //",
    "GR13sratrppu:561": " sati bāhye tadajñānaṃ vastuni syāt tamaḥkṛtam /",
    "GR13sratrppu:562": " tamasācchādyamānā hi na te muktā bhavanti ca // SRtp_258 //",
    "GR13sratrppu:563": " vikalpo bindusaṃkṣobhāc chabdavedhena saṃvidām /",
    "GR13sratrppu:564": " jāyate malaruddhānām aṇūnāmarthadarśane // SRtp_259 //",
    "GR13sratrppu:565": " nirmalānāmasaṃkṣobhād bindostadbandhamokṣajā /",
    "GR13sratrppu:566": " nirvikalpārthasaṃvittis tadaharjātabālavat // SRtp_260 //",
    "GR13sratrppu:567": " yo yadā vartate bhāvo bhūto bhāvi ca tat tadā /",
    "GR13sratrppu:568": " [syntax of this line unclear;",
    "GR13sratrppu:569": " do we have a masculine-neuter switch in the middle?]",
    "GR13sratrppu:570": " yathārthasthitiṃ gṛḥnāti svasaṃvedyā cidavyayā // SRtp_261 //",
    "GR13sratrppu:571": " na te viśvasya kartāraḥ kartāsya śiva eva yat /",
    "GR13sratrppu:572": " na hi kartṛbahutvasya gamakaṃ vidyate kvacit // SRtp_262 //",
    "GR13sratrppu:573": " nityamuktoditācintya- prabhāvā śaktisaṃjñitā /",
    "GR13sratrppu:574": " saṃvidāśrayate śaśvac- chivaṃ paramakāraṇam // SRtp_263 //",
    "GR13sratrppu:575": " sa tayā jaḍamākramya sṛjatyavati hanti ca /",
    "GR13sratrppu:576": " tirodadhāti bhagavān anugṛhṇāti cātmanaḥ // SRtp_264 //",
    "GR13sratrppu:577": " kṛtyeṣu teṣu kartāsau trividhaḥ pañcasūcyate /",
    "GR13sratrppu:578": " śaktimānāhitodyogaḥ pravṛttaśceti deśikaiḥ // SRtp_265 //",
    "GR13sratrppu:579": " [Allusion to śaktodyuktaḥ pravṛttaśca kartā trividha iṣyate,",
    "GR13sratrppu:580": " which is quoted in KirV 3,",
    "GR13sratrppu:581": " ad Mat VP 3:20,",
    "GR13sratrppu:582": " and as Śataratnasaṅgraha 14. And note that here too it is attributed to humans with deśikaiḥ.]",
    "GR13sratrppu:583": " tatra śakto bhavedādyo niṣkalaḥ śivasaṃjñitaḥ /",
    "GR13sratrppu:584": " tasmin mukulitevāste kriyākhyā śaktiraiśvarī // SRtp_266 //",
    "GR13sratrppu:585": " saivonmiṣantī samprāpta- bindugarbhabharālasā /",
    "GR13sratrppu:586": " patyurāviṣkarotyuccaiḥ paramānandasantatim // SRtp_267 //",
    "GR13sratrppu:587": " sa tayā ramate nityaṃ samudyuktaḥ sadāśivaḥ /",
    "GR13sratrppu:588": " pañcamantratanuḥ śrīmān devaḥ sakalaniṣkalaḥ // SRtp_268 //",
    "GR13sratrppu:589": " mananāt sarvabhāvānāṃ trāṇāt saṃsārasāgarāt /",
    "GR13sratrppu:590": " mantrarūpā hi tacchaktir mananatrāṇadharmiṇī // SRtp_269 //",
    "GR13sratrppu:591": " [Agh: taduktam---`mananaṃ sarvaveditvaṃ trāṇaṃ saṃsāryanugrahaḥ /",
    "GR13sratrppu:592": " mananatrāṇadharmitvānmatra ityabhidhīyate' iti /",
    "GR13sratrppu:593": " eṣā ca vyutpattiḥ śivasya śaktervidyeśvarādīnāṃ ca samānaiva,",
    "GR13sratrppu:594": " ataśca vācakaśabdānāmupacāreṇa mantraśabdaprayogaḥ]",
    "GR13sratrppu:595": " kāryabhedādadhiṣṭhāna- vaśādekaiva pañcadhā /",
    "GR13sratrppu:596": " sā bhāti binduśāntyādi- pañcādhiṣṭheyagocarā // SRtp_270 //",
    "GR13sratrppu:597": " binduḥ śāntiḥ kalā vidyā pratiṣṭhā sanivṛttikā /",
    "GR13sratrppu:598": " bhogasthānāni pañcaiṣāṃ bindusaṃjñā śiveritā // SRtp_271 //",
    "GR13sratrppu:599": " kalānāmavibhāgo 'yaṃ pañcānāṃ bindusaṃjñitaḥ /",
    "GR13sratrppu:600": " tadgocarā parā mūrtir aparā kāryagocarā // SRtp_272 //",
    "GR13sratrppu:601": " yā taysa vimalā śaktiḥ śivasya samavāyinī /",
    "GR13sratrppu:602": " saiva mūrtiḥ kriyābhedāt sādākhyā tanurucyate // SRtp_273 //",
    "GR13sratrppu:603": " mahāmāyā samākrāntā śivena balaśālinā /",
    "GR13sratrppu:604": " bhogasthānaniviṣṭānāṃ nirmalānāṃ śivātmanām // SRtp_274 //",
    "GR13sratrppu:605": " tanubhogendriyasthāna- vijñānādi karoti yat /",
    "GR13sratrppu:606": " tatkāryaṃ sā kriyāśaktir asāvapi tathocyate // SRtp_275 //",
    "GR13sratrppu:607": " sarvajñānakriyārūpā śaktirekā hi śūlinaḥ /",
    "GR13sratrppu:608": " [QUOTATION of Moksa 25cd: sarvajñānakriyārūpā śaktirekaiva śūlinaḥ]",
    "GR13sratrppu:609": " icchājñānakriyādyā yat prabhavāḥ karyayonayaḥ // SRtp_276 //",
    "GR13sratrppu:610": " īśvarāṇāṃ śivānāṃ ca mahāmāyāmayāstathā /",
    "GR13sratrppu:611": " dehendriyādayaḥ śuddhāḥ subhagāḥ svadhikārakāḥ // SRtp_277 //",
    "GR13sratrppu:612": " seyaṃ kriyātmikā śaktiḥ śivasyāvyabhicāriṇī /",
    "GR13sratrppu:613": " tatsambandhācchivo 'śeṣa- kāryāṇāṃ heturucyate // SRtp_278 //",
    "GR13sratrppu:614": " sa bindoravatīryāṇu- sadāśivasamāvṛtaḥ /",
    "GR13sratrppu:615": " patikṛtyādhikāreṣu sadāśivamaheśvarān // SRtp_279 //",
    "GR13sratrppu:616": " sampreṣayannaśeṣādhva- mūrdhani bhrājate prabhuḥ /",
    "GR13sratrppu:617": " pañcasrotomukhaḥ śāntaḥ prabhuḥ śaktiśirāḥ śivaḥ // SRtp_280 //",
    "GR13sratrppu:618": " dṛkkriyecchāviśālākṣo vijñānendukalānvitaḥ /",
    "GR13sratrppu:619": " īśānamūrdhā puṃvaktro daśadigbāhumaṇḍalaḥ // SRtp_281 //",
    "GR13sratrppu:620": " aghorahṛdayo vāma- guhyo jātatanūjjvalaḥ /",
    "GR13sratrppu:621": " pravṛttimānayaṃ devaḥ sakalaḥ sarvapāvanaḥ // SRtp_282 //",
    "GR13sratrppu:622": " NOTE that this is the end of the commentary on the",
    "GR13sratrppu:623": " half-verse śaktodyuktaḥ pravṛttaśca kartā trividha iṣyate,",
    "GR13sratrppu:624": " which was allued to in 265.",
    "GR13sratrppu:625": " NOTE also that these last two verses could be considered to be a",
    "GR13sratrppu:626": " paraphrase of Parakhya 2:84--85b or of Mat VP 4:14c--15b.",
    "GR13sratrppu:627": " eka eva śivastadvac chaktirapyavikāriṇī /",
    "GR13sratrppu:628": " layabhogādhikāreṣu tau hi cinmātrarūpiṇau // SRtp_283 //",
    "GR13sratrppu:629": " tathā hi vimalodāra- gabhīre cinmahodadhau /",
    "GR13sratrppu:630": " svātmani pravilīyante tenaike samadhiṣṭhitāḥ // SRtp_284 //",
    "GR13sratrppu:631": " śivena nibhṛtātmīya- śaktayo 'nye viśerate /",
    "GR13sratrppu:632": " samāliṅgya mahāmāyām apare vṛttiśālinīm // SRtp_285 //",
    "GR13sratrppu:633": " tatsamparkiasukhaikāgra- buddhayo bhogalampaṭāḥ /",
    "GR13sratrppu:634": " tathā pare paravyoma samāśrityādhvamūrdhani // SRtp_286 //",
    "GR13sratrppu:635": " kurvanti pañcakṛtyāni patyurājñānuvartinaḥ /",
    "GR13sratrppu:636": " tataḥ sa teṣāmeko 'pi layabhogādhikāriṇām // SRtp_287 //",
    "GR13sratrppu:637": " adhiṣṭhātṛtayā bhedam aupacārikamṛcchati /",
    "GR13sratrppu:638": " tadvadeva matā śaktis tayorbhedo 'dhunocyate // SRtp_288 //",
    "GR13sratrppu:639": " śuddhe 'dhvani śivaḥ kartā kāraṇaṃ śaktirāśritā /",
    "GR13sratrppu:640": " [289a = Kir 3:26c]",
    "GR13sratrppu:641": " samāśrayaḥ sa vijñeyaḥ svaniṣṭhaghanacinmayaḥ // SRtp_289 //",
    "GR13sratrppu:642": " sā tu saṃvidaśeṣārtha- grahaṇe lampaṭodayā /",
    "GR13sratrppu:643": " paramaiśvaryarūpā ca mahimā vyāptirūpiṇī // SRtp_290 //",
    "GR13sratrppu:644": " maheśvaro mahāneṣa sarvārthavyāpakastayoḥ /",
    "GR13sratrppu:645": " parānapekṣaṃ rūpaṃ yad vijñānaṃ śivasaṃjñitam // SRtp_291 //",
    "GR13sratrppu:646": " tasya śaktiṃ parāpekṣaṃ rūpamāhurvipaścitaḥ /",
    "GR13sratrppu:647": " ākāradvayasaṃvittir aśeṣasyāpi vastunaḥ // SRtp_292 //",
    "GR13sratrppu:648": " parāpekṣānapekṣābhyām asti śaktiḥ śivāśrayā /",
    "GR13sratrppu:649": " nityoditānavacchinna- vibhūterīśvarasya yat // SRtp_293 //",
    "GR13sratrppu:650": " śeyādhiṣṭheyakāryādau na tu hetvādikaṃ param /",
    "GR13sratrppu:651": " tena śaktiḥ parāpekṣaṃ rūpamīśasya yujyate // SRtp_294 //",
    "GR13sratrppu:652": " na sarvasya parāpekṣaṃ rūpamātramasau bhavet /",
    "GR13sratrppu:653": " kāryaputrādirūpāṇām anyathaivopalambhanāt // SRtp_295 //",
    "GR13sratrppu:654": " na tu nirviṣayaṃ jñānaṃ tadeva viṣayagrahaḥ /",
    "GR13sratrppu:655": " virodhenātha paryāyān naivamapyavināśi yat // SRtp_296 //",
    "GR13sratrppu:656": " naśvarāṇāmayaṃ dharmo yaḥ kāle nānyathodayaḥ /",
    "GR13sratrppu:657": " avināśi ca tannityam iṣṭamasmād vibhidyate // SRtp_297 //",
    "GR13sratrppu:658": " śaktirāśayataḥ śambhoḥ sa ca tasyāstatastathā /",
    "GR13sratrppu:659": " kāryopādhivaśācchakti- saṃjñā syādapi cidghane // SRtp_298 //",
    "GR13sratrppu:660": " na tu śaktiḥ parāpekṣā vastuto 'stīti kecana /",
    "GR13sratrppu:661": " karaṇena vinā kāryaṃ kurvan kartā bhavediti // SRtp_299 //",
    "GR13sratrppu:662": " matireṣāmayuktaiva yuktipratyakṣabādhitā /",
    "GR13sratrppu:663": " kiñcāgṛhītamapi ced upādhiḥ kāryamīśituḥ // SRtp_300 //",
    "GR13sratrppu:664": " sadopahitabhāvena nirupādhiḥ kathaṃ śivaḥ /",
    "GR13sratrppu:665": " kathaṃ vāyaṃ bhavet kartā kāraṇajñānavarjitaḥ // SRtp_301 //",
    "GR13sratrppu:666": " puruṣo vā kathaṃ buddhiṃ paśyet śaktyā tayā vinā /",
    "GR13sratrppu:667": " idamandhatamaḥ kṛtsnam antarā śaktidīpikām // SRtp_302 //",
    "GR13sratrppu:668": " jāyetānyacca bhagavān aśaktaḥ kiṃ kariṣyati /",
    "GR13sratrppu:669": " ananyāpi tathā śambhor vibhinnā śaktiriṣyate // SRtp_303 //",
    "GR13sratrppu:670": " yathā masūrastvaṅguṣṭhān nāpi bhinnoktahetubhiḥ /",
    "GR13sratrppu:671": " [edV prints: yathā masūrātva(rastva)",
    "GR13sratrppu:672": " ṅguṣṭhānnāpi bhinnoktahetubhiḥ]",
    "GR13sratrppu:673": " Agh's first sentence:",
    "GR13sratrppu:674": " yathā masūrākhyo dhānyaviśeṣo 'ṅguṣṭhākhyastajjātīyo 'pi kenāpyākāreṇa bhidyate,",
    "GR13sratrppu:675": " evaṃ śivaśaktyorvastvantaratvābhāve 'pi dharmidharmatayā bhedaḥ siddhaḥ /",
    "GR13sratrppu:676": " ananyāpi vibhinnātaḥ śambhoḥ sā samavāyinī // SRtp_304 //",
    "GR13sratrppu:677": " svābhāvikī ca tanmūlā prabhā bhānorivāmalā /",
    "GR13sratrppu:678": " na hyeṣa bhagavān śaktyā svātmano 'tyantabhinnayā // SRtp_305 //",
    "GR13sratrppu:679": " kadācit kurute kiñcin nāpi jānāti kiñcana /",
    "GR13sratrppu:680": " anāhitaviśeṣo 'pi heturdevo maheśvaraḥ // SRtp_306 //",
    "GR13sratrppu:681": " kāryabhedo 'pi kāryasya syādavasthāviśeṣataḥ /",
    "GR13sratrppu:682": " binduḥ pralīnakāryo 'sau śivaśaktisamīritaḥ // SRtp_307 //",
    "GR13sratrppu:683": " sargāya sthitaye sraṣṭṛ- prapañcavilayāya ca /",
    "GR13sratrppu:684": " cirasthāpitaviśvo hi bindureva pravartate // SRtp_308 //",
    "GR13sratrppu:685": " avasthābhedamāsādya ghaṭamārabhate yathā /",
    "GR13sratrppu:686": " mṛdavasthāntarāpattyā pūrvamevamasāvapi // SRtp_309 //",
    "GR13sratrppu:687": " prabhuśaktisamākrāntas tattadvṛttiviśeṣataḥ /",
    "GR13sratrppu:688": " kāryabhedāya ghaṭate nirvikāre 'pi śūlini // SRtp_310 //",
    "GR13sratrppu:689": " anāpannavikāro 'pi yathoktakramabhāvinām /",
    "GR13sratrppu:690": " bhedasaṃśoṣacūrṇānām avasthābhedajanmanām // SRtp_311 //",
    "GR13sratrppu:691": " vidhātā kamalasyoṣṇa- gabhastiḥ syāt tathā śivaḥ /",
    "GR13sratrppu:692": " kartā sargādikāryāṇām avikāro 'pi śaktimān // SRtp_312 //",
    "GR13sratrppu:693": " yathā madhūcchiṣṭamṛdor anapekṣaḥ kṣaṇena ca /",
    "GR13sratrppu:694": " dravatāśuṣkatāhetur avikāro 'pi bhāskaraḥ // SRtp_313 //",
    "GR13sratrppu:695": " tathā samāsamātmīya- puṇyāpuṇyākhyakarmaṇām /",
    "GR13sratrppu:696": " aṇūnāmavikāro 'pi bandhamokṣakaraḥ śivaḥ // SRtp_314 //",
    "GR13sratrppu:697": " parasparavirodhena nivāritavipākayoḥ /",
    "GR13sratrppu:698": " karmaṇoḥ sannipātena śaivī śaktiḥ patatyaṇoḥ // SRtp_315 //",
    "GR13sratrppu:699": " A plain affirmation,",
    "GR13sratrppu:700": " in spite of what Agh's commentary may",
    "GR13sratrppu:701": " say, of the karmasāmyapakṣa (not the malaparipākapakṣa).",
    "GR13sratrppu:702": " tasyāṃ patitamātrāyāṃ nirdhūtaghanasaṃvṛtiḥ /",
    "GR13sratrppu:703": " praśāntamalakāluṣyam ātmānamanupaśyati // SRtp_316 //",
    "GR13sratrppu:704": " tadaiva hi vimukto 'sau yadāghrātaḥ śivecchayā /",
    "GR13sratrppu:705": " nityanaimittikenaiṣa karmaṇā vartate param // SRtp_317 //",
    "GR13sratrppu:706": " anenaiva śarīreṇa parāṃ vyāptimakhaṇḍitām /",
    "GR13sratrppu:707": " prāpnuvanti mahādhīrā dhanyā hi śivayoginaḥ // SRtp_318 //",
    "GR13sratrppu:708": " sa punāti dṛśā vācā caraṇena kareṇa ca /",
    "GR13sratrppu:709": " nadījanapadodyāna- purādīni svalīlayā // SRtp_319 //",
    "GR13sratrppu:710": " kiṃ punaḥ śaraṇāyātaṃ bhavabhītamimaṃ janam /",
    "GR13sratrppu:711": " namastathāvidhāyāsmad- gurave śivatejase // SRtp_320 //",
    "GR13sratrppu:712": " nidhaye yogaratnānām anantaphaladāyinām /",
    "GR13sratrppu:713": " rāmakaṇṭhakṛtāloka- nirmalīkṛtacetasā // SRtp_321 //",
    "GR13sratrppu:714": " ratnatrayaparīkṣeyaṃ kṛtā śrīkaṇṭhasūriṇā /",
    "GR13sratrppu:715": " śrīrāmakaṇṭhasadvṛttiṃ mayaivamanukurvatā /",
    "GR13sratrppu:716": " ratnatrayaparīkṣārthaḥ saṃkṣepeṇa prakāśitaḥ // SRtp_322 //",
    "GR13sratrppu:717": " iti ratnatrayaparīkṣā samāptā"
}