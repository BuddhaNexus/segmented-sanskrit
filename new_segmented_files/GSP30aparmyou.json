{
    "GSP30aparmyou:0": " oṃ namaścidātmaparamārthavapuṣe // atha",
    "GSP30aparmyou:1": " paramārthasāraḥ",
    "GSP30aparmyou:2": " śrīmanmahāmāheśvarācāryavaryaśrīmadabhinavaguptācāryaviracitaḥ /",
    "GSP30aparmyou:3": " śrīmadyogarājācāryakṛtavivṛtyupetaḥ /",
    "GSP30aparmyou:4": " cidghano 'pi jaganmūrtyā śyāno yaḥ sa jayatyajaḥ /",
    "GSP30aparmyou:5": " svātmapracchādanakrīḍāvidagdhaḥ parameśvaraḥ // 1 //",
    "GSP30aparmyou:6": " yo 'yaṃ vyadhāyi guruṇā yuktyā paramārthasārasaṃkṣepaḥ /",
    "GSP30aparmyou:7": " vivṛtiṃ karomi laghvīmasminvidvajjanārthito yogaḥ // 2 //",
    "GSP30aparmyou:8": " iha śivādvayaśāsane dehādipramātṛtāprādhānyasvasaṃkalpasamutthaśaṅkātaṅkālasyasaṃśayādirūpavighnaughaprasarapradhvaṃsapūrvikāṃ",
    "GSP30aparmyou:9": " śāstraniṣpattiṃ manyamānaḥ parimitapramātṛtādhaspadīkāreṇa cidānandaikaghanasvātmadevatāsamāveśaśālinīṃ",
    "GSP30aparmyou:10": " samastaśāstrārthasaṃkṣepagarbhāṃ prathamatastāvatparameśvarapravaṇatāṃ parāmṛśati /",
    "GSP30aparmyou:11": " paraṃ parasthaṃ gahanādanādimekaṃ niviṣṭaṃ bahudhā guhāsu /",
    "GSP30aparmyou:12": " sarvālayaṃ sarvacarācarasthaṃ tvāmeva śaṃbhuṃ śaraṇaṃ prapadye // 1 //",
    "GSP30aparmyou:13": " tvām sarvapramātṛsphurattāsāraṃ svātmadevatārūpameva śaṃbhum anuttaraśreyaḥsvabhāvaṃ sattātmakam śaraṇam trātāraṃ tvatsamāveśasamāpattaye saṃśraye",
    "GSP30aparmyou:14": " evakāraḥ śaṃbhuṃ svātmadevatākārameva prapadye na punarmāyāntaścāriṇaṃ kañcidbhinnaṃ devamityanyayogaṃ vyavacchinatti /",
    "GSP30aparmyou:15": " anyacca kiṃbhūtam param pūrṇaṃ cidānandecchājñānakriyāśaktinirbharamanuttarasvarūpaṃ",
    "GSP30aparmyou:16": " tathā parasthaṃ gahanāt iti gahanānmāyābhidhānāttattvātparasminpūrṇa eva śivādividyātattvaparyante",
    "GSP30aparmyou:17": " śuddhādhvani svarūpe tiṣṭhantaṃ na punastattadavasthāvaicitryeṇāpi sphuratastataḥ",
    "GSP30aparmyou:18": " parasmātpūrṇātsvarūpāttasya pracyāvo bhavati / yaduktam",
    "GSP30aparmyou:19": " jāgradādivibhede 'pi tadabhinne prasarpati /",
    "GSP30aparmyou:20": " nivartate nijānnaiva svarūpādupalabdhṛtaḥ //",
    "GSP30aparmyou:21": " iti spandaśāstre /",
    "GSP30aparmyou:22": " anādim purāṇaṃ sarvapratītīnāmanubhavitṛtayā pramātṛtvenādisiddhatvāt ekam ityasāhāyaṃ cidaikyena sphuraṇādbhedasyānupapatteḥ /",
    "GSP30aparmyou:23": " tathā niviṣṭam ityādi /",
    "GSP30aparmyou:24": " evañjātīyakamapi svasvātantryeṇa bahudhā nānāprakārairbhedaiḥ guhāsu rudrakṣetrajñarūpāsu",
    "GSP30aparmyou:25": " hṛdguhāsvantarāviṣṭaṃ caitanyarūpo 'pi svayaṃ jaḍājaḍātmatāmābhāsya naṭavannānāpramātṛtayā sthita iti yāvat /",
    "GSP30aparmyou:26": " ata eva sarvālayam iti sarvasya rudrakṣetrajñādipramātṛprameyarūpasya jagataḥ ālayam viśrāntisthānaṃ /",
    "GSP30aparmyou:27": " sarvamidaṃ kila pūrṇapramātari sthitaṃ sadgrāhyagrāhakayugalakāpekṣayonmagnamiva",
    "GSP30aparmyou:28": " bhedena prakāśamānaṃ nānārupairvyapadiśyate 'nyathaitasyaprakāśādbhinnasya sattaiva",
    "GSP30aparmyou:29": " na syātkuta idaṃ viśvamiti sarvanāmapratyavamarśaḥ /",
    "GSP30aparmyou:30": " naitāvatā bhagavataḥ samuttīrṇaṃ svarūpamityāha sarvacarācarastham iti /",
    "GSP30aparmyou:31": " sarvamidaṃ yajjaḍājaḍasvabhāvaṃ viśvaṃ tadrūpatayā tiṣṭhantaṃ",
    "GSP30aparmyou:32": " kartāsi sarvasya yataḥ svayaṃ vai vibho tataḥ sarvamidaṃ tvameva /",
    "GSP30aparmyou:33": " iti nyāyena hi vyatiriktasyānyasyāprakāśamānasya kāryatvānupapatteḥ /",
    "GSP30aparmyou:34": " bhoktaiva bhogyabhāvena sadā sarvatra saṃsthitaḥ /",
    "GSP30aparmyou:35": " iti bhagavāneva tathā tathā cakāstīti /",
    "GSP30aparmyou:36": " evaṃvidhaṃ tvāmanuttaraṃ sarvasya svātmadevatāsvarūpaṃ parāhantācamatkārasāramapi",
    "GSP30aparmyou:37": " gṛhītanānātvamatha cātyantākhaṇḍitasvasvātantryaparamādvayaprakāśasvabhāvaṃ bhagavantaṃ",
    "GSP30aparmyou:38": " śaṃbhum prapadye śarīrādikṛtrimāhaṅkāraguṇīkāreṇaitādṛśaṃ tvāmeva svātmānaṃ parāhantācamatkārasvarūpaṃ",
    "GSP30aparmyou:39": " samāviśāmīti yāvat /",
    "GSP30aparmyou:40": " anena grahaṇakavākyena paramopādeyāṃ svasvabhāvasamāveśamayīṃ daśāmupadiśatā guruṇā vakṣyamāṇaheyopādeyatayā sakalagranthārthopakṣepaḥ kṛtaḥ",
    "GSP30aparmyou:41": " evaṃ prakaraṇatātparyamadvayasvarūpaṃ stutidvāreṇa pratipādyedānīṃ śāstrāvatāramabhidadhatsaṃbandhābhidheyādikaṃ granthakṛdāryādvayenāha",
    "GSP30aparmyou:42": " garbhādhivāsapūrvakamaraṇāntakaduḥkhacakravibhrāntaḥ /",
    "GSP30aparmyou:43": " ādhāraṃ bhagavantaṃ śiṣyaḥ papraccha paramārtham // 2 //",
    "GSP30aparmyou:44": " ādhārakārikābhistaṃ gururabhibhāṣate sma tatsāram /",
    "GSP30aparmyou:45": " kathayatyabhinavaguptaḥ śivaśāsanadṛṣṭiyogena // 3 //",
    "GSP30aparmyou:46": " kaścidbhagavatprasādātsamutpannavairāgyaḥ saṃsārādviratamatirguroḥ śāsanīyo 'smīti",
    "GSP30aparmyou:47": " matvā sadgurum ādhāraṃ bhagavantam śeṣākhyaṃ muniṃ samyagārādhya paramārthopadeśasvarūpaṃ pṛṣṭavān /",
    "GSP30aparmyou:48": " tadā tadyogyatāparipākasvarūpapariśīlanakrameṇa tam śiṣyaṃ vigalitāntaḥkaraṇaṃ matvā",
    "GSP30aparmyou:49": " so 'pyanantanātho niḥśeṣaśāstropadeśajñaḥ paramārthasāranāmnā ādhārakārikābhiḥ ityaparābhidhānagranthena",
    "GSP30aparmyou:50": " sāṃkhyanayoktopadeśānusāreṇa prakṛtipuruṣavivekajñānātparabrahmāvāptirityevametaṃ śiṣyaṃ proktavān /",
    "GSP30aparmyou:51": " sa eva brahmopadeśaḥ paramādvayasvarūpasvasvātantryadṛṣṭyā pratipāditaḥ sanyuktiyukto",
    "GSP30aparmyou:52": " bhavatīti matvā sarvaṃ janamanugrahītuṃ paramādvayaśaivanayayuktyā gururabhinavena",
    "GSP30aparmyou:53": " alaukikena ciccamatkārasphāreṇa guptaḥ guhyaḥ sarahasya iti /",
    "GSP30aparmyou:54": " so 'yaṃ puṇyanāmākṣarāvaliḥ tatsāram tasya paramārthopadeśasya yatsāraṃ dadhno navanītamivopādeyaṃ parānugrahapravṛttaḥ sanpratipādayatīti /",
    "GSP30aparmyou:55": " evaṃ saṃbandhābhidheyābhidhānaprayojanādaya upapāditā neha punaḥ śāstragauravabhayātpratanyante /",
    "GSP30aparmyou:56": " kīdṛśaḥ sa śiṣya ityāha garbhādhivāsa iti /",
    "GSP30aparmyou:57": " garbhādhivāsaprārambhaṃ jāyate 'sti vardhate vipariṇamate 'pakṣīyate vinaśyatīti",
    "GSP30aparmyou:58": " tattadavasthāvaicitryeṇa ṣaḍbhāvavikāranemiyuktaṃ yat maraṇāntakaduḥkharūpam āvirbhāvatirobhāvātsaṃsaraṇasvabhāvatayā",
    "GSP30aparmyou:59": " cakramiva cakram tasmin vibhrāntaḥ viparivṛttaḥ /",
    "GSP30aparmyou:60": " anenāsya prāgjātismaraṇasvabhāvo bodhāvirbhāvo dyotito 'nyathā kathaṃ kāṣṭhāprāptilakṣaṇaṃ praśnakutūhalitvaṃ syāt /",
    "GSP30aparmyou:61": " evaṃ ca yaḥ samutpannavairāgyaḥ parameśvarānugrahaśaktividdhahṛdayaḥ samuditasamyagjñāna",
    "GSP30aparmyou:62": " upadeśapātratāmavāpya parameśvarākāraṃ samucitamapi guruṃ samāsādya paramādvayajñānamabhilaṣate",
    "GSP30aparmyou:63": " sa eva ca gurūpadeśabhājanaṃ syāditi /",
    "GSP30aparmyou:64": " etadeva cānyatroktam",
    "GSP30aparmyou:65": " śaktipātavaśāddevi nīyate sadguruṃ prati /",
    "GSP30aparmyou:66": " iti / iha ca purastādvakṣyate // 3 //",
    "GSP30aparmyou:67": " adhunā samutpattikrameṇa pīṭhikābandhaṃ vidhāya viśvavaicitryacitre 'smiñjagati pārameśvaramanuttamaṃ",
    "GSP30aparmyou:68": " svātantryamekameva saṃyojanaviyojanakartṛtvaheturiti tacchaktivikāsameva viśvamaṇḍacatuṣṭayamukhenāvedayangranthamavatārayati",
    "GSP30aparmyou:69": " nijaśaktivaibhavabharādaṇḍacatuṣṭayamidaṃ vibhāgena /",
    "GSP30aparmyou:70": " śaktirmāyā prakṛtiḥ pṛthvī ceti prabhāvitaṃ prabhuṇā // 4 //",
    "GSP30aparmyou:71": " cidānandaikaghanena prabhuṇā svatantreṇa bhagavatā maheśvareṇāṇḍacatuṣṭayaṃ viśvācchādakatvena kośarūpatayā vastupiṇḍabhūtam idam / yaduktam",
    "GSP30aparmyou:72": " ... vastupiṇḍo 'ṇḍamucyate /",
    "GSP30aparmyou:73": " iti / prabhāvitam prakāśitaṃ bhavanakartṛtayā vā prayuktam /",
    "GSP30aparmyou:74": " kasmādityāha nijaśaktivaibhavabharāt iti /",
    "GSP30aparmyou:75": " nijaḥ svātmīyo yo 'sāvasādhāraṇa icchādyaḥ śaktipracayaḥ tasya yat vaibhavam vicitraḥ prasarastasya yo 'sau bharaḥ samudrekastasmāditi /",
    "GSP30aparmyou:76": " bhagavataḥ kila svaśaktivikāsasphāra eva jagannirmāṇam /",
    "GSP30aparmyou:77": " yaduktaṃ śrīsarvamaṅgalāśāstre",
    "GSP30aparmyou:78": " śaktiśca śaktimāṃścaiva padārthadvayamucyate /",
    "GSP30aparmyou:79": " śaktayo 'sya jagatsarvaṃ śaktimāṃstu maheśvaraḥ //",
    "GSP30aparmyou:80": " iti / kiṃrūpāṇḍacatuṣṭayasaṃkhyetyāha śaktirmāyā prakṛtiḥ pṛthvī ca iti /",
    "GSP30aparmyou:81": " viśvasya pramātṛprameyarūpasya parāhantācamatkārasārasyāpi svasvarūpāpohanātmākhyātimayī",
    "GSP30aparmyou:82": " niṣedhavyāpārarūpā yā pārameśvarī śaktiḥ saivācchādakatvena bandhakatayā śaktyaṇḍamityucyate /",
    "GSP30aparmyou:83": " sadāśiveśvaraśuddhavidyātattvaparyantadalaṃ sadvakṣyamāṇamaṇḍatritayamantaḥ samantādgarbhīkṛtyāvatiṣṭhata iti kośarūpatayaiṣā śaktiranena śabdena saṃjñitā /",
    "GSP30aparmyou:84": " etasminnaṇḍe sadāśiveśvarāvevādhipatī /",
    "GSP30aparmyou:85": " anyacca malatrayasvabhāvaṃ mohamayaṃ bhedaikapravaṇatayā sarvapramātṝṇāṃ bandharūpaṃ puṃstattvaparyantadalaṃ māyākhyamaṇḍamityucyate /",
    "GSP30aparmyou:86": " tacca vakṣyamāṇamaṇḍadvayamantaḥ samantātsvīkṛtya sthitam /",
    "GSP30aparmyou:87": " aṇḍādhipatiścātra gahanābhidhāno rudraḥ /",
    "GSP30aparmyou:88": " tathā sattvarajastamomayī prakṛtiḥ kāryakaraṇātmanā pariṇatā satī paśupramātṝṇāṃ bhogyarūpā sukhaduḥkhamoharūpatayā bandhayitrī prakṛtyabhidhānamaṇḍamityucyate",
    "GSP30aparmyou:89": " tatrāpi mahāvibhūtiḥ śrībhagavānviṣṇurbhedapradhāno 'ṇḍādhipatiḥ /",
    "GSP30aparmyou:90": " tathā pṛthvī caivaṃ manuṣyasthāvarāntānāṃ pramātṝṇāṃ pratiprākārarūpatayā sthūlakañcukamayī bandhayitrīti kṛtvā pṛthvyaṇḍamityucyate /",
    "GSP30aparmyou:91": " tatrāpi caturdaśavidhe bhūtasarge pradhānatayāṇḍādhipo bhagavānbrahmeti /",
    "GSP30aparmyou:92": " evaṃ parameśvaravijṛmbhitamidamaṇḍacatuṣṭayaṃ bhagavatetthaṃ prakāśitaṃ parisphurati // 4 //",
    "GSP30aparmyou:93": " evametadaṇḍacatuṣṭayaṃ pratipādyātraiva bhogyabhoktṛtvapratipādanaparatayā viśvasvarūpanirūpaṇāya kārikāmāha",
    "GSP30aparmyou:94": " tatrāntarviśvamidaṃ vicitratanukaraṇabhuvanasaṃtānam /",
    "GSP30aparmyou:95": " bhoktā ca tatra dehī śiva eva gṛhītapaśubhāvaḥ // 5 //",
    "GSP30aparmyou:96": " tatra teṣu caturṣvaṇḍeṣvāgamaprasiddheṣu viśvamidamantaḥ madhye vartate /",
    "GSP30aparmyou:97": " kīdṛśamityāha vicitra iti /",
    "GSP30aparmyou:98": " rudrakṣetrajñabhedabhinnā nānāmukhahastapādādiracanārūpāḥ tanavaḥ ākārā viśiṣṭasaṃsthānarūpeṇāścaryabhūtāḥ /",
    "GSP30aparmyou:99": " tathānyonyabhedena sātiśayāni karaṇāni cakṣurādīni /",
    "GSP30aparmyou:100": " tadyathā rudrapramātṝṇāṃ niratiśayāni sarvajñatvādiguṇagaṇayuktāni taiḥ kila sarvamidamekasminkṣaṇe yugapajjñāyate saṃpādyate ca /",
    "GSP30aparmyou:101": " kṣetrajñānāṃ punaretānyeva karaṇāni parameśvaraniyatiśaktiniyantritāni santi ghaṭādipadārthamātrajñānakaraṇasamarthānyeva na taiḥ sarvaṃ jñāyate nāpi kriyate /",
    "GSP30aparmyou:102": " tatrāpi yogināmatiśayaḥ karaṇānāṃ yanniyatiśaktisamullaṅghanāttadīyaiḥ karaṇaiḥ dūravyavahitaviprakṛṣṭamapi paricchidyate parapramātṛgataṃ ca sukhaduḥkhādi jñāyate /",
    "GSP30aparmyou:103": " evaṃ ca tiraścāmapi niyatiśaktyā saṃkucitānāmapi manuṣyebhyo 'pyatiśayaḥ karaṇānāṃ vidyate /",
    "GSP30aparmyou:104": " tadyathā gāvaḥ svagṛhaṃ vyavahitamapi paśyantyaśvā rātrāvapi mārgamīkṣante gṛdhrā",
    "GSP30aparmyou:105": " yojanaśatagatamapyāmiṣamavalokayanti pakṣiṇo makṣikā maṣakaparyantā ākāśavihāriṇo",
    "GSP30aparmyou:106": " dṛśyante sarīsṛpā urasā panthānaṃ gacchanti dṛśā ca śṛṇvanti śabdānuṣṭrā dūrādapi",
    "GSP30aparmyou:107": " gartācchvāsamātreṇa sarpamākarṣayantīti /",
    "GSP30aparmyou:108": " evaṃ sarvatra karaṇavaicitryamūhyam /",
    "GSP30aparmyou:109": " tathā bhuvanāni āgamaprasiddhāni vartulatryaśracaturaśrārdhacandracchatrākāratayā sātiśayasaṃsthānānīti /",
    "GSP30aparmyou:110": " evam vicitraḥ nānātiśayādbhutasvabhāva eṣām tanukaraṇabhuvanānāṃ saṃtānaḥ aviratabandhapravāho yasminviśvasmiṃstadevaṃvidhaṃ viśvam /",
    "GSP30aparmyou:111": " evaṃvidhe cātra bhogyasvabhāve viśvasminbhoktrā bhāvyamityāha bhoktā ca tatra dehī iti /",
    "GSP30aparmyou:112": " malatrayāghrāto deho bhogāyatanaṃ vidyate yasyāṇoḥ sa dehī sukhaduḥkhādisvabhāvaḥ śarīrī sukhaduḥkhādimaye 'smin bhoktā sukhaduḥkhādyanubhavitā paśupramāteti kathyate /",
    "GSP30aparmyou:113": " nanu parapramātrapekṣayāṇumātrasyāpi na bhedo vidyate kutastadvyatirikto dehī nāma varākaḥ / yaduktam",
    "GSP30aparmyou:114": " pradeśo 'pi brahmaṇaḥ sārvarūpyamanatikrāntaśca avikalpyaśca /",
    "GSP30aparmyou:115": " iti /",
    "GSP30aparmyou:116": " ekaikatra ca tattve 'pi ṣaṭtriṃśattattvarūpatā /",
    "GSP30aparmyou:117": " iti nyāyāccaika eva svaśaktiyukto mahāprakāśavapureva parameśvaraḥ pramātā sarvato 'bhinna evāvabhāsate /",
    "GSP30aparmyou:118": " tato bhinnasyāprakāśamānasya dehino 'stitvābhyupagame 'pi prakāśamānatvānupapatterna sattā niścīyate /",
    "GSP30aparmyou:119": " prakāśate cettasminparabrahmātmani tarhi prakāśābhinna evaikaḥ pramāteti punarapi",
    "GSP30aparmyou:120": " kiṃparatvenāyaṃ bhogyabhoktṛlakṣaṇaḥ sanbheda iti sarvaṃ samarthayamāna āha śiva",
    "GSP30aparmyou:121": " eva gṛhītapaśubhāvaḥ iti /",
    "GSP30aparmyou:122": " yo 'yaṃ bhagavānsamanantaraṃ pratipāditaścidānandaikaghanaḥ svātantryasvabhāvaḥ śivaḥ",
    "GSP30aparmyou:123": " sa eva svarūpagopanāsatattvaḥ sansvecchayā naṭa iva dehapramātṛbhūmikāṃ samāpannaḥ",
    "GSP30aparmyou:124": " pālyatvātpaśutvātpaśusattālakṣaṇaśca sukhaduḥkhādimaye svayaṃnirmite 'sminbhogye",
    "GSP30aparmyou:125": " bhoktā dehīti kathyate na punaḥ śivavyatiriktaṃ kiñcitpadārthajātamasti /",
    "GSP30aparmyou:126": " eṣa eva ca bhagavāñśivaḥ svātantryādbhoktṛbhogyalakṣaṇaṃ pramātṛprameyayugalakaṃ krīḍanakamiva samutthāpayati yadapekṣayāyaṃ bhedapradhāno vyavahāraḥ",
    "GSP30aparmyou:127": " tasmādetadeva parameśvarasya svātantryaṃ niratiśayaṃ yatpūrṇasvarūpatāparityāgena",
    "GSP30aparmyou:128": " bhoktṛbhogyasvabhāvaṃ paśubhāvamāpanno 'pi sarvapramātṝṇāmanubhavitṛtayā svātmani",
    "GSP30aparmyou:129": " prasphurañcidānandaikaghanaḥ śiva eva // 5 //",
    "GSP30aparmyou:130": " evamapyekaścitsvabhāvaḥ pramātā sa yadi māyādipramātṛprameyavaicitryeṇa nānātvādaneka",
    "GSP30aparmyou:131": " iti kathaṃ viruddhayaikatayā vyavahriyata ekaścetkimiti nānārūpa iti cchāyātapavadvirodhādviruddhadharmādhyāsaḥ",
    "GSP30aparmyou:132": " samāpatati na punaranekarūpa ekaśca padārthaḥ syāt / yaduktam",
    "GSP30aparmyou:133": " ayameva bhedo bhedaheturbhāvānāṃ yadviruddhadharmādhyāsaḥ kāraṇabhedo vā /",
    "GSP30aparmyou:134": " iti / laukikamatra dṛṣṭāntaṃ pradarśayandārṣṭāntike codyaṃ samarthayate",
    "GSP30aparmyou:135": " nānāvidhavarṇānāṃ rūpaṃ dhatte yathāmalaḥ sphaṭikaḥ /",
    "GSP30aparmyou:136": " suramānuṣapaśupādaparūpatvaṃ tadvadīśo 'pi // 6 //",
    "GSP30aparmyou:137": " yathā eko 'pi sphaṭikamaṇiḥ tattallākṣānīlādyupādhivaicitryasahasreṇa tattadvaicitryaṃ svātmani dhārayaṃstathā vicitrito bhavati na punastasya sphaṭikatāhāniretāvatā samutpadyate /",
    "GSP30aparmyou:138": " etadeva sphaṭikamaṇermaṇitvaṃ yattattadviśeṣeṇācchurite 'pi tasminsphaṭikamaṇirayamityabādhitā sarvasya sarvadaiva pratītiḥ /",
    "GSP30aparmyou:139": " kevalamatrāmī lākṣādayaḥ sphurantīti vyavahriyate na punarlākṣādyupādhiḥ paṭamiva taṃ viśinaṣṭi yena svarūpavipralopo 'sya syāt /",
    "GSP30aparmyou:140": " tasmādetadevāmalatvaṃ maṇeryadupādhirūpānākārānbibharti svasvarūpatayā ca prathate /",
    "GSP30aparmyou:141": " tathaivāyamīśvaraḥ svatantraścidekaghana ekako 'pi svacche svātmadarpaṇe devamanuṣyapaśupakṣisthāvarāntānāṃ",
    "GSP30aparmyou:142": " rudrakṣetrajñādipadārtharūpāṇāṃ viśeṣāṇāṃ svayaṃ nirmitānāṃ ca rūpatvam varṇavaicitryaṃ",
    "GSP30aparmyou:143": " sphaṭikamaṇivatsvātmābhedena dhārayaṃstato 'pi samuttīrṇatvādahamityevamakhaṇḍacamatkāropabṛṃhitaṃ",
    "GSP30aparmyou:144": " nānārūpamapyekaṃ svātmānaṃ pratyavamṛśati /",
    "GSP30aparmyou:145": " itthamapyasyaikatākhaṇḍanāmayo bhinnarūpo deśaḥ kālo vā na kaścidvidyate yadapekṣayaitasya svātmamaheśvarasya viruddhadharmādhyāsādidūṣaṇamucyetāpi",
    "GSP30aparmyou:146": " sākṣātkāralakṣaṇaṃ citrajñānaṃ nānābhedasaṃbhinnamapi parairapyekameva tadabhyupagatam / yathā",
    "GSP30aparmyou:147": " nīlādiścitravijñāne jñānopādhirananyabhāk /",
    "GSP30aparmyou:148": " aśakyadarśanastaṃ hi patatyarthe vivecayan //",
    "GSP30aparmyou:149": " iti pramāṇavārtike /",
    "GSP30aparmyou:150": " kiṃ punaḥ sarvataḥ pūrṇasya jñātuścidekavapuṣaḥ svatantrasya yāvimau deśakālau bhedakatayābhimatau",
    "GSP30aparmyou:151": " mūrtivaicitryakriyāvaicitryābhyāṃ yasya samullāsakatayā sthitau kathaṃ tasyaiva bhagavato",
    "GSP30aparmyou:152": " vyavacchedakau syātām /",
    "GSP30aparmyou:153": " yadi nāma deśakālayoḥ kadācitsaṃvido bhedena sthitirabhaviṣyattadā tatkṛto 'pi viruddhadharmādhyāsa udapatsyateti tatra saṃbhāvanā syāt /",
    "GSP30aparmyou:154": " yāvatā tayoḥ saṃvitprakāśenaiva svātmasattāsiddhiriti siddha evānekasvabhāvo 'pyeka eva maheśvaraścinmūrtirbhedadharme punarviruddhadharmādhyāso duruddhara eveti // 6 //",
    "GSP30aparmyou:155": " nanveka eva saṃvitsatattvaḥ pramātābhyupagatastanukaraṇabhuvanatāṃ samāpannaḥ sansa",
    "GSP30aparmyou:156": " evānekatāṃ yāta iti cettarhi tanvādivināśe sa eva vinaṣṭaḥ syāttadutpattau vaiṣa eva tadotpadyeta /",
    "GSP30aparmyou:157": " evaṃ pratipramātṛ sa eva jāyate 'stītyādiṣaḍbhāvavikāratayā vyavacchidyate puṇyapāpasvabhāvakarmavaicitryeṇaitasyaiva",
    "GSP30aparmyou:158": " bhagavataḥ svarganarakādibhogaḥ prāpta iti kathamucyate svasvarūpa eva śiva iti /",
    "GSP30aparmyou:159": " dṛṣṭāntadvāreṇaitadapi samarthayate",
    "GSP30aparmyou:160": " gacchati gacchati jala iva himakarabimbaṃ sthite sthitiṃ yāti /",
    "GSP30aparmyou:161": " tanukaraṇabhuvanavarge tathāyamātmā maheśānaḥ // 7 //",
    "GSP30aparmyou:162": " yathā jalapravāhe yāti sati himakarabimbam candravapurvastuvṛttenākāśasthaṃ svayamacalattātmakaṃ",
    "GSP30aparmyou:163": " jalapravāhāntaḥpatitamapi tat gacchati prayāti iva tathā tasminneva kṣaṇe 'nyatra",
    "GSP30aparmyou:164": " jalāśaye niḥstimite sati tadeva himakarabimbaṃ sthitim gacchatīvetyubhayathā sarvapramātṛbhiretatsaṃbhāvyate",
    "GSP30aparmyou:165": " na punaḥ paramārthena tattathaiva syāt /",
    "GSP30aparmyou:166": " nāpi jalagatau deśakālau bhedakatayā candramasaḥ svarūpaṃ gaganasthaṃ parāmṛśataḥ",
    "GSP30aparmyou:167": " kevalaṃ jalameva tādṛśamatha ca tatpratibimbitasya candrabimbasya jalagatacalattācalattādiko",
    "GSP30aparmyou:168": " bhedo vyavahriyata ityetāvatā gaṅgājalagatasya kardamapatitasya vā śaśinaḥ svasvarūpatāyāṃ na kācitkṣatiḥ /",
    "GSP30aparmyou:169": " tathaivāyamātmā caitanyasvabhāvaḥ svayaṃ nirmite tanukaraṇabhuvanasamūhe parikṣīṇe",
    "GSP30aparmyou:170": " sati samutpanne vā prakṣīṇaḥ samutpannaśceti māyāvyāmohitānāṃ vyavahāramātrametajjalagatacandravanna",
    "GSP30aparmyou:171": " punaḥ svātmā jāyate mriyate veti /",
    "GSP30aparmyou:172": " gītāsvevamevoktam",
    "GSP30aparmyou:173": " na jāyate mriyate vā kadacinnāyaṃ bhūtvā bhavitā vā na bhūyaḥ /",
    "GSP30aparmyou:174": " ajo nityaḥ śāśvato 'yaṃ purāṇo na hanyate hanyamāne śarīre //",
    "GSP30aparmyou:175": " iti / tasmādayamātmā maheśānaḥ svatantraḥ sarvasvātmapratyavamarśasvabhāvaḥ sarvapramātṝṇāmanubhavitṛtayā prathamānastatastattadavasthāvipralope samutpattau vā svasvarūpa eva /",
    "GSP30aparmyou:176": " etadeva ca durghaṭakāri maheśānatvaṃ saṃvittattvasya yattathā tathā paśupramātṛtayā svarganarakādibhogabhoktāpi sarvānubhavitṛtayā saṃvitsvarūpa eva /",
    "GSP30aparmyou:177": " pratyuta puṇyapāpasvarganarakakṣutpipāsādiko yo 'yaṃ paśubhāvo bandhakatayā niyataḥ",
    "GSP30aparmyou:178": " sa yadi bhagavatā svātmaprakāśena prakāśitaḥ parāmṛṣṭaśca syāttadā yathoktāṃ svātmani",
    "GSP30aparmyou:179": " sattāṃ labhate 'nyathā niḥsvabhāva evaiṣa iti kathaṃ svātmanaḥ tasyaiva maheśasya",
    "GSP30aparmyou:180": " svarūpavipralopāyocyate /",
    "GSP30aparmyou:181": " sarvathā nirmitameva vastu saṃhāryaṃ samutpādyaṃ vā dehādirūpaṃ syānna punaḥ nitye bhagavati caitanye samutpattivināśau kadācidbhavetām /",
    "GSP30aparmyou:182": " tasmādeka evātmā grāhyagrāhakatayā nānārūpasvabhāvaḥ sanpunarapi sarvānubhavitṛtayā sarvasyaikatayā prathata iti na kācidadvayavādakṣatiḥ //",
    "GSP30aparmyou:183": " itthamapi sarveṣāmayamātmā viśvaprapañcasvabhāva eva saṃvinmātraparamārthaḥ sarvāvabhāsaḥ",
    "GSP30aparmyou:184": " sarvatra saṃvidanugamāditi yuktyāgamābhyāṃ pratipāditaścetkimiti loṣṭādāvapyaviśeṣātsvātmatayā",
    "GSP30aparmyou:185": " sa na pratīyate 'bhyupagame vā jaḍājaḍavyavastheyaṃ bhāsamānā na saṃgacchate lokavyavahāraśca",
    "GSP30aparmyou:186": " jaḍājaḍarūpa iti kathametatsyādityāha",
    "GSP30aparmyou:187": " rāhuradṛśyo 'pi yathā śaśibimbasthaḥ prakāśate tadvat /",
    "GSP30aparmyou:188": " sarvagato 'pyayamātmā viṣayāśrayaṇena dhīmukure // 8 //",
    "GSP30aparmyou:189": " ākāśadeśe rāhuḥ sarvatra paribhramannapi nopalabhyate sa eva punargrahoparāgakāle candramūrtisthaḥ prathamāno 'yaṃ rāhuriti parīkṣyate 'nyathā sthito 'pi bhacakre 'sthita iva /",
    "GSP30aparmyou:190": " tathaivehāpi sarvāntaratamatvena sthito 'pi ayamātmā svānubhavaikasvarūpatayā pratyakṣaparidṛśyamānaḥ sarvasya tathā nopalakṣyate /",
    "GSP30aparmyou:191": " yadā punaḥ puryaṣṭakapramātṝṇāṃ buddhidarpaṇe pratibhāmukure grāhyavyavasthākāle",
    "GSP30aparmyou:192": " śabdādiviṣayasvīkāreṇa śṛṇomītyevamahaṃpratītiviṣayo bhavati tadā grāhakasvabhāvatayā",
    "GSP30aparmyou:193": " loṣṭādāvapi sthitaḥ sansphuṭarūpastatraiva svātmā prakāśate sarvaiśca svānubhavaikarūpaḥ",
    "GSP30aparmyou:194": " pratīyate loṣṭādāvatyantatamomayatvātsthito 'pyasthitakalpo 'sau prathate rāhurākāśe yathā /",
    "GSP30aparmyou:195": " evamayaṃ bhagavānmāyāśaktyā svātmakalpe 'pi bhāvavarge kāṃścitpuryaṣṭakasvarūpānvedyakhaṇḍānapyahantāvyavasthārasābhiṣiktānvedakīkaroti",
    "GSP30aparmyou:196": " kāṃścidvedyīkaroti yadapekṣayāyaṃ jaḍājaḍavyavasthāsvarūpo bhedavyavahāraḥ susthita evopapadyate /",
    "GSP30aparmyou:197": " tena loṣṭādirvedyatvājjaḍo vedakatvātpuryaṣṭakapramātāpyajaḍaḥ /",
    "GSP30aparmyou:198": " na punaḥ paramārthena parameśvarāpekṣayā jaḍājaḍavyavahāra iti // 8 //",
    "GSP30aparmyou:199": " nanu sarvapramātṝṇāṃ buddhau cetsvātmano 'pyaviśeṣeṇa prasphuraṇaṃ tarhi te sarve kimiti svātmavido na syustajjñānavanto mā vā bhūvanviśeṣābhāvāt",
    "GSP30aparmyou:200": " yatpunaḥ saṃsārāvasthāyāmapi kecana svātmajñānājjīvanmuktāḥ sarvajñatvasarvakartṛtvaśālinaḥ",
    "GSP30aparmyou:201": " kecana svātmajñānayogyā ārurukṣavaśca dṛśyante 'pare svātmajñānarahitāḥ santo dharmādharmanimittaśubhāśubhakarmanigaḍaprabandhabaddhāḥ",
    "GSP30aparmyou:202": " saṃsāriṇa eveti kathametatsaṃgacchata itthamantaḥ sarvaṃ kṛtvā pārameśvaraḥ śaktipāto",
    "GSP30aparmyou:203": " viśṛṅkhala iti pratipādayati",
    "GSP30aparmyou:204": " ādarśe malarahite yadvadvadanaṃ vibhāti tadvadayam /",
    "GSP30aparmyou:205": " śivaśaktipātavimale dhītattve bhāti bhārūpaḥ // 9 //",
    "GSP30aparmyou:206": " darpaṇe mālinyarahite yathā nirviśeṣarūpādiguṇagaṇayuktaṃ mukhaṃ cakāsti /",
    "GSP30aparmyou:207": " na sa deśo 'sti yaṃ vinivṛttamala ādarśo na svīkurute /",
    "GSP30aparmyou:208": " samale darpaṇe tu mukhamananyātiśayamapi dhyāmalatvādvaiparītyena prakāśate /",
    "GSP30aparmyou:209": " nāpi malinastadīyānguṇānsvīkartumalam /",
    "GSP30aparmyou:210": " pratyuta tannyastamukhaḥ pumānmukhamanyathaiva dhyāmalatvādyupetamavalokya svātmano lajjāmāvahati vikṛtaṃ madvadanamiti /",
    "GSP30aparmyou:211": " tathaiva śivasya svātmano yāsāvanugrahākhyā śaktiḥ tasyāḥ pātaḥ svakiraṇavisphārastena",
    "GSP30aparmyou:212": " saṃmārjite pratibhāmukura āṇavamāyīyakārmamalavāsanāprakṣayādviśadīkṛte keṣāñcidapaścimajanmanāṃ",
    "GSP30aparmyou:213": " pramātṝṇām bhāḥ prakāśaḥ rūpam yasyeti saḥ bhārūpaḥ svātmā yāvatsarvajñatvādiguṇagaṇayuktastāvānapyavabhāsate",
    "GSP30aparmyou:214": " yena kecanaiva te svātmasvarūpaprathanātsaṃsāramadhyapatitā api muktakalpāḥ sātiśayāśca /",
    "GSP30aparmyou:215": " keṣāñcideva parameśvaratirodhānaśaktyāṇavamāyīyakārmamalasamācchādite buddhitattve",
    "GSP30aparmyou:216": " bhārūpo 'pyātmā mālinyādbhāto 'pyabhātakalpo yena te sāṃsārikāḥ paśava ityabhidhīyante",
    "GSP30aparmyou:217": " 'nye 'pyubhayaśaktiyogātpramātāra ārurukṣava iti /",
    "GSP30aparmyou:218": " itthaṃ tīvramandamandatarādibhedena śaktipātavaicitryaṃ sarvatrāpyūhyam /",
    "GSP30aparmyou:219": " atra na māyāntaḥpātiniyatiśaktisamutthamaśvamedhādikaṃ japadhyānādi vānyadyatkiñcitkarma",
    "GSP30aparmyou:220": " mocanaheturātmanastasya hi māyātaḥ samuttīrṇatvādbhedapradhānaṃ vastu tatsādhanāya",
    "GSP30aparmyou:221": " na prakalpate / yadgītam",
    "GSP30aparmyou:222": " nāhaṃ vedairna tapasā na dānena na cejyayā /",
    "GSP30aparmyou:223": " iti / tasmādekamevātra parameśvarānugrahaḥ kāraṇamakṛtrimaṃ bhavyabuddhīnām / yaduktam",
    "GSP30aparmyou:224": " īśituḥ śaktipātāṃśe khyāpayitrī svatantratām /",
    "GSP30aparmyou:225": " dhīḥ kāraṇakalāghrātā naiva kiñcidapekṣate //",
    "GSP30aparmyou:226": " iti / paśupramātṝṇāṃ tu parameśvaratirodhānaśaktiḥ saṃsaraṇahetureva yenaite svasvarūpāprathanācchubhāśubhakarmaniratāḥ sukhaduḥkhādibhogabhājaḥ punaḥ punarasminsaṃsaranti /",
    "GSP30aparmyou:227": " tasmātpramātṝṇāṃ sādhāraṇe 'pi svātmani prakāśāprakāśarūpe anugrahatirodhānaśaktī dve eva te mokṣabandhapravibhāgahetū / yaduktam",
    "GSP30aparmyou:228": " badhnāti kācidapi śaktiranantaśakteḥ kṣetrajñamapratihatā bhavapāśajālaiḥ /",
    "GSP30aparmyou:229": " jñānāsinā ca vinikṛtya guṇānaśeṣānanyā karotyabhimukhaṃ puruṣaṃ vimuktau //",
    "GSP30aparmyou:230": " iti // 9 //",
    "GSP30aparmyou:231": " evamidaṃ sarvamāgamānubhavayuktiyuktaṃ pratipādya yatprākśaktyādyaṇḍacatuṣṭayaṃ pratipāditaṃ",
    "GSP30aparmyou:232": " tadantarālavarti samutpattikrameṇa ṣaṭtriṃśattattvātmakaṃ jagadyallagnaṃ bhāti tatprathamataḥ",
    "GSP30aparmyou:233": " kāraṇakāraṇaṃ paramaśivasvarūpaṃ kārikādvayenāha",
    "GSP30aparmyou:234": " bhārūpaṃ paripūrṇaṃ svātmani viśrāntito mahānandam /",
    "GSP30aparmyou:235": " icchāsaṃvitkaraṇairnirbharitamanantaśaktiparipūrṇam // 10 //",
    "GSP30aparmyou:236": " sarvavikalpavihīnaṃ śuddhaṃ śāntaṃ layodayavihīnam /",
    "GSP30aparmyou:237": " yatparatattvaṃ tasminvibhāti ṣaṭtriṃśadātma jagat // 11 //",
    "GSP30aparmyou:238": " yat evaṃvidham param pūrṇaṃ śivatattvaṃ tatra śivādidharāparyantaṃ vakṣyamāṇaṃ viśvaṃ viśrāntaṃ satprakāśate tadabhinnameva cakāsadyuktyopapadyata iti yāvat /",
    "GSP30aparmyou:239": " nanu tanyate sarvaṃ tanvādi yatra tattattvaṃ tananādvā tadāpralayaṃ tasya bhāva iti",
    "GSP30aparmyou:240": " vā tattvamityevamapi tattvavyapadeśo 'yaṃ jāḍyāpādakaḥ kathaṃ cidrūpe bhagavati paramaśive syāducyate /",
    "GSP30aparmyou:241": " upadeśyajanāpekṣayā yāvatā śabdena pratipādyate tāvatā tatra tattvavyapadeśo na vastutaḥ /",
    "GSP30aparmyou:242": " kīdṛśaṃ tatparaṃ tattvam /",
    "GSP30aparmyou:243": " bhāḥ prakāśaḥ rūpam svabhāvo yasya mahāprakāśavapurityarthaḥ /",
    "GSP30aparmyou:244": " tathā paripūrṇam nirākāṅkṣam /",
    "GSP30aparmyou:245": " nirākāṅkṣamapi sphaṭikamaṇidarpaṇādi jaḍaṃ vastu bhavatītyāha svātmani viśrāntito mahānandam iti /",
    "GSP30aparmyou:246": " svasminsvabhāve 'khaṇḍāhantācamatkārarase viśramānmahānānandaḥ parā nirvṛtiryasyeti /",
    "GSP30aparmyou:247": " tadevaṃ paramāhlādakasphurattāsāratvātprakāśyasphaṭikāderjaḍādvailakṣaṇyamuktaṃ bhavati /",
    "GSP30aparmyou:248": " ata evāha icchāsaṃvitkaraṇairnirbharitam iti /",
    "GSP30aparmyou:249": " icchājñānakriyāśaktisvabhāvameva na punaḥ śāntabrahmavādināmiva śaktivirahitaṃ jaḍakalpam /",
    "GSP30aparmyou:250": " anyacca anantaśaktiparipūrṇam iti /",
    "GSP30aparmyou:251": " anantāḥ niḥsaṃkhyā ghaṭapaṭādyā nāmarūpātmikāḥ śaktayaḥ icchājñānakriyāśaktīnāṃ pallavabhūtā",
    "GSP30aparmyou:252": " brāhmyādyāḥ śaktayaḥ śabdarāśisamutthāstābhiḥ paritaḥ samantāt pūrṇam vyāptaṃ tata",
    "GSP30aparmyou:253": " evollasantyastatraiva śāmyantīti /",
    "GSP30aparmyou:254": " evaṃ parāvāgrūpaṃ bhagavati svātantryamuktaṃ syāt /",
    "GSP30aparmyou:255": " nanu vāgrūpaṃ cetparaṃ tattvaṃ tarhi kālpanikaṃ śabdasaṃbhinnatvātkathaṃ śuddhaprakāśavapuṣi kalpanāyoga ityāśayenāha sarvavikalpavihīnam iti",
    "GSP30aparmyou:256": " parapramātari yo 'yaṃ parāhantācamatkāraḥ sa vāgrūpo 'pi nirvikalpaḥ /",
    "GSP30aparmyou:257": " vikalpo hyanyāpohalakṣaṇo dvayaṃ ghaṭāghaṭarūpamākṣipannaghaṭādvyavacchinnaṃ ghaṭaṃ niścinoti /",
    "GSP30aparmyou:258": " prakāśasya punaḥ parāhantācamatkārasārasyāpi nāprakāśarūpaḥ prakāśādanyaḥ pratipakṣatayā vidyate yadvyavacchedāttasya vikalparūpatā syāt /",
    "GSP30aparmyou:259": " vyavacchedyo hyartho 'prakāśātmā prakāśavapuṣi prakāśate cettarhi",
    "GSP30aparmyou:260": " tatsaṃvedanarūpeṇa tādātmyapratipattitaḥ /",
    "GSP30aparmyou:261": " ityādinyāyena yo 'pyarthaḥ prakāśasvabhāvatāṃ yātaḥ sansa kathaṃ svātmanastasyaiva vyavacchedakaḥ syādyena vikalparūpatāṃ tatra samāvahet /",
    "GSP30aparmyou:262": " atha pratipakṣatayā na prakāśata iti kathamihāprakāśamānaḥ padārthaḥ pratipakṣarūpo 'stīti paricchettumapi śakyeteti yatkiñcidetatsyāt /",
    "GSP30aparmyou:263": " yataḥ sarvaiḥ vyavacchedātmakaiḥ vikalpairvihīnam aparicchinnasvabhāvaṃ paraṃ tattvam /",
    "GSP30aparmyou:264": " ata evāha śuddham iti vimalaṃ vikalpamayyā aśuddhimaṣyā abhāvāt /",
    "GSP30aparmyou:265": " tathā śāntam iti /",
    "GSP30aparmyou:266": " grāhyagrāhakasamutthakṣobhābhāvācchaktisāmarasyena svasvarūpasthaṃ na punaraśmaśakalakalpam /",
    "GSP30aparmyou:267": " anyacca layodayavihīnam iti /",
    "GSP30aparmyou:268": " sakṛdvibhāto 'yamātmā /",
    "GSP30aparmyou:269": " iti kṛtvā sanātana eva /",
    "GSP30aparmyou:270": " ato bhūtabhaviṣyadvartamānavapuḥ kālastatra na kramate yataḥ kālasya tata eva samullāsa",
    "GSP30aparmyou:271": " iti samutpattivināśabahiṣkṛte paratattve 'bhyupagate viśvasya viśvatvamupapannamiti",
    "GSP30aparmyou:272": " pratipāditaṃ syāt // 11 //",
    "GSP30aparmyou:273": " nanvevaṃvidhe paratattve jagadbhātīti yatpratipāditaṃ tatkathametatsyādyāvatā paratattvāpekṣayā na kiñcidbhedena bhātuṃ pragalbheta /",
    "GSP30aparmyou:274": " tato bhinnaṃ cejjagadbhāsate tadādvayavādakhaṇḍanābhinnaṃ cejjagatprakāśata iti kathaṃ vācoyuktiriti dṛṣṭāntadvāreṇa tadbhedābhedarūpaṃ tattvamupadarśayannetatsamarthanāyāha",
    "GSP30aparmyou:275": " darpaṇabimbe yadvannagaragrāmādi citramavibhāgi /",
    "GSP30aparmyou:276": " bhāti vibhāgenaiva ca parasparaṃ darpaṇādapi ca // 12 //",
    "GSP30aparmyou:277": " vimalatamaparamabhairavabodhāttadvadvibhāgaśūnyamapi /",
    "GSP30aparmyou:278": " anyonyaṃ ca tato 'pi ca vibhaktamābhāti jagadetat // 13 //",
    "GSP30aparmyou:279": " yathā nirmale mukurāntarāle nagaragrāmapuraprākārāṭṭasthalanadanadījvalanavṛkṣaparvatapaśupakṣistrīpuruṣādikaṃ",
    "GSP30aparmyou:280": " sarvaṃ pratibimbatayā citram svālakṣaṇyena nānārūpaṃ bhāsate avibhāgi darpaṇādavibhaktaṃ",
    "GSP30aparmyou:281": " sat bhāti tadabhedenaivāntarākāraṃ samarpayati tatrābhedena bhāsamānamapi bhāti vibhāgenaiva",
    "GSP30aparmyou:282": " ca parasparam ityanyonyasvālakṣaṇyena ghaṭātpaṭo bhinnaḥ paṭātghaṭa iti vibhaktatayā sphurati /",
    "GSP30aparmyou:283": " tadantargatā hi bhāvā eva pṛthaktvena parāmṛśyante na punastaṃ darpaṇaṃ tyaktvā pṛthakkiñcidupalabhyate kintu darpaṇasāmarasyena sthitamapi sarvato bhinnaṃ jagatpratīyate /",
    "GSP30aparmyou:284": " evamapi ghaṭādipratibimbena darpaṇastarhyantarhitaḥ syādityetannetyāha darpaṇādapi ca iti /",
    "GSP30aparmyou:285": " na kevalaṃ svayaṃ bhāvā darpaṇāntargatā api bhinnāḥ prakāśante yāvaddarpaṇādapi vyatiricyante",
    "GSP30aparmyou:286": " yato darpaṇastattatpratibimbamayo 'pi tebhyaḥ pratibimbebhyaḥ samuttīrṇasvarūpatayā",
    "GSP30aparmyou:287": " cakāsti na punastanmayaḥ saṃpadyate yena ca na darpaṇa iti pratītaḥ syāt /",
    "GSP30aparmyou:288": " sarvasya punastattatpratibimbagrahaṇe 'pi darpaṇo 'yamityabādhitā pratipattiḥ /",
    "GSP30aparmyou:289": " nāpi ghaṭādirdarpaṇaṃ viśinaṣṭi yenāyaṃ ghaṭadarpaṇo 'yaṃ paṭadarpaṇa iti svasvarūpatāhāniratra jāyate /",
    "GSP30aparmyou:290": " deśakṛtaḥ kālakṛto vā bhedo na tatra svabhāvavipralopāya bhavati /",
    "GSP30aparmyou:291": " tasmāttattatpratibimbasahiṣṇuḥ sansvātmani darpaṇo darpaṇa eveti na kācitpratibimbavādakṣatiḥ /",
    "GSP30aparmyou:292": " athocyate bhrāntireṣā yaduta darpaṇe hastīti parāmṛśyate na tu punardarpaṇe sa kaścidvidyate tathātvenārthakriyāvirahādbhrāntyaivaiṣa niścaya iti /",
    "GSP30aparmyou:293": " etāvatā pratibimbavādena dṛṣṭāntastāvatsiddhaḥ /",
    "GSP30aparmyou:294": " bhrāntestu svarūpaṃ samanantaraṃ nirūpyate /",
    "GSP30aparmyou:295": " tadvat tathaiva darpaṇanagarādipratibimbadṛṣṭāntena vimalatamaparamabhairavabodhāt",
    "GSP30aparmyou:296": " atiśayena vigalitakālikātpūrṇānandodriktātprakāśāt jagat viśvam vibhāgaśūnyamapi",
    "GSP30aparmyou:297": " darpaṇapratibimbavattataḥ prakāśādavibhaktamapi parasparaṃ ca vibhaktatvena grāhyagrāhakāpekṣayā",
    "GSP30aparmyou:298": " nānārūpaṃ prathate tato 'pi ca iti bodhādapyunmagnamiva ābhāti yato bodhastadrūpatayāpi",
    "GSP30aparmyou:299": " prathamānastataḥ samuttīrṇaḥ prathate yathā pratibimbebhyo darpaṇaḥ",
    "GSP30aparmyou:300": " / evamapi viśvabhāvapratibimbasahiṣṇuḥ prakāśo viśvabhāvebhyaḥ samuttīrṇaḥ sarvasyānubhavitṛtayā svasvarūpeṇa prathate /",
    "GSP30aparmyou:301": " bhāvagato 'pi deśakālākārabhedaḥ kevalamatra prakāśate darpaṇavanna punaḥ svaṃ rūpaṃ saṃbhinatti /",
    "GSP30aparmyou:302": " ata evaikānekasvarūpo 'pi bodha eka eva bodhābhyupagatacitrajñānavat /",
    "GSP30aparmyou:303": " kintu darpaṇaprakāśātsacamatkārasya citprakāśasyeyānviśeṣo yaddarpaṇe svacchatāmātrasanāthe",
    "GSP30aparmyou:304": " bhinnaṃ bāhyameva nagarādi pratibimbatvenābhimataṃ bhāti na tu svanirmitamato darpaṇe",
    "GSP30aparmyou:305": " 'yaṃ hastīti yo niścayaḥ sa bhrāntaḥ syātprakāśaḥ punaḥ svacamatkārasāraḥ svecchayā",
    "GSP30aparmyou:306": " svātmabhittāvabhedena parāmṛśansvasaṃvidupādānameva viśvamābhāsayati /",
    "GSP30aparmyou:307": " viśvasyābhāsanameva nirmātṛtvaṃ bhagavata iti parāmarśa eva prakāśasya jaḍāddarpaṇaprakāśādervailakṣaṇyāpādakaṃ mukhyaṃ rūpamiti /",
    "GSP30aparmyou:308": " etadeva granthakṛtā vivṛtivimarśinyāmuktam",
    "GSP30aparmyou:309": " antarvibhāti sakalaṃ jagadātmanīha yadvadvicitraracanā makurāntarāle /",
    "GSP30aparmyou:310": " bodhaḥ punarnijavimarśanasārayuktyā viśvaṃ parāmṛśati no makurastathā tu //",
    "GSP30aparmyou:311": " iti / itthaṃ parameśvarāpekṣayā svāṅganirmite bhāvarāśau na kācidbhedabhrāntirmāyāpramātrapekṣayā",
    "GSP30aparmyou:312": " tu yo 'yaṃ bhedāvabhāsa eṣā pūrṇatvākhyātirūpā bhrāntiḥ pūrṇasyādvayātmano rūpasyākhyānamaprathā",
    "GSP30aparmyou:313": " pūrṇaṃ na bhāsate kintvapūrṇaṃ dvayarūpaṃ bhāsate bheda eva pratīyata iti yāvat /",
    "GSP30aparmyou:314": " tasmānniravadyo 'yaṃ pratibimbavādaḥ // 13 //",
    "GSP30aparmyou:315": " itthaṃ paratattvasvarūpanirūpaṇapūrvaṃ prakāśābhedena jagataḥ ṣaṭtriṃśattattvātmakasya",
    "GSP30aparmyou:316": " sthitiṃ vidhāya punarapyetasya samutpattikrameṇa pratitattvaṃ svarūpaṃ kārikābhiḥ pratipādayati",
    "GSP30aparmyou:317": " śivaśaktisadāśivatāmīśvaravidyāmayīṃ ca tattvadaśām /",
    "GSP30aparmyou:318": " śaktīnāṃ pañcānāṃ vibhaktabhāvena bhāsayati // 14 //",
    "GSP30aparmyou:319": " yo 'yaṃ paramaśivaḥ paratattvanirūpaṇayā samanantarapratipāditasvarūpaḥ svasvarūparūpā",
    "GSP30aparmyou:320": " yāḥ śaktayaścinnirvṛtīcchājñānakriyākhyāḥ pañcānantaśaktivrātahetubhūtāstāsāmeva",
    "GSP30aparmyou:321": " pañcānāṃ śaktīnām bhinnatvenātadvyāvṛttyemām tattvadaśām pañcasaṃkhyāvacchinnāmeva",
    "GSP30aparmyou:322": " bhāsayati svālakṣaṇyena prakaṭayatītyarthaḥ /",
    "GSP30aparmyou:323": " kīdṛśīṃ tāmityāha śiva ityādi /",
    "GSP30aparmyou:324": " śivaśca śaktiśca sadāśivaśca teṣāṃ bhāvo yasyāḥ sā tathoktā tāṃ tathā īśvaravidye prakṛtiryasyāṃ sā tatheti /",
    "GSP30aparmyou:325": " atra pratitattvaṃ svarūpaṃ pradarśyate /",
    "GSP30aparmyou:326": " tathā hi sarvapramātṝṇāmantaḥ pūrṇāhantācamatkāramayaṃ sarvatattvottīrṇaṃ mahāprakāśavapuryaccaitanyametadeva śivatattvam /",
    "GSP30aparmyou:327": " atra tattvanirūpaṇamupadeśyajanāpekṣayeti /",
    "GSP30aparmyou:328": " tasyaiva bhagavataścidrūpasyānandarūpā viśvaṃ bhavāmīti parāmṛśato viśvabhāvasvabhāvamayī saṃvideva kiñciducchūnatārūpā sarvabhāvānāṃ bījabhūmiriyaṃ śaktyavasthā /",
    "GSP30aparmyou:329": " eṣaiva viśvagatasṛṣṭisaṃhāropacārātkṛśapūrṇobhayarūpāpyekaiva sarvarahasyanayeṣu gīyate /",
    "GSP30aparmyou:330": " punarapyatraiva viśvasamutpattibījabhūmau mahāśūnyātiśūnyākhyāyāṃ maheśasyāhamidamityabhedena",
    "GSP30aparmyou:331": " pūrṇāhantāmayo yaścamatkāro jñānaprādhānyātkriyābhāgasyāhantāviśrānteḥ seyaṃ sadāśivadaśā /",
    "GSP30aparmyou:332": " atra mantramaheśvarāḥ pramātārastiṣṭhanti /",
    "GSP30aparmyou:333": " tathātraivāhamidamityabhedenāhantedantayoḥ samadhṛtatulāpuṭanyāyena yaḥ svātmacamatkāraḥ saiṣā tasyeśvarāvasthā /",
    "GSP30aparmyou:334": " atrāpi mantreśvarāḥ pramātāraḥ /",
    "GSP30aparmyou:335": " atrāpīdantāprādhānyenāhantāguṇīkāreṇa yo 'hamahamidamidamityevaṃrūpaścamatkāraḥ sadyojātabālasyeva śiro 'ṅgulīnirdeśya etadeva bodhasāratvādbhagavataḥ śuddhavidyātattvam /",
    "GSP30aparmyou:336": " atra vidyeśvaraiḥ saha saptakoṭyastu mantrāṇāṃ vācakatayānugrahasvabhāvātpaśūnuddhartuṃ vācyānmantramaheśvaramantreśvarānpratyavatiṣṭhante /",
    "GSP30aparmyou:337": " atra vidyātattve vidyeśvarapramātṝṇāṃ bodharūpatvāviśeṣe 'pi yā bhedaprathā sā māyāśaktikṛtaivetyāgameṣu gīyate",
    "GSP30aparmyou:338": " māyopari mahāmāyā ... /",
    "GSP30aparmyou:339": " iti / yena tatrasthā mantrā mahāmāyānupraveśādaṇava ityucyante /",
    "GSP30aparmyou:340": " māyātattvopari śuddhavidyādhaśca vijñānākalāḥ pramātāra āṇavamalabhājanam /",
    "GSP30aparmyou:341": " evamekamevedaṃ śivasvarūpaṃ turyātītamapi turyarūpatayā tattvapañcakatayā gīyate /",
    "GSP30aparmyou:342": " tasmādeka evaiṣa svatantraḥ kartā prakāśate yasyāhamidamiti sadāśiveśvarabhūmau yaḥ",
    "GSP30aparmyou:343": " prakāśa etadeva śuddhavedanarūpaṃ karaṇaṃ vakṣyamāṇo māyātattvādidharāntastattvasargaśca",
    "GSP30aparmyou:344": " kāryamityeva kartṛkaraṇakriyārūpa eka eva svātmamaheśvarākhyaḥ paramapramātā vijṛmbhate // 14 //",
    "GSP30aparmyou:345": " māyātattvasvarūpamāha",
    "GSP30aparmyou:346": " paramaṃ yatsvātantryaṃ durghaṭasaṃpādanaṃ maheśasya /",
    "GSP30aparmyou:347": " devī māyāśaktiḥ svātmāvaraṇaṃ śivasyaitat // 15 //",
    "GSP30aparmyou:348": " paramam ananyāpekṣam yat parameśituḥ svātantryam viśvanirmātṛtvaṃ saiveyam māyākhyā śaktiḥ tasya śaktimataḥ /",
    "GSP30aparmyou:349": " mīyate paricchidyate dharāntaḥ pramātṛprameyaprapañco yayā sā māyā viśvamohakatayā vā māyā /",
    "GSP30aparmyou:350": " eṣā devasya krīḍāśīlasya saṃbandhinīti kṛtvā devī na punarbrahmavādināmiva vyatiriktā kācinmāyopapadyata iti /",
    "GSP30aparmyou:351": " kīdṛśaṃ tatsvātantryam durghaṭasaṃpādanam iti /",
    "GSP30aparmyou:352": " duḥkhena ghaṭayituṃ śakyamiti durghaṭasya kāryasya pramātṛprameyarūpasya saṃpādanam prāptiprāpakam /",
    "GSP30aparmyou:353": " eṣaiva māyā svecchayā paśubhāvamāpannasya śivasya svātmāvaraṇam svarūpagopanākhyamāṇavādimalatritayam // 15 //",
    "GSP30aparmyou:354": " vakṣyamāṇe ca prādhānike sukhādirūpe bhinne bhogye yadbhoktṛrūpaṃ puṃstattvaṃ tatsvarūpamāha",
    "GSP30aparmyou:355": " māyāparigrahavaśādbodho malinaḥ pumānpaśurbhavati /",
    "GSP30aparmyou:356": " kālakalāniyativaśādrāgāvidyāvaśena saṃbaddhaḥ // 16 //",
    "GSP30aparmyou:357": " māyā svīkārapāratantryātsarvajñatvasarvakartṛtvamayo 'pi bodhaḥ sarvajñatvādiguṇāpahastanenākhyātirūpamāṇavaṃ",
    "GSP30aparmyou:358": " malamāpanno yena ghaṭākāśavatpūrṇasvarūpāccidākāśādavacchedya parimitīkṛtaḥ saṃstadeva puṃstattvamucyate /",
    "GSP30aparmyou:359": " ato māyāyāḥ pālyaḥ pāśyaśceti paśuḥ āṇavamāyīyakārmamalasvabhāvānāṃ pāśānāṃ bhājanam /",
    "GSP30aparmyou:360": " anyacca kālakalā iti vakṣyamāṇasvarūpaiḥ kālādibhiḥ otaprotatayā samyak baddhaḥ dṛbdha ityevaṃ tattvaṣaṭkaveṣṭitaṃ puṃstattvam // 16 //",
    "GSP30aparmyou:361": " kālādīnāṃ tattvānāṃ caitadveṣṭanakrameṇa svarūpamāha",
    "GSP30aparmyou:362": " adhunaiva kiñcidevedameva sarvātmanaiva jānāmi /",
    "GSP30aparmyou:363": " māyāsahitaṃ kañcukaṣaṭkamaṇorantaraṅgamidamuktam // 17 //",
    "GSP30aparmyou:364": " itthaṃ svatantro 'pi bodhaḥ svamāyayā yathāṇutvaṃ prāptastathaiva tadīye jñānakriyāśaktī saṃkucite asya paśurūpasya vidyākale ityucyete /",
    "GSP30aparmyou:365": " yathā rājñāpahṛtasarvasvasyānukampayā jīvanārthaṃ kiñciddhanaṃ stokaṃ dīyate tathaivāṇutvamāpannasya",
    "GSP30aparmyou:366": " bodhasyāpahṛtasarvajñatvādeḥ kiñcitkartṛtāparamārthaṃ jñatvamupodbalyata iti jñatvasyaiva",
    "GSP30aparmyou:367": " prādhānyātkālādīnāṃ jānātinānvayo darśitaḥ /",
    "GSP30aparmyou:368": " idaṃ kañcukaṣaṭkam uktarūpayā māyayā yuktam aṇoḥ āṇavamalāpahastitasarvajñatvādeḥ puṃsaḥ svarūpācchādakaṃ svarṇasya kālikeva antaraṅgam nijaṃ kathitam /",
    "GSP30aparmyou:369": " kiṃrūpamityāha adhunā ityādi /",
    "GSP30aparmyou:370": " adhunaiva jānāmi iti so 'ṇurvartamānatayedaṃ prāṅmayā jñātaṃ jānāmi jñāsyāmītyevamapi",
    "GSP30aparmyou:371": " kṛtaṃ karomi kariṣye veti jñānakriyāsvarūpeṇa bhāvānapi tathā kalayannavacchinatti",
    "GSP30aparmyou:372": " cetyeṣo 'sya kālaḥ /",
    "GSP30aparmyou:373": " tathā kiñcideva ityavacchinnameva karoti sarvaṃ kartuṃ nālaṃ ghaṭamātrakaraṇāya prabhavati na paṭādāvityetadasyāṇoḥ kalātattvam /",
    "GSP30aparmyou:374": " idameva iti niyatātkāranānniyataṃ kāryaṃ yadarthayate yathā vahnereva dhūmo 'śvamedhādikarmaṇa",
    "GSP30aparmyou:375": " eva svargādiphalaṃ na sarvasmādityevaṃ niyamena svasaṃkalpakṛtakarmaprabandhasamutthapuṇyāpuṇyairātmā",
    "GSP30aparmyou:376": " niyamyate yena tadasya niyatitattvam /",
    "GSP30aparmyou:377": " tathā sarvātmanā iti yeyamapūrṇammanyatā sarvaṃ mamedamupayujyate bhūyāsaṃ mā kadācinna bhūvamityetatpaśo rāgatattvam /",
    "GSP30aparmyou:378": " buddhidharmo yo rāgaḥ sa ekatra kutrāpi kāntālakṣaṇe 'rthe 'nyadapohyātra me rāga ityabhiṣvaṅgamātraṃ na sarvākāṅkṣāmayasya rāgatattvasya samānaḥ",
    "GSP30aparmyou:379": " tathā jānāmi iti kiñcideva purovarti ghaṭādikaṃ na punardūravyavahitaṃ vastviti vidyātattvam /",
    "GSP30aparmyou:380": " śuddhavidyāpekṣayā kārikāyāmavidyeti kathitaṃ na punarvedanābhāvāt /",
    "GSP30aparmyou:381": " māyāsahitam bhedaprathāyuktametatkañcukaṣaṭkaṃ paśoriti // 17 //",
    "GSP30aparmyou:382": " kathametasya kañcukaṣaṭkasyāṇuṃ pratyantaraṅgatvamityāha",
    "GSP30aparmyou:383": " kambukamiva taṇḍulakaṇaviniviṣṭaṃ bhinnamapyabhidā /",
    "GSP30aparmyou:384": " bhajate tattu viśuddhiṃ śivamārgaunmukhyayogena // 18 //",
    "GSP30aparmyou:385": " vāstavena vṛttena bhinnamapi kambukam yathā abhidā taṇḍulakaṇaviniviṣṭam ityabhedena",
    "GSP30aparmyou:386": " taṇḍulāntaścotaṃ bhāsate nipuṇairapi yatnataḥ prakṣipyamāṇaṃ taṇḍulasyāntaraṅgatvānna",
    "GSP30aparmyou:387": " pṛthagavatiṣṭhate tathaitanmāyādikañcukamaṇostaṇḍulasthānīyasyāntaraṅgatvātkambukasthānīyaṃ",
    "GSP30aparmyou:388": " vyatiriktamapyavyatiriktatayā pūrṇasaṃvitsvarūpamācchādya sthitamiti śeṣaḥ /",
    "GSP30aparmyou:389": " evamapi durnivāraṃ kathaṃ tadvilīyata ityāha bhajate ityādi /",
    "GSP30aparmyou:390": " tuḥ viśeṣe nānyo 'tropāyaḥ /",
    "GSP30aparmyou:391": " śivasya svātmamaheśvarasya yo 'sau mārgaḥ paramādvayacidānandaikaghano 'smi mamaivedaṃ",
    "GSP30aparmyou:392": " viśvaṃ svaśaktivijṛmbhaṇamātramiti yā svātmasvarūpavibhūtipratyavamarśarūpā saraṇiḥ",
    "GSP30aparmyou:393": " tadaunmukhyam dārḍhyena tannibhālanaparatvaṃ sa eva yogaḥ pūrṇarūpatayāṇoḥ svātmani",
    "GSP30aparmyou:394": " svasvarūpatvena saṃbandhastena tat uktasvarūpaṃ kañcukaṃ viśeṣeṇa śuddhiṃ bhajate",
    "GSP30aparmyou:395": " svayameva niḥśeṣeṇa vilayaṃ sevate /",
    "GSP30aparmyou:396": " etaduktaṃ syādyadā parameśvaraśaktipātaviśuddhahṛdayaḥ paśurbhavati tadāhameva maheśvara",
    "GSP30aparmyou:397": " iti svātmajñānāvirbhāvātsvayameva paśutvāpādakaṃ kañcukāvaraṇaṃ vilīyate na punaratra",
    "GSP30aparmyou:398": " svātmajñānaṃ vihāya māyīyaṃ kiñcinniyatiśaktisamutthaṃ karma pragalbhata iti // 18 //",
    "GSP30aparmyou:399": " evaṃvidhasyāṇorbhoktuśca bhogyena bhāvyamiti prādhānikaṃ tattvasargamāha",
    "GSP30aparmyou:400": " sukhaduḥkhamohamātraṃ niścayasaṃkalpanābhimānācca /",
    "GSP30aparmyou:401": " prakṛtirathāntaḥkaraṇaṃ buddhimano 'haṅkṛti kramaśaḥ // 19 //",
    "GSP30aparmyou:402": " sattvarajastamasāṃ yat sukhaduḥkhamohātmakam sāmānyaṃ rūpamaṅgāṅgibhāvo yatra nopalabhyate sā mūlakāraṇam prakṛtiḥ /",
    "GSP30aparmyou:403": " prakṛteranantaraṃ kāryarūpamantaḥkaraṇamāha niścaya ityādi /",
    "GSP30aparmyou:404": " niścayaḥ idametādṛgiti saṃkalpanam mananam abhimānaḥ mamateti krameṇa buddhirmano",
    "GSP30aparmyou:405": " 'haṅkāraḥ ityevaṃrūpaṃ tritayam antaḥkaraṇam aṅgāṅgibhāvena guṇānāṃ kāryaṃ bhūtendriyādyapekṣayā",
    "GSP30aparmyou:406": " ca kāraṇamiti // 19 //",
    "GSP30aparmyou:407": " bāhyakaraṇamāha",
    "GSP30aparmyou:408": " śrotraṃ tvagakṣi rasanā ghrāṇaṃ buddhīndriyāṇi śabdādau /",
    "GSP30aparmyou:409": " vākpāṇipādapāyūpasthaṃ karmendriyāṇi punaḥ // 20 //",
    "GSP30aparmyou:410": " vakṣyamāṇe śabdādau viṣaye jñānapradhānāni śrotrādīni pañcendriyāṇi kriyāpradhānāni cendriyāṇi pañca vāgādīni /",
    "GSP30aparmyou:411": " vacanādānaviharaṇavisargānandātmakāḥ karmendriyāṇāṃ viṣayāḥ /",
    "GSP30aparmyou:412": " ityubhayathā ca śṛṇomi kathayāmītyahaṅkārānugamādahaṅkārakāryāṇi // 20 //",
    "GSP30aparmyou:413": " eṣāṃ śabdādiviṣayasvarūpaṃ kathayati",
    "GSP30aparmyou:414": " eṣāṃ grāhyo viṣayaḥ sūkṣmaḥ pravibhāgavarjito yaḥ syāt /",
    "GSP30aparmyou:415": " tanmātrapañcakaṃ tacchabdaḥ sparśo maho raso gandhaḥ // 21 //",
    "GSP30aparmyou:416": " jñeyakāryatayā svīkāryaḥ ya eṣām indriyāṇām viṣayaḥ gocaraḥ syāt /",
    "GSP30aparmyou:417": " sa kīdṛśaḥ pravibhāgavarjitaḥ viśeṣeṇa bahiṣkṛtaḥ sāmānyātmā sūkṣmaḥ yo 'rtho bhavettadeva śabdādi sāmānyarūpam tanmātram śabdasāmānyaṃ śabdatanmātramiti",
    "GSP30aparmyou:418": " evamanyāni /",
    "GSP30aparmyou:419": " viṣayaviṣayiṇoḥ parasparāpekṣitvādindriyavadidamapi tanmātrapañcakam āhaṅkārikameveti // 21 //",
    "GSP30aparmyou:420": " viṣayāṇāṃ parasparasāṃkaryeṇa pṛthivyādīni kāryamityāha",
    "GSP30aparmyou:421": " etatsaṃsargavaśātsthūlo viṣayastu bhūtapañcakatām /",
    "GSP30aparmyou:422": " abhyeti nabhaḥ pavanastejaḥ salilaṃ ca pṛthvī ca // 22 //",
    "GSP30aparmyou:423": " eteṣāṃ saṃsargavaśāt parasparasaṃgharṣasāmarthyādyo viśeṣaḥ sthūlo viṣayaḥ sa eva bhūtarūpatāṃ yāti /",
    "GSP30aparmyou:424": " tathā hi śabdatanmātrācchabdaviśeṣo nabho jāyate śabdasparśābhyāṃ pavano rūpasaṃyuktābhyāmetābhyāṃ",
    "GSP30aparmyou:425": " tejaścaibhyo rasayuktebhyaścāpo gandhasaṃyuktebhyaśca pṛthvīti pañca mahābhūtāni",
    "GSP30aparmyou:426": " kāryaṃ kāraṇānuguṇam iti kṛtvaikottaraguṇānīti /",
    "GSP30aparmyou:427": " evameṣā prakṛtiḥ kāryakāraṇātmā puruṣasya parameśvarasyecchayā bhogyatayā pravṛtteti ṣaṭtriṃśattattvātmakaṃ jagadvibhajya pratitattvaṃ nirūpitam",
    "GSP30aparmyou:428": " māyākañcukavatprakṛteḥ kañcukatāṃ puruṣaṃ pratyāha",
    "GSP30aparmyou:429": " tuṣa iva taṇḍulakaṇikāmāvṛṇute prakṛtipūrvakaḥ sargaḥ /",
    "GSP30aparmyou:430": " pṛthvīparyanto 'yaṃ caitanyaṃ dehabhāvena // 23 //",
    "GSP30aparmyou:431": " ayamapi prādhānikaḥ sargaḥ dharāparyantaḥ taṇḍulakaṇam yathā tuṣaḥ dhānyacarma āvṛṇute",
    "GSP30aparmyou:432": " samācchādayati tathaiva māyākañcukena kambukasthānīyena samāvṛtam caitanyam punarapi",
    "GSP30aparmyou:433": " tuṣasthānīyena dehabhāvena etatsamāvṛṇute tatpratiprākāratayā sthagayati /",
    "GSP30aparmyou:434": " atreme pramātāraḥ kalābhirindriyamātrābhirviśeṣāntābhirdehasvabhāvāḥ sakalā ityucyante viśeṣavarjitā videhāḥ pralayākalā iti ca /",
    "GSP30aparmyou:435": " evaṃ śivādisakalāntapramātṛsaptakasanāthaṃ rudrakṣetrajñādhiṣṭhitaṃ jagaditi // 23 //",
    "GSP30aparmyou:436": " kañcukatritayasya parasūkṣmasthūlarūpatāmāha",
    "GSP30aparmyou:437": " paramāvaraṇaṃ mala iha sūkṣmaṃ māyādikañcukaṃ sthūlam /",
    "GSP30aparmyou:438": " bāhyaṃ vigraharūpaṃ kośatrayaveṣṭito hyātmā // 24 //",
    "GSP30aparmyou:439": " caitanyasya svasvarūpāpahastanasatattvākhyātirevāṇavaḥ malaḥ āntaraḥ svarṇasya kālikeva param antaraṅgam āvaraṇam chādanaṃ tādātmyena sthitatvāt",
    "GSP30aparmyou:440": " māyādi vidyāntaṃ kañcukaṣaṭkam sūkṣmam ātmana āvaraṇaṃ taṇḍulasya kambukamivāvaraṇaṃ pṛṣṭhapātitvenāste yena bhedamayī jñatvakartṛtvādiprathā prathata ityeṣa māyīyo malaḥ /",
    "GSP30aparmyou:441": " etadapekṣayā bāhyam tuṣasthānīyaṃ prādhānikaṃ śarīrasattālakṣaṇamāvaraṇam sthūlam tvaṅmāṃsādirūpatvādeṣa tṛtīyaḥ kārmo malo yena pramātā śubhāśubhakarmasaṃcayabhājanaṃ bhavati /",
    "GSP30aparmyou:442": " evamanena parasūkṣmasthūlarūpeṇa kośatrayena veṣṭitaḥ vikasvaro 'pi ghaṭākāśavatsaṃkucitīkṛtaḥ ātmā ityaṇuriti paśurityucyate // 24 //",
    "GSP30aparmyou:443": " etatsaṃbandhādupahata iva bhavatītyāha",
    "GSP30aparmyou:444": " ajñānatimirayogādekamapi svaṃ svabhāvamātmānam /",
    "GSP30aparmyou:445": " grāhyagrāhakanānāvaicitryeṇāvabudhyeta // 25 //",
    "GSP30aparmyou:446": " eṣa kośatrayasaṃbaddha ātmātmākhyātyandhakārasaṃbandhāt ekamapi advayasvabhāvamapi",
    "GSP30aparmyou:447": " svam nijaṃ nānyasmādupanatam ātmasvabhāvam caitanyamātmasattālakṣaṇaṃ svarūpaṃ pramātṛpramāṇaprameyanānāracanāprapañcena",
    "GSP30aparmyou:448": " jānātyabhedaviparītena bhedenābhimanyata iti yāvat /",
    "GSP30aparmyou:449": " yathā rekhātimiropahataḥ puruṣa ekamapi candraṃ paśyandvau candrāvimau nabhasi sta iti paricchindamṝÉllokamapi darśayati dvau candrāvimau paśyeti",
    "GSP30aparmyou:450": " vastuvṛttenaika evāsau candra iti timiravaśāttathā bhāsate yenodvegalakṣaṇāmānandalakṣaṇāṃ vārthakriyāṃ sa taimirikaḥ prāpnoti /",
    "GSP30aparmyou:451": " tathaivājñānatimiraprāptabhedaprathaḥ sarvaṃ svātmano 'bhinnamapi bhedena vyavaharanbhinnaṃ karmaphalamarthayate yena bhūyobhūyaḥ svarganirayādibhogabhāgbhavati",
    "GSP30aparmyou:452": " ataścājñānasya timireṇa rūpaṇā viparītābhāsanāt // 25 //",
    "GSP30aparmyou:453": " ātmādvayaṃ dṛṣṭāntena nidarśayati",
    "GSP30aparmyou:454": " rasaphāṇitaśarkarikāguḍakhaṇḍādyā yathekṣurasa eva /",
    "GSP30aparmyou:455": " tadvadavasthābhedāḥ sarve paramātmanaḥ śaṃbhoḥ // 26 //",
    "GSP30aparmyou:456": " rasādayaḥ ikṣubhedāḥ yathā ekaḥ evekṣurasaḥ paramārthataḥ sarvatra mādhuryānugamāttathaiva",
    "GSP30aparmyou:457": " jāgradādi avasthābhedāḥ grāhyagrāhakaprapañcarūpāḥ sarve viśeṣāḥ paramātmanaḥ svasvabhāvasya",
    "GSP30aparmyou:458": " śaṃbhoḥ caitanyamaheśvarasyaiva /",
    "GSP30aparmyou:459": " yataḥ sa eva bhagavānsarvasya svātmabhūtaḥ svasvātantryāttāṃ tāmapi bhūmikāṃ samāpannastathā",
    "GSP30aparmyou:460": " grāhyagrāhakādyavasthāviśiṣṭaḥ prathate yathekṣuraso na punaḥ svātmanastasmādbhinnaṃ",
    "GSP30aparmyou:461": " kiñcidastīti sa eka eva sarvāvasthāsu saṃvidanugamāt /",
    "GSP30aparmyou:462": " itthaṃ sarvatraikarūpatādarśanātpramātā sarvadṛśvā bhavati /",
    "GSP30aparmyou:463": " yathāha śrīśaṃbhubhaṭṭārakaḥ",
    "GSP30aparmyou:464": " eko bhāvaḥ sarvabhāvasvabhāvaḥ sarve bhāvā ekabhāvasvabhāvāḥ /",
    "GSP30aparmyou:465": " eko bhāvastattvato yena dṛṣṭaḥ sarve bhāvāstattvatastena dṛṣṭāḥ //",
    "GSP30aparmyou:466": " iti / bhagavadgītāsvapi",
    "GSP30aparmyou:467": " sarvabhūteṣu yenaikaṃ bhāvamakṣayamīkṣate /",
    "GSP30aparmyou:468": " avibhaktaṃ vibhakteṣu tajjñānaṃ viddhi sāttvikam //",
    "GSP30aparmyou:469": " iti // 26 //",
    "GSP30aparmyou:470": " tīrthāntaraparikalpitastu bhedaḥ saṃvṛtyarthamabhyupagato 'pi na satyabhūmāvavakalpata ityāha",
    "GSP30aparmyou:471": " vijñānāntaryāmiprāṇavirāḍdehajātipiṇḍāntāḥ /",
    "GSP30aparmyou:472": " vyavahāramātrametatparamārthena tu na santyeva // 27 //",
    "GSP30aparmyou:473": " vijñānam iti bodhamātrameva kevalamanupādhi nāmarūparahitamapyanādivāsanāprabodhavaicitryasāmarthyānnīlasukhādirūpaṃ bāhyarūpatayā nānā prakāśata iti vijñānavādinaḥ /",
    "GSP30aparmyou:474": " puruṣa evedaṃ sarvam ... /",
    "GSP30aparmyou:475": " neha nānāsti kiñcana ... /",
    "GSP30aparmyou:476": " iti nyāyena antaryāmi sarvasyeti paraṃ brahmaivānādyavidyāvaśādbhedena prakāśata iti brahmavādinaḥ /",
    "GSP30aparmyou:477": " atrobhayatrāpi vedanasya svātantryaṃ jīvitabhūtaṃ viśvanirmāṇaheturiti na cetitam /",
    "GSP30aparmyou:478": " anye prāṇa brahmavādinastu yathāprāṇanameva viśvamāgūrya vartate nahi prāṇanādṛte 'nyatkiñcidbrahmaṇo rūpamiti savimarśaṃ śabdabrahmetyāhuḥ",
    "GSP30aparmyou:479": " apare pratipannā yathā virāḍdeham iti vairājamapi brahmaṇaḥ satyabhūtamiti / yathoktam",
    "GSP30aparmyou:480": " yasyāgnirāsyaṃ dyaurmūrdhā khaṃ nābhiścaraṇau kṣitiḥ /",
    "GSP30aparmyou:481": " sūryaścakṣurdiśaḥ śrotre tasmai lokātmane namaḥ //",
    "GSP30aparmyou:482": " ityevamādi /",
    "GSP30aparmyou:483": " jātiḥ iti mahāsattāsāmānyalakṣaṇaṃ sarvaguṇāśrayaṃ vastu paramārthasaditi vaiśeṣikādayo bruvate /",
    "GSP30aparmyou:484": " anye piṇḍāḥ iti vyaktaya eva paramārthasatyo nahi sāmānyaṃ nāma kiñcidekamanekaguṇāśrayaṃ",
    "GSP30aparmyou:485": " prakāśate nāpyupapadyate veti vyaktīnāmeva vyavahāraḥ parisamāptaḥ kiṃ sāmānyeneti",
    "GSP30aparmyou:486": " nānāvṛttivikalpaiḥ sāmānyaṃ vivadamānā vyaktayo nānuyantyanyadanuyāyi na bhāsata",
    "GSP30aparmyou:487": " ityevamādi bahu bruvanto jātirna paramārtha iti pratipannā ityeva vijñānādiḥ piṇḍo",
    "GSP30aparmyou:488": " 'nte yeṣāṃ bhedānāṃ te tathoktāḥ vyavahāramātrametat ityasminsvātantryavāde prakāśamānasya",
    "GSP30aparmyou:489": " vastuno 'napahnavanīyatvādete bhedāḥ saṃvṛtisatyatvena prakāśante paramārthena tu",
    "GSP30aparmyou:490": " na santyeva iti na punaḥ satattvatayaite bhedāstīrthāntaraparikalpitabhedā vidyamānā eva /",
    "GSP30aparmyou:491": " tasmādeka eva paramaprakāśaparamārthaḥ svatantraścaitanyamaheśvara itthamitthaṃ cakāsti yato 'nyasyaitadvyatiriktasyāprakāśarūpasya prakāśamānatābhāvāt / yaduktam",
    "GSP30aparmyou:492": " tīrthakriyāvyasaninaḥ svamanīṣikābhirutprekṣya tattvamiti yadyadamī vadanti /",
    "GSP30aparmyou:493": " tattattvameva bhavato 'sti na kiñcidanyatsaṃjñāsu kevalamayaṃ viduṣāṃ vivādaḥ //",
    "GSP30aparmyou:494": " iti // 27 //",
    "GSP30aparmyou:495": " idānīṃ bhrānterasadarthapratipādanasāmarthyena nidarśanamāha",
    "GSP30aparmyou:496": " rajjvāṃ nāsti bhujaṅgastrāsaṃ kurute ca mṛtyuparyantam /",
    "GSP30aparmyou:497": " bhrāntermahatī śaktirna vivektuṃ śakyate nāma // 28 //",
    "GSP30aparmyou:498": " bhrānteḥ pūrṇatvākhyātirūpāyā atādrūpyapratibhāsane mahatī śaktiḥ uttamaṃ sāmarthyam na kenacit vivektuṃ śakyate na kenacidvicārayituṃ pāryata iti yāvat /",
    "GSP30aparmyou:499": " yathā vastuvṛttena rajjuḥ paridṛśyamānā dīrghatvakuṇḍalinīrūpatvabhramātsarpo 'yamityadhyavasātṝṇāṃ",
    "GSP30aparmyou:500": " rajjudravye 'pyasadarthapratibhāso 'yaṃ sarpādhyavasāyaḥ sadarthapratibhāsādbhayaṃ",
    "GSP30aparmyou:501": " maraṇāvasāyaṃ vidadhāti /",
    "GSP30aparmyou:502": " anubhavasiddhamapyetatsthāṇuṃ bhūtamiti matvā svayaṃ bhīṣaṇīyaṃ vākāraṃ samullikhya bhrāntāḥ santo hṛdbhaṅganāśaṃ ke nāma na yātā iti vibhrama evāpūrṇatvaprathane heturiti // 28 //",
    "GSP30aparmyou:503": " etatprakṛte samarthayate",
    "GSP30aparmyou:504": " tadvaddharmādharmasvarnirayotpattimaraṇasukhaduḥkham /",
    "GSP30aparmyou:505": " varṇāśramādi cātmanyasadapi vibhramabalādbhavati // 29 //",
    "GSP30aparmyou:506": " evaṃ yathā rajjuḥ paramārthasatī bhrāntyā sarpatayā vimṛṣṭāpi sarpagatāmarthakriyāṃ",
    "GSP30aparmyou:507": " karoti tathaiva dehātmamānināṃ cetasi dharmādyasadapi tattvato 'vidyamānam vibhrama",
    "GSP30aparmyou:508": " vaśānmāyāvyāmohasāmarthyādeva bhavati etadeva tattvamiti bhrāntyā sattāṃ labhate /",
    "GSP30aparmyou:509": " dharmaḥ aśvamedhādiḥ adharmaḥ brahmahananādiḥ svaḥ niratiśayā prītiḥ nirayaḥ yātanā",
    "GSP30aparmyou:510": " utpattiḥ janma maraṇam janmābhāvaḥ sukham āhlādaḥ duḥkham rājasaḥ kṣobhastathā varṇaḥ",
    "GSP30aparmyou:511": " brāhmaṇo 'smītyādi āśramaḥ brahmacārītyādi ādi grahaṇāttapaḥpūjavratānīti sarvaṃ",
    "GSP30aparmyou:512": " kalpanāmātrasāraṃ vibhramavijṛmbhitameva māyāśaktyā dehādyātmatayābhimanyate /",
    "GSP30aparmyou:513": " etatsarvaṃ bhrānteḥ prabhavati yayānavaratasvarganarakajanmamaraṇaprabandhabhājaḥ",
    "GSP30aparmyou:514": " paśavo na punaḥ paramārthataḥ svātmano 'navacchinnacidānandaikaghanasya dharmādharmādikaṃ",
    "GSP30aparmyou:515": " kiñcidvidyata iti // 29 //",
    "GSP30aparmyou:516": " evamasadarthapratibhāsane bhrānteḥ sāmarthyaṃ vicārya tadutpattimāha",
    "GSP30aparmyou:517": " etattadandhakāraṃ yadbhāveṣu prakāśamānatayā /",
    "GSP30aparmyou:518": " ātmānatirikteṣvapi bhavatyanātmābhimāno 'yam // 30 //",
    "GSP30aparmyou:519": " etattadandhakāram ityeṣā sā samanantarapratipāditā viśvamohinī pūrṇatvākhyātirūpā bhrāntiḥ yadbhāveṣu pramātṛprameyarūpeṣu viśvavartiṣu padārtheṣu prakāśamānatayā iti",
    "GSP30aparmyou:520": " ... nāprakāśaḥ prakāśate /",
    "GSP30aparmyou:521": " iti prakāśamānatānyathānupapattyā prakāśaśarīrībhūteṣu ātmanaḥ caitanyamaheśvarādapṛthagbhūteṣu",
    "GSP30aparmyou:522": " satsvapi yaḥ ayam atirekeṇāmī bhāvā grāhyā bāhyā matto bhinnāśceti anātmābhimānaḥ",
    "GSP30aparmyou:523": " vāstavacidrūpatāpahastanena yatteṣvavāstavaṃ jaḍatvāpādanam /",
    "GSP30aparmyou:524": " ayamāśayo bhāvaprakāśane 'nyasyāprakāśarūpasya bāhyavāsanāderhetoranupapadyamānatvātsvātmaprakāśa",
    "GSP30aparmyou:525": " eva svatantro 'rthānnīlasukhādinā prakāśate 'taḥ pramātṛprameyarūpatayā citsvarūpo",
    "GSP30aparmyou:526": " 'hameva prakāśa iti yadvāstavaṃ rūpaṃ tanna prakāśate kevalamevāvāstavo bhedaḥ prathata",
    "GSP30aparmyou:527": " iti tāttvikaprathanābhāvādbhrānterandhakāreṇa rūpaṇamiti // 30 //",
    "GSP30aparmyou:528": " ātmanyanātmābhimānapūrvo 'nātmanyātmābhimāno bhavatīti pratipādayanbhrānteḥ sutarāṃ moharūpatāmāha",
    "GSP30aparmyou:529": " timirādapi timiramidaṃ gaṇḍasyopari mahānayaṃ sphoṭaḥ /",
    "GSP30aparmyou:530": " yadanātmanyapi dehaprāṇādāvātmamānitvam // 31 //",
    "GSP30aparmyou:531": " ādau tāvadekasaṃvitsatattveṣvapi bhāveṣu bhedamayaṃ jāḍyāpādanamakhyātitimireṇa kṛtaṃ yatsvātmano 'bhinnānāṃ bhāvānāṃ tato bhedena prathanamata eva timiramiva timiram akhyātiḥ /",
    "GSP30aparmyou:532": " yathaiko 'pi candraḥ cakṣusthena rekhātimireṇa dvidhā bhāsyate dvau candrāviti tathaivākhyātitimiramekamapi sarvaṃ svātmasvarūpaṃ vastu bhedenānātmarūpaṃ prakāśitavat /",
    "GSP30aparmyou:533": " evamavasthite timiram aparamāyātaṃ mohānmoho 'yamāpatitaḥ gaṇḍasyopari piṭakodbhavaśca",
    "GSP30aparmyou:534": " yat akhyātyapahastitacitsvarūpeṣvapi viśvavartiṣu padārtheṣu jāḍyamāpāditeṣu madhyāduddhṛte",
    "GSP30aparmyou:535": " vyatirikte jaḍe dehaprāṇādau vedyakhaṇḍe kṛśo 'haṃ sthūlo 'haṃ kṣudhito 'haṃ sukhyasmi",
    "GSP30aparmyou:536": " na kiñcidahamiti pramātṛtayānātmabhūte ātmamānitvam atādrūpye tādrūpyapratipattiretadativaiśasam /",
    "GSP30aparmyou:537": " yadi tāvadātmābhimānena vinā vaiśasamasti tannīlasukhādiṣvapyastu mā vā kutrāpi bhūdyatpunaḥ",
    "GSP30aparmyou:538": " katipaye jaḍe dehādau loṣṭaprāya ātmatayāhantārasābhiṣeko 'nyatra nīlasukhādāvidantayānātmapratipādanameṣa",
    "GSP30aparmyou:539": " eva pūrṇaḥ saṃsāraḥ śocanīyo yadabhimānopanato dvandvābhighātaḥ karṣati paśūniti /",
    "GSP30aparmyou:540": " yaduktaṃ mārkaṇḍeyapurāṇe yoginyā madālasayā",
    "GSP30aparmyou:541": " yānaṃ kṣitau yānagataśca deho dehe 'pi cānyaḥ puruṣo niviṣṭaḥ /",
    "GSP30aparmyou:542": " mamatvamurvyāṃ na tathā yathā sve dehe 'timātraṃ ca vimūḍhataiṣā //",
    "GSP30aparmyou:543": " iti // 31 //",
    "GSP30aparmyou:544": " evamakhyātivaśānmithyāvikalpairitthamātmānaṃ badhnātītyāha",
    "GSP30aparmyou:545": " dehaprāṇavimarśanadhījñānanabhaḥprapañcayogena /",
    "GSP30aparmyou:546": " ātmānaṃ veṣṭayate citraṃ jālena jālakāra iva // 32 //",
    "GSP30aparmyou:547": " akhyātyapahastitacaitanyaḥ sarvaḥ pramātā svotthairvikalpanigaḍairvyāpakamapi ātmānaṃ veṣṭayate /",
    "GSP30aparmyou:548": " kathamityāha deha ityādi /",
    "GSP30aparmyou:549": " dehaprāṇayorvimarśanaṃ dhiyo jñānam niścayaḥ nabhasāṃ prapañcaḥ vistāraḥ tadyogena dehādivikalpasaṃbandhena /",
    "GSP30aparmyou:550": " yathā kṛśaḥ sthūlo rūpavānpaṇḍitaścāsmīti bālāṅganāpāmarāḥ kārṣikā itthaṃ svavikalpena dehamevātmatvena pratipannāḥ kiñcidvivecakaṃmanyāḥ /",
    "GSP30aparmyou:551": " dehastāvadihaiva pralīyate kuto 'syātmatvamato yaḥ kṣudhitaḥ pipāsitaḥ so 'hamiti prāṇātmamāninaśca vivecakaṃmanyatarāḥ /",
    "GSP30aparmyou:552": " dehaprāṇau jaḍau loṣṭādivatkuto 'nayorātmabhāvastataḥ sukhyahaṃ duḥkhyahamiti yaḥ sukhaduḥkhādi cetate sa ātmeti puryaṣṭakābhimānino mīmāṃsakādayo 'pi vivecakatamāśca /",
    "GSP30aparmyou:553": " etatsukhaduḥkhādyapi buddhidharmaḥ kathamātmatayā vaktuṃ śakyastato dehaprāṇadhīvikalpānāṃ yatrābhāvaḥ sa ātmeti śūnyābhimāninaḥ /",
    "GSP30aparmyou:554": " evaṃ yatkiñcididaṃ bhāti tannāhamityaprathārūpaṃ śūnyameva sarvāpohanasvabhāvamātmeti nabhaḥśabdenoktaḥ /",
    "GSP30aparmyou:555": " tadapi śūnyaṃ yadā samādhānāvasare vedyīkurvata etadapi śūnyaṃ vayaṃ na bhavāmastadā",
    "GSP30aparmyou:556": " śūnyāntaramātmatvena vidadhānā neti neti brahmavādyabhyupagatatattacchūnyaparityāgena",
    "GSP30aparmyou:557": " tāṃ tāṃ śūnyātmatāṃ parigṛhṇantīti nabhaḥprapañcaḥ kārikāyāṃ nirūpitaḥ /",
    "GSP30aparmyou:558": " itthaṃ saṃvitsvarūpāparyavasānācchūnyātmamānino yoginaḥ suṣuptaguhānimagnā jaḍātmāno bhrāntā evātmānaṃ saṃvitsvarūpamapi jāḍyenānubadhnanti",
    "GSP30aparmyou:559": " citram ityāścaryametadyaduta vaiśasaṃ naitatsvayaṃ kartuṃ pāryata iti /",
    "GSP30aparmyou:560": " atra dṛṣṭāntamāha jālena ityādi /",
    "GSP30aparmyou:561": " yathā jālakāraḥ kaścitkṛmirvā svanirmitena phenena jālamāvaraṇaṃ nirmāya sarvato",
    "GSP30aparmyou:562": " gatam ātmānaṃ veṣṭayate svaṃ svātmanidhanāya badhnāti yenottaratra tatraiva nidhanaṃ",
    "GSP30aparmyou:563": " yāti tathā dehādyātmamānī tu svavikalpakalpitairahaṃ mameti vikalpaiḥ svātmānameva badhnāti /",
    "GSP30aparmyou:564": " tathā ca bauddhāḥ",
    "GSP30aparmyou:565": " satyātmani parasaṃjñā svaparavibhāgātparigrahadveṣau /",
    "GSP30aparmyou:566": " anayoḥ saṃpratibaddhāḥ sarve doṣāḥ prajāyante //",
    "GSP30aparmyou:567": " ityāhuḥ // 32 //",
    "GSP30aparmyou:568": " kathameṣa durnivāro mahāmoho dehādipramātṛtāsamutthaḥ pralīyata iti bhagavatsvātantryamevātra heturityāha",
    "GSP30aparmyou:569": " svajñānavibhavabhāsanayogenodveṣṭayennijātmānam /",
    "GSP30aparmyou:570": " iti bandhamokṣacitrāṃ krīḍāṃ pratanoti paramaśivaḥ // 33 //",
    "GSP30aparmyou:571": " svasya ātmanaścaitanyalakṣaṇasya yat jñānam svasvātantryāvagamastasya vibhavaḥ dehādyabhimānavigalanena",
    "GSP30aparmyou:572": " yaccitsvarūpe parāhantācamatkārarūpasya svasvātantryasya sphītatvaṃ cidānandaikaghanaḥ",
    "GSP30aparmyou:573": " svatantro 'smīti tasya bodhasvātantryasvarūpasya vibhavasya bhāsanam prakāśaḥ sarvo",
    "GSP30aparmyou:574": " mamāyaṃ vibhava iti bāhyatayābhimatasya sarvasya svātmanyeva svīkārastasya yogaḥ",
    "GSP30aparmyou:575": " evaṃpariśīlanakrameṇātmani yadvimarśadārḍhyamevametena svajñānavibhavabhāsanayogena",
    "GSP30aparmyou:576": " nijamātmānam nānyata upanataṃ caitanyasvabhāvam udveṣṭayate dehaprāṇapuryaṣṭakaśūnyaparāmarśanānigaḍairyo",
    "GSP30aparmyou:577": " veṣṭita āsīttameva caitanyasvarūpaḥ svatantro 'smīti vimarśanena punarapi bhagavānevodveṣṭanaṃ",
    "GSP30aparmyou:578": " vigataveṣṭanaṃ kuruta iti /",
    "GSP30aparmyou:579": " evamakhyātibalādāgataṃ svātmano dehādyāvaraṇaṃ tatpunarapi khyātibalādvinaśyatīti svavikalpakalpita iyāndoṣa iti śrīmadgranthakṛtā tantrasāre",
    "GSP30aparmyou:580": " yo niścayaḥ paśujanasya jaḍo 'smi karmasaṃpāśito 'smi malino 'smi parerito 'smi /",
    "GSP30aparmyou:581": " ityetadanyadṛḍhaniścayalābhayuktyā sadyaḥ patirbhavati viśvavapuścidātmā //",
    "GSP30aparmyou:582": " iti / kimiti badhnāti muñcati ca bhagavānityāha iti bandha ityādi /",
    "GSP30aparmyou:583": " iti prākpratipāditena krameṇa bhagavānsvatantraḥ paramaśivaḥ pūrṇacidānandaikaghanalakṣaṇaḥ",
    "GSP30aparmyou:584": " svarūpagopanasatattvakrīḍāśīlatvādakhyātyavabhāsanapūrvaṃ svātmānameva dehādipramātṛtāpannaṃ",
    "GSP30aparmyou:585": " vidhāya svarūpaṃ pracchādya ca bandhaṃ vidadhāti tathaiva punaḥ svecchātaḥ svātmajñānaprakāśakrameṇa",
    "GSP30aparmyou:586": " dehādipramātṛtābandhaṃ nivārya sa eva taṃ svātmānaṃ mocayatītyubhayathā bandhamokṣacitrām",
    "GSP30aparmyou:587": " saṃsārāpavargasvarūpāścaryamayīm krīḍām khelām pratanoti vistārayatyekākī na ramāmyahamiti /",
    "GSP30aparmyou:588": " svabhāva evaiṣa devasya yattāṃ tāmapyavasthāmāpannaḥ svarūparūpaḥ sansarvatrānubhavitṛtayā prathata ityetadeva svātantryam // 33 //",
    "GSP30aparmyou:589": " na kevalametadyāvadaparaḥ kaścidavasthāviśeṣaḥ svasminrūpe viśrānta evāvabhāsyate bhagavatetyāha",
    "GSP30aparmyou:590": " sṛṣṭisthitisaṃhārā jāgratsvapnau suṣuptamiti tasmin /",
    "GSP30aparmyou:591": " bhānti turīye dhāmani tathāpi tairnāvṛtaṃ bhāti // 34 //",
    "GSP30aparmyou:592": " viśvāpekṣayā ye sargādayo māyāpramātṛgatāśca ye jāgradādayo 'vasthāviśeṣāsta ubhayathaitasminbhagavatyānandaghane",
    "GSP30aparmyou:593": " turīye dhāmani caturthe pūrṇāhantāmaye pade bhānti tadviśrāntāḥ santaḥ svarūpasattāṃ",
    "GSP30aparmyou:594": " kalpitapramātrapekṣayā bāhyatayā labhante /",
    "GSP30aparmyou:595": " parameśvarabhittau yanna prakāśate tadbāhyatayāpi na prakāśate 'taḥ",
    "GSP30aparmyou:596": " triṣu caturthaṃ tailavadāsecyam /",
    "GSP30aparmyou:597": " iti sarvāsvavasthāsu turīyaṃ rūpamanusyūtatvena sthitamiti paramārthaḥ /",
    "GSP30aparmyou:598": " etāvatā tatra taiḥ svarūpamācchāditaṃ syānna vetyāha tathāpi tairnāvṛtaṃ bhāti iti /",
    "GSP30aparmyou:599": " itthamapi taiḥ svarūpasattārthamāvṛtamapi tebhyaḥ samuttīrṇatayā sarvānubhavitṛtayā",
    "GSP30aparmyou:600": " sarvatrāvabhāsata eva na punastadāvaraṇena pūrṇasvarūpatāṃ tatra tirodhatta iti śivadhāma",
    "GSP30aparmyou:601": " sarvāvasthāsvapi sadaiva paripūrṇam // 34 //",
    "GSP30aparmyou:602": " vedāntabhāṣābhirjāgradādīnāṃ trayāṇāṃ svarūpaṃ vyavaharaṃstadanusyūtamapi tataḥ paraṃ turīyamāvedayati",
    "GSP30aparmyou:603": " jāgradviśvaṃ bhedātsvapnastejaḥ prakāśamāhātmyāt /",
    "GSP30aparmyou:604": " prājñaḥ suptāvasthā jñānaghanatvāttataḥ paraṃ turyam // 35 //",
    "GSP30aparmyou:605": " jāgradavasthaiva viśvam brahmaṇo vairājaṃ svarūpaṃ kutaḥ bhedāt śabdādiviṣayapañcakasya",
    "GSP30aparmyou:606": " bāhyatayā parameśvarasṛṣṭasyaiva sarvapramātṝṇāṃ cakṣurādīndriyapravṛtterityekasyaiva",
    "GSP30aparmyou:607": " brahmaṇo viṣayaviṣayibhāvena sthitasya nānendriyajñānavaicitryam /",
    "GSP30aparmyou:608": " ata eva śivasūtreṣu",
    "GSP30aparmyou:609": " jñānaṃ jāgrat /",
    "GSP30aparmyou:610": " iti / eṣā brahmaṇo virāḍavasthā gīyate /",
    "GSP30aparmyou:611": " yacchrutiḥ",
    "GSP30aparmyou:612": " yo viśvacakṣuruta viśvatomukho viśvatohasta uta viśvataspāt /",
    "GSP30aparmyou:613": " saṃbāhubhyāṃ namate saṃyajatrairdyāvāpṛthivī janayandeva ekaḥ //",
    "GSP30aparmyou:614": " iti / tathā svapnaḥ tejo 'vasthā brahmaṇaḥ /",
    "GSP30aparmyou:615": " kuta ityāha prakāśamāhātmyāt iti /",
    "GSP30aparmyou:616": " svapne bahiṣkaraṇāni śabdādau viṣaye tāvanna pragalbhante nāpi tatra bāhyaṃ śabdādikaṃ",
    "GSP30aparmyou:617": " nāma kiñcitparamārthasadvidyate nāpi bāhyatayādhyavasāyasyāvidyādi kiñcidbhinnamabhinnaṃ",
    "GSP30aparmyou:618": " vā kāraṇāntaramupalabhyate yuktyā vicāryamāṇaṃ vopapadyate 'tha ca svapne sarvaṃ",
    "GSP30aparmyou:619": " prakāśate 'ta idamarthabalādāyātaṃ yatsa eva bhagavānsvasvabhāvo devastattatpramātṛtāṃ",
    "GSP30aparmyou:620": " samāviṣṭaḥ svapnāyamānaḥ svātmānameva prakāśasvātantryādgṛhanagarāṭṭālādyanekapramātṛvaicitryarūpatayā",
    "GSP30aparmyou:621": " pravibhajya pratipramātṛ svapne 'sādhāraṇameva viśvaṃ prakāśayatyeveti brahmaṇaḥ",
    "GSP30aparmyou:622": " svātantryaṃ svapna eva brahmavādibhirabhyupagatam /",
    "GSP30aparmyou:623": " yato vedānteṣvidamuktam",
    "GSP30aparmyou:624": " pravibhajyātmanātmānaṃ sṛṣṭvā bhāvānpṛthagvidhān /",
    "GSP30aparmyou:625": " sarveśvaraḥ sarvamayaḥ svapne bhoktā prakāśate //",
    "GSP30aparmyou:626": " iti prakāśamāhātmyamevātra heturataḥ svapno brahmaṇastejo 'vastheti /",
    "GSP30aparmyou:627": " tathā prājñaḥ suptāvasthā iti /",
    "GSP30aparmyou:628": " sarvapramātṝṇāṃ yā suptāvasthā suṣuptaṃ sā prājñaḥ iti brahmaṇaḥ prājñāvastheti /",
    "GSP30aparmyou:629": " yataḥ sarvapramātṝṇāṃ grāhyagrāhakaprapañcavilayānmahāśūnyatvarūpe grāhyādivilaye",
    "GSP30aparmyou:630": " saṃskāraśeṣe suṣupte viśvasya bījabhūtasya brahmaṇa eva prajñā brahma prajñātṛtayāntaratamamavaśiṣyata iti yāvat /",
    "GSP30aparmyou:631": " sarvasya pramāturnīlasukhādiviśvavaicitryaprathāyāḥ saiṣā saṃskārabhūmistataḥ prabuddhasya",
    "GSP30aparmyou:632": " prāganubhūtavadvyavahāradarśanādanyathā yadyasyāṃ bhūmau sthiraṃ prajñātṛsvabhāvaṃ",
    "GSP30aparmyou:633": " sarvakroḍīkāreṇa brahma na prākāśiṣyata kutastata utthitasya pramātuḥ prāganubhūtavastunastathaiva",
    "GSP30aparmyou:634": " tadityanubhūtacaratvena smṛtirudapatsyata nāpi sukhamahamasvāpsaṃ duḥkhamahamasvāpsaṃ",
    "GSP30aparmyou:635": " gāḍhamūḍho 'hamāsamityanubhavaḥ prādurabhaviṣyaditi /",
    "GSP30aparmyou:636": " tathā ca bhaṭṭadivākaravatsaḥ",
    "GSP30aparmyou:637": " sarve 'nubhūtā yadi nāntararthāstvadātmasātkārasurakṣitāḥ syuḥ /",
    "GSP30aparmyou:638": " vijñātavastvapratimoṣarūpā kācitsmṛtirnāma na saṃbhavettat //",
    "GSP30aparmyou:639": " iti / itthaṃ suṣuptaṃ cinmayameva brahmaṇaḥ prājñāvastheti gīyate /",
    "GSP30aparmyou:640": " kutaḥ jñānaghanatvāt iti /",
    "GSP30aparmyou:641": " suṣuptaturyayoḥ sādhāraṇo 'yaṃ heturityubhayatra yojyam /",
    "GSP30aparmyou:642": " eṣā suṣuptabhūmiḥ jñānaghanā prakāśamūrtiḥ kevalaṃ viśvapralayasaṃskāreṇa dhyāmalā satī śuddhacinmayī na bhavatīti /",
    "GSP30aparmyou:643": " yaduktaṃ spandaśāstre",
    "GSP30aparmyou:644": " jñānajñeyasvarūpiṇyā śaktyā paramayā yutaḥ /",
    "GSP30aparmyou:645": " padadvaye vibhurbhāti tadanyatra tu cinmayaḥ //",
    "GSP30aparmyou:646": " iti / tathā tataḥ paraṃ turyam iti /",
    "GSP30aparmyou:647": " tasmātsuṣuptāt param anyanniḥśeṣapāśavavāsanāsaṃskāraparikṣayācchuddhapūrṇānandamayaṃ brahmaṇasturīyaṃ rūpamanuguṇaṃ nāma /",
    "GSP30aparmyou:648": " yadatra nāmānvarthaṃ na kiñcidupapadyate 'to vyākhyātasyāvasthātrayasya viśrāmabhūtaṃ",
    "GSP30aparmyou:649": " sarvāntaratamatvenānusyūtamiti catuḥsaṃkhyāpūraṇena turyam iti pūraṇapratyayena saṃkhyāvyapadeśo",
    "GSP30aparmyou:650": " 'tra kṛtaḥ kathamavasthātrayasyānusyūtamapi tataḥ parametadityāha jñānaghanatvāt iti /",
    "GSP30aparmyou:651": " yato jāgradādayo 'vasthāḥ sarvā bhedapravaṇatvātpramātṝṇāmajñānamayyasturīyaṃ grāhyagrāhakakṣobhapralayasaṃskāraparikṣayājjñānaghanaprakāśānandamūrtyatastadantaḥsthamapi",
    "GSP30aparmyou:652": " tābhyo 'vasthābhyaścinmayatayā samuttīrṇatvāt param anyaditi /",
    "GSP30aparmyou:653": " evamavasthāvicitraṃ paramādvayasvabhāvaṃ svatantraṃ brahmaiva pūrṇaṃ vijṛmbhate // 35 //",
    "GSP30aparmyou:654": " evamapi śuddhasya paramātmanaḥ sarvapramātranusyūtatvena sthitatvādavaśyaṃ pramātṛgaṇagatamakhyātimālinyamāyātīti yattanneti dṛṣṭāntenāvedayati",
    "GSP30aparmyou:655": " jaladharadhūmarajobhirmalinīkriyate yathā na gaganatalam /",
    "GSP30aparmyou:656": " tadvanmāyāvikṛtibhiraparāmṛṣṭaḥ paraḥ puruṣaḥ // 36 //",
    "GSP30aparmyou:657": " yathā meghadhūmadhūlīpuñjairākāśasthairapyākāśapṛṣṭhamamalinaṃ svabhāvato na malinaṃ",
    "GSP30aparmyou:658": " vidhīyate nāpi nityatāvaitatyakhaṇḍanāṃ vā nīyate kevalaṃ darpaṇapratibimbavattattadavasthāvicitraṃ",
    "GSP30aparmyou:659": " gaganaṃ gaganameva sarvadā tathātvena pratyabhijñānāt /",
    "GSP30aparmyou:660": " tadvat iti tathaiva māyāvikṛtibhiḥ akhyātisamutthairvikārairnānāpramātṛgatairjanmamaraṇādyanekavicitrāvasthāmayairbhagavatsthairapi",
    "GSP30aparmyou:661": " bhagavānna parāmṛṣṭaḥ na tairapahṛtasvarūpo yataḥ sa eva paraḥ puruṣaḥ iti sarvapuruṣāṇāṃ",
    "GSP30aparmyou:662": " jīvānāmādya ullāso viśrāntisthānaṃ ceti sarvānubhavitṛtayā sadā sphuratīti paraśabdena nirdiṣṭaḥ /",
    "GSP30aparmyou:663": " tasmānna svasamutthairaprakāśarūpairmāyāvikārairaindrajālikavadbhagavataḥ kācitkhaṇḍaneti parameṣṭhinā nareśvaraviveke 'pyuktam",
    "GSP30aparmyou:664": " yadyapyarthasthitiḥ prāṇapuryaṣṭakaniyantrite /",
    "GSP30aparmyou:665": " jīve niruddhā tatrāpi paramātmani sā sthitā //",
    "GSP30aparmyou:666": " tadātmanaiva tasya syātkathaṃ prāṇena yantraṇā /",
    "GSP30aparmyou:667": " iti // 36 //",
    "GSP30aparmyou:668": " nanvekacinmātraparamārthā api puruṣā viśiṣṭasukhaduḥkhamohajanmamaraṇādinānāvasthāvaicitryabhājaśceti kathametaditi dṛṣṭāntamāha",
    "GSP30aparmyou:669": " ekasminghaṭagagane rajasā vyāpte bhavanti nānyāni /",
    "GSP30aparmyou:670": " malināni tadvadete jīvāḥ sukhaduḥkhabhedajuṣaḥ // 37 //",
    "GSP30aparmyou:671": " yathā ekasmin kumbhākāśe dhūlipuñjasamācchādite nānyāni ghaṭākāśāni vimalānyapyākāśatvāviśeṣāt malināni rajasācchāditāni bhavanti /",
    "GSP30aparmyou:672": " vimalaṃ vyāpakaṃ nityamapi hi gaganaṃ yādṛśaṃ ghaṭasaṃkocasaṃkucitaṃ bhavettādṛśameva",
    "GSP30aparmyou:673": " tasyaiva ghaṭasya tadbhavati na punaḥ sarvāṇi ghaṭapaṭādyākāśāni kṛṣṇāgurudhūpitāni",
    "GSP30aparmyou:674": " mṛgamadādhivāsitāni viṭhiragandhīni vaikākāśasvarūpatvātsaṃkīryante svagataghaṭādikṛtavicchedātpratyutaikatrāpi",
    "GSP30aparmyou:675": " gagane vāstave sthite ghaṭādayaḥ svagatabhittisaṃkocaniyantritāḥ santo nānāgaganavaicitryaṃ prathayanti /",
    "GSP30aparmyou:676": " itthaṃ ghaṭakṛtaḥ saṃkoca eva gaganatayā tathā viśiṣyate tathātvenārthakriyākāritvānna",
    "GSP30aparmyou:677": " punaḥ gaganasyaitatkiñcidghaṭagataṃ mālinyādi svarūpatirodhānāya bhavati nāpi parasparaṃ",
    "GSP30aparmyou:678": " ghaṭādyavacchinnānāṃ gaganānāṃ vyāmiśraṇeti /",
    "GSP30aparmyou:679": " tadvat iti tathaivāmī jīvāḥ puruṣā ekacinmātraparamārthā api pārameśvaryā māyāśaktyāṇavamāyīyaprākṛtakośatrayāveṣṭanena",
    "GSP30aparmyou:680": " pūrṇaṃ vyāpi cidānandaikaghanaṃ svarūpamapahastya parimitīkṛtā yenaikacaitanyātmāno",
    "GSP30aparmyou:681": " 'pi svagatakośatrayavicchedadaurātmyātparasparaṃ bhinnāśceti ghaṭapaṭādyākāśavat /",
    "GSP30aparmyou:682": " itthaṃ māyīyakośakṛto viccheda eva jīvatayā vyavahriyate na punaḥ parameśvare 'navacchinnacidānandaikaghane jīvāḥ puruṣā ātmāno 'ṇava iti darśanāntaradṛṣṭaḥ kaścidvyavahāraḥ /",
    "GSP30aparmyou:683": " evamāṇavādikośāvacchinnā jīvā anādivicitrakarmamalavāsanādhivāsitanānādehā nānāśayā",
    "GSP30aparmyou:684": " nānāpuṇyapāpasvarganarakasukhaduḥkhajanmamaraṇādidvandvabhedabhājaśca santo nānyonyaṃ",
    "GSP30aparmyou:685": " saṃkīryante yathā nānādravyādhivāsitāni ghaṭādyavacchinnāni ghaṭākāśānīti sūpapannamekacinmātraparamārthā",
    "GSP30aparmyou:686": " api svavicchedādanyonyabhedajuṣaśceti // 37 //",
    "GSP30aparmyou:687": " itthaṃ jīvamaṇḍalagatā avasthāviśeṣā ye te kevalaṃ bhagavatyupacaryante na punastattvataste 'tra kecidityāha",
    "GSP30aparmyou:688": " śānte śānta ivāyaṃ hṛṣṭe hṛṣṭo vimohavati mūḍhaḥ /",
    "GSP30aparmyou:689": " tattvagaṇe sati bhagavānna punaḥ paramārthataḥ sa tathā // 38 //",
    "GSP30aparmyou:690": " tattvagaṇe indriyavarge śānte uparate sati tadgataḥ paramātmā śāntaḥ naṣṭa ivābhimanyata",
    "GSP30aparmyou:691": " evaṃ tasmin hṛṣṭe sāhlāde sati sa tathaivopacaryate paraṃ tamomaye mūḍhe mohavāniti",
    "GSP30aparmyou:692": " yathā sthāvarayonau na punaḥ paramārthataḥ vastuvṛttena saḥ parameśvaraḥ tathā tena prakāreṇa bhavati /",
    "GSP30aparmyou:693": " sarvo hi jaḍabhāga utpādyaḥ saṃhāryo vā bhavati na punarnitye bhagavati bodhasvabhāve māyādikañcukagate vināśotpattī syātāmiti bhagavānsadā samaḥ // 38 //",
    "GSP30aparmyou:694": " samutpattikrameṇāgatā bhrāntiḥ punarjñaptikrameṇa sutarāṃ samunmūlitā bhavatītyatra svātmana eva svātantryamityāha",
    "GSP30aparmyou:695": " yadanātmanyapi tadrūpāvabhāsanaṃ tatpurā nirākṛtya /",
    "GSP30aparmyou:696": " ātmanyanātmarūpāṃ bhrāntiṃ vidalayati paramātmā // 39 //",
    "GSP30aparmyou:697": " anātmani acetanalakṣaṇe dehādau kṛśaḥ sthūlaścāsmītyādi yat tadrūpāvabhāsanam anātmanyātmatayā",
    "GSP30aparmyou:698": " parāmarśanam tat tasmin purā ādāveva nirākṛtya ahaṃ cidānandaikaghano 'navacchinnasvabhāvaḥ",
    "GSP30aparmyou:699": " svatantraścetyakṛtrimāhantāsphuraṇayā kṛtrimadehādipramātṛtāmapahṛtyātmaiva vigalitadehabandhaḥ",
    "GSP30aparmyou:700": " paramātmatāṃ yātaḥ san ātmani asminsphuradrūpe viśvapadārthe prakāśavapuṣi svāṅgakalpe",
    "GSP30aparmyou:701": " 'pi yā bhrāntiḥ dehādipramātṛtābhimānajanitā bhedaprathā tām vidalayati ahamevaiko",
    "GSP30aparmyou:702": " viśvātmanā sphurāmītyevaṃ cūrṇīkaroti /",
    "GSP30aparmyou:703": " idamatra tātparyaṃ yāvadanātmani dehādāvātmābhimāno na galitastāvatsvātmaprathārūpe",
    "GSP30aparmyou:704": " 'pi jagati bhedaprathāmoho na vilīyate 'taścānātmanyātmābhimānabhramavināśādātmanyanātmābhimānabhrāntiṃ",
    "GSP30aparmyou:705": " paramātmaiva svātmamaheśvaro bhagavāneva vināśayati nānyasyātra sāmarthyam // 39 //",
    "GSP30aparmyou:706": " evaṃ bhrāntidvayāpasāraṇātparameśvarībhūtasya yogino na kiñcitkāryamavaśiṣyata ityāha",
    "GSP30aparmyou:707": " itthaṃ vibhramayugalakasamūlavicchedane kṛtārthasya /",
    "GSP30aparmyou:708": " kartavyāntarakalanā na jātu parayogino bhavati // 40 //",
    "GSP30aparmyou:709": " ittham kārikārthapratipāditaprakāreṇa bhrāntidvayasya prarohavidāraṇe kṛtārthasya",
    "GSP30aparmyou:710": " svasvātantryasya parijñapteraśeṣasaṃkocavidalanāt kṛtaḥ prāptaḥ arthaḥ puruṣārthalābho",
    "GSP30aparmyou:711": " yena tasya prakṛṣṭayogayuktasya na kadācit kartavyāntarasya tīrthāṭanakṣetraparigrahadīkṣājapadhyānavyākhyāśravaṇādirūpasya",
    "GSP30aparmyou:712": " kāryaśeṣasya kalanā manovyāpāro 'pi na vidyate",
    "GSP30aparmyou:713": " ayameva paro dharmo yadyogenātmadarśanam /",
    "GSP30aparmyou:714": " iti hi svātmayogasya prādhānyamatastatprāptyā nānyatra pariśramaḥ pūrṇayoginaḥ / yaduktam",
    "GSP30aparmyou:715": " yadā te mohakalilaṃ buddhirvyatitariṣyati /",
    "GSP30aparmyou:716": " tadā gantāsi nirvedaṃ śrotavyasya śrutasya ca //",
    "GSP30aparmyou:717": " iti gītāsu // 40 //",
    "GSP30aparmyou:718": " saṃprati pṛthivyādimāyāntasya bhedāvabhāsabhājo viśvasya bhedābhedamayaśāktabhūmikāveśena",
    "GSP30aparmyou:719": " pūrṇaprakāśānandaghanaśāṃbhavapadasamāpattyā bhedavilāyanena tadabhedamayatāprāptimabhidhāya",
    "GSP30aparmyou:720": " tataḥ śāṃbhavātpadātsaṃpūrṇasudhāmbhodhikalpānmahāpravāhadeśīyaśāktaprasarollāsapramukhaṃ",
    "GSP30aparmyou:721": " tattattaraṅgabhaṅgirūpatāmabhidadhatsvānubhavasiddhaṃ mahāmantravīryasāraṃ samastabhedavilāyanaparamādvayodayaṃ",
    "GSP30aparmyou:722": " naraśaktiśivasāmarasyātmakaṃ parasaṃviddhṛdayaṃ krameṇonmīlayiṣyanviśvasyāgamikāṇḍatrayātmatāsaṃkalanayuktyaikīkāraṃ tāvadāha",
    "GSP30aparmyou:723": " pṛthivī prakṛtirmāyā tritayamidaṃ vedyarūpatāpatitam /",
    "GSP30aparmyou:724": " advaitabhāvanabalādbhavati hi sanmātrapariśeṣam // 41 //",
    "GSP30aparmyou:725": " pārthivaprākṛtamāyīyāṇḍātmakaṃ yatsthūlasūkṣmapararūpaṃ trividham vedyarūpatāpatitam jñānagocaratāṃ prāptam",
    "GSP30aparmyou:726": " tattadrūpatayā jñānaṃ bahirantaḥ prakāśate /",
    "GSP30aparmyou:727": " jñānādṛte nārthasattā jñānarūpaṃ tato jagat //",
    "GSP30aparmyou:728": " nahi jñānādṛte bhāvāḥ kenacidviṣayīkṛtāḥ /",
    "GSP30aparmyou:729": " jñānaṃ tadātmatāṃ yātametasmādavasīyate //",
    "GSP30aparmyou:730": " iti śrīkālikākramoktanyāyena yat advaitabhāvanam tadbalāttatprakarṣāt sanmātrapariśeṣam prakāśamānatātmakasattāmātrātmakam bhavati /",
    "GSP30aparmyou:731": " hiḥ yasmādarthe // 41 //",
    "GSP30aparmyou:732": " etadeva bhedasyāvāstavatvapratipādanābhiprāyeṇopapādayati",
    "GSP30aparmyou:733": " raśanākuṇḍalakaṭakaṃ bhedatyāgena dṛśyate yathā hema /",
    "GSP30aparmyou:734": " tadvadbhedatyāge sanmātraṃ sarvamābhāti // 42 //",
    "GSP30aparmyou:735": " yathā kila sauvarṇaṃ raśanādyābharaṇaṃ suvarṇārthino raśanāviśeṣaparihāreṇa hemamātratayaivābhāti",
    "GSP30aparmyou:736": " hemarajatakāṃsyatāmranāgādi tāvanmātrārthino loharūpatayā tadvatsarvam idaṃ tyaktahānādānādivikalpakalaṅkasyāvikalpapratibhāsamātraniṣṭhasya",
    "GSP30aparmyou:737": " rūpādiṣu pariṇāmāttatsiddhiḥ /",
    "GSP30aparmyou:738": " iti bhaṭṭaśrīkallaṭoktanītyā bhedatyāge sati sanmātram sattāmātrātmakam ābhāti // 42 //",
    "GSP30aparmyou:739": " tadiyataḥ sarvasya saṃkocāvabhāsaparityāgādāgamaprasiddhyā nararūpasya śāktarūpopārohaṃ mantrasaṃpradāyaṃ kaṭākṣayannabhidadhāti",
    "GSP30aparmyou:740": " tadbrahma paraṃ śuddhaṃ śāntamabhedātmakaṃ samaṃ sakalam /",
    "GSP30aparmyou:741": " amṛtaṃ satyaṃ śaktau viśrāmyati bhāsvarūpāyām // 43 //",
    "GSP30aparmyou:742": " tat etatsattāmātrātmakaṃ sarvaṃ bṛhattvāt brahma /",
    "GSP30aparmyou:743": " yadāhuḥ śrutyantavidaḥ",
    "GSP30aparmyou:744": " sadevedaṃ somya agra āsīt /",
    "GSP30aparmyou:745": " iti pūrṇatvāt param heyopādeyābhāvāt śuddham pṛthaktvopaśamāt śāntam ata eva abhedātmakam prakarṣāpakarṣābhāvāt samam",
    "GSP30aparmyou:746": " pradeśo 'pi brahmaṇaḥ sārvarūpyamanatikrāntaścāvikalpyaśca /",
    "GSP30aparmyou:747": " iti sthitvā sakalam ata eva amṛtam avināśi",
    "GSP30aparmyou:748": " satyāsatyau tu yau bhāgau pratibhāvaṃ vyavasthitau /",
    "GSP30aparmyou:749": " satyaṃ yattatra sā jātirasatyā vyaktayaḥ sthitāḥ //",
    "GSP30aparmyou:750": " iti /",
    "GSP30aparmyou:751": " yadādau ca yadante ca yanmadhye tasya satyatā /",
    "GSP30aparmyou:752": " iti tatrabhavadbhartṛharinirūpitanītyā satyam tadeva sattāmātrātmakametatsarvam bhāsvarūpāyām icchājñānakriyārūpaśaktisāmarasyātmikāyāṃ parasyāṃ śaktau viśrāmyati",
    "GSP30aparmyou:753": " saṃvinniṣṭhā viṣayavyavasthitiḥ /",
    "GSP30aparmyou:754": " iti sthityā tanmayībhavatīti /",
    "GSP30aparmyou:755": " atha ca śāntam śakārasyānte yanmūrdhanyarūpaṃ tataḥ paraṃ yat amṛtam amṛtabījātmakaṃ",
    "GSP30aparmyou:756": " brahma sanmātrātmakaṃ sādākhyapadasparśāt śuddham ata evāhamidaṃ sarvamiti sarvasamarasīkaraṇāt",
    "GSP30aparmyou:757": " samaṃ sakalam cātaścākhyātigalanāt satyam /",
    "GSP30aparmyou:758": " yadādiṣṭaṃ bhagavatā",
    "GSP30aparmyou:759": " tṛtīyaṃ brahma suśroṇi ... /",
    "GSP30aparmyou:760": " iti śrītriṃśikāyām /",
    "GSP30aparmyou:761": " tadidamamṛtībhāvāvamṛṣṭaṃ sadāśivapadopārūḍhametadviśvātmakaṃ brahma prāguktāyāṃ śaktau viśrāmyati // 43 //",
    "GSP30aparmyou:762": " kriyājñānecchāmukhena paraśaktau yanna viśrāmyati tanna kiñcidityāha",
    "GSP30aparmyou:763": " iṣyata iti vedyata iti saṃpādyata iti ca bhāsvarūpeṇa /",
    "GSP30aparmyou:764": " aparāmṛṣṭaṃ yadapi tu nabhaḥprasūnatvamabhyeti // 44 //",
    "GSP30aparmyou:765": " yadvastu vastuvṛttena bahirvidyamānapi tadyadīcchājñānakriyāmukhena bhāsvareṇaitacchaktitrayasāmarasyātmakaparāśaktisphāramayena",
    "GSP30aparmyou:766": " bodhena na parāmṛṣṭam tatprakhyopākhyāvikalaṃ gaganapuṣpatulyam /",
    "GSP30aparmyou:767": " anena ca sadvṛttyūrdhvavartitriśūlātmakavṛttivīryaṃ sūcitam // 44 //",
    "GSP30aparmyou:768": " etacchāktapadāveśamasyānuvadañśāṃbhavapadasamāpattyā tanmayībhāvamāvirbhāvayati",
    "GSP30aparmyou:769": " śaktitriśūlaparigamayogena samastamapi parameśe /",
    "GSP30aparmyou:770": " śivanāmani paramārthe visṛjyate devadevena // 45 //",
    "GSP30aparmyou:771": " tadittham samastamapi etatsattāmātrarūpatvātproktabrahmaparamārtham śaktitriśūlaparigamayogena",
    "GSP30aparmyou:772": " nirṇītayuktyā parāśaktisamāpattikrameṇa śivanāmani paramārthe anavacchinnacidānandaikaghane",
    "GSP30aparmyou:773": " parameśvare svasminsvabhāve visṛjyate antarmukhavimarśanaprakarṣāttatsamāveśena tanmayībhāvamāpādyate",
    "GSP30aparmyou:774": " devānām brahmādisadāśivāntānāṃ sarvaprakāśānāmindriyāṇāṃ ca devena prabhuṇā paramaśivenaiva",
    "GSP30aparmyou:775": " nahyatrānyasya kasyacitkartṛtvaṃ ghaṭate nāpyetadvyatirikto 'nyaḥ kaścitpramātāstyasyaiva",
    "GSP30aparmyou:776": " ca bhagavatastattadbhūmikādhirohiṇastattadrudrakṣetrajñādipramātṛrūpatayā sphuraṇamiti",
    "GSP30aparmyou:777": " devadevena iti yuktaivoktiḥ /",
    "GSP30aparmyou:778": " taditthaṃ visargavṛttirdarśitā // 45 //",
    "GSP30aparmyou:779": " evamiyatā bhedātmano nararūpasya jagato bhedābhedātmakaśāktapadādhyāroheṇābhinnacidghanaśivasāmarasyāpattimupasaṃhāradṛśā",
    "GSP30aparmyou:780": " pradarśyedānīṃ cidekaghanaḥ śiva eva śaktirūpatayollāsya narātmakaviśvarūpatayā sphurati",
    "GSP30aparmyou:781": " na tu śivavyatiriktaṃ śaktinarayoḥ kimapi rūpaṃ śiva eva tvitthaṃ nijarasāśyānatayā",
    "GSP30aparmyou:782": " sphuratīti prasarayuktiṃ mahāmantrasphāramayīṃ darśayati",
    "GSP30aparmyou:783": " punarapi ca pañcaśaktiprasaraṇakrameṇa bahirapi tat /",
    "GSP30aparmyou:784": " aṇḍatrayaṃ vicitraṃ sṛṣṭaṃ bahirātmalābhena // 46 //",
    "GSP30aparmyou:785": " cidānandecchājñānakriyākhyaśaktipañcakasāmarasyātmā yaḥ paramaśivastena cidādiśaktiprādhānyaprathanātmakaśivaśaktisadāśiveśvaraśuddhavidyākhyabhūmikonmīlanayuktyā",
    "GSP30aparmyou:786": " tadaṇḍatrayaṃ vicitram iti tattadbhuvanādirūpam sṛṣṭaṃ bahirātmalābhena iti bāhyābhāsātmatayā",
    "GSP30aparmyou:787": " svātmanaḥ pradarśanena /",
    "GSP30aparmyou:788": " punarapi ityanenaitaddarśayati yatparamaśiva eva svatantraḥ sadā svabhittau viśvaprapañcollāsanavilāpanakrīḍāṃ",
    "GSP30aparmyou:789": " svātmānatiriktāmapyatiriktāmivādarśayannevamitthaṃ sthito na tu tadvyatiriktaṃ kimapyastīti // 46 //",
    "GSP30aparmyou:790": " itthaṃ viśvollāsanavilāyanakrīḍāśīlo bhagavānyaḥ śivaḥ iti vyapadiśyate sa katamaḥ",
    "GSP30aparmyou:791": " kutra tiṣṭhati katamena vā pramāṇena prasiddha ityāśaṅkya sarveṣāṃ svātmaiva śivaḥ",
    "GSP30aparmyou:792": " sarvatrādisiddhatayā sphuransargādīnvidadhātītyasmacchabdavācakaiḥ śabdaiḥ pratipādayati",
    "GSP30aparmyou:793": " iti śakticakrayantraṃ krīḍāyogena vāhayandevaḥ /",
    "GSP30aparmyou:794": " ahameva śuddharūpaḥ śaktimahācakranāyakapadasthaḥ // 47 //",
    "GSP30aparmyou:795": " mayyeva bhāti viśvaṃ darpaṇa iva nirmale ghaṭādīni /",
    "GSP30aparmyou:796": " mattaḥ prasarati sarvaṃ svapnavicitratvamiva suptāt // 48 //",
    "GSP30aparmyou:797": " ahameva viśvarūpaḥ karacaraṇādisvabhāva iva dehaḥ /",
    "GSP30aparmyou:798": " sarvasminnahameva sphurāmi bhāveṣu bhāsvarūpamiva // 49 //",
    "GSP30aparmyou:799": " draṣṭā śrotā ghrātā dehendriyavarjito 'pyakartāpi /",
    "GSP30aparmyou:800": " siddhāntāgamatarkāṃścitrānahameva racayāmi // 50 //",
    "GSP30aparmyou:801": " iti vyākhyātena prakāreṇa cidādiśaktipañcakākṣipto 'nanto yaḥ śaktisamūhastadeva",
    "GSP30aparmyou:802": " yantraṃ krīḍāyogena vāhayan araghaṭṭaghaṭīyantranyāyena sṛṣṭyādyunmajjananimajjanahelākrameṇa",
    "GSP30aparmyou:803": " viparivartayannahameveti devaḥ sarvaprāṇinām aham ityanāhato nādātmā parāhantācamatkārasāraḥ",
    "GSP30aparmyou:804": " svātmaparāmarśaḥ sa eva sarvasyānapahnavanīyo 'yaṃ svātmaiva devaḥ krīḍanaśīlaḥ sphuratīti /",
    "GSP30aparmyou:805": " anena svasvarūpaniṣṭha eva śiva iti pratipāditam /",
    "GSP30aparmyou:806": " tathā śuddharūpa iti kalpanātikrāntagocaraḥ /",
    "GSP30aparmyou:807": " anyacca śaktīnāṃ karaṇadevatānāṃ viṣayāharaṇatyāgādivyavahārasvātantryadātṛ yat mahācakranāyakapadam tatra tiṣṭhati tatsthaḥ /",
    "GSP30aparmyou:808": " yataḥ karaṇaśaktīnāṃ caitanyaviśrāntiṃ vinā svarūpasattā na vidyate 'taḥ śaktimantameva",
    "GSP30aparmyou:809": " svarūpāsādanāyānavarataṃ bhajanta ityanena sarvapramātṛhṛdayādhiṣṭhātṛtvādbhagavato",
    "GSP30aparmyou:810": " niyatabhuvanādhiṣṭhātṛtvaṃ parihṛtam /",
    "GSP30aparmyou:811": " tathā yadidaṃ kiñcidviśvatayābhimataṃ tatsarvamādarśapratibimbanyāyena mayyeva bhāti vyākhyātarūpāsmadarthaviśrāntamevāvabhāsate 'hantāsārameva sphuratīti yāvat /",
    "GSP30aparmyou:812": " tathā mattaḥ iti pūrṇādahamiti rūpātsvātmanaḥ sakalaṃ niḥśeṣamidaṃ viśvam prasarati pramātrapekṣayāpahṛtatayā sphurati /",
    "GSP30aparmyou:813": " kathamityāha svapnavicitratvamiva suptāt iti yathā nidritātpramātuḥ svapnāvasthāyāṃ",
    "GSP30aparmyou:814": " bāhyapadārthābhāve 'pi puraprākāradevagṛhādi nānāścaryaṃ svapnapadārthavaicitryamavidyādiparikalpitakāraṇāntarābhāvātsvasaṃvidupādānameva",
    "GSP30aparmyou:815": " prasarati tathaiva tīrthāntaraniyamitakāraṇāntarānupapatteranavacchinnacidānandaikaghanādahamiti rūpādviśvamiti /",
    "GSP30aparmyou:816": " tathā ahameva viśvarūpaḥ ityādi /",
    "GSP30aparmyou:817": " ahamityeva yaḥ pūrṇaścaitanyaparāmarśa eṣa evāsmi nānādehādipramātṛtāsamāpanno viśvarūpa āgopālabālāṅganādiṣvantarabhedena sphuraṇādviśvāni mamaiva rūpāṇīti yāvat /",
    "GSP30aparmyou:818": " ka iva karacaraṇādisvabhāvo deha iva yathā sāmānyena sarveṣāmeko dehaḥ karacaraṇādisvabhāvaḥ",
    "GSP30aparmyou:819": " pratipramātṛ svālakṣaṇyena nānārūpastathaivaikaścaitanyalakṣaṇaḥ padārthaḥ sarvāvāsatvādviśvarūpa",
    "GSP30aparmyou:820": " iti / tathā sarvasmin pramātṛpramāṇaprameyarūpe 'smin ahameva sphurāmi sarvasya svātmānubhavitṛtvena prakāśanāt /",
    "GSP30aparmyou:821": " kathaṃ bhāveṣu bhāsvarūpamiva iti yathā nānāvastuṣu bhāsvarūpam atiśayena dyotanaśīlaṃ vastu dedīpyate tathaiva jaḍe 'smiñjagatyekaścidrūpo 'hamiti /",
    "GSP30aparmyou:822": " ataśca draṣṭā ityādi dehendriyavarjito 'pi cinmūrtatvādahameva paśyāmi śṛṇomi jighrāmi rasayāmi spṛśāmīti sarvatra pūrṇāhantāviśrānteḥ kṛtakṛtyatā",
    "GSP30aparmyou:823": " dehendriyavargo hi paśyāmītyādi manyate paraṃ svāpādyavasthāsu draṣṭṛtvādyabhāvāttasmāddehendriyādivargasamullāsakastadvarjito",
    "GSP30aparmyou:824": " 'pi cidānandaikaghanaḥ sarvabhūtahṛdayāntaracārī viṣayopabhogabhoktāsmacchabdavācyaḥ paraḥ puruṣa eva /",
    "GSP30aparmyou:825": " tathā ca śrutiḥ",
    "GSP30aparmyou:826": " apāṇipādo javano grahītā paśyatyacakṣuḥ sa śṛṇotyakarṇaḥ /",
    "GSP30aparmyou:827": " sa vetti vedyaṃ na ca tasyāsti vettā tamāhuragryaṃ puruṣaṃ mahāntam //",
    "GSP30aparmyou:828": " iti / tathākartāpi siddhāntāgama ityādi svayamavidhātāpi devamunimanuṣyādyāśayāviṣṭaḥ",
    "GSP30aparmyou:829": " saṃkṣepavistāravivakṣayāntaḥpratibhāsvarūpo 'haṃ siddhāntādīnnānāścaryānkaromi na",
    "GSP30aparmyou:830": " punarjaḍānāṃ loṣṭasthānīyānāṃ dehendriyāṇāṃ tatkaraṇaṃ śakyamiti tattadvyavadhānenāhameva",
    "GSP30aparmyou:831": " sarvapramāṇanirmāteti /",
    "GSP30aparmyou:832": " anena parāhantāsvarūpasya svātmamaheśvarasya sattāyāṃ na pramāṇopayoga upapadyata upayujyate vetyuktaṃ syāt /",
    "GSP30aparmyou:833": " evamanapahnavanīyaḥ aham ityevamanubhavitṛtayā sarveṣāṃ svātmaiva śivaḥ sarvatrāvasthitaḥ sarvapramāṇeṣvādisiddha iti // 47 // 48 // 49 // 50",
    "GSP30aparmyou:834": " tadevaṃ vyākhyātena krameṇa sarvo mamāyaṃ vibhava iti dārḍhyena svātmānaṃ pratyavamṛśanparabrahmasvarūpo yogī bhavatītyāha",
    "GSP30aparmyou:835": " itthaṃ dvaitavikalpe galite pravilaṅghya mohanīṃ māyām /",
    "GSP30aparmyou:836": " salile salilaṃ kṣīre kṣīramiva brahmaṇi layī syāt // 51 //",
    "GSP30aparmyou:837": " anena prakāreṇa sarvāhaṃbhāvapariśīlanayuktyā dvaitavikalpe galite bhedaprathāyāṃ",
    "GSP30aparmyou:838": " vilīnāyāṃ mohanīṃ māyāṃ pravilaṅghya anātmanyātmābhimānarūpāmakhyātiṃ bhedaprathāhetumahameva",
    "GSP30aparmyou:839": " viśvātmeti saṃkocāpasaraṇena samutsṛjya jñānī brahmaṇi bṛṃhaṇātmake pūrṇe cidānandaikaghane",
    "GSP30aparmyou:840": " svarūpe layī syāt saṃkocavilayādbrahmatādātmyaṃ yāyāt /",
    "GSP30aparmyou:841": " kiṃ yathetyāha salile ityādi /",
    "GSP30aparmyou:842": " yathā salilam uddhṛtaṃ nānāghaṭādibhirjalaṃ kṣīraṃ vā vividhaśāvaleyabāhuleyādyanekagosahasrasaṃbhinnaṃ",
    "GSP30aparmyou:843": " punarapi ghaṭaśāvaleyādikṛtabhedasaṃkocaparikṣayāt salile salilaṃ praviṣṭam kṣīre",
    "GSP30aparmyou:844": " kṣīram vetyekameva tadvastu na tatra bhedaḥ sphurati tathaiva dehaprāṇapuryaṣṭakaśūnyātmakapratyavamarśabhaṅgādbrahmaiva saṃpadyate /",
    "GSP30aparmyou:845": " yathāha bhaṭṭadivākaravatsaḥ",
    "GSP30aparmyou:846": " jāte dehapratyayadvīpabhaṅge prāptaikadhye nirmale bodhasindhau /",
    "GSP30aparmyou:847": " avyāvartya tvindriyagrāmamantarviśvātmā tvaṃ nitya eko 'vabhāsi //",
    "GSP30aparmyou:848": " iti kakṣyāstotre // 51 //",
    "GSP30aparmyou:849": " evaṃ brahmasattāmadhirūḍhasya yogino dvandvābhibhavo 'pi brahmamaya eva na svarūpavipralopāya pragalbhata ityāha",
    "GSP30aparmyou:850": " itthaṃ tattvasamūhe bhāvanayā śivamayatvamabhiyāte /",
    "GSP30aparmyou:851": " kaḥ śokaḥ ko mohaḥ sarvaṃ brahmāvalokayataḥ // 52 //",
    "GSP30aparmyou:852": " evaṃ nirṇītena prakāreṇa galitakañcukabandhasya yoginaḥ tattvasamūhe bhūtaviṣayendriyavrāte",
    "GSP30aparmyou:853": " bhāvanayā sarvamidamekā svasaṃviditi dṛḍhapratipattyā śivamayatvam prāpte paramādvayarūpatāṃ",
    "GSP30aparmyou:854": " yāte śokamohopalakṣitā dvandvābhibhavāḥ sarvam idaṃ tattvavrātam brahma paśyato 'sya",
    "GSP30aparmyou:855": " na kecanaiva te brahmamayatvātsarve svarūparūpā iti na khedāya prabhavanti // 52 //",
    "GSP30aparmyou:856": " nanu paramādvayarūpasyāpi jñānino 'vaśyaṃ sthite śarīre 'pi taddhetukaśubhāśubhakarmaphalasaṃcayaḥ kimiti na syāditi pariharati",
    "GSP30aparmyou:857": " karmaphalaṃ śubhamaśubhaṃ mithyājñānena saṃgamādeva /",
    "GSP30aparmyou:858": " viṣamo hi saṅgadoṣastaskarayogo 'pyataskarasyeva // 53 //",
    "GSP30aparmyou:859": " aśvamedhabrahmahananādirūpapuṇyāpuṇyakarmaphalapracayasaṃcayo 'pi mithyājñānena saṃgamādeva",
    "GSP30aparmyou:860": " prādurbhavatyahaṃ śarīrīdamaśvamedhādi mamopāyatayāstviti yadanātmanyātmābhimānalakṣaṇaṃ",
    "GSP30aparmyou:861": " vaiparītyena jñānaṃ tena yo 'bhiṣvaṅgastasmādeva paśoḥ śubhāśubhakarmaphalasaṃcayo",
    "GSP30aparmyou:862": " yenānavaratādhivāsitaḥ saṃsārakleśabhājanaṃ bhavati /",
    "GSP30aparmyou:863": " nanu brahmātmakasyāpi pramātuḥ kimityetāvatā paśutvamāyātītyatrārthāntaramupakṣipati viṣamo hi ityādi /",
    "GSP30aparmyou:864": " yasmāt saṅgadoṣaḥ sarvathāviṣahyo yathāsādhuyogo 'tyantasādhorapi svagatadoṣasamarpaṇaṃ",
    "GSP30aparmyou:865": " kurute tathaiva śuddhasyāpi pramāturakhyātijanito mohayogaḥ paśutvamāpādya śubhāśubhakarmasaṃbandhaṃ dadāti // 53 //",
    "GSP30aparmyou:866": " janmamaraṇādyapi na brahmarūpasya yogino 'pi tu māyāpramātṝṇāmevetyāha",
    "GSP30aparmyou:867": " lokavyavahārakṛtāṃ ya ihāvidyāmupāsate mūḍhāḥ /",
    "GSP30aparmyou:868": " te yānti janmamṛtyū dharmādharmārgalābaddhāḥ // 54 //",
    "GSP30aparmyou:869": " ye pramātāro dehātmamānino bhūtvā phalakāmanākaluṣitā lokācārarūpāṃ puṇyāpuṇyamayīm",
    "GSP30aparmyou:870": " avidyām bhedaprathārūpāṃ māyāṃ jagati svarganarakādiphalaprāptyupāyatvena sevante",
    "GSP30aparmyou:871": " te mūḍhāḥ ajñāḥ puṇyāpuṇyanigaḍabaddhāstatphalopabhogāya punaḥ punarjāyante mriyante",
    "GSP30aparmyou:872": " cetyanavaratasaṃsārakleśabhājo bhavanti na punaḥ prakṣīṇamohāvaraṇo vigalitadharmādharmabandho",
    "GSP30aparmyou:873": " brahmasvabhāvo yogī jāyate mriyate veti // 54 //",
    "GSP30aparmyou:874": " evamavidyopārjitānyapi karmāṇi jñānāvirbhāvādeva kṣīyante nānyathetyāha",
    "GSP30aparmyou:875": " ajñānakālanicitaṃ dharmādharmātmakaṃ tu karmāpi /",
    "GSP30aparmyou:876": " cirasaṃcitamiva tūlaṃ naśyati vijñānadīptivaśāt // 55 //",
    "GSP30aparmyou:877": " ajñānakāle kṛtrimapramātṛtābhimānāvasare puṇyāpuṇyarūpam karma anuguṇaphalaprārthanayā",
    "GSP30aparmyou:878": " yat nicitam svīkṛtaṃ tat vijñānadīptivaśāt viśiṣṭajñānadīptivaśāt naśyati ahameva",
    "GSP30aparmyou:879": " paraṃ brahmeti kṛtrimapramātṛtādāhasamarthaṃ vijñānaṃ tasya yā paunaḥpunyena pratyavamarśanātprabhā",
    "GSP30aparmyou:880": " tatsāmarthyāttadadarśanaṃ yāti /",
    "GSP30aparmyou:881": " kimivetyāha cirasaṃcitaṃ tūlamiva yathā cirasaṃcitaṃ tūlaṃ haṃsaroma vahnipradīptivaśājjhaṭityeva",
    "GSP30aparmyou:882": " bhasmasādyāti tathaiva sarvaḥ karmaphalapracayo vijñānavahnisāmarthyātkṣaṇamadhye",
    "GSP30aparmyou:883": " pralayamupagacchatīti / gītāsu",
    "GSP30aparmyou:884": " yathaidhāṃsi samiddho 'gnirbhasmasātkurute 'rjuna /",
    "GSP30aparmyou:885": " jñānāgniḥ sarvakarmāṇi bhasmasātkurute tathā //",
    "GSP30aparmyou:886": " iti // 55 //",
    "GSP30aparmyou:887": " na kevalaṃ prākkṛtaṃ karma jñānaprasādādupalīyate yāvadidānīntanamapi karma jñāneddhayā dṛṣṭyā na phalopabhogāya paryavasyatītyāha",
    "GSP30aparmyou:888": " jñānaprāptau kṛtamapi na phalāya tato 'sya janma katham /",
    "GSP30aparmyou:889": " gatajanmabandhayogo bhāti śivārkaḥ svadīdhitibhiḥ // 56 //",
    "GSP30aparmyou:890": " ātmamaheśvarapratyavamarśaprarūḍhau kṛtamapi śubhāśubhādikam karma kṛtrimapramātṛtābhimānābhāvānnānuguṇaphaladānāya",
    "GSP30aparmyou:891": " pragalbhata iti karmaphalābhāvāttadupabhogayogyasya janmanaḥ kena prakāreṇa sattā",
    "GSP30aparmyou:892": " syānna bhavedyoginaḥ punarjanmetyarthaḥ /",
    "GSP30aparmyou:893": " nanu sa piṇḍapātātpunarna jāyate cettarhi kīdṛśaḥ syādityāha gatajanma ityādi /",
    "GSP30aparmyou:894": " gato janmarūpasya bandhasya yogaḥ saṃbandho yasya sa evamiti prakṣīṇamohāvaraṇaḥ",
    "GSP30aparmyou:895": " svadīdhitibhiḥ cinmarīcinicayaiḥ saḥ śivarūpo 'rko bhāti sphurati na punastīrthāntaraparikalpito",
    "GSP30aparmyou:896": " 'sya mokṣaḥ kutracitprāptiriti kevalaṃ māyādikañcukakṛtasaṃkocavināśātsvaśaktivikasvaratāmāpadyata iti // 56 //",
    "GSP30aparmyou:897": " atraiva yuktimāha",
    "GSP30aparmyou:898": " tuṣakambukakiṃśārukamuktaṃ bījaṃ yathāṅkuraṃ kurute /",
    "GSP30aparmyou:899": " naiva tathāṇavamāyākarmavimukto bhavāṅkuraṃ hyātmā // 57 //",
    "GSP30aparmyou:900": " yathā kiṃśārukatuṣakambukebhyaḥ pṛthakkṛtaṃ śālibījaṃ bījasvabhāvakiṃśārukādisāmagryabhāvātkṣitijalātapamadhyavartyapi",
    "GSP30aparmyou:901": " naiva aṅkurajananalakṣaṇakārye heturbhavati tathaiva kambukasthānīyena āṇavena malena",
    "GSP30aparmyou:902": " tuṣasthānīyena māyāmalena kiṃśārukasthānīyena kārmamalena ca muktaḥ pṛthagbhūtaḥ",
    "GSP30aparmyou:903": " ātmā caitanyaṃ malatrayarūpasāmagryabhāvānna punaḥ bhavāṅkuram saṃsāraprarohaṃ vidadhāti",
    "GSP30aparmyou:904": " kevalaṃ viśvagatanānāpadārthasārthaprādurbhāvavināśavaicitryaṃ svātmani parāmṛśanmaheśvara",
    "GSP30aparmyou:905": " eva bhavati // 57 //",
    "GSP30aparmyou:906": " evaṃ jñānāgnidagdhakañcukabījasya jñānino na kiñcicchaṅkāsthānaṃ heyopādeyaṃ vetyata āha",
    "GSP30aparmyou:907": " ātmajño na kutaścana bibheti sarvaṃ hi tasya nijarūpam /",
    "GSP30aparmyou:908": " naiva ca śocati yasmātparamārthe nāśitā nāsti // 58 //",
    "GSP30aparmyou:909": " yaḥ ātmajñaḥ svātmamaheśvarasvātantryavitsaḥ na kutaścana bibheti na sa kasmādapi rājñaḥ śatroḥ prāṇibhyo vā bhayamādatte /",
    "GSP30aparmyou:910": " kuta etadityāha sarvaṃ hi tasya nijarūpam iti yataḥ tasya svātmamaheśvarādvayavedinaḥ",
    "GSP30aparmyou:911": " sarvam padārthajātamidaṃ viśvam nijasya svātmano mahāprakāśaikavapuṣa eva rūpam ākāraḥ",
    "GSP30aparmyou:912": " sarvatra prakāśānugamāditi prakāśa eva svātantryātsvaparātmanā prakāśate 'ta eva",
    "GSP30aparmyou:913": " bhayasthānaṃ loke yatkiñcitpratibhāti tattasya tathaiva svāṅgakalpameva kathaṃ bhayajanakaṃ",
    "GSP30aparmyou:914": " syādyaduta svātmano vyatiriktaḥ padārtho bhayaheturbhavetkaḥ punaḥ sarvataḥ paripūrṇasyāvadhibhūto",
    "GSP30aparmyou:915": " bhinno yamādirasti yasmājjñānyapahastitadehātmamānitvo 'pi bibhiyāditi sarvatra nijarūpopalabdheḥ",
    "GSP30aparmyou:916": " saṃsārasthito 'pyekako vigalitasvaparavibhāgatayā niḥśaṅkaṃ vicaratyeva /",
    "GSP30aparmyou:917": " yathoktaṃ parameṣṭhipādaiḥ",
    "GSP30aparmyou:918": " yo 'vikalpamidamarthamaṇḍalaṃ paśyatīśa nikhilaṃ bhavadvapuḥ /",
    "GSP30aparmyou:919": " svātmamātraparipūrite jagatyasya nityasukhinaḥ kuto bhayam //",
    "GSP30aparmyou:920": " iti / granthakāro 'pi",
    "GSP30aparmyou:921": " ekako 'hamiti saṃsṛtau janastrāsasāhasarasena khidyate /",
    "GSP30aparmyou:922": " ekako 'hamiti ko 'paro 'sti me itthamasmi gatabhīrvyavasthitaḥ //",
    "GSP30aparmyou:923": " iti / anyacca naiva ca śocati ityādi /",
    "GSP30aparmyou:924": " nāpyātmajñaḥ śocati yathā dhanadārādikaṃ mama naṣṭaṃ rikto 'smi vyādhinākrānto 'haṃ",
    "GSP30aparmyou:925": " mriye vetyādi yato vyākhyātena krameṇa paramārthe tāttvike vastuni caitanyarūpe 'ntarmukhe",
    "GSP30aparmyou:926": " pramātṛmātre nāśitā kṣayadharmitvaṃ na vidyate /",
    "GSP30aparmyou:927": " sarvaṃ hyabhimānasāraṃ kāryatvena pratibhāsamānamidantāvācchinnamutpadyate kṣīyate",
    "GSP30aparmyou:928": " ca na punaḥ saṃvinmayasyātmano 'hantāsārasyākṛtrimasya svatantrasya kāryonmukhaprayatnānupalabdheḥ /",
    "GSP30aparmyou:929": " na caitāvatā svarūpavipralopaḥ syāditi vimṛśato yogino dehasthasyāpi taddhetukaḥ śokādyāvirbhāvaḥ svarūpācchādakatvena na bhavediti // 58 //",
    "GSP30aparmyou:930": " nāpi svātmamaheśvarasvarūpapariśīlanadārḍhyādasya jñāninaścetasyapūrṇatvādidoṣaḥ syāditi pratipādayati",
    "GSP30aparmyou:931": " atigūḍhahṛdayagañjaprarūḍhaparamārtharatnasaṃcayataḥ /",
    "GSP30aparmyou:932": " ahameveti maheśvarabhāve kā durgatiḥ kasya // 59 //",
    "GSP30aparmyou:933": " atigūḍham atiśayena guptam hṛdayameva gañjam sarvaparamārthasvasvarūpaviśrāntisthānasvabhāvaṃ",
    "GSP30aparmyou:934": " bhāṇḍāgāraṃ tatra yo 'titīvratamasamāśvāsaprarūḍhaḥ paramārthaḥ sadgurūpadiṣṭaḥ svātmajñānasatattvaḥ",
    "GSP30aparmyou:935": " sa eva sarvavibhūtihetutvādratnasaṃcaya iva ratnasaṃcayaḥ tena hetunā ahameveti sarvamidamasmīti",
    "GSP30aparmyou:936": " ya āvirbhūtaḥ pūrṇaḥ parāhantāviśrāntilakṣaṇaḥ maheśvarabhāvaḥ śarīriṇo 'pi svātmaprakāśasvātantryaṃ",
    "GSP30aparmyou:937": " tasminsthite sati kā nāma varākī durgatiḥ daridrabhāvastadupalakṣito vā kaścitkṛtrimo",
    "GSP30aparmyou:938": " vibhūtyādyatiśayaḥ syāt /",
    "GSP30aparmyou:939": " ābhāsasārā hi sarve padārthā yadaivābhāsante tadaiva yoginaḥ svātmakalpāḥ santaḥ kathamutkarṣāpakarṣādau pragalbhanta iti na kiñciddaurgatyādikaṃ bhavet /",
    "GSP30aparmyou:940": " kasya veti ko vāsyā durgateḥ samāśrayo dehādyātmābhimānino hyasyā durgateḥ samāśrayā bhavantu yataste vyatiriktasyaiṣaṇīyasya prāptyeśvarāstadapahārādriktā iti /",
    "GSP30aparmyou:941": " yaḥ punarakṛtrimāhantāpratyavamarśaparamārtho jñānī sarvamasmītyavyatiriktenaiṣaṇīyena",
    "GSP30aparmyou:942": " maheśvaraḥ sa kathaṃ vyatiriktaprāptyaprāptyabhāvāddaurgatyāderbhājanaṃ syādata eva",
    "GSP30aparmyou:943": " gañjaśabdasya ratnasaṃcayaśabdasyeśvaraśabdasya ca hṛdayaprarūḍhaparamārtho mahānityakṛtrimārthavācakāni",
    "GSP30aparmyou:944": " viśeṣaṇānyupapāditāni // 59 //",
    "GSP30aparmyou:945": " idānīṃ mokṣasvarūpamāha",
    "GSP30aparmyou:946": " mokṣasya naiva kiñciddhāmāsti na cāpi gamanamanyatra /",
    "GSP30aparmyou:947": " ajñānagranthibhidā svaśaktyabhivyaktatā mokṣaḥ // 60 //",
    "GSP30aparmyou:948": " mokṣasya parāhantācamatkārasārasya kaivalyasya dhāma vyatiriktaṃ sthānaṃ na vidyata",
    "GSP30aparmyou:949": " eva deśakālākārāvacchedābhāvādata eva na cāpyanyatra kutracidvyatirikte gamanam layo",
    "GSP30aparmyou:950": " mokṣo yathā bhedavādināṃ matenotkrāntyā cakrādhārādibhedanādūrdhvaṃ dvādaśānte laya",
    "GSP30aparmyou:951": " eṣaiva muktiriti / yaduktam",
    "GSP30aparmyou:952": " vyāpinyāṃ śivasattāyāmutkrāntyā kiṃ prayojanam /",
    "GSP30aparmyou:953": " avyāpini pare tattve hyutkrāntyā kiṃ prayojanam //",
    "GSP30aparmyou:954": " iti / evaṃvidhāpyanye tīrthāntaraparikalpitā bahavo mokṣabhedāḥ santi te pratanyamānā",
    "GSP30aparmyou:955": " granthagauravabhayamānayantīti neha pratanyanta iti sarvatra dvaitamalasya saṃbhavādamokṣe",
    "GSP30aparmyou:956": " mokṣalipsā mokṣābhāsa eva /",
    "GSP30aparmyou:957": " kiṃ punarmokṣalakṣaṇamityāha ajñāna ityādi /",
    "GSP30aparmyou:958": " ajñānam akhyātijanita ātmanyanātmābhimānapūrvo 'nātmani dehādāvātmābhimānalakṣaṇo",
    "GSP30aparmyou:959": " mohaḥ sa eva pūrṇasvarūpasaṃkocadāyitvādgranthiriva granthiḥ svasvātantryalakṣaṇasya",
    "GSP30aparmyou:960": " nijasya vyāpitvāderdehādyabhimānatayā bandhastasya bhit bhedanaṃ nijapūrṇasvātmasvātantryapariśīlanadārḍhyāddehādyabhimānalakṣaṇasya",
    "GSP30aparmyou:961": " granthervidāraṇaṃ tena hetunā svaśaktibhiḥ svātmasvātantryalakṣaṇairdharmaiḥ abhivyaktatā",
    "GSP30aparmyou:962": " svātmaśaktivikasvarataiṣa eva niratiśayaḥ mokṣaḥ iti /",
    "GSP30aparmyou:963": " ayamāśayo yathā sahajanityavyāpakatvādidharmayuktamākāśamapi ghaṭādibhittibandhasaṃkucitaṃ",
    "GSP30aparmyou:964": " tata eva tadevāvyāpakatvādidharmayuktaṃ ghaṭākāśamityucyata ākāśādbhinnamiva prathate",
    "GSP30aparmyou:965": " punarapi ghaṭādibhittikṛtasaṃkocabhaṅgāttadeva ghaṭādyākāśaṃ tadaiva vyāpakatvādidharmayuktaṃ",
    "GSP30aparmyou:966": " syānna punastasya ghaṭādibhaṅgānnūtanaḥ kaściddharmāvirbhāva āyātīti /",
    "GSP30aparmyou:967": " tathaiva dehādyabhimānakṛtasaṃkocasaṃkucitaṃ caitanyaṃ baddhamivetyucyate tadeva",
    "GSP30aparmyou:968": " punaḥ svasvarūpajñānābhivyakterdehādipramātṛtābandhasaṃkṣayātsvaśaktivivekavikasvaraṃ",
    "GSP30aparmyou:969": " muktamivetyabhimānamātrasārau parimitapramātrapekṣayā bandhamaukṣau na punaḥ paramārthe",
    "GSP30aparmyou:970": " saṃvittattva evaṃ kiñcitsaṃbhavatīti /",
    "GSP30aparmyou:971": " tasmānmuktau nūtanaṃ na kiñcitsādhyate nijameva svarūpaṃ prathate /",
    "GSP30aparmyou:972": " etadeva viṣṇudharmeṣvapyuktam",
    "GSP30aparmyou:973": " yathodapānakaraṇātkriyate na jalāmbaram /",
    "GSP30aparmyou:974": " sadeva nīyate vyaktimasataḥ saṃbhavaḥ kutaḥ //",
    "GSP30aparmyou:975": " bhinne dṛtau yathā vāyurnaivānyaḥ saha vāyunā /",
    "GSP30aparmyou:976": " kṣīṇapuṇyāghabandhastu tathātmā brahmaṇā saha //",
    "GSP30aparmyou:977": " iti // 60 //",
    "GSP30aparmyou:978": " evaṃ prakṣīṇājñānabandho jñānī parānugrahārthaṃ śarīramapi dhārayanmukta ityāvedayati",
    "GSP30aparmyou:979": " bhinnājñānagranthirgatasaṃdehaḥ parākṛtabhrāntiḥ /",
    "GSP30aparmyou:980": " prakṣīṇapuṇyapāpo vigrahayoge 'pyasau muktaḥ // 61 //",
    "GSP30aparmyou:981": " śarīrasaṃbandhe 'pi svātmajñānaviccharīrādyabhimānābhāvājjīvannapi muktaḥ vikasvaraśaktirbhavet /",
    "GSP30aparmyou:982": " nanu vigrahayoga eva bandhaḥ kathaṃ tatsaṃbandhe 'pyasau muktaḥ syādityāha bhinna ityādi /",
    "GSP30aparmyou:983": " bhinno vidārito 'jñānarūpo granthirapūrṇatvakhyātisamuttho dehādyabhimānarūpo bandho yena sa evam /",
    "GSP30aparmyou:984": " tathā gatasaṃdehaḥ ityata eva naṣṭasaṃśayaḥ /",
    "GSP30aparmyou:985": " parākṛtā nyakkṛtā paramādvayajñānalābhāt bhrāntiḥ dvayarūpo bhramo yena sa tatheti /",
    "GSP30aparmyou:986": " evaṃ pariśīlanena prakṣīṇāni puṇyāpuṇyāni vigalitasaṃskārāṇi dehātmamānitvābhāvāddharmādharmāṇi yasya sa evaṃvidha iti /",
    "GSP30aparmyou:987": " anena ajñānameva bandhaḥ iti pratipāditam /",
    "GSP30aparmyou:988": " tacca vigrahayoge 'pi yasya prakṣīṇaṃ sa tadaiva jīvanneva mukto na punaḥ śarīrayogo bandhastadapagamo muktiriti kiṃ tu dehapātātpūrṇo mokṣa iti // 61 //",
    "GSP30aparmyou:989": " jīvanmuktasya karmahetau śarīre sthite 'pi śarīrayātrāmātrārthaṃ jñāneddhaṃ kurvāṇasya karma na phalāya tasya bhavatītyatropapattimāha",
    "GSP30aparmyou:990": " agnyabhidagdhaṃ bījaṃ yathā prarohāsamarthatāmeti /",
    "GSP30aparmyou:991": " jñānāgnidagdhamevaṃ karma na janmapradaṃ bhavati // 62 //",
    "GSP30aparmyou:992": " vahninirbhṛṣṭaṃ śālibījaṃ kṣitisalilātapamadhyavartyapi sāmagrīvaikalyādyathāṅkurādijanane",
    "GSP30aparmyou:993": " 'śaktatāṃ yāti tathaiva jñānāgninā dagdham paramādvayabodhadīptyā pluṣṭam karma yathāhamevetthaṃ",
    "GSP30aparmyou:994": " viśvātmanā sphurāmītyevaṃrūpeṇa dehādyātmamānitvahānerheyopādeyabuddhiparityāgena",
    "GSP30aparmyou:995": " yatkiñcicchubhāśubhaṃ karma kriyamāṇaṃ taddagdhavīryaṃ na punarjñāninaḥ piṇḍapātādanantaraṃ",
    "GSP30aparmyou:996": " janmaphalapradam bhavati dehanirmāṇahetuḥ saṃpadyate dagdhaṃ bījamivāṅkure /",
    "GSP30aparmyou:997": " tasmānna sarvāhaṃbhāvarūpāyāścitiśakteraphalābhisaṃdhānatayā kṛtaṃ karma bhūyo janma dātuṃ prabhavatīti // 62 //",
    "GSP30aparmyou:998": " evaṃ punarvikasvarāpi citiśaktiḥ kathaṅkāraṃ dehavatī syādityāha",
    "GSP30aparmyou:999": " parimitabuddhitvena hi karmocitabhāvidehabhāvanayā /",
    "GSP30aparmyou:1000": " saṅkucitā citiretaddehadhvaṃse tathā bhāti // 63 //",
    "GSP30aparmyou:1001": " yasmāt parimitabuddhitvena akhyātijanitena dehādyabhimānavāsanāpūrvakakāmanākāluṣyaniścayena",
    "GSP30aparmyou:1002": " yatkṛtam karma yathāhamaśvamedhena yakṣya ihāmutra ca sukhī bhūyāsaṃ mā kadācana",
    "GSP30aparmyou:1003": " duḥkhyahaṃ bhūyāsamamunā karmaṇā vaindraṃ padaṃ prāpnuyāmityevaṃ vāsanāviśiṣṭasya",
    "GSP30aparmyou:1004": " karturevamanuguṇaṃ karma tasya manovāsanālabdhaprarūḍheḥ karmaṇaḥ ucitaḥ tadanuguṇaphalabhoktṛtāyogyo",
    "GSP30aparmyou:1005": " 'sau bhāvī dehaḥ prārabdhakarmaphalabhoktṛśarīrādhikāraparikṣayādyaduttaratra bhaviṣyaccharīraṃ",
    "GSP30aparmyou:1006": " tasya yā bhāvanā amunāśvamedhādikarmaṇā sāmrājyādyāpnuyāmityabhimatakarmaphalavāsanādhirūḍhistayā",
    "GSP30aparmyou:1007": " karmocitabhāvidehabhāvanayeyaṃ sarvataḥ pūrṇāpi citiśaktirāṇavamāyīyamalamūlena kārmamalenāghrātā",
    "GSP30aparmyou:1008": " saṃkucitā vyāpinyapi ghaṭākāśavatkarmānuguṇaphalabhoktṛśarīravāsanāvacchedavatī saṃpannā",
    "GSP30aparmyou:1009": " satī etaddehadhvaṃse tathā bhavati iti /",
    "GSP30aparmyou:1010": " etasya prārabdhasya karmaphalasya yo bhoktā dehaḥ tasya bhogaparikṣayādyaḥ dhvaṃsaḥ",
    "GSP30aparmyou:1011": " mṛtistasmindehadhvaṃse sati sā citiḥ udbhūtakarmavāsanā tathā bhavati yenāśayena",
    "GSP30aparmyou:1012": " pūrvakarmaphalamupārjitaṃ tatkarmaphalabhoktā yo dehastadvatī saṃpadyate yadvaśāccitirapi",
    "GSP30aparmyou:1013": " svarganarakādibhogabhājanaṃ syāt /",
    "GSP30aparmyou:1014": " tasmāccharīrībhūtvā parimitaphalalaulyādyatkṛtaṃ karma tatphalabhoktṛ janma dātumavaśyaṃ prabhavati /",
    "GSP30aparmyou:1015": " yatpunaraśarīrībhūtvā sarvaṃ brahmāsmīti saṃvidrūpatayā kṛtaṃ tadvāsanāprarohānāsādanātkathaṃ vyāpinyāścitiśakterjanmane syāditi tātparyārthaḥ",
    "GSP30aparmyou:1016": " evamanātmatayā samucitaṃ karma saṃsaraṇāya pramāturbhavatīti cettarhyātmasvarūpaṃ vaktavyaṃ yena saṃsārī na syāditi pratipāditamapi śiṣyajanahṛdayaṅgamīkartuṃ punaḥ kathayati",
    "GSP30aparmyou:1017": " yadi punaramalaṃ bodhaṃ sarvasamuttīrṇaboddhṛkartṛmayam /",
    "GSP30aparmyou:1018": " vitatamanastamitoditabhārūpaṃ satyasaṃkalpam // 64 //",
    "GSP30aparmyou:1019": " dikkālakalanavikalaṃ dhruvamavyayamīśvaraṃ suparipūrṇam /",
    "GSP30aparmyou:1020": " bahutaraśaktivrātapralayodayaviracanaikakartāram // 65 //",
    "GSP30aparmyou:1021": " sṛṣṭyādividhisuvedhasamātmānaṃ śivamayaṃ vibudhyeta /",
    "GSP30aparmyou:1022": " kathamiva saṃsārī syādvitatasya kutaḥ kva vā saraṇam // 66 //",
    "GSP30aparmyou:1023": " yadi punaḥ paraśaktipātaviddhahṛdayaḥ pramātā dehādipramātṛtābhimānamadhaspadīkṛtya",
    "GSP30aparmyou:1024": " svātmānaṃ śivamayaṃ vibudhyeta cidānandaikaghanaṃ vijānīyātsa parijñātasvātmamaheśvarabhāvaḥ",
    "GSP30aparmyou:1025": " kathamiva kena prakāreṇa saṃsārī saṃsaraṇaśīlo bhavenna syāditi yāvadyataścidacidrūpapuryaṣṭakātmā",
    "GSP30aparmyou:1026": " kārmamalasaṃbandhena saṃsarati yaḥ punaścidekamūrtiḥ śivamayaḥ prakṣīṇāṇavādimalakañcukaḥ",
    "GSP30aparmyou:1027": " sa kathaṃ saṃsārīti tātparyam /",
    "GSP30aparmyou:1028": " nanu cidekamūrtiḥ syātsaṃsārī ca bhavediti kiṃ duṣyedityevamāśaṅkyāha vitata ityādi /",
    "GSP30aparmyou:1029": " vitatasya anavacchinnadeśakālākārasya pramāturdehādyabhimānapūrvasvakṛtavāsanāparikṣayātpūrṇasya",
    "GSP30aparmyou:1030": " tasya kutaḥ saraṇam sarvavyāpitvāttadatiriktaṃ kimasti yadvastvapekṣya tato viśliṣṭo",
    "GSP30aparmyou:1031": " 'nyatra bhinne saṃsaraṇaṃ gamanaṃ kuryādyato dehādipramātṛtābhimānāvacchinnasya kilāpādānādhikaraṇādikārakasaṃbhavo",
    "GSP30aparmyou:1032": " yaḥ punaścidekaghano brahmabhūto 'navacchinnadeśakālaḥ pramātā tasya saṃsaraṇe vācoyuktirapi na bhavediti /",
    "GSP30aparmyou:1033": " kīdṛśaṃ śivarūpamātmānaṃ vibudhyetetyāha amalaṃ bodham ityādi /",
    "GSP30aparmyou:1034": " apagata āṇavādimalapracayo yasya tamata eva vaimalyāt bodham śuddhacaitanyam /",
    "GSP30aparmyou:1035": " tathā sarvasamuttīrṇam niratiśayaṃ jñānakriyāsvātantryaṃ prakṛtaṃ yasyeti tam vitatam deśādikṛtavicchedābhāvādvyāpinam /",
    "GSP30aparmyou:1036": " tathāvidyamāne 'stodite pralayodayau yasyāḥ bhāsaḥ bodhadīpteḥ saiva rūpam deho yasya tam /",
    "GSP30aparmyou:1037": " anyacca satyāḥ paramārthāḥ saṃkalpāḥ svecchāvihārā yasya yadyadicchati tattathaiva bhavatīti tamevaṃvidham /",
    "GSP30aparmyou:1038": " tathā dikkālākārakalanābhiścarcābhirvirahitaṃ vyāpitvanityatvadharmayogādata eva dhruvam kūṭastham avyayam avināśinam /",
    "GSP30aparmyou:1039": " tathā īśvaram svatantram /",
    "GSP30aparmyou:1040": " anyacca tathā suparipūrṇam suṣṭhu nirākāṅkṣam /",
    "GSP30aparmyou:1041": " tadanu bahutarāṇi prabhūtāni śabdarāśisamutthāni brāhmyādiśaktyadhiṣṭhitāni ghaṭapaṭādiśaktivrātāni teṣāṃ layotpattividhau svatantram /",
    "GSP30aparmyou:1042": " anyacca sṛṣṭyādividhisuvedhasam supravīṇam vedhasam vidhātāramityevamādiviśeṣaṇaiḥ",
    "GSP30aparmyou:1043": " sarvataḥ paripūrṇaṃ svātmamaheśvaraṃ jānāno yatkiñcidapi kurvāṇo dagdhakarmabījo na punaḥ saṃsārabhāgjīvanneva vimukto bhavediti yāvat // 64",
    "GSP30aparmyou:1044": " evaṃ svātmapratyavamarśopapattyā jñāninā vigalitakarmaphalābhilāṣeṇa kṛtamapi karma na phalāyetyāvedayansvānubhavasiddhaṃ lokadṛṣṭāntamāha",
    "GSP30aparmyou:1045": " iti yuktibhirapi siddhaṃ yatkarma jñānino na saphalaṃ tat /",
    "GSP30aparmyou:1046": " na mamedamapi tu tasyeti dārḍhyato nahi phalaṃ loke // 67 //",
    "GSP30aparmyou:1047": " ahameva cidghanaḥ svatantraḥ sarvapramātrantaratamatvena sarvakarmakārī nāhaṃ vā",
    "GSP30aparmyou:1048": " kartā pārameśvarī svātantryaśaktiritthaṃ karotīti mama śuddhacaitanyarūpasyaitāvatā",
    "GSP30aparmyou:1049": " kimāyātam iti yuktibhiḥ prākpratipāditasvarūpābhirupapattibhirvyākhyātasvātmasvarūpavidaḥ",
    "GSP30aparmyou:1050": " pramāturubhayathā dehādyahaṃbhāvābhāvāddheyopādeyaśūnyatvena yatsiddhaṃ karma niṣpannamapi",
    "GSP30aparmyou:1051": " kṛtam na saphalam na tatphalena yujyate tasyātmajñāninaḥ pratipāditavadubhayathā",
    "GSP30aparmyou:1052": " kṛtrimatvābhāvātkṛtamapi karma kutra phalena yogaṃ kuryāddehādipramātṛtābhimānasvabhāvāśrayābhāvānna kutraciditi yāvat /",
    "GSP30aparmyou:1053": " kṛtasya karmaṇo yā pramātuḥ phalābhimānarūḍhireṣa evāśrayo jñāninastvabhimānābhāvātsvasminrūpa eva prakṣīṇaṃ karma na phalena saṃbadhyata iti",
    "GSP30aparmyou:1054": " nanvabhimānādeva karma phalena yujyata iti kutra yathetyāha na mamedamapi ityādi /",
    "GSP30aparmyou:1055": " dṛṣṭaṃ caitannāpūrvaṃ yathā na mamedam yajñādikaṃ karma api tu tasya kasyāpyarthavato",
    "GSP30aparmyou:1056": " yajamānasya iti anayā buddhyā kṛtamapi yajñādikaṃ karma loke mūlyārthitayā phalābhimānābhāvānna",
    "GSP30aparmyou:1057": " yatastatkarma pāralaukikena phalena yuktaṃ kalpate /",
    "GSP30aparmyou:1058": " tathā hi yajanti yājakā yajate yajamāna iti nyāyena yajatāmṛtvijāṃ yajñakarma svayaṃ",
    "GSP30aparmyou:1059": " kṛtavatāmapīdamaśvamedhādikaṃ yajñakarma nāsmākaṃ kiñcidapi tu dīkṣitasya puṇyavato",
    "GSP30aparmyou:1060": " vayaṃ kileha yajñakarmāṇi niyamitamūlyamātrārthino 'tra na kecanaiva yajamānaḥ punaramunā",
    "GSP30aparmyou:1061": " karmaṇā svargādiphalabhāgapīti teṣāṃ karmaphalābhimānābhāvānna svayaṃ kṛtamapi karma",
    "GSP30aparmyou:1062": " tadīyena svargādinā phalena yujyate yajamānastu tatra yajñakarma svayamakurvāṇa ṛtviṅnirvartyakarmamukhaprekṣyapi",
    "GSP30aparmyou:1063": " mamedamaśvamedhādikaṃ yajñakarma madīyena dhanenāmyṛtvijaḥ karmaṇi pravṛttā iti mamaiva",
    "GSP30aparmyou:1064": " svargādiphalaṃ dehapātādavaśyaṃbhāvītyakurvāṇasyāpi yathā samīhitakarmaphalābhimānadārḍhyāttattasya",
    "GSP30aparmyou:1065": " karma phalena yujyate /",
    "GSP30aparmyou:1066": " ata eva kartrabhiprāye kriyāphala iti dīkṣitātkarturyajate yajamāna ityātmanepadaṃ kartranabhiprāye tu parasmaipadaṃ yajanti yājakā iti /",
    "GSP30aparmyou:1067": " iyānmahimā durlaṅghyo vikalpasvātantryasya yatsvayaṃ kṛtamapi karma phalābhimānābhāvāttatphalena",
    "GSP30aparmyou:1068": " na yujyate 'nyaiḥ kṛtamapi karma mamedam ityabhimānadārḍhyātphalayuktaṃ syāttasmādṛtvigvyāpāravatkriyamāṇaṃ yoginā karma phalābhimānābhāvānna tatsaphalaṃ bhavediti // 67 //",
    "GSP30aparmyou:1069": " evaṃ sarvakarmasu heyopādeyakalpanākalaṅkaparityaktabuddhirjñānī dīptaḥ syādityāha",
    "GSP30aparmyou:1070": " itthaṃ sakalavikalpānpratibuddho bhāvanāsamīraṇataḥ /",
    "GSP30aparmyou:1071": " ātmajyotiṣi dīpte juhvajjyotirmayo bhavati // 68 //",
    "GSP30aparmyou:1072": " ittham vyākhyātena prakāreṇa yā bhāvanā ahameva caitanyamaheśvaraḥ sarvātmanā sarvadaivaṃ",
    "GSP30aparmyou:1073": " sphurāmīti yātmani vimarśarūḍhiḥ saiva śanaiḥ prasarantī samīraṇaḥ vāyuriva tena",
    "GSP30aparmyou:1074": " jñānī pratibuddhaḥ bhasmacchanno vāyunā pratibodhito vahniryathā sakalavikalpān paśurasmi",
    "GSP30aparmyou:1075": " karmabandhabaddho deharūpī mamedaṃ putradārādyamunā karmaṇā svargo nirayo vā bhaviṣyatītyādisarvāḥ",
    "GSP30aparmyou:1076": " kalpanā ahamevedaṃ sarvamiti parāmarśaśeṣībhūtāḥ ātmajyotiṣi caitanyakṛśānau dīpte",
    "GSP30aparmyou:1077": " parāhantācamatkārasāre juhvat avikalpakasaṃvidrūpānupraveśena samarpayansa jyotirmayo",
    "GSP30aparmyou:1078": " bhavati dāhyavikalpendhanaparikṣayāddāhakākāraścidagnireva saṃpadyate parapramātrekavapurasāvavaśiṣyata iti yāvat // 68 //",
    "GSP30aparmyou:1079": " evaṃ vyākhyātena prakāreṇa yaḥ prakṛṣṭajñānayogābhyāsarataḥ sa śeṣavartanayā kathaṃ kālamativāhayatītyāha",
    "GSP30aparmyou:1080": " aśnanyadvā tadvā saṃvīto yena kenacicchāntaḥ /",
    "GSP30aparmyou:1081": " yatra kvacana nivāsī vimucyate sarvabhūtātmā // 69 //",
    "GSP30aparmyou:1082": " yatkiñcitpuraḥ patitamadanayogyaṃ padārtham aśnan camatkurvanna punarniyamenedaṃ",
    "GSP30aparmyou:1083": " pavitramidamapavitramidaṃ kadannamidaṃ miṣṭānnamiti heyopādeyakalpanāvirahādayatnenāpatitaṃ",
    "GSP30aparmyou:1084": " yadapi tadapi samāharan /",
    "GSP30aparmyou:1085": " tathā saṃvito yena ityādi /",
    "GSP30aparmyou:1086": " kanthayā carmaṇā valkalena vā tūlapaṭādinā divyātmavastrairvā samācchādita ityubhayathotkarṣāpakarṣābhāvāccharīrācchādanārthakriyārthī bhūtvā nāpi kiñciddveṣṭi nāpi stautīti /",
    "GSP30aparmyou:1087": " kathametadyataḥ saḥ śāntaḥ sukhaduḥkhādivikalpanātikrānta iti /",
    "GSP30aparmyou:1088": " tathā yatra kvacana nivāsī iti /",
    "GSP30aparmyou:1089": " yatra kvacana yādṛśe tādṛśe sthāne svapariśrayamātrārthī na punastasya kṣetrāyatanatīrthādi",
    "GSP30aparmyou:1090": " pavitratvātsvīkāryaṃ bhavati nāpi śmaśānaśvapacasadanādyapavitratvātparihāryaṃ syādayatnena",
    "GSP30aparmyou:1091": " yadyatsthānamāpatitaṃ tattadadhivasati pavitrāpavitrakalpanākalaṅkavirahāt /",
    "GSP30aparmyou:1092": " vimucyate ityevamapi śeṣavartanayā parānugrahārthapravṛttaḥ kālamativāhayan vimucyate paramaśivībhavati /",
    "GSP30aparmyou:1093": " uktaṃ ca yena kenacidācchanno yena kenacidāśitaḥ /",
    "GSP30aparmyou:1094": " yatra kvacana śāyī yastaṃ devā brāhmaṇaṃ viduḥ //",
    "GSP30aparmyou:1095": " iti / mokṣadharmeṣvapi",
    "GSP30aparmyou:1096": " aniyataphalabhakṣyabhojyapeyaṃ vidhipariṇāmavibhaktadeśakālam /",
    "GSP30aparmyou:1097": " hṛdayasukhamasevitaṃ kadaryairvratamidamājagaraṃ śuciścarāmi //",
    "GSP30aparmyou:1098": " iti / kathamevamapi kurvañjñānī svayaṃ mucyetetyāha sarvabhūtātmā iti /",
    "GSP30aparmyou:1099": " yataḥ sa jñānī sarvabhūtātmā sarveṣāṃ bhūtānāmātmā sarvāṇi ca bhūtāni tasyātmeti kṛtvā na kiñcidbandhakatayā bhavati sarvaṃ vimuktaye 'sya saṃpadyata iti // 69 //",
    "GSP30aparmyou:1100": " nāpyevaṃrūpasya nirabhimānasya yatkiñcitkurvato 'pi puṇyapāpasaṃbhava ityāha",
    "GSP30aparmyou:1101": " hayamedhaśatasahasrāṇyapi kurute brahmaghātalakṣāṇi /",
    "GSP30aparmyou:1102": " paramārthavinna puṇyairna ca pāpaiḥ spṛśyate vimalaḥ // 70 //",
    "GSP30aparmyou:1103": " ya evam paramārthavit svātmamaheśvarasvabhāvasatattvajñaḥ so 'śvamedharājasūyāptoryāmādiyajñānniḥsaṃkhyānphalakāmanābhimānavirahātkartavyatāmātramidamityevaṃ",
    "GSP30aparmyou:1104": " kṛtvā krīḍārthaṃ yadi kadācidvihitāni karmāṇi vidadhātyathavā brahmahananasurāpānastainyādīni",
    "GSP30aparmyou:1105": " pramādopanatāni mahāpātakānyavihitānyapyaśarīratayā cetyubhayathāhaṃ mametyabhimānābhāvātparameśvarecchaivetthaṃ",
    "GSP30aparmyou:1106": " vijṛmbhate mama kimāyātamiti buddhyā na puṇyaiḥ śubhaphalairnāpi pāpaiḥ aśubhaiḥ",
    "GSP30aparmyou:1107": " sa jñānī spṛśyate malinīkriyata iti /",
    "GSP30aparmyou:1108": " kathametadityāha vimalaḥ iti /",
    "GSP30aparmyou:1109": " yatastasya vigatāḥ prakṣīṇā āṇavamāyīyakārmamalāḥ saṃsaraṇahetava iti /",
    "GSP30aparmyou:1110": " evaṃ malinasya hi pramāturvicchinnadehādipramātṛtayātmātmīyābhimānabhāvo yena mamedaṃ",
    "GSP30aparmyou:1111": " karma śubhamidamaśubhamityabhimānadaurātmyātpuṇyapāpasaṃcayayogaḥ syādyasya karmaphalasaṃcayo",
    "GSP30aparmyou:1112": " mamatvaheturmalapracayo vigataḥ syāttasyābhimānābhāvātkathaṃ puṇyapāpasparśaḥ /",
    "GSP30aparmyou:1113": " yathā śrībhagavadgītāsu",
    "GSP30aparmyou:1114": " yasya nāhaṅkṛto bhāvo buddhiryasya na lipyate /",
    "GSP30aparmyou:1115": " hatvāpi sa imāṃllokānna hanti na nibadhyate //",
    "GSP30aparmyou:1116": " iti // 70 //",
    "GSP30aparmyou:1117": " evaṃvidhasya jñānino niyatacaryāṃ parāmṛśannāha",
    "GSP30aparmyou:1118": " madaharṣakopamanmathaviṣādabhayalobhamohaparivarjī /",
    "GSP30aparmyou:1119": " niḥstotravaṣaṭkāro jaḍa iva vicaredavādamatiḥ // 71 //",
    "GSP30aparmyou:1120": " madaḥ dehapramātṛtābhimānaḥ harṣaḥ alabdhasya lābhātpramodaḥ kopaḥ krodhaḥ manmathaḥ",
    "GSP30aparmyou:1121": " saṃbhogābhilāṣaḥ viṣādaḥ iṣṭaviyogānmūḍhatvam bhayam śatroḥ siṃhavyāghrādervā daraḥ",
    "GSP30aparmyou:1122": " lobhaḥ kārpaṇyam mohaḥ bhūteṣvātmātmīyabhāva ityetāndehasaṃskārapratyavamarśānmadhye",
    "GSP30aparmyou:1123": " madhye samāyātānapi sarvaṃ brahmāsmīti parivarjayatyavikalpakasaṃvidrūpānupraveśena",
    "GSP30aparmyou:1124": " svātmapratyavamarśaśeṣībhūtānsaṃpādayati /",
    "GSP30aparmyou:1125": " tathā nirgataḥ stotravaṣaṭkārebhyo yaḥ sa evaṃ stutyasya vyatiriktasyābhāvānna tasya",
    "GSP30aparmyou:1126": " stotrādyupayogo nāpi vaṣaḍādimantrasaṃśrayo bhinnasya devatāviśeṣasya virahātkevalaṃ",
    "GSP30aparmyou:1127": " saḥ jaḍa iva vicaredavādamatiḥ iti /",
    "GSP30aparmyou:1128": " pūrṇatvādākāṅkṣāvirahācconmatta ivetikartavyatārūpe śāstrīye karmaṇi pramāṇopapanne",
    "GSP30aparmyou:1129": " vā prameyasatattve pramātṛbhiḥ sahedamupapannamidaṃ neti vicārabahiṣkṛtabuddhirnāpi",
    "GSP30aparmyou:1130": " svātmanyupadeśamapekṣate parānupadeṣṭuṃ vā prameyamupanyasyatīti dāntaprāyo bhūtvā",
    "GSP30aparmyou:1131": " sarvaṃ brahmāvalokayankrīḍārthaṃ viharedeveti jaḍatvena nirūpitaḥ // 71 //",
    "GSP30aparmyou:1132": " evamapi parivarjyamānenāpi madādivargeṇa vayamiva jñānī sati śarīre kimiva na spṛśyata ityatra kāraṇamāha",
    "GSP30aparmyou:1133": " madaharṣaprabhṛtirayaṃ vargaḥ prabhavati vibhedasaṃmohāt /",
    "GSP30aparmyou:1134": " advaitātmavibodhastena kathaṃ spṛśyatāṃ nāma // 72 //",
    "GSP30aparmyou:1135": " samanantarakārikāvyākhyātaḥ madādivargo 'yaṃ vibhedasaṃmohāt ityātmātmīyarūpo yaḥ",
    "GSP30aparmyou:1136": " vibhedasaṃmohaḥ apūrṇatvakhyātistataḥ prabhavati paśupramātṛbhyo dvaitabhrāntyā heyopādeyatayā samutpadyate /",
    "GSP30aparmyou:1137": " yaḥ punaḥ sarvaṃ brahmāsmīti paramādvayātmabodhaḥ prakṛṣṭajñānyākāśakalpaḥ saḥ tena",
    "GSP30aparmyou:1138": " madādivargeṇa kathaṃ nāma spṛśyatām kena prakāreṇābilīkriyatāṃ bhinnaṃ vastu bhinnasya",
    "GSP30aparmyou:1139": " hi kadācitsvarūpamarpayatāṃ brahmabhūtatvena gṛhīto madādivargo brahmabhūtasya jñāninaḥ",
    "GSP30aparmyou:1140": " samānajāteḥ kathaṃ virodhāya syāditi // 72 //",
    "GSP30aparmyou:1141": " bāhyastavanahavanavargo 'pi dvaitasamāśraya eva na tasya paritoṣāyālamityāha",
    "GSP30aparmyou:1142": " stutyaṃ vā hotavyaṃ nāsti vyatiriktamasya kiñcana ca /",
    "GSP30aparmyou:1143": " stotrādinā sa tuṣyenmuktastannirnamaskṛtivaṣaṭkaḥ // 73 //",
    "GSP30aparmyou:1144": " stutyam kiñciddevatārūpam hotavyaṃ vā kiñcijjñānino 'dvayabodharūpasya na vyatiriktam bhinnarūpaṃ vidyate yatstūyate hūyate veti /",
    "GSP30aparmyou:1145": " nāpi kartavyam ityevaṃrūpatayā ca stotrādinā saḥ ātmajñaḥ paritoṣaṃ yātyabhedabodhasaṃbhogena",
    "GSP30aparmyou:1146": " hi nityānandamayatvātkṛtrimamānandaṃ nādriyate tasmānnirgato namaskṛtivaṣaṭkebhyo",
    "GSP30aparmyou:1147": " yaḥ sa eva muktaḥ vedānteṣu evaṃstuta iti // 73 //",
    "GSP30aparmyou:1148": " na ca tasya bhinnena devagṛheṇopayogaḥ svaśarīramevātmadevatādhiṣṭhānaṃ saṃvidāśrayo vā nānyaḥ kaściditi no bhinnaṃ devagṛhamasyetyāha",
    "GSP30aparmyou:1149": " ṣaṭtriṃśattattvabhṛtaṃ vigraharacanāgavākṣaparipūrṇam /",
    "GSP30aparmyou:1150": " nijamanyadatha śarīraṃ ghaṭādi vā tasya devagṛham // 74 //",
    "GSP30aparmyou:1151": " tasya jñānino nijaḥ parakīyo vā deha eva devatāveśma svātmadevatāyā bhogyādhāratvāt /",
    "GSP30aparmyou:1152": " bāhyastu mervādiprāsādastadā devagṛhībhavati yadā guruṇā śarīravyāptyā ṣaṭtriṃśattattvakalanarūpayā",
    "GSP30aparmyou:1153": " parikalpitaḥ syāttadgato bāhyo 'pi devaḥ svātmavyāptyā cidghanatvena parigṛhītaścettadā",
    "GSP30aparmyou:1154": " so 'pi tatra devo bhavedanyathobhayametajjaḍaṃ śilāśakalakalpameva kathaṃ bhaktānuddharenmṛtānsāmīpyādi",
    "GSP30aparmyou:1155": " vā nayedityevaṃ mukhyayā vṛttyā śarīram saṃvidāśrayatvāddevagṛhaṃ tadgataḥ sarveṣāmapi",
    "GSP30aparmyou:1156": " svātmā deva iti deha eva saṃprabuddhasya devagṛham /",
    "GSP30aparmyou:1157": " kīdṛśaṃ tadityāha ṣaṭtriṃśattattva iti /",
    "GSP30aparmyou:1158": " bāhyaṃ ṣaṭtriṃśattattvavyāptyā parikalpyate paraṃ dehadevagṛhaṃ punaḥ sākṣātṣaṭtriṃśatā tattvaiḥ bhṛtam poṣitam /",
    "GSP30aparmyou:1159": " bāhyadevagṛhe gavākṣaracanā bhavatīdaṃ tu vigraharacanāgavākṣaparipūrṇam iti vigrahe",
    "GSP30aparmyou:1160": " śarīre racanā indriyadvāraparipāṭiḥ saiva tamorikalpanā tayā paripūrṇam akṣuṇṇamiti",
    "GSP30aparmyou:1161": " bāhyadevagṛhasadṛśam /",
    "GSP30aparmyou:1162": " na kevalaṃ sarīraṃ saṃvida āśraya iti kṛtvā devagṛhaṃ yāvadyatkiñcidvā saṃvidadhiṣṭhitaṃ tatsarvaṃ tasya devagṛhamityāha ghaṭādi vā iti /",
    "GSP30aparmyou:1163": " ghaṭādyupalakṣitaṃ viṣayapañcakamidaṃ bhogyarūpaṃ cakṣurādidvāreṇa saṃvidādhiṣṭhitam",
    "GSP30aparmyou:1164": " bhoktaiva bhogyabhāvena sadā sarvatra saṃsthitaḥ /",
    "GSP30aparmyou:1165": " iti spandaśāstropadeśadṛśā saṃvinmayameva jñānino bhūtaśarīravadghaṭādi viśvaṃ bhāvaśarīramiti",
    "GSP30aparmyou:1166": " kṛtvā tadapyabhinnaṃ svaśarīravat devagṛham devasya krīḍāvataḥ svatantrasya svātmamaheśvarasya",
    "GSP30aparmyou:1167": " gṛham bhogyādhiṣṭhānamiti // 74 //",
    "GSP30aparmyou:1168": " bāhyadevagṛhe kila bhaktaḥ puṣpādyāharaṇapūrvaṃ devapūjāparo dṛṣṭo dehadevagṛhe punarjñānī kiṃ kurvannadhitiṣṭhatītyāha",
    "GSP30aparmyou:1169": " tatra ca paramātmamahābhairavaśivadevatāṃ svaśaktiyutām /",
    "GSP30aparmyou:1170": " ātmāmarśanavimaladravyaiḥ paripūjayannāste // 75 //",
    "GSP30aparmyou:1171": " tasminsvadehadevagṛhe prakṛṣṭayogī paramaḥ sarvātiśāyī yaścaitanyalakṣaṇaḥ ātmā sa",
    "GSP30aparmyou:1172": " eva niḥśeṣaśabdādiviṣayopabhogavilāyanapragalbhatvāt bhairavaḥ bharaṇaravaṇavamanasvabhāvaḥ",
    "GSP30aparmyou:1173": " sa eva śivadevatā prakṛṣṭaśreyorūpo devastām paripūjayannāste anavarataṃ vakṣyamāṇena",
    "GSP30aparmyou:1174": " krameṇa tāṃ tarpayanparisphuret /",
    "GSP30aparmyou:1175": " nanu bāhyadevatā parivārayutā bhavatyetāṃ kiṃparivārayutāṃ samarcayedityāha svaśaktiyutām iti /",
    "GSP30aparmyou:1176": " svāḥ caitanyaraśmirūpāścinnirvṛtīcchājñānakriyāśaktīnāṃ vibhavātmikāścakṣurādikaraṇaśaktayastābhiḥ yutām samantādāvṛtām /",
    "GSP30aparmyou:1177": " kaiḥ paripūjayannāsta ityāha ātmāmarśana ityādi /",
    "GSP30aparmyou:1178": " svātmaivedaṃ sarvamiti yat āmarśanam sarvapadārthānāṃ saṃvidrūpatayā pūrṇāhantāviśrāntilakṣaṇo",
    "GSP30aparmyou:1179": " yaḥ parāmarśastena dvaitakāluṣyakalaṅkaparikṣayāt vimalāni yāni śabdādiviṣayapañcakarūpāṇi",
    "GSP30aparmyou:1180": " pūjārtham dravyāṇi jāḍyāpagamena viśuddhāni tairātmāmarśanavimaladravyairiti /",
    "GSP30aparmyou:1181": " ayamāśayo jñānī heyopādeyabhedakalaṅkaparityāgenāyatnopanataṃ śabdādiviṣayapañcakaṃ",
    "GSP30aparmyou:1182": " śrotrādikaraṇadevībhiḥ samāhṛtyāntaścamatkurvansvātmanābhedamāpādayatītyevamanavarataṃ",
    "GSP30aparmyou:1183": " prativiṣayasvīkārakāle yo 'ntarabhedena camatkāraḥ pūrṇāhantāsphuraṇametadeva svātmadevatāpūjanamata",
    "GSP30aparmyou:1184": " eva śabdādayo viṣayāḥ pūjopakaraṇamityavadhānavatā viṣayagrahaṇakāle pratikṣaṇaṃ",
    "GSP30aparmyou:1185": " svātmadevatāpūjakena bhāvyamiti rahasyavidaḥ /",
    "GSP30aparmyou:1186": " etadeva stutidvāreṇa rājānakarāmo dṛbdhavānyathā",
    "GSP30aparmyou:1187": " nityoddāmasamudyamāhṛtajagadbhāvopahārārpaṇa-",
    "GSP30aparmyou:1188": " vyagrābhistava taijasīprabhṛtibhiryacchaktibhistarpyate /",
    "GSP30aparmyou:1189": " tanmāṃsāsravasāsthikūṭakalile kāye śmaśānālaye",
    "GSP30aparmyou:1190": " rūpaṃ darśaya bhairavaṃ bhavaniśāsaṃcāravīrasya me //",
    "GSP30aparmyou:1191": " iti // 75 //",
    "GSP30aparmyou:1192": " pūjānte tāvadagnihavanena bhāvyamiti jñāninaḥ kathaṃ tadityāha",
    "GSP30aparmyou:1193": " bahirantaraparikalpanabhedamahābījanicayamarpayataḥ /",
    "GSP30aparmyou:1194": " tasyātidīptasaṃvijjvalane yatnādvinā bhavati homaḥ // 76 //",
    "GSP30aparmyou:1195": " tasya evaṃvidhasya svātmadevatāpūjakasya atidīpte parāhantācamatkārabhāsvare caitanyāgnau yatnādvinā tilājyendhanādisvīkārakadarthanāyā ṛte homaḥ vahnitarpaṇaṃ saṃpadyate /",
    "GSP30aparmyou:1196": " kiṃ kurvata ityāha bahirantara ityādi /",
    "GSP30aparmyou:1197": " bahiḥ nīlādau prameye yatsvaparapramātṛkalpanamantargrāhye sukhādau ca yatsaṃkalpanamityevaṃrūpo",
    "GSP30aparmyou:1198": " yaḥ bhedaḥ bāhyābāhyayoḥ pramātṛprameyayorniścayasaṃkalpanābhimānavṛttisvabhāvaṃ",
    "GSP30aparmyou:1199": " nānātvametadeva mahābījam pramātṛprameyayostataḥ samutpattestasya kalpanārūpasya",
    "GSP30aparmyou:1200": " bhedabījabhūtasya nicayaḥ bhedasyānantyādrāśistam arpayataḥ paramādvayadṛṣṭyāvikalpakasaṃvidrūpānupraveśena",
    "GSP30aparmyou:1201": " svātmavahnau juhvata iti /",
    "GSP30aparmyou:1202": " ayamāśayaḥ parabrahmātmakasya yogino dehādipramātṛtābhimānābhāvādyaḥ svarasasiddhaḥ svaparapramātṛprameyakalanaparikṣayaḥ sa evākṛtrimo homaḥ",
    "GSP30aparmyou:1203": " yathāha bhaṭṭaśrīvīravāmanaḥ",
    "GSP30aparmyou:1204": " yatrendhanaṃ dvaitavanaṃ mṛtyureva mahāpaśuḥ /",
    "GSP30aparmyou:1205": " alaukikena yajñena tena nityaṃ yajāmahe //",
    "GSP30aparmyou:1206": " iti // 76 //",
    "GSP30aparmyou:1207": " evaṃrūpasya yājakasya dhyānamāha",
    "GSP30aparmyou:1208": " dhyānamanastamitaṃ punareṣa hi bhagavānvicitrarūpāṇi /",
    "GSP30aparmyou:1209": " sṛjati tadeva dhyānaṃ saṃkalpālikhitasatyarūpatvam // 77 //",
    "GSP30aparmyou:1210": " niyatākāracintitasyākārasyānyatra manovṛttergamanātkṣayo 'stīdam punaranastamitaṃ",
    "GSP30aparmyou:1211": " dhyānam yasmāt eṣa bhagavān apyanantaḥ svātmarūpo maheśvaraḥ kriyāśaktisvabhāvavikalpasvātantryeṇa",
    "GSP30aparmyou:1212": " yāni vicitrāṇi rūpāṇi sṛjati anavarataṃ nānāpadārthānvikalparūpānākārānbuddhidarpaṇe",
    "GSP30aparmyou:1213": " samullikhati tadeva astodayavarjitametasya dhyānam cintanaṃ nāto 'nyatkiñcit /",
    "GSP30aparmyou:1214": " itaratra tu devatāviśeṣe nānāvaktrāṅgaparikalpanayā naiyatyaṃ syāt /",
    "GSP30aparmyou:1215": " sarvo manovyāpāraḥ parāśaktisphārapallavabhūta iti jānānasyānavacchinnamidaṃ sarvaṃ parameśvarībhūtam /",
    "GSP30aparmyou:1216": " tathā saṃkalpena manasā ālikhitam saṃvidbhittau citrīkṛtam satyarūpatvam paramārthatā yasya dhyānasya tat /",
    "GSP30aparmyou:1217": " evaṃ yataḥ sarvamidaṃ prakāśamānaṃ vikalpollikhitaṃ manovyāpārarūpamapi prakāśānatiriktaṃ satyaṃ sarvatra saṃvidanugamāditi /",
    "GSP30aparmyou:1218": " taduktaṃ śrīmatsvacchandaśāstre",
    "GSP30aparmyou:1219": " yatra yatra mano yāti tatra tatraiva dhārayet /",
    "GSP30aparmyou:1220": " calitvā kutra gantāsi sarvaṃ śivamayaṃ yataḥ //",
    "GSP30aparmyou:1221": " iti / tathā śaivopaniṣadi",
    "GSP30aparmyou:1222": " yatra yatra mano yāti bāhye vābhyantare priye /",
    "GSP30aparmyou:1223": " tatra tatra śivāvasthā vyāpakatvātkva yāsyati //",
    "GSP30aparmyou:1224": " iti / tasmātsvarasoditametadyogino dhyānamiti // 77 //",
    "GSP30aparmyou:1225": " japaścāsya kīdṛśaḥ syādityāha",
    "GSP30aparmyou:1226": " bhuvanāvalīṃ samastāṃ tattvakramakalpanāmathākṣagaṇam /",
    "GSP30aparmyou:1227": " antarbodhe parivartayati ca yatso 'sya japa uditaḥ // 78 //",
    "GSP30aparmyou:1228": " vakṣyamāṇena krameṇa yo viśvasya pratikṣaṇamabhedena parāhantāpratyavamarśaḥ saḥ ayam asya japa uditaḥ akṛtrimatvena kathitaḥ /",
    "GSP30aparmyou:1229": " ko 'sāvityāha bhuvanāvalīṃ samastām ṣaṭtriṃśattattvasamūhāntarvartinīṃ caturviṃśatyuttaraśatadvayasaṃkhyātāṃ",
    "GSP30aparmyou:1230": " prākārapaṅktiṃ niḥśeṣāṃ tathā tattvakramakalpanām iti tattvakramasya ātmavidyāśivākhyasya",
    "GSP30aparmyou:1231": " parikalpanām paricchedam athākṣagaṇam ityantarbahiṣkaraṇarūpamindriyasamūhaṃ ceti",
    "GSP30aparmyou:1232": " antarbodhe madhyamaprāṇaśaktyakṣasūtrabhūtāyāṃ svasaṃvittau nādabindupravāhakrameṇa",
    "GSP30aparmyou:1233": " yatparivartayati araghaṭṭaghaṭīyantravatpratiprāṇavikṣepasṛṣṭisthitisaṃhārakrameṇa",
    "GSP30aparmyou:1234": " sarvametatsvasaṃvittau paribhramayati pratikṣaṇaṃ nādātmanā parāmṛśatīti yāvat /",
    "GSP30aparmyou:1235": " sa eva pūrṇāhantāviśrāntilakṣaṇo 'kṛtrimo 'sya japaḥ /",
    "GSP30aparmyou:1236": " ayamāśayo japaḥ kila vācyarūpāyā devatāyā vācakasya mantrasyoccāraḥ sa cākṣamālayā prāṇaśaktivyāptikayākṣaparivartanakrameṇa saṃkhyeyaḥ /",
    "GSP30aparmyou:1237": " paramādvayayoginastu svā prāṇaśaktistantubhūtā madhyamaprāṇe pravāhakrameṇa nadantī",
    "GSP30aparmyou:1238": " svarasoditā sarvākṣakroḍīkāreṇa sahajaivākṣamālocyate yataḥ sarvamidaṃ vācyaṃ ṣaṭtriṃśattattvātmakaṃ",
    "GSP30aparmyou:1239": " viśvaṃ prāṇaśaktāveva pratiṣṭhitaṃ satpratiprāṇavikṣepamudayavyayakrameṇa parāsvabhāvā",
    "GSP30aparmyou:1240": " bhagavatī prāṇasvarūpamāśritya vimṛśantī pratiprāṇaspandamavadhānavato yogino japamakṛtrimaṃ sādhayati /",
    "GSP30aparmyou:1241": " atra japasaṃkhyā",
    "GSP30aparmyou:1242": " ekaviṃśatsahasrāṇi ṣaṭśatāni divāniśam /",
    "GSP30aparmyou:1243": " japo devyāḥ samuddiṣṭaḥ sulabho durlabho jaḍaiḥ //",
    "GSP30aparmyou:1244": " iti śaivopaniṣadi /",
    "GSP30aparmyou:1245": " śivasūtreṣu",
    "GSP30aparmyou:1246": " kathā japaḥ /",
    "GSP30aparmyou:1247": " iti / evameṣa vandyacaraṇānāmavadhānavatāmeva gocara iti // 78 //",
    "GSP30aparmyou:1248": " idaṃ vratamasyetyāha",
    "GSP30aparmyou:1249": " sarvaṃ samayā dṛṣṭyā yatpaśyati yacca saṃvidaṃ manute /",
    "GSP30aparmyou:1250": " viśvaśmaśānaniratāṃ vigrahakhaṭvāṅgakalpanākalitām // 79 //",
    "GSP30aparmyou:1251": " viśvarasāsavapūrṇaṃ nijakaragaṃ vedyakhaṇḍakakapālam /",
    "GSP30aparmyou:1252": " rasayati ca yattadetadvratamasya sudurlabhaṃ ca sulabhaṃ ca // 80 //",
    "GSP30aparmyou:1253": " evam yat vakṣyamāṇam etadevāsya jñāninaḥ vratam svātmadevatāsamārādhanāya niyamaḥ /",
    "GSP30aparmyou:1254": " kīdṛśaṃ tadāha sudurlabhaṃ ca sulabhaṃ ca iti /",
    "GSP30aparmyou:1255": " suṣṭhu kṛtvā duḥkhenākhyātiparikṣayādanyopāyaparihārarupeṇa parameśvarānugraheṇa",
    "GSP30aparmyou:1256": " labhyata ityataḥ sudurlabham tathā sukhena bāhyāsthibhasmādyābharaṇāhāraniyamādisvīkārakadarthanāṃ",
    "GSP30aparmyou:1257": " ca vinā labhyata ityataḥ sulabhaṃ ca /",
    "GSP30aparmyou:1258": " kiṃ tadvratamityāha sarvam ityādi /",
    "GSP30aparmyou:1259": " yatsarvamidaṃ prātītikaṃ bhedāvabhāsarūpaṃ yuktyāgamānubhavapariśīlanenābhedadṛśā sarvamidamekaḥ sphurāmīti samīkṣate /",
    "GSP30aparmyou:1260": " yathā śrībhagavadgītāsu",
    "GSP30aparmyou:1261": " sarvabhūtasthamātmānaṃ sarvabhūtāni cātmani /",
    "GSP30aparmyou:1262": " īkṣate yogayuktātmā sarvatra samadarśanaḥ //",
    "GSP30aparmyou:1263": " ityādi / evamabhedabuddhidārḍhyameva vratam /",
    "GSP30aparmyou:1264": " anyacca yadviśvaśmaśānaniratāṃ saṃvidaṃ manute tadapi vratam /",
    "GSP30aparmyou:1265": " yathā viśvam grāhyagrāhakasvabhāvaṃ ghaṭadehādijaḍalakṣaṇapadārthaśavaśatasamākrāntamiti",
    "GSP30aparmyou:1266": " kṛtvā tadeva śmaśānam pitṛvanaṃ yataḥ saṃvidekā bhagavatyajaḍāto 'nyattadullāsitaṃ",
    "GSP30aparmyou:1267": " sarvamidaṃ śavasthānīyaṃ jaḍamato viśvasya śmaśānena sādṛśyam /",
    "GSP30aparmyou:1268": " tasmin viśvaśmaśāne niḥśeṣeṇa ratāṃ saṃvidam samutpattinidhanatayā mahābhīṣaṇe madhyavartinīm manute avabudhyate /",
    "GSP30aparmyou:1269": " vratī kila śmaśāne vasatyayaṃ punaralaukiko vratī sarvatrāhamevaikacittatattvaparamārtha",
    "GSP30aparmyou:1270": " iti matvā jaḍaiḥ paśupramātṛbhirghaṭādibhiḥ prameyaiśca paretasthānīyaiḥ sahonmattavatkrīḍāṃ",
    "GSP30aparmyou:1271": " kurvāṇaḥ saṃsārabhuvamimāṃ sarvapramātṛprameyanidhanatayā bhīṣaṇaṃ śmaśānasvabhāvāmadhyāste /",
    "GSP30aparmyou:1272": " anyacca yat vigrahakhaṭvāṅgakalpanākalitāṃ saṃvidaṃ manute iti /",
    "GSP30aparmyou:1273": " vigrahaḥ śarīraṃ sa eva khaṭvāṅgakalpanā kaṅkālavidhiryoginaḥ kila svaśarīrapramātṛtābhimānadurgrahasaṃkṣayāccharīrātītaṃ",
    "GSP30aparmyou:1274": " svātmānaṃ manyamānasya saṃskāraśeṣībhūto vigrahaḥ śavaprāyamevetyavadhārayataḥ svaśarīrameva",
    "GSP30aparmyou:1275": " kaṅkālamudrākalpanā tayā kalitām bhogyādhāratvena mudritām /",
    "GSP30aparmyou:1276": " vīravratino hi śmaśānasthasya khaṭvāṅgamudrayā bhāvyamato 'sya svasaṃvidvapuṣaḥ svaśarīramapi vedyatayā bhinnamavadhārayataḥ saiva khaṭvāṅgamudretyetadapyasya vratam /",
    "GSP30aparmyou:1277": " tathā vedyakhaṇḍakakapālaṃ rasayati carvayati yacca śabdādiviṣayapañcakalakṣaṇaṃ",
    "GSP30aparmyou:1278": " sarvabhogyarūpamidam vedyam jñeyatvakāryatvābhyāṃ paricchinnamiti khaṇḍakam karparaprāyaṃ",
    "GSP30aparmyou:1279": " tadeva kapālam śiro 'sthiśakalam yadrasayati sārāharaṇakrameṇa pūrṇāhantāviśrāntyā",
    "GSP30aparmyou:1280": " camatkuruta ityetadapi vratam /",
    "GSP30aparmyou:1281": " vratinā kila kapālasthaṃ vīrapānaṃ rasyata ityāha viśvarasa iti /",
    "GSP30aparmyou:1282": " viśvasmin vedyaśabdādiviṣayapañcakarūpe kapālakhaṇḍe yo 'sau sārabhāgaścarvaṇāmṛtamayoṃ'śaḥ sa eva paramānandadāyitvāt rasāsavaḥ uttamaṃ pānaṃ",
    "GSP30aparmyou:1283": " tena pūrṇam nirbharam /",
    "GSP30aparmyou:1284": " etaduktaṃ syādviśvasya yaḥ śalkasthānīyaḥ kaṭhinoṃ'śaḥ pātrakalpaḥ sa eva kapālaṃ tadgataḥ sārabhāgaścamatkārakṣama āhlādadāyitvātpānamiti /",
    "GSP30aparmyou:1285": " kapālaṃ tu vratinaḥ karagataṃ bhavatītyāha nijakaragam iti /",
    "GSP30aparmyou:1286": " nijāḥ svātmīyā ye karāḥ cakṣurādikaraṇadevīsvabhāvāścinmarīcayasteṣu bhogyatayā tadvedyakhaṇḍakaṃ",
    "GSP30aparmyou:1287": " viṣayatvaṃ gacchatīti nijakaragaṃ yathā pāṇisthena kapālena pānaṃ pīyate tathaiva",
    "GSP30aparmyou:1288": " vedyakhaṇḍakakapālena viśvarasāsavaścakṣurādisaṃvitkarairyoginā samāhṛtyāsvādyate /",
    "GSP30aparmyou:1289": " ayamāśayo yogī sarvadaiva yathopanataṃ viṣayapañcakaṃ karaṇadevībhirāhṛtya yuktyā",
    "GSP30aparmyou:1290": " svacaitanyabhairavaviśrāntimavyucchinnāṃ bhajamānaścaramakṣaṇaparyantaṃ yathopadiṣṭamadvayadṛśā",
    "GSP30aparmyou:1291": " nirvāhayatītyetadevāsya pariśīlitasadgurucaraṇapaṅkajasya vratamato 'nyaccharīraśoṣaṇamātramiti // 80 //",
    "GSP30aparmyou:1292": " prākpratipāditaṃ saṃkalayannasyopadeśasyotkṛṣṭatvamāha",
    "GSP30aparmyou:1293": " iti janmanāśahīnaṃ paramārthamaheśvarākhyamupalabhya /",
    "GSP30aparmyou:1294": " upalabdhṛtāprakāśātkṛtakṛtyastiṣṭhati yatheṣṭam // 81 //",
    "GSP30aparmyou:1295": " iti samanantaroktena prakāreṇa yatpratipāditaṃ rahasyam paramārthamaheśvarākhyam tāttvikaṃ maheśvaram upalabhya svātmani dṛḍhapratipattyā samyaganubhūya",
    "GSP30aparmyou:1296": " kīdṛgāha janmanāśahīnam iti yenādhigatenotpattimaraṇe na syātāmiti yāvat /",
    "GSP30aparmyou:1297": " kṛtakṛtyastiṣṭhati yatheṣṭam iti yogyetatprāpya kartavyatāntarasyābhāvānniṣpannaparapuruṣārthaḥ",
    "GSP30aparmyou:1298": " yatheṣṭam svecchātikramaṃ vinā svātantryeṇa cakrabhramavaddhṛtaśarīraḥ tiṣṭhati kālamativāhayannāste /",
    "GSP30aparmyou:1299": " kathamāha upalabdhṛtāprakāśāt iti /",
    "GSP30aparmyou:1300": " etadrahasyapariśīlanena sarvāsu daśāsvanubhavitṛtayā prakāśaḥ parisphuraṇaṃ tasmāditi śarīrastho 'pi pūrṇānandamaya iti yāvat // 81 //",
    "GSP30aparmyou:1301": " itthaṃ svātmānaṃ yaḥ kaścijjīvatāṃ madhyājjānānaḥ sa sarvastadrūpaḥ syādityadhikāriniyamābhāvamāha",
    "GSP30aparmyou:1302": " vyāpinamabhihitamitthaṃ sarvātmānaṃ vidhūtanānātvam /",
    "GSP30aparmyou:1303": " nirupamaparamānandaṃ yo vetti sa tanmayo bhavati // 82 //",
    "GSP30aparmyou:1304": " ittham ityuktena prakāreṇa vyāpinam anavacchinnacidānandaikaghanaṃ śivam abhihitam",
    "GSP30aparmyou:1305": " yuktyāgamānubhavapariśīlanakrameṇāveditam yo vetti yaḥ kaścideva prāṇiprāyo jānāti",
    "GSP30aparmyou:1306": " saḥ sarvastyaktasaṃkocaḥ tanmayaḥ śiva eva syāditi /",
    "GSP30aparmyou:1307": " atra svātmajñāne nādhikāriniyamo yato ye kecana janmamaraṇādidoṣāghrātāstiryañco 'pi vā te sarve svātmamaheśvarapratyabhijñānāttanmayā bhavantīti yacchabdasya parāmarśaḥ /",
    "GSP30aparmyou:1308": " kīdṛśaṃ ca sarvātmānam iti /",
    "GSP30aparmyou:1309": " sarveṣāṃ pramātṛprameyāṇāmātmā sarvāṇi vā pramātṛprameyāṇi yasyātmā taṃ sarvottīrṇaṃ sarvamayamiti yāvat /",
    "GSP30aparmyou:1310": " ata eva vidhūtam nyakkṛtaṃ sarvadā sarvatra cidrūpatayā sphuraṇāt nānātvam bhedānantyaṃ",
    "GSP30aparmyou:1311": " yena tamevamākāṅkṣāvirahāt nirupamaḥ viśeṣaṇarahitaḥ prakṛṣṭaḥ ānandaḥ yasya tamevaṃvidhamiti",
    "GSP30aparmyou:1312": " svātmānaṃ jānānaḥ sarvaḥ śivarūpī syāditi // 82 //",
    "GSP30aparmyou:1313": " evamadhigatasvātmamaheśvaraḥ svaśarīrādhikāraparikṣaye kutra śarīraṃ parityajetkiṃ vā yātītyādisaṃśayaṃ pariharati",
    "GSP30aparmyou:1314": " tīrthe śvapacagṛhe vā naṣṭasmṛtirapi parityajandeham /",
    "GSP30aparmyou:1315": " jñānasamakālamuktaḥ kaivalyaṃ yāti hataśokaḥ // 83 //",
    "GSP30aparmyou:1316": " evaṃ pariśīlitasvasvarūpo jñānī sarvamidaṃ svātmaprakāśasvātantryamiti paramādvayadṛśā",
    "GSP30aparmyou:1317": " gāḍhaṃ samāśvastahṛdayaḥ tīrthe prayāgapuṣkarakurukṣetrādau mahāpuṇye sthāne 'tha",
    "GSP30aparmyou:1318": " vā śvapacasadane 'ntyajanagṛhopalakṣite 'tipāpīyasi śarīraṃ muñcannityubhayathā svīkāraparityāgakadarthanāvirahito",
    "GSP30aparmyou:1319": " 'pyātmajñānādeva kaivalyaṃ yāti kalevaraparikṣayātpradhānādikāryakāraṇavargebhyo",
    "GSP30aparmyou:1320": " 'nyāṃ cidānandaikaghanāṃ turyātītarūpāṃ kevalatāṃ yātīti yāvat /",
    "GSP30aparmyou:1321": " yato 'sya sarvamidaṃ viśvaṃ svātmanā pūrṇaṃ samadṛśā parameśvarādhiṣṭhitaṃ paśyato",
    "GSP30aparmyou:1322": " na kṣetrākṣetrapravibhāgo 'ta eva hataḥ parākṛto vikalpaśaṅkāsamutthaḥ śokaḥ yena sa evam / yathoktam",
    "GSP30aparmyou:1323": " himavati gaṅgādvāre vārāṇasyāṃ kurau prayāge vā /",
    "GSP30aparmyou:1324": " veśmani caṇḍālādeḥ śivatattvavidāṃ samaṃ maraṇam //",
    "GSP30aparmyou:1325": " iti śrīnirvāṇayogottare /",
    "GSP30aparmyou:1326": " nāpyasya dehapātāvasare smṛtyupayoga ityāha naṣṭasmṛtirapi iti /",
    "GSP30aparmyou:1327": " āstāṃ saṃsmṛtirityapiśabdārthaḥ /",
    "GSP30aparmyou:1328": " yadi vā sa jñānī śarīratyāgakāle tadutthavātapittaśleṣmābhibhavāt naṣṭasmṛtiḥ kāṣṭhapāṣāṇatulyatvādvigatasvātmasaṃbodhaḥ",
    "GSP30aparmyou:1329": " kalevaramavaśo bhutvā tyajati tathāpi prāgadhigatasvātmajñānaḥ kaivalyamavaśyaṃ yāti",
    "GSP30aparmyou:1330": " tato na svātmajñānādhigame pramayasamaye smaraṇāsmaraṇe viśeṣo 'sti /",
    "GSP30aparmyou:1331": " nanu tīrthātīrthapravibhāgo 'sya svātmajñānavido mā bhūdyatpunarantakāle sa naṣṭasmṛtirapīti",
    "GSP30aparmyou:1332": " yadeva svātmajñānamupāyatayā gṛhītaṃ tasya dehapātāvasare tu vismaraṇaṃ cettarhi",
    "GSP30aparmyou:1333": " kathaṃ sa muktaḥ syāt / yaduktam",
    "GSP30aparmyou:1334": " antakāle 'pi māmeva smaranmuktvā kalevaram /",
    "GSP30aparmyou:1335": " yaḥ prayāti sa madbhāvaṃ yāti nāstyatra saṃśayaḥ //",
    "GSP30aparmyou:1336": " iti śrīgītāsu /",
    "GSP30aparmyou:1337": " evamapyatra smaraṇasyaiva upayogo yadapi parameśvarasmaraṇābhāve 'pyantakāle tadbhāvāpattiḥ",
    "GSP30aparmyou:1338": " syāttarhi sarvaḥ paśujanaḥ pramayasamaye mūḍho 'pi viśeṣābhāvātparameśvarasamāpattiṃ",
    "GSP30aparmyou:1339": " yāyādvākyāni caivamādīnyapramāṇāni syurna caivamityatrottaramāha jñānasamakālamuktaḥ iti /",
    "GSP30aparmyou:1340": " satyaṃ nāsya smaraṇenopayogaḥ kintu sadguruṇā yadaiva tasya karṇamūle svātmamaheśvarajñānopadeśaḥ",
    "GSP30aparmyou:1341": " kṛtastasminneva kāle 'hameva sarvamidamityadhirūḍhasvātmajñānaparamārtho vigalitamāyādikañcukabhāvo",
    "GSP30aparmyou:1342": " nānyatkiñcidapekṣate kevalaṃ saṃskāraśeṣatayā cakrabhramavaccharīraṃ vahamāna iti",
    "GSP30aparmyou:1343": " na punastasyottarakāle smaraṇāsmaraṇakadarthanā yasmādajñānajanitāṇavamāyīyakañcukasaṃbandhe",
    "GSP30aparmyou:1344": " sati dehakañcukaṃ prabhavati svātmajñānopadeśenājñānajanitakañcukakṣayātkathaṃ dehakañcukaṃ",
    "GSP30aparmyou:1345": " vinaṣṭaprāyaṃ paryante jñānino yantraṇāṃ kartumalamiti svātmajñānakathanāvasara eva",
    "GSP30aparmyou:1346": " sa jīvanneva muktaḥ syāt /",
    "GSP30aparmyou:1347": " yathoktaṃ kularatnamālikāyāṃ sāhastrikāyām",
    "GSP30aparmyou:1348": " yadā guruvaraḥ samyakkathayettadasaṃśayam /",
    "GSP30aparmyou:1349": " muktastatraiva kāle 'sau yantravatkevalaṃ vaset //",
    "GSP30aparmyou:1350": " iti / śrīmanniśāṭane 'pi",
    "GSP30aparmyou:1351": " godohamiṣupātaṃ vā nayanonmīlanātmakam /",
    "GSP30aparmyou:1352": " sakṛdyuktaḥ pare tattve sa mukto mocayetparān //",
    "GSP30aparmyou:1353": " yasmātpūrvaṃ pare nyasto yenātmā brahmaṇi kṣaṇam /",
    "GSP30aparmyou:1354": " smaraṇaṃ tu kathaṃ tasya prāṇānte samupasthite //",
    "GSP30aparmyou:1355": " iti / atha vātmavidaḥ paryantakṣaṇaḥ svānubhavaikasākṣī kenānubhūyate yadvaśāttasya",
    "GSP30aparmyou:1356": " smaraṇamasmaraṇaṃ vā parikalpyate yāvatā tatrārvāgdṛśāṃ nāsti gocara iti sarvajñāstratra",
    "GSP30aparmyou:1357": " praṣṭavyā na punaḥ śarīraceṣṭāmātrānmaraṇāvasare 'dhigataparamārthasyāpi dehatyāgakṣaṇaḥ",
    "GSP30aparmyou:1358": " śubhāśubhatvenānumātuṃ śakyaḥ /",
    "GSP30aparmyou:1359": " tasmādavaśyameva sadā tadbhāvabhāvitaṃ svātmajñānavidaṃ svātmastha eva parameśvaro maraṇāvasare svaṃ svarūpaṃ kāṣṭhapāṣāṇatulyamapi smārayati / yaduktam",
    "GSP30aparmyou:1360": " svasthaceṣṭāśca ye martyāḥ smaranti mama nārada /",
    "GSP30aparmyou:1361": " kāṣṭhapāṣāṇatulyāṃstānantakāle smarāmyaham //",
    "GSP30aparmyou:1362": " tathā",
    "GSP30aparmyou:1363": " sthire cetasi susvasthe śarīre sati yo naraḥ /",
    "GSP30aparmyou:1364": " dhātusāmye sthire smartā viśvarūpaṃ ca māmakam //",
    "GSP30aparmyou:1365": " tatastu mriyamāṇaṃ taṃ kāṣṭhapāṣāṇasaṃnibham /",
    "GSP30aparmyou:1366": " ahaṃ smarāmi madbhaktaṃ nayāmi paramāṃ gatim //",
    "GSP30aparmyou:1367": " iti bhagavatā lakṣmīsaṃhitāyāmuktam /",
    "GSP30aparmyou:1368": " evamatra sadātadbhāvabhāvitatvameva heturanyathā pūrvānubhavasaṃskāradārḍhyaṃ vinā kathamante smṛtirapi syāditi na kenacidapi jñānino maraṇāvasare samupayoga iti // 83 //",
    "GSP30aparmyou:1369": " yadi punastīrthādyāśrayaṇamuktaprakāreṇa na kutracidapyaṅgabhāvaṃ yāti tarhi kimiti vidvadbhistatsamāśrīyata iti viṣayavibhāgamāha",
    "GSP30aparmyou:1370": " puṇyāya tīrthasevā nirayāya śvapacasadananidhanagatiḥ /",
    "GSP30aparmyou:1371": " puṇyāpuṇyakalaṅkasparśābhāve tu kiṃ tena // 84 //",
    "GSP30aparmyou:1372": " yeṣāṃ viduṣāmapi dehādipramātṛtāgrahaḥ sāmprataṃ na vigalitaḥ svātmajñānacarcāyāṃ",
    "GSP30aparmyou:1373": " ca na tathā samāśvāsasteṣāmiṣṭāpūrtādidharmasaṃgrahaṃ kurvatāmadharmasaṃgrahaṃ vā",
    "GSP30aparmyou:1374": " prayāgāditīrthasevā maraṇāvasare kṣetraparigrahaḥ puṇyāya uttamalokaprāptaye niścitaṃ syādeva /",
    "GSP30aparmyou:1375": " tathaiva śvapacasadananidhanagatiḥ iti /",
    "GSP30aparmyou:1376": " śvapākādigṛhopalakṣite pāpīyasi sthāne nidhanagatiḥ pramayaprāptiḥ nirayāya avīcyādinarakapātāyaiteṣāṃ kimiti na bhaveddehapramātṛtāgrahasya vidyamānatvāt /",
    "GSP30aparmyou:1377": " maraṇasthānānuguṇaṃ bhogamapi bhuktvā śubhāśubheṣu deheṣu jāyante punarmriyante cetyanavaratajanmamaraṇaprabandhā dehādyātmamānina evaṃprāyāḥ syuḥ /",
    "GSP30aparmyou:1378": " yasya punaḥ svātmajñānapratyavamarśadārḍhyāddehādipramātṛtābhimāno niḥśeṣeṇa vigalitastasya cinnabhaḥsvabhāvasya dharmādharmasvabhāvavāsanāsparśaprakṣaye vṛtte sati kiṃ tena /",
    "GSP30aparmyou:1379": " evaṃ sa yataḥ śubhāśubhakarmabhājāṃ tīrthādiparigrahastatastena tīrthasevādinā vimalasya jñānino nāstyupayogaḥ /",
    "GSP30aparmyou:1380": " yaduktaṃ mānave dharmaśāstre",
    "GSP30aparmyou:1381": " yamo vaivasvato rājā yastavaiṣa hṛdi sthitaḥ /",
    "GSP30aparmyou:1382": " tena cedavivādastvaṃ mā gaṅgāṃ mā gayāṃ gamaḥ //",
    "GSP30aparmyou:1383": " iti / atra dehātmamānitaiva hṛdayavartinī yamaḥ sā yaiḥ pūrṇasvātmamaheśvarasvabhāvamupalabhya saṃbhakṣitā teṣāṃ kathameṣa tīrthādisevāprayāsa iti siddhāntaḥ // 84 //",
    "GSP30aparmyou:1384": " nanu prākpratipāditaṃ yathā jñānadagdhāṇavamāyīyakārmamalasvarūpa ātmā piṇḍapātātsvasvarūpastha eva na punarbhavaprarohaṃ vidhatte dagdhabījamivāṅkuramiti",
    "GSP30aparmyou:1385": " svātmajñānāvirbhāvasamakālaṃ dehakañcukabhaṅgaścettarhyuttaratra mā vidhattāṃ yatpunarvidyamāne",
    "GSP30aparmyou:1386": " dehādikañcukabandhe kathaṅkāraṃ sa tadgatadharmācchurito na syāttadācchuritaḥ sanmṛtaḥ",
    "GSP30aparmyou:1387": " kathaṃ na saṃsārīti codyamapavadati",
    "GSP30aparmyou:1388": " tuṣakambukasupṛthakkṛtataṇḍulakaṇatuṣadalāntarakṣepaḥ /",
    "GSP30aparmyou:1389": " taṇḍulakaṇasya kurute na punastadrūpatādātmyam // 85 //",
    "GSP30aparmyou:1390": " tadvatkañcukapaṭalīpṛthakkṛtā saṃvidatra saṃskārāt /",
    "GSP30aparmyou:1391": " tiṣṭhantyapi muktātmā tatsparśavivarjitā bhavati // 86 //",
    "GSP30aparmyou:1392": " tuṣakambukābhyām suṣṭhu pṛthakkṛtaḥ viśliṣṭo yaḥ taṇḍulakaṇaḥ tasya yaḥ tuṣadalāntarakṣepaḥ",
    "GSP30aparmyou:1393": " prāgiva punastatraiva vinyāsaḥ sa yathā tuṣadalāntaraprakṣepaḥ taṇḍulakaṇasya tadrūpatayāṅkurajananakṣamatvena",
    "GSP30aparmyou:1394": " sthito 'pi tādātmyam gāḍhāvaṣṭambham na kurute ayaḥśalākāvadbhinnāveva tuṣataṇḍulau",
    "GSP30aparmyou:1395": " tiṣṭhato na punarekakāryajananavyagrau bhavataḥ tadvat tathaiva jñānina iyam saṃvit",
    "GSP30aparmyou:1396": " cetanā kañcukapaṭalyāḥ āṇavamalādikañcukasamūhāt pṛthakkṛtā ahameva svātmamaheśvarasvabhāvo",
    "GSP30aparmyou:1397": " viśvātmanā sarvadā sarvatra sphurāmīti svātmajñānapariśīlanadārḍhyātsamuddhṛtā atra",
    "GSP30aparmyou:1398": " ityasyāṃ kañcukapaṭalyāṃ kañcitkālaṃ śeṣavartanayā dehabhāvena tiṣṭhantyapi sthitā",
    "GSP30aparmyou:1399": " satī vimuktātmā pradhvastabandhā tatsparśavivarjitā bhavati tasyā dehādikañcukapaṭalyāḥ",
    "GSP30aparmyou:1400": " sparśaḥ puṇyāpuṇyarūpakārmamalopajanito ya uparāgaḥ saṃsārāṅkurajananakṣamastena",
    "GSP30aparmyou:1401": " vivarjitā parihṛtā saṃpadyate yathā tuṣadalāntare kṣiptastaṇḍulo 'ṅkuraprarohasparśarahito bhavatīti /",
    "GSP30aparmyou:1402": " idamuktaṃ syādajñānakāraṇakastāvatsaṃsārastatra samuditasvātmajñānadalitakañcukasya",
    "GSP30aparmyou:1403": " yoginaḥ saṃvinna punaḥ saṃsāraheturajñānajanitasāmagrīvaikalyānnāpi tasya śeṣavartanayā",
    "GSP30aparmyou:1404": " saṃskāravaśena tiṣṭhannayaṃ dehakañcukabandho jñānāgnidagdhājñānamūlaḥ svagatadharmāvirbhāvena",
    "GSP30aparmyou:1405": " saṃsāraprarohaṃ dātumalamiti jñānī jīvanneva turīyarūpo dehābhāvātturyātītarūpa ityubhayathā",
    "GSP30aparmyou:1406": " punarna kācitsaṃsāraśaṅketi // 86 //",
    "GSP30aparmyou:1407": " nanu śeṣavartanayā yāvaccharīrāvasthitaṃ yogisaṃvedanamadhigatasvasvarūpamapi dehopādhikṛtamālinyasyāpi tāvadaṃśena vidyamānatvādaśuddhameveti dṛṣṭāntena pariharati",
    "GSP30aparmyou:1408": " kuśalatamaśilpikalpitavimalībhāvaḥ samudgakopādheḥ /",
    "GSP30aparmyou:1409": " malino 'pi maṇirupādhervicchede svacchaparamārthaḥ // 87 //",
    "GSP30aparmyou:1410": " evaṃ sadguruśāsanavimalasthiti vedanaṃ tanūpādheḥ /",
    "GSP30aparmyou:1411": " muktamapyupādhyantaraśūnyamivābhāti śivarūpam // 88 //",
    "GSP30aparmyou:1412": " yathā maṇiḥ atipravīṇavaikaṭikasamuddyotitanairmalyaḥ sansamudgakaviśliṣṭatvāt malino",
    "GSP30aparmyou:1413": " 'pi dhūsaraprāyo bhavati sa eva punaḥ samudgakopādhivicchede āvaraṇaviśeṣābhāve svacchaparamārthaḥ",
    "GSP30aparmyou:1414": " yathāvannirmalasvarūpaḥ saṃpadyate /",
    "GSP30aparmyou:1415": " evam anenaiva prakāreṇedam vedanaṃ sadguruśāsanavimalasthiti paripūrṇasvātmajñānavidyo",
    "GSP30aparmyou:1416": " daiśikapravarastasya yat śāsanam svātmajñānarahasyamukhāmnāyastasya pariśīlanena",
    "GSP30aparmyou:1417": " vigatā kālikārūpasyāṇavamalasya māyīyakārmamalabhittibhūtasya sthitiryasya tadevaṃvidhaṃ",
    "GSP30aparmyou:1418": " maulikamalaprakṣayānnabhorūpamapi vedanam tanūpādheḥ tanuḥ śarīraṃ tallakṣaṇā upādhiḥ",
    "GSP30aparmyou:1419": " viśeṣaṇaṃ tataḥ muktam pṛthakkṛtaṃ viśeṣaṇāntarābhāvāttat śivarūpamābhātyeva dehabhaṅgātparamaśivatvena bhāsata iti yāvat /",
    "GSP30aparmyou:1420": " yathā samudgakopādhivirahānmaṇiḥ svasvarūpo bhāti tathaiva svasvarūpāvabodhādvimalamapyaśuddhābhimataśarīropādhikṣayādviśuddhameva saṃvedanaṃ bhāsate /",
    "GSP30aparmyou:1421": " nanu maṇiryathā samudgakopādhervimukto 'pi punaranyatamopādhiparigrahātsamalaḥ saṃpadyate",
    "GSP30aparmyou:1422": " tathaiva tanūpādhermuktamapi saṃvedanaṃ maṇivadupādhyantaraṃ cedgṛhṇāti tarhi punarapi",
    "GSP30aparmyou:1423": " sopādhitvādaśuddhameveti pariharati upādhyantaraśūnyamapi iti /",
    "GSP30aparmyou:1424": " na dṛṣṭāntadārṣṭāntikayoḥ sarvathā sāmyaṃ yataḥ piṇḍapātāttasya mahāprakāśavapuṣaḥ",
    "GSP30aparmyou:1425": " paramādvayarūpasya sarvamidamupādhyabhimataṃ svāṅgakalpaṃ bhāsate 'to vyatiriktasyopādhyantarasyābhāvānna",
    "GSP30aparmyou:1426": " punastadupādhyantareṇa viśiṣyata iti na maṇinopādhigrahaṇasya sāmyam /",
    "GSP30aparmyou:1427": " ajñānamūlaṃ kila śarīropādhigrahaṇaṃ taccetsvātmajñānakuṭhāreṇa dalitaṃ kathaṅkāraṃ punarupādhisaṃśrayo bhavet / yaduktam",
    "GSP30aparmyou:1428": " ajñānenāvṛtaṃ jñānaṃ tena muhyanti jantavaḥ //",
    "GSP30aparmyou:1429": " jñānena tu tadajñānaṃ yeṣāṃ nāśitamātmanaḥ /",
    "GSP30aparmyou:1430": " teṣāmādityavajjñānaṃ prakāśayati tatparam //",
    "GSP30aparmyou:1431": " iti śrīgītāsu /",
    "GSP30aparmyou:1432": " tasmātsvasvarūpajñānādyoginaḥ svasaṃvedanaṃ sadaiva śuddhameveti // 88 //",
    "GSP30aparmyou:1433": " sarvopādhyutpattau yathāvatpariśīlitavyāpāramanaḥsaṃskāraprarūḍhireva nimittaṃ na punarnūtanatvena kimapyāyātītyāvedayati",
    "GSP30aparmyou:1434": " śāstrādiprāmāṇyādavicalitaśraddhayāpi tanmayatām /",
    "GSP30aparmyou:1435": " prāptaḥ sa eva pūrvaṃ svargaṃ narakaṃ manuṣyatvam // 89 //",
    "GSP30aparmyou:1436": " āgamaprāmāṇyādgurūpadeśapāramparyakathanādyuktipariśīlanātprāgvāsanāprarūḍhayā śraddhayā",
    "GSP30aparmyou:1437": " vā svātmajñāna iṣṭāpūrte pāśave karmaṇi vā kṛtābhyāsaḥ pramātā tadaiva tatsaṃskārapraroheṇa",
    "GSP30aparmyou:1438": " tanmayatām tattadabhyastavastusvarūpatām prāptaḥ sannuttaratra dehapātādvāsanānuguṇyena",
    "GSP30aparmyou:1439": " svargam niratiśayāṃ prītim narakam avīcyādiduḥkham manuṣyatvam sukhaduḥkhobhayarūpaṃ",
    "GSP30aparmyou:1440": " manuṣyabhāvaṃ prāpnoti na punaranabhyastavāsanasyāpi puruṣasya dehapātādeva yatkiñcidāpatati /",
    "GSP30aparmyou:1441": " yataḥ sarvaḥ pramātā yenāśayena yadabhyasyati tadaiva sa tadrūpo bhavati kintu maraṇasamaye",
    "GSP30aparmyou:1442": " sphuṭatayā yadabhilaṣitaṃ vastu tatpramāturabhivyaktiṃ yātīti nābhyastavastunaḥ kadācidviparyayaḥ",
    "GSP30aparmyou:1443": " syānnāpyanabhyastavastusvarūpaṃ kiñcidapūrvatvenāpatediti sarvatra pūrvābhyāsa eva",
    "GSP30aparmyou:1444": " kāraṇamiti bhāvaḥ // 89 //",
    "GSP30aparmyou:1445": " evaṃ sadā tadbhāvabhāvitatvaṃ svātmavido dehatyāgāvasare pūrṇaprathāheturna punarlokaparidṛśyaḥ puṇyāpuṇyarūpo maraṇāvasaraḥ kaścitsvarganirayādikāraṇaṃ",
    "GSP30aparmyou:1446": " antyaḥ kṣaṇastu tasminpuṇyāṃ pāpāṃ ca vā sthitiṃ puṣyan /",
    "GSP30aparmyou:1447": " mūḍhānāṃ sahakārībhāvaṃ gacchati gatau tu na sa hetuḥ // 90 //",
    "GSP30aparmyou:1448": " ye 'pi tadātmatvena viduḥ paśupakṣisarīsṛpādayaḥ svagatim /",
    "GSP30aparmyou:1449": " te 'pi purātanasaṃbodhasaṃskṛtāstāṃ gatiṃ yānti // 91 //",
    "GSP30aparmyou:1450": " evaṃpratipādite jñānini antyaḥ kṣaṇaḥ caramo dehavināśasahabhāvī kālo dhātudoṣavaśena",
    "GSP30aparmyou:1451": " duṣṭavyādhyanubhavādvā samīpasthitaiḥ pramātṛbhiranumitām puṇyāṃ pāpamayīṃ vā sthitiṃ",
    "GSP30aparmyou:1452": " puṣyan sevamānaḥ san mūḍhānām dehātmamānināṃ pramātṝṇāmeva sahakārībhāvam kāraṇatvaṃ gacchati /",
    "GSP30aparmyou:1453": " gacchatu varāko naitāvatā nirbhagnadehātmamānitve sadā svātmamaheśvaranibhālanacature tasmin yogini saḥ antyaḥ kṣaṇaḥ gatau dehāddehāntaraprāptau hetuḥ kāraṇaṃ bhavet /",
    "GSP30aparmyou:1454": " kuta etadāgatamiti nidarśayannāha ye 'pi iti /",
    "GSP30aparmyou:1455": " ye 'pi kenāpyāśayavaśena śāpādinā vā pāpayonayaḥ paśurūpatāmapi prāptāḥ svagatim",
    "GSP30aparmyou:1456": " ātmasthitiṃ maraṇāvasare ātmatvena jānīyuḥ te mūḍhāḥ santo 'pi prāgabhyastasvātmajñānavāsanāprabodhānugṛhītāḥ",
    "GSP30aparmyou:1457": " svātmasthitiṃ ca labhante /",
    "GSP30aparmyou:1458": " gajendramokṣaṇādau yathā hastinā paśusvabhāvenāpi satā prākpariśīlitaparameśvarabhaktisaṃskāraprabuddhena",
    "GSP30aparmyou:1459": " viṣṇuṃ bhagavantaṃ stutvā samyakkañcukaṃ vihāya svasvarūpamupalabdhaṃ kastatra smaraṇe heturabhūt /",
    "GSP30aparmyou:1460": " ayaṃ bhāvaḥ śarīrādyutthadhātudoṣavaśātkāṣṭhapāṣāṇaceṣṭo jñānī puṇyaṃ pāpamālabiḍālādikaṃ",
    "GSP30aparmyou:1461": " vā yatkiñcitpralapandehaṃ tyajati naitāvatā svasthaceṣṭatayā yadabhyastaṃ jñānādikaṃ",
    "GSP30aparmyou:1462": " tasya vipralopaḥ syāccharīrādigatā dharmāḥ śarīrādāveva nipatanti na punaḥ sadā bhāvitaṃ",
    "GSP30aparmyou:1463": " vastu sthagayituṃ prabhavantītyāmaraṇakṣaṇaṃ sarvatra prarūḍhireva paramārthaḥ /",
    "GSP30aparmyou:1464": " yathā gītāsūktam",
    "GSP30aparmyou:1465": " yaṃ yaṃ vāpi smaranbhāvaṃ tyajatyante kalevaram /",
    "GSP30aparmyou:1466": " taṃ tamevaiti kaunteya sadā tadbhāvabhāvitaḥ //",
    "GSP30aparmyou:1467": " tathā",
    "GSP30aparmyou:1468": " teṣāṃ satatayuktānāṃ bhajatāṃ prītipūrvakam /",
    "GSP30aparmyou:1469": " dadāmi buddhiyogaṃ taṃ yena māmupayānti te //",
    "GSP30aparmyou:1470": " iti bhāvitāntaḥkaraṇataiva paryantagatidānahetuḥ // 91 //",
    "GSP30aparmyou:1471": " evaṃ darśitadṛṣṭyā yataḥ sadā tadbhāvabhāvitatvamapahastya nūtanatvena śarīravināśe",
    "GSP30aparmyou:1472": " nāpūrvaṃ kiñcitsamāpatejjñānino yato deha eva vināśī kevalaṃ sa eva vinaśyati na",
    "GSP30aparmyou:1473": " punarvāsanāpraroha iti darśayannāha",
    "GSP30aparmyou:1474": " svargamayo nirayamayastadayaṃ dehāntarālagaḥ puruṣaḥ /",
    "GSP30aparmyou:1475": " tadbhaṅge svaucityāddehāntarayogamabhyeti // 92 //",
    "GSP30aparmyou:1476": " evaṃ jñānāvasare svātmā sakṛdasya yādṛgavabhātaḥ /",
    "GSP30aparmyou:1477": " tādṛśa eva tadāsau na dehapāte 'nyathā bhavati // 93 //",
    "GSP30aparmyou:1478": " tat tasmāccharīraghaṭādiniviṣṭaḥ puruṣaḥ sarvasya kārmamalādhivāsita ātmā svargādyabhiprāyapūrvakṛtakarmaphalavāsanāvāsitāntaḥkaraṇaḥ",
    "GSP30aparmyou:1479": " svargamayaḥ prarūḍhasvargaphalavāsanāviśiṣṭatvātsvargaphalabhokteti yāvat /",
    "GSP30aparmyou:1480": " evaṃ duṣkṛtapūrvakarmavāsanāprarūḍho narakaphalabhoktā kevalaṃ deha ubhayakarmaphalabhogāyatanam",
    "GSP30aparmyou:1481": " tadbhaṅge svaucityāt iti tasmindehakṣaye svasya ātmano yathāhitavāsanānuguṇyādanyena",
    "GSP30aparmyou:1482": " bhogāyatanena śarīrāntareṇa samanantaraṃ saṃbandhamupayātyuttarakālaṃ yena viśiṣṭakarmavāsanādattaphalabhogabhāgī bhavati /",
    "GSP30aparmyou:1483": " tathaiva jñānāvasare upadeśyasya gurūpadiṣṭasvātmaprakāśanakāle svātmā caitanyam",
    "GSP30aparmyou:1484": " sakṛt ekavāraṃ yādṛk yādṛśaḥ avabhātaḥ upadeśakramānusāreṇa paripūrṇasvātantryalakṣaṇāṃ",
    "GSP30aparmyou:1485": " mitāṃ vā parāmarśadaśāṃ gataḥ tadṛśa eva sadā asau yenaiva svarūpeṇa jñāninā svātmā",
    "GSP30aparmyou:1486": " sarvakālaṃ parāmṛṣṭaḥ tādrūpyeṇa vāsanāprarohāttasya prathate na punaḥ dehapāte prakāśito",
    "GSP30aparmyou:1487": " 'pi svātmā jñāninaḥ anyathā samācchāditaḥ bhavati /",
    "GSP30aparmyou:1488": " na hi bhātamabhātaṃ syādaparathā na kaścitkiñcidabhyasediti sarvavyavahāravipralopo bhavet",
    "GSP30aparmyou:1489": " dharmeṇa gamanamūrdhvaṃ gamanamadhastādbhavatyadharmeṇa /",
    "GSP30aparmyou:1490": " jñānena cāpavargo viparyayādiṣyate bandhaḥ //",
    "GSP30aparmyou:1491": " ityādi sarvaṃ ca truṭyettasmānmaraṇakāle śarīraṃ yathāstu tathāstu kevalaṃ vāsanāprarohaḥ svātmagataḥ sarvasya bandhe mokṣe ca heturiti // 93",
    "GSP30aparmyou:1492": " yadi punardhātuvaiṣamyāccharīre maraṇavyathopalabdhiḥ syānnaitāvatābhyāsaprarohe kācitkṣatirityāveditāmeva sthitimupalabdhuṃ parighaṭayate",
    "GSP30aparmyou:1493": " karaṇagaṇasaṃpramoṣaḥ smṛtināśaḥ śvāsakalilatā cchedaḥ /",
    "GSP30aparmyou:1494": " marmasu rujāviśeṣāḥ śarīrasaṃskārajo bhogaḥ // 94 //",
    "GSP30aparmyou:1495": " sa kathaṃ vigrahayoge sati na bhavettena mohayoge 'pi /",
    "GSP30aparmyou:1496": " maraṇāvasare jñānī na cyavate svātmaparamārthāt // 95 //",
    "GSP30aparmyou:1497": " karaṇagaṇasya bāhyāntargatasya trayodaśātmakasya samyak pramoṣaḥ svarūpavipralopo",
    "GSP30aparmyou:1498": " yathā cakṣurādīnīndriyāṇi rūpādiviṣayālocanāyāṃ na pragalbhante vāgādikarmendriyāṇyapyevaṃ",
    "GSP30aparmyou:1499": " vacanādānādau na pravartante nāpi buddhiryathārthamarthamadhyavasyati manaso 'navasthitirahaṅkāro",
    "GSP30aparmyou:1500": " 'pi madhye madhye saṃskāratayāste /",
    "GSP30aparmyou:1501": " tathā smṛtināśaḥ anubhūtaviṣayasya saṃpramoṣo bandhubhirarthyamāno 'pi mumūrṣuḥ puro",
    "GSP30aparmyou:1502": " 'vasthitaṃ vastu śataśo 'nubhūtamapi na pratyabhijānātyata eva sadā tadbhāvabhāvitatvaṃ",
    "GSP30aparmyou:1503": " vinā brahmavidyādikathanamantakāle dānamanyatkiñcidvā tasyāmavasthāyāṃ nabhaścitramiva",
    "GSP30aparmyou:1504": " na citte prarohati kintu taditikartavyatāmātraṃ kāryamiti niyogaḥ /",
    "GSP30aparmyou:1505": " tathā śvāsaḥ kaṇṭhyo vāyustasya kalilatā kaṇṭhadeśe gadgadikā hikkā vā /",
    "GSP30aparmyou:1506": " anyacca marmasu chedaḥ asthisaṃdhiṣu troṭaḥ /",
    "GSP30aparmyou:1507": " tathā rujāviśeṣāḥ jvarātīsāraprabhṛtaya iti /",
    "GSP30aparmyou:1508": " evaṃ yaḥ śarīrasya bhūtakañcukasya vātapittaśleṣmadhātuvaiṣamyāt śarīrasaṃskārajo",
    "GSP30aparmyou:1509": " bhogaḥ dehajo duḥkhānubhavaḥ sa katham kena prakāreṇa vigrahayoge sati jñānino 'pi na bhavet syādeva /",
    "GSP30aparmyou:1510": " tena hetunā jñānī sadādhaspadīkṛtadehādyabhimānaḥ samāviṣṭasvātmamaheśvarabhāvaśca",
    "GSP30aparmyou:1511": " maraṇakṣaṇajanitaśārīrājñānasaṃbandhe 'pi svātmaparamārthāt prarūḍhacaitanyapratyavamarśasatattvāt",
    "GSP30aparmyou:1512": " na cyavate nānyathābhāvaṃ yāti /",
    "GSP30aparmyou:1513": " yato 'sau jñānī nyakkṛtadehasaṃbandho na tajjena bhogena tanmayīkartuṃ pāryate kevalaṃ",
    "GSP30aparmyou:1514": " lokavacceccharīrapātasamanantaraṃ kṣaṇaṃ nopalabhata ityetāvatā tasya svasthahṛdayasya",
    "GSP30aparmyou:1515": " svasaṃkalpitābhiprāyeṇa svasthaceṣṭatayābhyastabhagavadbhakterna kiñcidapūrvaṃ samāpatati",
    "GSP30aparmyou:1516": " tasmājjñānī svātmaprathāsamanantarameva mukto na śarīrasaṃskāro 'sya bandhadāyīti",
    "GSP30aparmyou:1517": " śataśaḥ prākpratipāditam /",
    "GSP30aparmyou:1518": " yastu sadā dehātmamānī puṇyapāpamayaḥ sa kathaṃ dehasaṃskārodbhūtasukhaduḥkhādibhogajanitaṃ tanmayatvaṃ nāyāti / yaduktam",
    "GSP30aparmyou:1519": " yadā sattve pravṛddhe tu pralayaṃ yāti dehabhṛt /",
    "GSP30aparmyou:1520": " tadottamavidāṃ lokānamalānpratipadyate //",
    "GSP30aparmyou:1521": " ityādi / sattvādayo guṇāḥ prakṛtidharmāstanmayasyaiva niyantraṇāṃ vidadhate yena punastato viviktatayā pariśīlitā na taṃ pratyete kecaneti jñānino 'nya eva panthāḥ /",
    "GSP30aparmyou:1522": " ye punaradṛṣṭagurucaraṇāḥ paśupramātāraste svagatāndharmānanyatrāpādayanti /",
    "GSP30aparmyou:1523": " yathā yadyayaṃ jñānī syātkimiti vyādhyādyupahataśarīro bhuṅkte paridadhāti ca yadi",
    "GSP30aparmyou:1524": " vā maraṇasamaye jāḍyamāyātaḥ smṛtamanena na kiñcidityevaṃ bahuprakāramavidyopahatatvādvivadamānāśca",
    "GSP30aparmyou:1525": " kena paryanuyujyantām /",
    "GSP30aparmyou:1526": " yadyayaṃ jñānī syāddehadharmasaṃskārayuktaśca bhavetkimetāvatā ca tasya duṣyet /",
    "GSP30aparmyou:1527": " jñāninaḥ svātmaprakāśastattadavasthāvicitro 'pi svātmaprakāśa eva na punastasya svātmānubhavitṛtayā vipralopaḥ syādyena jñānaṃ naśyet /",
    "GSP30aparmyou:1528": " pūrṇaṣāḍguṇyamahimāpi bhagavānvāsudevaḥ kṛṣṇāvatāre vyādhaśarāghātajanitavyatho bhūtaśarīraṃ",
    "GSP30aparmyou:1529": " tyaktavānityevaṃ kṛtvā kiṃ tasya jagatprabhoḥ svasvarūpavipralopo 'bhūdityā kīṭātsadāśivāntasyāpi",
    "GSP30aparmyou:1530": " dehasaṃskāra etādṛśa eva kintvekaḥ svātmapratyavamarśamātrasanāthadeho 'parastu dehādyātmamānitāsatattva itīyānviśeṣaḥ /",
    "GSP30aparmyou:1531": " tasmāccharīradharmā jñānyajñāninoḥ sadṛśā eva naitāvatā phalasāmyamityetadeva gītāsūktam",
    "GSP30aparmyou:1532": " sadṛśaṃ ceṣṭate svasyāḥ prakṛterjñānavānapi /",
    "GSP30aparmyou:1533": " prakṛtiṃ yānti bhūtāni nigrahaḥ kiṃ kariṣyati //",
    "GSP30aparmyou:1534": " iti // 95 //",
    "GSP30aparmyou:1535": " idānīmakrameṇa krameṇa ca jñānayogapariśīlane vicitraparaśaktipātameva kāraṇaṃ pratipādayanphalabhedamāha",
    "GSP30aparmyou:1536": " paramārthamārgamenaṃ jhaṭiti yadā gurumukhātsamabhyeti /",
    "GSP30aparmyou:1537": " atitīvraśaktipātāttadaiva nirvighnameva śivaḥ // 96 //",
    "GSP30aparmyou:1538": " yasminneva kāle janaḥ paścimajanmā gurumukhāt pravaradaiśikavaktrāt enam śataśaḥ",
    "GSP30aparmyou:1539": " pratipāditam paramārthamārgam pūrṇasvātantryalakṣaṇaṃ svātmasaṃbodhamukhāmnāyarahasyasaraṇiṃ",
    "GSP30aparmyou:1540": " yaḥ kaścit abhyeti samabhiyāti saḥ tadaiva tasminnevāvasare gurūpadeśasamanantaramevānantarāyaṃ",
    "GSP30aparmyou:1541": " kṛtvā śiva eva syāt /",
    "GSP30aparmyou:1542": " śrīkule yathoktam",
    "GSP30aparmyou:1543": " helayā krīḍayā vāpi ādarādvātha tattvavit /",
    "GSP30aparmyou:1544": " yasya saṃpātayeddṛṣṭiṃ sa muktastatkṣaṇātpriye //",
    "GSP30aparmyou:1545": " iti / nanu kathamevaṃvidhaṃ mukhāmnāyarahasyamevopanayedityāha atitīvraśaktipātāt iti /",
    "GSP30aparmyou:1546": " atiśayena tīvraḥ karkaśo yo 'sāvanugrahākhyāyāḥ pārameśvaryāḥ śakteḥ pātaḥ paśuhṛtkamalāvataraṇaṃ yena paśurapi gurvāmnāyavedanācchivībhavati jīvanneva mukta iti yāvat /",
    "GSP30aparmyou:1547": " yathā tāmradravyaṃ siddharasapātātsuvarṇībhavati /",
    "GSP30aparmyou:1548": " ayamarthaḥ parameśvarānugrahopāya eva svātmajñānalābha iti nātra niyatiśaktisamutthaṃ japadhyānayajñādikamupāyatayā kramate /",
    "GSP30aparmyou:1549": " anugrahaśaktividdhahṛdayasya tu haṭhādevākramaṃ devatāmukhāmnāyarahasyaṃ hṛdayamāvarjayati",
    "GSP30aparmyou:1550": " yena jhaṭityeva parameśvarībhāvaṃ yātītyaparyanuyojyo vicitraḥ pārameśvaraḥ śaktipāta iti // 96 //",
    "GSP30aparmyou:1551": " yasya punarmadhyamandamandatarādibhedena pravṛttaḥ śaktipātastasya gurūpadeśamāmaraṇakṣaṇaṃ yāvadyogakrameṇa vimṛśataḥ piṇḍapātācchivatvaṃ syāditi",
    "GSP30aparmyou:1552": " sarvottīrṇaṃ rūpaṃ sopānapadakrameṇa saṃśrayataḥ /",
    "GSP30aparmyou:1553": " paratattvarūḍhilābhe paryante śivamayībhāvaḥ // 97 //",
    "GSP30aparmyou:1554": " evaṃ kila śaktipātamandatvātpūrṇajñānopadeśānāsādanena sarvottīrṇaṃ rūpam sarvatattvaparyantavartisvabhāvam saṃśrayataḥ sākṣātkurvataḥ kathamityāha sopānapadakrameṇa iti /",
    "GSP30aparmyou:1555": " kandanābhihṛtkaṇṭhalampikābindunādaśaktirūpāṇi sopānāni ūrdhvamākramaṇāya tīrthānyeva",
    "GSP30aparmyou:1556": " teṣāṃ padam āsādanaṃ tatra hānādānarūpaḥ kramaḥ śanaiḥśanaiḥ kande tato nābhau tato",
    "GSP30aparmyou:1557": " hṛdītyevamākramaṇaṃ teneti /",
    "GSP30aparmyou:1558": " evaṃ yāvatparamārthaprarohopalabdhau piṇḍapātāvasare yoginastasya krameṇa śivatāsvabhāvā sthitirbhavatītyeṣā kramayuktiḥ kathitā // 97 //",
    "GSP30aparmyou:1559": " evamapi kramayogamabhyasyato yoginaḥ samāśvastasyāpi satastathārūḍhirna syādabhīṣṭaprāptāvantarāyo",
    "GSP30aparmyou:1560": " jāyate yadi paramanāsāditatattvasya maraṇaṃ syāttadā kiṃ bhavedityāśaṅkāṃ pariharati",
    "GSP30aparmyou:1561": " tasya tu paramārthamayīṃ dhārāmagatasya madhyaviśrānteḥ /",
    "GSP30aparmyou:1562": " tatpadalābhotsukacetaso 'pi maraṇaṃ kadācitsyāt // 98 //",
    "GSP30aparmyou:1563": " yogabhraṣṭaḥ śāstre kathito 'sau citrabhogabhuvanapatiḥ /",
    "GSP30aparmyou:1564": " viśrāntisthānavaśādbhūtvā janmāntare śivībhavati // 99 //",
    "GSP30aparmyou:1565": " evamullaṅghanakrameṇa yogamabhyasyataḥ kenāpyantarāyeṇa madhyaviśrānteḥ kutraciccakrādhāre",
    "GSP30aparmyou:1566": " 'pyanubhavopalabdhestatraiva paritoṣaṃ gatasyāta eva paramārthamayīṃ dhārāmagatasya",
    "GSP30aparmyou:1567": " paratattvarūpāṃ pratijñātāṃ daśāṃ sarvādhvottīrṇāmaprāptavato yadi vā tatpadalābhotsukacetaso",
    "GSP30aparmyou:1568": " 'pi pratijñātaparamārthasattāsādanasābhilāṣasyāpi kadācit madhye vipattiḥ saṃbhāvyate",
    "GSP30aparmyou:1569": " tadaitasyālabdhalābhasyāpi piṇḍapātātkā gatirityāha yogabhraṣṭaḥ ityādi /",
    "GSP30aparmyou:1570": " saḥ yogāt samādherubhayathā bhraṣṭaḥ calitaḥ śāstre āgamagranthe kathitaḥ uktaḥ /",
    "GSP30aparmyou:1571": " kīdṛgbhavedityāha citra ityādi /",
    "GSP30aparmyou:1572": " piṇḍapātādeva citrabhogāni nānāścaryastryannapānamālyavastrānulepanagītavādyādipradhānāni",
    "GSP30aparmyou:1573": " yāni bhuvanāni svaviśrāntyanuguṇāni tattveśvarasthānāni teṣu patiḥ īśvaro bhavati",
    "GSP30aparmyou:1574": " maraṇasamanantarameva divyairbhogairyujyata iti yāvat /",
    "GSP30aparmyou:1575": " tadbhogādhikāraparikṣaye punarapi sa yogabhraṣṭaḥ kathaṃ syādityāha viśrānti ityādi /",
    "GSP30aparmyou:1576": " viśrāntisthānasya kandādeḥ pradeśasya vaśāt tadabhyāsasaṃskāraprabodhasāmarthyātsaḥ",
    "GSP30aparmyou:1577": " janmāntare dvitīye janmani bhūtvā saṃsāre 'dhikāriśarīraṃ yogābhyāsayogyaṃ prāpya",
    "GSP30aparmyou:1578": " pūrvābhyastaṃ yogaṃ prayāsena svīkṛtya helayā paramārthamayīṃ prāgjanmapratijñātāṃ",
    "GSP30aparmyou:1579": " daśāmadhiruhya piṇḍapātācchiva eva bhavati // 99 //",
    "GSP30aparmyou:1580": " athābhyasyato 'pi yogaṃ yogino manaścāñcalyādviśrāntimekadeśe 'pi manāgapyalabhamānasya yogaṃ prati śraddhāvataśca piṇḍapātātkā gatiḥ syādityāha",
    "GSP30aparmyou:1581": " paramārthamārgamenaṃ hyabhyasyāprāpya yogamapi nāma /",
    "GSP30aparmyou:1582": " suralokabhogabhāgī muditamanā modate suciram // 100 //",
    "GSP30aparmyou:1583": " viṣayeṣu sārvabhaumaḥ sarvajanaiḥ pūjyate yathā rājā /",
    "GSP30aparmyou:1584": " bhuvaneṣu sarvadaivairyogabhraṣṭastathā pūjyaḥ // 101 //",
    "GSP30aparmyou:1585": " enam iti śataśaḥ pratipāditaṃ svātmajñānasatattvaṃ panthānam abhyasya śraddhābhaktibhyāṃ",
    "GSP30aparmyou:1586": " sevitvāpi cittadoṣānavasthānena yathāvadyogalakṣaṇāṃ viśrāntiṃ janmamadhye 'pyanadhigataḥ",
    "GSP30aparmyou:1587": " sanmṛtaścettadā sa yogabhraṣṭo jñānayogaviṣayaprarūḍhaśraddhābhaktiprasādasāmarthyena",
    "GSP30aparmyou:1588": " devalokabhogabhāgī sāhlādacittaḥ suciram kālaṃ harṣaṃ prayāti surairapi bhuvaneṣu",
    "GSP30aparmyou:1589": " nijanijasthāneṣu pūjyo bhavati /",
    "GSP30aparmyou:1590": " ka ivetyāha sārva ityādi /",
    "GSP30aparmyou:1591": " yathā sārvabhaumo rājā saptadvīpeśvaro rājā cakravartī viṣayeṣu nānāmaṇḍaleṣu sarvajanaiḥ",
    "GSP30aparmyou:1592": " pūjyate samabhyarcyate tathaiva ayaṃ prakṣīṇapuṇyāpuṇyaviṣayaḥ samutpannavairāgyaḥ",
    "GSP30aparmyou:1593": " paścimajanmā vandyo 'smākaṃ yasya svātmani jijñāsārthaṃ prāgjanmanyudyamo 'bhūditi",
    "GSP30aparmyou:1594": " surairapi stūyata iti yāvat // 100 // 101 //",
    "GSP30aparmyou:1595": " tasya lokāntarabhogādhikāranivṛtteranantaraṃ kiṃ syādityāha",
    "GSP30aparmyou:1596": " mahatā kālena punarmānuṣyaṃ prāpya yogamabhyasya /",
    "GSP30aparmyou:1597": " prāpnoti divyamamṛtaṃ yasmādāvartate na punaḥ // 102 //",
    "GSP30aparmyou:1598": " devalokeṣu yathānirdiṣṭeṣu bhogānbhuktvātidīrgheṇa kālena sa yogabhraṣṭaḥ saṃsāre",
    "GSP30aparmyou:1599": " 'sminmanuṣyabhāvamāgatya yogābhyāsasādhanayogyaṃ śarīramāsādya prāgjanmani manaścāñcalyādyo",
    "GSP30aparmyou:1600": " yogo duṣprāpo 'bhūttameva yogam prāgjātabhaktiśraddhāprarūḍhayogavāsanāsaṃskāraprabodhamanāyāsena",
    "GSP30aparmyou:1601": " prāpya samabhyasya ca dehānte divyamamṛtam paratattvasvarūpamupalabhate parasvarūpatādārḍhyaṃ gacchatīti yāvat /",
    "GSP30aparmyou:1602": " ata eva tasmātpunarāvartanaṃ tasya na syāditi /",
    "GSP30aparmyou:1603": " evaṃ mahati kalyāṇe svātmajñānaviṣaye manāgapi pratyavamarśaḥ saṃsārasaraṇāya na bhavati /",
    "GSP30aparmyou:1604": " yaduktaṃ śrīgītāsu",
    "GSP30aparmyou:1605": " nehābhikramanāśo 'sti pratyavāyo na vidyate /",
    "GSP30aparmyou:1606": " svalpamapyasya dharmasya trāyate mahato bhayāt //",
    "GSP30aparmyou:1607": " iti / tathā",
    "GSP30aparmyou:1608": " ayatiḥ śraddhayopeto yogāccalitamānasaḥ /",
    "GSP30aparmyou:1609": " aprāpya yogasaṃsiddhim ... //",
    "GSP30aparmyou:1610": " ityādipraśnādārabhya",
    "GSP30aparmyou:1611": " anekajanmasaṃsiddhastato yāti parāṃ gatim //",
    "GSP30aparmyou:1612": " ityuttaraparyanto grantho muninā pratipādito 'pi smartavya iti // 102 //",
    "GSP30aparmyou:1613": " evamanena jñānayogakrameṇa jantormanāgapi spṛṣṭasya sata iyānvibhūtyatiśayo yaḥ pravaktuṃ",
    "GSP30aparmyou:1614": " na pāryate tasmātsarvātmanā vivekārdrahṛdayairjananamaraṇanivṛttau sāvadhānairbhāvyamiti nirūpayati",
    "GSP30aparmyou:1615": " tasmātsanmārge 'sminnirato yaḥ kaścideti sa śivatvam /",
    "GSP30aparmyou:1616": " iti matvā paramārthe yathātathāpi prayatanīyam // 103 //",
    "GSP30aparmyou:1617": " yata evaṃ svātmapratyavamarśābhyāsaḥ pratipāditakramavaśāduttamaphalalābhaḥ tasmāt",
    "GSP30aparmyou:1618": " etasminsuśobhane mārge prakṛṣṭamuktiprāpake pathi yaḥ kaścinnirataḥ ityadhikāriniyamābhāvaḥ pradarśitaḥ /",
    "GSP30aparmyou:1619": " yaḥ kaścit jano jananamaraṇavyādhyādikleśaśataparipīḍitaḥ nirataḥ vivekabuddhyā niḥśeṣeṇa",
    "GSP30aparmyou:1620": " ratastatraiva śraddadhāno bhūtvā nimagnaḥ saḥ janturacirāllaghunaiva kālena śivatvameti",
    "GSP30aparmyou:1621": " sakalasāṃsārikakleśānavadhūya paraśreyorūpadaśāmekenaiva janmanā prāpnoti /",
    "GSP30aparmyou:1622": " yathā śivadharmottare śāstre",
    "GSP30aparmyou:1623": " ihaikabhaviko mokṣa eṣa tāvatparīkṣyatām /",
    "GSP30aparmyou:1624": " anekabhavikā muktirbhavatāṃ kena vāryate //",
    "GSP30aparmyou:1625": " iti / iti matvā evaṃ vimṛśya tasmin paramārthe yathātathā yena tenāpi prakāreṇa prayatanīyam prakarṣeṇa samudyamaḥ kāryaḥ /",
    "GSP30aparmyou:1626": " pradhāne yatnaḥ phalavāniti kṛtvātrārthe manāgapyavalepo na vidheyo yena yogābhyāsena svātmaprarūḍhiścetsamutpannā siddhaṃ naḥ samīhitaṃ na ceddivyalokāntaraprāptiḥ /",
    "GSP30aparmyou:1627": " tato 'pi pratyāvṛttasya prāksamabhyastayogavāsanāprabodhabalena punarapi yogasaṃbandha",
    "GSP30aparmyou:1628": " iti śreyomārgapariśīlanānna viruddhaṃ kiñcitkartuḥ samāpatatīti paramapuruṣārthasādhanāyāṃ",
    "GSP30aparmyou:1629": " manāgapyavalepo na kārya iti śivam // 103 //",
    "GSP30aparmyou:1630": " evaṃ śāstrakāraḥ śeṣabhaṭṭārakoktaṃ paramārthasāropadeśaṃ śivādvayaśāsanakrameṇa",
    "GSP30aparmyou:1631": " yuktyanubhavāgamasanāthaṃ pratipādya svātmanaḥ paritoṣamātrārthitayā svābhidhānapradarśanapūrvakamayamevopadeśaḥ",
    "GSP30aparmyou:1632": " parapuruṣārthasādhanopāya iti nirūpayangranthārthopasaṃhāramāha",
    "GSP30aparmyou:1633": " idamabhinavaguptoditasaṃkṣepaṃ dhyāyataḥ paraṃ brahma /",
    "GSP30aparmyou:1634": " acirādeva śivatvaṃ nijahṛdayāveśamabhyeti // 104 //",
    "GSP30aparmyou:1635": " idam prathamānaṃ vitatya pratipāditaṃ yat param prakṛṣṭam brahma bṛṃhakatvātparipūrṇānandamayaṃ",
    "GSP30aparmyou:1636": " svātmasvarūpam dhyāyataḥ anāyāsena svātmani pratyavamṛśato janasya acirāt śīghrameva",
    "GSP30aparmyou:1637": " na tu punarbahūnāṃ janmanāmanta iti /",
    "GSP30aparmyou:1638": " tadevaṃvidhasya brahmabhūtasya śivatvamabhyeti niḥśreyasaprāptiḥ saṃbhavati /",
    "GSP30aparmyou:1639": " katham nijahṛdayāveśam kṛtvā nijaṃ hṛdayam parāmarśasthānamāviśya /",
    "GSP30aparmyou:1640": " kīdṛśaṃ tadbrahma kīrtanīyanāmnā abhinavaguptenoditaḥ prakāśitaḥ saṃkṣepaḥ tātparyaṃ yatra tadevaṃvidham /",
    "GSP30aparmyou:1641": " atra ca nāmavyājenedamapyuktaṃ syādyathā abhinavaḥ yo 'nyairadṛṣṭaḥ parabrahmarahasyātiśayaḥ",
    "GSP30aparmyou:1642": " guptaśca avacchanna ivābhūtsa evaṃvidhaḥ uditaḥ prakāśitaḥ saṃkṣepaḥ yatra tadevaṃvidhaṃ brahmeti /",
    "GSP30aparmyou:1643": " evamāvedayatā durlabhatopadeśasya pratipāditā syāt // 104 //",
    "GSP30aparmyou:1644": " granthaparimāṇaṃ nirūpayannasminprakaraṇe kartṛtvamāha",
    "GSP30aparmyou:1645": " āryāśatena tadidaṃ saṃkṣiptaṃ śāstrasāramatigūḍham /",
    "GSP30aparmyou:1646": " abhinavaguptena mayā śivacaraṇasmaraṇadīptena // 105 //",
    "GSP30aparmyou:1647": " idaṃ śāstrasāram bahūnāṃ granthānāṃ yatprakṛṣṭaṃ satattvaṃ tat mayā saṃkṣiptam granthasahasrairapyupapādayitumaśakyaṃ",
    "GSP30aparmyou:1648": " tadeva laghunā vṛttaśataparimāṇena svīkṛtyoktamityanena pratibhākauśalamuktaṃ bhavet /",
    "GSP30aparmyou:1649": " kīdṛśeṇa mayā śivacaraṇasmaraṇadīptena iti /",
    "GSP30aparmyou:1650": " śivasya paraśreyaḥsvabhāvasya svātmasthasya cidānandaikamūrteryāni caraṇāni cidraśmayasteṣām",
    "GSP30aparmyou:1651": " smaraṇam śabdādiviṣayagrahaṇakāle nibhālanaṃ pratikṣaṇaṃ svānubhavāpramoṣastena dīptaḥ",
    "GSP30aparmyou:1652": " parāhantācamatkārabhāsvaro 'ta eva kīrtanīyābhidhānena /",
    "GSP30aparmyou:1653": " anyathā kathaṃ dehādyātmamānino 'jñātasvātmamaheśvarasatattvasyeyati mahārthopadeśe",
    "GSP30aparmyou:1654": " 'sya kartṛtādhikāritvamupapadyate yato yo yatsvabhāvaḥ sa tatsvabhāvaṃ vivektuṃ pragalbhata",
    "GSP30aparmyou:1655": " ityupadeṣṭuḥ samāviṣṭamaheśvarasvabhāvo 'nena vākyenoktaḥ syāditi śivam // 105 //",
    "GSP30aparmyou:1656": " iti śrīmahāmāheśvarācāryābhinavaguptaviracitaḥparamārthasāraḥ //",
    "GSP30aparmyou:1657": " śrīmataḥ kṣemarājasya sadgurvāmnāyaśālinaḥ /",
    "GSP30aparmyou:1658": " sākṣātkṛtamaheśasya tasyāntevāsinā mayā // 1 //",
    "GSP30aparmyou:1659": " śrīvitastāpurīdhāmnā viraktena tapasvinā /",
    "GSP30aparmyou:1660": " vivṛtiryoganāmneyaṃ pūrṇādvayamayī kṛtā // 2 //",
    "GSP30aparmyou:1661": " saṃpūrṇeyaṃ paramārthasārasaṃgrahavivṛtiḥ kṛtistatrabhavatparamamāheśvaraśrīrājānakayogarājasya //"
}