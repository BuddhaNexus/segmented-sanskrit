{
    "K06bsu030_u:0": " (Vaidya 1)",
    "K06bsu030_u:1": " Suvikrāntavikrāmiparipṛcchā nāma",
    "K06bsu030_u:2": " sārdhadvisāhasrikā prajñāpāramitā /",
    "K06bsu030_u:3": " START Svp 1",
    "K06bsu030_u:4": " 1 nidānaparivartaḥ /",
    "K06bsu030_u:5": " evaṃ mayā śrutam /",
    "K06bsu030_u:6": " ekasmin samaye bhagavān rājagṛhe viharati sma veṇuvane kalandakanivāpe mahatā bhikṣusaṃghena sārdhamardhatrayodaśabhirbhikṣuśataiḥ,",
    "K06bsu030_u:7": " aprameyāsaṃkhyaiśca bodhisattvairmahāsattvaiḥ nānābuddhakṣetrasaṃnipatitairekajātipratibaddhaiḥ /",
    "K06bsu030_u:8": " tena khalu punaḥ samayena bhagavānanekaśatasahasrayā parṣadā parivṛtaḥ puraskṛto dharmaṃ deśayati sma //",
    "K06bsu030_u:9": " atha khalu tasyāmeva parṣadi suvikrāntavikrāmī nāma bodhisattvo mahāsattvaḥ saṃnipatito 'bhūtsaṃniṣaṇṇaḥ /",
    "K06bsu030_u:10": " sa utthāyāsanādekāṃsamuttarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya",
    "K06bsu030_u:11": " yena bhagavāṃstenāñjaliṃ praṇamya bhagavantametadavocat - pṛccheyamahaṃ bhagavantaṃ",
    "K06bsu030_u:12": " tathāgatamarhantaṃ samyaksaṃbuddhaṃ kaṃcideva pradeśam,",
    "K06bsu030_u:13": " saced bhagavānavakāśaṃ kuryāt pṛṣṭaśca praśnavyākaraṇāya /",
    "K06bsu030_u:14": " evamukte bhagavān suvikrāntavikrāmiṇaṃ bodhisattvaṃ mahāsattvametadavocat - pṛccha tvaṃ suvikrāntavikrāmiṃstathāgatamarhantaṃ samyaksaṃbuddhaṃ yadyadevākāṅkṣasi /",
    "K06bsu030_u:15": " ahaṃ te tasya tasyaiva praśna(sya)",
    "K06bsu030_u:16": " vyākaraṇena cittamārādhayiṣyāmi //",
    "K06bsu030_u:17": " evamukte suvikrāntavikrāmī bodhisattvo mahāsattvo bhagavantametadavocat - prajñāpāramitā prajñāpāramiteti bhagavannucyate /",
    "K06bsu030_u:18": " kiyatā bhagavan bodhisattvānāṃ mahāsattvānāṃ prajñāpāramitā prajñāpāramitetyucyate?",
    "K06bsu030_u:19": " kathaṃ bhagavan bodhisattvo mahāsattvaḥ prajñāpāramitāyāṃ carati?",
    "K06bsu030_u:20": " kathaṃ bhagavan bodhisattvasya mahāsattvasya prajñāpāramitāyāṃ carataḥ prajñāpāramitābhāvanā paripūriṃ gacchati?",
    "K06bsu030_u:21": " kathaṃ bhagavan bodhisattvasya prajñāpāramitāṃ bhāvayato māraḥ pāpīyānavatāraṃ (na)",
    "K06bsu030_u:22": " labhate, sarvamārakarmāṇi cāvabudhyate?",
    "K06bsu030_u:23": " kīdṛgrūpaiśva bhagavan prajñāpāramitāvihārairviharan bodhisattvo mahāsattvaḥ kṣipraṃ sarvajñatādharmaparipūrimadhigacchati?",
    "K06bsu030_u:24": " evamukte bhagavān suvikrāntavikrāmiṇaṃ bodhisattvaṃ mahāsattvametadavocat - sādhu sādhu suvikrāntavikrāmin,",
    "K06bsu030_u:25": " yastvaṃ tathāgatamarhantaṃ samyaksaṃbuddhaṃ prajñāpāramitāṃ paripṛcchasi bodhisattvānāṃ (Vaidya 2)",
    "K06bsu030_u:26": " mahāsattvānāmarthāya,",
    "K06bsu030_u:27": " yathāpi nāma tvaṃ bahujanahitāya pratipanno bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca,",
    "K06bsu030_u:28": " etarhyanāgatānāṃ ca bodhisattvānāṃ mahāsattvānāmālokaṃ kartukāma iti //",
    "K06bsu030_u:29": " atha khalu bhagavān jānanneva suvikrāntavikrāmiṇaṃ bodhisattvaṃ mahāsattvaṃ paripṛcchati sma - kiṃ tvaṃ suvikrāntavikrāmin arthavaśaṃ saṃpaśyaṃstathāgatametadarthaṃ",
    "K06bsu030_u:30": " evamukte suvikrāntavikrāmī bodhisattvo mahāsattvo bhagavantametadavocat - sarvasattvānāṃ",
    "K06bsu030_u:31": " vayaṃ bhagavannarthāya tathāgatametamarthaṃ paripṛcchāmaḥ sarvasattvahitāya sarvasattvānukampāyai /",
    "K06bsu030_u:32": " tatkasmāddhetoḥ?",
    "K06bsu030_u:33": " prajñāpāramitā bhagavan sarvadharmāṇāṃ grāhikā yaduta śrāvakapratyekabuddhabodhisattvasamyaksaṃbuddhadharmāṇām /",
    "K06bsu030_u:34": " ato bhagavaṃstathāgataviṣayaṃ tathāgatajñānaṃ ca nirdiśatu /",
    "K06bsu030_u:35": " tatra ye sattvā niyatāḥ śrāvakayāne bhaviṣyanti,",
    "K06bsu030_u:36": " te kṣipramanāsravāṃ bhūmiṃ sākṣātkariṣyanti /",
    "K06bsu030_u:37": " ye pratyekabuddhayāne niyatā bhaviṣyanti,",
    "K06bsu030_u:38": " te kṣipraṃ pratyekabuddhayānena niryāsyanti /",
    "K06bsu030_u:39": " ye anuttarāṃ samyaksaṃbodhiṃ saṃprasthitāḥ,",
    "K06bsu030_u:40": " te kṣipramanuttarāṃ samyaksaṃbodhimabhisaṃbhotsyante /",
    "K06bsu030_u:41": " ye ca anavakrāntasamyaktvaniyāmā aniyatāstisṛṣu bhūmiṣu,",
    "K06bsu030_u:42": " te śrutvā anuttarāyāṃ samyaksaṃbodhau cittamutpādayiṣyanti /",
    "K06bsu030_u:43": " sarvasattvānāṃ ca bhagavan kuśalamūlasaṃjananaṃ kṛtaṃ bhaviṣyati tathāgatena imaṃ prajñāpāramitāpraśnaṃ visarjayatā /",
    "K06bsu030_u:44": " na ca vayaṃ bhagavan hīnādhimuktikānāṃ sattvānāṃ kṛtaśastathāgataṃ paripṛcchāmaḥ,",
    "K06bsu030_u:45": " na daridracittānām,",
    "K06bsu030_u:46": " na daridramānasasamanvāgatānām,",
    "K06bsu030_u:47": " na kusīdānām,",
    "K06bsu030_u:48": " na kausīdyābhibhūtānām,",
    "K06bsu030_u:49": " na dṛṣṭipaṅkāvasannānām,",
    "K06bsu030_u:50": " na mārapāśabaddhānām,",
    "K06bsu030_u:51": " nānapatrapāṇām,",
    "K06bsu030_u:52": " nāsaṃlekhasamanvāgatānām,",
    "K06bsu030_u:53": " na muṣitasmṛtīnām,",
    "K06bsu030_u:54": " na bhrāntacittānām,",
    "K06bsu030_u:55": " na kāmapaṅkamagnānām,",
    "K06bsu030_u:56": " na śaṭhānām,",
    "K06bsu030_u:57": " na māyāvinām,",
    "K06bsu030_u:58": " nākṛtajñānām,",
    "K06bsu030_u:59": " na pāpecchānām,",
    "K06bsu030_u:60": " na pāpasamācārāṇām,",
    "K06bsu030_u:61": " na śīlavipannānām,",
    "K06bsu030_u:62": " nāpariśuddhaśīlānām,",
    "K06bsu030_u:63": " na dṛṣṭivipannānām,",
    "K06bsu030_u:64": " na māragocaracāriṇām,",
    "K06bsu030_u:65": " nātmotkarṣakāṇām,",
    "K06bsu030_u:66": " na parapaṃsakānām,",
    "K06bsu030_u:67": " na lābhasatkāragurukāṇām,",
    "K06bsu030_u:68": " na pātracīvarādhyavasitānām,",
    "K06bsu030_u:69": " na kuhakānām,",
    "K06bsu030_u:70": " na lapakānām,",
    "K06bsu030_u:71": " na naimittikānām,",
    "K06bsu030_u:72": " na naiṣpeṣikāṇām,",
    "K06bsu030_u:73": " na lābhena lābhacikīrṣukāṇām /",
    "K06bsu030_u:74": " na vayaṃ bhagavan evaṃrūpāṇāṃ sattvānāṃ kṛtaśastathāgataṃ paripṛcchāmaḥ /",
    "K06bsu030_u:75": " ye punarbhagavan sattvāḥ sarvajñajñānaṃ prārthayanti,",
    "K06bsu030_u:76": " asaṅgajñānaṃ svayaṃbhūjñānamasamajñānamanuttarajñānaṃ prārthayante,",
    "K06bsu030_u:77": " ye nātmānamupalabhante na param,",
    "K06bsu030_u:78": " kutaḥ punarātmānamutkarṣayiṣyanti paraṃ vā pasaṃyiṣyanti,",
    "K06bsu030_u:79": " teṣāṃ nihatamānānāṃ vayaṃ bhagavaṃśchinnaviṣāṇavṛṣabhopamānāṃ bodhisattvānāṃ mahāsattvānāmāvrīḍhaśalyānāṃ",
    "K06bsu030_u:80": " nīcamānasānāṃ caṇḍālakumārakopamacittānāṃ pṛthivyaptejovāyvākāśasamacitānāṃ bhagavan",
    "K06bsu030_u:81": " sattvānāmarthāya tathāgataṃ paripṛcchāmo bodhisattvānāṃ mahāsattvānām /",
    "K06bsu030_u:82": " ye dharmamapi nopalabhante nābhiniviśante kutaḥ punaradharmam,",
    "K06bsu030_u:83": " teṣāṃ vayaṃ bhagavannarthāya tathāgataṃ paripṛcchāmo bodhisattvānāṃ mahāsattvānāmāśayaśuddhānāmaśaṭhānāmamāyāvināmṛjukānāṃ",
    "K06bsu030_u:84": " samacittānāṃ sarvasattvahitāmukampakānāṃ samādāpakānāṃ samuttejakānāṃ saṃpraharṣakāṇāṃ",
    "K06bsu030_u:85": " mahābhāravāhikānāṃ mahāyānasamārūḍhānāṃ mahākṛtyena pratyupasthitānāṃ mahākāruṇikānāṃ",
    "K06bsu030_u:86": " sarvasattvahitasukhāvahānāṃ nāyakānāṃ vināyakānāṃ pariṇāyakānāṃ sarvadharmāniśritavihārikāṇāṃ",
    "K06bsu030_u:87": " sarvopapattyāyatanānarthikānāṃ sarvamārapāśavinirmuktānāṃ (Vaidya 3)",
    "K06bsu030_u:88": " chandikānāṃ vīryavatāmapramattānāṃ sarvadharmaparamapāramiprāptānāṃ sarvasaṃśayacchedanakuśalānām /",
    "K06bsu030_u:89": " (teṣāṃ) vayaṃ bhagavan sattvānāṃ kṛtaśastathāgataṃ paripṛcchāmo bodhisattvānāṃ mahāsattvānām /",
    "K06bsu030_u:90": " ye te bhagavan sattvā bodhijñānamapi na manyante nābhiniviśante nādhyavasāya tiṣṭhanti,",
    "K06bsu030_u:91": " sarvamanyanāsamatikrāntā mārgasthitā mārgapratipannā mārgadaiśikāḥ,",
    "K06bsu030_u:92": " teṣāṃ vayaṃ bhagavan sattvānāṃ kṛtaśastathāgataṃ paripṛcchāmo bodhisattvānāṃ mahāsattvānāṃ ca /",
    "K06bsu030_u:93": " sarvasattvānāṃ vayaṃ bhagavannarthāya hitāya sukhāya yogakṣemāya tathāgataṃ paripṛcchāmaḥ,",
    "K06bsu030_u:94": " sarvasattvānāṃ vayaṃ bhagavan sukhamupasaṃhartukāmā anuttarasukhaṃ niruttarasukhaṃ nirvāṇasukhaṃ buddhasukhamasaṃskṛtasukham /",
    "K06bsu030_u:95": " tena vayaṃ bhagavan sarvasattvānāṃ saṃśayacchittyarthaṃ tathāgataṃ paripṛcchāmaḥ /",
    "K06bsu030_u:96": " niḥsaṃśayā vayaṃ bhagavan bhavitukāmāḥ,",
    "K06bsu030_u:97": " niḥsaṃśayāśca bhagavan sarvasattvebhyaḥ saṃśayaprahāṇāya dharmaṃ deśayitukāmāḥ /",
    "K06bsu030_u:98": " tatkasmāddhetoḥ?",
    "K06bsu030_u:99": " sarvasattvā hi bhagavan sukhakāmā duḥkhapratikūlāḥ,",
    "K06bsu030_u:100": " sarvasattvāḥ sukhenārthikāḥ /",
    "K06bsu030_u:101": " na ca vayaṃ bhagavan sarvasattvānāṃ kiṃcidanyatsukhaṃ samanupaśyāmo 'nyatra prajñātaḥ /",
    "K06bsu030_u:102": " na cānyatkiṃcidbhagavan sarvasattvānāṃ sukhamasti anyatra bodhisattvayānānmahāyānāt /",
    "K06bsu030_u:103": " tena vayaṃ bhagavan imamarthavaśaṃ saṃpaśyantaḥ sattvānāṃ sukhamupasaṃhartukāmāḥ prajñāpāramitāṃ paripṛcchāmaḥ /",
    "K06bsu030_u:104": " bodhisattvānāṃ caitamarthaṃ bhagavan samanupaśyadbhirasmābhistathāgata etamarthaṃ paripṛṣṭaḥ //",
    "K06bsu030_u:105": " evamukte bhagavām suvikrāntavikrāmiṇaṃ bodhisattvāṃ mahāsattvametadavocat - sādhu sādhu suvikrāntavikrāmin /",
    "K06bsu030_u:106": " guṇānāṃ te na sukaraḥ paryanto 'dhigantum,",
    "K06bsu030_u:107": " yastvaṃ tathāgataṃ mahato janakāyasyānukampayā imāṃ prajñāpāramitāṃ paripṛcchasi /",
    "K06bsu030_u:108": " tena hi tvaṃ suvikrāntavikrāmin śṛṇu,",
    "K06bsu030_u:109": " sādhu ca suṣṭhu ca manasikuru,",
    "K06bsu030_u:110": " bhāṣiṣye 'haṃ te /",
    "K06bsu030_u:111": " sādhu bhagavanniti suvikrāntavikrāmī bodhisattvo mahāsattvo bhagavataḥ pratyaśrauṣīt ////",
    "K06bsu030_u:112": " bhagavānetadavocat - yattvaṃ suvikrāntavikrāmin evaṃ vadasi - prajñāpāramitā prajñāpāramiteti bhagavannucyate,",
    "K06bsu030_u:113": " kiyatā bhagavan bodhisattvānāṃ mahāsattvānāṃ prajñāpāramitetyucyata iti,",
    "K06bsu030_u:114": " na hi suvikrāntavikrāmin kenaciddharmeṇa prajñāpāramitā vacanīyā /",
    "K06bsu030_u:115": " sarvavacanātikrāntā hi prajñāpāramitā /",
    "K06bsu030_u:116": " na hi suvikrāntavikrāmin prajñāpāramitā śakyate vaktum - iyaṃ sā prajñāpāramitā,",
    "K06bsu030_u:117": " asya vā prajñāpāramitā,",
    "K06bsu030_u:118": " anena vā prajñāpāramitā,",
    "K06bsu030_u:119": " asmādvā prajñāpāramitā /",
    "K06bsu030_u:120": " apāramitaiṣā suvikrāntavikrāmin sarvadharmāṇām,",
    "K06bsu030_u:121": " tenocyate prajñāpāramiteti /",
    "K06bsu030_u:122": " prajñaiva suvikrāntavikrāmiṃstathāgatena na labdhā,",
    "K06bsu030_u:123": " nopalabdhā,",
    "K06bsu030_u:124": " kutaḥ punaḥ prajñāpāramitāmupalapsyate?",
    "K06bsu030_u:125": " prajñeti suvikrāntavikrāmin ajñaiṣā sarvadharmāṇām,",
    "K06bsu030_u:126": " ajānanaiṣā sarvadharmāṇām,",
    "K06bsu030_u:127": " tenocyate prajñeti /",
    "K06bsu030_u:128": " katamā ca suvikrāntavikrāmin ajānanā sarvadharmāṇām?",
    "K06bsu030_u:129": " anyathaite sarvadharmā anyathābhilapyante,",
    "K06bsu030_u:130": " na cābhilāpavinirmuktāḥ sarvadharmāḥ /",
    "K06bsu030_u:131": " yā ca ajñā sarvadharmāṇām,",
    "K06bsu030_u:132": " yā ca ajānanā sarvadharmāṇām,",
    "K06bsu030_u:133": " na sā śakyā vācā vaktum /",
    "K06bsu030_u:134": " api tu yathā sattvā ajānanāḥ,",
    "K06bsu030_u:135": " tenocyate prajñeti /",
    "K06bsu030_u:136": " prajñāptirityevocyate,",
    "K06bsu030_u:137": " tenocyate prajñeti /",
    "K06bsu030_u:138": " sarvadharmāśca suvikrāntavikrāmin aprajñapanīyāḥ,",
    "K06bsu030_u:139": " apravartyāḥ,",
    "K06bsu030_u:140": " anirdeśyāḥ adṛśyāśca /",
    "K06bsu030_u:141": " yaivamajānanā,",
    "K06bsu030_u:142": " iyamucyate ajānaneti /",
    "K06bsu030_u:143": " prajñeti suvikrāntavikrāmin naiṣā ajñā nāpyanajñā,",
    "K06bsu030_u:144": " nāpyajñānajñā,",
    "K06bsu030_u:145": " tatastenocyate prajñeti /",
    "K06bsu030_u:146": " (Vaidya 4) [na]) jñānagocara eṣa suvikrāntavikrāmin,",
    "K06bsu030_u:147": " nājñānagocaraḥ /",
    "K06bsu030_u:148": " nājñānaviṣayo nāpi jñānaviṣayaḥ /",
    "K06bsu030_u:149": " aviṣayo hi jñānam /",
    "K06bsu030_u:150": " sacedajñānaviṣayaḥ syāta,",
    "K06bsu030_u:151": " ajñānaṃ syāt /",
    "K06bsu030_u:152": " na jñānamajñānataḥ,",
    "K06bsu030_u:153": " nāpi jñānato 'jñānam,",
    "K06bsu030_u:154": " nāpi jñānamajñānam,",
    "K06bsu030_u:155": " nāpyajñānaṃ jñānam /",
    "K06bsu030_u:156": " nājñānena jñānamityucyate,",
    "K06bsu030_u:157": " nāpi jñānena jñānamityucyate /",
    "K06bsu030_u:158": " ajñānena hi jñānamityucyate,",
    "K06bsu030_u:159": " na tu tatra kiṃcidajñānaṃ yacchakyamādarśayitum - idaṃ tajjñānam,",
    "K06bsu030_u:160": " asya vā tajjñānam,",
    "K06bsu030_u:161": " anena vā tajjñānam /",
    "K06bsu030_u:162": " tena tajjñānaṃ jñānatvena na saṃvidyate,",
    "K06bsu030_u:163": " nāpi tajjñānaṃ tattvenāvasthitam,",
    "K06bsu030_u:164": " nāpyajñānaṃ jñānamityucyate /",
    "K06bsu030_u:165": " sacedajñānena jñānamityucyeta,",
    "K06bsu030_u:166": " tataḥ sarve bālapṛthagjanā jñānino bhaveyuḥ /",
    "K06bsu030_u:167": " api tu jñānājñānānupalabdhito jñānājñānaṃ yathābhūtaparijñā /",
    "K06bsu030_u:168": " tadeva jñānamityucyate,",
    "K06bsu030_u:169": " na punaryathocyate tathā tajjñānam /",
    "K06bsu030_u:170": " tatkasmāt? na hi jñānaṃ vacanīyam,",
    "K06bsu030_u:171": " nāpi jñānaṃ kasyacidviṣayaḥ /",
    "K06bsu030_u:172": " sarvaviṣayavyatikrāntaṃ hi jñānam,",
    "K06bsu030_u:173": " na ca jñānaṃ viṣayam (yaḥ?) /",
    "K06bsu030_u:174": " ayaṃ suvikrāntavikrāmin jñānanirdeśaḥ,",
    "K06bsu030_u:175": " adeśo 'pradeśaḥ,",
    "K06bsu030_u:176": " yena jñānenāsau jñānināṃ jñānīti saṃkhyāṃ gacchati /",
    "K06bsu030_u:177": " yaivaṃ suvikrāntavikrāmin prajānanā anubodhanā ajānanā,",
    "K06bsu030_u:178": " iyamucyate prajñeti /",
    "K06bsu030_u:179": " ya evaṃ suvikrāntavikrāmin abhisamayaḥ,",
    "K06bsu030_u:180": " sākṣātkriyā,",
    "K06bsu030_u:181": " iyamucyate lokottarā prajñeti,",
    "K06bsu030_u:182": " na punaryathocyate lokottarā prajñeti /",
    "K06bsu030_u:183": " tatkasmāddhetoḥ?",
    "K06bsu030_u:184": " loka eva nopalabhyate,",
    "K06bsu030_u:185": " kutaḥ punarlokottarā prajñā?",
    "K06bsu030_u:186": " kaḥ punarvādo yo lokān samanuttariṣyati lokottarayā prajñayā?",
    "K06bsu030_u:187": " tatkasya hetoḥ?",
    "K06bsu030_u:188": " na hi sā lokamupalabhate,",
    "K06bsu030_u:189": " tena na kiṃciduttārayati,",
    "K06bsu030_u:190": " tenocyate lokottarā prajñeti /",
    "K06bsu030_u:191": " loka iti suvikrāntavikrāmin prajñaptirlokasamatikramaḥ /",
    "K06bsu030_u:192": " sarvaprajñaptisamatikrāntaṃ lokottaramityucyate /",
    "K06bsu030_u:193": " na ca punarlokottaramuttaraṇam,",
    "K06bsu030_u:194": " anuttaraṇaṃ lokottaram /",
    "K06bsu030_u:195": " tatkasya hetoḥ?",
    "K06bsu030_u:196": " aṇurapi tatra dharmo na saṃvidyate ya uttartavyo yena cottartavyaḥ /",
    "K06bsu030_u:197": " tenocyate lokottaramiti /",
    "K06bsu030_u:198": " lokottare hi na loko vidyate na lokottaram,",
    "K06bsu030_u:199": " anuttarasyānuttara(ṇa)",
    "K06bsu030_u:200": " miti, tenocyate lokottaramiti /",
    "K06bsu030_u:201": " ayamucyate suvikrāntavikrāmin lokottarāyāḥ prajñāyā nirdeśaḥ,",
    "K06bsu030_u:202": " na punaryathocyate lokottarā prajñeti /",
    "K06bsu030_u:203": " tatkasmāddhetoḥ?",
    "K06bsu030_u:204": " na hi yā lokottarā sā vacanīyā, uttīrṇā sā /",
    "K06bsu030_u:205": " na tatra bhūyaḥ kiṃciduttartavyam,",
    "K06bsu030_u:206": " tenocyate lokottarā prajñeti //",
    "K06bsu030_u:207": " tatra suvikrāntavikrāmin yā nirvedhikā prajñā,",
    "K06bsu030_u:208": " kiṃ sā prajñā nirvidhyati?",
    "K06bsu030_u:209": " nātra kiṃcinnirveddhavyam /",
    "K06bsu030_u:210": " sacetkiṃcinnirveddhavyamabhaviṣyat,",
    "K06bsu030_u:211": " prajñapyeta - iyaṃ sā prajñā yā nirvidhyatīti /",
    "K06bsu030_u:212": " na kenacidvidhyate nāvidhyate,",
    "K06bsu030_u:213": " na kasyaciduttaramupalabhyate yadvidhyeta /",
    "K06bsu030_u:214": " nirvidhyatīti nātra kiṃcidvidhyati nāvidhyati,",
    "K06bsu030_u:215": " nātra kiṃcidvidhyate nāvidhyate,",
    "K06bsu030_u:216": " tenocyate nirvidhyatīti /",
    "K06bsu030_u:217": " nātra kaścidantaṃ prayāti nāpi madhyam,",
    "K06bsu030_u:218": " tenocyate nirvidhyatīti /",
    "K06bsu030_u:219": " nirvidhyati nirvedhikā prajñetyucyate nirvidhyati na kvaciddhāvati,",
    "K06bsu030_u:220": " na vidhāvati,",
    "K06bsu030_u:221": " na saṃdhāvati,",
    "K06bsu030_u:222": " tenocyate nirvedhiketi /",
    "K06bsu030_u:223": " api tu suvikrāntavikrāmin nirvedhikā prajñeti kiṃ nirvidhyati?",
    "K06bsu030_u:224": " yatkiṃciddarśanam,",
    "K06bsu030_u:225": " tatsarvaṃ nirvidhyati /",
    "K06bsu030_u:226": " kena nirvidhyati?",
    "K06bsu030_u:227": " prajñayā nirvidhyati /",
    "K06bsu030_u:228": " kimiti prajñayā nirvidhyati?",
    "K06bsu030_u:229": " prajñaptilakṣaṇamiti nirvidhyati /",
    "K06bsu030_u:230": " yatkiṃcitprajñaptilakṣaṇam,",
    "K06bsu030_u:231": " tatsarvamalakṣaṇamiti,",
    "K06bsu030_u:232": " alakṣaṇaṃ prajñaptilakṣaṇamiti /",
    "K06bsu030_u:233": " yaḥ suvikrāntavikrāmin evaṃrūpayā prajñayā samanvāgato vidhyati,",
    "K06bsu030_u:234": " sa traidhātukaṃ (Vaidya 5) vidhyati /",
    "K06bsu030_u:235": " kathaṃ vidhyati?",
    "K06bsu030_u:236": " adhātukaṃ traidhātukamiti nirvidhyati /",
    "K06bsu030_u:237": " na hyatra kaściddhātuṃ vidhyati,",
    "K06bsu030_u:238": " sa traidhātukamadhātukamiti nirvidhyati /",
    "K06bsu030_u:239": " yenaivaṃ traidhātukaṃ nirviddham,",
    "K06bsu030_u:240": " ayamucyate nairvedhikyā prajñayā samanvāgata iti /",
    "K06bsu030_u:241": " kathaṃ ca nairvedhikyā prajñayā samanvāgataḥ?",
    "K06bsu030_u:242": " na hi kiṃcinnirveddhavyamakuśalam,",
    "K06bsu030_u:243": " sa sarvaṃ kuśalamiti nirvidhyati,",
    "K06bsu030_u:244": " nairvedhikyā prajñayā atikrāmati /",
    "K06bsu030_u:245": " sa evaṃ nairvedhikyā prajñyā samanvāgato yatkiṃcitpaśyati śṛṇoti jighrati āsvādayati spṛśati vijānīte vā,",
    "K06bsu030_u:246": " tatsarvaṃ nirvidhyati /",
    "K06bsu030_u:247": " kathaṃ nirvidhyati?",
    "K06bsu030_u:248": " anityato duḥkhato gaṇḍato rogataḥ śalyataḥ śūnyato aghata āghātataḥ parataḥ (pralopataḥ)",
    "K06bsu030_u:249": " pralopadharmataścalataḥ prabhaṅgurato 'nātmato 'nutpādato 'nirodhato 'lakṣaṇata iti /",
    "K06bsu030_u:250": " ayamucyate suvikrāntavikrāmin śītībhūtoviśalya iti /",
    "K06bsu030_u:251": " tadyathāpi nāma suvikrāntavikrāmin viśalyā nāma bhaiṣajyajātiḥ /",
    "K06bsu030_u:252": " sā yasmin sthāpyate tataḥ sarvaśalyānyapanayati nirvidhyati,",
    "K06bsu030_u:253": " evameva evaṃrūpairdharmaiḥ samanvāgato bhikṣurviśalyaḥ śītībhūto nairvedhikyā prajñayā samanvāgataḥ saṃsārātyantavihārī nairvedhikaprajñoviraktaḥ",
    "K06bsu030_u:254": " atikrāntaḥ sarvamārapāśebhyaḥ /",
    "K06bsu030_u:255": " tadyathāpi nāma suvikrāntavikrāmin vajraṃ yasminneva nikṣipyate nirvedhanārtham,",
    "K06bsu030_u:256": " tattadeva nirvidhyati,",
    "K06bsu030_u:257": " evameva bhikṣurvajropamasamādhinairvedhikyā prajñayā parigṛhītaṃ (cittaṃ?)",
    "K06bsu030_u:258": " yatra sthāpayati yeṣu ca pracārayati,",
    "K06bsu030_u:259": " tān sarvānnirvidhyati /",
    "K06bsu030_u:260": " sa nairvedhikyā prajñayā samanvāgato lokottarayā samyagduḥkhakṣayagāminyānuliptastravidya ityucyate /",
    "K06bsu030_u:261": " vidyeti suvikrāntavikrāmin avidyopaśamasyaitadadhivacanam,",
    "K06bsu030_u:262": " avidyāparijñeti duḥkhaskandhavyupaśamasyaitadadhivacanam /",
    "K06bsu030_u:263": " tadyathāpi nāma suvikrāntavikrāmin vaidyaḥ paṇḍito vyakto medhāvī tantraupayikayā",
    "K06bsu030_u:264": " mīmāṃsayā samanvāgataḥ syāt sarvabhaiṣajyakuśalaḥ sarvavyādhyutpattikuśalaḥ sarvaduḥkhapramocanakaḥ /",
    "K06bsu030_u:265": " sa yaṃ yameva glānaṃ cikitsati taṃ tameva mocayat /",
    "K06bsu030_u:266": " tatkasmāddhetoḥ?",
    "K06bsu030_u:267": " tathā hi sa sarvabhaiṣajyakuśalaḥ sarvavyādhyutpattikuśalaḥ sarvarogavimocanakaḥ /",
    "K06bsu030_u:268": " evameva suvikrāntavikrāmin tṛtīyā vidyā sarvāvidyopaśamāya saṃvartate,",
    "K06bsu030_u:269": " sarvaduḥkhaniryātanāya saṃvartate,",
    "K06bsu030_u:270": " sarvajarāmaraṇaśokaparidevaduḥkhadaurmanasyopāyāsānāmupaśamāya saṃvartate /",
    "K06bsu030_u:271": " iyamucyate suvikrāntavikrāmin lokottarā prajñā nirvedhagāminīti //",
    "K06bsu030_u:272": " idaṃ ca me suvikrāntavikrāmin saṃghāya bhāṣitam -",
    "K06bsu030_u:273": " prajñā śreṣṭhā hi lokasya yeyaṃ nirvedhagāminī /",
    "K06bsu030_u:274": " yayā samyak prajānāti bhavajātiparikṣayam //",
    "K06bsu030_u:275": " iti /",
    "K06bsu030_u:276": " bhavajātiparikṣaya iti suvikrāntavikrāmin kasyaitadadhivacanam?",
    "K06bsu030_u:277": " udayāstaṃgamaprativedhasyaitadadhivacanam /",
    "K06bsu030_u:278": " katamaśca udayāstaṃgamaprativedhaḥ?",
    "K06bsu030_u:279": " yatkiṃcitsamudayadharmi,",
    "K06bsu030_u:280": " tatsarvaṃ nirodhadharmi ityevaṃ samudayāstaṃgamaṃ pratividhyati /",
    "K06bsu030_u:281": " samudaya iti suvikrāmin utpādasyaitadadhivacanam,",
    "K06bsu030_u:282": " astaṃgama iti nirodhasyaitadadhivacanam,",
    "K06bsu030_u:283": " na punaryathocyate tathodayāstaṃgamaḥ /",
    "K06bsu030_u:284": " yaḥ kaścitsuvikrāntavikrāmin samudayaḥ,",
    "K06bsu030_u:285": " na sa udayadharmaḥ /",
    "K06bsu030_u:286": " na hi suvikrāntavikrāmin samasya kaścidudayaḥ,",
    "K06bsu030_u:287": " nāpi tatsamudāgacchati /",
    "K06bsu030_u:288": " samatānuyātameva tat /",
    "K06bsu030_u:289": " tenocyate samudaya iti /",
    "K06bsu030_u:290": " samatānuyātamiti (Vaidya 6)",
    "K06bsu030_u:291": " suvikrāntavikrāmin nātra kaścidudayati na samudāgacchati /",
    "K06bsu030_u:292": " na tasya yaḥ svabhāvaḥ sa svayaṃ saṃbhavaḥ,",
    "K06bsu030_u:293": " sa nirodhaḥ /",
    "K06bsu030_u:294": " tatra ca na kasyacinnirodhaḥ,",
    "K06bsu030_u:295": " samudayānantaranirodhaḥ /",
    "K06bsu030_u:296": " yatrotpādo nāsti,",
    "K06bsu030_u:297": " na tatra nirodhaḥ,",
    "K06bsu030_u:298": " sa nirodhaḥ /",
    "K06bsu030_u:299": " evaṃ suvikrāntavikrāmin yaḥ samudayāstaṃgamaprativedhaḥ anutpādāya anirodhāya,",
    "K06bsu030_u:300": " so 'staṃgamaprativedhaḥ /",
    "K06bsu030_u:301": " tenocyate udayāstaṃgamaprativedha iti ////",
    "K06bsu030_u:302": " prativedha iti suvikrāntavikrāmin pratītyasamutpādasyaiṣā parijñā /",
    "K06bsu030_u:303": " yaṃ pratītya yo dharma utpadyate,",
    "K06bsu030_u:304": " tameva pratītya sa dharmo na saṃvidyate /",
    "K06bsu030_u:305": " ayamucyate pratītyasamutpādaprativedhaḥ /",
    "K06bsu030_u:306": " saiṣā suvikrāntavikrāmin pratītyasamutpādasya parijñā yathābhūtatā anutpādena sūcyate /",
    "K06bsu030_u:307": " anutpādo hi pratītyasamutpādaḥ /",
    "K06bsu030_u:308": " samo 'nutpādaḥ /",
    "K06bsu030_u:309": " tenocyate pratītyasamutpāda iti /",
    "K06bsu030_u:310": " yatra nāstyutpādaḥ,",
    "K06bsu030_u:311": " tatra kuto nirodhaḥ?",
    "K06bsu030_u:312": " anirodho nirodhaḥ pratītyasamutpādasyāvabodhaḥ /",
    "K06bsu030_u:313": " asamutpādaḥ pratītyasamutpāda ityucyate /",
    "K06bsu030_u:314": " yo 'samutpādaḥ so 'nutpādaḥ /",
    "K06bsu030_u:315": " yo 'nutpādaḥ,",
    "K06bsu030_u:316": " sa nātīto na anāgato na pratyutpannaḥ /",
    "K06bsu030_u:317": " tasya nirodho na saṃvidyate /",
    "K06bsu030_u:318": " yasya nirodho na saṃvidyate,",
    "K06bsu030_u:319": " taducyate 'nutpādajñānamiti /",
    "K06bsu030_u:320": " yena ca anutpādo jñātaḥ,",
    "K06bsu030_u:321": " sa na bhūya utpādayati,",
    "K06bsu030_u:322": " na ca nirodhaṃ sākṣātkaroti /",
    "K06bsu030_u:323": " yo notpādayati,",
    "K06bsu030_u:324": " sa na nirodhayati /",
    "K06bsu030_u:325": " utpādasya hi sato nirodhaḥ prajñāyate /",
    "K06bsu030_u:326": " yenotpādayati,",
    "K06bsu030_u:327": " tena niruddhā eva sarvadharmā jñātā dṛṣṭāḥ pratividdhāḥ sākṣātkṛtāḥ /",
    "K06bsu030_u:328": " tenocyate nirodhaḥ sākṣātkṛta iti ////",
    "K06bsu030_u:329": " kṣayajñānamiti suvikrāntavikrāmin kṣīṇamajñānam /",
    "K06bsu030_u:330": " tenocyate kṣayajñānamiti /",
    "K06bsu030_u:331": " kena kṣīṇam?",
    "K06bsu030_u:332": " akṣayatayā kṣīṇam /",
    "K06bsu030_u:333": " kṣayamasya na samanupaśyati /",
    "K06bsu030_u:334": " ajñānavigama eṣa suvikrāntavikrāmin /",
    "K06bsu030_u:335": " tenocyate kṣayajñānamiti /",
    "K06bsu030_u:336": " ajñānaparijñaiṣā suvikrāntavikrāmin /",
    "K06bsu030_u:337": " tenocyate ajñānakṣayaḥ kṣayajñānamiti /",
    "K06bsu030_u:338": " na hi ajñānaṃ kṣayo vā akṣayo vā /",
    "K06bsu030_u:339": " vigama eṣa suvikrāntavikrāmin jñāsyate /",
    "K06bsu030_u:340": " tenocyate kṣayajñānamiti /",
    "K06bsu030_u:341": " yathābhūtaparijñaiṣā suvikrāntavikrāmin /",
    "K06bsu030_u:342": " tenocyate vigama iti /",
    "K06bsu030_u:343": " na kiṃcidanyadupalabhyate idaṃ tajjñānavigama iti /",
    "K06bsu030_u:344": " jñānameva nopalabhyate,",
    "K06bsu030_u:345": " kutaḥ punarajñānam /",
    "K06bsu030_u:346": " yasya kasyavidvimukti,",
    "K06bsu030_u:347": " tenocyate kṣayajñānamiti,",
    "K06bsu030_u:348": " na punaryathocyate /",
    "K06bsu030_u:349": " yasya punaḥ kṣayajñānam,",
    "K06bsu030_u:350": " tasya na kaścidvyavahāraḥ /",
    "K06bsu030_u:351": " api tu nirdeśa eṣaḥ ajñānakṣaya iti vā kṣaya(jñāna)miti /",
    "K06bsu030_u:352": " iyaṃ suvikrāntavikrāmin akṣayakṣayajñānaparīkṣā sarvadharmāṇāṃ yenāvabuddhā sa kṣayajñānavigataḥ,",
    "K06bsu030_u:353": " akṣayakoṭimanuprāptaḥ /",
    "K06bsu030_u:354": " akoṭirnivāṇakoṭiḥ,",
    "K06bsu030_u:355": " na punaryathocyate /",
    "K06bsu030_u:356": " avacanīyaṃ nirvāṇaṃ sarvavyavahārasamucchinnam /",
    "K06bsu030_u:357": " ayaṃ suvikrāntavikrāmin nirvāṇadhātunirdeśaḥ,",
    "K06bsu030_u:358": " na punaryathā nirdiṣṭaḥ /",
    "K06bsu030_u:359": " anirdeśyo hi nirvāṇadhātuḥ sarvanirdeśasamatikrāntaḥ sarvanirdeśasamucchinno nirvāṇadhātuḥ /",
    "K06bsu030_u:360": " ayamucyate lokottarāyā nirvedhikāyāḥ prajñāyā nirdeśaḥ,",
    "K06bsu030_u:361": " yo 'yaṃ nirvāṇadhāturiti /",
    "K06bsu030_u:362": " na ca suvikrāntavikrāmin nirvāṇadhāturdeśastho na pradeśasthaḥ /",
    "K06bsu030_u:363": " eṣo 'sya nirdeśa iti //",
    "K06bsu030_u:364": " (Vaidya 7)",
    "K06bsu030_u:365": " tatra katamā suvikrāntavikrāmin prajñāpāramitā?",
    "K06bsu030_u:366": " na hi suvikrāntavikrāmin prajñāpāramitāyāḥ kiṃcidāraṃ vā pāraṃ vā /",
    "K06bsu030_u:367": " sacetsuvikrāntavikrāmin prajñāpāramitāyā āraṃ vā pāraṃ vā upalabhyeta,",
    "K06bsu030_u:368": " nirdiśettathāgataḥ prajñāyā āraṃ vā pāraṃ vā /",
    "K06bsu030_u:369": " na ca suvikrāntavikrāmin prajñāpāramitāyā āramupalabhyate,",
    "K06bsu030_u:370": " tenāsyāḥ pāraṃ na nirdiśyate /",
    "K06bsu030_u:371": " api tu suvikrāntavikrāmin prajñāpāramiteti pārametatsarvadharmāṇāṃ jñānakarmaṇām,",
    "K06bsu030_u:372": " tenocyate prajñāpāramiteti,",
    "K06bsu030_u:373": " na punaryathocyate /",
    "K06bsu030_u:374": " na hi vācā na karmaṇā prajñāpāramitā pratyupasthitā /",
    "K06bsu030_u:375": " anirdeśyā hi suvikrāntavikrāmin prajñāpāramitā /",
    "K06bsu030_u:376": " sarvadharmāṇāmeṣo 'nubodhaḥ /",
    "K06bsu030_u:377": " yaścānubodhaḥ,",
    "K06bsu030_u:378": " so 'virodhaḥ /",
    "K06bsu030_u:379": " tatkasmāddhetoḥ?",
    "K06bsu030_u:380": " na hi tatra kiṃcidanubuddham,",
    "K06bsu030_u:381": " na pratividdham /",
    "K06bsu030_u:382": " anubodhaprativedhasamatā hi bodhiḥ sarvadharmānubodhādbodhirityucyate /",
    "K06bsu030_u:383": " kathaṃ ca sarvadharmānubodhaḥ?",
    "K06bsu030_u:384": " nātra kācidbodhirnāpyatra kaści(danu)bodhaḥ /",
    "K06bsu030_u:385": " tatkasmāddhetoḥ?",
    "K06bsu030_u:386": " sacet suvikrāntavikrāmin bodhirupalabhyeta,",
    "K06bsu030_u:387": " labdhā syādbodhau bodhiḥ /",
    "K06bsu030_u:388": " na ca suvikrāntavikrāmin bodhau bodhiḥ saṃvidyate /",
    "K06bsu030_u:389": " evameṣā bodhirabhisaṃboddhavyā /",
    "K06bsu030_u:390": " ananubodhādaprativedhādanubudhyetyucyate,",
    "K06bsu030_u:391": " na punaryathocyate sarvadharmā hyananubuddhā apratividdhāḥ /",
    "K06bsu030_u:392": " na ca punardharmo dharmasvabhāvena saṃvidyate anenānubodhena /",
    "K06bsu030_u:393": " iyamucyate bodhiriti /",
    "K06bsu030_u:394": " na hi suvikrāntavikrāmiṃstathāgatena bodhirupalabdhā,",
    "K06bsu030_u:395": " nāpi tathāgatena bodhirvijñaptā /",
    "K06bsu030_u:396": " avijñapanīyā aprajñapanīyā bodhiḥ /",
    "K06bsu030_u:397": " na ca tathāgatena bodhirjñātā na janitā /",
    "K06bsu030_u:398": " ajātā anabhinirvṛttā hi bodhiḥ /",
    "K06bsu030_u:399": " na ca bodhiḥ kasyavidviṣayaḥ,",
    "K06bsu030_u:400": " na ca bodhau kaścitsattvo vā sattvaprajñaptirvā /",
    "K06bsu030_u:401": " yatra nasti sattvo vā sattvaprajñaptirvā,",
    "K06bsu030_u:402": " kathaṃ vaktavyo 'yaṃ bodhisattvaḥ,",
    "K06bsu030_u:403": " iyaṃ bodhisattvasya prajñāpāramiteti?",
    "K06bsu030_u:404": " na hi suvikrāntavikrāmin bodhau bodhiḥ,",
    "K06bsu030_u:405": " na ca bodhau kaścitsattvaḥ /",
    "K06bsu030_u:406": " atikrāntā hyeṣā bodhiḥ,",
    "K06bsu030_u:407": " anutpannaiṣā bodhiḥ,",
    "K06bsu030_u:408": " anabhisaṃvṛttaiṣā bodhiḥ,",
    "K06bsu030_u:409": " alakṣaṇaiṣā bodhiḥ /",
    "K06bsu030_u:410": " na cāsyāṃ sattvaḥ saṃvidyate,",
    "K06bsu030_u:411": " nopalabhyate /",
    "K06bsu030_u:412": " na bodhiḥ sattvatayā prajñaptā /",
    "K06bsu030_u:413": " niḥsattvānubodho hi bodhirityucyate /",
    "K06bsu030_u:414": " bodhi(ra)sattvateti yena jñātā,",
    "K06bsu030_u:415": " sa ucyate bodhisattva iti /",
    "K06bsu030_u:416": " tatkamāddhetoḥ?",
    "K06bsu030_u:417": " na hi suvikrāntavikrāmin bodhisattvaḥ sattvasaṃjñāprabhāvitaḥ /",
    "K06bsu030_u:418": " sattvasaṃjñāvibhāvanādbodhisattva ityucyate,",
    "K06bsu030_u:419": " na punaryathocyate /",
    "K06bsu030_u:420": " tatkasmāddhetoḥ?",
    "K06bsu030_u:421": " avacanīyo hi bodhisattvaḥ,",
    "K06bsu030_u:422": " sattvasvabhāvavigato hi bodhisattvaḥ,",
    "K06bsu030_u:423": " sattvasaṃjñāvigatā hi bodhiḥ /",
    "K06bsu030_u:424": " yenaivaṃ bodhirjñātā,",
    "K06bsu030_u:425": " sa bodhisattva ityucyate /",
    "K06bsu030_u:426": " kimiti bodhirjñātā?",
    "K06bsu030_u:427": " atikrāntaiṣā bodhiḥ,",
    "K06bsu030_u:428": " akaraṇīyaiṣā bodhiḥ,",
    "K06bsu030_u:429": " anutpādānirodho hyeṣā bodhiḥ /",
    "K06bsu030_u:430": " na bodhirbodhiṃ vijñāpayati,",
    "K06bsu030_u:431": " nāpi bodhirvijñāpanīyā /",
    "K06bsu030_u:432": " avijñāpanīyā aprajñapanīyā anabhinirvartanīyā bodhirityucyate /",
    "K06bsu030_u:433": " yena ca anubuddhā pratibuddhā avikalpā kalpasamucchedāya,",
    "K06bsu030_u:434": " tenocyate bodhisattva iti,",
    "K06bsu030_u:435": " na punaryathocyate /",
    "K06bsu030_u:436": " tatkasmāt? niḥsattvatvāt /",
    "K06bsu030_u:437": " yadi bodhisattvaḥ samupalabhyeta,",
    "K06bsu030_u:438": " labdhā syādbodhiḥ - iyaṃ sā bodhiḥ,",
    "K06bsu030_u:439": " asyāmayaṃ sattvā iti /",
    "K06bsu030_u:440": " asattvaniḥsattvasattvāvagamānubodhādbodhisattva ityucyate /",
    "K06bsu030_u:441": " niḥsattvatayā sattvasaṃjñāvibhāvanatayā asattvasaṃjñāvibhāvanatayā bodhisattva ityucyate /",
    "K06bsu030_u:442": " tat (Vaidya 8) kasmāt?",
    "K06bsu030_u:443": " sattvadhāturityasattvatāyā etadadhivacanam /",
    "K06bsu030_u:444": " na hi sattvaḥ sattve saṃvidyate,",
    "K06bsu030_u:445": " asaṃvidyamānatvātsattvadhātoḥ /",
    "K06bsu030_u:446": " yadi sattve sattvaḥ syāt,",
    "K06bsu030_u:447": " nocyeta sattvadhāturiti /",
    "K06bsu030_u:448": " adhātunidarśanametat sattvadhāturiti /",
    "K06bsu030_u:449": " adhātuko hi sattvadhātuḥ /",
    "K06bsu030_u:450": " yadi sattvadhātau sattvadhāturbhavet,",
    "K06bsu030_u:451": " sajīvastaccharīraṃ bhavet /",
    "K06bsu030_u:452": " atha sattvadhātunirmukto dhāturbhavet,",
    "K06bsu030_u:453": " adhātuko hi sattvadhātuḥ /",
    "K06bsu030_u:454": " dhātuḥ saṃketena vyavahārapadaṃ gacchati /",
    "K06bsu030_u:455": " na hi sattvadhātau dhātuḥ saṃvidyate,",
    "K06bsu030_u:456": " nāpyanyatra sattvadhātoḥ sattvadhātuḥ saṃvidyate /",
    "K06bsu030_u:457": " adhātukā hi sarvadharmāḥ /",
    "K06bsu030_u:458": " idaṃ ca me saṃdhāya bhāṣitam - na sattvadhātorūnatvaṃ vā pūrṇatvaṃ vā prajñāyate /",
    "K06bsu030_u:459": " tatkasmāddhetoḥ?",
    "K06bsu030_u:460": " asattvāt sattvadhātoḥ,",
    "K06bsu030_u:461": " viviktatvātsattvadhātoḥ /",
    "K06bsu030_u:462": " yathā ca sattvadhātornonatvaṃ na pūrṇatvaṃ prajñāyate,",
    "K06bsu030_u:463": " evaṃ sarvadharmāṇāmapi nonatvaṃ na pūrṇatvaṃ prajñāyate /",
    "K06bsu030_u:464": " sarvadharmāṇāṃ hi na kācitpariniṣpattiḥ,",
    "K06bsu030_u:465": " yenaiṣāmūnatvaṃ vā pūrṇatvaṃ vā bhavet /",
    "K06bsu030_u:466": " ya evaṃ sarvadharmāṇāmanubodhaḥ,",
    "K06bsu030_u:467": " sa ucyate sarvadharmānubodha iti /",
    "K06bsu030_u:468": " iyaṃ ca mayā saṃdhāya vāgbhāṣitā - yathā sattvadhātornonatvaṃ na pūrṇatvaṃ prajñāyate,",
    "K06bsu030_u:469": " evaṃ sarvadharmāṇāmapi nonatvaṃ na pūrṇatvaṃ prajñāyata iti /",
    "K06bsu030_u:470": " yacca sarvadharmāṇāmanūnatvamapūrṇatvam,",
    "K06bsu030_u:471": " tadapariniṣpattiyogena,",
    "K06bsu030_u:472": " tadeva buddhadharmāṇāmapi anūnatvamapūrṇatvam /",
    "K06bsu030_u:473": " evaṃ sarvadharmāṇāmanubodhādbuddhadharmāṇāmanūnatvamapūrṇatvam /",
    "K06bsu030_u:474": " sarvadharmāṇāmanūnatvādapūrṇatvādbuddhadharmā iti /",
    "K06bsu030_u:475": " tena tadbuddhadharmāṇāmadhivacanam /",
    "K06bsu030_u:476": " na hi buddhadharmāḥ kenacicchakyā ūnā vā pūrṇā vā kartum /",
    "K06bsu030_u:477": " tatkasmāddhetoḥ?",
    "K06bsu030_u:478": " sarvadharmānubodha eṣaḥ /",
    "K06bsu030_u:479": " yaśca sarvadharmānubodhaḥ,",
    "K06bsu030_u:480": " tatra na kasyaciddharmasya ūnatvaṃ vā pūrṇatvaṃ vā /",
    "K06bsu030_u:481": " sarvadharmā iti dharmadhātoretadadhivacanam /",
    "K06bsu030_u:482": " na ca dharmadhātorūnatvaṃ vā pūrṇatvaṃ vā /",
    "K06bsu030_u:483": " tatkasya hetoḥ?",
    "K06bsu030_u:484": " ananto hi dharmadhātuḥ /",
    "K06bsu030_u:485": " na hi sattvadhātośca dharmadhātośca nānātvamupalabhyate,",
    "K06bsu030_u:486": " nāpi sattvadhātorvā dharmadhātorvā ūnatvaṃ vā pūrṇatvaṃ vopalabhyate vā saṃvidyate vā /",
    "K06bsu030_u:487": " ya evamanubodhaḥ,",
    "K06bsu030_u:488": " iyamucyate bodhiriti /",
    "K06bsu030_u:489": " tenocyate - na buddhadharmāṇāmūnatvaṃ vā pūrṇatvaṃ vā prajñāyata iti /",
    "K06bsu030_u:490": " anūnatvapūrṇatvamiti suvikrāntavikrāmin yathāvadavikalpasya yathābhūtadarśanasyaitadadhivacanam /",
    "K06bsu030_u:491": " na tatra śakyaṃ kenacidutkṣeptuṃ vā prakṣeptuṃ vā /",
    "K06bsu030_u:492": " ya evamanubodhaḥ,",
    "K06bsu030_u:493": " iyamucyate bodhiriti /",
    "K06bsu030_u:494": " (bodhiriti) suvikrāntavikrāmin buddhalakṣaṇametat /",
    "K06bsu030_u:495": " kathaṃ buddhalakṣaṇam?",
    "K06bsu030_u:496": " sarvadharmalakṣaṇānyalakṣaṇam,",
    "K06bsu030_u:497": " etadbuddhalakṣaṇam /",
    "K06bsu030_u:498": " alakṣaṇā hi bodhirlakṣaṇasvabhāvavinivṛttā /",
    "K06bsu030_u:499": " ya evamanubodhaḥ,",
    "K06bsu030_u:500": " iyamucyate bodhiriti,",
    "K06bsu030_u:501": " na punaryathocyate /",
    "K06bsu030_u:502": " eṣāṃ hi suvikrāntavikrāmin dharmāṇāmanubodhatvādbodhisattva ityucyate /",
    "K06bsu030_u:503": " yo hi kaścit suvikrāntavikrāmin imān dharmānaprajānannanavabudhyamāno bodhisattva ityātmānaṃ pratijānīte,",
    "K06bsu030_u:504": " dūre tasya bodhisattvasya bodhisattvabhūmiḥ,",
    "K06bsu030_u:505": " dūre bodhisattvadharmāḥ,",
    "K06bsu030_u:506": " visaṃvādayati sadevamānuṣāsuraṃ lokaṃ bodhisattvanāmnā /",
    "K06bsu030_u:507": " sacetpunaḥ suvikrāntavikrāmin vāṅmātreṇa bodhisattvo bhavet,",
    "K06bsu030_u:508": " tena sarvasattvā api bodhisattvā bhaveyuḥ /",
    "K06bsu030_u:509": " naitatsuvikrāntavikrāmin vāṅmātraṃ yaduta bodhisattvabhūmiriti /",
    "K06bsu030_u:510": " na ca vācā śakyamanuttarāṃ samyaksaṃbodhimabhisaṃboddhum /",
    "K06bsu030_u:511": " na hi vākkarmaṇā bodhiḥ prāpyate,",
    "K06bsu030_u:512": " nāpi bodhisattvadharmāḥ /",
    "K06bsu030_u:513": " sarvasattvāḥ suvikrāntavikrāmin bodhāya caranti, (Vaidya 9)",
    "K06bsu030_u:514": " na ca jānanti na budhyante /",
    "K06bsu030_u:515": " te na bodhisattvā ityucyante /",
    "K06bsu030_u:516": " tatkasmāddhetoḥ?",
    "K06bsu030_u:517": " na hi sattvā asattvamiti prajānanti /",
    "K06bsu030_u:518": " sacedevaṃ te jānīyuḥ,",
    "K06bsu030_u:519": " ātmacaritairbodhisatvā bhaveyuḥ /",
    "K06bsu030_u:520": " viparyastāḥ punaḥ sattvāḥ svacaryāṃ svaviṣayaṃ svagocaraṃ na prajānanti /",
    "K06bsu030_u:521": " sacedātmacaryāṃ prajānīyuḥ,",
    "K06bsu030_u:522": " na te bhūyaḥ kasmiṃścidvikalpe careyuḥ /",
    "K06bsu030_u:523": " tābhirvikalpacaryābhiḥ sarvabālapṛthagjanā abhūtārambaṇe caranti /",
    "K06bsu030_u:524": " te bodhimapi ārambaṇīkṛtya manyante /",
    "K06bsu030_u:525": " teṣāmārambaṇacaritānāṃ vikalpacaritānāṃ kuto bodhiḥ,",
    "K06bsu030_u:526": " kuto bodhisattvadharmāḥ?",
    "K06bsu030_u:527": " ya evaṃ dharmaṃ prajānanti,",
    "K06bsu030_u:528": " na te bhūyo 'bhūtārambaṇe caranti /",
    "K06bsu030_u:529": " na te bhūyaḥ kaṃciddharmaṃ manyante /",
    "K06bsu030_u:530": " tenocyate - acaryā bodhisattvacareti /",
    "K06bsu030_u:531": " na bodhisattvāḥ kalpe na vikalpe caranti /",
    "K06bsu030_u:532": " yatra ca na kalpo na vikalpaḥ,",
    "K06bsu030_u:533": " na tatra kāciccaryā /",
    "K06bsu030_u:534": " yatra cāvikalpaḥ,",
    "K06bsu030_u:535": " na tatra kasyaciccaryā /",
    "K06bsu030_u:536": " buddhabodhisattvānāṃ sarvacaryā avikalpacaryeti /",
    "K06bsu030_u:537": " sarvā manyanā asārambaṇā /",
    "K06bsu030_u:538": " sa evaṃ sarvadharmān prajānan na bhūya ārambaṇe vā vikalpe vā carati vicarati vā /",
    "K06bsu030_u:539": " iyaṃ bodhisattvānāṃ caryā acaryāyogena /",
    "K06bsu030_u:540": " evaṃ hi suvikrāntavikrāmin dharmānavabudhyante pratibudhyante,",
    "K06bsu030_u:541": " tenocyante bodhisattvā iti ////",
    "K06bsu030_u:542": " asattveti bodhisattvasyaitadadhivacanam /",
    "K06bsu030_u:543": " bibhāvitā hi tena sattvāḥ sarvasaṃjñāḥ /",
    "K06bsu030_u:544": " tatkasmāddhetoḥ?",
    "K06bsu030_u:545": " jñātā hi tena bhūtāḥ sarvasattvāḥ,",
    "K06bsu030_u:546": " asattvāḥ sarvasattvāḥ viparyāsasattvāḥ sarvasattvāḥ,",
    "K06bsu030_u:547": " parikalpitasattvāḥ sarvasattvāḥ,",
    "K06bsu030_u:548": " abhūtārambaṇasattvāḥ sarvasattvāḥ,",
    "K06bsu030_u:549": " svacaryāvipranaṣṭasattvāḥ sarvasattvāḥ,",
    "K06bsu030_u:550": " avidyāsaṃskārasattvāḥ sarvasattvā iti /",
    "K06bsu030_u:551": " tatkasya hetoḥ?",
    "K06bsu030_u:552": " ye dharmāḥ sarvasattvānāṃ na saṃvidyante,",
    "K06bsu030_u:553": " tān dharmānabhisaṃskurvanti /",
    "K06bsu030_u:554": " tenocyate sarvasattvā avidyāsaṃskārasattvā iti /",
    "K06bsu030_u:555": " katamo dharmo na saṃvidyate?",
    "K06bsu030_u:556": " ahamiti vā mameti vā ahamasmīti vā na kaściddharmo vidyate /",
    "K06bsu030_u:557": " sacetkaściddharmaḥ syāt - ahamiti vā mameti vā ahamasmīti vā,",
    "K06bsu030_u:558": " tena bhūtāḥ sattvā abhaviṣyan /",
    "K06bsu030_u:559": " yasmāttarhi suvikrāntavikrāmin na sa kaściddharmaḥ,",
    "K06bsu030_u:560": " yaḥ ahamiti vā mameti vā ahamasmīti vā,",
    "K06bsu030_u:561": " tenocyate - abhūtāḥ sarvasattvā iti,",
    "K06bsu030_u:562": " avidyāsaṃskārasattvāḥ sarvasattvā iti /",
    "K06bsu030_u:563": " na hi kaścit suvikrāntavikrāmin sattvo nāma dharmaḥ saṃvidyate yasya syādahamiti vā mameti vā ahamasmīti vā /",
    "K06bsu030_u:564": " yasmācca na saṃvidyate,",
    "K06bsu030_u:565": " tasmādabhūtāḥ sattvā ityucyante /",
    "K06bsu030_u:566": " abhūtā iti asattvānāmetadadhivacanam /",
    "K06bsu030_u:567": " yathā vā punarabhūtāyāṃ sattvasaṃjñāyāmabhiniviṣṭāḥ,",
    "K06bsu030_u:568": " tasmāducyate abhūtāḥ sattvā iti /",
    "K06bsu030_u:569": " abhūtamiti suvikrāntavikrāmin nātra kiṃcidbhūtaṃ na saṃbhūtam /",
    "K06bsu030_u:570": " sarvadharmā hi abhūtā asaṃbhūtāḥ /",
    "K06bsu030_u:571": " tatra sattvā abhūtā adhyavasitā vinibadhyante,",
    "K06bsu030_u:572": " tenocyante abhūtārambaṇāḥ sattvā iti /",
    "K06bsu030_u:573": " tāṃ te svacaryāmaprajānantaḥ abhūtasattvā ityucyante /",
    "K06bsu030_u:574": " aparibodhanā punaryasyāścaryāvabodhādbodhisattvā ityucyate //",
    "K06bsu030_u:575": " ya evaṃ suvikrāntavikrāmin dharmānavabudhyate,",
    "K06bsu030_u:576": " sa ucyate bodhisattva iti /",
    "K06bsu030_u:577": " bodhisattva ityanubuddhasattvasyaitadadhivacanam,",
    "K06bsu030_u:578": " yena sarvadharmā buddhā jñātāḥ /",
    "K06bsu030_u:579": " kathaṃ jñātāḥ?",
    "K06bsu030_u:580": " abhūtā (Vaidya 10)",
    "K06bsu030_u:581": " asaṃbhūtā avitathāḥ,",
    "K06bsu030_u:582": " naite tathā yathā bālapṛthagjanaiḥ kalpitāḥ /",
    "K06bsu030_u:583": " naite tathā yathā bālapṛthagjanairlabdhāḥ /",
    "K06bsu030_u:584": " tenocyante bodhisattvā iti /",
    "K06bsu030_u:585": " tatkasya hetoḥ?",
    "K06bsu030_u:586": " akalpitā avikalpitā hi bodhiḥ,",
    "K06bsu030_u:587": " aviṭhapitā hi bodhiḥ,",
    "K06bsu030_u:588": " anupalambhā hi bodhiḥ /",
    "K06bsu030_u:589": " na hi suvikrāntavikrāmiṃstathāgatena bodhirlabdhā /",
    "K06bsu030_u:590": " alambhātsarvadharmāṇāmanupalambhātsarvadharmāṇāṃ bodhirityucyate /",
    "K06bsu030_u:591": " evaṃ buddhabodhirityucyate,",
    "K06bsu030_u:592": " na punaryathocyate /",
    "K06bsu030_u:593": " yena suvikrāntavikrāmin bodhāya cittamutpādayanti - idaṃ cittaṃ bodhāyotpādayiṣyāma iti bodhiṃ manyante,",
    "K06bsu030_u:594": " astyasau bodhiryasyāṃ vayaṃ cittamutpādayiṣyāma iti,",
    "K06bsu030_u:595": " na te bodhisattvā ityucyante,",
    "K06bsu030_u:596": " utpannasattvāsta ucyante /",
    "K06bsu030_u:597": " tatkasmāddhetoḥ?",
    "K06bsu030_u:598": " tathā hi utpādābhiniviṣṭāścittābhiniviṣṭā bodhimabhiniviśante /",
    "K06bsu030_u:599": " ye bodhāya cittamutpādayanti,",
    "K06bsu030_u:600": " te bodhicittābhiniviṣṭā bodhisattvā ityucyante /",
    "K06bsu030_u:601": " yasmādabhisaṃskurvanti,",
    "K06bsu030_u:602": " tasmātte bodhāya cittamutpādayanti /",
    "K06bsu030_u:603": " tenocyante /",
    "K06bsu030_u:604": " abhisaṃskārasattvā iti /",
    "K06bsu030_u:605": " na te bodhisattvāḥ /",
    "K06bsu030_u:606": " tatkasya hetoḥ?",
    "K06bsu030_u:607": " utpannasattvāsta ucyante /",
    "K06bsu030_u:608": " na hi suvikrāntavikrāmin śakyaṃ bodhāya cittamutpādayitum /",
    "K06bsu030_u:609": " anutpannā hi bodhiḥ,",
    "K06bsu030_u:610": " acittā hi bodhiḥ /",
    "K06bsu030_u:611": " utpādameva te suvikrāntavikrāmin abhiniviśante /",
    "K06bsu030_u:612": " na te 'nutpādaṃ prajānanti /",
    "K06bsu030_u:613": " yā punaḥ suvikrāntavikrāmin utpādasamatā, sā bhūtatā /",
    "K06bsu030_u:614": " yā ca cittasamatā yā ca bhūtasamatā,",
    "K06bsu030_u:615": " yā ca bhūtasamatā yā ca samatā sā bodhiḥ /",
    "K06bsu030_u:616": " yatra ca yathābhūtatā,",
    "K06bsu030_u:617": " na tatra kaścidvikalpaḥ /",
    "K06bsu030_u:618": " te punarvikalpya cittaṃ bodhiṃ cābhiniviśya dvayato bodhāya cittamutpādayanti /",
    "K06bsu030_u:619": " na hi suvikrāntavikrāmin anyaccittamanyā bodhiḥ,",
    "K06bsu030_u:620": " na ca citte bodhiḥ,",
    "K06bsu030_u:621": " nāpi bodhau cittam /",
    "K06bsu030_u:622": " yā ca bodhiryacca cittam,",
    "K06bsu030_u:623": " sā yathābhūtatā yathāvattā /",
    "K06bsu030_u:624": " nātra bodhirna ca cittam,",
    "K06bsu030_u:625": " na ca bodhirupalabdhā,",
    "K06bsu030_u:626": " notpādo nānutpādaḥ /",
    "K06bsu030_u:627": " tena sa bodhisattva ityucyate,",
    "K06bsu030_u:628": " yathābhūtasattva ityucyate,",
    "K06bsu030_u:629": " mahāsattva ityucyate /",
    "K06bsu030_u:630": " tatkasmāddhetoḥ?",
    "K06bsu030_u:631": " yā hyabhūtatā,",
    "K06bsu030_u:632": " sā tena jñātā /",
    "K06bsu030_u:633": " katamā ca sā abhūtatā?",
    "K06bsu030_u:634": " sa sarvaloko hyabhūtaḥ,",
    "K06bsu030_u:635": " abhūtaparyāpanno 'bhūto 'saṃbhūto batāyaṃ lokasaṃniveśaḥ /",
    "K06bsu030_u:636": " kimityabhūtasya saṃbhavaḥ?",
    "K06bsu030_u:637": " nābhūtasya kaścitsaṃbhavaḥ /",
    "K06bsu030_u:638": " asaṃbhūtaṃ hyabhūtam /",
    "K06bsu030_u:639": " tenocyate asvabhāvā abhūtāḥ sarvadharmā iti /",
    "K06bsu030_u:640": " yenaivaṃ jñātaḥ,",
    "K06bsu030_u:641": " sa ucyate yathābhūtasattva iti /",
    "K06bsu030_u:642": " na bhūte bhūtamabhiniviśate,",
    "K06bsu030_u:643": " tenocyate yathābhūtasattva iti,",
    "K06bsu030_u:644": " na punaryathocyate /",
    "K06bsu030_u:645": " tatkasya hetoḥ?",
    "K06bsu030_u:646": " na hi yathābhūte kaścitsattvo vā mahāsattvo vā /",
    "K06bsu030_u:647": " yo hi mahāyānamavagāhate,",
    "K06bsu030_u:648": " sa ucyate mahāsattva iti //",
    "K06bsu030_u:649": " katamacca mahāyānam?",
    "K06bsu030_u:650": " sarvaṃ jñānaṃ mahāyānam /",
    "K06bsu030_u:651": " katamacca sarvaṃ jñānam?",
    "K06bsu030_u:652": " yatkiṃcitsaṃskṛtaṃ jñānam,",
    "K06bsu030_u:653": " laukikaṃ jñānam,",
    "K06bsu030_u:654": " tena mahāsattva ityucyate /",
    "K06bsu030_u:655": " tatkasmāddhetoḥ?",
    "K06bsu030_u:656": " mahatī hi tasya sattvasaṃjñā vigatā,",
    "K06bsu030_u:657": " tenocyate mahāsattva iti /",
    "K06bsu030_u:658": " mahānasya avidyāskandho vigataḥ,",
    "K06bsu030_u:659": " tenocyate mahāsattvaḥ /",
    "K06bsu030_u:660": " mahānasya saṃskāraskandho vigataḥ,",
    "K06bsu030_u:661": " tenocyate mahāsattvaḥ /",
    "K06bsu030_u:662": " mahānasya ajñānaskandho vigataḥ,",
    "K06bsu030_u:663": " tenocyate mahāsattvaḥ /",
    "K06bsu030_u:664": " mahānasya duḥkhaskandho vigataḥ, (Vaidya 11)",
    "K06bsu030_u:665": " tenocyate mahāsattva iti /",
    "K06bsu030_u:666": " yairhi suvikrāntavikrāmin mahāsattvasaṃjñā vigarhitā,",
    "K06bsu030_u:667": " na ca cittamupalabhante na ca caitasikān dharmān,",
    "K06bsu030_u:668": " cittaprakṛtiṃ ca prajānanti,",
    "K06bsu030_u:669": " na ca bodhimupalabhante,",
    "K06bsu030_u:670": " na ca bodhipakṣikān dharmān,",
    "K06bsu030_u:671": " bodhiprakṛtiṃ ca prajānanti,",
    "K06bsu030_u:672": " te nājñātacittena bodhiṃ ca paśyanti,",
    "K06bsu030_u:673": " na cānyatra bodheścittaṃ paśyanti,",
    "K06bsu030_u:674": " na bodhau cittaṃ paśyanti,",
    "K06bsu030_u:675": " na citte bodhiṃ paśyanti /",
    "K06bsu030_u:676": " ya evaṃ vibhāvayanti,",
    "K06bsu030_u:677": " na te ca bhāvayanti na vibhāvīkurvanti,",
    "K06bsu030_u:678": " te bhāvānapi nopalabhante na manyante nābhiniviśante,",
    "K06bsu030_u:679": " te hi bodhāya cittamutpādayanti /",
    "K06bsu030_u:680": " ye ca suvikrāntavikrāmin evaṃ bodhāya cittamutpādayanti,",
    "K06bsu030_u:681": " te bodhisattvā ityucyante,",
    "K06bsu030_u:682": " na ca te bodhervivartante /",
    "K06bsu030_u:683": " tatkasmāddhetoḥ?",
    "K06bsu030_u:684": " bodhāveva te sthitāḥ,",
    "K06bsu030_u:685": " ya evaṃ na bodheḥ,",
    "K06bsu030_u:686": " na cittasya,",
    "K06bsu030_u:687": " na notpādasya,",
    "K06bsu030_u:688": " na nirodhasya nānākaraṇaṃ samanupaśyanti /",
    "K06bsu030_u:689": " na hyatra kaścitsamanupaśyati,",
    "K06bsu030_u:690": " na kaścidabhiniviśate,",
    "K06bsu030_u:691": " na kaścidvikalpamāpadyate /",
    "K06bsu030_u:692": " ya evaṃ suvikrāntavikrāmin adhimuktivimukticittamutpādayanti,",
    "K06bsu030_u:693": " te bhūtā bodhisattvā ityucyante /",
    "K06bsu030_u:694": " ye punaḥ suvikrāntavikrāmin (cittasaṃjñito)",
    "K06bsu030_u:695": " bodhisaṃjñinaśca bodhāya cittamutpādayanti,",
    "K06bsu030_u:696": " dūre te bodheḥ,",
    "K06bsu030_u:697": " na te 'bhyāsannā bodheḥ /",
    "K06bsu030_u:698": " ye punaḥ suvikrāntavikrāmin bodhernāpi dūre nābhyāsanne samanupaśyanti,",
    "K06bsu030_u:699": " te bodherāsannāḥ,",
    "K06bsu030_u:700": " taiśca bodhāya cittamutpāditam /",
    "K06bsu030_u:701": " etacca me saṃdhāya bhāṣitam - yo hi advayamātmānaṃ prajānāti,",
    "K06bsu030_u:702": " sa buddhaṃ dharmaṃ ca prajānāti /",
    "K06bsu030_u:703": " tatkasya hetoḥ?",
    "K06bsu030_u:704": " ātmabhāvaṃ sa bhāvayati sarvadharmāṇām,",
    "K06bsu030_u:705": " yena advayaparijñayā sarvadharmāḥ parijñātāḥ /",
    "K06bsu030_u:706": " ātmasvabhāvaniyatā hi sarvadharmāḥ /",
    "K06bsu030_u:707": " yo hi advayadharmaṃ prajānīte,",
    "K06bsu030_u:708": " sa buddhadharmān prajānīte /",
    "K06bsu030_u:709": " advayadharmaparijñayā buddhadharmaparijñā,",
    "K06bsu030_u:710": " ātmaparijñayā sarvatraidhātukaparijñā /",
    "K06bsu030_u:711": " ātmaparijñeti suvikrāntavikrāmin pārametatsarvadharmāṇām /",
    "K06bsu030_u:712": " katamacca pāraṃ sarvadharmāṇām?",
    "K06bsu030_u:713": " yo hi naiva āramupalabhate na pāraṃ manyate na pāramabhiniviśate,",
    "K06bsu030_u:714": " tasya parijñayā pāragata ityucyate,",
    "K06bsu030_u:715": " na punaryathocyate /",
    "K06bsu030_u:716": " evameṣāṃ suvikrāntavikrāmin bodhisattvabhūmiranugantavyā /",
    "K06bsu030_u:717": " sā bodhisattvaprajñāpāramitā,",
    "K06bsu030_u:718": " yatra aṇvapi na kiṃcidgantavyaṃ vā adhigantavyaṃ vā /",
    "K06bsu030_u:719": " na hyatra āgamanaṃ vā gamanaṃ vā prajñāyate / iti ////",
    "K06bsu030_u:720": " āryaprajñāpāramitā(yāṃ)",
    "K06bsu030_u:721": " nidānaparivartaḥ prathamaḥ ////",
    "K06bsu030_u:722": " START Svp 2",
    "K06bsu030_u:723": " (Vaidya 12)",
    "K06bsu030_u:724": " 2 ānandaparivarto dvitīyaḥ /",
    "K06bsu030_u:725": " atha khalvāyuṣmānānando bhagavantametadavocat - uttrasiṣyanti bhagavan asminnirdeśe adhimānikā nimittacāriṇa iti /",
    "K06bsu030_u:726": " atha khalvāyuṣmān śāradvatīputra āyuṣmantamānandametadavocat - agatiratrāyuṣman ānanda adhimānikānām,aviṣayaḥ /",
    "K06bsu030_u:727": " na te punaratrottrasiṣyanti /",
    "K06bsu030_u:728": " tatkasmāddhetoḥ?",
    "K06bsu030_u:729": " uttrastā ete ye pāpamitrahastagatāḥ /",
    "K06bsu030_u:730": " agatisteṣāmatra, aviṣayaḥ /",
    "K06bsu030_u:731": " ye punarāyuṣmannānanda adhimānaprahāṇāya pratipannā adhimānaprahāṇāyodyuktāḥ,",
    "K06bsu030_u:732": " te hyatra uttrasiṣyanti /",
    "K06bsu030_u:733": " tatkasmāddhetoḥ?",
    "K06bsu030_u:734": " adhimānaprajñayā niradhimānatāṃ gaveṣante mānaprahāṇaṃ ca gaveṣante /",
    "K06bsu030_u:735": " ye punarāyuṣmānnānanda mānaṃ nopalabhante na samanupaśyanti na manyante nābhiniviśante,",
    "K06bsu030_u:736": " na te kvaciduttrasiṣyanti,",
    "K06bsu030_u:737": " nāpi kvaciduttrāsamāpsyante /",
    "K06bsu030_u:738": " na ca āyuṣmānnānanda adhimānikānāmarthāya iyaṃ dharmadeśanā pravṛttā /",
    "K06bsu030_u:739": " anavakāśo hyatra āyuṣmannānanda adhimānikānām,",
    "K06bsu030_u:740": " ye ca adhimānaprahāṇāyodyuktā vyāvacchante /",
    "K06bsu030_u:741": " adhimāna ityāyuṣmannānanda adhikārasamāropasyaitadadhivacanam /",
    "K06bsu030_u:742": " ye 'dhimāne caranti,",
    "K06bsu030_u:743": " adhikārasamārope te caranti /",
    "K06bsu030_u:744": " na te samacāriṇaḥ /",
    "K06bsu030_u:745": " samacāriṇo 'pyasmin dharme saṃśayaḥ //",
    "K06bsu030_u:746": " ye punarāyuṣmannānanda nāpi samamupalabhante na viṣamam,",
    "K06bsu030_u:747": " nāpi samaṃ manyante na viṣamam,",
    "K06bsu030_u:748": " evaṃ na samamabhiniviśante na viṣamam,",
    "K06bsu030_u:749": " na te kvaciduttrasiṣyanti na saṃtrasiṣyanti na saṃtrāsamāpatsyante //",
    "K06bsu030_u:750": " agatiratrāyuṣmannānanda sarvabālapṛthagjanānām, aviṣayaḥ /",
    "K06bsu030_u:751": " nātra āyuṣmannānanda sarvabālapṛthagjanā gatimapi vindanti /",
    "K06bsu030_u:752": " śrāvakayānīyānāmapyānanda agatiratra /",
    "K06bsu030_u:753": " ye ca pratyekabuddhayānīyā gambhīreṣu dharmeṣu caranti,",
    "K06bsu030_u:754": " teṣāmapyatrāgatiḥ /",
    "K06bsu030_u:755": " ye 'pyāyuṣmannānanda bodhisattvayānīyā nimittacāriṇaḥ kalyāṇamitrāparigṛhītāḥ pāpamitrahastagatāḥ,",
    "K06bsu030_u:756": " teṣāmapyeṣu dharmeṣu nirupalepeṣu agatiraviṣayaḥ /",
    "K06bsu030_u:757": " sthāpayitvā āyuṣmannānanda dṛṣṭasatyaṃ śrāvakayānīyaṃ (bodhisattvayānīyaṃ)",
    "K06bsu030_u:758": " ca kalyāṇamitropastabdhaṃ gambhīradharmādhimuktam,",
    "K06bsu030_u:759": " ya eṣāṃ dharmāṇāmanulomaṃ caranti,",
    "K06bsu030_u:760": " ya eṣāṃ dharmāṇā**mavagāhante 'vataranti ca /",
    "K06bsu030_u:761": " ye punarāyuṣmannānanda bodhisattvā nimittāpagatā animittacāriṇo 'nānātvacāriṇo gambhīreṣu dharmeṣvatyantameva niryātāḥ,",
    "K06bsu030_u:762": " ye naivaṃ cittamupalabhante na bodhim,",
    "K06bsu030_u:763": " na kasyaciddharmasya nānātvaṃ kurvanti,",
    "K06bsu030_u:764": " na samanupaśyanti,",
    "K06bsu030_u:765": " teṣāmeṣu evaṃrūpeṣu dharmeṣu na dhandhāyitatvaṃ na kāṅkṣāyitatvam /",
    "K06bsu030_u:766": " tatkasmāddhetoḥ?",
    "K06bsu030_u:767": " sarvadharmāṇāṃ hi te 'nulomaṃ sthitāḥ, na vilomam /",
    "K06bsu030_u:768": " te yato yato dharmān pṛcchyante,",
    "K06bsu030_u:769": " tatastata eva anulomaṃ visarjayiṣyanti,",
    "K06bsu030_u:770": " anulomaṃ ca saṃdhayanti //",
    "K06bsu030_u:771": " (Vaidya 13)",
    "K06bsu030_u:772": " atha khalu bhagavānāyuṣmantamānandametadavocat - evametadānanda yathāyaṃ śāradvatīputro nirdiśati /",
    "K06bsu030_u:773": " abhūmirānanda asyāṃ dharmadeśanāyāmadhimānikānām,",
    "K06bsu030_u:774": " aviṣayo hi avatartumasyāṃ buddhabodhau /",
    "K06bsu030_u:775": " anulomeyamānanda buddhabodhiḥ /",
    "K06bsu030_u:776": " na hi ānanda hīnādhimuktikānāṃ sattvānāmudāreṣu dharmeṣu buddhadharmeṣu cittaṃ krāmati /",
    "K06bsu030_u:777": " hīnādhimuktikā hi ānanda ābhi(dhi?)",
    "K06bsu030_u:778": " mānikāḥ pratilomamavasthitā buddhabodheḥ /",
    "K06bsu030_u:779": " te 'dhimānasya vaśena gacchanti /",
    "K06bsu030_u:780": " śuddheyamānanda parṣat pūrvajinakṛtādhikārā avaropitakuśalamūlā bahubuddhaparyupāsitā gambhīradharmādhimuktikā gambhīradharmacaritā /",
    "K06bsu030_u:781": " viśvasto hi ānanda tathāgato 'syāṃ parṣadi prasahya dharmaṃ deśayati,",
    "K06bsu030_u:782": " na ca kaṃcidanurakṣyaṃ dharmaṃ deśayati /",
    "K06bsu030_u:783": " sāreyamānanda parṣadapagataparpaṭaśarkatakaṭhalyā bahubuddhaśatasahasraparyupāsitā sāre pratiṣṭhitā /",
    "K06bsu030_u:784": " śarkarakaṭhalyamityānanda bālapṛthagjanānāmetadadhivacanam,",
    "K06bsu030_u:785": " yeṣāmeṣu dharmeṣu nāstyavakāśaḥ /",
    "K06bsu030_u:786": " parpaṭamityānanda ādhimānikānāṃ pudgalānāmetadadhivacanam /",
    "K06bsu030_u:787": " nirabhimāneyamānanda parṣad mahadbhiḥ kuśalamūlairabhyudgatā //",
    "K06bsu030_u:788": " tadyathāpi nāma ānanda yadā anavatapto nāgarājaḥ pramudito bhavati prītisaumanasyajātaḥ,",
    "K06bsu030_u:789": " tadā svabhavane pañcabhiḥ kāmaguṇaiḥ paricārayati,",
    "K06bsu030_u:790": " svabhavane 'bhipramudito mahāvṛṣṭimutsṛjati aṣṭāṅgopetasya pānīyasya /",
    "K06bsu030_u:791": " tadā ye 'pi tasya putrā bhavanti,",
    "K06bsu030_u:792": " te 'pi pramuditāḥ sveṣu sveṣu bhavaneṣu pañcabhiḥ kāmaguṇaiḥ samarpitāḥ samanvaṅgībhūtāḥ krīḍanto mahāvṛṣṭimutsṛjanti,",
    "K06bsu030_u:793": " evameva ānanda tathāgatasyārhataḥ samyaksaṃbuddhasya mahādharmavṛṣṭimutsṛjato ya ime jyeṣṭhaputrā bodhisattvā mahāsattvāḥ,",
    "K06bsu030_u:794": " te 'pi iha lokadhātau svakasvakāni ca buddhakṣetrāṇi gatvā imaṃ dharmasamudayamārabhya teṣāṃ tathāgatānāṃ purastānmahādharmavṛṣṭimutsṛjanti,",
    "K06bsu030_u:795": " mahādharmavarṣaṃ cābhivarṣanti /",
    "K06bsu030_u:796": " tadyathāpi nāma ānanda sāgaro nāgarājo yadā pramudito bhavati,",
    "K06bsu030_u:797": " tadā svabhavane mahāvarṣadhārāḥ pramuñcati /",
    "K06bsu030_u:798": " ye ca tatra bhavane naivāsikā nāgā bhavanti,",
    "K06bsu030_u:799": " te tā varṣadhārāḥ saṃpratīcchanti,",
    "K06bsu030_u:800": " tuṣṭāśca bhavanti,",
    "K06bsu030_u:801": " tābhiśca te varṣadhārābhiḥ sukhaṃ ca saṃjānante /",
    "K06bsu030_u:802": " ye 'pi tasya putrā bhavanti,",
    "K06bsu030_u:803": " te 'pi tā varṣadhārāḥ sahante,",
    "K06bsu030_u:804": " tābhiśca varṣadhārābhiḥ prāmodyaṃ pratilabhante /",
    "K06bsu030_u:805": " tatkasmāddhetoḥ?",
    "K06bsu030_u:806": " asahyā hi ānanda tā varṣadhārā anyairnāgaiḥ /",
    "K06bsu030_u:807": " nāpyanye nāgāḥ sukhaṃ saṃjānīraṃstābhirvarṣadhārābhiḥ,",
    "K06bsu030_u:808": " na ca tuṣṭā bhaveyuḥ /",
    "K06bsu030_u:809": " evamevānanda ye tathāgatasya dharmaratnamadhyāvasanti,",
    "K06bsu030_u:810": " ye ca tathāgatasya jyeṣṭhaputrā bodhisattvā mahāsattvāḥ kṛtakuśalamūlā udārāśayā gambhīradharmanayanirjātāḥ,",
    "K06bsu030_u:811": " te imāṃ mahādharmanayavṛṣṭiṃ tathāgatasya prasahante,",
    "K06bsu030_u:812": " śrutvā udagrāḥ prītāḥ praharṣitāḥ sukhaṃ saṃjānante /",
    "K06bsu030_u:813": " idamānanda tathāgato 'rthavaśaṃ saṃpratītya śuddhāyāṃ parṣadi mahāsiṃhanādaṃ nadati,",
    "K06bsu030_u:814": " mahādharmavṛṣṭimutsṛjati //",
    "K06bsu030_u:815": " tadyathā ānanda rājā cakravartī bahuratnakośasaṃnicayaḥ /",
    "K06bsu030_u:816": " bahavaścāsya putrā bhaveyurjātimanto mātṛśuddhāḥ /",
    "K06bsu030_u:817": " tān sarvānānayitvā ratnagañjaṃ samaṃ saṃvibhajedanuprayacchet,",
    "K06bsu030_u:818": " na ca kaṃcitputraṃ vañcayet /",
    "K06bsu030_u:819": " te khalu evaṃ saṃvibhaktāstasya rājñaścakravartino 'ntike bhūyasyā mātrayā adhikaṃ prema ca prasādaṃ ca saṃjanayeyuḥ,",
    "K06bsu030_u:820": " samānārthatāṃ ca rājñaścakravartinaḥ ātmasu saṃjānīran /",
    "K06bsu030_u:821": " (Vaidya 14) evameva ānanda tathāgato 'pi dharmarājā dharmasvāmī svayaṃbhūrimān putrān saṃnipātya imaṃ dharmaratnagañjaṃ saṃvibhajati ebhyaḥ",
    "K06bsu030_u:822": " na kaṃcidvañcayati,",
    "K06bsu030_u:823": " te mamāntike bhūyasyā mātrayā prema ca prasādaṃ ca gauravaṃ cotpādayanti,",
    "K06bsu030_u:824": " samānārthatāyāṃ ca buddhavaṃśasyānucchedāya tiṣṭhanti //",
    "K06bsu030_u:825": " na śakyamānanda anyaiḥ sattvairidaṃ dharmaratnaṃ hīnādhimuktikairadhimānikairdṛṣṭicaritairnimittacaritairupalambhadṛṣṭicaritairasmimānahatai",
    "K06bsu030_u:826": " rāgadveṣamohābhibhūtairutpathaprayātaiḥ /",
    "K06bsu030_u:827": " na hi ānanda hīnādhimuktikānāṃ sattvānāṃ cakravartidhanaṃ rocate /",
    "K06bsu030_u:828": " ye eva ānanda cakravartiputrā bhavanti,",
    "K06bsu030_u:829": " teṣāmeva cakravartidhanaṃ rocate /",
    "K06bsu030_u:830": " kimānanda daridrasattvānāṃ cakraratnena vā hastiratnena vā aśvaratnena vā maṇiratnena vā strīratnena vā gṛhapatiratnena vā pariṇāyakaratnena vā udārairvā vastraiḥ,",
    "K06bsu030_u:831": " udārairvā suvarṇamuktāvaiḍūryaśaṅkhaśilāpravālajātarūparajataistaiḥ prayojanam,",
    "K06bsu030_u:832": " yāni labdhvāpi prītā na śaknuvanti paribhoktum /",
    "K06bsu030_u:833": " samarghaṃ vā vikrīṇanti,",
    "K06bsu030_u:834": " akauśalyācca ujjhanti /",
    "K06bsu030_u:835": " tatkasmāt? na hi te ratnakovidāḥ /",
    "K06bsu030_u:836": " nāpyānanda daridrasattvā ratnānyapi prajānanti - asya ratnasyedaṃ nāmeti /",
    "K06bsu030_u:837": " evameva ānanda ye tathāgatasya putrā dṛṣṭasatyā bodhisattvāśca mahāsattvāḥ,",
    "K06bsu030_u:838": " te khalvasya dharmaratnakośasya pratyeṣakāḥ /",
    "K06bsu030_u:839": " tebhyaścedaṃ dharmaratnamanupalambhaśūnyatāpratisaṃyuktaṃ buddhadharmapratisaṃyuktaṃrocate kṣamate ca /",
    "K06bsu030_u:840": " te eva anena kāryaṃ kurvanti /",
    "K06bsu030_u:841": " kimānanda daridrasattvāḥ śrutavihīnāḥ śrutavipratipannā bālā acakṣuṣmantaḥ anena dharmaratnakośena kariṣyanti?",
    "K06bsu030_u:842": " labdhvā cojjhiṣyanti anyebhyo 'pi vā dātavyaṃ maṃsyante /",
    "K06bsu030_u:843": " na hi ānanda caṇḍālā vā pukkasā vā veṇukārā vā,",
    "K06bsu030_u:844": " ye vā kecidanye daridrajīvinaḥ sattvāḥ udāraṃ ratnaṃ labdhvā svayaṃ paribhuñjate /",
    "K06bsu030_u:845": " te samardhaṃ vā vikrīṇanti ujjhanti vā /",
    "K06bsu030_u:846": " daridrasattvā ityānanda sarvatīrthyakarāṇāmetadadhivacanam,",
    "K06bsu030_u:847": " ye cānyatīrthikāḥ śrāvakāḥ /",
    "K06bsu030_u:848": " daridrasattvā ityānanda sarvabālapṛthagjanānāmetadadhivacanaṃ dṛṣṭipaṅkanimagnānāmaupalambhikānāṃ bandhābhiniviṣṭānāṃ nimittacaritānāmutpathaprayātānām,",
    "K06bsu030_u:849": " ye khalu ānanda idaṃ dharmaratnaṃ labdhvā na śaknuvanti paribhoktum,",
    "K06bsu030_u:850": " ujjhanti vā,",
    "K06bsu030_u:851": " mudhā vā anyebhyaḥ prayacchanti /",
    "K06bsu030_u:852": " ye punarānanda dharmaratnaṃ prāpnuvanti buddhaputrā buddhagocaracāriṇastathāgatavaṃśānucchedasthitāḥ,",
    "K06bsu030_u:853": " te khalvimaṃ (daṃ?)",
    "K06bsu030_u:854": " dharmaratnaṃ paribhuñjate /",
    "K06bsu030_u:855": " te labdhvā ca na vipraṇāśayanti,",
    "K06bsu030_u:856": " ratnasaṃjñinaścātra bhavanti /",
    "K06bsu030_u:857": " na hi ānanda śṛgālaḥ siṃhanādaṃ paribhuṅkte /",
    "K06bsu030_u:858": " ye punarānanda siṃhapotakā bhavanti mahāsiṃhenotpāditāḥ,",
    "K06bsu030_u:859": " te taṃ mahāsiṃhanādaṃ paribhuñjate /",
    "K06bsu030_u:860": " evameva ānanda śṛgālopamāḥ sarvabālapṛthagjanā mithyādṛṣṭayaḥ /",
    "K06bsu030_u:861": " te na samarthā tathāgatamahāsiṃhanādaṃ paribhoktum,",
    "K06bsu030_u:862": " mahāsiṃhasya samyaksaṃbuddhasya dharmam /",
    "K06bsu030_u:863": " ye punarānanda samyaksaṃbuddhasya potakāḥ mahābuddhasiṃhena svayaṃ bhuñjānenotpāditāḥ,",
    "K06bsu030_u:864": " te imaṃ samyaksaṃbuddhamahāsiṃhanādaṃ paribhuñjate,",
    "K06bsu030_u:865": " paribhokṣyante iti //",
    "K06bsu030_u:866": " (Vaidya 15)",
    "K06bsu030_u:867": " atha khalvāyuṣmān śāradvatīputro bhagavantametadavocat - āścaryaṃ bhagavan yāvatpariśuddheyaṃ tathāgatasya parṣat saṃnipatitā /",
    "K06bsu030_u:868": " paramāścaryaṃ bhagavan pariśuddheyaṃ tathāgatasya parṣat,",
    "K06bsu030_u:869": " svayaṃbhūparṣadanavamṛdyaparṣad vajropamaparṣad acalākampyākṣobhyaparṣadiyaṃ bhagavan /",
    "K06bsu030_u:870": " evamukte bhagavānāyuṣmantaṃ śāradvatīputrametadavocat - guṇāṃstvaṃ śāradvatīputra parṣadaḥ parikīrtayasi /",
    "K06bsu030_u:871": " āha - na hyasyā bhagavan parṣado mayā śakyā guṇāḥ parikīrtayitum /",
    "K06bsu030_u:872": " tatkasmāddhetoḥ?",
    "K06bsu030_u:873": " sumerukalpeyaṃ bhagavan parṣadanantaguṇasamanvāgatā /",
    "K06bsu030_u:874": " bhagavānāha - evameva śāradvatīputra anantaguṇasamanvāgateyaṃ parṣat /",
    "K06bsu030_u:875": " na hyasyāḥ parṣado guṇānāmantaḥ śakyo 'dhigantuṃ samyaksaṃbuddhairapi,",
    "K06bsu030_u:876": " prāgeva anyaiḥ satvaiḥ /",
    "K06bsu030_u:877": " neyaṃ śāradvatīputra parṣattathāgatena saṃnipatitā,",
    "K06bsu030_u:878": " nāpyasyāṃ tathāgatasya kiṃcidautsukyamāsīdvā /",
    "K06bsu030_u:879": " svenaiva kuśalamūlena iyaṃ mama nāmadheyaṃ śrutvā parṣat saṃnipatitā /",
    "K06bsu030_u:880": " nāsyāṃ parṣadi tathāgatena kaścidvyāpārito nāpyadhīṣṭaḥ /",
    "K06bsu030_u:881": " svenaiva kuśalamūlenaite saṃcoditāḥ yadasyāṃ parṣadyāgatāḥ /",
    "K06bsu030_u:882": " dharmataiṣā /",
    "K06bsu030_u:883": " avaśyaṃ hi evaṃrūpāyāṃ dharmadeśanāyāmevaṃrūpāṇāṃ mahāsattvānāṃ saṃnipāto bhavati /",
    "K06bsu030_u:884": " ye 'pyanye śāradvatīputra buddhā bhagavantaḥ imaṃ sarvasaṃśayocchedanaṃ bodhisattvapiṭakaṃ saṃprakāśayiṣyanti,",
    "K06bsu030_u:885": " teṣāmapyevaṃrūpaḥ parṣatsaṃnipāto bhaviṣyati,",
    "K06bsu030_u:886": " evaṃrūpameva parṣanmaṇḍalamavaśyaṃ bhāvanīyamasyāṃ dharmadeśanāyām /",
    "K06bsu030_u:887": " eṣā dharmateti //",
    "K06bsu030_u:888": " āryaprajñāpāramitāyāmānandaparivarto nāma dvitīyaḥ //",
    "K06bsu030_u:889": " START Svp 3",
    "K06bsu030_u:890": " (Vaidya 16)",
    "K06bsu030_u:891": " 3 tathatāparivartastṛtīyaḥ /",
    "K06bsu030_u:892": " atha khalu bhagavān suvikrāntavikrāmiṇaṃ bodhisattvaṃ mahāsattvamāmantrayate sma - prajñāpāramitā prajñāpāramiteti suvikrāntavikrāmin katamā bodhisattvasya prajñāpāramitā?",
    "K06bsu030_u:893": " yā pāramitā sarvadharmāṇām,",
    "K06bsu030_u:894": " na sā śakyā nirdeṣṭum /",
    "K06bsu030_u:895": " yathā punaryuṣmākamājānanā bhaviṣyati,",
    "K06bsu030_u:896": " tathā nirdekṣyāmi,",
    "K06bsu030_u:897": " yathā prajñāpāramitāyāṃ vyavahārapadānyāgamiṣyanti /",
    "K06bsu030_u:898": " na rūpaṃ prajñāpāramitā /",
    "K06bsu030_u:899": " peyālam /",
    "K06bsu030_u:900": " evaṃ na vedanā,",
    "K06bsu030_u:901": " na saṃjñā,",
    "K06bsu030_u:902": " na saṃskārāḥ,",
    "K06bsu030_u:903": " na vijñānaṃ prajñāpāramitā /",
    "K06bsu030_u:904": " nāpyanyatra rūpātprajñāpāramitā,",
    "K06bsu030_u:905": " yāvat nānyatra vijñānātprajñāpāramitā /",
    "K06bsu030_u:906": " tatkasmāddhetoḥ?",
    "K06bsu030_u:907": " yaddhi suvikrāntavikrāmin rūpasya pāram,",
    "K06bsu030_u:908": " na tadrūpam /",
    "K06bsu030_u:909": " peyālam /",
    "K06bsu030_u:910": " evaṃ yadvedanāyāḥ saṃjñāyāḥ saṃskārāṇām,",
    "K06bsu030_u:911": " yadvijñānasya pāram,",
    "K06bsu030_u:912": " na tadvijñānam /",
    "K06bsu030_u:913": " yathā va rūpasya pāram,",
    "K06bsu030_u:914": " tathā rūpam /",
    "K06bsu030_u:915": " evaṃ yathā vedanāyāḥ saṃjñāyāḥ saṃskārāṇām,",
    "K06bsu030_u:916": " yathā ca vijñānasya pāram,",
    "K06bsu030_u:917": " tathā vijñānam /",
    "K06bsu030_u:918": " yathā ca vijñānasya pāram,",
    "K06bsu030_u:919": " tathā sarvadharmāṇāṃ pāram /",
    "K06bsu030_u:920": " yacca sarvadharmāṇāṃ pāram,",
    "K06bsu030_u:921": " na te sarvadharmāḥ /",
    "K06bsu030_u:922": " yathā ca sarvadharmāṇāṃ pāram,",
    "K06bsu030_u:923": " tathā sarvadharmāḥ /",
    "K06bsu030_u:924": " tatra suvikrāntavikrāmin “yadrūpasya pāraṃ na tadrūpam” iti rūpavisaṃyogo hyeṣa nirdiṣṭaḥ /",
    "K06bsu030_u:925": " “yathā rūpasya pāraṃ tathā rūpam” iti rūpasvabhāvanirdeśo hyeṣa nirdiṣṭaḥ /",
    "K06bsu030_u:926": " rūpayathāvattaiṣā nirdiṣṭā,",
    "K06bsu030_u:927": " rūpaprakṛtireṣā nirdiṣṭā,",
    "K06bsu030_u:928": " rūpānupalabdhireṣā nirdiṣṭā /",
    "K06bsu030_u:929": " evaṃ vedanā saṃjñā saṃskārāḥ /",
    "K06bsu030_u:930": " “yadvijñānasya pāraṃ na tadvijñānam” iti vijñānavisaṃyogo hyeṣa nirdiṣṭaḥ /",
    "K06bsu030_u:931": " “yathā vijñānasya pāraṃ tathā vijñānam” iti vijñānasvabhāvanirdeśa eṣa nirdiṣṭaḥ,",
    "K06bsu030_u:932": " vijñānayathāvattā vijñānaprakṛtirvijñānānupalabdhireṣā nirdiṣṭā /",
    "K06bsu030_u:933": " “yacca sarvadharmāṇāṃ pāraṃ na te sarvadharmāḥ” iti sarvadharmāṇāmeṣa visaṃyogo nirdiṣṭaḥ /",
    "K06bsu030_u:934": " “yathā ca sarvadharmāṇāṃ pāraṃ tathā sarvadharmāḥ” iti sarvadharmasvabhāvanirdeśa eṣa nirdiṣṭaḥ,",
    "K06bsu030_u:935": " sarvadharmayathāvattā sarvadharmaprakṛtiḥ sarvadharmānupalabdhireṣā nirdiṣṭā /",
    "K06bsu030_u:936": " yathā ca sarvadharmayathāvattā sarvadharmaprakṛtiḥ sarvadharmānupalabdhiḥ,",
    "K06bsu030_u:937": " tathā prajñāpāramitā //",
    "K06bsu030_u:938": " na hi suvikrāntavikrāmin prajñāpāramitā rūpaniśritā,",
    "K06bsu030_u:939": " na vedanāniśritā,",
    "K06bsu030_u:940": " na saṃjñāniśritā,",
    "K06bsu030_u:941": " na saṃskāraniśritā,",
    "K06bsu030_u:942": " na vijñānaniśritā /",
    "K06bsu030_u:943": " nāpi prajñāpāramitā rūpasyādhyātmaṃ vā bahirdhā vā ubhayamantareṇa vā viprakṛṣṭā sthitā /",
    "K06bsu030_u:944": " na vedanāyā na saṃjñāyā na saṃskārāṇām /",
    "K06bsu030_u:945": " na vijñānasyādhyātmaṃ vā bahirdhā vā ubhayamantareṇa vā viprakṛṣṭā sthitā //",
    "K06bsu030_u:946": " na hi suvikrāntavikrāmin rūpasaṃyuktā prajñāpāramitā,",
    "K06bsu030_u:947": " nāpi rūpavisaṃyuktā /",
    "K06bsu030_u:948": " na vedanāsaṃyuktā na saṃskārasaṃyuktā,",
    "K06bsu030_u:949": " na vijñānasaṃyuktā prajñāpāramitā /",
    "K06bsu030_u:950": " nāpi vijñānavisaṃyuktā prajñāpāramitā /",
    "K06bsu030_u:951": " na hi suvikrāntavikrāmin prajñāpāramitā kenaciddharmeṇa saṃyuktā vā visaṃyuktā vā //",
    "K06bsu030_u:952": " yā punā rūpasya tathatā avitathatā ananyatathatā yathāvattathatā,",
    "K06bsu030_u:953": " iyaṃ prajñāpāramitā /",
    "K06bsu030_u:954": " evaṃ yā vedanāsaṃjñāsaṃskāravijñānatathatā avitathathā ananyatathatā yathāvattathātā,",
    "K06bsu030_u:955": " sā prajñāpāramitā //",
    "K06bsu030_u:956": " (Vaidya 17)",
    "K06bsu030_u:957": " rūpamiti suvikrāntavikrāmin rūpāpagatametat /",
    "K06bsu030_u:958": " tatkasmāddhetoḥ?",
    "K06bsu030_u:959": " na hi rūpe rūpaṃ saṃvidyate /",
    "K06bsu030_u:960": " yā ca asaṃvidyamānatā,",
    "K06bsu030_u:961": " seyaṃ prajñāpāramitā /",
    "K06bsu030_u:962": " evaṃ vedanā saṃjñā saṃskārāḥ /",
    "K06bsu030_u:963": " vijñānamiti suvikrāntavikrāmin vijñānāpagatametat /",
    "K06bsu030_u:964": " tatkasmāddhetoḥ?",
    "K06bsu030_u:965": " na hi vijñāne vijñānaṃ saṃvidyate /",
    "K06bsu030_u:966": " yā ca asaṃvidyamānatā,",
    "K06bsu030_u:967": " seyaṃ prajñāpāramitā //",
    "K06bsu030_u:968": " rūpasvabhāvāpagataṃ hi suvikrāntavikrāmin rūpam /",
    "K06bsu030_u:969": " evaṃ vedanā saṃjñā saṃskārāḥ /",
    "K06bsu030_u:970": " vijñānasvabhāvāpagataṃ hi vijñānam /",
    "K06bsu030_u:971": " yā ca apagatasvabhāvatā,",
    "K06bsu030_u:972": " iyaṃ prajñāpāramitā /",
    "K06bsu030_u:973": " rūpāsvabhāvaṃ hi rūpam /",
    "K06bsu030_u:974": " evaṃ vedanā saṃjñā saṃskārāḥ /",
    "K06bsu030_u:975": " vijñānāsvabhāvaṃ hi vijñānam /",
    "K06bsu030_u:976": " yā ca asvabhāvatā,",
    "K06bsu030_u:977": " iyaṃ prajñāpāramitā //",
    "K06bsu030_u:978": " na hi suvikrāntavikrāmin rūpasya rūpaṃ gocaraḥ /",
    "K06bsu030_u:979": " na vedanā na saṃjñā na saṃskārāḥ /",
    "K06bsu030_u:980": " na vijñānasya vijñānaṃ gocaraḥ /",
    "K06bsu030_u:981": " agocara iti suvikrāntavikrāmin na rūpaṃ rūpaṃ saṃjānīte vā paśyati vā /",
    "K06bsu030_u:982": " yā ca rūpasya ajānanā apaśyanā,",
    "K06bsu030_u:983": " iyaṃ prajñāpāramitā /",
    "K06bsu030_u:984": " na hi suvikrāntavikrāmin vedanā saṃjñā saṃskārāḥ na vijñānaṃ (vijñānaṃ)",
    "K06bsu030_u:985": " saṃjānīte vā paśyati vā /",
    "K06bsu030_u:986": " yā ca vijñānasya ajānanā apaśyanā,",
    "K06bsu030_u:987": " iyaṃ prajñāpāramitā //",
    "K06bsu030_u:988": " na hi suvikrāntavikrāmin rūpaṃ rūpasvabhāvaṃ jahāti /",
    "K06bsu030_u:989": " na vedanā, na saṃjñā,",
    "K06bsu030_u:990": " na saṃskārāḥ /",
    "K06bsu030_u:991": " na vijñānaṃ vijñānasvabhāvaṃ jahāti /",
    "K06bsu030_u:992": " yā ca asvabhāvaparijñā,",
    "K06bsu030_u:993": " iyamucyate prajñāpāramitā /",
    "K06bsu030_u:994": " na hi suvikrāntavikrāmin rūpaṃ rūpaṃ saṃyojayati na visaṃyojayati /",
    "K06bsu030_u:995": " yā ca rūpavedanāsaṃjñāsaṃskāravijñānā(nā)",
    "K06bsu030_u:996": " masaṃyojanā,",
    "K06bsu030_u:997": " avisaṃyojanā,",
    "K06bsu030_u:998": " iyaṃ prajñāpāramitā //",
    "K06bsu030_u:999": " na hi suvikrāntavikrāmin rūpaṃ hīyate vā vardhate vā /",
    "K06bsu030_u:1000": " evaṃ vedanā saṃjñā saṃskārāḥ /",
    "K06bsu030_u:1001": " na vijñānaṃ hīyate vā vardhate vā /",
    "K06bsu030_u:1002": " yā ca rūpavedanāsaṃjñāsaṃskāravijñānānāmahāniravṛddhiḥ,",
    "K06bsu030_u:1003": " iyaṃ sā prajñāpāramitā //",
    "K06bsu030_u:1004": " na hi suvikrāntavikrāmin rūpaṃ saṃkliśyate vā vyavadāyate vā /",
    "K06bsu030_u:1005": " evaṃ vedanā saṃjñā saṃskārāḥ /",
    "K06bsu030_u:1006": " na vijñānaṃ saṃkliśyate vā vyavadāyate vā /",
    "K06bsu030_u:1007": " yā ca rūpavedanāsaṃjñāsaṃskāravijñānānāmasaṃkleśatā avyavadānatā,",
    "K06bsu030_u:1008": " iyamucyate prajñāpāramitā //",
    "K06bsu030_u:1009": " na hi suvikrāntavikrāmin rūpaṃ viśuddhadharmi nāviśuddhadharmi /",
    "K06bsu030_u:1010": " evaṃ na vedanā na saṃjñā na saṃskārāḥ /",
    "K06bsu030_u:1011": " na vijñānaṃ viśuddhadharmi nāviśuddhadharmi /",
    "K06bsu030_u:1012": " yā ca rūpavedanāsaṃjñāsaṃskāravijñānānāṃ na viśuddhadharmatā nāviśuddhadharmatā,",
    "K06bsu030_u:1013": " iyaṃ prajñāpāramitā //",
    "K06bsu030_u:1014": " na hi suvikrāntavikrāmin rūpaṃ saṃkrāmati vā avakrāmati vā /",
    "K06bsu030_u:1015": " evaṃ vedanā saṃjñā saṃskārāḥ /",
    "K06bsu030_u:1016": " na vijñānaṃ saṃkrāmati vā avakrāmati vā /",
    "K06bsu030_u:1017": " yā ca rūpavedanāsaṃskāravijñānānāmasaṃkrāntiranavakrāntiḥ,",
    "K06bsu030_u:1018": " iyaṃ prajñāpāramitā //",
    "K06bsu030_u:1019": " (Vaidya 18)",
    "K06bsu030_u:1020": " na hi suvikrāntavikrāmin rūpaṃ saṃyujyate vā visaṃyujyate vā /",
    "K06bsu030_u:1021": " evaṃ vedanā saṃjñā saṃskārāḥ /",
    "K06bsu030_u:1022": " na vijñānaṃ saṃyujyate vā visaṃyujyate vā /",
    "K06bsu030_u:1023": " yaśca rūpavedanāsaṃjñāsaṃskāravijñānānāmasaṃyogo 'visaṃyogaḥ,",
    "K06bsu030_u:1024": " iyaṃ sā prajñāpāramitā //",
    "K06bsu030_u:1025": " na hi suvikrāntavikrāmin rūpaṃ cyavate vā upapadyate vā /",
    "K06bsu030_u:1026": " evaṃ vedanā saṃjñā saṃskārāḥ /",
    "K06bsu030_u:1027": " na vijñānaṃ cyavate vā upapadyate vā /",
    "K06bsu030_u:1028": " yā ca rūpavedanāsaṃjñāsaṃskāravijñānānāmacyutiranupapattiḥ,",
    "K06bsu030_u:1029": " iyaṃ prajñāpāramitā //",
    "K06bsu030_u:1030": " na hi suvikrāntavikrāmin rūpaṃ jāyate vā mriyate vā /",
    "K06bsu030_u:1031": " evaṃ vedanā saṃjñā saṃskārāḥ /",
    "K06bsu030_u:1032": " na vijñāna jāyate vā mriyate vā /",
    "K06bsu030_u:1033": " yā ca rūpavedanāsaṃjñāsaṃskāravedanāvijñānānāmajātiramaraṇam,",
    "K06bsu030_u:1034": " iyaṃ prajñāpāramitā //",
    "K06bsu030_u:1035": " na hi suvikrāntavikrāmin rūpaṃ saṃsarati vā saṃsaraṇadharmi vā /",
    "K06bsu030_u:1036": " evaṃ na vedanā na saṃjñā na saṃskārāḥ /",
    "K06bsu030_u:1037": " na vijñānaṃ saṃsarati vā saṃsaraṇadharmi vā /",
    "K06bsu030_u:1038": " yā ca rūpavedanāsaṃjñāsaṃskāravijñānānāmasaṃsaraṇatā asaṃsaraṇadharmatā,",
    "K06bsu030_u:1039": " iyaṃ prajñāpāramitā //",
    "K06bsu030_u:1040": " na hi suvikrāntavikrāmin rūpaṃ kṣīyate vā kṣayadharmi vā /",
    "K06bsu030_u:1041": " evaṃ na vedanā na saṃjñā na saṃskārāḥ /",
    "K06bsu030_u:1042": " na vijñānaṃ kṣīyate vā kṣayadharmi vā /",
    "K06bsu030_u:1043": " yā ca rūpavedanāsaṃjñāsaṃskāravijñānānāmakṣayatā akṣayadharmatā,",
    "K06bsu030_u:1044": " iyaṃ prajñāpāramitā //",
    "K06bsu030_u:1045": " na hi suvikrāntavikrāmin rūpaṃ samudayadharmi na nirodhadharmi /",
    "K06bsu030_u:1046": " evaṃ vedanā saṃjñā saṃskārāḥ /",
    "K06bsu030_u:1047": " na vijñānaṃ samudayadharmi na nirodhadharmi /",
    "K06bsu030_u:1048": " yā ca rūpavedanāsaṃskāravijñānānāmasamudayadharmatā anirodhadharmatā,",
    "K06bsu030_u:1049": " iyaṃ prajñāpāramitā //",
    "K06bsu030_u:1050": " na hi suvikrāntavikrāmin rūpamutpādadharmi vā vyayadharmi vā /",
    "K06bsu030_u:1051": " evaṃ vedanā saṃjñā saṃskārāḥ /",
    "K06bsu030_u:1052": " na vijñānamutpādadharmi vā vyayadharmi vā /",
    "K06bsu030_u:1053": " yā ca rūpavedanāsaṃjñāsaṃskāravijñānānāmanutpādadharmatā avyayadharmatā,",
    "K06bsu030_u:1054": " iyaṃ prajñāpāramitā //",
    "K06bsu030_u:1055": " na hi suvikrāntavikrāmin rūpaṃ vipariṇāmadharmi na avipariṇāmadharmi /",
    "K06bsu030_u:1056": " evaṃ vedanā saṃjñā saṃskārāḥ /",
    "K06bsu030_u:1057": " na vijñānaṃ vipariṇāmadharmi na avipariṇāmadharmi /",
    "K06bsu030_u:1058": " yā ca rūpavedanāsaṃjñāsaṃskāravijñānānāṃ na vipariṇāmadharmatā na avipariṇāmadharmatā,",
    "K06bsu030_u:1059": " iyaṃ prajñāpāramitā //",
    "K06bsu030_u:1060": " na hi suvikrāntavikrāmin rūpaṃ nityaṃ vā anityaṃ vā /",
    "K06bsu030_u:1061": " evaṃ vedanā saṃjñā saṃskārāḥ /",
    "K06bsu030_u:1062": " na vijñānaṃ nityaṃ vā anityaṃ vā /",
    "K06bsu030_u:1063": " yā ca rūpavedanāsaṃjñāsaṃskāravijñānānāṃ na nityatā nāpyanityatā,",
    "K06bsu030_u:1064": " iyaṃ prajñāpāramitā //",
    "K06bsu030_u:1065": " na hi suvikrāntavikrāmin rūpaṃ sukhaṃ vā duḥkhaṃ vā /",
    "K06bsu030_u:1066": " evaṃ vedanā saṃjñā saṃskārāḥ /",
    "K06bsu030_u:1067": " na vijñānaṃ sukhaṃ vā duḥkhaṃ vā /",
    "K06bsu030_u:1068": " yā ca rūpavedanāsaṃjñāsaṃskāravijñānānāṃ nāpi sukhatā nāpyasukhatā,",
    "K06bsu030_u:1069": " iyaṃ prajñāpāramitā //",
    "K06bsu030_u:1070": " na hi suvikrāntavikrāmin rūpamātmā vā anātmā vā /",
    "K06bsu030_u:1071": " evaṃ vedanā saṃjñā saṃskārāḥ /",
    "K06bsu030_u:1072": " na vijñānamātmā vā anātmā vā /",
    "K06bsu030_u:1073": " yā ca rūpavedanāsaṃjñāsaṃskāravijñānānāṃ nāpyātmatā nāpyanātmatā,",
    "K06bsu030_u:1074": " iyaṃ prajñāpāramitā //",
    "K06bsu030_u:1075": " (Vaidya 19)",
    "K06bsu030_u:1076": " na hi suvikrāntavikrāmin rūpaṃ rāgadharmi vā virāgadharmi vā /",
    "K06bsu030_u:1077": " evaṃ vedanā saṃjñā saṃskārāḥ /",
    "K06bsu030_u:1078": " na vijñānaṃ rāgadharmi vā virāgadharmi vā /",
    "K06bsu030_u:1079": " yā ca rūpavedanāsaṃjñāsaṃskāravijñānānāṃ na rāgadharmatā nāpi virāgadharmatā,",
    "K06bsu030_u:1080": " iyaṃ prajñāpāramitā //",
    "K06bsu030_u:1081": " na hi suvikrāntavikrāmin rūpaṃ dveṣadharmi vā adveṣadharmi vā /",
    "K06bsu030_u:1082": " evaṃ vedanā saṃjñā saṃskārāḥ /",
    "K06bsu030_u:1083": " na vijñānaṃ dveṣadharmi vā adveṣadharmi vā /",
    "K06bsu030_u:1084": " yā ca rūpavedanāsaṃjñāsaṃskāravijñānānāṃ na dveṣadharmatā nāpi vigatadveṣadharmatā,",
    "K06bsu030_u:1085": " iyaṃ prajñāpāramitā //",
    "K06bsu030_u:1086": " na hi suvikrāntavikrāmin rūpaṃ mohadharmi vā vigatamohadharmi vā /",
    "K06bsu030_u:1087": " evaṃ vedanā saṃjñā saṃskārāḥ /",
    "K06bsu030_u:1088": " na vijñānaṃ mohadharmi vā vigatamohadharmi vā /",
    "K06bsu030_u:1089": " yā ca rūpavedanāsaṃjñāsaṃskāravijñānānāṃ na mohadharmatā nāpi vigatamohadharmatā,",
    "K06bsu030_u:1090": " iyaṃ prajñāpāramitā //",
    "K06bsu030_u:1091": " na hi suvikrāntavikrāmin rūpasya kaścitkartā vā kārayitā vā /",
    "K06bsu030_u:1092": " evaṃ vedanāsaṃjñāsaṃskārāṇām /",
    "K06bsu030_u:1093": " na vijñānasya kaścitkartā vā kārayitā vā /",
    "K06bsu030_u:1094": " yā ca rūpavedanāsaṃjñāsaṃskāravijñānānāmakartṛtā akārayitṛtā,",
    "K06bsu030_u:1095": " iyaṃ prajñāpāramitā //",
    "K06bsu030_u:1096": " na hi suvikrāntavikrāmin rūpasya kaścidutthāpako vā samutthāpako vā /",
    "K06bsu030_u:1097": " evaṃ na vedanāyā na saṃjñāyā na saṃskārāṇām /",
    "K06bsu030_u:1098": " na vijñānasya kaścidutthāpako vā samutthāpako vā /",
    "K06bsu030_u:1099": " yā ca rūpavedanāsaṃjñāsaṃskāravijñānānāṃ notthāpanā va samutthāpanā,",
    "K06bsu030_u:1100": " iyaṃ prajñāpāramitā //",
    "K06bsu030_u:1101": " na hi suvikrāntavikrāmin rūpasya kaścijjñātā vā jñāpako vā /",
    "K06bsu030_u:1102": " evaṃ na vedanāsaṃjñāsaṃskārāṇām /",
    "K06bsu030_u:1103": " na vijñānasya kaścijjñātā vā jñāpako vā /",
    "K06bsu030_u:1104": " yā ca rūpavedanāsaṃjñāsaṃskāravijñānānāmajñātṛtā ajñāpakatā,",
    "K06bsu030_u:1105": " iyaṃ prajñāpāramitā //",
    "K06bsu030_u:1106": " na hi suvikrāntavikrāmin rūpasya kaścidvedako vā vedayitā vā /",
    "K06bsu030_u:1107": " evaṃ na vedanāsaṃjñāsaṃskārāṇām /",
    "K06bsu030_u:1108": " na vijñānasya kaścidvedako vā vedayitā vā /",
    "K06bsu030_u:1109": " yā ca rūpavedanāsaṃjñāsaṃskāravijñānānāmavettṛtā avedanatā,",
    "K06bsu030_u:1110": " iyaṃ prajñāpāramitā //",
    "K06bsu030_u:1111": " na hi suvikrāntavikrāmin rūpasya kaścijjānako vā paśyako vā /",
    "K06bsu030_u:1112": " evaṃ na vedanāyā na saṃjñāyā na saṃskārāṇām /",
    "K06bsu030_u:1113": " na vijñānasya kaścijjānako vā paśyako vā /",
    "K06bsu030_u:1114": " yā ca rūpavedanāsaṃjñāsaṃskāravijñānānāmajānanāṃ apaśyanā,",
    "K06bsu030_u:1115": " iyaṃ prajñāpāramitā //",
    "K06bsu030_u:1116": " na hi suvikrāntavikrāmin rūpasyocchedatā vā śāśvatatā vā /",
    "K06bsu030_u:1117": " evaṃ na vedanāyā na saṃjñāyā na saṃskārāṇām /",
    "K06bsu030_u:1118": " na vijñānasyocchedatā vā śāśvatatā vā /",
    "K06bsu030_u:1119": " yā ca rūpavedanāsaṃjñāsaṃskāravijñānānāmanucchedatā aśāśvatatā,",
    "K06bsu030_u:1120": " iyaṃ prajñāpāramitā //",
    "K06bsu030_u:1121": " na hi suvikrāntavikrāmin rūpasya anto vā ananto vā /",
    "K06bsu030_u:1122": " evaṃ na vedanāyā na saṃjñāyā na saṃskārāṇām /",
    "K06bsu030_u:1123": " na vijñānasya anto(vā) ananto vā /",
    "K06bsu030_u:1124": " yā ca rūpavedanāsaṃjñāsaṃskāravijñānānāmantatā nāpyanantatā,",
    "K06bsu030_u:1125": " iyaṃ prajñāpāramitā //",
    "K06bsu030_u:1126": " na hi suvikrāntavikrāmin rūpaṃ dṛṣṭigataṃ na dṛṣṭigataprahāṇam /",
    "K06bsu030_u:1127": " evaṃ na vedanāsaṃjñāsaṃskārāḥ /",
    "K06bsu030_u:1128": " na vijñānaṃ dṛṣṭigataṃ na dṛṣṭigataprahāṇam /",
    "K06bsu030_u:1129": " yacca rūpavedanāsaṃjñāsaṃskāravijñānānāṃ na dṛṣṭigataṃ na dṛṣṭigataprahāṇam,",
    "K06bsu030_u:1130": " iyaṃ prajñāpāramitā //",
    "K06bsu030_u:1131": " (Vaidya 20)",
    "K06bsu030_u:1132": " na hi suvikrāntavikrāmin rūpaṃ tṛṣṇā na tṛṣṇāprahāṇam /",
    "K06bsu030_u:1133": " evaṃ na vedanā na saṃjñā na saṃskārāḥ /",
    "K06bsu030_u:1134": " na vijñānaṃ tṛṣṇā na tṛṣṇāprahāṇam /",
    "K06bsu030_u:1135": " yā ca rūpavedanāsaṃjñāsaṃskāravijñānānāṃ na tṛṣṇā na tṛṣṇāprahāṇatā,",
    "K06bsu030_u:1136": " iyaṃ prajñāpāramitā //",
    "K06bsu030_u:1137": " na hi suvikrāntavikrāmin rūpaṃ kuśalaṃ vā akuśalaṃ vā /",
    "K06bsu030_u:1138": " evaṃ na vedanā saṃjñā saṃskārāḥ /",
    "K06bsu030_u:1139": " na vijñānaṃ kuśalaṃ vā akuśalaṃ vā /",
    "K06bsu030_u:1140": " yā ca rūpavedanāsaṃjñāsaṃskāravijñānānāṃ na kuśalatā nākuśalatā,",
    "K06bsu030_u:1141": " iyaṃ prajñāpāramitā //",
    "K06bsu030_u:1142": " na hi suvikrāntavikrāmin rūpasya gamanaṃ vā āgamanaṃ vā prajñāyate /",
    "K06bsu030_u:1143": " evaṃ na vedanāyā na saṃjñāyā na saṃskārāṇām /",
    "K06bsu030_u:1144": " na vijñānasya gamanaṃ vā āgamanaṃ vā prajñāyate /",
    "K06bsu030_u:1145": " yatra ca rūpavedanāsaṃjñāsaṃskāravijñānānāṃ na gatirnāgatiḥ prajñāyate,",
    "K06bsu030_u:1146": " iyaṃ prajñāpāramitā //",
    "K06bsu030_u:1147": " na hi suvikrāntavikrāmin rūpavedanāsaṃjñāsaṃskāravijñānānāṃ sthitirvā asthitirvā /",
    "K06bsu030_u:1148": " yā ca rūpavedanāsaṃjñāsaṃskāravedanānāṃ na sthitirnāpyasthitiḥ,",
    "K06bsu030_u:1149": " iyaṃ prajñāpāramitā //",
    "K06bsu030_u:1150": " na hi suvikrāntavikrāmin rūpavedanāsaṃjñāsaṃskāravijñānānāmāraṃ vā pāraṃ vā /",
    "K06bsu030_u:1151": " yā ca rūpavedanāsaṃjñāsaṃskāravijñānānāṃ nāpyāratā na pāratā,",
    "K06bsu030_u:1152": " iyaṃ prajñāpāramitā //",
    "K06bsu030_u:1153": " na hi suvikrāntavikrāmin rūpavedanāsaṃjñāsaṃskāravijñānāni śīlaṃ vā dauḥśīlyaṃ vā /",
    "K06bsu030_u:1154": " yā ca rūpavedanāsaṃjñāsaṃskāravijñānānāmaśīlatā adauḥśīlyatā,",
    "K06bsu030_u:1155": " iyaṃ prajñāpāramitā //",
    "K06bsu030_u:1156": " na hi suvikrāntavikrāmin rūpavedanāsaṃjñāsaṃskāravijñānāni anunayo vā pratigho vā /",
    "K06bsu030_u:1157": " yā ca rūpavedanāsaṃjñāsaṃskāravijñānānāmananunayatā apratighatā,",
    "K06bsu030_u:1158": " iyaṃ prajñāpāramitā //",
    "K06bsu030_u:1159": " na hi suvikrāntavikrāmin rūpavedanāsaṃjñāsaṃskāravijñānāni dadati vā pratigṛhṇāti vā /",
    "K06bsu030_u:1160": " yā ca rūpavedanāsaṃskāravijñānānāmadānatā apratigrahatā,",
    "K06bsu030_u:1161": " iyaṃ prajñāpāramitā //",
    "K06bsu030_u:1162": " na hi suvikrāntavikrāmin rūpavedanāsaṃjñāsaṃskāravijñānāni kṣāntirvā akṣāntirvā /",
    "K06bsu030_u:1163": " yā ca rūpavedanāsaṃjñāsaṃskāravijñānānāṃ nāpi kṣāntirnāpyakṣāntiḥ,",
    "K06bsu030_u:1164": " iyaṃ prajñāpāramitā //",
    "K06bsu030_u:1165": " na hi suvikrāntavikrāmin rūpavedanāsaṃjñāsaṃskāravijñānāni vīryaṃ vā kausīdyaṃ vā /",
    "K06bsu030_u:1166": " yā ca rūpavedanāsaṃjñāsaṃskāravijñānānāmavīryatā akausīdyatā,",
    "K06bsu030_u:1167": " iyaṃ prajñāpāramitā //",
    "K06bsu030_u:1168": " na hi suvikrāntavikrāmin rūpavedanāsaṃjñāsaṃskāravijñānānāṃ samādhirna vikṣiptacittatā /",
    "K06bsu030_u:1169": " yā ca rūpavedanāsaṃjñāsaṃskāravijñānānāṃ na samādhirna vikṣiptacittatā,",
    "K06bsu030_u:1170": " iyaṃ prajñāpāramitā //",
    "K06bsu030_u:1171": " na hi suvikrāntavikrāmin rūpavedanāsaṃjñāsaṃskāravijñānāni prajñā vā dauṣprajñyaṃ vā /",
    "K06bsu030_u:1172": " yā ca rūpavedanāsaṃjñāsaṃskāravijñānānāṃ nāpi prajñatā nāpi dauṣprajñatā,",
    "K06bsu030_u:1173": " iyaṃ prajñāpāramitā //",
    "K06bsu030_u:1174": " na hi suvikrāntavikrāmin rūpavedanāsaṃjñāsaṃskāravijñānānāni viparyāsā vā aviparyāsā vā /",
    "K06bsu030_u:1175": " yā ca rūpavedanāsaṃjñāsaṃskāravijñānānāṃ nāpi viparyāsatā nāpyaviparyāsatā,",
    "K06bsu030_u:1176": " iyaṃ prajñāpāramitā //",
    "K06bsu030_u:1177": " (Vaidya 21)",
    "K06bsu030_u:1178": " na hi suvikrāntavikrāmin rūpavedanāsaṃjñāsaṃskāravijñānāni smṛtyupasthānāni vā asmṛtyupasthānāni vā /",
    "K06bsu030_u:1179": " yā ca rūpavedanāsaṃjñāsaṃskāravijñānānāṃ nāpi smṛtirnāpyasmṛtiḥ,",
    "K06bsu030_u:1180": " iyaṃ prajñāpāramitā //",
    "K06bsu030_u:1181": " na hi suvikrāntavikrāmin rūpavedanāsaṃjñāsaṃskāravijñānāni samyakprahāṇāni vā asamyakprahāṇāni vā /",
    "K06bsu030_u:1182": " yā ca rūpavedanāsaṃjñāsaṃskāravijñānānāṃ nāpi samyakprahāṇatā nāpyasamyakprahāṇatā,",
    "K06bsu030_u:1183": " iyaṃ prajñāpāramitā //",
    "K06bsu030_u:1184": " na hi suvikrāntavikrāmin rūpavedanāsaṃjñāsaṃskāravijñānāni ṛddhipādā vā apramāṇāni vā /",
    "K06bsu030_u:1185": " yā ca rūpavedanāsaṃjñāsaṃskāravijñānānāṃ nāpi ṛddhipādatā nāpyapramāṇatā,",
    "K06bsu030_u:1186": " iyaṃ prajñāpāramitā //",
    "K06bsu030_u:1187": " na hi suvikrāntavikrāmin rūpavedanāsaṃjñāsaṃskāravijñānāni indriyāṇi vā balabodhyaṅgamārgaṃ vā /",
    "K06bsu030_u:1188": " yā ca rūpavedanāsaṃjñāsaṃskāravijñānānāṃ nendriyatā na balabodhyaṅgamārgatā,",
    "K06bsu030_u:1189": " iyaṃ prajñāpāramitā //",
    "K06bsu030_u:1190": " na hi suvikrāntavikrāmin rūpavedanāsaṃjñāsaṃskāravijñānāni vidyā vā vimuktirvā /",
    "K06bsu030_u:1191": " yā ca rūpavedanāsaṃjñāsaṃskāravijñānānāṃ na vidyatā na vimuktitā,",
    "K06bsu030_u:1192": " iyaṃ prajñāpāramitā //",
    "K06bsu030_u:1193": " na hi suvikrāntavikrāmin rūpavedanāsaṃjñāsaṃskāravijñānāni dhyānavimokṣasamādhisamāpattyabhijñā vā nāpyanabhijñā vā /",
    "K06bsu030_u:1194": " yā ca rūpavedanāsaṃjñāsaṃskāravijñānānāṃ na dhyānavimokṣasamādhisamāpattitā nāpyabhijñatā nāpyanabhijñatā,",
    "K06bsu030_u:1195": " iyaṃ prajñāpāramitā //",
    "K06bsu030_u:1196": " na hi suvikrāntavikrāmin rūpavedanāsaṃjñāsaṃskāravijñānāni śūnyatā vā animittaṃ vā apraṇihitaṃ vā /",
    "K06bsu030_u:1197": " yā ca rūpavedanāsaṃjñāsaṃskāravijñānānāṃ na śūnyatā nānimittatā nāpraṇihitatā,",
    "K06bsu030_u:1198": " iyaṃ prajñāpāramitā //",
    "K06bsu030_u:1199": " na hi suvikrāntavikrāmin rūpavedanāsaṃjñāsaṃskāravijñānāni saṃskṛtāni vā asaṃskṛtāni vā /",
    "K06bsu030_u:1200": " yā ca rūpavedanāsaṃjñāsaṃskāravijñānānāṃ nāpi saṃskṛtatā nāpyasaṃskṛtatā,",
    "K06bsu030_u:1201": " iyaṃ prajñāpāramitā //",
    "K06bsu030_u:1202": " na hi suvikrāntavikrāmin rūpavedanāsaṃjñāsaṃskāravijñānāni saṅgo vā asaṅgo vā /",
    "K06bsu030_u:1203": " yā ca rūpavedanāsaṃjñāsaṃskāravijñānānāṃ nāpi saṅgatā nāpyasaṅgatā,",
    "K06bsu030_u:1204": " iyaṃ prajñāpāramitā //",
    "K06bsu030_u:1205": " na hi suvikrāntavikrāmin rūpavedanāsaṃjñāsaṃskāravijñānāni jñānaṃ vā ajñānaṃ vā /",
    "K06bsu030_u:1206": " yā ca rūpavedanāsaṃjñāsaṃskāravijñānānāṃ nāpi jñānatā nāpyajñānatā,",
    "K06bsu030_u:1207": " iyaṃ prajñāpāramitā //",
    "K06bsu030_u:1208": " na hi suvikrāntavikrāmin rūpavedanāsaṃjñāsaṃskāravijñānāni manyanā vā spandanā vā prapañcanā vā /",
    "K06bsu030_u:1209": " yā ca rūpavedanāsaṃjñāsaṃskāravijñānānāmanyanatā aspandanatā aprapañcatā,",
    "K06bsu030_u:1210": " iyaṃ prajñāpāramitā //",
    "K06bsu030_u:1211": " (Vaidya 22)",
    "K06bsu030_u:1212": " na hi suvikrāntavikrāmin rūpavedanāsaṃjñāsaṃskāravijñānāni saṃjñā nāsaṃjñā /",
    "K06bsu030_u:1213": " yā ca rūpavedanāsaṃjñāsaṃskāravijñānānāṃ nāpi saṃjñatā nāpyasaṃjñatā,",
    "K06bsu030_u:1214": " iyaṃ prajñāpāramitā //",
    "K06bsu030_u:1215": " na hi suvikrāntavikrāmin rūpavedanāsaṃjñāsaṃskāravijñānāni upaśāntāni vā anupaśāntāni vā /",
    "K06bsu030_u:1216": " yā ca rūpavedanāsaṃjñāsaṃskāravijñānānāṃ nāpyupaśāntirnāpyanupaśāntiḥ,",
    "K06bsu030_u:1217": " iyaṃ prajñāpāramitā //",
    "K06bsu030_u:1218": " na hi suvikrāntavikrāmin rūpavedanāsaṃjñāsaṃskāravijñānānāṃ nirvṛttirna anirvṛttiḥ /",
    "K06bsu030_u:1219": " yā ca rūpavedanāsaṃjñāsaṃskāravijñānānāṃ nāpi nirvṛttirnāpyanirvṛttiḥ,",
    "K06bsu030_u:1220": " iyaṃ prajñāpāramitā //",
    "K06bsu030_u:1221": " na hi suvikrāntavikrāmin yaḥ pañcānāṃ skandhānāmabhinirvṛttiparyāpannanirdeśaḥ,",
    "K06bsu030_u:1222": " sā prajñāpāramitā /",
    "K06bsu030_u:1223": " yā punaḥ pañcaskandhānāmabhinirvṛttiparyāpannanirdeśasya tathatā avitathatā ananyatathatā yāvattathatā,",
    "K06bsu030_u:1224": " iyaṃ prajñāpāramitā //",
    "K06bsu030_u:1225": " na hi suvikrāntavikrāmin yo dhātvāyatanapratītyasamutpādābhinirvṛttiparyāpannanirdeśaḥ,",
    "K06bsu030_u:1226": " sā prajñāpāramitā /",
    "K06bsu030_u:1227": " yā punardhātvāyatanapratītyasamutpādābhinirvṛttiparyāpannanirdeśasya tathatā avitathatā ananyatathatā yāvattathatā,",
    "K06bsu030_u:1228": " iyaṃ prajñāpāramitā //",
    "K06bsu030_u:1229": " na hi suvikrāntavikrāmin yo viparyāsanīvaraṇābhinirvṛttiparyāpannanirdeśaḥ,",
    "K06bsu030_u:1230": " sā prajñāpāramitā /",
    "K06bsu030_u:1231": " yā punarviparyāsanīvaraṇābhinirvṛttiparyāpannanirdeśasya tathatā avitathatā ananyatathatā yāvattathatā,",
    "K06bsu030_u:1232": " iyaṃ prajñāpāramitā //",
    "K06bsu030_u:1233": " na hi suvikrāntavikrāmin yaḥ ṣaṭtriṃśattṛṣṇācaritābhinirvṛttiparyāpannanirdeśaḥ,",
    "K06bsu030_u:1234": " sā prajñāpāramitā /",
    "K06bsu030_u:1235": " yā punaḥ ṣaṭtriṃśattṛṣṇācaritābhinirvṛttiparyāpannanirdeśasya tathatā avitathatā ananyatathatā yāvattathatā,",
    "K06bsu030_u:1236": " iyaṃ prajñāpāramitā //",
    "K06bsu030_u:1237": " na hi suvikrāntavikrāmin yo dhyānavimokṣasamādhisamāpattinirdeśaḥ,",
    "K06bsu030_u:1238": " sā prajñāpāramitā /",
    "K06bsu030_u:1239": " yā punardhyānavimokṣasamādhisamāpattinirdeśasya tathatā avitathatā ananyatathatā yāvattathatā,",
    "K06bsu030_u:1240": " iyaṃ prajñāpāramitā //",
    "K06bsu030_u:1241": " na hi suvikrāntavikrāmin yaḥ pañcānāmabhijñānāṃ nirdeśaḥ,",
    "K06bsu030_u:1242": " sā prajñāpāramitā /",
    "K06bsu030_u:1243": " yā punaḥ pañcānāmabhijñānāṃ nirdeśasya tathatā avitathatā ananyatathatā yāvattathatā,",
    "K06bsu030_u:1244": " iyaṃ prajñāpāramitā //",
    "K06bsu030_u:1245": " na hi suvikrāntavikrāmin yaḥ saṃskṛtaparyāpannānāṃ laukikānāṃ sarveṣāṃ kuśalākuśalānāṃ dharmāṇāmabhinirvṛttiparyāpannanirdeśaḥ,",
    "K06bsu030_u:1246": " sā prajñāpāramitā /",
    "K06bsu030_u:1247": " yā punasteṣāṃ nirdeśasya tathatā avitathatā ananyatathatā yāvattathatā,",
    "K06bsu030_u:1248": " iyaṃ prajñāpāramitā //",
    "K06bsu030_u:1249": " na hi suvikrāntavikrāmin yaḥ smṛtyupasthānasamyakprahāṇarddhipādendriyabalabodhyaṅgamārgābhinirvṛttiparyāpannanirdeśaḥ,",
    "K06bsu030_u:1250": " sā prajñāpāramitā /",
    "K06bsu030_u:1251": " yā punaḥ smṛtyupasthānasamyakprahāṇarddhipādendriyabalabodhyaṅgamārgābhinirvṛttiparyāpannanirdeśasya tathatā avitathatā ananyatathatā yāvattathatā,",
    "K06bsu030_u:1252": " iyaṃ prajñāpāramitā //",
    "K06bsu030_u:1253": " (Vaidya 23)",
    "K06bsu030_u:1254": " na hi suvikrāntavikrāmin yaścaturāryasatyanirdeśaḥ,",
    "K06bsu030_u:1255": " sā prajñāpāramitā /",
    "K06bsu030_u:1256": " yā punaścaturāryasatyanirdeśasya tathatā avitathatā ananyatathatā yāvattathatā,",
    "K06bsu030_u:1257": " iyaṃ prajñāpāramitā //",
    "K06bsu030_u:1258": " na hi suvikrāntavikrāmin yaḥ śīlasamādhiprajñāvimuktivimuktijñānadarśanaviśuddhinirdeśaḥ,",
    "K06bsu030_u:1259": " sā prajñāpāramitā /",
    "K06bsu030_u:1260": " yā punaḥ śīlasamādhiprajñāvimuktijñānadarśanaviśuddhinirdeśasya tathatā avitathatā ananyatathatā yāvattathatā,",
    "K06bsu030_u:1261": " iyaṃ prajñāpāramitā //",
    "K06bsu030_u:1262": " na hi suvikrāntavikrāmin yo 'saṃskṛtaparyāpannānāṃ lokottarāṇāmaniśritānāmanāsravānāṃ dharmāṇāṃ nirdeśaḥ,",
    "K06bsu030_u:1263": " sā prajñāpāramitā /",
    "K06bsu030_u:1264": " yā punarasaṃskṛtaparyāpannānāṃ lokottarāṇāmaniśritānāmanāsravāṇāṃ dharmāṇāṃ nirdeśasya tathatā avitathatā ananyatathatā yāvattathatā,",
    "K06bsu030_u:1265": " iyaṃ prajñāpāramitā //",
    "K06bsu030_u:1266": " na hi suvikrāntavikrāmin yaḥ śūnyatānimittāpraṇihitānutpādānabhisaṃskṛtadharmasya nirdeśaḥ,",
    "K06bsu030_u:1267": " sā prajñāpāramitā /",
    "K06bsu030_u:1268": " yā punaḥ śūnyatānimittāpraṇihitānutpādānabhisaṃskṛtadharmanirdeśasya tathatā avitathatā ananyatathatā yāvattathatā,",
    "K06bsu030_u:1269": " iyaṃ prajñāpāramitā //",
    "K06bsu030_u:1270": " na hi suvikrāntavikrāmin yo vidyāvimuktivirāganirodhanirvāṇanirdeśaḥ,",
    "K06bsu030_u:1271": " sā prajñāpāramitā /",
    "K06bsu030_u:1272": " yā punarvidyāvimuktivirāganirodhanirvāṇanirdeśasya tathatā avitathatā ananyatathatā yāvattathatā,",
    "K06bsu030_u:1273": " iyaṃ prajñāpāramitā //",
    "K06bsu030_u:1274": " tatkasmāddhetoḥ?",
    "K06bsu030_u:1275": " na hi suvikrāntavikrāmin rūpaparyāpannā prajñāpāramitā /",
    "K06bsu030_u:1276": " evaṃ na vedanā na saṃjñā na saṃskārāḥ /",
    "K06bsu030_u:1277": " na vijñānaparyāpannā prajñāpāramitā /",
    "K06bsu030_u:1278": " na pṛthivyaptejovāyvākāśaparyāpannā prajñāpāramitā /",
    "K06bsu030_u:1279": " na kāmadhātu - na rūpadhātu - nārūpadhātuparyāpannā prajñāpāramitā /",
    "K06bsu030_u:1280": " na saṃskṛtāsaṃskṛtadharmaparyāpannā prajñāpāramitā /",
    "K06bsu030_u:1281": " na laukikalokottarasāsravānāsravadharmaparyāpannā prajñāpāramitā /",
    "K06bsu030_u:1282": " na kuśalākuśaladharmaparyāpannā prajñāpāramitā /",
    "K06bsu030_u:1283": " na sattvadhātuparyāpannānāsattvadhātuparyāpannā prajñāpāramitā /",
    "K06bsu030_u:1284": " nāpyebhirdharmairvinirmuktā prajñāpāramitā //",
    "K06bsu030_u:1285": " na hi suvikrāntavikrāmin prajñāpāramitā kasmiṃściddharme paryāpannā nāpyaparyāpannā /",
    "K06bsu030_u:1286": " yā ca paryāpannāparyāpannānāṃ dharmāṇāṃ tathatā avitathatā ananyatathatā yāvattathatā,",
    "K06bsu030_u:1287": " iyaṃ prajñāpāramitā //",
    "K06bsu030_u:1288": " tathateti suvikrāntavikrāmin kasyaitadadhivacanam?",
    "K06bsu030_u:1289": " na hyete suvikrāntavikrāmin tathā dharmā yathā bālapṛthagjanairupalabdhāḥ,",
    "K06bsu030_u:1290": " na cānyathā /",
    "K06bsu030_u:1291": " yathā dharmāstathāgataistathāgataśrāvakairbodhisattvaiśca dṛṣṭāḥ,",
    "K06bsu030_u:1292": " tathaiva te sarvadharmāḥ,",
    "K06bsu030_u:1293": " tathatā avitathatā ananyatathatā yāvattathatā,",
    "K06bsu030_u:1294": " tenocyate tathateti /",
    "K06bsu030_u:1295": " ayaṃ suvikrāntavikrāmin bodhisattvānāṃ mahāsattvānāṃ prajñāpāramitānirdeśaḥ //",
    "K06bsu030_u:1296": " na khalu punariyaṃ suvikrāntavikrāmin prajñāpāramitā kasyaciddharmasya hānāya vā vivṛddhaye vā pratyupasthitā,",
    "K06bsu030_u:1297": " nāpi kasyaciddharmasya saṃyogāya vā visaṃyogāya vā,",
    "K06bsu030_u:1298": " ūnatvāya vā pūrṇatvāya vā,",
    "K06bsu030_u:1299": " apacayāya vā upacayāya vā,",
    "K06bsu030_u:1300": " saṃkrāntaye vā avakrāntaye vā,",
    "K06bsu030_u:1301": " utpādāya vā (Vaidya 24)",
    "K06bsu030_u:1302": " nirodhāya vā,",
    "K06bsu030_u:1303": " saṃkleśāya vā vyavadānāya vā,",
    "K06bsu030_u:1304": " pravṛttaye vā nivṛttaye vā,",
    "K06bsu030_u:1305": " samudayāya vā astaṃgamāya vā,",
    "K06bsu030_u:1306": " salakṣaṇāya vā alakṣaṇāya vā,",
    "K06bsu030_u:1307": " samatāyai vā visamatāyai vā,",
    "K06bsu030_u:1308": " saṃvṛtyai vā paramārthāya vā,",
    "K06bsu030_u:1309": " sukhāya vā duḥkhāya vā,",
    "K06bsu030_u:1310": " nityatāyai vā anityatāyai vā,",
    "K06bsu030_u:1311": " śubhatāyai vā aśubhatāyai vā,",
    "K06bsu030_u:1312": " ātmatāyai vā anātmatāyai vā,",
    "K06bsu030_u:1313": " satyatāyai vā mṛṣatāyai vā,",
    "K06bsu030_u:1314": " kartṛtvena vā akartṛtvena vā,",
    "K06bsu030_u:1315": " kāraṇatvena vā akāraṇatvena vā,",
    "K06bsu030_u:1316": " saṃbhavāya vā asaṃbhavāya vā,",
    "K06bsu030_u:1317": " svabhāvatāyai vā asvabhāvatāyai vā,",
    "K06bsu030_u:1318": " cyutaye vā upapattaye vā,",
    "K06bsu030_u:1319": " jāyate vā ajāyate vā,",
    "K06bsu030_u:1320": " abhinirvṛttaye vā anabhinirvṛtaye vā,",
    "K06bsu030_u:1321": " upapattaye vā upapattisamucchedāya vā,",
    "K06bsu030_u:1322": " sāmagryai vā visāmagryai vā,",
    "K06bsu030_u:1323": " sarāgāya vā virāgāya vā,",
    "K06bsu030_u:1324": " sadoṣāya vā vigatadoṣāya vā,",
    "K06bsu030_u:1325": " samohāya vā vigatamohāya vā,",
    "K06bsu030_u:1326": " viparyāsāya vā aviparyāsāya vā,",
    "K06bsu030_u:1327": " ārambaṇāya vā anārambaṇāya vā,",
    "K06bsu030_u:1328": " kṣayāya vā akṣayāya vā,",
    "K06bsu030_u:1329": " jñānāya vā ajñānāya vā,",
    "K06bsu030_u:1330": " nīcatvāya vā uccatvāya vā,",
    "K06bsu030_u:1331": " upakārāya vā nirūpakārāya vā,",
    "K06bsu030_u:1332": " gamanāya vā āgamanāya vā,",
    "K06bsu030_u:1333": " astitvāya vā nāstitvāya vā,",
    "K06bsu030_u:1334": " anunayāya vā pratighāya vā,",
    "K06bsu030_u:1335": " ālokāya vā andhakārāya vā,",
    "K06bsu030_u:1336": " kausīdyāya vā vīryārambhāya vā,",
    "K06bsu030_u:1337": " śūnyatāyai vā aśūnyatāyai vā,",
    "K06bsu030_u:1338": " nimittatāyai vā animittatāyai vā,",
    "K06bsu030_u:1339": " praṇidhānāya vā apraṇidhānāya vā,",
    "K06bsu030_u:1340": " abhisaṃskārāya vā anabhisaṃskārāya vā,",
    "K06bsu030_u:1341": " antardhānāya vā anantardhānāya vā,",
    "K06bsu030_u:1342": " vidyāyai vā vimuktaye vā,",
    "K06bsu030_u:1343": " śāntatāyai vā anupaśāntatāyai vā,",
    "K06bsu030_u:1344": " nirvṛttaye vā anabhinirvṛttaye vā,",
    "K06bsu030_u:1345": " yoniśāya vā ayoniśāya vā,",
    "K06bsu030_u:1346": " parijñāyai vā aparijñāyai vā,",
    "K06bsu030_u:1347": " niryāṇāya vā aniryāṇāya vā,",
    "K06bsu030_u:1348": " vinayāya vā avinayāya vā,",
    "K06bsu030_u:1349": " śīlāya vā dauḥśīlyāya vā,",
    "K06bsu030_u:1350": " vikṣiptatāyai vā avikṣiptatāyai vā,",
    "K06bsu030_u:1351": " prajñatāyai vā duṣprajñatāyai vā,",
    "K06bsu030_u:1352": " vijñānāya vā avijñānāya vā,",
    "K06bsu030_u:1353": " sthitaye vā asthitaye vā,",
    "K06bsu030_u:1354": " sabhāgatāyai vā visabhāgatāyai vā,",
    "K06bsu030_u:1355": " bhavāya vā vibhavāya vā,",
    "K06bsu030_u:1356": " prāptaye vā aprāptaye vā,",
    "K06bsu030_u:1357": " abhisamayāya vā anabhisamayāya vā,",
    "K06bsu030_u:1358": " sākṣātkriyāyai vā asākṣātkriyāyai vā,",
    "K06bsu030_u:1359": " prativedhāya vā aprativedhāya vā pratyupasthitā iti //",
    "K06bsu030_u:1360": " (prajñāpāramitāyāṃ)",
    "K06bsu030_u:1361": " tathatāparivarto nāma tṛtīyaḥ //",
    "K06bsu030_u:1362": " START Svp 4",
    "K06bsu030_u:1363": " (Vaidya 25)",
    "K06bsu030_u:1364": " 4 aupamyaparivartaścaturthaḥ /",
    "K06bsu030_u:1365": " atha khalu bhagavān suvikrāntavikrāmiṇaṃ bodhisattvaṃ mahāsattvametadavocat - tadyathāpi nāma suvikrāntavikrāmin svapnadarśī puruṣaḥ svapnasvabhāvanirdeśaṃ ca nirdiśati,",
    "K06bsu030_u:1366": " na ca svapnasvabhāvanirdeśaḥ kaścitsaṃvidyate /",
    "K06bsu030_u:1367": " tatkasmāddhetoḥ?",
    "K06bsu030_u:1368": " svapna eva na saṃvidyate,",
    "K06bsu030_u:1369": " kutaḥ punaḥ svapnasvabhāvanirdeśo bhaviṣyati?",
    "K06bsu030_u:1370": " evameva suvikrāntavikrāmin prajñāpāramitāyāḥ svabhāvaśca nirdiśyate,",
    "K06bsu030_u:1371": " na ca prajñāpāramitāyāḥ svabhāvaḥ kaścitsaṃvidyate /",
    "K06bsu030_u:1372": " tadyathāpiu nāma suvikrāntavikrāmin svapno na kasyaciddharmasya nidarśanena pratyupasthitaḥ /",
    "K06bsu030_u:1373": " evameva prajñāpāramitā na kasyaciddharmasya nidarśanena pratyupasthitā //",
    "K06bsu030_u:1374": " tadyathāpi nāma suvikrāntavikrāmin māyādarśī puruṣo māyāsvabhāvanirdeśaṃ ca nirdiśati,",
    "K06bsu030_u:1375": " na ca māyāyāḥ svabhāvanirdeśaḥ kaścitsaṃvidyate,",
    "K06bsu030_u:1376": " kutaḥ punarmāyāsvabhāvanirdeśasya svabhāvo bhaviṣyati?",
    "K06bsu030_u:1377": " evameva prajñāpāramitā ca nirdiśyate,",
    "K06bsu030_u:1378": " na ca prajñāpāramitāyāḥ svabhāvanirdeśaḥ kaścitsaṃvidyate /",
    "K06bsu030_u:1379": " tadyathāpi nāma suvikrāntavikrāmin māyā na kasyaciddharmasya abhinirvṛttaye pratyupasthitā,",
    "K06bsu030_u:1380": " evameva prajñāpāramitā na kasyaciddharmasya abhinirvṛttaye pratyupasthitā //",
    "K06bsu030_u:1381": " tadyathāpi nāma suvikrāntavikrāmin pratibhāsadarśī puruṣaḥ pratibhāsasvabhāvanirdeśaṃ ca nirdiśati,",
    "K06bsu030_u:1382": " na ca kaścitpratibhāsasvabhāvaḥ saṃvidyate,",
    "K06bsu030_u:1383": " kutaḥ punaḥ pratibhāsasvabhāvanirdeśo bhaviṣyati?",
    "K06bsu030_u:1384": " evameva suvikrāntavikrāmin prajñāpāramitā ca nirdiśyate,",
    "K06bsu030_u:1385": " na ca kaścitprajñāpāramitāsvabhāvaḥ saṃvidyate,",
    "K06bsu030_u:1386": " kutaḥ punaḥ prajñāpāramitāsvabhāvanirdeśo bhaviṣyati?",
    "K06bsu030_u:1387": " tadyathāpi nāma suvikrāntavikrāmin pratibhāso na kasyaciddharmasya nirdaśanena pratyupasthitaḥ,",
    "K06bsu030_u:1388": " evameva prajñāpāramitā na kasyaciddharmasya nidarśanena pratyupasthitā //",
    "K06bsu030_u:1389": " tadyathāpi nāma suvikrāntavikrāmin marīcidarśī puruṣo marīcidarśanaṃ ca nirdiśati,",
    "K06bsu030_u:1390": " na ca marīcidarśana (svabhāvaḥ kaścit)",
    "K06bsu030_u:1391": " saṃvidyate,",
    "K06bsu030_u:1392": " kutaḥ punarmarīcidarśanasvabhāvo bhaviṣyati?",
    "K06bsu030_u:1393": " evameva suvikrāntavikrāmin prajñāpāramitā na nirdiśyate,",
    "K06bsu030_u:1394": " na ca punaḥ prajñāpāramitāyāḥ svabhāvanirdeśaḥ kaścitsaṃvidyate /",
    "K06bsu030_u:1395": " tadyathāpi nāma suvikrāntavikrāmin marīcirna kasyaciddharmasya nidarśanena pratyupasthitā,",
    "K06bsu030_u:1396": " evameva prajñāpāramitā na kasyaciddharmasya nidarśanena pratyupasthitā //",
    "K06bsu030_u:1397": " tadyathāpi nāma suvikrāntavikrāmin pratiśrutkāgocarasthaḥ puruṣaḥ pratiśrutkāyāśca śabdaṃ śṛṇoti,",
    "K06bsu030_u:1398": " na ca taṃ samanupaśyati /",
    "K06bsu030_u:1399": " yadā punaḥ svayamevānubhāṣate,",
    "K06bsu030_u:1400": " tadā taṃ śabdaṃ śṛṇoti /",
    "K06bsu030_u:1401": " evameva prajñāpāramitānirdeśapadaṃ cādhigacchati śravaṇāya,",
    "K06bsu030_u:1402": " na ca kasyaciddharmasya nirdeśaśravaṇāya gacchati anyatra yadābhibhāṣyate tadā ājñāyate,",
    "K06bsu030_u:1403": " śravaṇapathaṃ cādhigacchati //",
    "K06bsu030_u:1404": " (Vaidya 26)",
    "K06bsu030_u:1405": " tadyathāpi nāma suvikrāntavikrāmin phenapiṇḍadarśī puruṣaḥ phenapiṇḍasvabhāvaṃ ca nirdiśati,",
    "K06bsu030_u:1406": " na ca phenapiṇḍasvabhāva upalabhyate adhyātmaṃ vā bahirdhā vā,",
    "K06bsu030_u:1407": " kutaḥ punastannirdeśasvabhāvopalabdhirbhaviṣyati?",
    "K06bsu030_u:1408": " evameva suvikrāntavikrāmin prajñāpāramitā ca nirdiśyate,",
    "K06bsu030_u:1409": " na ca prajñāpāramitāsvabhāva upalabhyate /",
    "K06bsu030_u:1410": " tadyathāpi nāma suvikrāntavikrāmin phenapiṇḍo na kasyaciddharmasya abhinirvṛttisvabhāvamupaiti,",
    "K06bsu030_u:1411": " evameva prajñāpāramitā na kasyaciddharmasya abhinirvṛttasvabhāvamupaiti //",
    "K06bsu030_u:1412": " tadyathāpi nāma suvikrāntavikrāmin budbudadarśī puruṣo budbudasvabhāvaṃ ca nirdiśati,",
    "K06bsu030_u:1413": " na ca budbudasvabhāvaḥ saṃvidyate,",
    "K06bsu030_u:1414": " kutaḥ punarbudbudasvabhāvanirdeśo bhaviṣyati?",
    "K06bsu030_u:1415": " evameva suvikrāntavikrāmin prajñāpāramitā ca nirdiśyate,",
    "K06bsu030_u:1416": " na ca prajñāpāramitāyāḥ svabhāvaḥ saṃvidyate /",
    "K06bsu030_u:1417": " tadyathāpi nāma suvikrāntavikrāmin budbudo na kasyaciddharmasya abhinirvṛttisvabhāvena pratyupasthitaḥ,",
    "K06bsu030_u:1418": " evameva suvikrāntavikrāmin prajñāpāramitā na kasyaciddharmasya abhinirvṛttisvabhāvena pratyupasthitā //",
    "K06bsu030_u:1419": " tadyathāpi nāma suvikrāntavikrāmin puruṣaḥ kadalyāḥ sāraṃ paryeṣamāṇo nopalabhate,",
    "K06bsu030_u:1420": " atha ca tasyāḥ patraiḥ kāryaṃ karoti,",
    "K06bsu030_u:1421": " evameva suvikrāntavikrāmin prajñāpāramitāyāḥ sāraṃ na saṃvidyate,",
    "K06bsu030_u:1422": " prajñāpāramitāyā nirdeśaḥ kāryaṃ ca karoti //",
    "K06bsu030_u:1423": " tadyathāpi nāma suvikrāntavikrāmin puruṣa ākāśanidarśanena vyavahārati,",
    "K06bsu030_u:1424": " na cākāśasya kiṃcinnidarśanam saṃvidyate /",
    "K06bsu030_u:1425": " evameva suvikrāntavikrāmin prajñāpāramiteti vyavahāraḥ kriyate,",
    "K06bsu030_u:1426": " na ca kasyacinnidarśanena vyavahriyate /",
    "K06bsu030_u:1427": " tadyathāpi nāma suvikrāntavikrāmin nākāśaṃ na vyavahriyate,",
    "K06bsu030_u:1428": " na ca kasyaciddharmasya nidarśanena vā pariniṣpattyā vā vyavahriyate /",
    "K06bsu030_u:1429": " evameva suvikrāntavikrāmin prajñāpāramitā ca vyavahriyate,",
    "K06bsu030_u:1430": " na ca kasyaciddharmasya nidarśanena vā pariniṣpattyā vā vyavahriyate //",
    "K06bsu030_u:1431": " tadyathāpi nāma suvikrāntavikrāmin chāyeti cātapaśceti vyavahriyate,",
    "K06bsu030_u:1432": " na ca tau kasyaciddharmasya pariniṣpattaye pratyupasthitau,",
    "K06bsu030_u:1433": " avabhāsaśca vijñāyate /",
    "K06bsu030_u:1434": " etameva suvikrāntavikrāmin prajñāpāramitā vyavahārapadaṃ gacchati,",
    "K06bsu030_u:1435": " na ca kasyaciddharmasya nidarśanena vyavahārapadamāgacchati,",
    "K06bsu030_u:1436": " avabhāsaṃ ca karoti sarvadharmāṇām //",
    "K06bsu030_u:1437": " tadyathāpi nāma suvikrāntavikrāmin maṇiratnamuttaptaṃ mahatāvabhāsena pratyupasthitaṃ bhavati,",
    "K06bsu030_u:1438": " na ca so 'vabhāso 'dhyātmaṃ vā bahirdhā vā darśanamupaiti /",
    "K06bsu030_u:1439": " evameva suvikrāntavikrāmin prajñāpāramitā avabhāsakṛtyena pratyupasthitā,",
    "K06bsu030_u:1440": " na ca so 'vabhāso 'adhyātmaṃ vā bahirdhā vā darśanamupaiti //",
    "K06bsu030_u:1441": " tadyathāpi nāma suvikrāntavikrāmin tailapradyotasya dhmāyato nāsyārciṣo muhūrtamapi saṃtiṣṭhante,",
    "K06bsu030_u:1442": " avabhāsaṃ ca kurvanti,",
    "K06bsu030_u:1443": " tenāvabhāsena rūpāṇi darśanamāgacchanti /",
    "K06bsu030_u:1444": " evameva suvikrāntavikrāmin (Vaidya 27)",
    "K06bsu030_u:1445": " prajñāpāramitā na kasmiṃściddharme 'vatiṣṭhate,",
    "K06bsu030_u:1446": " dharmāṇāṃ cāvabhāsaṃ karoti,",
    "K06bsu030_u:1447": " tena cāvabhāsena sarvadharmā yathābhūtadarśanamāgacchantyāryāṇām //",
    "K06bsu030_u:1448": " atha khalvāyuṣmān śāradvatīputro bhagavantametadavocat - āścaryaṃ bhagavan prajñāpāramitā ca nirdiṣṭā,",
    "K06bsu030_u:1449": " prajñāpāramitāyāśca apariniṣpattirnirdiṣṭā /",
    "K06bsu030_u:1450": " evamukte bhagavānāyuṣmantaṃ śāradvatīputrametadavocat - evametacchāradvatīputra, evametat /",
    "K06bsu030_u:1451": " apariniṣpannā prajñāpāramitā rūpāpariniṣpattitaḥ /",
    "K06bsu030_u:1452": " vedanāsaṃjñāsaṃskāravijñānāpariniṣpattito 'pariniṣpannā prajñāpāramitā /",
    "K06bsu030_u:1453": " avidyāpariniṣpattito 'pariniṣpannā prajñāpāramitā /",
    "K06bsu030_u:1454": " evaṃ saṃskārāpariniṣpattito 'pariniṣpannā prajñāpāramitā /",
    "K06bsu030_u:1455": " vijñānāpariniṣpattito 'pariniṣpannā prajñāpāramitā /",
    "K06bsu030_u:1456": " nāmarūpāpariniṣpattitaḥ,",
    "K06bsu030_u:1457": " ṣaḍāyatanāpariniṣpattitaḥ,",
    "K06bsu030_u:1458": " sparśāpariniṣpattitaḥ,",
    "K06bsu030_u:1459": " vedanāpariniṣpattitaḥ,",
    "K06bsu030_u:1460": " tṛṣṇāpariniṣpattitaḥ,",
    "K06bsu030_u:1461": " upādānāpariniṣpattitaḥ,",
    "K06bsu030_u:1462": " bhavāpariniṣpattitaḥ,",
    "K06bsu030_u:1463": " jātyapariniṣpattitaḥ,",
    "K06bsu030_u:1464": " jarāvyādhimaraṇaśokaparidevaduḥkhadaurmanasyopāyāsāpariniṣpattito 'pariniṣpannā prajñāpāramitā /",
    "K06bsu030_u:1465": " dhātvāyatanānityaduḥkhānātmaśāntaviparyāśanīvaraṇadṛṣṭivicaritācayopacayāpariniṣpattito 'pariniṣpannā prajñāpāramitā /",
    "K06bsu030_u:1466": " sukhaduḥkhāduḥkhāsukhāpariniṣpattito 'pariniṣpannā prajñāpāramitā /",
    "K06bsu030_u:1467": " udayavyayasthityanyathātvāpariniṣpattito 'pariniṣpannā prajñāpāramitā /",
    "K06bsu030_u:1468": " samudayāstaṃgatātmasattvajīvapoṣapuruṣapudgalamanujamānavakārakakārayitrutthāpaka samutthāpakavedakavedayitṛjñātṛjñāpakāniṣpattito 'pariniṣpanā prajñāpāramitā /",
    "K06bsu030_u:1469": " satyamṛṣāsaṃskṛtāsaṃskṛtagamanāgamanasanidarśanānidarśanādhyātmabahirdhāpariniṣpattito 'pariniṣpannā prajñāpāramitā /",
    "K06bsu030_u:1470": " pṛthivyaptejovāyukāmarūpārūpyākāśavijñānadharmadhātvapariniṣpattito 'pariniṣpannā prajñāpāramitā /",
    "K06bsu030_u:1471": " karmavipākahetupratyayocchedaśāśvatātītānāgatapratyutpannapūrvāntāparāntamadhyāntaśīladauḥśīlyakṣāntivyā",
    "K06bsu030_u:1472": " pādavīryakausīdyadhyānavikṣepaprajñādauṣprajñyacittamanovijñānānantarāyacyutyupapattisaṃkleśavyavadānasmṛtyupasthānasamyakprahāṇarddhipādendriyabalabodhyaṅgamārgāryasatyāpramāṇadhyānavimokṣasamādhisamāpattyabhijñāśūnyatānimittāpraṇihitakuśalākuśalasāsravānāsravalaukikalokottarasāvadyānavadyasaṃskṛtāsaṃskṛtavyākṛtāvyā",
    "K06bsu030_u:1473": " kṛtakṛṣṇaśuklākṛṣṇaśuklaparyāpannāparyāpannahīnapraṇītamadhyarāgadveṣamohadṛṣṭaśrutamatavijñātamanyanāsthitavitarkavicārārambaṇamāyerṣyāmātsaryasaṃyogadvayalakṣaṇānutpādānabhisaṃskāraśamathavidarśanāvidyāvimuktikṣayavirāganirodhasarvopadhipratinisargasaṃvṛtiparamārthaśrāvakabhūmipratyekabuddhabhūmisarvajñānājñānāsaṅgajñānasvayaṃbhūjñānāsamasamajñānabodhisattvapraṇidhānaśrāvakapratyekabuddhasaṃpadapramāṇaparyāpannāsamasamasarvajñajñānasarvadharmayathāvadanidarśanasarvadharmajñānadarśanāpariniṣpattito",
    "K06bsu030_u:1474": " 'pariniṣpannā prajñāpāmitā /",
    "K06bsu030_u:1475": " sattvaparipākāpariniṣpattito 'pariniṣpannā prajñāpāramitā /",
    "K06bsu030_u:1476": " lakṣaṇasaṃpadbuddhakṣetrapariśuddhibuddhabalavaiśāradyāṣṭādaśāveṇikabuddhadharmāpariniṣpattito 'pariniṣpannā prajñāpāramitā /",
    "K06bsu030_u:1477": " nirvāṇāpariniṣpattito 'pariniṣpannā prajñāpāramitā,",
    "K06bsu030_u:1478": " yāvat sarvadharmakuśalākuśalāpariniṣpattito 'pariniṣpannā prajñāpāramitā /",
    "K06bsu030_u:1479": " sarvametadvistareṇa kartavyam //",
    "K06bsu030_u:1480": " (Vaidya 28)",
    "K06bsu030_u:1481": " tadyathāpi nāma śāradvatīputra ākāśamarūpyanidarśanamabhāvo 'pariniṣpannam,",
    "K06bsu030_u:1482": " evameva prajñāpāramitā arūpiṇyanirdarśanā abhāvo 'pariniṣpannā /",
    "K06bsu030_u:1483": " tadyathāpi nāma śāradvatīputra indrāyudhaṃ nānāraṅgavicitraṃ ca saṃdṛśyate,",
    "K06bsu030_u:1484": " na cāsya kācidraṅganiṣpattiḥ saṃvidyate nopalabhyate,",
    "K06bsu030_u:1485": " evameva prajñāpāramitā nānānidarśanaiśca pratyupasthitā,",
    "K06bsu030_u:1486": " na cāsyā nidarśanasvabhāva upalabhyate /",
    "K06bsu030_u:1487": " tadyathāpi nāma śāradvatīputra ākāśe na jātu kenacitpañcāṅgulipariniṣpattirdṛṣṭapūrvā,",
    "K06bsu030_u:1488": " śāradvatīputra na jātu kenacitprajñāpāramitāpariniṣpattisvabhāvo dṛṣṭapūrvaḥ //",
    "K06bsu030_u:1489": " evamukte āyuṣmān śāradvatīputro bhagavantametadavocat - durdṛśeyaṃ bhagavan prajñāpāramitā /",
    "K06bsu030_u:1490": " āha - tathā hi śāradvatīputra na kasyaciddarśanamupaiti /",
    "K06bsu030_u:1491": " āha - duranubodhā bhagavan prajñāpāramitā /",
    "K06bsu030_u:1492": " āha - tathā hi śāradvatīputra nāsyāṃ kaścidupalabhyate yo 'bhisaṃbuddhaḥ /",
    "K06bsu030_u:1493": " āha - anidarśaneyaṃ bhagavan prajñāpāramitā /",
    "K06bsu030_u:1494": " āha - tathā hi śāradvatīputra prajñāpāramitā na kasyaciddharmasya nidarśanena pratyupasthitā /",
    "K06bsu030_u:1495": " āha - asvabhāveyaṃ bhagavan prajñāpāramitā /",
    "K06bsu030_u:1496": " āha - rūpavedanāsaṃjñāsaṃskāravijñānāsvabhāvatvāt śāradvatīputra asvabhāveyaṃ prajñāpāramitā /",
    "K06bsu030_u:1497": " dhātvāyatanapratītyasamutpādāsvabhāvato 'svabhāvā prajñāpāramitā /",
    "K06bsu030_u:1498": " viparyāsanīvaraṇadṛṣṭigatatṛṣṇāvicaritāsvabhāvato 'svabhāvā prajñāpāramitā /",
    "K06bsu030_u:1499": " ātmasattvajīvapoṣapuruṣapudgalamanujamānavakārakakārayitrutthāpakasamutthāpakaveda kavedayitrasvabhāvato 'svabhāvā prajñāpāramitā /",
    "K06bsu030_u:1500": " pṛthivyaptejovāyvākāśavijñānadharmadhātvasvabhāvato 'svabhāvā prajñāpāramitā /",
    "K06bsu030_u:1501": " kāmarūpārūpyadhātvasvabhāvato 'svabhāvā prajñāpāramitā /",
    "K06bsu030_u:1502": " śīladauḥśīlyakṣāntivyāpādavīryakausīdyadhyānavikṣepaprajñādauṣprajñyāsvabhāvato 'svabhāvā prajñāpāramitā /",
    "K06bsu030_u:1503": " bodhipakṣadharmāsvabhāvato 'svabhāvā prajñāpāramitā /",
    "K06bsu030_u:1504": " āryasatyaśamathavidarśanābhijñādhyānavimokṣasamādhisamāpattyasvabhāvato 'svabhāvā prajñāpāramitā /",
    "K06bsu030_u:1505": " vidyāvimuktyasvabhāvato 'svabhāvā prajñāpāramitā /",
    "K06bsu030_u:1506": " kṣayavirāganirodhāsvabhāvato 'svabhāvā prajñāpāramitā /",
    "K06bsu030_u:1507": " anutpādajñānanirodhajñānāsvabhāvato 'svabhāvā prajñāpāramitā /",
    "K06bsu030_u:1508": " nirvāṇāsvabhāvato 'svabhāvā prajñāpāramitā /",
    "K06bsu030_u:1509": " śrāvakabhūmipratyekabuddhabhūmibuddhabhūmyasvabhāvato 'svabhāvā prajñāpāramitā /",
    "K06bsu030_u:1510": " paramārthajñānadarśanasaṃvṛtyasvabhāvato 'svabhāvā prajñāpāramitā /",
    "K06bsu030_u:1511": " asaṅgajñānasarvajñajñānāsvabhāvato 'svabhāvā prajñāpāramitā //",
    "K06bsu030_u:1512": " evamukte āyuṣmān śāradvatīputra bhagavantametadavocat - neyaṃ bhagavan prajñāpāramitā kasyaciddharmasya pariniṣpattaye pratyupasthitā na nirodhāya",
    "K06bsu030_u:1513": " āha - tathā hi śāradvatīputra prajñāpāramitā na kasyaciddharmasya utpādāya vā pariniṣpattaye vā nirodhāya vā ātmatāyai vā anātmatāyai vā pratyupasthitā",
    "K06bsu030_u:1514": " āha - neyaṃ bhagavan prajñāpāramitā kasyaciddharmasya ārambaṇayogena pratyupasthitā /",
    "K06bsu030_u:1515": " āha - tathā hi śāradvatīputra nirārambaṇāḥ sarvadharmāḥ /",
    "K06bsu030_u:1516": " tathā hi ta eva dharmā na saṃvidyante,",
    "K06bsu030_u:1517": " yatrārambaṇaṃ bhavet /",
    "K06bsu030_u:1518": " āha - neyaṃ bhagavan prajñāpāramitā kasyaciddharmasya hānaye vā vṛddhaye vā pratyupasthitā /",
    "K06bsu030_u:1519": " āha - tathā hi śāradvatīputra prajñāpāramitā (Vaidya 29)",
    "K06bsu030_u:1520": " na kaṃciddharmaṃ samanupaśyati,",
    "K06bsu030_u:1521": " yo dharmo hīyate vā vardhate vā /",
    "K06bsu030_u:1522": " āha - neyaṃ bhagavan prajñāpāramitā kasyaciddharmasya samatikramāya pratyupasthitā /",
    "K06bsu030_u:1523": " āha - tathā hi śāradvatīputra prajñāpāramitā na kaṃciddharmamupalabhate,",
    "K06bsu030_u:1524": " yaṃ samatikrāmet /",
    "K06bsu030_u:1525": " āha - neyaṃ bhagavan prajñāpāramitā kasyaciddharmasya apacayāya vā upacayāya vā pratyupasthitā /",
    "K06bsu030_u:1526": " āha - tathā hi śāradvatīputra prajñāpāramitā na kaṃciddharmamupalabhate,",
    "K06bsu030_u:1527": " yasya apacayo vā upacayo vā bhavet /",
    "K06bsu030_u:1528": " āha - neyaṃ bhagavan prajñāpāramitā kasyaciddharmasya saṃyogāya vā visaṃyogāya vā pratyupasthitā /",
    "K06bsu030_u:1529": " āha - tathā hi śāradvatīputra prajñāpāramitā na kaṃciddharmamupalabhate,",
    "K06bsu030_u:1530": " yaṃ dharmaṃ saṃyojayedvā visaṃyojayedvā /",
    "K06bsu030_u:1531": " āha - neyaṃ bhagavan prajñāpāramitā kasyaciddharmasya naye vā vinaye vā pratyupasthitā /",
    "K06bsu030_u:1532": " āha - tathā hi śāradvatīputra prajñāpāramitā na kaṃciddharmamupalabhate,",
    "K06bsu030_u:1533": " yo dharmo netavyo vā vinetavyo vā /",
    "K06bsu030_u:1534": " āha - neyaṃ bhagavan prajñāpāramitā kasyaciddharmasya upakārāya vā apakārāya vā pratyupasthitā /",
    "K06bsu030_u:1535": " āha - tathā hi śāradvatīputra prajñāpāramitā na kaṃciddharmamupalabhate,",
    "K06bsu030_u:1536": " yasya upakāraṃ vā apakāraṃ vā kuryāt /",
    "K06bsu030_u:1537": " āha - neyaṃ bhagavan prajñāpāramitā kasyaciddharmasya saṃbhavāya vā asaṃbhavāya vā pratyupasthitā /",
    "K06bsu030_u:1538": " āha - tathā hi śāradvatīputra prajñāpāramitā na kaṃciddharmamupalabhate,",
    "K06bsu030_u:1539": " yo dharmaḥ saṃbhavedvā na saṃbhavedvā /",
    "K06bsu030_u:1540": " āha - neyaṃ bhagavan prajñāpāramitā kasyaciddharmasya saṃprayogāya vā viprayogāya vā pratyupasthitā /",
    "K06bsu030_u:1541": " āha - tathā hi śāradvatīputra prajñāpāramitā na kaṃciddharmamupalabhate,",
    "K06bsu030_u:1542": " yo dharmaḥ saṃprayujyate vā viprayujyate vā /",
    "K06bsu030_u:1543": " āha - neyaṃ bhagavan prajñāpāramitā kasyaciddharmasya saṃvāsāya vā asaṃvāsāya vā pratyupasthitā /",
    "K06bsu030_u:1544": " āha - tathā hi śāradvatīputra prajñāpāramitā na kaṃciddharmamupalabhate,",
    "K06bsu030_u:1545": " yo dharmaḥ saṃvasedvā na saṃvasedvā /",
    "K06bsu030_u:1546": " āha - neyaṃ bhagavan prajñāpāramitā kasyaciddharmasya pravṛttaye vā apravṛtaye vā pratyupasthitā /",
    "K06bsu030_u:1547": " āha - tathā hi śāradvatīputra prajñāpāramitā na kaṃciddharmamupalabhate,",
    "K06bsu030_u:1548": " yasya dharmasya pravṛttirvā apravṛttirvā bhavet /",
    "K06bsu030_u:1549": " āha - neyaṃ bhagavan prajñāpāramitā kasyaciddharmasya kriyayā vā karaṇena vā pratyupasthitā /",
    "K06bsu030_u:1550": " āha - tathā hi śāradvatīputra prajñāpāramitā na kaṃciddharmamupalabhate,",
    "K06bsu030_u:1551": " yasya dharmasya kriyā vā karaṇaṃ vā bhavet /",
    "K06bsu030_u:1552": " āha - neyaṃ bhagavan prajñāpāramitā kasyaciddharmasya samatayā vā viṣamatayā vā pratyupasthitā /",
    "K06bsu030_u:1553": " āha - tathā hi śāradvatīputra prajñāpāramitā na kaṃciddharmamupalabhate,",
    "K06bsu030_u:1554": " yo dharmaḥ samo vā viṣamo vā syāt /",
    "K06bsu030_u:1555": " āha - neyaṃ bhagavan prajñāpāramitā kasyaciddharmasya saṃgrahāya vā asaṃgrahāya vā pratyupasthitā /",
    "K06bsu030_u:1556": " āha - tathā hi śāradvatīputra prajñāpāramitā na kaṃciddharmamupalabhate,",
    "K06bsu030_u:1557": " yo dharmaḥ saṃgrahītavyo vā utsraṣṭavyo vā syāt /",
    "K06bsu030_u:1558": " āha - neyaṃ bhagavan prajñāpāramitā kenacitkāryeṇa pratyupasthitā /",
    "K06bsu030_u:1559": " āha - tathā hi śāradvatīputra prajñāpāramitā na kaṃciddharmamupalabhate,",
    "K06bsu030_u:1560": " yo dharmaḥ kāryakaraḥ syāt //",
    "K06bsu030_u:1561": " āha - gambhīreyaṃ bhagavan prajñāpāramitā /",
    "K06bsu030_u:1562": " āha - rūpagambhīratayā śāradvatīputra gambhīrā prajñāpāramitā /",
    "K06bsu030_u:1563": " evaṃ vedanāsaṃjñāsaṃskāravijñānagambhīratayā śāradvatīputra gambhīrā prajñāpāramitā /",
    "K06bsu030_u:1564": " avidyāgambhīratayā gambhīrā prajñāpāramitā /",
    "K06bsu030_u:1565": " saṃskāravijñānanāmarūpaṣaḍāyatanasparśavedanātṛṣṇopādānabhavajātijarāmaraṇaśokaparidevaduḥkhadaurmanasyopāyāsagambhīratayā (Vaidya 30)",
    "K06bsu030_u:1566": " gambhīrā prajñāpāramitā /",
    "K06bsu030_u:1567": " viparyāsagambhīratayā gambhīrā prajñāpāramitā /",
    "K06bsu030_u:1568": " pañcanīvaraṇagambhīratayā gambhīrā prajñāpāramitā /",
    "K06bsu030_u:1569": " dṛṣṭigambhīratayā gambhīrā prajñāpāramitā /",
    "K06bsu030_u:1570": " ātmagambhīratayā gambhīrā prajñāpāramitā /",
    "K06bsu030_u:1571": " sattvagambhīratayā gambhīrā prajñāpāramitā /",
    "K06bsu030_u:1572": " prapañcagambhīratayā gambhīrā prajñāpāramitā /",
    "K06bsu030_u:1573": " aprapañcagambhīratayā gambhīrā prajñāpāramitā /",
    "K06bsu030_u:1574": " śīladauḥśīlyagambhīratayā gambhīrā prajñāpāramitā /",
    "K06bsu030_u:1575": " kṣāntivyāpādavīryakausīdyadhyānavikṣepaprajñādauṣprajñyendriyabalabodhyaṅgasmṛtyupasthānasamyakprahāṇarddhipādāviparyāsāryāṣṭāṅgamārgaduḥkhasamudayanirodhamārgavimuktajñānadarśanātītānāgatapratyutpannatryadhvasamatāgambhīratayā",
    "K06bsu030_u:1576": " gambhīrā prajñāpāramitā /",
    "K06bsu030_u:1577": " caturvaiśāradyarddhipādābhijñāgambhīratayā gambhīrā prajñāpāramitā /",
    "K06bsu030_u:1578": " atītānāgatapratyutpannāsaṅgajñānagambhīratayā gambhīrā prajñāpāramitā /",
    "K06bsu030_u:1579": " buddhadharmagambhīratayā gambhīrā prajñāpāramitā /",
    "K06bsu030_u:1580": " kṣayajñānānutpādajñānanirodhajñānābhisaṃskārajñānavirāgajñānagambhīratayā gambhīrā prajñāpāramitā /",
    "K06bsu030_u:1581": " nīvaraṇagambhīratayā gambhīrā prajñāpāramitā //",
    "K06bsu030_u:1582": " tadyathāpi nāma śāradvatīputra samudro gambhīro vipulo 'prameyaḥ,",
    "K06bsu030_u:1583": " evameva prajñāpāramitā gambhīrā vipulā aprameyā /",
    "K06bsu030_u:1584": " gambhīreti śāradvatīputra aprameyadharmaratnasaṃcayabhūtā,",
    "K06bsu030_u:1585": " yasyā gādho na labhyate /",
    "K06bsu030_u:1586": " gambhīreti śāradvatīputra nāsyā gatirlabhyate /",
    "K06bsu030_u:1587": " gambhīreti śāradvatīputra nāsyā guṇaparyanto 'dhigamyate /",
    "K06bsu030_u:1588": " tadyathāpi nāma śāradvatīputra samudro mahāsāgaraḥ sarvaratnasaṃnicayo 'prameyaratnabharito mahāratnaparipūrṇaḥ,",
    "K06bsu030_u:1589": " evameva prajñāpāramitā sarvadharmaratnasaṃnicayā mahādharmaratnasaṃnicayā aprameyadharmaratnasaṃnicayā /",
    "K06bsu030_u:1590": " āha - neyaṃ bhagavan prajñāpāramitā kasyaciddharmasya nidarśanena pratyupasthitā /",
    "K06bsu030_u:1591": " āha - tathā hi śāradvatīputra prajñāpāramitā na kasyaciddharmasyopalambhena pratyupasthitā,",
    "K06bsu030_u:1592": " yaṃ dharmaṃ nidarśayet /",
    "K06bsu030_u:1593": " āha - neyaṃ bhagavan prajñāpāramitā kasyaciddharmasya jñānena vā ajñānena vā pratyupasthitā /",
    "K06bsu030_u:1594": " āha - tathā hi śāradvatīputra prajñāpāramitā na kaṃciddharmamupalabhate,",
    "K06bsu030_u:1595": " yasya dharmasya jñānaṃ vā ajñānaṃ vā syāt /",
    "K06bsu030_u:1596": " āha - neyaṃ bhagavan prajñāpāramitā kasyaciddharmasya ārakṣāyai vā guptyai vā pratyupasthitā /",
    "K06bsu030_u:1597": " āha - tathā hi śāradvatīputra prajñāpāramitā na kaṃciddharmamupalabhate,",
    "K06bsu030_u:1598": " yasya dharmasya ārakṣāṃ vā guptiṃ vā kuryāt /",
    "K06bsu030_u:1599": " āha - neyaṃ bhagavan prajñāpāramitā kasyaciddharmasya saṃgrahāya vā parigrahāya vā pratyupasthitā /",
    "K06bsu030_u:1600": " āha - tathā hi śāradvatīputra prajñāpāramitā na kaṃciddharmamupalabhate,",
    "K06bsu030_u:1601": " yasya dharmasya saṃgrahaṃ vā parigrahaṃ vā kuryāt /",
    "K06bsu030_u:1602": " āha - neyaṃ bhagavan prajñāpāramitā kasyaciddharmasya niśrayeṇa vā aniśrayeṇa vā pratyupasthitā /",
    "K06bsu030_u:1603": " āha - tathā hi śāradvatīputra prajñāpāramitā na kaṃciddharmaṃ samanupaśyati,",
    "K06bsu030_u:1604": " yasya dharmasya niśrayaṃ vā aniśrayaṃ vā kuryāt /",
    "K06bsu030_u:1605": " āha - neyaṃ bhagavan prajñāpāramitā kasyaciddharmasya ālayena vā vilayena vā pratyupasthitā /",
    "K06bsu030_u:1606": " āha - tathā hi śāradvatīputra prajñāpāramitā na kaṃciddharmamupalabhate,",
    "K06bsu030_u:1607": " yasmin ālayaṃ vā vilayaṃ vā kuryāt /",
    "K06bsu030_u:1608": " āha - neyaṃ bhagavan prajñāpāramitā kasyaciddharmasya abhiniveśena pratyupasthitā /",
    "K06bsu030_u:1609": " āha - tathā hi śāradvatīputra prajñāpāramitā na kaṃciddharmamupalabhate,",
    "K06bsu030_u:1610": " yasminnabhiniveśaṃ (Vaidya 31) kuryāt /",
    "K06bsu030_u:1611": " āha - neyaṃ bhagavan prajñāpāramitā kasyaciddharmasya adhyavasānena pratyupasthitā /",
    "K06bsu030_u:1612": " āha - tathā hi śāradvatīputra prajñāpāramitā na kaṃciddharmamupalabhate,",
    "K06bsu030_u:1613": " na samanupaśyati,",
    "K06bsu030_u:1614": " yasminnadhyavasānaṃ kuryāt /",
    "K06bsu030_u:1615": " āha - neyaṃ bhagavan prajñāpāramitā kasyaciddharmasya saṃvāsena vā asaṃvāsena vā pratyupasthitā /",
    "K06bsu030_u:1616": " āha - tathā hi śāradvatīputra prajñāpāramitā na kaṃciddharmamupalabhate,",
    "K06bsu030_u:1617": " yena dharmeṇa sārdhaṃ vaset /",
    "K06bsu030_u:1618": " āha - neyaṃ bhagavan prajñāpāramitā kasyaciddharmasya saṃdhinā vā visaṃdhinā vā pratyupasthitā /",
    "K06bsu030_u:1619": " āha - tathā hi śāradvatīputra prajñāpāramitā na kaṃciddharmamupalabhate,",
    "K06bsu030_u:1620": " yo dharmaḥ saṃdhātavyo vā visaṃdhātavyo vā /",
    "K06bsu030_u:1621": " āha - neya bhagavan prajñāpāramitā kasyaciddharmasya rāgeṇa vā virāgeṇa vā pratyupasthitā /",
    "K06bsu030_u:1622": " āha - tathā hi śāradvatīputra prajñāpāramitā na kaṃciddharmamupalabhate,",
    "K06bsu030_u:1623": " yasmin dharme rajyeta vā virajyeta vā /",
    "K06bsu030_u:1624": " āha - neyaṃ bhagavan prajñāpāramitā kasyaciddharmasya dveṣeṇa vā adveṣeṇa vā pratyupasthitā /",
    "K06bsu030_u:1625": " āha - tathā hi śāradvatīputra prajñāpāramitā na kaṃciddharmamupalabhate,",
    "K06bsu030_u:1626": " yo dharma sadveṣo vā vigatadveṣo vā bhavet /",
    "K06bsu030_u:1627": " āha - neyaṃ bhagavan prajñāpāramitā kasyaciddharmasya mohena vā vigatamohena vā pratyupasthitā /",
    "K06bsu030_u:1628": " āha - tathā hi śāradvatīputra prajñāpāramitā na kaṃciddharmamupalabhate,",
    "K06bsu030_u:1629": " yo dharmo mūḍho vā syādvigatamoho vā /",
    "K06bsu030_u:1630": " āha - neyaṃ bhagavan prajñāpāramitā kasyaciddharmasya jñāpayitrī vā ajñāpayitrī vā pratyupasthitā /",
    "K06bsu030_u:1631": " āha - tathā hi śāradvatīputra prajñāpāramitā na kaṃciddharmamupalabhate na samanupaśyati,",
    "K06bsu030_u:1632": " yaṃ dharmaṃ jānīyāt yasya vā dharmasya jñāpayitrī vā bhavet /",
    "K06bsu030_u:1633": " āha - neyaṃ bhagavan prajñāpāramitā kasyaciddharmasya prakṛtyā vā aprakṛtyā vā pratyupasthitā /",
    "K06bsu030_u:1634": " āha - tathā hi śāradvatīputra prajñāpāramitā na kasyaciddharmasya prakṛtiṃ vā samanupaśyati /",
    "K06bsu030_u:1635": " āha - neyaṃ bhagavan prajñāpāramitā kasyaciddharmasya śuddhyā vā viśuddhyā vā pratyupasthitā /",
    "K06bsu030_u:1636": " āha - tathā hi śāradvatīputra prajñāpāramitā na kaṃciddharmaṃ samanupaśyati,",
    "K06bsu030_u:1637": " yaṃ dharmaṃ śodhayedvā viśodhayedvā //",
    "K06bsu030_u:1638": " āha - prakṛtipariśuddheyaṃ bhagavan prajñāpāramitā /",
    "K06bsu030_u:1639": " āha - rūpapariśuddhitaḥ śāradvatīputra pariśuddhā prajñāpāramitā /",
    "K06bsu030_u:1640": " evaṃ vedanāsaṃjñāsaṃskāravijñānapariśuddhitaḥ śāradvatīputra pariśuddhā prajñāpāramitā /",
    "K06bsu030_u:1641": " avidyāpariśuddhitaḥ pariśuddhā prajñāpāramitā,",
    "K06bsu030_u:1642": " saṃskārapariśuddhito vijñānapariśuddhito nāmarūpapariśuddhitaḥ ṣaḍāyatanapariśuddhitaḥ pariśuddhā prajñāpāramitā,",
    "K06bsu030_u:1643": " sparśavedanātṛṣṇopādānabhavajātijarāmaraṇapariśuddhitaḥ pariśuddhā prajñāpāramitā,",
    "K06bsu030_u:1644": " śokaparidevaduḥkhadaurmanasyopāyāsapariśuddhitaḥ pariśuddhā prajñāpāramitā /",
    "K06bsu030_u:1645": " viparyāsanīvaraṇadṛṣṭigatapariśuddhitaḥ pariśuddhā prajñāpāramitā /",
    "K06bsu030_u:1646": " rāgadveṣamohapariśuddhitaḥ pariśuddhā prajñāpāramitā /",
    "K06bsu030_u:1647": " ātmasattvajīvapoṣapuruṣapudgalamanujamānavakārakakārayitṛvedayitrutthāpakasamutthāpakajñātṛdarśakapariśuddhitaḥ pariśuddhā prajñāpāramitā /",
    "K06bsu030_u:1648": " ucchedaśāśvatapariśuddhitaḥ pariśuddhā prajñāpāramitā /",
    "K06bsu030_u:1649": " antānantapariśuddhitaḥ pariśuddhā prajñāpāramitā /",
    "K06bsu030_u:1650": " dānapāramitāpariśuddhitaḥ pariśuddhā prajñāpāramitā /",
    "K06bsu030_u:1651": " śīlakṣāntivīryadhyānaprajñāpariśuddhitaḥ pariśuddhā prajñāpāramitā /",
    "K06bsu030_u:1652": " indriyabalabodhyaṅgadhyānavimokṣasamādhisamāpattipariśuddhitaḥ (Vaidya 32)",
    "K06bsu030_u:1653": " pariśuddhā prajñāpāramitā /",
    "K06bsu030_u:1654": " maitrīkaruṇāmuditopekṣāpariśuddhitaḥ pariśuddhā prajñāpāramitā /",
    "K06bsu030_u:1655": " smṛtyupasthānasamyakprahāṇapariśuddhitaḥ pariśuddhā prajñāpāramitā /",
    "K06bsu030_u:1656": " aviparyāsapariśuddhitaḥ pariśuddhā prajñāpāramitā /",
    "K06bsu030_u:1657": " duḥkhasamudayanirodhamārgapariśuddhitaḥ pariśuddhā prajñāpāramitā /",
    "K06bsu030_u:1658": " abhijñāpariśuddhitaḥ pariśuddhā prajñāpāramitā /",
    "K06bsu030_u:1659": " mārgapariśuddhitaḥ pariśuddhā prajñāpāramitā /",
    "K06bsu030_u:1660": " śrāvakabhūmipariśuddhitaḥ pariśuddhā prajñāpāramitā /",
    "K06bsu030_u:1661": " pratyekabuddhabhūmipariśuddhitaḥ pariśuddhā prajñāpāramitā /",
    "K06bsu030_u:1662": " buddhabhūmipariśuddhitaḥ pariśuddhā prajñāpāramitā /",
    "K06bsu030_u:1663": " buddhadharmasaṃghapariśuddhitaḥ pariśuddhā prajñāpāramitā /",
    "K06bsu030_u:1664": " śrāvakadharmapariśuddhitaḥ pariśuddhā prajñāpāramitā /",
    "K06bsu030_u:1665": " pratyekabuddhadharmapariśuddhitaḥ pariśuddhā prajñāpāramitā /",
    "K06bsu030_u:1666": " atītānāgatapratyutpannadarśanapariśuddhitaḥ pariśuddhā prajñāpāramitā /",
    "K06bsu030_u:1667": " asaṅgajñānadarśanapariśuddhitaḥ pariśuddhā prajñāpāramitā /",
    "K06bsu030_u:1668": " aṣṭādaśāveṇikabuddhadharmapariśuddhitaḥ pariśuddhā prajñāpāramitā /",
    "K06bsu030_u:1669": " kāmadhātupariśuddhito rūpadhātupariśuddhitaḥ ārūpyadhātupariśuddhitaḥ pariśuddhā prajñāpāramitā /",
    "K06bsu030_u:1670": " pṛthvīdhātupariśuddhitaḥ pariśuddhā prajñāpāramitā /",
    "K06bsu030_u:1671": " aptejovāyudhātupariśuddhitaḥ pariśuddhā prajñāpāramitā /",
    "K06bsu030_u:1672": " sattvadhātupariśuddhito dharmadhātupariśuddhitaḥ ākāśadhātupariśuddhitaḥ pariśuddhā prajñāpāramitā //",
    "K06bsu030_u:1673": " evamukte āyuṣmān śāriputro bhagavantametadavocat - āścaryaṃ bhagavan yāvat prakṛtipariśuddhā prajñāpāramitā /",
    "K06bsu030_u:1674": " āha - ākāśapariśuddhitaḥ śāradvatīputra prajñāpāramitā /",
    "K06bsu030_u:1675": " āha - arūpiṇyanidarśanā bhagavan prajñāpāramitā /",
    "K06bsu030_u:1676": " āha - tathā hi śāradvatīputra prajñāpāramitā na kasyaciddharmasya rūpapariniṣpattyā vā nidarśanena vā pratyupasthitā /",
    "K06bsu030_u:1677": " āha - apratihateyaṃ bhagavan prajñāpāramitā /",
    "K06bsu030_u:1678": " āha - tathā hi śāradvatīputra prajñāpāramitā na kaṃciddharmaṃ samanupaśyati yasmin pratihanyeta /",
    "K06bsu030_u:1679": " āha - akṛteyaṃ bhagavan prajñāpāramitā /",
    "K06bsu030_u:1680": " āha - kārakānupalabdhitaḥ śāradvatīputra /",
    "K06bsu030_u:1681": " āha - asamavasaraṇeyaṃ bhagavan prajñāpāramitā /",
    "K06bsu030_u:1682": " āha - tathā hi śāradvatīputra prajñāpāramitā na kaṃciddharmaṃ yena dharmeṇa sārdhaṃ samavasaret /",
    "K06bsu030_u:1683": " āha - aprajñapanīyeyaṃ bhagavan prajñāpāramitā /",
    "K06bsu030_u:1684": " āha - tathā hi śāradvatīputra prajñāpāramitā na kaṃciddharmamupalabhate yena dharmeṇa prajñapyeta /",
    "K06bsu030_u:1685": " āha - asādhāraṇeyaṃ bhagavan prajñāpāramitā /",
    "K06bsu030_u:1686": " (āha - tathā hi śāradvatīputra prajñāpāramitā na kaṃciddharmamupalabhate yena dharmeṇa sādhāraṇā bhavet /",
    "K06bsu030_u:1687": " ) āha - alakṣaṇeyaṃ bhagavan prajñāpāramitā /",
    "K06bsu030_u:1688": " āha - lakṣaṇānupalabdhitaḥ śāradvatīputra /",
    "K06bsu030_u:1689": " āha - apratibhāseyaṃ bhagavan prajñāpāramitā /",
    "K06bsu030_u:1690": " āha - pratibhāsānupalabdhitāmupādāya /",
    "K06bsu030_u:1691": " āha - anantapāramiteyaṃ bhagavan prajñāpāramitā /",
    "K06bsu030_u:1692": " āha - rūpānantatayā śāradvatīputra anantapāramiteyam /",
    "K06bsu030_u:1693": " evaṃ vedanāsaṃjñāsaṃskāravijñānānantatayā anantapāramiteyam /",
    "K06bsu030_u:1694": " viparyāsānantatayā anantapāramiteyam /",
    "K06bsu030_u:1695": " nīvaraṇānantatayā anantapāramiteyam /",
    "K06bsu030_u:1696": " avidyānantatayā saṃskārānantatayā vijñānanantatayā nāmarūpānantatayā ṣaḍāyatanasparśavedanātṛṣṇopādānabhavajātijarāmaraṇaśokaparidevaduḥkhadaurmanasyopāyāsānantatayā (Vaidya 33)",
    "K06bsu030_u:1697": " anantapāramiteyam /",
    "K06bsu030_u:1698": " dṛṣṭigatānantatayā rāgadveṣamohānantatayā ucchedaśāśvatānantatayā pūrvāntakoṭyanantatayā anantapāramiteyam /",
    "K06bsu030_u:1699": " aparāntakoṭyanantatayā anantapāramiteyam /",
    "K06bsu030_u:1700": " dānānantatayā śīlānantatayā kṣāntyanantatayā vīryānantatayā dhyānānantatayā prajñānantatayā anantapāramiteyaṃ prajñāpāramitā /",
    "K06bsu030_u:1701": " smṛtyupasthānānantatayā samyakprahāṇarddhipādendriyabalabodhyaṅgamārgānantatayā aviparyāsānantatayā anantapāramiteyam /",
    "K06bsu030_u:1702": " dhyānavimokṣasamādhisamāpattyanantatayā anantapāramiteyam /",
    "K06bsu030_u:1703": " ārambaṇānantatayā anantapāramiteyam /",
    "K06bsu030_u:1704": " vidyāvimuktijñānadarśanānantatayā anantapāramiteyam /",
    "K06bsu030_u:1705": " śrāvakabhūmipratyekabuddhabhūmibuddhabhūmyanantatayā anantapāramiteyam /",
    "K06bsu030_u:1706": " śrāvakadharmapratyekabuddhadharmabuddhadharmānantatayā anantapāramiteyam /",
    "K06bsu030_u:1707": " ātmasattvānantatayā anantapāramiteyam /",
    "K06bsu030_u:1708": " kāmadhātvanantatayā anantapāramiteyam /",
    "K06bsu030_u:1709": " rūpadhātvanantatayā anantapāramiteyam /",
    "K06bsu030_u:1710": " ārūpyadhātvanantatayā anantapāramiteyam /",
    "K06bsu030_u:1711": " abhijñānantatayā anantapāramiteyam /",
    "K06bsu030_u:1712": " nīvaraṇānantatayā anantapāramiteyam /",
    "K06bsu030_u:1713": " atītānāgatapratyutpannajñānadarśanānantatayā anantapāramiteyam /",
    "K06bsu030_u:1714": " asaṅgānantatayā ākāśānantatayā dharmadhātvanantatayā anantapāramiteyam //",
    "K06bsu030_u:1715": " na hyasyāḥ śāradvatīputra prajñāpāramitāyā anto vā madhyaṃ vā paryavasānaṃ vā upalabhyate,",
    "K06bsu030_u:1716": " nāpi kenacidupalabdhāḥ /",
    "K06bsu030_u:1717": " anantāparyantapāramiteyaṃ śāradvatīputra yaduta prajñāpāramitā /",
    "K06bsu030_u:1718": " tadyathāpi nāma śāradvatīputra ākāśasyānto nopalabhyate,",
    "K06bsu030_u:1719": " evameva prajñāpāramitāyā anto nopalabhyate /",
    "K06bsu030_u:1720": " pṛthivīdhātvanantatayā śāradvatīputra prajñāpāramitānantatā draṣṭavyā /",
    "K06bsu030_u:1721": " abdhātvanantatayā tejodhātvanantatayā vāyudhātvanantatayā vijñānadhātvanantatayā prajñāpāramitānantatā anugantavyā /",
    "K06bsu030_u:1722": " anantamadhyaparyantatā hi śāradvatīputra prajñāpāramitā anuboddhavyā /",
    "K06bsu030_u:1723": " na hi śāradvatīputra prajñāpāramitā deśasthā na pradeśasthā /",
    "K06bsu030_u:1724": " rūpāparyantatayā śāradvatīputra prajñāpāramitāparyantatā anugantavyā /",
    "K06bsu030_u:1725": " peyālam /",
    "K06bsu030_u:1726": " evaṃ vedanāsaṃjñāsaṃskāravijñānāparyantatayā śāradvatīputra prajñāpāramitāparyantatā anugantavyā /",
    "K06bsu030_u:1727": " avidyāparyantatayā saṃskārāparyantatayā vijñānāparyantatayā nāmarūpaṣaḍāyatanāparyantatayā",
    "K06bsu030_u:1728": " yāvat jarāmaraṇaśokaparidevaduḥkhadaurmanasyopāyāsāparyantatayā śāradvatīputra prajñāpāramitāparyantatā anugantavyā /",
    "K06bsu030_u:1729": " viparyāsāparyantatayā śāradvatīputra prajñāpāramitāparyantatā anugantavyā /",
    "K06bsu030_u:1730": " nīvaraṇāparyantatayā dṛṣṭigatāparyantatayā śāradvatīputra prajñāpāramitāparyantatā anugantavyā /",
    "K06bsu030_u:1731": " ātmānantatayā sattvānantatayā prajñāpāramitāparyantatā anugantavyā /",
    "K06bsu030_u:1732": " dānānantatayā śīlānantatayā kṣāntyanantatayā vīryānantatayā dhyānānantatayā prajñānantatayā śāradvatīputra prajñāpāramitānantatā anugantavyā",
    "K06bsu030_u:1733": " smṛtyupasthānasamyakprahāṇarddhipādāparyantatayā prajñāpāramitānantatā anugantavyā /",
    "K06bsu030_u:1734": " indriyabalabodhyaṅgamārgadhyānavimokṣasamādhisamāpattyaparyantatayā śāradvatīputra prajñāpāramitāparyantatā anugantavyā /",
    "K06bsu030_u:1735": " duḥkhasamudayanirodhamārgāparyantatayā śāradvatīputra prajñāpāramitāparyantatā anugantavyā /",
    "K06bsu030_u:1736": " abhijñāparyantatayā (Vaidya 34)",
    "K06bsu030_u:1737": " vimuktyaparyantatayā vimuktijñānadarśanāparyantatayā śāradvatīputra prajñāpāramitāparyantatā anugantavyā /",
    "K06bsu030_u:1738": " pṛthagjanadharmāparyantatayā śrāvakadharmāparyantatayā pratyekabuddhadharmāparyantatayā buddhadharmāparyantatayā śāradvatīputra prajñāpāramitāparyantatā anugantavyā /",
    "K06bsu030_u:1739": " vidyāparyantatayā vimuktyaparyantatayā vimuktijñā[nadarśa]nāparyantatayā śāradvatīputra prajñāpāramitāparyantatā anugantavyā /",
    "K06bsu030_u:1740": " paryantānupalabdhitaḥ śāradvatīputra prajñāpāramitāparyantatetyucyate,",
    "K06bsu030_u:1741": " antānupalabdhito 'nantetyucyate /",
    "K06bsu030_u:1742": " ananteti śāradvatīputra aparyantavacanametat /",
    "K06bsu030_u:1743": " ātmānupādānataḥ śāradvatīputra sarvadharmānantatā anugantavyā /",
    "K06bsu030_u:1744": " ākāśānantatayā śāradvatīputra sarvadharmānantāparyantā anugantavyā /",
    "K06bsu030_u:1745": " evamukte āyuṣmān śāradvatīputro bhagavantametadavocat - kīdṛśānāṃ bhagavan bodhisattvānāmeṣu dharmeṣu viṣayaḥ?",
    "K06bsu030_u:1746": " bhagavānāha - ye te śāradvatīputra bodhisattvā dharmamapi nopalabhante prāgevādharmam,",
    "K06bsu030_u:1747": " mārgamapi nopalabhante prāgevāmārgam,",
    "K06bsu030_u:1748": " śīlamapi nopalabhante na manyante prāgeva dauḥśīlyam,",
    "K06bsu030_u:1749": " aparyāpannāśca sarvatraidhātuke,",
    "K06bsu030_u:1750": " aparyāpannāśca sarvabhavagaticyutyupapattiṣu,",
    "K06bsu030_u:1751": " anadhyavasitāśca kāye jīvite ca prāgeva bāhyeṣu vastuṣu,",
    "K06bsu030_u:1752": " kṛtaparyantāśca saṃsārasrotasaḥ,",
    "K06bsu030_u:1753": " uttīrṇāśca mahābhavārṇavāt,",
    "K06bsu030_u:1754": " samuttīrṇāśca mahāsaṃgrāmāt,",
    "K06bsu030_u:1755": " teṣāṃ śāriputra bodhisattvānāṃ mahāsattvānāmeṣu dharmeṣu viṣayaśca gatiśca,",
    "K06bsu030_u:1756": " sarvaviṣayā aviṣayā iti ca yeṣāṃ parijānante (parijñānam?)",
    "K06bsu030_u:1757": " , te tathārūpāḥ satpuruṣāḥ sarvaviṣayeṣvanadhyavasitāḥ,",
    "K06bsu030_u:1758": " te mahāsiṃhāḥ /",
    "K06bsu030_u:1759": " te sarvaviṣayeṣvanadhyāpannāḥ,",
    "K06bsu030_u:1760": " te tadrūpāḥ satpuruṣāḥ /",
    "K06bsu030_u:1761": " sarvaviṣayanirupaliptāste,",
    "K06bsu030_u:1762": " te 'saṃsṛṣṭāḥ /",
    "K06bsu030_u:1763": " sarvaviṣayasamatikrāntāste,",
    "K06bsu030_u:1764": " te mahāsārthavāhāḥ /",
    "K06bsu030_u:1765": " yeṣāṃ śāradvatīputra eṣu dharmeṣu viṣayo gatiśca /",
    "K06bsu030_u:1766": " nāhaṃ śāradvatīputra asyāṃ parṣadi samanupaśyāmi ekamapi bodhisattvam,",
    "K06bsu030_u:1767": " yasya naiṣu dharmeṣu viṣayo vā adhimuktirvā,",
    "K06bsu030_u:1768": " yo vā eṣu dharmeṣu sākāṅkṣo vā savicikitso vā /",
    "K06bsu030_u:1769": " niṣkāṅkṣeyaṃ śāradvatīputra parṣadeṣu dharmeṣu nirvicikitsā nirvaimatikā /",
    "K06bsu030_u:1770": " nāsti śāradvatīputra eṣāṃ bodhisatvānāmeṣu dharmeṣu vimatiḥ /",
    "K06bsu030_u:1771": " vimatisamuddhātāya śāradvatīputra ete satpuruṣāḥ sarvasattvānāṃ sthitāḥ /",
    "K06bsu030_u:1772": " niḥsaṃśayā hyete śāradvatīputra eṣvevaṃrūpeṣu dharmeṣu saṃśayasamatikrāntāḥ //",
    "K06bsu030_u:1773": " ye 'pi te śāradvatīputra paścime kāle paścime samaye imāṃ dharmadeśanāṃ śroṣyanti,",
    "K06bsu030_u:1774": " te 'pi niḥsaṃśayā bhaviṣyanti sarvadharmeṣu,",
    "K06bsu030_u:1775": " sarvasattvānāṃ ca saṃśayacchedanāya pratipannā bhaviṣyanti,",
    "K06bsu030_u:1776": " niḥsaṃśayāśca te dharmaṃ deśayiṣyanti /",
    "K06bsu030_u:1777": " nāhaṃ śāradvatīputra parīttakuśalamūlānāṃ sattvānāmeṣu dharmeṣvadhimuktiṃ vadāmi /",
    "K06bsu030_u:1778": " nāpi teṣāmeṣu dharmeṣvavakāśaḥ,",
    "K06bsu030_u:1779": " nāpi teṣāmidaṃ dhanam /",
    "K06bsu030_u:1780": " nāpi te śāradvatīputra sattvāḥ parīttakuśalamūlasamanvāgatā bhaviṣyanti,",
    "K06bsu030_u:1781": " yeṣāmiyaṃ dharmadeśanāṃ śrotrapathamapyāgamiṣyati kimaṅga punarye udgrahīṣyanti dhārayiṣyanti vācayiṣyanti paryavāpsyanti /",
    "K06bsu030_u:1782": " niyatāste buddhadharmeṣu,",
    "K06bsu030_u:1783": " vyākṛtāste buddhairbhagavadbhiḥ /",
    "K06bsu030_u:1784": " evaṃ ca te siṃhanādaṃ nadiṣyanti yathāhametarhi siṃhanādaṃ nadāmi astambhitanādaṃ mahāpuruṣanādaṃ svayaṃbhūnādam /",
    "K06bsu030_u:1785": " ye eṣu dharmeṣvatyantaśaḥ śraddhāṃ janayitvā chandaṃ janayiṣyanti anuttarāyāṃ samyaksaṃbodhau, (Vaidya 35)",
    "K06bsu030_u:1786": " teṣāmapi ta eeva vyākaraṇaṃ bhaviṣyanti /",
    "K06bsu030_u:1787": " tatkamāddhetoḥ?",
    "K06bsu030_u:1788": " durlabhā hi śāradvatīputra te sattvāḥ,",
    "K06bsu030_u:1789": " ya imān gambhīrān dharmān śrutvā prītiṃ ca vindanti,",
    "K06bsu030_u:1790": " prāmodyaṃ ca janayanti,",
    "K06bsu030_u:1791": " adhimuñcante ca /",
    "K06bsu030_u:1792": " ataḥ śāradvatīputra durlabhatamāste sattvāḥ,",
    "K06bsu030_u:1793": " ye gambhīrān dharmān śrutvā anuttarāyāṃ samyaksaṃbodhau cittamutpādayanti,",
    "K06bsu030_u:1794": " chandaṃ ca janayanti mahākuśalamūlasamanvāgatāḥ /",
    "K06bsu030_u:1795": " nāhaṃ śāradvatīputra tān sattvān mahāsaṃsārasaṃprasthitāniti vadāmi yeṣāmayaṃ prajñāpāramitānirdeśaḥ śravaṇapathamapyāgamiṣyati,",
    "K06bsu030_u:1796": " śrutvā ca (ye)",
    "K06bsu030_u:1797": " paṭhiṣyanti adhimokṣyanti udāraṃ ca prītisaumanasyaṃ janayiṣyanti,",
    "K06bsu030_u:1798": " eṣu dharmeṣu chandaṃ janayiṣyanti punaḥ punaḥ śravaṇāyāpi,",
    "K06bsu030_u:1799": " kaḥ punarvādaḥ uddeṣṭuṃ vā svādhyātuṃ vā parebhyo deśayituṃ vā /",
    "K06bsu030_u:1800": " vyākaromyahaṃ śāradvatīputra anavakrāntaniyāmān aniyatān śrāvakapratyekabuddhayāne anuttarāyāṃ samyaksaṃbodhauḥ /",
    "K06bsu030_u:1801": " nāhaṃ śāradvatīputra hīnadharmasamanvāgatānāṃ sattvānāmagrato dharmeṣvavakāśaṃ samanupaśyāmi /",
    "K06bsu030_u:1802": " udāreyaṃ śāradvatīputra buddhabodhiḥ /",
    "K06bsu030_u:1803": " yadbhūyasā ca sattvā hīnādhimuktikā hīnadharmasamanvāgatā akṛtakalyāṇāḥ /",
    "K06bsu030_u:1804": " akuśalā eṣvevaṃrūpeṣu gambhīreṣu dharmeṣu nirupalepeṣu /",
    "K06bsu030_u:1805": " ye punaste śāradvatīputra udārāḥ sattvā udāradharmādhimuktā mahāyānasaṃprasthitāḥ supariprāptakāryāḥ susaṃnāhasaṃnaddhāḥ suvicitrārthā mahāmārgeṇa saṃprasthitā aviṣameṇa ṛjunā,",
    "K06bsu030_u:1806": " agahanena samena apagatakhāṇukaṇṭakena apagataśvabhraprapātena śucinā apagatakilbiṣeṇa akuṭilena avaṅkena,",
    "K06bsu030_u:1807": " ye lokahitāya saṃprasthitā lokasukhāya lokānukampāyai mahato janakāyasyārthāya hitāya sukhāya va devānāṃ ca manuṣyāṇāṃ ca,",
    "K06bsu030_u:1808": " avabhāsakarāstīrthabhūtāḥ sattvānām,",
    "K06bsu030_u:1809": " mahākāruṇikā hitānukampakā hitakāmāḥ sukhakāmā yogakṣemakāmāḥ,",
    "K06bsu030_u:1810": " sarvasattvānāṃ sukhopadhānāya pratyupasthitāḥ,",
    "K06bsu030_u:1811": " teṣāṃ śāradvatīputra tathārūpāṇāṃ sattvānāṃ bodhisattvānāṃ mahāsattvānāmidaṃ mahādhanam /",
    "K06bsu030_u:1812": " ta eva ca śāradvatīputra mahāsattvā asya dharmaratnasya pratyeṣakāḥ /",
    "K06bsu030_u:1813": " teṣāṃ caitaddhanamudāradhanam /",
    "K06bsu030_u:1814": " tatkasya hetoḥ?",
    "K06bsu030_u:1815": " na hi śāradvatīputra akṛtapuṇyānāṃ sattvānāmakṛtakalyāṇānāṃ hīnādhimuktikānāṃ śraddhāvihīnānāmasminnudāre dhane 'dhimuktirjāyate /",
    "K06bsu030_u:1816": " etacca me śāradvatīputra saṃdhāya bhāṣitam - dhātuśaḥ satvāḥ saṃsyandanti hīnādhimuktikā hīnādhimuktikaiḥ,",
    "K06bsu030_u:1817": " udārādhimuktikā udārādhimuktikairiti //",
    "K06bsu030_u:1818": " atha khalvāyuṣmān śāradvatīputro bhagavantametadavocat - kiṃgocarā bhagavan prajñāpāramitā?",
    "K06bsu030_u:1819": " evamukte bhagavānāyuṣmantaṃ śāradvatīputrametadavocat - anantaviṣayagocarā śāradvatīputra prajñāpāramitā /",
    "K06bsu030_u:1820": " tadyathāpi nāma śāradvatīputra vāyudhāturanantaviṣayagocaraḥ,",
    "K06bsu030_u:1821": " evameva prajñāpāramitā anantaviṣayagocarā /",
    "K06bsu030_u:1822": " tadyathāpi nāma śāradvatīputra vāyudhāturākāśadhātuviṣayagocaraḥ,",
    "K06bsu030_u:1823": " evameva prajñāpāramitā ākāśadhātuviṣayagocarā /",
    "K06bsu030_u:1824": " tadyathāpi nāma śāradvatīputra ākāśadhāturvāyudhātuśca na kvacitsaṃdṛśyete,",
    "K06bsu030_u:1825": " na kasyaciddharmasya abhinirvṛttilakṣaṇena pratyupasthitau,",
    "K06bsu030_u:1826": " evameva śāradvatīputra prajñāpāramitā na kvaciddharme saṃdṛśyate,",
    "K06bsu030_u:1827": " na kasyaciddharmasya abhinirvṛttilakṣaṇena pratyupasthitā /",
    "K06bsu030_u:1828": " tadyathāpi nāma śāradvatīputra ākāśadhāturvāyudhātuśca agrāhyāpariniṣpattito na varṇanimittena saṃkhyāṃ gacchataḥ,",
    "K06bsu030_u:1829": " evameva śāradvatīputra prajñāpāramitā agrāhyāniṣpattito na (Vaidya 36)",
    "K06bsu030_u:1830": " kenacidvarṇanimittena saṃkhyāṃ gacchati vā upaiti vā /",
    "K06bsu030_u:1831": " tadyathāpi nāma śāradvatīputra ākāśadhāturvāyudhātuśca na kasyaciddharmasya pariniṣpattidarśanenopayātau,",
    "K06bsu030_u:1832": " evameva prajñāpāramitā na kasyaciddharmasya pariniṣpattidarśanenopaiti //",
    "K06bsu030_u:1833": " āha - kiṃlakṣaṇeya bhagavan prajñāpāramitā?",
    "K06bsu030_u:1834": " bhagavānāha - alakṣaṇeyaṃ śāradvatīputra prajñāpāramtiā /",
    "K06bsu030_u:1835": " tadyathāpi nāma śāradvatīputra ākāśadhātuśca vāyudhātuśca na kasyaciddharmasya pariciṣpattilakṣaṇenopagacchataḥ,",
    "K06bsu030_u:1836": " evameva śāradavtīputra prajñāpāramitā na kasyaciddharmasya pariniṣpattilakṣaṇenopaiti /",
    "K06bsu030_u:1837": " āha - kiṃlakṣaṇeyaṃ bahgavan prajñāpāramitā?",
    "K06bsu030_u:1838": " bhagavānāha - alakṣaṇā hi śāradvatīputra prajñāpāramitā,",
    "K06bsu030_u:1839": " yato tna saṅgalakṣaṇena saṃvidyate /",
    "K06bsu030_u:1840": " tadyathāpi nāma śāradvatīputra ākāśadhāturvāyudhātudhca na kasyaciddharmasya pariniṣpattilakṣaṇenopagacchataḥ,",
    "K06bsu030_u:1841": " evameva prajñāpāramitā na kasyaciddharmasya pariniṣpattilakṣaṇenopaiti /",
    "K06bsu030_u:1842": " alakṣaṇā hi śāradvatīputra prajñāpāramitā,",
    "K06bsu030_u:1843": " yato na saṃvidyate /",
    "K06bsu030_u:1844": " tadyathāpi nāma śāradvatīputra ākāśadhāturna kvacitsajjati,",
    "K06bsu030_u:1845": " evameva prajñāpārmaitā na kvacitsajjati,",
    "K06bsu030_u:1846": " te nocyate asaṅgalakṣaṇeti /",
    "K06bsu030_u:1847": " na ca śāradvatīputra asaṅgasya kiṃcillakṣaṇam,",
    "K06bsu030_u:1848": " api tu khalu vyavahārapadametat /",
    "K06bsu030_u:1849": " tenocyate asaṅgalakṣaṇā prajñāpāramitti /",
    "K06bsu030_u:1850": " tadeavitat śāradvatīputra asaṅgalakṣaṇaṃ nirdiśyate /",
    "K06bsu030_u:1851": " na ca asaṅgasya lakṣaṇaṃ na nimittam /",
    "K06bsu030_u:1852": " asaṅga iti śāradvatīputra saṅgaparijñaiṣā,",
    "K06bsu030_u:1853": " saṅgānupalabdhireṣā,",
    "K06bsu030_u:1854": " saṅgayathābhūtataiṣā,",
    "K06bsu030_u:1855": " saṅgaviparyāsaparijñaiṣā /",
    "K06bsu030_u:1856": " na hi śāradvatīputra saṅge saṅgo cidyate,",
    "K06bsu030_u:1857": " tenocyate saṅgayathā bhūtatā saṅgānupalabdhiḥ /",
    "K06bsu030_u:1858": " asaṅgateti śāradvatiputra iyaṃ prajñāpāramitā,",
    "K06bsu030_u:1859": " asaṅgalakṣaṇajñānanirdeśa eṣaḥ /",
    "K06bsu030_u:1860": " sarvadharmā hi śāradvtīputra asaṅgalakṣaṇāḥ /",
    "K06bsu030_u:1861": " yadyasya dharmasya lakṣaṇam,",
    "K06bsu030_u:1862": " tadalakṣaṇam /",
    "K06bsu030_u:1863": " na hi tallakṣaṇābhinitvṝttaye kaściddharmaḥ pratyupasthitaḥ /",
    "K06bsu030_u:1864": " yatra ca lakṣaṇaṃ na saṃvidyate,",
    "K06bsu030_u:1865": " taducyate alakṣaṇamiti /",
    "K06bsu030_u:1866": " yaccālakṣaṇam,",
    "K06bsu030_u:1867": " tatra nāsti saṅgaḥ /",
    "K06bsu030_u:1868": " saceddharmalakṣaṇamabhaviṣyat,",
    "K06bsu030_u:1869": " saṅgo 'bhaviṣyatsarvadharmāṇām /",
    "K06bsu030_u:1870": " yasmāttarhi sarvadharmā iti,",
    "K06bsu030_u:1871": " na punaryathocyate /",
    "K06bsu030_u:1872": " yadasaṃṅgalakṣaṇam,",
    "K06bsu030_u:1873": " na tacchakysṃ pravyāhartum /",
    "K06bsu030_u:1874": " tatkasya hetoḥ?",
    "K06bsu030_u:1875": " asattvādasaṅgalakṣaṇasya,",
    "K06bsu030_u:1876": " viviktatvādasaṅgalakṣaṇasya,",
    "K06bsu030_u:1877": " anupalabdherasaṅgalakṣaṇasya /",
    "K06bsu030_u:1878": " yo gi śāradavtīputra dharmo 'saṅgalakṣaṇaḥ,",
    "K06bsu030_u:1879": " sa na kenacinnidarśaena pratyupasthitaḥ,",
    "K06bsu030_u:1880": " na saṅgadarśanena,",
    "K06bsu030_u:1881": " api tu khalu punaḥ sattvānāmetadasaṅgalakṣaṇanidarśanaṃ kṛtam /",
    "K06bsu030_u:1882": " yaddhi śāradvatīputra saṃkleśasya lakṣaṇam,",
    "K06bsu030_u:1883": " tadalakṣaṇam /",
    "K06bsu030_u:1884": " na hi lakṣaṇena saṃkleśaḥ partyupasthitaḥ,",
    "K06bsu030_u:1885": " viparyāsena śāradvagīputra saṃkleśaḥ pratyupasthitaḥ /",
    "K06bsu030_u:1886": " yaśca viparyāsḥ,",
    "K06bsu030_u:1887": " tadalakṣāṇam /",
    "K06bsu030_u:1888": " yadalakṣaṇam,",
    "K06bsu030_u:1889": " na tadvyavahāreṇāpi lakṣaṇam /",
    "K06bsu030_u:1890": " alakṣaṇametat /",
    "K06bsu030_u:1891": " yadapi śāradvatīputra vyavadānam,",
    "K06bsu030_u:1892": " tasyāpi nāsti lakṣaṇam /",
    "K06bsu030_u:1893": " tatkasmāddhetoḥ?",
    "K06bsu030_u:1894": " saṃkleśa eva ca tāvaccāradvatīpiutra alakṣaṇaḥ,",
    "K06bsu030_u:1895": " prāgrva vyavdānam /",
    "K06bsu030_u:1896": " yā śāradvatīputra saṃkleśasya parijñā,",
    "K06bsu030_u:1897": " sā yathābhūtā /",
    "K06bsu030_u:1898": " na tasyāḥ kaścitsaṃkelśaḥ /",
    "K06bsu030_u:1899": " viparyastāstu sattvāḥ sṃkliśyante /",
    "K06bsu030_u:1900": " yaśca viparyāsḥ, so 'bhūtaḥ /",
    "K06bsu030_u:1901": " yo 'bhūtaḥ, tatra bhūtasya pariniṣpattirvā (Vaidya 37)",
    "K06bsu030_u:1902": " lakṣaṇaṃ vā nāsti /",
    "K06bsu030_u:1903": " yaviaṃ śāradvatīputram parijñā,",
    "K06bsu030_u:1904": " tadvyavadānamityucyate /",
    "K06bsu030_u:1905": " saṃkleśa evālakṣaṇaḥ,",
    "K06bsu030_u:1906": " prāgeva vyavdānam /",
    "K06bsu030_u:1907": " ubhāvetau śāradvatīputra dharmāvalakṣaṇau apariniṣpattiḥ,",
    "K06bsu030_u:1908": " iyamasaṅgatetyucyate /",
    "K06bsu030_u:1909": " asaṅgalakṣaṇāh sarvadharmā iti /",
    "K06bsu030_u:1910": " sarvadharmāṇāṃ hi saṅgo na saṃvidyate /",
    "K06bsu030_u:1911": " asaṅgalakṣaṇeṣu hi śāardvtīputra sajjanti sarvabālapṛthagjanāḥ /",
    "K06bsu030_u:1912": " ayaṃ śāradvtīputra sarvadharmāṇāmasaṅgalakṣaṇajñānagocaranirdeśaḥ /",
    "K06bsu030_u:1913": " ayaṃ ca śāradvatīputra prajñāpāramitā gocaraḥ /",
    "K06bsu030_u:1914": " asaṅgalakṣaṇsjñānagocarā hi śāradvatīputra parjñāpāramitā /",
    "K06bsu030_u:1915": " tenocyate anantagocarā prajñāpāramteti /",
    "K06bsu030_u:1916": " yā asaṅgatā,",
    "K06bsu030_u:1917": " sā anantaviṣayajñānagocarā /",
    "K06bsu030_u:1918": " gocara iti śāradvatīputra agocarasyaitadadhivacanam /",
    "K06bsu030_u:1919": " n ahi śāradvtīputra gocaranidarśanalakṣaṇena prajñāpāramitā bhāvyate /",
    "K06bsu030_u:1920": " viṣaya iti śāradvatīputra aviṣaya e ṣa dharmāṇām eṣā yathābhūtatā,",
    "K06bsu030_u:1921": " yathāvattā /",
    "K06bsu030_u:1922": " sarvadharmā hi aviṣayāḥ,",
    "K06bsu030_u:1923": " aviṣayatvāt /",
    "K06bsu030_u:1924": " yaivaṃ dharmāṇāṃ parijñā,",
    "K06bsu030_u:1925": " ayamucyate viṣaygocara iti,",
    "K06bsu030_u:1926": " na punaryathocyate /",
    "K06bsu030_u:1927": " ya evaṃ sarvadahrmaparijñayā na kvacitsaṅgaḥ,",
    "K06bsu030_u:1928": " idamucyate asaṅgalakṣaṇamiti /",
    "K06bsu030_u:1929": " tenocyate asaṅgalakṣaṇā prajñāpāramtiā iti //",
    "K06bsu030_u:1930": " eṣvevaṃrūpeṣu śāradvatīputra dharmeṣu na bahavaḥ sahāyakāḥ pratilabhyante /",
    "K06bsu030_u:1931": " tathāgatajñānaviṣayanirdeśa eṣaḥ,",
    "K06bsu030_u:1932": " yaivaṃ dharmāṇāṃ sūcanā saṃprakāśanā vibhājanā /",
    "K06bsu030_u:1933": " na hyeṣu śāradvatīputra dharmeṣu kaścidanyaḥ sahāyaḥ,",
    "K06bsu030_u:1934": " anyatra dṛṣṭasatyaiḥ śrāvakairavinivartanīyairvā bodhisattvairmahāsatvairdṛṣṭisaṃpannairvā pudgalairapratyudāvartanīyaiḥ /",
    "K06bsu030_u:1935": " teṣāmapi tāvacchāradvatīputra dṛṣṭisaṃpannānāmeṣu dharmeṣu caritānāṃ saṃśayaḥ syāt /",
    "K06bsu030_u:1936": " niḥsaṃśayaḥ śāradvatīputra kāyasākṣī ca bodhisattvaśca pratilabdhakṣāntikaḥ /",
    "K06bsu030_u:1937": " abhūmireṣu śāradvatīputra dharmeṣu bālapṛthagjanānām /",
    "K06bsu030_u:1938": " nāyaṃ śāradvatīputra prajñāpāramitānirdeśo hīnādhimuktikānāṃ sattvānāṃ hastaṃ gamiṣyati /",
    "K06bsu030_u:1939": " pariśuddhakuśalamūlasamanvāgatāste śāradvatīputra sattvā bhaviṣyanti bahubuddhaparyupāsitāḥ,",
    "K06bsu030_u:1940": " yeṣāmayaṃ prajñāpāramitānirdeśo hastaṃ gamiṣyati /",
    "K06bsu030_u:1941": " avaropitakuśalamūlāste sattvā bhaviṣyanti kalyāṇāśayāḥ,",
    "K06bsu030_u:1942": " kṛtādhikārā buddheṣu bhagavatsu bodhāyāvaropitabuddhabījā buddhayānasamārūḍhā buddhānāṃ bhagavatāmāsannasthāyino yoniśaḥ praśnapṛcchakāḥ,",
    "K06bsu030_u:1943": " yeṣāmayaṃ prajñāpāramitānirdeśo hastaṃ gamiṣyati /",
    "K06bsu030_u:1944": " āsannāste kṣāntipratilambhasya,",
    "K06bsu030_u:1945": " kṣāntipratilabdhā vā bhaviṣyanti,",
    "K06bsu030_u:1946": " yeṣāmayaṃ prajñāpāramitānirdeśo hastaṃ gamiṣyati /",
    "K06bsu030_u:1947": " ye ca vyākṛtāḥ,",
    "K06bsu030_u:1948": " te kṣipramanuttarāṃ samyaksaṃbodhimabhisaṃbhotsyante sthāpayitvā praṇidhānavaśāt /",
    "K06bsu030_u:1949": " ye na vyākṛtāḥ,",
    "K06bsu030_u:1950": " te kṣipraṃ saṃmukhaṃ vyākaraṇaṃ pratilapsyante,",
    "K06bsu030_u:1951": " atha ca śāradvatīputra vyākṛtā eva te mantavyāḥ saṃmukhavyākaraṇena /",
    "K06bsu030_u:1952": " na hi śāradvatīputra aparipakvakuśalamūlānāṃ sattvānāmayaṃ sūtrāntaḥ śrotrapathamapyāgamiṣyati,",
    "K06bsu030_u:1953": " kimaṅga punaryadetaṃ sūtrāntaṃ pratilabheran vā lekhayeyurvā ārādhayeyurvā uddiśeyurvā dhyāyeran vā,",
    "K06bsu030_u:1954": " parebhyo vā vistareṇa saṃprakāśayeyuḥ,",
    "K06bsu030_u:1955": " naitatsthānaṃ vidyate /",
    "K06bsu030_u:1956": " paripakvakuśalamūlāste śāradvatīputra sattvāḥ,",
    "K06bsu030_u:1957": " ya imaṃ sūtrāntaṃ śroṣyanti likhiṣyanti vācayiṣyanti svādhyāsyanti /",
    "K06bsu030_u:1958": " kiṃcāpi śāradvatīputra (Vaidya 38)",
    "K06bsu030_u:1959": " uttaptakuśalamūlānāṃ sattvānāmayaṃ dharmaparyāyo hastaṃ gamiṣyati /",
    "K06bsu030_u:1960": " api tu khalu punaḥ śāradvatīputra ārocayāmi te,",
    "K06bsu030_u:1961": " prativedayāmi te /",
    "K06bsu030_u:1962": " na tena kulaputreṇa vā kuladuhitrā vā bodhisattvayānīyena vā śrāvakayānīyena vā imān dharmān pratilabhya alpotsukena bhavitavyam,",
    "K06bsu030_u:1963": " kusīdena vā middhabahulena vā asaṃprajñena vā anupasthitasmṛtinā vā vikṣiptacittena vā āmiṣagṛddhena vā lolena vā mukhareṇa vā tundena vā pragalbhena vā prākṛtendriyeṇa vā /",
    "K06bsu030_u:1964": " kiṃcāpi śāradvatīputra kuśalamūlāni kṛtāni na visaṃvādayanti /",
    "K06bsu030_u:1965": " api tu khalu imān dharmān labdhvā bodhisattvena bhūyasyā mātrayā apramādaśca vīryaṃ ca utsāhaśca chandaśca akausīdyaṃ ca saṃvṛtendriyatā ca amukharatā cāsevitavyā,",
    "K06bsu030_u:1966": " smṛtyupasthāneṣu bāhuśrutyeṣu ca yogaḥ karaṇīyaḥ /",
    "K06bsu030_u:1967": " ārabdhavīryeṇa caiṣāmevaṃrūpāṇāṃ guṇānāṃ paripūraye vyāyantavyam /",
    "K06bsu030_u:1968": " naitacchāradvatīputra evaṃrūpāṇāṃ dharmāṇāṃ śravaṇaphalam,",
    "K06bsu030_u:1969": " yadbodhisattvo vā śrāvakayāniko vā evaṃrūpān dharmān śrutvā pramādamāpadyeta,",
    "K06bsu030_u:1970": " viśvāsaṃ vā gacchet,",
    "K06bsu030_u:1971": " chandaṃ vā parihīyeta,",
    "K06bsu030_u:1972": " vīryaṃ vā hāpayet,",
    "K06bsu030_u:1973": " śaithilyaṃ vopadarśayet,",
    "K06bsu030_u:1974": " vyāpādabahulo vā bhavet /",
    "K06bsu030_u:1975": " naitatsaphalaṃ bhavet,",
    "K06bsu030_u:1976": " nāpi tena ime evaṃrūpā dharmāḥ śrutā bhaveyuḥ /",
    "K06bsu030_u:1977": " śrutamapi śāradvatīputra bhūtapratipatteretadadhivacanam,",
    "K06bsu030_u:1978": " na vipratipatteḥ /",
    "K06bsu030_u:1979": " na hi śāradvatīputra vipratipannena ayaṃ dharmaḥ śruto bhavati /",
    "K06bsu030_u:1980": " śrutārthakuśalaiḥ śāradvatīputra yuṣmābhirbhavitavyaṃ pratipattisthitaiḥ /",
    "K06bsu030_u:1981": " nāsti śāradvatīputra vipratipannānāmānulomikī kṣāntiḥ /",
    "K06bsu030_u:1982": " pratipattireṣā śāradvatīputra asmin dharme ucyate,",
    "K06bsu030_u:1983": " yo yathānirdiṣṭeṣu dharmeṣu pratipadyate /",
    "K06bsu030_u:1984": " kṣāntisaṃpannasya śāradvatīputra pudgalasya pratipattisthitasya na bhūyo 'pāyagamanaṃ bhavati,",
    "K06bsu030_u:1985": " kṣipraṃ caiṣu dharmeṣu samudāgacchati /",
    "K06bsu030_u:1986": " na avaramātrakeṇa kuśalamūlena viśvāsamāpattavyam /",
    "K06bsu030_u:1987": " anikṣiptadhureṇāpi viśvāso na kartavyaḥ,",
    "K06bsu030_u:1988": " yāvadeṣu dharmeṣu pariniṣpatsyata iti /",
    "K06bsu030_u:1989": " yaḥ śāradvatīputra eṣu dharmeṣu pariniṣpannaḥ śikṣito labdhakṣāntirna bhūyasā apāyagamanasaṃvartanīyaṃ karma kuryāt /",
    "K06bsu030_u:1990": " na cāsya bhūyaḥ kausīdyaṃ vā hīnabhāgīyaṃ vā bhavet /",
    "K06bsu030_u:1991": " nāpi tasya pratyudāvartanabhayaṃ bhavet /",
    "K06bsu030_u:1992": " nāpi śaithilyamāpadyeta /",
    "K06bsu030_u:1993": " tatkasya hetoḥ?",
    "K06bsu030_u:1994": " parijñāto hi śāradvatīputra tena bhavati saṃkleśaśca vyavadānaṃ ca,",
    "K06bsu030_u:1995": " dṛṣṭaṃ ca tena yathābhūtaṃ bhavati - sarvadharmā viparyāsasamutthitā abhūtā iti /",
    "K06bsu030_u:1996": " sa evaṃ samyagdarśī kṣāntisaṃpanno bhavati sūrato 'mandavān (?)",
    "K06bsu030_u:1997": " śīlaviśuddhisthita ācāragocaracāritrasaṃvarasaṃpannaḥ /",
    "K06bsu030_u:1998": " devā api śāradvatīputra tathārūpebhyaḥ spṛhayanti prāgeva manuṣyāḥ /",
    "K06bsu030_u:1999": " devānāmapi te tathārūpāḥ sattvāḥ spṛhaṇīyā bhavanti prāgeva manuṣyāṇām /",
    "K06bsu030_u:2000": " devānāmapi te satkārārhā bhavanti prāgeva manuṣyāṇām /",
    "K06bsu030_u:2001": " devairapi te rakṣaṇīyā bhavanti prāgeva manuṣyaiḥ /",
    "K06bsu030_u:2002": " devanāgayakṣarākṣasagaruḍagandharvairapi te rakṣaṇīyā bhavanti,",
    "K06bsu030_u:2003": " teṣāṃ ca rakṣāvaraṇaguptaye samutsukā bhavantīti //",
    "K06bsu030_u:2004": " āryaprajñāpāramitāyāmaupamyaparivarto nāma caturthaḥ //",
    "K06bsu030_u:2005": " START Svp 5",
    "K06bsu030_u:2006": " (Vaidya 39)",
    "K06bsu030_u:2007": " 5 subhūtiparivartaḥ pañcamaḥ /",
    "K06bsu030_u:2008": " atha khalvāyuṣmān śāradvatīputra āyuṣmantaṃ subhūtimetadavocat - kimāyuṣman subhūte tūṣṇīṃbhāvenātināmayasi?",
    "K06bsu030_u:2009": " kiṃ na pratibhāti te prajñāpāramitāmārabhya ayaṃ śāstā svayaṃ saṃmukhībhūtaḥ,",
    "K06bsu030_u:2010": " iyaṃ ca parṣad bhājanībhūtā gambhīrāyā dharmadeśanāyāḥ?",
    "K06bsu030_u:2011": " śuddheyamāyuṣman subhūte parṣat,",
    "K06bsu030_u:2012": " ākāṅkṣati ca gambhīraṃ dharmaṃ śrotum //",
    "K06bsu030_u:2013": " evamukte āyuṣmān subhūtirāyuṣmantaṃ śāriputramevamāha - nāhaṃ tamāyuṣman dharmaṃ",
    "K06bsu030_u:2014": " samanupaśyāmi yaṃ me ārabhya pratibhāyāt - na cāhamāyuṣman śāradvatīputra prajñāpāramitāṃ samanupaśyāmi,",
    "K06bsu030_u:2015": " na ca bodhisattvaṃ nāpi pratibhānam,",
    "K06bsu030_u:2016": " nāpi yatpratibhāyāt,",
    "K06bsu030_u:2017": " nāpi yena pratibhāyāt,",
    "K06bsu030_u:2018": " nāpi yataḥ pratibhāyāt /",
    "K06bsu030_u:2019": " evaṃ samanupaśyan nāhamāyuṣman śāradvatīputra prajñāpāramitāṃ bodhisattvānāṃ mahāsattvānāṃ yacca pratibhāyāt,",
    "K06bsu030_u:2020": " yena ca pratibhāyāt,",
    "K06bsu030_u:2021": " yataśca pratibhāyāt,",
    "K06bsu030_u:2022": " yasya ca pratibhāyāt,",
    "K06bsu030_u:2023": " kimiti nirdekṣyāmi,",
    "K06bsu030_u:2024": " kiṃ me ārabhya pratibhāsyati /",
    "K06bsu030_u:2025": " eṣaivātra āyuṣman śāradvatīputra prajñāpāramitā yo 'vyāhāraḥ,",
    "K06bsu030_u:2026": " anudāhāraḥ,",
    "K06bsu030_u:2027": " anabhihāraḥ,",
    "K06bsu030_u:2028": " anabhilāpaḥ /",
    "K06bsu030_u:2029": " na hi āyuṣman śāradvatīputra prajñāpāramitā śakyodāhārtuṃ vā,",
    "K06bsu030_u:2030": " pravyāhartuṃ vā,",
    "K06bsu030_u:2031": " abhilapituṃ vā /",
    "K06bsu030_u:2032": " yaivaṃ visarjanā,",
    "K06bsu030_u:2033": " iyaṃ prajñāpāramitā /",
    "K06bsu030_u:2034": " na hi āyuṣman śāradvatīputra prajñāpāramitā atītā vā anāgatā vā pratyutpannā vā /",
    "K06bsu030_u:2035": " na hi āyuṣman śāradvatīputra prajñāpāramitā atītalakṣaṇā vā śakyā nirdeṣṭum,",
    "K06bsu030_u:2036": " anāgatalakṣaṇā vā pratyutpannalakṣaṇā vā /",
    "K06bsu030_u:2037": " alakṣaṇā avyavahārā eṣā āyuṣman śāradvatīputra prajñāpāramitā /",
    "K06bsu030_u:2038": " nāhamāyuṣman śāradvatīputra prajñāpāramitāyā lakṣaṇaṃ samanupaśyāmi,",
    "K06bsu030_u:2039": " yena lakṣaṇena prajñāpāramitā nirdiśyeta /",
    "K06bsu030_u:2040": " na hi āyuṣman śāradvatīputra yadrūpasya atītalakṣaṇaṃ vā anāgatalakṣaṇaṃ vā pratyutpannalakṣaṇaṃ vā,",
    "K06bsu030_u:2041": " sā prajñāpāramitā /",
    "K06bsu030_u:2042": " nāpi yadvedanāsaṃjñāsaṃskāravijñānānāmatītalakṣaṇaṃ vā anāgatalakṣaṇaṃ vā pratyutpannalakṣaṇaṃ vā sā prajñāpāramitā /",
    "K06bsu030_u:2043": " yacca āyuṣman śāradvatīputra atītānāgatapratyutpannarūpalakṣaṇasya tathatā avitathatā ananyatathatā yāvattathatā,",
    "K06bsu030_u:2044": " sā prajñāpāramitā /",
    "K06bsu030_u:2045": " yā ca atītānāgatapratyutpannānāṃ vedanāsaṃjñāsaṃskāravijñānānāṃ tathatā avitathatā ananyatathatā yāvattathatā,",
    "K06bsu030_u:2046": " iyaṃ prajñāpāramitā /",
    "K06bsu030_u:2047": " yā ca āyuṣman śāradvatīputra atītānāgatapratyutpannasya rūpavedanāsaṃjñāsaṃskāravijñānalakṣaṇasya tathatā avitathatā ananyatathatā yāvattathatā,",
    "K06bsu030_u:2048": " sā na śakyā prajñapayituṃ vā udāhartuṃ vā abhilapituṃ vā vākkarmaṇā vā visarjayitum /",
    "K06bsu030_u:2049": " ya āyuṣman śāradvatīputra evaṃ prajñāpāramitānirdeśamavatarati,",
    "K06bsu030_u:2050": " sa prajñāpāramitāṃ budhyate /",
    "K06bsu030_u:2051": " na hi āyuṣman śāradvatīputra prajñāpāramitā kasyaciddharmasya nirdeśalakṣaṇena pratyupasthitā,",
    "K06bsu030_u:2052": " na rūpanidarśanalakṣaṇena pratyupasthitā,",
    "K06bsu030_u:2053": " na vedanāsaṃjñāsaṃskāravijñānanirdeśalakṣaṇena pratyupasthitā,",
    "K06bsu030_u:2054": " na saṃskāranirdeśalakṣaṇena,",
    "K06bsu030_u:2055": " na pratītyasamutpādanirdeśalakṣaṇena,",
    "K06bsu030_u:2056": " na nāmarūpalakṣaṇena,",
    "K06bsu030_u:2057": " nātmalakṣaṇena,",
    "K06bsu030_u:2058": " na sattvalakṣaṇena,",
    "K06bsu030_u:2059": " na dharmadhātulakṣaṇena,",
    "K06bsu030_u:2060": " na saṃyogalakṣaṇena,",
    "K06bsu030_u:2061": " na visaṃyogalakṣaṇena,",
    "K06bsu030_u:2062": " na hetulakṣaṇena,",
    "K06bsu030_u:2063": " na pratyayalakṣaṇena,",
    "K06bsu030_u:2064": " na duḥkhalakṣaṇena, (Vaidya 40)",
    "K06bsu030_u:2065": " na sukhalakṣaṇena,",
    "K06bsu030_u:2066": " na vyavasthānalakṣaṇena nāvyavasthānalakṣaṇena,",
    "K06bsu030_u:2067": " notpādalakṣaṇena na vyayalakṣaṇena,",
    "K06bsu030_u:2068": " na saṃkleśalakṣaṇena na vyavadānalakṣaṇena,",
    "K06bsu030_u:2069": " na prakṛtilakṣaṇena, (na)",
    "K06bsu030_u:2070": " saṃvṛtilakṣaṇena na paramārthalakṣaṇena,",
    "K06bsu030_u:2071": " na satyalakṣaṇena na mṛṣālakṣaṇena,",
    "K06bsu030_u:2072": " na saṃkrāntilakṣaṇena nāvakrāntilakṣaṇena pratyupasthitā /",
    "K06bsu030_u:2073": " tatkasya hetoḥ?",
    "K06bsu030_u:2074": " sarvalakṣaṇavigatā hi āyuṣman śāradvatīputra prajñāpāramitā /",
    "K06bsu030_u:2075": " sā na kasyaciddarśanamupaiti - iyaṃ vā prajñāpāramitā,",
    "K06bsu030_u:2076": " iha vā prajñāpāramitā,",
    "K06bsu030_u:2077": " anena vā prajñāpāramitā,",
    "K06bsu030_u:2078": " asya vā prajñāpāramiteti //",
    "K06bsu030_u:2079": " nāhamāyuṣman śāradvatīputra taṃ dharmaṃ samanupaśyāmi yena dharmeṇa prajñāpāramitā nirdiśyeta /",
    "K06bsu030_u:2080": " na hi āyuṣman śāradvatīputra prajñāpāramitā kasyaciddharmasya nidarśanamupaiti vā utpaśyati vā /",
    "K06bsu030_u:2081": " na hi āyuṣman śāradvatīputra prajñāpāramitā rūpasya nidarśanamupaiti,",
    "K06bsu030_u:2082": " na vedanāsaṃjñāsaṃskāravijñānānāṃ nidarśanamupaiti,",
    "K06bsu030_u:2083": " na cakṣuḥśrotraghrāṇajihvākāyamanasāṃ nidarśanamupaiti /",
    "K06bsu030_u:2084": " nāpi dhātvāyatanānāṃ nidarśanamupaiti,",
    "K06bsu030_u:2085": " na pratītyasamutpādasya nidarśanamupaiti,",
    "K06bsu030_u:2086": " nāpi vidyāvimuktyornidarśanamupaiti /",
    "K06bsu030_u:2087": " yāpi sā āyuṣman śāradvatīputra prajñā lokottarā nirvedhagāminī,",
    "K06bsu030_u:2088": " tasyā api prajñāpāramitā nidarśanaṃ nopaiti /",
    "K06bsu030_u:2089": " tadyathā āyuṣman śāradvatīputra dharmo nidarśanaṃ nopaiti kasyaciddharmasya,",
    "K06bsu030_u:2090": " kathaṃ tasyā eva udāhāranirdeśo bhaviṣyati?",
    "K06bsu030_u:2091": " api tu khalu āyuṣman śāradvatīputra ya evaṃ dharmāṇāṃ dharmanayaṃ prajānanti,",
    "K06bsu030_u:2092": " te prajñāpāramitānirdeśaṃ prajānanti //",
    "K06bsu030_u:2093": " na hi āyuṣman śāradvatīputra prajñāpāramitā kasyaciddharmasya saṃdarśanena pratyupasthitā,",
    "K06bsu030_u:2094": " nāpi nidarśanen /",
    "K06bsu030_u:2095": " na hi āyuṣman śāradvatīputra prajñāpāramitā rūpasya saṃdarśanena pratyupasthitā,",
    "K06bsu030_u:2096": " na nidarśanen /",
    "K06bsu030_u:2097": " na vedanāsaṃjñāsaṃskāravijñānānāṃ saṃdarśanena pratyupasthitā,",
    "K06bsu030_u:2098": " na nidarśanena /",
    "K06bsu030_u:2099": " na nāmarūpasya saṃdarśanena pratyupasthitā,",
    "K06bsu030_u:2100": " na nidarśanena /",
    "K06bsu030_u:2101": " na saṃkleśasya na vyavadānasya saṃdarśanena pratyupasthitā,",
    "K06bsu030_u:2102": " na nidarśanena /",
    "K06bsu030_u:2103": " na pratītyasamutpādasya saṃdarśanen pratyupasthitā,",
    "K06bsu030_u:2104": " na nidarśanena /",
    "K06bsu030_u:2105": " na viparyāsānāṃ saṃdarśanena pratyupasthitā,",
    "K06bsu030_u:2106": " na nidarśanena /",
    "K06bsu030_u:2107": " na sattvadhātoḥ,",
    "K06bsu030_u:2108": " nātmadhātoḥ saṃdarśanena pratyupasthitā,",
    "K06bsu030_u:2109": " na nidarśanena /",
    "K06bsu030_u:2110": " na pṛthivīdhātoḥ,",
    "K06bsu030_u:2111": " na aptejovāyudhātoḥ saṃdarśanena pratyupasthitā,",
    "K06bsu030_u:2112": " na nidarśanena /",
    "K06bsu030_u:2113": " na kāmadhātoḥ,",
    "K06bsu030_u:2114": " na rūpadhātoḥ,",
    "K06bsu030_u:2115": " na ārūpyadhātoḥ saṃdarśanena pratyutpasthitā,",
    "K06bsu030_u:2116": " na nidarśanena /",
    "K06bsu030_u:2117": " na dānamātsaryaśīladauḥśīlyasaṃdarśanena pratyupasthitā na nidarśanena /",
    "K06bsu030_u:2118": " na kṣāntivyāpādavīryakausīdyadhyānavikṣepaprajñādauṣprajñyasaṃdarśanena pratyupasthitā,",
    "K06bsu030_u:2119": " na nidarśanena /",
    "K06bsu030_u:2120": " na smṛtyupasthānasamyakprahāṇarddhipādāpramāṇendriyabalabodhyaṅgavimokṣasamādhisamāpattyabhijñāsaṃdarśanena pratyupasthitā,",
    "K06bsu030_u:2121": " na nidarśanena /",
    "K06bsu030_u:2122": " na satyamārgaphalasaṃdarśanena pratyupasthitā,",
    "K06bsu030_u:2123": " na nidarśanena /",
    "K06bsu030_u:2124": " na śrāvakapratyekabuddhabodhisattvabhūmisaṃdarśanena pratyupasthitā,",
    "K06bsu030_u:2125": " na nidarśanena /",
    "K06bsu030_u:2126": " na śrāvakadharma na pratyekabuddhadharma,",
    "K06bsu030_u:2127": " na bodhisattvadharma, (Vaidya 41)",
    "K06bsu030_u:2128": " na buddhadharmasaṃdarśanena pratyupasthitā,",
    "K06bsu030_u:2129": " na nidarśanena /",
    "K06bsu030_u:2130": " nāpi kasyaciddharmasya jñānena vā ajñānena vā saṃdarśanena vā nidarśanena vā pratyupasthitā /",
    "K06bsu030_u:2131": " nāpyanutpādajñānasya vā kṣayajñānasya vā nirodhajñānasya vā saṃdarśanena vā nidarśanena vā pratyupasthitā /",
    "K06bsu030_u:2132": " nāpi nirvāṇasya saṃdarśanena vā nidarśanena vā pratyupasthitā /",
    "K06bsu030_u:2133": " tadyathā āyuṣman śāradvatīputra na kasyaciddharmasya saṃdarśanena vā pratyupasthitā nidarśanena vā,",
    "K06bsu030_u:2134": " kathaṃ tasyā vyavahāraṃ nirdekṣyāmi?",
    "K06bsu030_u:2135": " api tu khalu āyuṣman śāradvatīputra ya evaṃ nirdeśamavabudhyate - na prajñāpāramitā kasyaciddharmasya saṃdarśanena vā nidarśanena vā pratyupasthiteti,",
    "K06bsu030_u:2136": " sa prajñāpāramitāṃ jānīte,",
    "K06bsu030_u:2137": " prajñāpāramitānirdeśaṃ ca prajānīte /",
    "K06bsu030_u:2138": " na hi āyuṣman śāradvatīputra prajñāpāramitā kasyaciddharmasya yogāya vā viyogāya vā pratyupasthitā /",
    "K06bsu030_u:2139": " tatkasmāddhetoḥ?",
    "K06bsu030_u:2140": " na hi āyuṣman śāradvatīputra prajñāpāramitā rūpaṃ saṃyojayati na visaṃyojayati /",
    "K06bsu030_u:2141": " evaṃ na vedanāsaṃjñāsaṃskāravijñānāni saṃyojayati na visaṃyojayati /",
    "K06bsu030_u:2142": " na pratītyasamutpādaṃ saṃyojayati na visaṃyojayati /",
    "K06bsu030_u:2143": " na kāmadhātuṃ na rūpadhātuṃ nārūpyadhātuṃ saṃyojayati na visaṃyojayati /",
    "K06bsu030_u:2144": " na pṛthivīdhātuṃ nābdhātuṃ na tejodhātuṃ na vāyudhātuṃ saṃyojayati na visaṃyojayati /",
    "K06bsu030_u:2145": " na sattvadhātuṃ nātmadhātuṃ na dharmadhātuṃ nākāśadhātuṃ saṃyojayati na visaṃyojayati /",
    "K06bsu030_u:2146": " na dānaṃ na mātsaryaṃ na śīlaṃ na dauḥśīlyaṃ na kṣāntiṃ na vyāpādaṃ na vīryaṃ na kausīdyaṃ na dhyānaṃ na vikṣepaṃ na prajñāṃ na dauṣprajñyaṃ saṃyojayati na visaṃyojayati /",
    "K06bsu030_u:2147": " na smṛtyupasthānāni na samyakprahāṇāni na ṛddhipādāpramāṇāni nendriyabalabodhyaṅgadhyānavimokṣasamādhisamāpattyabhijñāḥ saṃyojayati na visaṃyojayati",
    "K06bsu030_u:2148": " na mārgaṃ na mārgaphalaṃ na duḥkhaṃ na duḥkhasamudayaṃ na nirodhaṃ saṃyojayati na visaṃyojayati /",
    "K06bsu030_u:2149": " na śrāvakabhūmiṃ na pratyekabuddhabhūmiṃ na bodhisattvabhūmiṃ na buddhabhūmiṃ saṃyojayati na visaṃyojayati /",
    "K06bsu030_u:2150": " na śrāvakadharmān na pratyekabuddhadharmān na bodhisattvadharmān na buddhadharmān saṃyojayati na visaṃyojayati /",
    "K06bsu030_u:2151": " nātītānāgatapratyutpannatryadhvasamatāṃ saṃyojayati na visaṃyojayati /",
    "K06bsu030_u:2152": " nāsaṅgatānutpādajñānaṃ na kṣayajñānaṃ na nirvāṇaṃ saṃyojayati na visaṃyojayati /",
    "K06bsu030_u:2153": " tadyathā āyuṣman śāradvatīputra dharmo na kasyaciddharmasya saṃyogāya vā visaṃyogāya vā pratyupasthitaḥ,",
    "K06bsu030_u:2154": " kathaṃ tasya nirdeśo bhaviṣyati?",
    "K06bsu030_u:2155": " idamāyuṣman śāradvatīputra arthavaśaṃ saṃpaśyannahamevaṃ vadāmi - nāhaṃ taṃ dharmaṃ samanupaśyāmi yo me dharmaḥ pratibhāyāt,",
    "K06bsu030_u:2156": " yena me pratibhāyāt,",
    "K06bsu030_u:2157": " yato me pratibhāyāt,",
    "K06bsu030_u:2158": " yaṃ me ārabhya pratibhāyāditi //",
    "K06bsu030_u:2159": " āryaprajñāpāramitāyāṃ subhūtiparivartaḥ pañcamaḥ //",
    "K06bsu030_u:2160": " START Svp 6",
    "K06bsu030_u:2161": " (Vaidya 42)",
    "K06bsu030_u:2162": " 6 caryāparivartaḥ ṣaṣṭhaḥ /",
    "K06bsu030_u:2163": " atha khalu bhagavān suvikrāntavikrāmiṇaṃ bodhisattvaṃ mahāsattvametadavocat - iha khalu suvikrāntavikrāmin bodhisattvo mahāsattvaḥ prajñāpāramitāyāṃ caranna kvaciddharme carati /",
    "K06bsu030_u:2164": " tatkasmāddhetoḥ?",
    "K06bsu030_u:2165": " sarvadharmā hi suvikrāntavikrāmin viparyāsasamutthitāḥ,",
    "K06bsu030_u:2166": " abhūtā asanto mithyā vitathāḥ /",
    "K06bsu030_u:2167": " tadyathā suvikrāntavikrāmin kasmiṃściddharme carati,",
    "K06bsu030_u:2168": " viparyāse sa carati /",
    "K06bsu030_u:2169": " viparyāse caran na bhūte carati /",
    "K06bsu030_u:2170": " na ca suvikrāntavikrāmin bodhisattvo viparyāsacaryāprabhāvitaḥ,",
    "K06bsu030_u:2171": " abhūtacaryāprabhāvito vā /",
    "K06bsu030_u:2172": " nāpi viparyāse vā abhūte vā caran bodhisattvaḥ prajñāpāramitāyāṃ carati /",
    "K06bsu030_u:2173": " yaśca viparyāsaḥ, so 'bhūtaḥ /",
    "K06bsu030_u:2174": " na tatra kāciccaryā,",
    "K06bsu030_u:2175": " tena tatra bodhisattvo na carati /",
    "K06bsu030_u:2176": " viparyāsa iti suvikrāntavikrāmin vitathaḥ /",
    "K06bsu030_u:2177": " eṣa bālapṛthagjanairgṛhītaḥ /",
    "K06bsu030_u:2178": " na tathā yaiste te dharmāḥ /",
    "K06bsu030_u:2179": " ye ca na tathā yathā gṛhītāḥ,",
    "K06bsu030_u:2180": " sa ucyate 'viparyāso 'tra bhūta iti /",
    "K06bsu030_u:2181": " na hi suvikrāntavikrāmin bodhisattvo mahāsattvo viparyāse vā abhūte vā carati /",
    "K06bsu030_u:2182": " bhūtavādīti suvikrāntavikrāmin bodhisattvo 'viparyāsacārī /",
    "K06bsu030_u:2183": " yatra ca bhūtamaviparyāsaḥ,",
    "K06bsu030_u:2184": " tatra ca na kāciccaryā /",
    "K06bsu030_u:2185": " tenocyate - acaryā bodhisattvacaryeti /",
    "K06bsu030_u:2186": " sarvacaryāsamucchinnā hi suvikrāntavikrāmin bodhisattvacaryā /",
    "K06bsu030_u:2187": " sā na śakyā ādarśayitum - iyaṃ vā bodhisattvacaryā,",
    "K06bsu030_u:2188": " anena vā bodhisattvacaryā,",
    "K06bsu030_u:2189": " iha vā bodhisattvacaryā,",
    "K06bsu030_u:2190": " ito vā bodhisattvacaryeti /",
    "K06bsu030_u:2191": " naivaṃ bodhisattvacaryā prabhāvitā /",
    "K06bsu030_u:2192": " sarvacaryāvinivṛttaye hi bodhisattvā bodhisattvacaryāṃ caranti pṛthagjanacaryāvinivṛttaye śrāvakacaryāvinivṛtaye pratyekabuddhacaryāvinivṛttaye",
    "K06bsu030_u:2193": " ye 'pi te suvikrāntavikrāmin buddhadharmāḥ,",
    "K06bsu030_u:2194": " teṣvapi bodhisattvā na caranti nābhiniviśante - ime vā te bodhisattvadharmāḥ,",
    "K06bsu030_u:2195": " iha vā te bodhisattvadharmāḥ,",
    "K06bsu030_u:2196": " anena vā te bodhisattvadharmāḥ,",
    "K06bsu030_u:2197": " asya vā te bodhisattvadharmā iti /",
    "K06bsu030_u:2198": " evamapi suvikrāntavikrāmin bodhisattvo na carati /",
    "K06bsu030_u:2199": " sarvā eṣāṃ suvikrāntavikrāmin vikalpacaryā /",
    "K06bsu030_u:2200": " na bodhisattvo vikalpe carati nāvikalpe /",
    "K06bsu030_u:2201": " sarvavikalpaprahīṇā hi bodhisattvacaryā /",
    "K06bsu030_u:2202": " kalpa iti suvikrāntavikrāmin vikalpanaiṣā sarvadharmāṇām /",
    "K06bsu030_u:2203": " na hi śakyāḥ sarvadharmāḥ kalpayitum /",
    "K06bsu030_u:2204": " akalpitā hi sarvadharmāḥ /",
    "K06bsu030_u:2205": " tadyo dharmaṃ kalpayati,",
    "K06bsu030_u:2206": " sa vikalpayati /",
    "K06bsu030_u:2207": " na hi suvikrāntavikrāmin dharmaḥ kalpo vā vikalpo vā /",
    "K06bsu030_u:2208": " kalpa iti suvikrāntavikrāmin eṣa eko 'ntaḥ,",
    "K06bsu030_u:2209": " vikalpa iti dvitīyo 'ntaḥ /",
    "K06bsu030_u:2210": " na ca suvikrāntavikrāmin bodhisattvo 'nte carati,",
    "K06bsu030_u:2211": " nāpyanante /",
    "K06bsu030_u:2212": " yo naiva ante na anante carati,",
    "K06bsu030_u:2213": " sa madhyaṃ na samanupaśyati /",
    "K06bsu030_u:2214": " madhyamapi suvikrāntavikrāmin samanupaśyan madhye caran anta eva carati /",
    "K06bsu030_u:2215": " na hi suvikrāntavikrāmin madhyasya kāciccaryā (vā kiṃci)",
    "K06bsu030_u:2216": " ddarśanaṃ vā(nidarśanaṃ vā) /",
    "K06bsu030_u:2217": " madhyamiti suvikrāntavikrāmin (Vaidya 43)",
    "K06bsu030_u:2218": " nāpi āryāṣṭāṅgamārgasyaitadadhivacanam /",
    "K06bsu030_u:2219": " na ca suvikrāntavikrāmin āryāṣṭāṅgo mārgaḥ kasyaciddharmasyopalambhena pratyupasthitaḥ,",
    "K06bsu030_u:2220": " nāpi kasyaciddharmasya samanupaśyanatayā //",
    "K06bsu030_u:2221": " api tu yasmin samaye suvikrāntavikrāmin bodhisattvo na kaṃciddharmaṃ bhāvayati na vibhāvayati,",
    "K06bsu030_u:2222": " tadā pratiprasrabdhamārga ityucyate /",
    "K06bsu030_u:2223": " sa sarvadharmān na bhāvayanna vibhāvayan bhāvanāsamatikrānto dharmasamatāmanuprāpnoti,",
    "K06bsu030_u:2224": " yayā dharmasamatayā mārgasaṃjñāpyasya na pravartate,",
    "K06bsu030_u:2225": " kutaḥ punarmārgaṃ drakṣyati?",
    "K06bsu030_u:2226": " pratiprasrabdhamārga iti suvikrāntavikrāmin arhataḥ kṣīṇāsravasyaitadbhikṣoradhivacanam /",
    "K06bsu030_u:2227": " tatkasmāddhetoḥ?",
    "K06bsu030_u:2228": " vibhāvito hi sa mārgo na bhāvito na vibhāvitaḥ /",
    "K06bsu030_u:2229": " tenocyate vibhāvita iti /",
    "K06bsu030_u:2230": " vibhāvanāpi tatra nāsti,",
    "K06bsu030_u:2231": " tenocyate vibhāvita iti /",
    "K06bsu030_u:2232": " vigatā tasya bhāvanā,",
    "K06bsu030_u:2233": " tenocyate vibhāvaneti /",
    "K06bsu030_u:2234": " sacetkhalu punaḥ suvikrāntavikrāmin bhāvanā syādvibhāvanā vā,",
    "K06bsu030_u:2235": " sā punarupalabhyate,",
    "K06bsu030_u:2236": " nāsyā vibhāvanā syāt /",
    "K06bsu030_u:2237": " vibhāvaneti suvikrāntavikrāmin vigatā asyāṃ bhāvaneti vibhāvanā,",
    "K06bsu030_u:2238": " bhāvo 'syā vigata iti,",
    "K06bsu030_u:2239": " tenocyate vibhāvaneti,",
    "K06bsu030_u:2240": " na punaryathocyate /",
    "K06bsu030_u:2241": " tatkasmāt? avyāhārā hi vibhāvanā,",
    "K06bsu030_u:2242": " vigama eṣa vibhāvanā /",
    "K06bsu030_u:2243": " katamo vigamaḥ?",
    "K06bsu030_u:2244": " yato viparyāsasya asamutthānaṃ yadabhūtasyāsamutthānam /",
    "K06bsu030_u:2245": " na hi suvikrāntavikrāmin viparyāso viparyāsaṃ samutthāpayati /",
    "K06bsu030_u:2246": " asamutthita eṣa viparyāsaḥ /",
    "K06bsu030_u:2247": " na hi tatra kiṃcitsamutthānam /",
    "K06bsu030_u:2248": " yadi tatra kiṃcitsamutthānamabhaviṣyat, nocyeta /",
    "K06bsu030_u:2249": " yasmādabhūtasamutthitaḥ,",
    "K06bsu030_u:2250": " tasmāducyate viparyāsa iti /",
    "K06bsu030_u:2251": " aviparyāstā hi suvikrāntavikrāmin sarvadharmā bodhisattvenānubuddhāḥ /",
    "K06bsu030_u:2252": " tatkasmāddhetoḥ?",
    "K06bsu030_u:2253": " jñāto hi tena viparyāso 'bhūta iti /",
    "K06bsu030_u:2254": " na viparyāse viparyāsaḥ saṃvidyate /",
    "K06bsu030_u:2255": " yena viparyāso 'bhūto jñātaḥ,",
    "K06bsu030_u:2256": " na viparyāse viparyāsaḥ saṃvidyate,",
    "K06bsu030_u:2257": " tena aviparyastāḥ sarvadharmāḥ samanubuddhāḥ /",
    "K06bsu030_u:2258": " yaśca aviparyāsasyānubodhaḥ,",
    "K06bsu030_u:2259": " na tatra bhūyo viparyāsaḥ /",
    "K06bsu030_u:2260": " yatra (na) kaścidviparyāsaḥ,",
    "K06bsu030_u:2261": " tatra na kāciccaryā /",
    "K06bsu030_u:2262": " sarvā hi suvikrāntavikrāmin caryā sā caryāsamutthānā /",
    "K06bsu030_u:2263": " caryāvikalpādviparyāsaḥ /",
    "K06bsu030_u:2264": " bodhisattvastu caryāyāṃ na vikalpayati /",
    "K06bsu030_u:2265": " tena sārdhamaviparyāsaḥ sthita ityucyate /",
    "K06bsu030_u:2266": " yaśca aviparyastaḥ,",
    "K06bsu030_u:2267": " sa na kvacidbhūyaścarati /",
    "K06bsu030_u:2268": " tenocyate acaryā bodhisattvacareti /",
    "K06bsu030_u:2269": " acaryeti suvikrāntavikrāmin yanna kvaciddharme carati na vicarati na caryālakṣaṇaṃ saṃdarśayati,",
    "K06bsu030_u:2270": " iyamucyate bodhisattvacaryeti /",
    "K06bsu030_u:2271": " ya evaṃ carati,",
    "K06bsu030_u:2272": " sa carati prajñāpāramitāyām //",
    "K06bsu030_u:2273": " na hi suvikrāntavikrāmin bodhisattvo rūpārambaṇe caraṃścarati prajñāpāramitāyām,",
    "K06bsu030_u:2274": " na vedanāsaṃjñāsaṃskāravijñānārambaṇe caraṃścarati prajñāpāramitāyām /",
    "K06bsu030_u:2275": " tatkasmāddhetoḥ?",
    "K06bsu030_u:2276": " sarvārambaṇāni hi tena viviktāni vijñātāni /",
    "K06bsu030_u:2277": " yaśca vivekaḥ,",
    "K06bsu030_u:2278": " na tatra kāciccaryā /",
    "K06bsu030_u:2279": " tenocyate acaryā bodhisattvacaryeti /",
    "K06bsu030_u:2280": " na hi suvikrāntavikrāmin bodhisattvaścakṣurārambaṇe caraṃścarati prajñāpāramitāyām,",
    "K06bsu030_u:2281": " na śrotraghrāṇajihvākāyamanaārambaṇe caraṃścarati prajñāpāramitāyām /",
    "K06bsu030_u:2282": " (Vaidya 44) tatkasmāddheto?",
    "K06bsu030_u:2283": " sarvārambaṇāni hi tena abhūtāni jñātāni /",
    "K06bsu030_u:2284": " yaśca sarvārambaṇāni abhūtānīti jānāti,",
    "K06bsu030_u:2285": " nāsau kvaciccarati /",
    "K06bsu030_u:2286": " tenocyate acaryā bodhisattvacaryeti /",
    "K06bsu030_u:2287": " na hi suvikrāntavikrāmin bodhisattvo rūpaśabdagandharasaspraṣṭavyadharmārambaṇe caraṃścarati prajñāpāramitāyām /",
    "K06bsu030_u:2288": " tatkasmāddhetoḥ?",
    "K06bsu030_u:2289": " sarvārambaṇāni hi tena viparyāsasamutthitāni jñātāni /",
    "K06bsu030_u:2290": " yaśca viparyāsaḥ,",
    "K06bsu030_u:2291": " so 'bhūtaḥ parijñātaḥ /",
    "K06bsu030_u:2292": " yena viparyāsaḥ abhūtaḥ parijñātaḥ,",
    "K06bsu030_u:2293": " sa na kasmiṃścidārambaṇe carati /",
    "K06bsu030_u:2294": " tenocyate acaryā bodhisattvacaryeti /",
    "K06bsu030_u:2295": " na hi suvikrāntavikrāmin bodhisattvo nāmarūpārambaṇe caraṃścarati prajñāpāramitāyām /",
    "K06bsu030_u:2296": " tatkasmāddhetoḥ?",
    "K06bsu030_u:2297": " sarvārambaṇāni hi tena anārambaṇānītyanubuddhāni /",
    "K06bsu030_u:2298": " yena ca sarvārambaṇāni anārambaṇānītyanubuddhāni,",
    "K06bsu030_u:2299": " sa na kvacidārambaṇe carati /",
    "K06bsu030_u:2300": " tenocyate acaryā bodhisattvacaryeti /",
    "K06bsu030_u:2301": " na hi suvikrāntavikrāmin bodhi(sattvā mahāsattvāḥ)",
    "K06bsu030_u:2302": " sattvārambaṇe (ca ātmārambaṇe)",
    "K06bsu030_u:2303": " ca carantaścaranti prajñāpāramitāyām /",
    "K06bsu030_u:2304": " tatkasmāddhetoḥ?",
    "K06bsu030_u:2305": " parijñātā hi taiḥ sattvasaṃjñā ca ātmasaṃjñā ca - abhūtaiṣā sattvasaṃjñā ca ātmasaṃjñā ceti /",
    "K06bsu030_u:2306": " yaiśca abhūtā sattvasaṃjñā ca ātmasaṃjñā ca jñātā,",
    "K06bsu030_u:2307": " na te kasyāṃciccaryāyāṃ caranti /",
    "K06bsu030_u:2308": " ye na kasyāciccaryāyāṃ caranti,",
    "K06bsu030_u:2309": " tena ca caryā apagatā /",
    "K06bsu030_u:2310": " tenocyate acaryā bodhisattvacaryeti /",
    "K06bsu030_u:2311": " ye na suvikrāntavikrāmin bodhisattvā jīvasaṃjñāyāṃ vā poṣapuruṣapudgalamanujamānavotthāpakasamutthāpakakārakakārayitṛvedakavedayitṛsaṃjñāyāṃ",
    "K06bsu030_u:2312": " jñātṛjñāpakasaṃjñāyāṃ carantaḥ prajñāpāramitāyāṃ caranti /",
    "K06bsu030_u:2313": " tatkasmāddhetoḥ?",
    "K06bsu030_u:2314": " vibhāvitā hi taiḥ sarvasaṃjñāḥ /",
    "K06bsu030_u:2315": " yaiśca vibhāvitāḥ sarvasaṃjñāḥ,",
    "K06bsu030_u:2316": " na te bhūyaḥ kasyāṃcitsaṃjñāyāṃ caranti /",
    "K06bsu030_u:2317": " tenocyate acaryā bodhisattvacaryeti /",
    "K06bsu030_u:2318": " na hi suvikrāntavikrāmin bodhisattvā viparyāsairvā dṛṣṭigatairvā nīvaraṇairvā carantaścaranti prajñāpāramitāyām /",
    "K06bsu030_u:2319": " nāpi viparyāsadṛṣṭigatanīvaraṇārambaṇeṣu carantaścaranti prajñāpāramitāyām /",
    "K06bsu030_u:2320": " tatkasmāddhetoḥ?",
    "K06bsu030_u:2321": " parijñātāni hi tairviparyāsadṛṣṭigatanīvaraṇārambaṇāni /",
    "K06bsu030_u:2322": " yā ca parijñā, sā acaryā /",
    "K06bsu030_u:2323": " tenocyate acaryā bodhisattvacaryeti /",
    "K06bsu030_u:2324": " na hi suvikrāntavikrāmin bodhisattvāḥ pratītyasamutpādārambaṇe carantaścaranti prajñāpāramitāyām /",
    "K06bsu030_u:2325": " tatkasmāddhetoḥ?",
    "K06bsu030_u:2326": " parijñāto hi taiḥ pratītyasamutpādaḥ,",
    "K06bsu030_u:2327": " parijñātaṃ pratītyasamutpādasyārambaṇam /",
    "K06bsu030_u:2328": " yā ca parijñā pratītyasamutpādasya pratītyasamutpādārambaṇasya ca,",
    "K06bsu030_u:2329": " tatra na kāciccaryā /",
    "K06bsu030_u:2330": " tenocyate acaryā bodhisattvacaryeti /",
    "K06bsu030_u:2331": " na hi suvikrāntavikrāmin bodhisattvāḥ kāmadhātvārambaṇe carantaścaranti prajñāpāramitāyām /",
    "K06bsu030_u:2332": " na rūpārūpyadhātvārambaṇe vā carantaścaranti prajñāpāramitāyām /",
    "K06bsu030_u:2333": " tatkasmāddhetoḥ?",
    "K06bsu030_u:2334": " vibhāvitāni hi taiḥ kāmadhāturūpadhātvārūpyadhātvārambaṇāni /",
    "K06bsu030_u:2335": " yā ca kāmadhāturūpadhātvārūpyadhātvārambaṇavibhāvanā,",
    "K06bsu030_u:2336": " na tasyāḥ kāciccaryā /",
    "K06bsu030_u:2337": " tenocyate acaryā bodhisattvacaryeti /",
    "K06bsu030_u:2338": " na hi suvikrāntavikrāmin bodhisattvā dānamātsaryaśīladauḥśīlyārambaṇe carantaścaranti prajñāpāramitāyām /",
    "K06bsu030_u:2339": " tatkasya hetoḥ?",
    "K06bsu030_u:2340": " parijñātaṃ hi tairdānamātsaryaśīladauḥśīlyārambaṇam /",
    "K06bsu030_u:2341": " yā ca parijñā dānamātsaryaśīladauḥśīlyārambaṇasya,",
    "K06bsu030_u:2342": " tasyāṃ na kāciccaryā /",
    "K06bsu030_u:2343": " tenocyate acaryā bodhisattvacaryeti /",
    "K06bsu030_u:2344": " na (Vaidya 45) hi suvikrāntavikrāmin bodhisattvāḥ kṣāntivyāpādavīryakausīdyadhyānavikṣepaprajñādauṣprajñyārambaṇe carantaścaranti prajñāpāramitāyām",
    "K06bsu030_u:2345": " tatkasmāddhetoḥ?",
    "K06bsu030_u:2346": " parijñātāni hi taiḥ sarvārambaṇāni /",
    "K06bsu030_u:2347": " yā ca parijñā sarvārambaṇānām,",
    "K06bsu030_u:2348": " tatra na kāciccaryā /",
    "K06bsu030_u:2349": " tenocyate acaryā bodhisattvacaryeti /",
    "K06bsu030_u:2350": " na hi suvikrāntavikrāmin bodhisattvā aviparyāsasamyakprahāṇasmṛtyupasthānāpramāṇārambaṇe carantaścaranti prajñāpāramitāyām /",
    "K06bsu030_u:2351": " tatkasmāddhetoḥ?",
    "K06bsu030_u:2352": " sarvārambaṇāni hi tairvaśikāni jñātāni /",
    "K06bsu030_u:2353": " yā ca vaśikā ārambaṇaparijñā,",
    "K06bsu030_u:2354": " tasyā na kāciccaryā /",
    "K06bsu030_u:2355": " tenocyate acaryā bodhisattvacaryeti /",
    "K06bsu030_u:2356": " na hi suvikrāntavikrāmin bodhisattvā indriyabalabodhyaṅgadhyānasamādhisamāpattyārambaṇe carantaścaranti prajñāpāramitāyām /",
    "K06bsu030_u:2357": " tatkasmāddhetoḥ?",
    "K06bsu030_u:2358": " vibhāvitāni hi tairindriyabalabodhyaṅgadhyānasamādhisamāpattyārambaṇāni /",
    "K06bsu030_u:2359": " yā ca vibhāvanā,",
    "K06bsu030_u:2360": " tasyā na kāciccaryā /",
    "K06bsu030_u:2361": " tenocyate acaryā bodhisattvacaryeti /",
    "K06bsu030_u:2362": " na hi suvikrāntavikrāmin bodhisattvā duḥkhasamudayanirodhamārgārambaṇe carantaścaranti prajñāpāramitāyām /",
    "K06bsu030_u:2363": " tatkasmāddhetoḥ?",
    "K06bsu030_u:2364": " vibhāvitāni hi tairduḥkhasamudayanirodhamārgārambaṇāni /",
    "K06bsu030_u:2365": " yā ca vibhāvanā,",
    "K06bsu030_u:2366": " na tasyāṃ kācidbhāvanā,",
    "K06bsu030_u:2367": " na ca tasyāṃ bhūyaḥ kāciccaryā /",
    "K06bsu030_u:2368": " tenocyate acaryā bodhisattvacaryeti /",
    "K06bsu030_u:2369": " na hi suvikrāntavikrāmin bodhisattvā vidyāvimuktyārambaṇe carantaścaranti prajñāpāramitāyām /",
    "K06bsu030_u:2370": " tatkasmāddhetoḥ?",
    "K06bsu030_u:2371": " vibhāvitaṃ hi tairvidyāvimuktyārambaṇam /",
    "K06bsu030_u:2372": " yā ca vibhāvanā,",
    "K06bsu030_u:2373": " na tatra kāciccaryā /",
    "K06bsu030_u:2374": " tenocyate acaryā bodhisattvacaryeti /",
    "K06bsu030_u:2375": " na hi suvikrāntavikrāmin bodhisattvā anutpādārambaṇe vā kṣayārambaṇe vā anabhisaṃskārārambaṇe vā carantaścaranti prajñāpāramitāyām /",
    "K06bsu030_u:2376": " tatkasmāddhetoḥ?",
    "K06bsu030_u:2377": " vibhāvitaṃ hi tairanutpādakṣayānabhisaṃskārārambaṇam /",
    "K06bsu030_u:2378": " yā ca vibhāvanā,",
    "K06bsu030_u:2379": " na tatra kācidbhūyaścaryā /",
    "K06bsu030_u:2380": " tenocyate acaryā bodhisattvacaryeti /",
    "K06bsu030_u:2381": " na hi suvikrāntavikrāmin bodhisattvāḥ pṛthivyaptejovāyvākāśārambaṇe carantaścaranti prajñāpāramitāyām /",
    "K06bsu030_u:2382": " tatkasmāddhetoḥ?",
    "K06bsu030_u:2383": " vibhāvitāni hi taiḥ pṛthivyaptejovāyvākāśārambaṇāni /",
    "K06bsu030_u:2384": " yā ca vibhāvanā,",
    "K06bsu030_u:2385": " na tatra kāciccaryā /",
    "K06bsu030_u:2386": " tenocyate acaryā bodhisattvacaryeti /",
    "K06bsu030_u:2387": " na hi suvikrāntavikrāmin bodhisattvāḥ śrāvakapratyekabuddhabhūmyārambaṇe carantaścaranti prajñāpāramitāyām /",
    "K06bsu030_u:2388": " tatkasmāddhetoḥ?",
    "K06bsu030_u:2389": " vibhāvitāni hi taiḥ śrāvakapratyekabuddhabhūmyārambaṇāni /",
    "K06bsu030_u:2390": " yā ca vibhāvanā,",
    "K06bsu030_u:2391": " na tatra kāciccaryā /",
    "K06bsu030_u:2392": " tenocyate acaryā bodhisattvacaryeti /",
    "K06bsu030_u:2393": " na hi suvikrāntavikrāmin bodhisattvāḥ śrāvakapratyekabuddhadharmārambaṇe carantaścaranti prajñāpāramitāyām /",
    "K06bsu030_u:2394": " tatkasmāddhetoḥ?",
    "K06bsu030_u:2395": " vibhāvitāni hi taiḥ śrāvakapratyekabuddhadharmārambaṇāni /",
    "K06bsu030_u:2396": " yā ca vibhāvanā,",
    "K06bsu030_u:2397": " na tatra kāciccaryā /",
    "K06bsu030_u:2398": " tenocyate acaryā bodhisattvacaryeti /",
    "K06bsu030_u:2399": " na hi suvikrāntavikrāmin nirvāṇārambaṇe bodhisattvāścarantaścaranti prajñāpāramitāyām /",
    "K06bsu030_u:2400": " tatkasmāddhetoḥ?",
    "K06bsu030_u:2401": " parijñātaṃ hi tairbhavati nirvāṇārambaṇam /",
    "K06bsu030_u:2402": " yā ca parijñā,",
    "K06bsu030_u:2403": " na tatra kāciccaryā /",
    "K06bsu030_u:2404": " tenocyate acaryā bodhisattvacaryeti /",
    "K06bsu030_u:2405": " na hi suvikrāntavikrāmin bodhisattvā lakṣaṇapariśuddhyārambaṇe carantaścaranti prajñāpāramitāyām,",
    "K06bsu030_u:2406": " na buddhakṣetrapariśuddhyārambaṇe carantaḥ,",
    "K06bsu030_u:2407": " na śrāvakasaṃpadārambaṇe carantaḥ,",
    "K06bsu030_u:2408": " na bodhisattvasaṃpadārambaṇe carantaścaranti prajñāpāramitāyām /",
    "K06bsu030_u:2409": " tatkasmāddhetoḥ?",
    "K06bsu030_u:2410": " vibhāvitāni hi tairlakṣaṇapariśuddhyārambaṇam, (Vaidya 46)",
    "K06bsu030_u:2411": " buddhakṣetrapariśuddhyārambaṇam,",
    "K06bsu030_u:2412": " śrāvakasaṃpadārambaṇam,",
    "K06bsu030_u:2413": " bodhisattvasaṃpadārambaṇam /",
    "K06bsu030_u:2414": " yā ca vibhāvanā,",
    "K06bsu030_u:2415": " na tatra kāciccaryā /",
    "K06bsu030_u:2416": " tenocyate acaryā bodhisattvacaryeti /",
    "K06bsu030_u:2417": " evaṃ carantaḥ suvikrāntavikrāmin bodhisattvāścaranti prajñāpāramitāyām /",
    "K06bsu030_u:2418": " iyaṃ bodhisattvasya prajñāpāramitāyāṃ carataḥ sarvārambaṇapari(jñā)",
    "K06bsu030_u:2419": " caryā, sarvārambaṇavibhāvanācaryā yaduta prajñāpāramitācaryā //",
    "K06bsu030_u:2420": " evaṃ caran suvikrāntavikrāmin bodhisattvo rūpārambaṇapariśuddhāvapi na carati /",
    "K06bsu030_u:2421": " evaṃ vedanāsaṃjñāsaṃskāravijñānārambaṇapariśuddhāvapi na carati /",
    "K06bsu030_u:2422": " tatkasmāddhetoḥ?",
    "K06bsu030_u:2423": " prakṛtipariśuddhaṃ hi tena rūpārambaṇaṃ parijñātam /",
    "K06bsu030_u:2424": " evaṃ vedanāsaṃjñāsaṃskāravijñānārambaṇaṃ parijñātam /",
    "K06bsu030_u:2425": " yā evaṃ caryā,",
    "K06bsu030_u:2426": " iyaṃ bodhisattvasya prajñāpāramitācaryā /",
    "K06bsu030_u:2427": " evaṃ caran suvikrāntavikrāmin bodhisattvo na cakṣurārambaṇaviśuddhau carati,",
    "K06bsu030_u:2428": " na śrotraghrāṇajihvākāyamanaārambaṇaviśuddhau carati /",
    "K06bsu030_u:2429": " tatkasmāddhetoḥ?",
    "K06bsu030_u:2430": " prakṛtipariśuddhaṃ hi tena yāvanmanaārambaṇaṃ parijñātam /",
    "K06bsu030_u:2431": " yā evaṃ caryā,",
    "K06bsu030_u:2432": " iyaṃ bodhisattvasya prajñāpāramitācaryā /",
    "K06bsu030_u:2433": " evaṃ caran suvikrāntavikrāmin bodhisattvo na rūpaśabdagandharasaspraṣṭavyadharmārambaṇaviśuddhāvapi carati /",
    "K06bsu030_u:2434": " tatkasmāddhetoḥ?",
    "K06bsu030_u:2435": " prakṛtipariśuddhaṃ hi tena yāvaddharmārambaṇaṃ parijñātam /",
    "K06bsu030_u:2436": " yā evaṃ caryā,",
    "K06bsu030_u:2437": " iyaṃ bodhisattvasya prajñāpāramitācaryā /",
    "K06bsu030_u:2438": " evaṃ caran suvikrāntavikrāmin bodhisattvo na nāmarūpārambaṇaviśuddhāvapi carati /",
    "K06bsu030_u:2439": " tatkasmāddhetoḥ?",
    "K06bsu030_u:2440": " prakṛtipariśuddhaṃ hi tena nāmarūpārambaṇaṃ parijñātam /",
    "K06bsu030_u:2441": " yā evaṃ caryā,",
    "K06bsu030_u:2442": " iyaṃ bodhisattvasya prajñāpāramitācaryā /",
    "K06bsu030_u:2443": " evaṃ caran suvikrāntavikrāmin bodhisattvo nātmasattvārambaṇaviśuddhāvapi carati /",
    "K06bsu030_u:2444": " tatkasmāddhetoḥ?",
    "K06bsu030_u:2445": " parijñātā hi tena ātmasattvārambaṇaprakṛtiparijñā /",
    "K06bsu030_u:2446": " yā evaṃ caryā,",
    "K06bsu030_u:2447": " iyaṃ bodhisattvasya prajñāpāramitācaryā /",
    "K06bsu030_u:2448": " evaṃ caran suvikrāntavikrāmin bodhisattvo na jīvabhavapudgalakārakakārayitrutthāpakasamutthāpakavedakavedayitṛdraṣṭrārambaṇapariśuddhāvapi carati",
    "K06bsu030_u:2449": " tatkasmāddhetoḥ?",
    "K06bsu030_u:2450": " prakṛtipariśuddhaṃ hi tena jīvabhavapudgalakārakakārayitrutthāpakasamutthāpakavedakavedayitṛdraṣṭrārambaṇaṃ parijñātam /",
    "K06bsu030_u:2451": " yā evaṃ caryā,",
    "K06bsu030_u:2452": " bodhisattvasyeyaṃ prajñāpāramitācaryā /",
    "K06bsu030_u:2453": " evaṃ caran suvikrāntavikrāmin bodhisattvo na viparyāsadṛṣṭigatārambaṇapariśuddhāvapi carati /",
    "K06bsu030_u:2454": " tatkasya hetoḥ?",
    "K06bsu030_u:2455": " prakṛtipariśuddhaṃ hi tena viparyāsadṛṣṭigatārambaṇaṃ parijñātam /",
    "K06bsu030_u:2456": " yā evaṃ caryā,",
    "K06bsu030_u:2457": " iyaṃ bodhisattvasya prajñāpāramitācaryā /",
    "K06bsu030_u:2458": " evaṃ caran suvikrāntavikrāmin bodhisattvo na nīvaraṇārambaṇaviśuddhāvapi carati /",
    "K06bsu030_u:2459": " tatkasmāddhetoḥ?",
    "K06bsu030_u:2460": " prakṛtipariśuddhaṃ hi nīvaraṇārambaṇaṃ parijñātam /",
    "K06bsu030_u:2461": " evaṃ caran suvikrāntavikrāmin bodhisattvo na pratītyasamutpādārambaṇaviśuddhāvapi carati /",
    "K06bsu030_u:2462": " tatkasmāddhetoḥ?",
    "K06bsu030_u:2463": " prakṛtipariśuddhaṃ hi tena pratītyasamutpādārambaṇaṃ parijñātam /",
    "K06bsu030_u:2464": " evaṃ caran suvikrāntavikrāmin bodhisattvo na kāmadhāturūpadhātvārūpyadhātvārambaṇaviśuddhāvapi carati /",
    "K06bsu030_u:2465": " tatkasmāddhetoḥ?",
    "K06bsu030_u:2466": " prakṛtipariśuddhaṃ hi tena kāmadhāturūpadhātvārūpyadhātvārambaṇaṃ parijñātam /",
    "K06bsu030_u:2467": " evaṃ caran suvikrāntavikrāmin bodhisattvo na dānamātsaryaśīladauḥśīlyārambaṇaviśuddhāvapi carati /",
    "K06bsu030_u:2468": " tatkasmāddhetoḥ?",
    "K06bsu030_u:2469": " prakṛtipariśuddhaṃ hi tena dānamātsaryaśīladauḥśīlyārambaṇaṃ (Vaidya 47)",
    "K06bsu030_u:2470": " parijñātam /",
    "K06bsu030_u:2471": " evaṃ caran suvikrāntavikrāmin bodhisattvo na kṣāntivyāpādavīryakausīdyadhyānavikṣepaprajñādauṣprajñyārambaṇaviśuddhāvapi carati /",
    "K06bsu030_u:2472": " tatkasmāddhetoḥ?",
    "K06bsu030_u:2473": " prakṛtipariśuddhaṃ hi tena kṣāntivyāpādavīryakausīdyadhyānavikṣepaprajñādauṣprajñyārambaṇaṃ parijñātam /",
    "K06bsu030_u:2474": " evaṃ caran suvikrāntavikrāmin bodhisattvo nātītānāgatapratyutpannārambaṇaviśuddhapi carati /",
    "K06bsu030_u:2475": " tatkasmāddhetoḥ?",
    "K06bsu030_u:2476": " prakṛtipariśuddhāni hi tena atītānāgatapratyutpannārambaṇāni parijñātāni /",
    "K06bsu030_u:2477": " evaṃ caran suvikrāntavikrāmin bodhisattvo nāsaṅgāvaraṇaviśuddhāvapi carati /",
    "K06bsu030_u:2478": " tatkasmāddhetoḥ?",
    "K06bsu030_u:2479": " prakṛtipariśuddhaṃ hi tena asaṅgārambaṇaṃ parijñātam /",
    "K06bsu030_u:2480": " evaṃ caran suvikrāntavikrāmin bodhisattvo nābhijñārambaṇaviśuddhāvapi carati /",
    "K06bsu030_u:2481": " tatkasmāddhetoḥ?",
    "K06bsu030_u:2482": " prakṛtipariśuddhaṃ hi tenābhijñārambaṇaṃ parijñātam /",
    "K06bsu030_u:2483": " evaṃ caran suvikrāntavikrāmin bodhisattvo na sarvajñatārambaṇaviśuddhāvapi carati /",
    "K06bsu030_u:2484": " tatkasmāddhetoḥ?",
    "K06bsu030_u:2485": " prakṛtipariśuddhaṃ hi tena sarvajñatārambaṇaṃ parijñātam /",
    "K06bsu030_u:2486": " evaṃ caran suvikrāntavikrāmin bodhisattvaścarati prajñāpāramitāyām,",
    "K06bsu030_u:2487": " yanna kasyāṃcidārambaṇaviśuddhau carati /",
    "K06bsu030_u:2488": " tatkasmāddhetoḥ?",
    "K06bsu030_u:2489": " prakṛtipariśuddhatvātsarvārambaṇānām /",
    "K06bsu030_u:2490": " iyaṃ suvikrāntavikrāmin bodhisattvasya mahāsattvasya sarvārambaṇaprakṛtipariśuddhiḥ prajñāpāramitāyāṃ carataḥ //",
    "K06bsu030_u:2491": " evaṃ caran suvikrāntavikrāmin bodhisattvaḥ idaṃ rūpamiti na samanupaśyati,",
    "K06bsu030_u:2492": " anena rūpamiti na samanupaśyati,",
    "K06bsu030_u:2493": " asya rūpamiti na samanupaśyati,",
    "K06bsu030_u:2494": " asmādrūpamiti na samanupaśyati /",
    "K06bsu030_u:2495": " sa evaṃ rūpamasamanupaśyan na rūpamutkṣipati na nikṣipati,",
    "K06bsu030_u:2496": " na rūpamutpādayati na nirodhayati,",
    "K06bsu030_u:2497": " na rūpe carati na vicarati,",
    "K06bsu030_u:2498": " na rūpārambaṇe carati na vicarati /",
    "K06bsu030_u:2499": " evaṃ caran suvikrāntavikrāmin bodhisattvaścarati prajñāpāramitāyām /",
    "K06bsu030_u:2500": " evamime vedanāsaṃjñāsaṃskārāḥ,",
    "K06bsu030_u:2501": " idaṃ vijñānamiti na samanupaśyati,",
    "K06bsu030_u:2502": " anena vijñānamiti na samanupaśyati,",
    "K06bsu030_u:2503": " asya vijñānamiti na samanupaśyati,",
    "K06bsu030_u:2504": " asmādvijñānamiti na samanupaśyati /",
    "K06bsu030_u:2505": " sa evaṃ vijñānamasamanupaśyan na vijñānamutkṣipati na nikṣipati,",
    "K06bsu030_u:2506": " na vijñānamutpādayati na nirodhayati,",
    "K06bsu030_u:2507": " na vijñāne carati na vicarati,",
    "K06bsu030_u:2508": " na vijñānārambaṇe carati na vicarati /",
    "K06bsu030_u:2509": " evaṃ suvikrāntavikrāmin bodhisattvaścarati prajñāpāramitāyām //",
    "K06bsu030_u:2510": " punaraparaṃ suvikrāntavikrāmin evaṃ caran bodhisattvo na rūpamatītamiti carati,",
    "K06bsu030_u:2511": " na rūpamanāgatamiti carati,",
    "K06bsu030_u:2512": " na rūpaṃ pratyutpannamiti carati /",
    "K06bsu030_u:2513": " evaṃ na vedanāsaṃjñāsaṃskārāḥ /",
    "K06bsu030_u:2514": " na vijñānamatītamiti carati,",
    "K06bsu030_u:2515": " na anāgatam,",
    "K06bsu030_u:2516": " na pratyutpannam //",
    "K06bsu030_u:2517": " na rūpamātmeti carati,",
    "K06bsu030_u:2518": " na rūpamātmīyamiti carati /",
    "K06bsu030_u:2519": " evaṃ na vedanāsaṃjñāsaṃskārāḥ /",
    "K06bsu030_u:2520": " na vijñānamātmeti carati,",
    "K06bsu030_u:2521": " na vijñānamātmīyamiti carati /",
    "K06bsu030_u:2522": " na rūpaṃ duḥkhamiti carati /",
    "K06bsu030_u:2523": " evaṃ na vedanāsaṃjñāsaṃskārāḥ /",
    "K06bsu030_u:2524": " na vijñānaṃ duḥkhamiti carati /",
    "K06bsu030_u:2525": " na rūpaṃ mama nānyeṣāmiti carati /",
    "K06bsu030_u:2526": " evaṃ na vedanāsaṃjñāsaṃskārāḥ /",
    "K06bsu030_u:2527": " na vijñānaṃ mama nānyeṣāmiti carati /",
    "K06bsu030_u:2528": " evaṃ caran suvikrāntavikrāmin bodhisattvaścarati prajñāpāramitāyām //",
    "K06bsu030_u:2529": " (Vaidya 48)",
    "K06bsu030_u:2530": " punaraparaṃ suvikrāntavikrāmin bodhisattvaḥ prajñāpāramitāyāṃ caran na rūpasamudaye carati,",
    "K06bsu030_u:2531": " na rūpanirodhe carati,",
    "K06bsu030_u:2532": " na rūpaṃ gambhīramiti carati,",
    "K06bsu030_u:2533": " na rūpamuttānamiti carati,",
    "K06bsu030_u:2534": " na rūpaṃ śūnyamiti carati,",
    "K06bsu030_u:2535": " na rūpamaśūnyamiti carati,",
    "K06bsu030_u:2536": " na rūpaṃ nimittamiti carati,",
    "K06bsu030_u:2537": " na rūpamanimittamiti carati,",
    "K06bsu030_u:2538": " na rūpaṃ praṇihitamiti carati,",
    "K06bsu030_u:2539": " rūpamapraṇihitamiti carati,",
    "K06bsu030_u:2540": " na rūpamabhisaṃskāramiti carati,",
    "K06bsu030_u:2541": " na rūpamanabhisasṃkāramiti carati /",
    "K06bsu030_u:2542": " evaṃ vedanāsaṃjñāsaṃskārāḥ /",
    "K06bsu030_u:2543": " na vijñānasamudaye carati,",
    "K06bsu030_u:2544": " na vijñānanirodhe carati,",
    "K06bsu030_u:2545": " na vijñānaṃ gambhīramiti carati,",
    "K06bsu030_u:2546": " na vijñānamuttānamiti carati,",
    "K06bsu030_u:2547": " na vijñānaṃ śūnyamiti carati,",
    "K06bsu030_u:2548": " na vijñānamaśūnyamiti carati,",
    "K06bsu030_u:2549": " na vijñānaṃ nimittamiti carati,",
    "K06bsu030_u:2550": " na vijñānamanimittamiti carati,",
    "K06bsu030_u:2551": " na vijñānaṃ praṇihitamiti carati,",
    "K06bsu030_u:2552": " na vijñānapraṇihitamiti carati,",
    "K06bsu030_u:2553": " na vijñānamabhisaṃskāramiti carati,",
    "K06bsu030_u:2554": " na vijñānamabhisaṃskāramiti carati /",
    "K06bsu030_u:2555": " tatkasmāddhetoḥ?",
    "K06bsu030_u:2556": " sarvāṇyetāni suvikrāntavikrāmin manyitāni spanditāni prapañcitāni tṛṣṇāgatāni /",
    "K06bsu030_u:2557": " ahaṃ carāmīti spanditametat,",
    "K06bsu030_u:2558": " iha carāmīti prapañcitametat,",
    "K06bsu030_u:2559": " anena carāmīti tṛṣṇāgatametat,",
    "K06bsu030_u:2560": " asmiṃścarāmīti manyitametat /",
    "K06bsu030_u:2561": " tatra suvikrāntavikrāmin bodhisattvāḥ sarvāṇyetāni manyitaspanditaprapañcitāni tṛṣṇāgatāni jñātvā sarvājñānasamuddhātān na kaṃciddharmaṃ manyante,",
    "K06bsu030_u:2562": " amanyamānā na kvaciccaranti,",
    "K06bsu030_u:2563": " na kvacidālīyante /",
    "K06bsu030_u:2564": " te anālayā asaṃyogā avisaṃyogā na kvacidutthāpayanti,",
    "K06bsu030_u:2565": " na samutthāpayanti /",
    "K06bsu030_u:2566": " ayaṃ suvikrāntavikrāmin bodhisattvasya sarvamanyanāsamuddhātaḥ prajñāpāramitāyāṃ carataḥ //",
    "K06bsu030_u:2567": " punaraparaṃ suvikrāntavikrāmin bodhisattvaḥ evaṃ prajñāpāramitāyaṃ caran na rūpaṃ nityaṃ nānityamiti carati,",
    "K06bsu030_u:2568": " na rūpaṃ śūnyaṃ nāśūnyamiti carati,",
    "K06bsu030_u:2569": " na rūpaṃ māyopamamiti carati,",
    "K06bsu030_u:2570": " na rūpaṃ svapnopamamiti carati,",
    "K06bsu030_u:2571": " na rūpaṃ pratibhāsopamamiti carati,",
    "K06bsu030_u:2572": " na rūpaṃ pratiśrutkopamamiti carati /",
    "K06bsu030_u:2573": " evaṃ vedanā saṃjñā saṃskārāḥ /",
    "K06bsu030_u:2574": " na vijñānaṃ nityaṃ nānityamiti carati,",
    "K06bsu030_u:2575": " na vijñānaṃ śūnyaṃ nāśūnyamiti carati,",
    "K06bsu030_u:2576": " na vijñānaṃ māyopamamiti carati,",
    "K06bsu030_u:2577": " na vijñānaṃ svapnopamamiti carati,",
    "K06bsu030_u:2578": " na vijñānaṃ pratibhāsopamamiti carati,",
    "K06bsu030_u:2579": " na vijñānaṃ pratiśrutkopamamiti carati /",
    "K06bsu030_u:2580": " tatkasya hetoḥ?",
    "K06bsu030_u:2581": " sarvāṇyetāni suvikrāntavikrāmin vitarkitāni vicaritāni caritavicaritāni /",
    "K06bsu030_u:2582": " tatra suvikrāntavikrāmin bodhisattvaḥ etāni sarvāṇi vitarkitāni vicaritāni caritavicaritāni jñātvā sarvacaryāsamuddhātāya sarvacaryāparijñāyai prajñāpāramitāyāṃ carati /",
    "K06bsu030_u:2583": " ayaṃ suvikrāntavikrāmin bodhisattvasya sarvacaryānirdeśaḥ //",
    "K06bsu030_u:2584": " evamukte suvikrāntavikrāmī bodhisattvo bhagavantometadavocat - acintyeyaṃ bhagavan bodhisattvasya prajñāpāramitācaryā /",
    "K06bsu030_u:2585": " bhagavānāha - evametat suvikrāntavikrāmin /",
    "K06bsu030_u:2586": " rūpācintyatayā acintyeyaṃ bodhisattvasya prajñāpāramitācaryā /",
    "K06bsu030_u:2587": " evaṃ vedanāsaṃjñāsaṃskāravijñānācintyatayā acintyeyaṃ bodhisattvasya prajñāpāramitācaryā /",
    "K06bsu030_u:2588": " nāmarūpācintyatayā acintyeyaṃ bodhisattvasya prajñāpāramitācaryā /",
    "K06bsu030_u:2589": " pratītyasamutpādācintyatayā saṃkleśācintyatayā acintyeyaṃ bodhisattvasya (Vaidya 49)",
    "K06bsu030_u:2590": " prajñāpāramitācaryā /",
    "K06bsu030_u:2591": " karmavipākācintyatayā acintyeyaṃ bodhisattvasya prajñāpāramitācaryā /",
    "K06bsu030_u:2592": " sārācintyatayā acintyeyaṃ bodhi(sattva)",
    "K06bsu030_u:2593": " sya prajñāpāramitācaryā /",
    "K06bsu030_u:2594": " viparyāsācintyatayā acintyeyaṃ bodhisattvasya prajñāpāramitācaryā,",
    "K06bsu030_u:2595": " dṛṣṭigatācintyatayā acintyeyaṃ bodhisattvasya prajñāpāramitācaryā /",
    "K06bsu030_u:2596": " kāmadhātvacintyatayā,",
    "K06bsu030_u:2597": " rūpadhātvacintyatayā,",
    "K06bsu030_u:2598": " ārūpyadhātvacintyatayā acintyeyaṃ bodhisattvasya prajñāpāramitācaryā /",
    "K06bsu030_u:2599": " ātmācintyatayā,",
    "K06bsu030_u:2600": " sattvācintyatayā,",
    "K06bsu030_u:2601": " dānācintyatayā,",
    "K06bsu030_u:2602": " mātsaryācintyatayā,",
    "K06bsu030_u:2603": " śīlācintyatayā,",
    "K06bsu030_u:2604": " dauḥśīlyācintyatayā,",
    "K06bsu030_u:2605": " kṣāntyacintyatayā,",
    "K06bsu030_u:2606": " vyāpādācintyatayā,",
    "K06bsu030_u:2607": " vīryācintyatayā,",
    "K06bsu030_u:2608": " kausīdyācintyatayā,",
    "K06bsu030_u:2609": " dhyānācintyatayā vikṣepācintyatayā,",
    "K06bsu030_u:2610": " prajñācintyatayā,",
    "K06bsu030_u:2611": " dauṣprajñyācintyatayā acintyā bodhisattvasya prajñāpāramitācaryā /",
    "K06bsu030_u:2612": " rāgadveṣamohācintyatayā acintyeyaṃ bodhisattvasya prajñāpāramitācaryā /",
    "K06bsu030_u:2613": " smṛtyupasthānācintyatayā samyakprahāṇāviparyāsarddhipādācintyatayā acintyeyaṃ bodhisattvasya prajñāpāramitācaryā /",
    "K06bsu030_u:2614": " indriyabalabodhyaṅgasamādhisamāpattyacintyatayā acintyeyaṃ bodhisattvasya prajñāpāramitācaryā /",
    "K06bsu030_u:2615": " gatyacintyatayā acintyeyaṃ bodhisattvasya prajñāpāramitācaryā /",
    "K06bsu030_u:2616": " duḥkhasamudayanirodhamārgācintyatayā acintyeyaṃ bodhisattvasya prajñāpāramitācaryā /",
    "K06bsu030_u:2617": " vidyāvimuktyacintyatayā,",
    "K06bsu030_u:2618": " kṣayajñānānutpādajñānābhisaṃskārajñānācintyatayā acintyeyaṃ bodhisattvasya prajñāpāramitācaryā /",
    "K06bsu030_u:2619": " śrāvakabhūmipratyekabuddhabhūmyacintyatayā acintyeyaṃ bodhisattvasya prajñāpāramitācaryā /",
    "K06bsu030_u:2620": " śrāvakapratyekabuddhadharmācintyatayā acintyeyaṃ bodhisattvasya prajñāpāramitācaryā /",
    "K06bsu030_u:2621": " abhijñācintyatayā,",
    "K06bsu030_u:2622": " atītānāgatapratyutpannajñānācintyatayā acintyā bodhisattvasya prajñāpāramitācaryā /",
    "K06bsu030_u:2623": " asaṅgajñānācintyatayā,",
    "K06bsu030_u:2624": " nirvāṇācintyatayā,",
    "K06bsu030_u:2625": " buddhadharmācintyatayā acintyeyaṃ bodhisattvasya prajñāpāramitācaryā /",
    "K06bsu030_u:2626": " tatkasmāddhetoḥ?",
    "K06bsu030_u:2627": " na hi suvikrāntavikrāmin bodhisattvasya prajñāpāramitācaryā cittajanikā,",
    "K06bsu030_u:2628": " tenocyate acintyeti //",
    "K06bsu030_u:2629": " cittasyotpāda iti suvikrāntavikrāmin viparyāsa eṣaḥ /",
    "K06bsu030_u:2630": " cittaṃ cittajamiti suvikrāntavikrāmiṃścetasaḥ pratiṣedha eṣaḥ /",
    "K06bsu030_u:2631": " na hi suvikrāntavikrāmin yā cittasya prakṛtiḥ sā utpadyate jā jāyate vā /",
    "K06bsu030_u:2632": " viparyāsasaṃprayuktaṃ suvikrāntavikrāmiṃścittamutpadyate /",
    "K06bsu030_u:2633": " tatra cittamapi vivṛtam,",
    "K06bsu030_u:2634": " yena viparyāsenotpadyate tadati vivṛtam /",
    "K06bsu030_u:2635": " na punaḥ suvikrāntavikrāmin bālapṛthagjanā jānanti vivṛtaṃ cittamiti /",
    "K06bsu030_u:2636": " yatrāpyutpadyeta tadapi vivṛtam,",
    "K06bsu030_u:2637": " yenāpyutpadyeta tadapi vivṛtamiti /",
    "K06bsu030_u:2638": " te cittavivekamajānantaḥ,",
    "K06bsu030_u:2639": " ārambaṇavivekamajānantaḥ abhiniviśante - ahaṃ cittam,",
    "K06bsu030_u:2640": " mama cittam,",
    "K06bsu030_u:2641": " asya cittam,",
    "K06bsu030_u:2642": " asmāccittamiti /",
    "K06bsu030_u:2643": " te cittamabhiniviśya kuśalamiti vā abhiniviśante,",
    "K06bsu030_u:2644": " akuśalamiti vā abhiniviśante /",
    "K06bsu030_u:2645": " sukhamiti vā abhiniviśante,",
    "K06bsu030_u:2646": " duḥkhamiti vā abhiniviśante /",
    "K06bsu030_u:2647": " uccheda ityabhiniviśante,",
    "K06bsu030_u:2648": " śāścata ityabhiniviśante,",
    "K06bsu030_u:2649": " dṛṣṭigata ityabhiniviśante,",
    "K06bsu030_u:2650": " nīvaraṇa ityabhiniviniśante /",
    "K06bsu030_u:2651": " dānamātsaryaśīladauḥśīlyamityabhiniviśante /",
    "K06bsu030_u:2652": " dharmadhātukāmadhāturūpadhātvārūpyadhātumityabhiniviniśante,",
    "K06bsu030_u:2653": " pratītyasamutpādamityabhiniviśante,",
    "K06bsu030_u:2654": " nāmarūpamityabhiniviśante, (Vaidya 50)",
    "K06bsu030_u:2655": " rāgadveṣamohamityabhiniviśante /",
    "K06bsu030_u:2656": " īrṣyāmātsaryamityabhiniviśante /",
    "K06bsu030_u:2657": " asmimānamityabhiniviśante /",
    "K06bsu030_u:2658": " duḥkhamityabhiniviśante /",
    "K06bsu030_u:2659": " samudayamityabhiniviśante /",
    "K06bsu030_u:2660": " nirodhamityabhiniviśante /",
    "K06bsu030_u:2661": " mārgamityabhiniviśante /",
    "K06bsu030_u:2662": " smṛtyupasthānamityabhiniviśante /",
    "K06bsu030_u:2663": " samyakprahāṇāviparyāsarddhipādendriyabalabodhyaṅgānītyabhiniviśante /",
    "K06bsu030_u:2664": " dhyānavimokṣasamādhisamāpattīnapyabhiniviśante /",
    "K06bsu030_u:2665": " anutpādakṣayānabhisaṃskāramityabhiniviśante /",
    "K06bsu030_u:2666": " śrāvakapratyekabuddhabhūmimabhiniviśante /",
    "K06bsu030_u:2667": " śrāvakapratyekabuddhadharmānapyabhiniviśante /",
    "K06bsu030_u:2668": " mārgamityabhiniviśante /",
    "K06bsu030_u:2669": " abhijñāmapyabhiniviśante /",
    "K06bsu030_u:2670": " nirvāṇamapyabhiniviśante /",
    "K06bsu030_u:2671": " buddhajñānamapyabhiniviśante /",
    "K06bsu030_u:2672": " lakṣaṇānyapyabhiniviśante /",
    "K06bsu030_u:2673": " pratyekabuddhasaṃpadamapyabhiniviśante /",
    "K06bsu030_u:2674": " bodhisattvasaṃpadamapyabhiniviśante //",
    "K06bsu030_u:2675": " tatra suvikrāntavikrāmin bodhisattvaḥ imānevaṃrūpānabhiniveśān sattvānāṃ viparyāsacittajān samanupaśyan na kvacidviparyāse cittamutpādayati",
    "K06bsu030_u:2676": " tatkasmāddhetoḥ?",
    "K06bsu030_u:2677": " cittāpagatā hi prajñāpāramitā /",
    "K06bsu030_u:2678": " yā ca cittasya prakṛtiprabhāsvaratā prakṛtipariśuddhatā,",
    "K06bsu030_u:2679": " tatra na kāciccittasyotpattiḥ /",
    "K06bsu030_u:2680": " ārambaṇe sati suvikrāntavikrāmin bālapṛthagjanāścittamutpādayanti /",
    "K06bsu030_u:2681": " tatra bodhisattvo 'pyārambaṇaṃ prajānannapi cittasyotpattiṃ prajānāti - kutaścittamutpadyate?",
    "K06bsu030_u:2682": " sa evaṃ pratyavekṣate - prakṛtiprabhāsvaramidaṃ cittam /",
    "K06bsu030_u:2683": " tasyaivaṃ bhavati - ārambaṇaṃ pratītya cittamutpadyate iti /",
    "K06bsu030_u:2684": " sa ārambaṇaṃ parijñāya na cittamutpādayati nāpi nirodhayati /",
    "K06bsu030_u:2685": " tasya taccittaṃ prabhāsvaraṃ bhavati asaṃkliṣṭaṃ kamanīyaṃ pariśuddham /",
    "K06bsu030_u:2686": " sa cittānutpādasthito na kaṃciddharmamutpādayati na nirodhayati /",
    "K06bsu030_u:2687": " iyaṃ suvikrāntavikrāmin cittānutpādaparijñā prajñāpāramitāyāṃ carataḥ /",
    "K06bsu030_u:2688": " ya evaṃ carati bodhisattvaḥ,",
    "K06bsu030_u:2689": " sa prajñāpāramitāyāṃ carati /",
    "K06bsu030_u:2690": " tasyaivaṃ carato naivaṃ bhavati - ahaṃ carāmi prajñāpāramitāyām,",
    "K06bsu030_u:2691": " asyāṃ carāmi prajñāpāramitāyām,",
    "K06bsu030_u:2692": " anena carāmi prajñāpāramitāyām,",
    "K06bsu030_u:2693": " asmāccarāmi prajñāpāramitāyāmiti /",
    "K06bsu030_u:2694": " sacetpunaḥ saṃjānīte - iyaṃ prajñāpāramitā,",
    "K06bsu030_u:2695": " anena prajñāpāramitā,",
    "K06bsu030_u:2696": " asya vā prajñāpāramiteti,",
    "K06bsu030_u:2697": " na carati prajñāpāramitāyām /",
    "K06bsu030_u:2698": " atha tāmapi prajñāpāramitāṃ na samanupaśyati nopalabhate - ahaṃ carāmi prajñāpāramitāyāmiti na carati,",
    "K06bsu030_u:2699": " carati prajñāpāramitāyām //",
    "K06bsu030_u:2700": " evamukte suvikrāntavikrāmī bodhisattvo mahāsattvo bhagavantametadavocat - anuttareyaṃ caryā bhagavan bodhisattvasya yaduta prajñāpāramitācaryā",
    "K06bsu030_u:2701": " prabhāsvareyaṃ bhagavan bodhisattvasya caryā yaduta prajñāpāramitācaryā /",
    "K06bsu030_u:2702": " niruttareyaṃ bhagavan bodhisattvasya caryā yaduta prajñāpāramitācaryā /",
    "K06bsu030_u:2703": " atyadbhuteyaṃ bhagavan bodhisattvasya caryā yaduta prajñāpāramitācaryā /",
    "K06bsu030_u:2704": " anavakrānteyaṃ bhagavan bodhisattvasya caryā māreṇa vā māraparṣadbhirvā anyairvā",
    "K06bsu030_u:2705": " punaḥ kaiścinnimittacaritairupalambhacaritairātmadṛṣṭibhiḥ sattvadṛṣṭibhirjīvadṛṣṭibhiḥ",
    "K06bsu030_u:2706": " pudgaladṛṣṭibhirbhavadṛṣṭibhirvibhavadṛṣṭibhirucchedadṛṣṭibhiḥ śāścatadṛṣṭibhiḥ satkāyadṛṣṭibhiḥ",
    "K06bsu030_u:2707": " skandhadṛṣṭibhirdhātudṛṣṭibhirāyatanadṛṣṭibhirbuddhadṛṣṭibhirdharmadṛṣṭibhiḥ saṃghadṛṣṭibhirnirvāṇadṛṣṭibhiḥ",
    "K06bsu030_u:2708": " prāptasaṃprajñairvā adhimānikairvā rāgadveṣamohacaritairvā (Vaidya 51)",
    "K06bsu030_u:2709": " viparyāsacaritairvā utpathonmārgaprasthitairvā anākramaṇīyā /",
    "K06bsu030_u:2710": " sarvalokābhyudayacaryeyaṃ bhagavan bodhisattvasya caryā yaduta prajñāpāramitācaryā //",
    "K06bsu030_u:2711": " evamukte bhagavān suvikrāntavikrāmiṇaṃ bodhisattvaṃ mahāsattvametadavocat - evametat suvikrāntavikrāmin, evametat /",
    "K06bsu030_u:2712": " anavakrāntacaryeyaṃ bodhisattvasya māreṇa vā mārakāyikairvā devaputrairmāraparṣadā vā,",
    "K06bsu030_u:2713": " antaśo nirvāṇadṛṣṭikairapi nirvāṇābhiniviṣṭairvā anākramaṇīyā sarvabālapṛthagjanairvā /",
    "K06bsu030_u:2714": " yā bodhisattvānāmiyaṃ suvikrāntavikrāmiṃścaryā,",
    "K06bsu030_u:2715": " neyaṃ caryā bālapṛthagjanānām /",
    "K06bsu030_u:2716": " nāpīyaṃ caryā śaikṣāśaikṣāṇāṃ śrāvakayānīyānām,",
    "K06bsu030_u:2717": " nāpi pratyekabuddhayānīyānām /",
    "K06bsu030_u:2718": " sacet suvikrāntavikrāmin iyaṃ caryā śrāvakayānīyānāṃ vā pratyekabuddhayānīyānāṃ vā abhaviṣyat,",
    "K06bsu030_u:2719": " na teṣāṃ kaścidvyavahāro 'bhaviṣyat - śrāvakayānīyā vā pratyekabuddhayānīyā veti /",
    "K06bsu030_u:2720": " bodhisattvā evābhaviṣyan,",
    "K06bsu030_u:2721": " te 'pi tathāgatā vā caturvaiśāradyaprāptā abhaviṣyan /",
    "K06bsu030_u:2722": " yasmāttarhi suvikrāntavikrāmin na śrāvakayānīyānāṃ va pratyekabuddhayānīyānāmiyaṃ caryā,",
    "K06bsu030_u:2723": " tasmātte na bodhisattvā iti saṃkhyāṃ gacchanti,",
    "K06bsu030_u:2724": " na ca tathāgatā bhavanti caturvaiśāradyaprāptāḥ /",
    "K06bsu030_u:2725": " vaiśāradyabhūmiriyaṃ suvikrāntavikrāmin dharme,",
    "K06bsu030_u:2726": " neyaṃ prajñāpāramitācaryā /",
    "K06bsu030_u:2727": " evaṃ carantaḥ suvikrāntavikrāmin bodhisattvāḥ kṣipraṃ caturvaiśāradyatāmanuprāpnuvanti,",
    "K06bsu030_u:2728": " anabhisaṃbuddhā eva yāvadanuttarāṃ samyaksaṃbodhiṃ praṇidhānavaśena ca buddhānāṃ ca bhagavatāmadhiṣṭhānavaśena /",
    "K06bsu030_u:2729": " na hi suvikrāntavikrāmin śrāvakayānikānāṃ vā pratyekabuddhayānikānāṃ vā caturvaiśāradyaṃ bhavati,",
    "K06bsu030_u:2730": " nāpi tathāgatasteṣāṃ caturvaiśāradyamadhitiṣṭhati /",
    "K06bsu030_u:2731": " bodhisattvabhūmireṣā suvikrāntavikrāmin yasyāṃ caturvaiśāradyamanuprāpyate praṇidhānavaśena /",
    "K06bsu030_u:2732": " tatkasmāddhetoḥ?",
    "K06bsu030_u:2733": " prajñāpāramitāyāṃ suvikrāntavikrāmiṃścaranto bodhisattvāḥ catasraḥ pratisaṃvido 'nuprāpnuvanti /",
    "K06bsu030_u:2734": " katamāścatasraḥ?",
    "K06bsu030_u:2735": " yaduta arthapratisaṃvidaṃ dharmapratisaṃvidaṃ niruktipratisaṃvidaṃ pratibhānapratisaṃvidam /",
    "K06bsu030_u:2736": " ābhiścatasṛbhiḥ pratisaṃvidbhiḥ samanvāgatā anabhisaṃbuddhā eva praṇidhānavaśena vaiśāradyāni pratigṛhṇanti /",
    "K06bsu030_u:2737": " tathāgatā api tān kuśalamūlasamanvāgatāniti viditvā prajñāpāramitābhūmyanuprāptāniti viditvā adhitiṣṭhanti caturvaiśāradyena /",
    "K06bsu030_u:2738": " tasmāttarhi suvikrāntavikrāmin bodhisattvena catasraḥ pratisaṃvido 'nuprāptukāmena kṣipraṃ caturvaiśāradyakuśalena bhavitukāmena prajñāpāramitāyāṃ śikṣitavyaṃ caritavyam //",
    "K06bsu030_u:2739": " punaraparaṃ suvikrāntavikrāmin bodhisattvaḥ prajñāpāramitāyāṃ caran sarvadharmāṇāṃ hetuṃ ca samudayaṃ ca astaṃgamaṃ ca nirodhaṃ ca pravidhyati na kaṃciddharmam,",
    "K06bsu030_u:2740": " yatprajñāpāramitāyāṃ na yojayati /",
    "K06bsu030_u:2741": " sarvadharmāṇāṃ hetusamudayanirodhamārgalakṣaṇaṃ prajānāti /",
    "K06bsu030_u:2742": " teṣāṃ hetusamudayanirodhamārgalakṣaṇaṃ prajānan na rūpaṃ prabhāvayati na vibhāvayati /",
    "K06bsu030_u:2743": " evaṃ vedanāsaṃjñāsaṃskārān /",
    "K06bsu030_u:2744": " na vijñānaṃ bhāvayati na vibhāvayati /",
    "K06bsu030_u:2745": " na nāmarūpaṃ bhāvayati na vibhāvayati /",
    "K06bsu030_u:2746": " na saṃkleśavyavadānaṃ bhāvayati na vibhāvayati /",
    "K06bsu030_u:2747": " na viparyāsadṛṣṭigatanīvaraṇāni bhāvayati na vibhāvayati /",
    "K06bsu030_u:2748": " (Vaidya 52) na rāgadveṣamohān bhāvayati na vibhāvayati /",
    "K06bsu030_u:2749": " na kāmadhātuṃ na rūpadhātuṃ nārūpyadhātuṃ bhāvayati na vibhāvayati /",
    "K06bsu030_u:2750": " na sattvadhātuṃ nātmadhātuṃ bhāvayati na vibhāvayati /",
    "K06bsu030_u:2751": " nocchedadṛṣṭiṃ na śāśvatadṛṣṭiṃ bhāvayati na vibhāvayati /",
    "K06bsu030_u:2752": " na dānamātsaryaṃ bhāvayati na vibhāvayati /",
    "K06bsu030_u:2753": " na śīladauḥśīlyaṃ bhāvayati na vibhāvayati /",
    "K06bsu030_u:2754": " na kṣāntivyāpādaṃ bhāvayati na vibhāvayati /",
    "K06bsu030_u:2755": " va vīryakausīdyaṃ na dhyānavikṣepaṃ na prajñādauṣprajñyaṃ bhāvayati na vibhāvayati /",
    "K06bsu030_u:2756": " na smṛtyupasthānasamyakprahāṇāviparyāsarddhipādāpramāṇāni bhāvayati na vibhāvayati /",
    "K06bsu030_u:2757": " nendriyabalabodhyaṅgasamādhisamāpattīrbhāvayati na vibhāvayati /",
    "K06bsu030_u:2758": " na pratītyasamutpādaṃ bhāvayati na vibhāvayati /",
    "K06bsu030_u:2759": " na duḥkhasamudayanirodhamārgān bhāvayati na vibhāvayati /",
    "K06bsu030_u:2760": " nānutpādajñānaṃ na kṣayajñānaṃ nābhisaṃskārajñānaṃ bhāvayati na vibhāvayati /",
    "K06bsu030_u:2761": " na pṛthagjanabhūmiṃ bhāvayati na vibhāvayati /",
    "K06bsu030_u:2762": " na śrāvakabhūmiṃ na pratyekabuddhabhūmiṃ bhāvayati na vibhāvayati /",
    "K06bsu030_u:2763": " na pṛthagjanadharmān na śrāvakadharmān na pratyekabuddhadharmān (na bodhisattvadharmabuddhadharmān)",
    "K06bsu030_u:2764": " bhāvayati na vibhāvayati /",
    "K06bsu030_u:2765": " na śamathaṃ na vidarśanāṃ bhāvayati na vibhāvayati /",
    "K06bsu030_u:2766": " na nirvāṇaṃ bhāvayati na vibhāvayati /",
    "K06bsu030_u:2767": " nātītānāgatapratyutpannajñānadarśanaṃ bhāvayati na vibhāvayati /",
    "K06bsu030_u:2768": " na saṅgatāṃ bhāvayati na vibhāvayati /",
    "K06bsu030_u:2769": " nāsaṅgatāṃ bhāvayati na vibhāvayati /",
    "K06bsu030_u:2770": " na buddhajñānaṃ bhāvayati na vibhāvayati /",
    "K06bsu030_u:2771": " na buddhavaiśāradyāni bhāvayati na vibhāvayati /",
    "K06bsu030_u:2772": " tatkasmāddhetoḥ?",
    "K06bsu030_u:2773": " abhāvyāni hi suvikrāntavikrāmin rūpavedanāsajñāsaṃskāravijñānāni /",
    "K06bsu030_u:2774": " abhāvyāni nāmarūpaviparyāsadṛṣṭigatasmṛtyupasthānasamyakprahāṇarddhipādāviparyāsāpramāṇendriyabalabodhyaṅgasamādhisamāpattyabhijñākṣayajñānābhisaṃskārajñānāni",
    "K06bsu030_u:2775": " abhāvyā pṛthagjanabhūmiḥ,",
    "K06bsu030_u:2776": " abhāvyāḥ śrāvakapratyekabuddhabodhisattvabhūmayaḥ,",
    "K06bsu030_u:2777": " abhāvyāḥ pṛthagjanaśrāvakapratyekabuddhadharmāḥ,",
    "K06bsu030_u:2778": " abhāvyaṃ nirvāṇam,",
    "K06bsu030_u:2779": " abhāvyamatītānāgatapratyutpannajñānadarśanam,",
    "K06bsu030_u:2780": " abhāvyamasaṅgajñānadarśanam,",
    "K06bsu030_u:2781": " abhāvyamanāsaṅgajñānadarśanam,",
    "K06bsu030_u:2782": " abhāvyaṃ samyaksaṃbuddhajñānam /",
    "K06bsu030_u:2783": " tatkasmāddhetoḥ?",
    "K06bsu030_u:2784": " na hi suvikrāntavikrāmin kācidasti bhāvapariniṣpattiḥ /",
    "K06bsu030_u:2785": " abhūtā hyete sarva eva vyavahārāḥ /",
    "K06bsu030_u:2786": " nātra kaścitsvabhāvaḥ /",
    "K06bsu030_u:2787": " abhāvasvabhāvā hi suvikrāntavikrāmin sarvadharmāḥ,",
    "K06bsu030_u:2788": " abhūtā asaṃbhūtāḥ /",
    "K06bsu030_u:2789": " tatkasmāddhetoḥ?",
    "K06bsu030_u:2790": " yo hi viparyāsaḥ so 'bhūtaḥ /",
    "K06bsu030_u:2791": " viparyāsasamutthitāḥ sarvadharmāḥ /",
    "K06bsu030_u:2792": " yo hi viparyāsaḥ, so 'bhāvaḥ /",
    "K06bsu030_u:2793": " bhāvāpagatā hi suvikrāntavikrāmin sarvadharmāḥ /",
    "K06bsu030_u:2794": " bhāvo nopalabhyate 'svabhāvatvāt /",
    "K06bsu030_u:2795": " abhāva iti suvikrāntavikrāmin abhūtaḥ /",
    "K06bsu030_u:2796": " so 'saṃbhūtaḥ,",
    "K06bsu030_u:2797": " tenocyate abhāva iti /",
    "K06bsu030_u:2798": " asatparidīpanaiṣā suvikrāntavikrāmin abhāva iti /",
    "K06bsu030_u:2799": " yaśca abhāva,",
    "K06bsu030_u:2800": " tatra na bhāvanā na vibhāvanā /",
    "K06bsu030_u:2801": " viparyāsasamutthitatayā hi suvikrāntavikrāmin sattvā bhāvayanti ca vibhāvayanti ca /",
    "K06bsu030_u:2802": " na tatra kiṃcidbhāvyam /",
    "K06bsu030_u:2803": " tatkasmāddhetoḥ?",
    "K06bsu030_u:2804": " abhāvasvabhāvā hi suvikrāntavikrāmin sarvadharmāḥ,",
    "K06bsu030_u:2805": " bhāvāpagatā vastvasattvāt /",
    "K06bsu030_u:2806": " na tatra kiṃcidbhāvyam /",
    "K06bsu030_u:2807": " yasmin samaye suvikrāntavikrāmin bodhisattva evaṃ dharmeṣu dharmānudarśī viharan prajñāpāramitāyāṃ caran na kaṃciddharmaṃ bhāvayati na vibhāvayati,",
    "K06bsu030_u:2808": " iyamucyate prajñāpāramitābhāvaneti /",
    "K06bsu030_u:2809": " evaṃ carata evaṃ viharataḥ suvikrāntavikrāmin bodhisattvasya mahāsattvasya prajñāpāramitābhāvanā paripūriṃ gacchati //",
    "K06bsu030_u:2810": " (Vaidya 53)",
    "K06bsu030_u:2811": " punaraparaṃ suvikrāntavikrāmin bodhisattvasya mahāsattvasya prajñāpāramitāyāṃ carato na rūpasaṃprayoganimittaṃ cittamutpadyate /",
    "K06bsu030_u:2812": " na vedanā, na saṃjñā,",
    "K06bsu030_u:2813": " na saṃskāraḥ /",
    "K06bsu030_u:2814": " na vijñānasaṃprayoganimittaṃ cittamutpadyate /",
    "K06bsu030_u:2815": " na khilasahagataṃ cittamutpadyate /",
    "K06bsu030_u:2816": " na vyāpādasahagataṃ cittamutpadyate /",
    "K06bsu030_u:2817": " na mātsaryasahagataṃ cittamutpadyate /",
    "K06bsu030_u:2818": " na saṃkleśasahagataṃ cittamutpadyate /",
    "K06bsu030_u:2819": " na kausīdyasahagataṃ cittamutpadyate /",
    "K06bsu030_u:2820": " na vikṣepasahagataṃ cittamutpadyate /",
    "K06bsu030_u:2821": " na dauṣprajñyasahagataṃ cittamutpadyate /",
    "K06bsu030_u:2822": " na kāmasahagataṃ cittamutpadyate /",
    "K06bsu030_u:2823": " na rūpārambaṇābhiniveśasahagataṃ cittamutpadyate /",
    "K06bsu030_u:2824": " nābhidhyāsahagataṃ cittamutpadyate /",
    "K06bsu030_u:2825": " na paiśunyasahagataṃ cittamutpadyate /",
    "K06bsu030_u:2826": " na mithyādṛṣṭisahagataṃ cittamutpadyate /",
    "K06bsu030_u:2827": " na bhogābhiniveśasahagataṃ cittamutpadyate /",
    "K06bsu030_u:2828": " naiśvaryābhiṣvaṅgasahagataṃ cittamutpadyate /",
    "K06bsu030_u:2829": " na mahākulopapattyabhiṣvaṅgasahagataṃ cittamutpadyate /",
    "K06bsu030_u:2830": " na devopapattyabhiṣvaṅgasahagataṃ cittamutpadyate /",
    "K06bsu030_u:2831": " na kāmadhātvabhiṣvaṅgasahagataṃ cittamutpadyate /",
    "K06bsu030_u:2832": " na rūpārūpyadhātvabhiṣvaṅgasahagataṃ cittamutpadyate /",
    "K06bsu030_u:2833": " na śrāvakabhūmau cittamutpadyate /",
    "K06bsu030_u:2834": " na pratyekabuddhabhūmau cittamutpadyate /",
    "K06bsu030_u:2835": " na bodhisattvacaryābhiniveśābhiṣvaṅgasahagataṃ cittamutpadyate /",
    "K06bsu030_u:2836": " nāntaśo nīvaraṇadṛṣṭisahagatamapi cittamutpadyate /",
    "K06bsu030_u:2837": " so 'nayā cittaviśuddhyā samanvāgataḥ sattvān maitryā spharati karuṇayā muditayopekṣayā /",
    "K06bsu030_u:2838": " sattvasaṃjñā cānena vibhāvitā bhavati,",
    "K06bsu030_u:2839": " na ca sattvasaṃjñāyāṃ tiṣṭhati,",
    "K06bsu030_u:2840": " na caināṃścaturo brāhmyān vihārānabhiniviśate,",
    "K06bsu030_u:2841": " prājñaśca bhavatyupāyakauśalyasamanvāgataḥ /",
    "K06bsu030_u:2842": " tasyaibhirdharmaiḥ samanvāgatasya prajñāpāramitāyāṃ carataḥ kṣipraṃ prajñāpāramitābhāvanā paripūriṃ gacchati /",
    "K06bsu030_u:2843": " sa evaṃ prajñāpāramitāṃ bhāvayan na rūpamupaiti, nopādatte /",
    "K06bsu030_u:2844": " na vedanāṃ na saṃjñāṃ na saṃskārān /",
    "K06bsu030_u:2845": " na vijñānamupaiti, nopādatte /",
    "K06bsu030_u:2846": " na viparyāsanīvaraṇadṛṣṭigatānyupaiti, nopādatte /",
    "K06bsu030_u:2847": " na kāmadhātuṃ na rūpadhātuṃ nārūpyadhātumupaiti, nopādatte /",
    "K06bsu030_u:2848": " nocchedaśāśvatamupaitī, nopādatte /",
    "K06bsu030_u:2849": " na pratītyasamutpādamupaiti, nopādatte /",
    "K06bsu030_u:2850": " na pṛthivyaptejovāyudhātumupaiti, nopādatte /",
    "K06bsu030_u:2851": " na rāgadveṣamohānupaiti, nopādatte /",
    "K06bsu030_u:2852": " nā dānamātsaryaśīladauḥśīlyamupaiti, nopādatte /",
    "K06bsu030_u:2853": " na kṣāntivyāpādavīryakausīdyadhyānavikṣepaprajñādauṣprajñyamupaiti, nopādatte /",
    "K06bsu030_u:2854": " na smṛtyupasthānasamyakprahāṇāviparyāsāpramāṇarddhipādānupaiti, nopādatte /",
    "K06bsu030_u:2855": " nendriyabalabodhyaṅgadhyānavimokṣasamāpattīrupaiti, nopādatte /",
    "K06bsu030_u:2856": " nābhijñāmupaiti, nopādatte /",
    "K06bsu030_u:2857": " na duḥkhasamudayanirodhamārgānupaiti, nopādatte /",
    "K06bsu030_u:2858": " nānutpādajñānakṣayajñānābhisaṃskārajñānānyupaiti, nopādatte /",
    "K06bsu030_u:2859": " nātmadhātuṃ na sattvadhātuṃ na dharmadhātumupaiti nopādatte /",
    "K06bsu030_u:2860": " na pṛthagjanaśrāvakapratyekabuddhasamyaksaṃbuddhabhūmimupaiti, nopādatte /",
    "K06bsu030_u:2861": " na pṛthagjanadharmān,",
    "K06bsu030_u:2862": " na śrāvakadharmān na pratyekabuddhadharmānupaiti, nopādatte /",
    "K06bsu030_u:2863": " nātītānāgatapratyutpannajñānadarśanamupaiti, nopādatte /",
    "K06bsu030_u:2864": " nāsaṅgajñānadarśanamupaiti, nopādatte /",
    "K06bsu030_u:2865": " na buddhajñānabalavaiśāradyānyupaiti, nopādatte /",
    "K06bsu030_u:2866": " na nīvaraṇānyupaiti, nopādatte /",
    "K06bsu030_u:2867": " tatkasmāddhetoḥ?",
    "K06bsu030_u:2868": " sarvadharmā hi suvikrāntavikrāmin anupagatā anupādattāḥ,",
    "K06bsu030_u:2869": " na kenacidupagatāḥ /",
    "K06bsu030_u:2870": " na hi suvikrāntavikrāmin kaściddharma upādātavyo nāpi kenacidupādattaḥ /",
    "K06bsu030_u:2871": " tatkasmāddhetoḥ?",
    "K06bsu030_u:2872": " nātra kiṃcidupādātavyaṃ (Vaidya 54)",
    "K06bsu030_u:2873": " nopādānīyaṃ vā /",
    "K06bsu030_u:2874": " tatkasmāddhetoḥ?",
    "K06bsu030_u:2875": " asārakā hi suvikrāntavikrāmin sarvadharmā māyopamatayā /",
    "K06bsu030_u:2876": " vaśitā hi sarvadharmāḥ sārānupalabdhitaḥ /",
    "K06bsu030_u:2877": " pratibhāsasamā hi sarvadharmā agrāhyatāmupādāya /",
    "K06bsu030_u:2878": " riktakā hi sarvadharmāḥ svabhāvāsattvāt /",
    "K06bsu030_u:2879": " phenapiṇḍopamā hi sarvadharmā avimardanakṣamatvāt /",
    "K06bsu030_u:2880": " budbudopamā hi sarvadharmā utpannabhaṅgavilīnatāmupādāya /",
    "K06bsu030_u:2881": " marīcyupamā hi sarvadharmā viparyāsasamutthānatāmupādāya /",
    "K06bsu030_u:2882": " kadalīgarbhopamā hi sarvadharmāḥ sārāsattāmupādāya /",
    "K06bsu030_u:2883": " udakacandrasadṛśā hi sarvadharmā agrāhyatāmupādāya indrāyudharaṅgasadṛśā hi sarvadharmā asatparikalpanatāmupādāya /",
    "K06bsu030_u:2884": " nirīhakā hi sarvadharmā asamutthāpanatāmupādāya /",
    "K06bsu030_u:2885": " riktamuṣṭisamā hi sarvadharmā vaśikasvabhāvalakṣaṇatayā /",
    "K06bsu030_u:2886": " tatra suvikrāntavikrāmin bodhisattvaḥ evaṃ sarvadharmān samanupaśyan na kaṃciddharmamupaiti nopādatte,",
    "K06bsu030_u:2887": " nādhitiṣṭhati,",
    "K06bsu030_u:2888": " nādhyavasāya tiṣṭhati /",
    "K06bsu030_u:2889": " iyaṃ suvikrāntavikrāmin bodhisattvasya sarvadharmaśraddadhānatā anadhiṣṭhānatā anadhyavasānatā anabhiṣvaṅgatā prajñāpāramitāyāṃ carataḥ /",
    "K06bsu030_u:2890": " evaṃ carataḥ suvikrāntavikrāmin bodhisattvasya prajñāpāramitābhāvanā paripūriṃ gacchati //",
    "K06bsu030_u:2891": " punaraparaṃ suvikrāntavikrāmin evaṃ śikṣamāṇo bodhisattvo na rūpe śikṣate,",
    "K06bsu030_u:2892": " na rūpasamatikramāya śikṣate /",
    "K06bsu030_u:2893": " na vedanāyāṃ na saṃjñāyāṃ na saṃskāreṣu /",
    "K06bsu030_u:2894": " na vijñāne śikṣate na vijñānasamatikramāya śikṣate /",
    "K06bsu030_u:2895": " na rūpotpattau śikṣate,",
    "K06bsu030_u:2896": " na rūpanirodhe śikṣate /",
    "K06bsu030_u:2897": " evaṃ na vedanā na saṃjñā na saṃskārāḥ /",
    "K06bsu030_u:2898": " na vijñānotpattau śikṣate,",
    "K06bsu030_u:2899": " na vijñānanirodhe śikṣate /",
    "K06bsu030_u:2900": " na rūpavinayāya śikṣate nāvinayāya /",
    "K06bsu030_u:2901": " evaṃ na vedanāsaṃjñāsaṃskāravijñānavinayāya śikṣate nāvinayāya /",
    "K06bsu030_u:2902": " na rūpasya saṃkrāntaye śikṣate nāvakrāntaye /",
    "K06bsu030_u:2903": " na sthitaye śikṣate nāsthitaye /",
    "K06bsu030_u:2904": " evaṃ na vedanāsaṃjñāsaṃskāravijñānānāṃ saṃkrāntaye śikṣate nāvakrāntaye,",
    "K06bsu030_u:2905": " na sthitaye śikṣate nāsthitaye /",
    "K06bsu030_u:2906": " evaṃ śikṣamāṇaḥ suvikrāntavikrāmin bodhisattvo na rūpanityatāyāṃ śikṣate,",
    "K06bsu030_u:2907": " na rūpasukhatāyāṃ śikṣate,",
    "K06bsu030_u:2908": " na rūpaduḥkhatāyāṃ śikṣate na rūpaśubhatāyām,",
    "K06bsu030_u:2909": " na rūpānātmatāyāṃ śikṣate /",
    "K06bsu030_u:2910": " na vedanāsaṃjñāsaṃskārāḥ,",
    "K06bsu030_u:2911": " na vijñānanityatāyāṃ śikṣate,",
    "K06bsu030_u:2912": " na vijñānasukhatāyāṃ śikṣate,",
    "K06bsu030_u:2913": " na vijñānaduḥkhatāyām,",
    "K06bsu030_u:2914": " na vijñānaśubhatāyāṃ na vijñānātmatāyāṃ śikṣate /",
    "K06bsu030_u:2915": " evaṃ śikṣamāṇaḥ suvikrāntavikrāmin bodhisattvo na rūpātītārambaṇe carati,",
    "K06bsu030_u:2916": " rūpānāgatārambaṇe carati,",
    "K06bsu030_u:2917": " na rūpapratyutpannārambaṇe carati /",
    "K06bsu030_u:2918": " na vedanā, na saṃjñā,",
    "K06bsu030_u:2919": " na saṃskārāḥ /",
    "K06bsu030_u:2920": " na vijñānātītārambaṇe carati,",
    "K06bsu030_u:2921": " nānāgatārambaṇe carati,",
    "K06bsu030_u:2922": " na pratyutpannārambaṇe carati /",
    "K06bsu030_u:2923": " evaṃ caran suvikrāntavikrāmin bodhisattvo 'tītaṃ śūnyākāreṇa śāntākāreṇa anātmākāreṇa pratyavekṣate - yadatītaṃ tacchūnyam,",
    "K06bsu030_u:2924": " evaṃ śāntamanātmeti /",
    "K06bsu030_u:2925": " evamapi [na] carati /",
    "K06bsu030_u:2926": " anāgataṃ śūnyākāreṇa śāntākāreṇa anātmākāreṇa pratyavekṣate - yadatītaṃ tacchūnyaṃ śāntamanātmeti /",
    "K06bsu030_u:2927": " evamapi (na) carati /",
    "K06bsu030_u:2928": " pratyutpannaṃ śūnyākāreṇa śāntākāreṇa anātmākāreṇa pratyavekṣate - yatpratyutpannaṃ tacchūnyaṃ śāntamanātmeti /",
    "K06bsu030_u:2929": " evamapi (na) carati /",
    "K06bsu030_u:2930": " atītaṃ śūnyaṃ śāntamanātmanā vā anātmīyena (Vaidya 55)",
    "K06bsu030_u:2931": " vā anityena vā adhruveṇa vā aśāśvatena vā vipariṇāmadharmiṇā vā,",
    "K06bsu030_u:2932": " evamapi na carati /",
    "K06bsu030_u:2933": " anāgataṃ śūnyaṃ śāntamanātmanā vā anātmīyena vā anityena vā adhruveṇa vā aśāśvatena vā vipariṇāmadharmiṇā vā,",
    "K06bsu030_u:2934": " evamapi na carati /",
    "K06bsu030_u:2935": " pratyutpannaṃ śūnyaṃ śāntamanātmanā vā anātmīyena vā anityena vā adhruveṇa vā aśāśvatena vā vipariṇāmadharmiṇā veti,",
    "K06bsu030_u:2936": " evamapi na carati /",
    "K06bsu030_u:2937": " evaṃ carataḥ suvikrāntavikrāmin bodhisattvasya prajñāpāramitābhāvanā paripūriṃ gacchati /",
    "K06bsu030_u:2938": " evaṃ carataḥ suvikrāntavikrāmin bodhisattvasya māraḥ pāpīyānavatāraṃ na labhate /",
    "K06bsu030_u:2939": " evaṃ caran sarvamārakarmāṇi budhyate,",
    "K06bsu030_u:2940": " na ca tairmārakarmabhiḥ saṃhriyate //",
    "K06bsu030_u:2941": " punaraparaṃ suvikrāntavikrāmin evaṃ caran bodhisattvo na rūpamālambate,",
    "K06bsu030_u:2942": " na vedanāṃ na saṃjñāṃ na saṃskārān,",
    "K06bsu030_u:2943": " na vijñānamālambate /",
    "K06bsu030_u:2944": " na nāmarūpamālambate,",
    "K06bsu030_u:2945": " na viparyāsadṛṣṭigatamālambate,",
    "K06bsu030_u:2946": " nātmābhiniveśamālambate,",
    "K06bsu030_u:2947": " na sattvābhiniveśamālambate,",
    "K06bsu030_u:2948": " nocchedaśāśvatamālambate,",
    "K06bsu030_u:2949": " nāntaṃ nānantamālambate /",
    "K06bsu030_u:2950": " na rūpaśabdagandharasasparśadharmānālambate /",
    "K06bsu030_u:2951": " na kāmadhātuṃ na rūpadhātuṃ nārūpyadhātumālambate /",
    "K06bsu030_u:2952": " na pratītyasamutpādamālambate /",
    "K06bsu030_u:2953": " na pṛthivyaptejovāyvākāśadhātūnālambate /",
    "K06bsu030_u:2954": " na satyaṃ na mṛṣāṃ ālambate /",
    "K06bsu030_u:2955": " na saṃyogaṃ na visaṃyogamālambate /",
    "K06bsu030_u:2956": " na rāgadveṣamohānālambate /",
    "K06bsu030_u:2957": " na rāgadveṣamohaprahāṇamālambate /",
    "K06bsu030_u:2958": " na dānamātsaryaśīladauḥśīlyamālambate /",
    "K06bsu030_u:2959": " na kṣāntivyāpādamālambate /",
    "K06bsu030_u:2960": " na vīryakausīdyamālambate /",
    "K06bsu030_u:2961": " na dhyānavikṣepamālambate /",
    "K06bsu030_u:2962": " na prajñādauṣprajñyamālambate /",
    "K06bsu030_u:2963": " na smṛtyupasthānasamyakprahāṇarddhipādāviparyāsānālambate /",
    "K06bsu030_u:2964": " nendriyabalabodhyaṅgasamādhisamāpattīrālambate /",
    "K06bsu030_u:2965": " na maitrīkaruṇāmuditopekṣā ālambate /",
    "K06bsu030_u:2966": " nānutpādajñānakṣayajñānābhisaṃskārajñānānyālambate /",
    "K06bsu030_u:2967": " na pṛthagjanaśrāvakapratyekabuddhabhūmīrālambate /",
    "K06bsu030_u:2968": " na pṛthagjanaśrāvakapratyekabuddhadharmānālambate /",
    "K06bsu030_u:2969": " na duḥkhasamudayanirodhamārgānālambate /",
    "K06bsu030_u:2970": " nābhijñājñānadarśanamālambate /",
    "K06bsu030_u:2971": " na vimuktimālambate /",
    "K06bsu030_u:2972": " na vimuktijñānadarśanamālambate /",
    "K06bsu030_u:2973": " na nirvāṇamālambate /",
    "K06bsu030_u:2974": " nātītānāgatapratyutpanna(jñānadarśana)mālambate /",
    "K06bsu030_u:2975": " nāsaṅgajñānamālambate /",
    "K06bsu030_u:2976": " na buddhajñānamālambate /",
    "K06bsu030_u:2977": " na buddhabalavaiśāradyānyālambate /",
    "K06bsu030_u:2978": " na buddhakṣetrapariśuddhimālambate /",
    "K06bsu030_u:2979": " na lakṣaṇapariśuddhimālambate /",
    "K06bsu030_u:2980": " na śrāvakasaṃpadamālambate /",
    "K06bsu030_u:2981": " na pratyekabuddhasaṃpadamālambate /",
    "K06bsu030_u:2982": " na bodhisattvasaṃpadamālambate /",
    "K06bsu030_u:2983": " tatkasmāddhetoḥ?",
    "K06bsu030_u:2984": " nirālambanā hi suvikrāntavikrāmin sarvadharmāḥ /",
    "K06bsu030_u:2985": " na hi sarvadharmāṇāṃ kiṃcidgrahaṇaṃ saṃvidyate yatraiṣāmālambanaṃ bhaveta /",
    "K06bsu030_u:2986": " yāvat suvikrāntavikrāmin ālambanam,",
    "K06bsu030_u:2987": " tāvadadhyavasānam,",
    "K06bsu030_u:2988": " tāvadabhiniveśaḥ,",
    "K06bsu030_u:2989": " tāvadupādānam /",
    "K06bsu030_u:2990": " yāvadupādānam,",
    "K06bsu030_u:2991": " yāvadālambanam,",
    "K06bsu030_u:2992": " tāvaduḥkhadaurmanasyam,",
    "K06bsu030_u:2993": " tāvadgāḍhāḥ śokaśalyopāyāsaparidevāḥ saṃbhavanti /",
    "K06bsu030_u:2994": " yāvat suvikrāntavikrāmin ālambanaṃ tāvadbandhanam /",
    "K06bsu030_u:2995": " yāvadālambanaṃ tāvannāsti mārgaḥ,",
    "K06bsu030_u:2996": " tāvadduḥkhadaurmanasyam /",
    "K06bsu030_u:2997": " yāvadālambanaṃ tāvanmanyanā spandanā prapañcanā /",
    "K06bsu030_u:2998": " yāvadālambanaṃ tāvadadhikaraṇavigrahavivādāḥ /",
    "K06bsu030_u:2999": " yāvadālambanaṃ tāvadavidyāndhakāramohāḥ /",
    "K06bsu030_u:3000": " yāvadālambanaṃ tāvadbhayāni, (Vaidya 56)",
    "K06bsu030_u:3001": " tāvadbhairavāṇi /",
    "K06bsu030_u:3002": " yāvadālambanaṃ tāvanmārapāśamāravidhvaṃsanāni /",
    "K06bsu030_u:3003": " yāvadālambanaṃ tāvadduḥkhapratipīḍanā sukhaparyeṣaṇā ca /",
    "K06bsu030_u:3004": " tatra suvikrāntavikrāmin bodhisattva imānādīnavān saṃpaśyan na kaṃciddharmamālambate /",
    "K06bsu030_u:3005": " so 'nālambamāno na kaṃciddharmaṃ parigṛhṇāti /",
    "K06bsu030_u:3006": " sa nāpyudgrahāya nāgrahāya sthitaḥ sarvadharmāṇāṃ tāmapi nirālambanavaśikatāṃ na manyate /",
    "K06bsu030_u:3007": " evaṃ caran suvikrāntavikrāmin bodhisattvo mahāsattvo na kaṃciddharmamabhiniviśate nābhivadati,",
    "K06bsu030_u:3008": " na kaṃciddharmamadhyavasāya tiṣṭhati /",
    "K06bsu030_u:3009": " ayaṃ suvikrāntavikrāmin bodhisattvasya sarvadharmālambanavisaṃyogaḥ prajñāpāramitāyāṃ carataḥ /",
    "K06bsu030_u:3010": " evaṃ suvikrāntavikrāmin bodhisattvasya carataḥ prajñāpāramitābhāvanā paripūtiṃ gacchati /",
    "K06bsu030_u:3011": " na cāsya māraḥ pāpīyān antarāyaṃ śaknoti kartum,",
    "K06bsu030_u:3012": " na mārakāyikā devatāḥ,",
    "K06bsu030_u:3013": " na māraparṣat,",
    "K06bsu030_u:3014": " na mārādhiṣṭhitāḥ /",
    "K06bsu030_u:3015": " na cāsya te 'vatāraṃ labhante yatrāsya viheṭhān kuryuḥ,",
    "K06bsu030_u:3016": " yatrainaṃ gṛhītvā dharṣayeyuḥ /",
    "K06bsu030_u:3017": " nityaṃ ca sarvāṇi mārakarmāṇyavabudhyante /",
    "K06bsu030_u:3018": " na ca mārakarmavaśago bhavati /",
    "K06bsu030_u:3019": " sarvāṇi ca mārabhavanāni dhyāmīkaroti /",
    "K06bsu030_u:3020": " sarvānyatīrthikānāṃ ca nigrahāya sthito bhavati,",
    "K06bsu030_u:3021": " sarvāścānyatīrthikāṃścarakaparivrājakānabhibhavati /",
    "K06bsu030_u:3022": " anavamardanīyaśca bhavati sarvaparapravādibhiḥ //",
    "K06bsu030_u:3023": " evaṃ caran suvikrāntavikrāmin bodhisattvo na rūpakalpanāyāṃ sthito bhavati na rūpavikalpanāyām /",
    "K06bsu030_u:3024": " evaṃ na vedanāsaṃjñāsaṃskāravijñānakalpanāyāṃ sthito bhavati na vikalpanāyām /",
    "K06bsu030_u:3025": " nāpi rūpaṃ kalpayati na vikalpayati /",
    "K06bsu030_u:3026": " evaṃ na vedanāsaṃjñāsaṃskāravijñānāni kalpayati na vikalpayati /",
    "K06bsu030_u:3027": " na nīvaraṇadṛṣṭigatāni kalpayati na vikalpayati /",
    "K06bsu030_u:3028": " nocchedaśāśvataṃ kalpayati na vikalpayati /",
    "K06bsu030_u:3029": " na kāmadhāturūpadhātvārūpyadhātūn kalpayati na vikalpayati /",
    "K06bsu030_u:3030": " na rāgadveṣamohān kalpayati na vikalpayati /",
    "K06bsu030_u:3031": " na satyaṃ kalpayati na vikalpayati /",
    "K06bsu030_u:3032": " na mṛṣā kalpayati na vikalpayati /",
    "K06bsu030_u:3033": " na pṛthivyaptejovāyvākāśadhātuṃ kalpayati na vikalpayati /",
    "K06bsu030_u:3034": " na saṃyogaṃ kalpayati na vikalpayati /",
    "K06bsu030_u:3035": " na visaṃyogaṃ kalpayati na vikalpayati /",
    "K06bsu030_u:3036": " na pratītyasamutpādaṃ kalpayati na vikalpayati /",
    "K06bsu030_u:3037": " nātmasaṃjñāṃ kalpayati na vikalpayati /",
    "K06bsu030_u:3038": " na sattvasaṃjñāṃ kalpayati na vikalpayati /",
    "K06bsu030_u:3039": " na jīvasaṃjñāṃ kalpayati na vikalpayati /",
    "K06bsu030_u:3040": " na pudgalasaṃjñāṃ kalpayati na vikalpayati /",
    "K06bsu030_u:3041": " na dānamātsaryaśīladauḥśīlyaṃ kalpayati na vikalpayati /",
    "K06bsu030_u:3042": " na kṣāntivyāpādau kalpayati na vikalpayati /",
    "K06bsu030_u:3043": " na vīryakausīdyaṃ kalpayati na vikalpayati /",
    "K06bsu030_u:3044": " na dhyānavikṣepau kalpayati na vikalpayati /",
    "K06bsu030_u:3045": " na prajñādauṣprajñye kalpayati na vikalpayati /",
    "K06bsu030_u:3046": " nāviparyāsasamyakprahāṇarddhipādasmṛtyupasthānāni kalpayati na vikalpayati /",
    "K06bsu030_u:3047": " nendriyabalabodhyaṅgasamādhisamāpattīḥ kalpayati na vikalpayati /",
    "K06bsu030_u:3048": " na duḥkhasamudayanirodhamārgān kalpayati na vikalpayati /",
    "K06bsu030_u:3049": " na maitrīkaruṇāmuditopekṣāḥ kalpayati na vikalpayati /",
    "K06bsu030_u:3050": " nānutpādajñānakṣayajñānābhisaṃskārajñānāni kalpayati na vikalpayati /",
    "K06bsu030_u:3051": " na pṛthagjanadharmān na śrāvakadharmān na pratyekabuddhadharmān na buddhadharmān kalpayati na vikalpayati /",
    "K06bsu030_u:3052": " (Vaidya 57) na pṛthagjanabhūmiṃ na śrāvakabhūmiṃ na pratyekabuddhabhūmiṃ na buddhabhūmiṃ kalpayati na vikalpayati /",
    "K06bsu030_u:3053": " na nīvaraṇāni kalpayati na vikalpayati /",
    "K06bsu030_u:3054": " nātītānāgatapratyutpannajñānadarśanaṃ kalpayati na vikalpayati /",
    "K06bsu030_u:3055": " nāsaṅgajñānaṃ kalpayati na vikalpayati /",
    "K06bsu030_u:3056": " na vidyāvimuktiṃ kalpayati na vikalpayati /",
    "K06bsu030_u:3057": " na muktiṃ na vimuktijñānadarśanaṃ kalpayati na vikalpayati /",
    "K06bsu030_u:3058": " na buddhajñānavaiśāradyāni kalpayati na vikalpayati /",
    "K06bsu030_u:3059": " na lakṣaṇapariśuddhiṃ kalpayati na vikalpayati /",
    "K06bsu030_u:3060": " na buddhakṣetrapariśuddhiṃ kalpayati na vikalpayati /",
    "K06bsu030_u:3061": " na śrāvakasaṃpadaṃ kalpayati na vikalpayati /",
    "K06bsu030_u:3062": " na pratyekabuddhasaṃpadaṃ kalpayati na vikalpayati /",
    "K06bsu030_u:3063": " na bodhisattvasaṃpadaṃ kalpayati na vikalpayati /",
    "K06bsu030_u:3064": " tatkasmāddhetoḥ?",
    "K06bsu030_u:3065": " kalpanāyāṃ suvikrāntavikrāmin satyāṃ vikalpo bhavati /",
    "K06bsu030_u:3066": " yatra punaḥ suvikrāntavikrāmin kalpanā nāsti,",
    "K06bsu030_u:3067": " na tatra vikalpanā /",
    "K06bsu030_u:3068": " sarvabālapṛthagjanā hi suvikrāntavikrāmin kalpanāsamutthitāḥ /",
    "K06bsu030_u:3069": " teṣāṃ saṃjñā vikalpasamutthitāḥ /",
    "K06bsu030_u:3070": " te kalpayanti vikalpayanti ca /",
    "K06bsu030_u:3071": " kalpaneti suvikrāntavikrāmin eṣa eko 'ntaḥ,",
    "K06bsu030_u:3072": " vikalpaneti dvitīyo 'ntaḥ /",
    "K06bsu030_u:3073": " yatra nāsti kalpo vā vikalpo (vā)",
    "K06bsu030_u:3074": " , tatra nāsti anto vā madhyaṃ vā /",
    "K06bsu030_u:3075": " madhyamiti suvikrāntavikrāmin kalpayataḥ sa evānto bhavati /",
    "K06bsu030_u:3076": " yāvatkalpanā,",
    "K06bsu030_u:3077": " tāvadvikalpanā /",
    "K06bsu030_u:3078": " nāstyatra vikalpanāsamucchedaḥ /",
    "K06bsu030_u:3079": " yatra punaḥ suvikrāntavikrāmin na kalpanā na vikalpanā,",
    "K06bsu030_u:3080": " tatra kalpasamucchedaḥ /",
    "K06bsu030_u:3081": " kalpasamuccheda iti suvikrāntavikrāmin nātra kasyacicchedaḥ /",
    "K06bsu030_u:3082": " tatkasmāddhetoḥ?",
    "K06bsu030_u:3083": " anto hi suvikrāntavikrāmin kalpo vikalpo vikalpasamutthitaḥ /",
    "K06bsu030_u:3084": " teṣāṃ yo vyupaśamaḥ,",
    "K06bsu030_u:3085": " so 'viparyāsaḥ /",
    "K06bsu030_u:3086": " yo 'viparyāsaḥ,",
    "K06bsu030_u:3087": " na tatra kaścicchedaḥ /",
    "K06bsu030_u:3088": " samuccheda iti suvikrāntavikrāmin duḥkhasamucchedasyaitadadhivacanam /",
    "K06bsu030_u:3089": " na ca duḥkhasya kaścitsamucchedaḥ /",
    "K06bsu030_u:3090": " syādduḥkhasamucchedaḥ,",
    "K06bsu030_u:3091": " yadi duḥkhasya kācitpariniṣpattiḥ syāt /",
    "K06bsu030_u:3092": " apariniṣpattidarśanametat duḥkhasamuccheda iti /",
    "K06bsu030_u:3093": " duḥkhaparijñānametat,",
    "K06bsu030_u:3094": " yadidaṃ duḥkhasamuccheda iti /",
    "K06bsu030_u:3095": " yo duḥkhaṃ naiva kalpayati na vikalpayati,",
    "K06bsu030_u:3096": " ayaṃ duḥkhavyupaśamaḥ,",
    "K06bsu030_u:3097": " ayaṃ duḥkhasyānutpādo 'prādurbhāvaḥ /",
    "K06bsu030_u:3098": " sa evaṃ paśyan suvikrāntavikrāmin bodhisattvo na kaṃciddharmaṃ kalpayati na vikalpayati /",
    "K06bsu030_u:3099": " iyaṃ suvikrāntavikrāmin bodhisattvasya sarva(kalpa)",
    "K06bsu030_u:3100": " vikalpaparijñā prajñāpāramitāyāṃ carataḥ /",
    "K06bsu030_u:3101": " evaṃ carataḥ suvikrāntavikrāmin bodhisattvasya prajñāpāramitābhāvanā paripūriṃ gacchati /",
    "K06bsu030_u:3102": " na cāsya māraḥ pāpīyānantarāyasthito bhavati,",
    "K06bsu030_u:3103": " na ca māraparṣat /",
    "K06bsu030_u:3104": " utpannotpannāni ca mārakarmāṇi budhyate /",
    "K06bsu030_u:3105": " na cotpannotpannānāṃ mārakarmaṇāṃ vaśaṃ gacchati /",
    "K06bsu030_u:3106": " mārasya ca pāpīyasaḥ parājayaṃ karoti dhyāmīkaroti ca /",
    "K06bsu030_u:3107": " evamalpapakṣīkaroti vigatabhayabhairavaśca bhavati /",
    "K06bsu030_u:3108": " na ca mārairākramaṇīyo bhavati /",
    "K06bsu030_u:3109": " prasrabdhāni cāsya saṃbhavanti sarvāṇyapāyagamanāni /",
    "K06bsu030_u:3110": " pithitāśca bhavanti kumārgāḥ /",
    "K06bsu030_u:3111": " sarvaughottīrṇaśca bhavati,",
    "K06bsu030_u:3112": " vigatamohāndhakāraśca bhavati,",
    "K06bsu030_u:3113": " pratilabdhacakṣurālokabhūtaśca bhavati sarvasattvānām,",
    "K06bsu030_u:3114": " sthitaśca bhavatyunucchedāya buddhavaṃśasya,",
    "K06bsu030_u:3115": " pratilabdhamārgaśca bhavati mārgasamatāyām,",
    "K06bsu030_u:3116": " anukampa(ka)",
    "K06bsu030_u:3117": " śca (Vaidya 58)",
    "K06bsu030_u:3118": " bhavati sarvasattvānām,",
    "K06bsu030_u:3119": " viśuddhaṃ cakṣurbhavati dharmeṣu,",
    "K06bsu030_u:3120": " vīryasaṃpannaśca bhavatyakusīdaḥ,",
    "K06bsu030_u:3121": " kṣāntibalapratilabdhaśca bhavatyavyāpannacittaḥ,",
    "K06bsu030_u:3122": " dhyāyī ca bhavatyaniśritadhyāyī,",
    "K06bsu030_u:3123": " pratilabdhaprajñaśca bhavati nirvedhikaprajñāsamanvāgataḥ,",
    "K06bsu030_u:3124": " vigatakaukṛtyaśca bhavati apagatanīvaraṇaḥ,",
    "K06bsu030_u:3125": " visaṃyuktaśca bhavati sarvamārapāśaiḥ,",
    "K06bsu030_u:3126": " chinnabandhanaśca bhavati sarvatṛṣṇājālaviyogāt,",
    "K06bsu030_u:3127": " upasthitasmṛtiśca bhavatyasaṃpramoṣadharmatayā,",
    "K06bsu030_u:3128": " viśuddhaśīlaśca bhavati śīlaviśuddhipāramitāprāptaḥ,",
    "K06bsu030_u:3129": " paramaguṇapratiṣṭhitaśca bhavati sarvadoṣanirghātāya,",
    "K06bsu030_u:3130": " prajñābalādhānaprāptaśca bhavatyaprakampyatayā,",
    "K06bsu030_u:3131": " anākṣiptaśva bhavati sarvamāraparavādibhiḥ,",
    "K06bsu030_u:3132": " aparihīṇadharmā ca bhavati sarvadharmaviśuddhiprāptatayā,",
    "K06bsu030_u:3133": " viśāradaśca bhavati sarvadharmadeśanāyām,",
    "K06bsu030_u:3134": " amaṅkuśca bhavati parṣadupasaṃkramaṇāya,",
    "K06bsu030_u:3135": " anāgṛhītaśca bhavati muktatyāgo dharmadānam (?)",
    "K06bsu030_u:3136": " , prativiśodhitamārgaśca bhavati mārgasamatayā,",
    "K06bsu030_u:3137": " vibhāvitabhāvanaśca bhavati kumārgāparijñatayā,",
    "K06bsu030_u:3138": " vāsitavāsanaśca bhavati viśuddhadharmatayā,",
    "K06bsu030_u:3139": " śodhitaśodhanaśca bhavati viśuddhaprajñatayā,",
    "K06bsu030_u:3140": " gambhīraprajñaśca bhavati sāgaropamatayā,",
    "K06bsu030_u:3141": " duravagāhaśca bhavati astambhitatayā,",
    "K06bsu030_u:3142": " aprameyaśca bhavati dharmasāgarāprameyatayā /",
    "K06bsu030_u:3143": " evaṃ caran suvikrāntavikrāmin bodhisattvaḥ ebhiścānyaiśca guṇaiḥ samanvāgato bhavati yeṣāṃ guṇānāṃ na paryantaḥ śakyo 'dhigantum //",
    "K06bsu030_u:3144": " punaraparaṃ suvikrāntavikrāmin bodhisattvaḥ evaṃ prajñāpāramitāyāṃ caran nendriyavikalo bhavati /",
    "K06bsu030_u:3145": " sa na rūpavikalo bhavati,",
    "K06bsu030_u:3146": " na bhogavikalo bhavati,",
    "K06bsu030_u:3147": " na parivāravikalo bhavati,",
    "K06bsu030_u:3148": " na jātivikalo bhavati,",
    "K06bsu030_u:3149": " na kulavikalo bhavati,",
    "K06bsu030_u:3150": " na deśavikalo bhavati,",
    "K06bsu030_u:3151": " na ca pratyunteṣu janapadeṣūpapadyate,",
    "K06bsu030_u:3152": " na cākṣaṇaprāpto bhavati,",
    "K06bsu030_u:3153": " na cāpariśuddhaiḥ sattvairapariśuddhakarmāntaiḥ saṃsargajāto bhavati,",
    "K06bsu030_u:3154": " na ca svacittaṃ hāpayati,",
    "K06bsu030_u:3155": " na ca prajñāyā hīyate /",
    "K06bsu030_u:3156": " sa yān dharmān parataḥ śṛṇoti,",
    "K06bsu030_u:3157": " tān sarvadharmasamatāyāṃ saṃsyandayati,",
    "K06bsu030_u:3158": " sthitaśca bhavati buddhavaṃśasya sarvajñatāvaṃśasyānupacchedāya /",
    "K06bsu030_u:3159": " sa ālokalabdhaśca bhavati buddhadharmeṣu,",
    "K06bsu030_u:3160": " atyāsannaśca bhavati sarvajñatāyām /",
    "K06bsu030_u:3161": " taṃ sacenmāraḥ pāpīyān upasaṃkrāmati viheṭhanārtham,",
    "K06bsu030_u:3162": " sa tanmāraparṣadaṃ bhasmīkaroti chinnapratibhānām,",
    "K06bsu030_u:3163": " sarvāṃśca mārapāśāṃśchinatti,",
    "K06bsu030_u:3164": " sarvairmārakāyikairmārakoṭibhiścādhṛṣyo bhavati /",
    "K06bsu030_u:3165": " tato mārā bhītāstrastāḥ palāyante /",
    "K06bsu030_u:3166": " evaṃ ca mārasya pāpīyaso bhavati - atikrāntaviṣayo 'yaṃ mama,",
    "K06bsu030_u:3167": " nāyaṃ mama bhūyo viṣaye carati,",
    "K06bsu030_u:3168": " nāyaṃ mama bhūyo viṣaye sthitaḥ,",
    "K06bsu030_u:3169": " nāyaṃ mama bhūyo viṣayamākramiṣyatīti,",
    "K06bsu030_u:3170": " anyāṃśca sattvān mama viṣayānmocayiṣyatīti,",
    "K06bsu030_u:3171": " uttārayiṣyatīti /",
    "K06bsu030_u:3172": " tatra māraḥ pāpīyān śocati krandati paridevate - alpapakṣīkariṣyati ayaṃ bodhisattvo māmiti /",
    "K06bsu030_u:3173": " daurbalyaṃ cāsya viśati,",
    "K06bsu030_u:3174": " duḥkhitaśca bhavati durmanā vipratisārī /",
    "K06bsu030_u:3175": " yasmiṃśca samaye suvikrāntavikrāmin bodhisattvaḥ prajñāpāramitāyāṃ carati,",
    "K06bsu030_u:3176": " prajñāpāramitāṃ bhāvayati,",
    "K06bsu030_u:3177": " prajñāpāramitāyāṃ yogamāpadyate,",
    "K06bsu030_u:3178": " sarvamārabhavanāni tasmin samaye dhyāmībhavanti alpatejaskāni,",
    "K06bsu030_u:3179": " mārāśca pāpīyāṃso duḥkhitā durmanaso bhavanti śokaśalyasamarpitā mahāśokaśalyaviddhāḥ - ativāhayiṣyatyayaṃ bata sattvānasmadviṣayāt,",
    "K06bsu030_u:3180": " uttārayiṣyatyayaṃ (Vaidya 59)",
    "K06bsu030_u:3181": " sattvānasmadviṣayāt,",
    "K06bsu030_u:3182": " parimocayiṣyatyayaṃ sattvānasmadviṣayāt,",
    "K06bsu030_u:3183": " abhyuddhariṣyatyayaṃ bata sattvānasmadviṣayāt,",
    "K06bsu030_u:3184": " chedayiṣyatyayaṃ sattvān mārapāśāt,",
    "K06bsu030_u:3185": " samutkṣepsyatyayaṃ sattvān kāmapaṅkalagnān,",
    "K06bsu030_u:3186": " mocayiṣyatyayaṃ sattvān dṛṣṭijālebhyaḥ,",
    "K06bsu030_u:3187": " uttārayiṣyatyayaṃ sattvān nīvaraṇapathāt,",
    "K06bsu030_u:3188": " pratiṣṭhāpayiṣyatyayaṃ sattvān sanmārge,",
    "K06bsu030_u:3189": " uttārayiṣyatyayaṃ sattvān dṛṣṭigahanāditi /",
    "K06bsu030_u:3190": " imamarthavaśaṃ suvikrāntavikrāmin saṃpaśyantaste mārā duḥkhitā bhavanti durmanasaḥ śokaśalyaviddhāḥ /",
    "K06bsu030_u:3191": " tadyathāpi nāma suvikrāntavikrāmin puruṣo mahatā dhanaskandhena vipannena duḥkhito vedanātta(rta)",
    "K06bsu030_u:3192": " manā mahatā duḥkhadaurmanasyena samanvāgataḥ /",
    "K06bsu030_u:3193": " evameva māraḥ pāpīyān duḥkhito bhavati durmanā vipratisārī śokaśalyaviddhaḥ /",
    "K06bsu030_u:3194": " na ca svake āsane ramate,",
    "K06bsu030_u:3195": " yasmin samaye bodhisattvaḥ prajñāpāramitāyāṃ carati,",
    "K06bsu030_u:3196": " prajñāpāramitāṃ bhāvayati,",
    "K06bsu030_u:3197": " prajñāpāramitāyāṃ yogamāpadyate /",
    "K06bsu030_u:3198": " punaraparaṃ suvikrāntavikrāmin te mārāḥ pāpīyāṃsaḥ ekataḥ samāgamya cintayanti - kathaṃ kariṣyāmaḥ,",
    "K06bsu030_u:3199": " kiṃ nu kariṣyāmaḥ /",
    "K06bsu030_u:3200": " kathaṃkathāśokaśalyaviddhā bhavanti /",
    "K06bsu030_u:3201": " te kathaṃkathāśokaśalyaviddhā bhūtvā upasaṃkrāmanti bodhisattvasyāvatāragaveṣiṇaḥ prajñāpāramitāyāṃ carataḥ /",
    "K06bsu030_u:3202": " tatra bodhisattvasya romāpi na hṛṣyati,",
    "K06bsu030_u:3203": " na punaḥ kāyasyānyathātvaṃ bhaviṣyati cittasyānyathātvaṃ vā /",
    "K06bsu030_u:3204": " vigatabhayaromaharṣaśca māraḥ pāpīyāniti saṃbudhyate /",
    "K06bsu030_u:3205": " buddhvā cādhiṣṭhānaṃ karoti /",
    "K06bsu030_u:3206": " tato māraḥ pāpīyānadhiṣṭhito durbalo bhavati līnacitto bhayamāpannaḥ /",
    "K06bsu030_u:3207": " na cāsya śaknotyavatāraṃ labdhum /",
    "K06bsu030_u:3208": " tasyaivaṃ bhavati - ahamevāsya na śakto 'vatāraṃ labdhum,",
    "K06bsu030_u:3209": " kiṃ punarmama parṣat,",
    "K06bsu030_u:3210": " kiṃ punaryadanye 'dhiṣṭhāsyanti /",
    "K06bsu030_u:3211": " tataste mārā(strastā utsāhapa)",
    "K06bsu030_u:3212": " rihīṇāḥ svabhavanāni gatvā duḥkhadaurmanasyajātāḥ pradhyāyantastiṣṭhanti,",
    "K06bsu030_u:3213": " na ca śaknuvanti bodhisattvasya prajñāpāramitāyāṃ carato 'cchaṭāmātramapi cittasya mohanaṃ kartum,",
    "K06bsu030_u:3214": " prāgevāsyāntarāyam /",
    "K06bsu030_u:3215": " iyaṃ(daṃ) suvikrāntavikrāmin prajñāpāramitāyāṃ carato (bodhisattvasya)",
    "K06bsu030_u:3216": " evaṃrūpaṃ prajñābalādhiṣṭhānaṃ bhavati,",
    "K06bsu030_u:3217": " evaṃrūpeṇa ca prajñābalādhiṣṭhānena samanvāgato bhavati /",
    "K06bsu030_u:3218": " sacedye sarvasmiṃstrisāhasramahāsāhasre lokadhātau sattvāḥ,",
    "K06bsu030_u:3219": " te sarve mārā bhaveyuḥ,",
    "K06bsu030_u:3220": " te sarve mahatībhirmāraparṣadbhiḥ sārdhaṃ taṃ bodhisattvaṃ prajñāpāramitāyāṃ carantamupasaṃkrameyurviheṭhābhiprāyāḥ /",
    "K06bsu030_u:3221": " te 'pi sarve suvikrāntavikrāmin mārāḥ pāpīyāṃso na prabhavantyantarāyaṃ kartum /",
    "K06bsu030_u:3222": " tatkasmāddhetoḥ?",
    "K06bsu030_u:3223": " tathārūpeṇa hi prajñābalādhānena prajñākhaḍgena prajñāśastreṇa tasmin samaye bodhisattvaḥ samanvāgato bhavati /",
    "K06bsu030_u:3224": " acintyayā suvikrāntavikrāmin prajñayā aprameyayā asamasamayā bodhisattvastadā samanvāgato bhavati /",
    "K06bsu030_u:3225": " tena taṃ na pratibalo bhavati māraḥ pāpīyānabhibhavitum /",
    "K06bsu030_u:3226": " mahāśastraṃ hyetatsuvikrāntavikrāmin yaduta prajñāśastram,",
    "K06bsu030_u:3227": " mahākhaḍgo hyeṣa suvikrāntavikrāmin yaduta prajñākhaḍgaḥ,",
    "K06bsu030_u:3228": " yatrāgatiraviṣayo mārāṇāṃ pāpīyasām,",
    "K06bsu030_u:3229": " abhūmirmārāṇāṃ pāpīyasām /",
    "K06bsu030_u:3230": " ye 'pi tāvatsuvikrāntavikrāmin bāhyā ṛṣayaścaturṇāṃ dhyānānāṃ lābhinaḥ,",
    "K06bsu030_u:3231": " catasṛṇāṃ vā ārūpyasamāpattīnām,",
    "K06bsu030_u:3232": " ye māraviṣayaṃ kāmadhātumatikramya brahmaloke copapadyante caturṣu ca ārūpyeṣu (Vaidya 60)",
    "K06bsu030_u:3233": " sadevanikāyeṣu,",
    "K06bsu030_u:3234": " teṣāmapi tāvadagatiraviṣayaḥ yaduta evaṃrūpāyāṃ prajñāyām,",
    "K06bsu030_u:3235": " yā bodhisattvasya prajñā prākṛtā,",
    "K06bsu030_u:3236": " kiṃ punaryā prajñāpāramitāyāṃ carataḥ prajñā,",
    "K06bsu030_u:3237": " kaḥ punarvādo mārāṇāṃ pāpīyasāṃ yeṣāmaviṣayo rūparūpyadhātau /",
    "K06bsu030_u:3238": " balādhānaprāptaḥ suvikrāntavikrāmin bodhisattvastasmin samaye bhavati mahābalādhānasamanvāgato yaduta prajñāpāramitābalena /",
    "K06bsu030_u:3239": " ye khalu kecit suvikrāntavikrāmin prajñāpāramitābalena samanvāgatā bhavanti tīkṣṇena prajñāśastreṇa,",
    "K06bsu030_u:3240": " adhṛṣyāste bhavanti māraiḥ pāpīyobhiranākramaṇīyāḥ /",
    "K06bsu030_u:3241": " ye kecit suvikrāntavikrāmin prajñābalena samanvāgatā bhavanti tīkṣṇena ca prajñāśastreṇa,",
    "K06bsu030_u:3242": " na te kvacinniśrayaṃ kurvanti,",
    "K06bsu030_u:3243": " aniśritāste bhavanti /",
    "K06bsu030_u:3244": " tatkasmāddhetoḥ?",
    "K06bsu030_u:3245": " niśraye hi suvikrāntavikrāmin sati calitaṃ bhavati,",
    "K06bsu030_u:3246": " calite sati spandanā bhavati,",
    "K06bsu030_u:3247": " spandanāyāṃ satyāṃ prapañcanā bhavati /",
    "K06bsu030_u:3248": " yeṣāṃ keṣāṃcit suvikrāntavikrāmin niśrayaśca bhavati calitaṃ ca bhavati spanditaṃ ca bhavati prapañcanā (ca)",
    "K06bsu030_u:3249": " bhavati, te mārasya pāpīyaso vaśagatā bhavanti,",
    "K06bsu030_u:3250": " aparimuktāśca bhavanti te māraviṣayāt /",
    "K06bsu030_u:3251": " ye 'pi tāvat suvikrāntavikrāmin yāvad bhavāgropapannāḥ sattvā niśritā niśrayanibaddhā niśrayādhyāsitāḥ,",
    "K06bsu030_u:3252": " te 'pyāgamiṣyanti punarmāraviṣayam /",
    "K06bsu030_u:3253": " aparimuktāśca te mārapāśebhyaḥ,",
    "K06bsu030_u:3254": " anugatasūtrāśca te mārapāśaiḥ /",
    "K06bsu030_u:3255": " tadyathā udrakaśca rāmaputraḥ ārāḍaśca kālāmaḥ,",
    "K06bsu030_u:3256": " ye vā punaranye 'pi kecinniśritā ārūpyeṣu niśrayavinibaddhā niśrayādhyāśritāḥ /",
    "K06bsu030_u:3257": " bodhisattvastu punaḥ suvikrāntavikrāmin prajñāpāramitāyāṃ caran prajñāpāramitāṃ bhāvayan prajñāpāramitāyāṃ yogamāpadyamānaḥ na kvacinniśrayaṃ",
    "K06bsu030_u:3258": " aniśrito bhavati sarvatra /",
    "K06bsu030_u:3259": " yasmin khalu punaḥ samaye suvikrāntavikrāmin bodhisattvaḥ prajñāpāramitābhāvanāyogamanuyokto viharati,",
    "K06bsu030_u:3260": " tasmin samaye na rūpaniśrito bhavati,",
    "K06bsu030_u:3261": " na vedanāsaṃjñāsaṃskāravijñānaniśrito bhavati,",
    "K06bsu030_u:3262": " na viparyāsanīvaraṇadṛṣṭigataniśrito bhavati,",
    "K06bsu030_u:3263": " na nāmarūpaniśrito bhavati,",
    "K06bsu030_u:3264": " na kāmarūpārūpyadhātuniśrito bhavati,",
    "K06bsu030_u:3265": " nātmasattvasaṃjñāniśrito bhavati,",
    "K06bsu030_u:3266": " na jīvapudgaladhātvāyatananiśrito bhavati,",
    "K06bsu030_u:3267": " na pṛthivyaptejovāyvākāśavijñānenaivasaṃjñānāsaṃjñāyatananiśrito bhavati,",
    "K06bsu030_u:3268": " na tṛṣṇāniśrito bhavati,",
    "K06bsu030_u:3269": " na bhavatṛṣṇāniśrito bhavati,",
    "K06bsu030_u:3270": " nocchedatṛṣṇāniśrito bhavati,",
    "K06bsu030_u:3271": " nāntānantaniśrito bhavati,",
    "K06bsu030_u:3272": " na pratītyasamutpādaniśrito bhavati,",
    "K06bsu030_u:3273": " na dānamātsaryaniśrito bhavati,",
    "K06bsu030_u:3274": " na śīlaśauḥśīlyaniśrito bhavati,",
    "K06bsu030_u:3275": " na kṣāntivyāpādaniśrito bhavati,",
    "K06bsu030_u:3276": " na vīryakausīdyaniśrito bhavati,",
    "K06bsu030_u:3277": " na dhyānavikṣepaniśrito bhavati,",
    "K06bsu030_u:3278": " na prajñādauṣprajñyaniśrito bhavati,",
    "K06bsu030_u:3279": " nāviparyāsasamyakprahāṇāpramāṇasmṛtyupasthānaniśrito bhavati,",
    "K06bsu030_u:3280": " nendriyabalabodhyaṅgasamādhisamāpattiniśrito bhavati,",
    "K06bsu030_u:3281": " na duḥkhasamudayanirodhamārganiśrito bhavati,",
    "K06bsu030_u:3282": " nānutpādajñānakṣayajñānānabhisaṃskārajñānaniśrito bhavati,",
    "K06bsu030_u:3283": " na vidyāvimuktiniśrito bhavati,",
    "K06bsu030_u:3284": " na vimuktijñānadarśananiśrito bhavati,",
    "K06bsu030_u:3285": " na pṛthagjanaśrāvakapratyekabuddhabhūminiśrito bhavati,",
    "K06bsu030_u:3286": " na pṛthagjanaśrāvakapratyekabuddhasamyaksaṃbuddhadharmaniśrito bhavati,",
    "K06bsu030_u:3287": " na nīvaraṇaniśrito bhavati,",
    "K06bsu030_u:3288": " nātītānāgatapratyutpannāsaṅgatāniśrito bhavati,",
    "K06bsu030_u:3289": " na tryadhvasamatāniśrito bhavati,",
    "K06bsu030_u:3290": " na buddhajñānabalavaiśāradyaniśrito bhavati,",
    "K06bsu030_u:3291": " na sarvajñajñānaniśrito (Vaidya 61)",
    "K06bsu030_u:3292": " bhavati, na lakṣaṇasaṃpattiniśrito bhavati,",
    "K06bsu030_u:3293": " na buddhakṣetrasaṃpanniśrito bhavati,",
    "K06bsu030_u:3294": " na śrāvakavyūhasaṃpanniśrito bhavati,",
    "K06bsu030_u:3295": " na bodhisattvavyūhasaṃpanniśrito bhavati /",
    "K06bsu030_u:3296": " sa sarvadharmaiścāniśrito na calati na saṃcalati,",
    "K06bsu030_u:3297": " niśrayāśca tena sarve vibhāvitā bhavanti /",
    "K06bsu030_u:3298": " aniśritaśca sa mārgamapi nābhiniviśate,",
    "K06bsu030_u:3299": " aniśrayaṃ na manyate /",
    "K06bsu030_u:3300": " so 'yaṃ niśraya iti nopalabhate,",
    "K06bsu030_u:3301": " iha niśraya iti nopalabhate,",
    "K06bsu030_u:3302": " asya niśraya iti nopalabhate na manyate,",
    "K06bsu030_u:3303": " asmānniśraya iti nopalabhate na manyate /",
    "K06bsu030_u:3304": " sarvaniśrayānamanyamāno 'nupalabhamāno 'nabhiniviśamānaḥ na kvacinniśrayamupaiti nopadiśati nābhinandati nādhyavasāya tiṣṭhati /",
    "K06bsu030_u:3305": " sa sarvaniśrayānupalipto 'saktaḥ sarvadharmaniśrayaviśuddhimanuprāpnoti /",
    "K06bsu030_u:3306": " idaṃ suvikrāntavikrāmin bodhisattvasya sarvadharmaniśrayaviśuddhijñānadarśanaṃ prajñāpāramitāyāṃ carataḥ,",
    "K06bsu030_u:3307": " yenāsya mārāḥ pāpīyāṃso 'vatāraṃ na labhante,",
    "K06bsu030_u:3308": " anākramaṇīyaśca bhavati sarvamāraiḥ pāpīyobhiḥ,",
    "K06bsu030_u:3309": " abhibhavati ca mārān pāpīyasa iti //",
    "K06bsu030_u:3310": " āryaprajñāpāramitāyāṃ caryāparivartaḥ ṣaṣṭhaḥ //",
    "K06bsu030_u:3311": " START Svp 7",
    "K06bsu030_u:3312": " (Vaidya 62)",
    "K06bsu030_u:3313": " 7 anuśaṃsāparivartaḥ saptamaḥ /",
    "K06bsu030_u:3314": " punaraparaṃ suvikrāntavikrāmin bodhisattva ādita eva anuttarāyāṃ samyaksaṃbodhāvutpanne citte bahukuśalamūlasaṃbhārasamudāgataśca bhavati,",
    "K06bsu030_u:3315": " bahubuddhaparyupāsitaśca bhavati,",
    "K06bsu030_u:3316": " bahubuddhaparipṛcchakaśca bhavati,",
    "K06bsu030_u:3317": " kṛtādhikāraśca bhavati buddhānāṃ bhagavatām,",
    "K06bsu030_u:3318": " adhyāśayasaṃpannaśca bhavati,",
    "K06bsu030_u:3319": " dānasaṃvibhāgarataśca bhavati,",
    "K06bsu030_u:3320": " śīlaviśuddhigurukaśca bhavati,",
    "K06bsu030_u:3321": " kṣāntisauratyasaṃpannaśca bhavati,",
    "K06bsu030_u:3322": " vīryavāṃśca bhavati,",
    "K06bsu030_u:3323": " vīryaviśuddhigurukaḥ,",
    "K06bsu030_u:3324": " dhyānaviśuddhigurukaśca bhavati,",
    "K06bsu030_u:3325": " prajñāvāṃśca bhavati,",
    "K06bsu030_u:3326": " prajñāviśuddhigurukaḥ /",
    "K06bsu030_u:3327": " so 'nuttarāyāṃ samyaksaṃbodhau cittamutpādya prajñāpāramitāyāmabhiyukto mārān pāpīyaso 'dhitiṣṭhati tena prajñābalena ca - yathā me mārāḥ pāpīyāṃso 'vatāraṃ na labheran,",
    "K06bsu030_u:3328": " mā ca me viheṭhāṃ kuryuḥ /",
    "K06bsu030_u:3329": " tasyādhiṣṭhāne mārā avatāraṃ na labhante,",
    "K06bsu030_u:3330": " na cāsyāntarāyāya pratyupasthitā bhavanti,",
    "K06bsu030_u:3331": " nāpi cittamutpādayanti - kimiti vayamasya bodhisattvasya avatāraṃ gaveṣāmahe,",
    "K06bsu030_u:3332": " viheṭhanāṃ kuryāmaha iti /",
    "K06bsu030_u:3333": " sacetteṣāṃ cittamutpadyate 'ntarāyāya,",
    "K06bsu030_u:3334": " tato mahāvyasanamātmanaḥ saṃjānate,",
    "K06bsu030_u:3335": " bhayaṃ ca teṣāṃ mahatpratyupasthitaṃ bhavati,",
    "K06bsu030_u:3336": " saṃvignāśca bhavanti - mā vayaṃ sarveṇa sarvaṃ na bhaviṣyāma iti /",
    "K06bsu030_u:3337": " te tadviheṭhanācittaṃ punarapi pratisaṃharanti /",
    "K06bsu030_u:3338": " punarapi teṣāṃ te cittotpādā antardhīyante /",
    "K06bsu030_u:3339": " anenāpi suvikrāntavikrāmin paryāyeṇa bodhisattvasya mārāḥ pāpīyāṃso 'ntarāyāya prayupasthitā avatāraṃ na labhante //",
    "K06bsu030_u:3340": " punaraparaṃ suvikrāntavikrāmin bodhisattvena mahāsattvena prajñāpāramitāyāṃ bhāṣyamāṇāyāṃ",
    "K06bsu030_u:3341": " deśyamānāyāṃ chandaśca adhyāśayaśca gauravaṃ va citrīkāraśca śāstṛsaṃjñā ca utpāditā bhavati /",
    "K06bsu030_u:3342": " na ca ṣaṭpāramitāsaṃyuktāyāṃ kathāyāṃ bhāṣyamāṇāyāṃ kāṅkṣā vā vimatirvā vicikitsā vā utpāditā bhavati,",
    "K06bsu030_u:3343": " nāpi gambhāīrān dharmān śrutvā kāṅkṣāyitatvaṃ vā dhandhāyitatvaṃ vā vicikitsāyitatvaṃ vā utpāditaṃ bhavati,",
    "K06bsu030_u:3344": " nāpyanena jātu dharmavyavasanasaṃvartanīyaṃ karmopacitaṃ bhavati,",
    "K06bsu030_u:3345": " nāpyanena jātu dharmavyasanasaṃvartanīyaṃ cittamutpāditaṃ bhavati /",
    "K06bsu030_u:3346": " anye ca bahavaḥ sattvāḥ prajñāpāramitāyāṃ samādāpitā bhavanti,",
    "K06bsu030_u:3347": " sarvāsu ṣaṭpāramitāsu saṃharṣitā bhavanti samuttejitāḥ /",
    "K06bsu030_u:3348": " tasya pūrvāśayacittaviśuddhitayā pūrvāśayāsaṃkliṣṭatayā na mārāḥ pāpīyāṃso 'ntarāyāya pratyupasthitā bhavanti,",
    "K06bsu030_u:3349": " nāpi tasya mārāḥ pāpīyāṃso 'vatāraṃ labhante /",
    "K06bsu030_u:3350": " sarvāṇi ca mārakarmāṇyutpannotpannāni budhyate /",
    "K06bsu030_u:3351": " na ca mārakarmabhiḥ saṃhriyate,",
    "K06bsu030_u:3352": " na ca mārakarmavaśago bhavati /",
    "K06bsu030_u:3353": " anenāpi suvikrāntavikrāmin paryāyeṇa bodhisattvasya mārāḥ pāpīyāṃso na viheṭhāya pratyupasthitā bhavanti //",
    "K06bsu030_u:3354": " punaraparaṃ suvikrāntavikrāmin bodhisattvaḥ prajñāpāramitāyāṃ caran na rūpayoganimitte carati,",
    "K06bsu030_u:3355": " na rūpavisaṃyoganimitte carati,",
    "K06bsu030_u:3356": " na vedanāsaṃjñāsaṃskāravijñānayoganimitte carati,",
    "K06bsu030_u:3357": " na vedanāsaṃjñāsaṃskāravijñānavisaṃyoganimitte carati /",
    "K06bsu030_u:3358": " na rūpalakṣaṇayoganimitte carati,",
    "K06bsu030_u:3359": " na rūpalakṣaṇavisaṃyoganimitte carati,",
    "K06bsu030_u:3360": " na vedanāsaṃjñāsaṃskāravijñānalakṣaṇasaṃyoganimitte carati /",
    "K06bsu030_u:3361": " na lakṣaṇavisaṃyoganimitte carati,",
    "K06bsu030_u:3362": " na vedanāsaṃjñāsaṃskāravijñānalakṣaṇasaṃyoganimitte carati /",
    "K06bsu030_u:3363": " na rūpaviśuddhinimitte carati,",
    "K06bsu030_u:3364": " na rūpaviśuddhyanimitte carati,",
    "K06bsu030_u:3365": " na vedanāsaṃjñāsaṃskāravijñānaviśuddhinimitte (Vaidya 63)",
    "K06bsu030_u:3366": " carati, na vedanā - na saṃjñā - na saṃskāra - na vijñānaviśuddhinimitte carati /",
    "K06bsu030_u:3367": " na rūpārambaṇaviśuddhinimitte carati,",
    "K06bsu030_u:3368": " na rūpārambaṇaviśuddhyanimitte carati,",
    "K06bsu030_u:3369": " na vedanā - na saṃjñā - na saṃskāra - na vijñānārambaṇaviśuddhinimitte carati,",
    "K06bsu030_u:3370": " na vedanā - na saṃjñā - na saṃskāra - na vijñānārambaṇaviśuddhyanimitte carati /",
    "K06bsu030_u:3371": " rūpasaṃbhavaviśuddhisaṃyoge carati,",
    "K06bsu030_u:3372": " na rūpasaṃbhavaviśuddhivisaṃyoge carati /",
    "K06bsu030_u:3373": " na vedanā - na saṃjñā - na saṃskāra - na vijñānasaṃbhavaviśuddhisaṃyoge carati,",
    "K06bsu030_u:3374": " na vijñānasaṃbhavaviśuddhivisaṃyoge carati /",
    "K06bsu030_u:3375": " na rūpārambaṇasvabhāvaviśuddhisaṃyoge carati,",
    "K06bsu030_u:3376": " na rūpārambaṇasvabhāvaviśuddhivisaṃyoge carati /",
    "K06bsu030_u:3377": " na vedanā - na saṃjñā - na saṃskāra - na vijñānārambaṇasvabhāvaviśuddhisaṃyoge carati,",
    "K06bsu030_u:3378": " na vijñānārambaṇasvabhāvaviśuddhivisaṃyoge carati /",
    "K06bsu030_u:3379": " na rūpaprakṛtiviśuddhau carati,",
    "K06bsu030_u:3380": " na vedanā - na saṃjñā - na saṃskāra - na vijñānaprakṛtiviśuddhau carati /",
    "K06bsu030_u:3381": " na rūpārambaṇaprakṛtiviśuddhisaṃyoge carati,",
    "K06bsu030_u:3382": " na rūpārambaṇaprakṛtiviśuddhivisaṃyoge carati,",
    "K06bsu030_u:3383": " na vedanā - na saṃjñā - na saṃskāra - na vijñānārambaṇaprakṛtiviśuddhivisaṃyoge carati /",
    "K06bsu030_u:3384": " na rūpātītānāgatapratyutpannaviśuddhau carati,",
    "K06bsu030_u:3385": " na vedanā - na saṃjñā - na saṃskāra - na vijñānātītānāgatapratyutpannaviśuddhau carati /",
    "K06bsu030_u:3386": " na rūpārambaṇātītānāgatapratyutpannaviśuddhau carati,",
    "K06bsu030_u:3387": " na vedanā - na saṃjñā - na saṃskāra - na vijñānārambaṇātītānāgatapratyutpannaviśuddhau carati /",
    "K06bsu030_u:3388": " na rūpātītānāgatapratyutpannaviśuddhisaṃyoge carati,",
    "K06bsu030_u:3389": " na rūpātītānāgatapratyutpannaviśuddhisaṃyoge carati,",
    "K06bsu030_u:3390": " na vedanā - na saṃjñā - na saṃskāra - na vijñānātītānāgatapratyutpannaviśuddhisaṃyoge carati,",
    "K06bsu030_u:3391": " na vedanā - na saṃjñā - na saṃskāra - na vijñānātītānāgatapratyutpannaviśuddhivisaṃyoge carati /",
    "K06bsu030_u:3392": " na rūpārambaṇātītānāgatapratyutpannaviśuddhisaṃyoge carati,",
    "K06bsu030_u:3393": " na rūpārambaṇātītānāgatapratyutpannaviśuddhivisaṃyoge na vedanā - na saṃjñā - na saṃskāra - na vijñānārambaṇātītānāgatapratyutpannaviśuddhisaṃyoge",
    "K06bsu030_u:3394": " na vedanā - na saṃjñā - na saṃskāra - na vijñānārambaṇātītānāgatapratyutpannaviśuddhivisaṃyoge carati /",
    "K06bsu030_u:3395": " evaṃ caran na rūpeṇa saṃyujyate na visaṃyujyate /",
    "K06bsu030_u:3396": " na vedanāsaṃjñāsaṃskāravijñānaiḥ saṃyujyate na visaṃyujyate /",
    "K06bsu030_u:3397": " na nāmarūpeṇa saṃyujyate na visaṃyujyate /",
    "K06bsu030_u:3398": " na viparyāsadṛṣṭigataiḥ saṃyujyate na visaṃyujyate /",
    "K06bsu030_u:3399": " na kāmarūpārūpyadhātubhiḥ saṃyujyate na visaṃyujyate /",
    "K06bsu030_u:3400": " na rāgadveṣamohaiḥ saṃyujyate na visaṃyujyate /",
    "K06bsu030_u:3401": " nātmasattvajīvapudgalabhāvābhāvasaṃjñayā saṃyujyate na visaṃyujyate /",
    "K06bsu030_u:3402": " nocchedaśāśvatena saṃyujyate na visaṃyujyate /",
    "K06bsu030_u:3403": " na dhātvāyatanaiḥ saṃyujyate na visaṃyujyate /",
    "K06bsu030_u:3404": " na pṛthivyaptejovāyvākāśavijñānadhātubhiḥ saṃyujyate na visaṃyujyate /",
    "K06bsu030_u:3405": " na pratītyasamutpādena saṃyujyate na visaṃyujyate /",
    "K06bsu030_u:3406": " na pañcabhiḥ kāmaguṇaiḥ saṃyujyate na visaṃyujyate /",
    "K06bsu030_u:3407": " na saṃkleśavyavadānena saṃyujyate na visaṃyujyate /",
    "K06bsu030_u:3408": " na dānamātsaryeṇa saṃyujyate na visaṃyujyate /",
    "K06bsu030_u:3409": " na śīladauḥśīlyena saṃyujyate na visaṃyujyate /",
    "K06bsu030_u:3410": " na kṣāntivyāpādena saṃyujyate na visaṃyujyate /",
    "K06bsu030_u:3411": " na vīryakausīdyena saṃyujyate na visaṃyujyate /",
    "K06bsu030_u:3412": " na dhyānavikṣepeṇa saṃyujyate na visaṃyujyate /",
    "K06bsu030_u:3413": " na prajñādauṣprajñyacittatayā saṃyujyate na visaṃyujyate /",
    "K06bsu030_u:3414": " nāviparyāsasamyakprahāṇasmṛtyupasthānarddhipādaiḥ saṃyujyate na visaṃyujyate /",
    "K06bsu030_u:3415": " nendriyabalabodhyaṅgasamādhisamāpattibhiḥ saṃyujyate na visaṃyujyate /",
    "K06bsu030_u:3416": " na duḥkhasamudayanirodhamārgaiḥ saṃyujyate na (Vaidya 64)",
    "K06bsu030_u:3417": " visaṃyujyate /",
    "K06bsu030_u:3418": " na śamathavidarśanābhyāṃ saṃyujyate na visaṃyujyate /",
    "K06bsu030_u:3419": " na vidyāvimuktibhyāṃ saṃyujyate na visaṃyujyate /",
    "K06bsu030_u:3420": " na vimuktijñānadarśanena saṃyujyate na visaṃyujyate /",
    "K06bsu030_u:3421": " nābhijñābhiḥ saṃyujyate na visaṃyujyate /",
    "K06bsu030_u:3422": " na pṛthagjanaśrāvakapratyekabuddhabhūmibhiḥ saṃyujyate na visaṃyujyate /",
    "K06bsu030_u:3423": " nānutpādajñānakṣayajñānābhisaṃskārajñānaiḥ saṃyujyate na visaṃyujyate /",
    "K06bsu030_u:3424": " na saṃsāranirvāṇābhyāṃ saṃyujyate na visaṃyujyate /",
    "K06bsu030_u:3425": " na buddhajñānabalavaiśāradyaiḥ saṃyujyate na visaṃyujyate /",
    "K06bsu030_u:3426": " na lakṣaṇasaṃpadā saṃyujyate na visaṃyujyate /",
    "K06bsu030_u:3427": " na buddhakṣetravyūhaiḥ saṃyujyate na visaṃyujyate /",
    "K06bsu030_u:3428": " na duḥkhasamudayanirodhamārgaiḥ saṃyujyate na visaṃyujyate /",
    "K06bsu030_u:3429": " na śrāvakapratyekabuddhabodhisattvasaṃpadā saṃyujyate na visaṃyujyate /",
    "K06bsu030_u:3430": " tatkasmāddhetoḥ?",
    "K06bsu030_u:3431": " sarvadharmā hi suvikrāntavikrāmin na saṃyuktā na visaṃyuktāḥ /",
    "K06bsu030_u:3432": " tatkasmāddhetoḥ?",
    "K06bsu030_u:3433": " na hi suvikrāntavikrāmin sarvadharmāḥ saṃyogena pratyupasthitā na visaṃyogena /",
    "K06bsu030_u:3434": " saṃyoga iti hi suvikrāntavikrāmin śāśvatapadametat,",
    "K06bsu030_u:3435": " visaṃyoga ityuccheda eṣaḥ /",
    "K06bsu030_u:3436": " sarvadharmāṇāṃ hi suvikrāntavikrāmin na kaścidavabodhaḥ yena saṃyujyeran vā visaṃyujyeran vā /",
    "K06bsu030_u:3437": " sarvadharmāṇāṃ hi suvikrāntavikrāmin na kaścitsaṃyogāya pratyupasthito na visaṃyogāya /",
    "K06bsu030_u:3438": " sacet suvikrāntavikrāmin dharmāṇāṃ kaścitsaṃyojayitā vā visaṃyojayitā vā abhaviṣyat,",
    "K06bsu030_u:3439": " labdho 'bhaviṣyaddharmāṇāṃ kārako vā kārayitā vā,",
    "K06bsu030_u:3440": " utthāpako vā utthāpayitā vā,",
    "K06bsu030_u:3441": " samutthāpako vā samutthāpayitā (vā)",
    "K06bsu030_u:3442": " , vedako vā vedayitā vā,",
    "K06bsu030_u:3443": " jñātā vā jñāpayitā vā,",
    "K06bsu030_u:3444": " saṃyojako vā visaṃyojako vā /",
    "K06bsu030_u:3445": " prajñāpayettathāgataḥ - ayamasau dharmāṇāṃ kārako vā kārayitā vā,",
    "K06bsu030_u:3446": " utthāpako vā utthāpayitā vā,",
    "K06bsu030_u:3447": " samutthāpako vā samutthāpayitā vā,",
    "K06bsu030_u:3448": " vedako vā vedayitā vā,",
    "K06bsu030_u:3449": " jñātā vā jñāpayitā vā,",
    "K06bsu030_u:3450": " saṃyojako vā visaṃyojako vā /",
    "K06bsu030_u:3451": " yasmāttarhi vikrāntavikrāmin sarvadharmāṇāṃ na kaścitsaṃyogāya pratyupasthito na visaṃyogāya,",
    "K06bsu030_u:3452": " tasmānna kaściddharmāṇāṃ kārako vā kārayitā vā,",
    "K06bsu030_u:3453": " utthāpako vā utthāpayitā vā,",
    "K06bsu030_u:3454": " samutthāpako vā samutthāpayitā vā,",
    "K06bsu030_u:3455": " vedako vā vedayitā vā,",
    "K06bsu030_u:3456": " jñātā vā jñāpayitā vā,",
    "K06bsu030_u:3457": " saṃyojako vā visaṃyojako vā samupalabhyate /",
    "K06bsu030_u:3458": " anupalabhyamāne vā tathāgataḥ prajñapayati /",
    "K06bsu030_u:3459": " viparyāsasamutthitā hi suvikrāntavikrāmin sarvadharmāḥ /",
    "K06bsu030_u:3460": " na ca viparyāsaḥ kenacitsaṃyukto vā visaṃyukto vā /",
    "K06bsu030_u:3461": " tatkasmāddhetoḥ?",
    "K06bsu030_u:3462": " na hi suvikrāntavikrāmin viparyāsasya vastūpalabhyate,",
    "K06bsu030_u:3463": " nāpi saṃbhava upalabhyate /",
    "K06bsu030_u:3464": " tatkasmāddhetoḥ?",
    "K06bsu030_u:3465": " abhūto hi suvikrāntavikrāmin viparyāsaḥ,",
    "K06bsu030_u:3466": " vitatho mṛṣādharmastucchaḥ /",
    "K06bsu030_u:3467": " na cātra kaściddharma upalabhyate yo 'sau viparyāsa ityucyeta /",
    "K06bsu030_u:3468": " viparyāsa iti suvikrāntavikrāmin vipratilambha eṣa sattvānām,",
    "K06bsu030_u:3469": " ullāpanaiṣā sattvānām,",
    "K06bsu030_u:3470": " abhūtaparikalpa eṣa sattvānām,",
    "K06bsu030_u:3471": " manyanā spandanā prapañcanaiṣā sattvānām /",
    "K06bsu030_u:3472": " tadyathāpi nāma suvikrāntavikrāmin bāladārako riktena muṣṭinollāpitaḥ saṃjānāti bhūtamiti,",
    "K06bsu030_u:3473": " evameva suvikrāntavikrāmin bālapṛthagjanā ucchedena viparyāsenollāpitā mūḍhā evaṃ manyante - bhūtametaditi /",
    "K06bsu030_u:3474": " te abhūte bhūtasaṃjñino viparyāsagrastā durmocyā bhavanti tasmādviparyāsāt /",
    "K06bsu030_u:3475": " evaṃ suvikrāntavikrāmin sarvabālapṛthagjanā asaṃyuktā avisaṃyuktā bandhanabaddhāḥ saṃdhāvanti /",
    "K06bsu030_u:3476": " te (Vaidya 65) saṃyoga iti manyante,",
    "K06bsu030_u:3477": " te saṃyoga ityupalabhante,",
    "K06bsu030_u:3478": " saṃyoga iti sthāpitaṃ paśyanti,",
    "K06bsu030_u:3479": " saṃyoga ityabhiniviśante /",
    "K06bsu030_u:3480": " yatra suvikrāntavikrāmin saṃyogaḥ,",
    "K06bsu030_u:3481": " tatra visaṃyogaḥ /",
    "K06bsu030_u:3482": " yaḥ punaḥ saṃyogaṃ nopalabhate na manyate nābhiniviśate,",
    "K06bsu030_u:3483": " na visaṃyogamapi sa manyate,",
    "K06bsu030_u:3484": " so 'tyantavimuktaḥ /",
    "K06bsu030_u:3485": " sacedvisaṃyogaṃ manyeta vā upalabheta vā abhiniviśeta vā,",
    "K06bsu030_u:3486": " saṃyukta evāsau bhavenna visaṃyuktaḥ /",
    "K06bsu030_u:3487": " tatra suvikrāntavikrāmin bodhisattva imamarthavaśaṃ saṃpaśyan na kenaciddharmeṇa saṃyujyate na visaṃyujyate,",
    "K06bsu030_u:3488": " nāpi kasyaciddharmasya saṃyogāya pratyupasthito bhavati na visaṃyogāya /",
    "K06bsu030_u:3489": " iyaṃ suvikrāntavikrāmin bodhisattvasya mahāsattvasya saṃyogavisaṃyogaparijñā prajñāpāramitāyāṃ carataḥ /",
    "K06bsu030_u:3490": " evaṃ caran suvikrāntavikrāmin bodhisattvaḥ kṣipraṃ sarvadharmāṇāṃ pāramadhigacchati //",
    "K06bsu030_u:3491": " punaraparaṃ suvikrāntavikrāmin bodhisattvaḥ prajñāpāramitāyāṃ caran na rūpāsaṅgatāyāṃ carati,",
    "K06bsu030_u:3492": " na vedanā - na saṃjñā - na saṃskāra - na vijñānāsaṅgatāyāṃ carati /",
    "K06bsu030_u:3493": " na rūpāsaṅgaviśuddhau carati,",
    "K06bsu030_u:3494": " na vedanā - na saṃjñā - na saṃskāra - na vijñānasaṅgaviśuddhau carati /",
    "K06bsu030_u:3495": " na rūpāsaṅgārambaṇe carati,",
    "K06bsu030_u:3496": " na vedanā - na saṃjñā - na saṃskāra - na vijñānāsaṅgārambaṇe carati /",
    "K06bsu030_u:3497": " na rūpāsaṅgatāsaṃyoge carati,",
    "K06bsu030_u:3498": " na rūpāsaṅgatāvisaṃyoge carati /",
    "K06bsu030_u:3499": " na vedanā - na saṃjñā - na saṃskāra - na vijñānāsaṅgatāsaṃyoge carati,",
    "K06bsu030_u:3500": " na vijñānāsaṅgatāvisaṃyoge carati /",
    "K06bsu030_u:3501": " na rūpāsaṅgatāviśuddhisaṃyoge carati,",
    "K06bsu030_u:3502": " na rūpāsaṅgatāviśuddhivisaṃyoge carati /",
    "K06bsu030_u:3503": " na vedanā - na saṃjñā - na saṃskāra - na vijñānāsaṅgatāviśuddhisaṃyoge carati,",
    "K06bsu030_u:3504": " na vijñānāsaṅgatāviśuddhivisaṃyoge carati /",
    "K06bsu030_u:3505": " na rūpārambaṇaviśuddhisaṃyoge carati,",
    "K06bsu030_u:3506": " na rūpārambaṇaviśuddhivisaṃyoge carati /",
    "K06bsu030_u:3507": " na vedanā - na saṃjñā - na saṃskāra - na vijñānārambaṇaviśuddhisaṃyoge carati,",
    "K06bsu030_u:3508": " na vijñānārambaṇaviśuddhivisaṃyoge carati /",
    "K06bsu030_u:3509": " tatkasmāddhetoḥ?",
    "K06bsu030_u:3510": " sarvāṇi hyetāni suvikrāntavikrāmin na iñjitāni nimittāni spanditāni caritāni vicaritāni bodhisattvena parijñātāni /",
    "K06bsu030_u:3511": " sa na kvacidbhūyaścarati vicarati //",
    "K06bsu030_u:3512": " punaraparaṃ suvikrāntavikrāmin bodhisattvaḥ prajñāpāramitāyāṃ caran na rūpātītānāgatapratyutpannasaṅgatāyāṃ carati,",
    "K06bsu030_u:3513": " na rūpātītānāgatapratyutpannāsaṅgatāyāṃ carati /",
    "K06bsu030_u:3514": " na vedanā - na saṃjñā - na saṃskāra - na vijñānātītānāgatapratyutpannasaṅgatāyāṃ carati,",
    "K06bsu030_u:3515": " na vijñānātītānāgatapratyutpannasaṅganāyāṃ carati /",
    "K06bsu030_u:3516": " na rūpātītānāgatapratyutpannaviśuddhau carati,",
    "K06bsu030_u:3517": " na rūpātītānāgatapratyutpannāviśuddhau carati /",
    "K06bsu030_u:3518": " na vedanā - na saṃjñā - na saṃskāra - na vijñānātītānāgatapratyutpannaviśuddhau carati,",
    "K06bsu030_u:3519": " na vijñānātītānāgatapratyutpannāviśuddhau carati /",
    "K06bsu030_u:3520": " na rūpātītānāgatapratyutpannāsaṅgārambaṇaviśuddhau carati,",
    "K06bsu030_u:3521": " na rūpātītānāgatapratyutpannāsaṅgārambaṇāviśuddhau carati /",
    "K06bsu030_u:3522": " na vedanā - na saṃjñā - na saṃskāra - na vijñānātītānāgatapratyutpannāsaṅgārambaṇaviśuddhau carati,",
    "K06bsu030_u:3523": " na vijñānātītānāgatapratyutpannāsaṅgārambaṇāviśuddhau carati /",
    "K06bsu030_u:3524": " tatkasmāddhetoḥ?",
    "K06bsu030_u:3525": " na hi suvikrāntavikrāmin bodhisattvaḥ prajñāpāramitāyāṃ caraṃścaryāṃ samanupaśyati /",
    "K06bsu030_u:3526": " acaryeyaṃ suvikrāntavikrāmin bodhisattvasya sarvacaryā /",
    "K06bsu030_u:3527": " prajñāpraveśaścaiṣa prajñāpāramitāyāṃ carataḥ /",
    "K06bsu030_u:3528": " evaṃ caran suvikrāntavikrāmin bodhisattvaḥ kṣipraṃ sarvajñatādharmaparipūrimadhigacchati //",
    "K06bsu030_u:3529": " (Vaidya 66)",
    "K06bsu030_u:3530": " punaraparaṃ suvikrāntavikrāmin bodhisatvaḥ prajñāpāramitāyāṃ caran na rūpaṃ vivṛtamiti carati,",
    "K06bsu030_u:3531": " na rūpamavivṛtamiti carati /",
    "K06bsu030_u:3532": " na vedanā va saṃjñā na saṃskārāḥ /",
    "K06bsu030_u:3533": " na vijñānaṃ vivṛtamiti carati,",
    "K06bsu030_u:3534": " na vijñānamavivṛtamiti carati /",
    "K06bsu030_u:3535": " na rūpaṃ śāntamiti carati,",
    "K06bsu030_u:3536": " rūpamaśāntamiti carati /",
    "K06bsu030_u:3537": " na vedanā na saṃjñā na saṃskārāḥ /",
    "K06bsu030_u:3538": " na vijñānaṃ śāntamiti carati,",
    "K06bsu030_u:3539": " na vijñānamaśāntamiti carati /",
    "K06bsu030_u:3540": " na rūpaṃ prakṛtivivṛtamiti carati,",
    "K06bsu030_u:3541": " na rūpaṃ prakṛtyavivṛtamiti carati /",
    "K06bsu030_u:3542": " na vedanā va saṃjñā na saṃskārāḥ /",
    "K06bsu030_u:3543": " na vijñānaṃ prakṛtivivṛtamiti carati,",
    "K06bsu030_u:3544": " na vijñānaṃ prakṛtyavivṛtamiti carati /",
    "K06bsu030_u:3545": " na rūpaṃ prakṛtiaśāntamiti aśāntamiti carati /",
    "K06bsu030_u:3546": " na vedanā na saṃjñā na saṃskārāḥ /",
    "K06bsu030_u:3547": " na vijñānaṃ prakṛtiśāntamiti aśāntamiti carati /",
    "K06bsu030_u:3548": " na rūpamatītānāgatapratyutpannaṃ prakṛtiviviktaṃ vā prakṛtiśāntaṃ vā carati /",
    "K06bsu030_u:3549": " na rūpamatītānāgatapratyutpannaṃ prakṛtyaviviktaṃ cā prakṛtyaśāntaṃ vā carati /",
    "K06bsu030_u:3550": " na vedanā na saṃjñāṃ na saṃskārāḥ /",
    "K06bsu030_u:3551": " na vijñānamatītānāgatapratyuatpannaṃ prakṛtiviviktaṃ vā prakṛtiśāntaṃ vā carati,",
    "K06bsu030_u:3552": " na vijñānamatītānāgatapratyutpannaṃ prakṛtiviviktaṃ vā prakṛttiśāntaṃ vā carati /",
    "K06bsu030_u:3553": " evaṃ caran suvikrāntavikrāmin bodhisattvaḥ kṣipraṃ sarvajñatādharmaparipūrimadhigacchati //",
    "K06bsu030_u:3554": " punaraparaṃ suvikrāntavikrāmin bodhisattvaḥ prajñāpāramitāyāṃ caran rūpaṃ na manyate /",
    "K06bsu030_u:3555": " evaṃ na vedanāṃ na saṃjñāṃ na saṃskārān /",
    "K06bsu030_u:3556": " na vijñānaṃ manyate /",
    "K06bsu030_u:3557": " rūpaviśuddhiṃ na manyate,",
    "K06bsu030_u:3558": " rūpārambaṇaviśuddhiṃ na manyate /",
    "K06bsu030_u:3559": " evaṃ vedanā saṃjñā saṃskārāḥ /",
    "K06bsu030_u:3560": " vijñānaviśuddhiṃ na manyate,",
    "K06bsu030_u:3561": " vijñānārambaṇaviśuddhiṃ na manyate //",
    "K06bsu030_u:3562": " punaraparaṃ suvikrāntavikrāmin bodhisattvaḥ (prajñāpāramitāyāṃ caran)",
    "K06bsu030_u:3563": " rūpaṃ nābhiniviśate /",
    "K06bsu030_u:3564": " evaṃ vedanāṃ saṃjñāṃ saṃskārān /",
    "K06bsu030_u:3565": " vijñānaṃ nābhiniviśate /",
    "K06bsu030_u:3566": " rūpaviśuddhiṃ nābhiniviśate /",
    "K06bsu030_u:3567": " evaṃ vedanāsaṃjñāsaṃskārāḥ /",
    "K06bsu030_u:3568": " vijñānaviśuddhiḥ nābhiniviśate /",
    "K06bsu030_u:3569": " rūpārambaṇaviśuddhiṃ nābhiniviśate /",
    "K06bsu030_u:3570": " evaṃ vedanāsaṃjñāsaṃskārāḥ /",
    "K06bsu030_u:3571": " vijñānārambaṇaviśuddhiṃ nābhiniviśate /",
    "K06bsu030_u:3572": " evaṃ caran suvikrāntavikrāmin bodhisattvaḥ kṣipraṃ sarvajñatādharmaparipūriṃ gacchati /",
    "K06bsu030_u:3573": " evaṃ caran suvikrāntavikrāmin bodhisattva āsanno bhavati daśānāṃ tathāgatabalānām,",
    "K06bsu030_u:3574": " caturṇāṃ tathāgatavaiśāradyānām,",
    "K06bsu030_u:3575": " aṣṭādaśānāmāveṇikānāṃ buddhadharmāṇām,",
    "K06bsu030_u:3576": " mahāmaitryā mahākaruṇāyā mahāmuditāyā mahopekṣāyāḥ /",
    "K06bsu030_u:3577": " evaṃ caran suvikrāntavikrāmin bodhisattva āsanno dvātriṃśatāṃ mahāpuruṣalakṣaṇanām /",
    "K06bsu030_u:3578": " āsanno bhavati suvarṇavarṇacchavitāyāḥ /",
    "K06bsu030_u:3579": " āsanno bhavati tathāgatānantaprabhatāyāḥ /",
    "K06bsu030_u:3580": " āsanno bhavati nāgāvalokitasya /",
    "K06bsu030_u:3581": " āsanno bhavatyanavalokitamūrdhatāyāḥ /",
    "K06bsu030_u:3582": " āsanno bhavatyatītānāgatapratyutpannasaṅgajñānadarśanasya /",
    "K06bsu030_u:3583": " āsanno bhavati tathāgatānuvādānuśāsanīprātihāryasya /",
    "K06bsu030_u:3584": " āsanno bhavati atītānāgatapratyutpannāsaṅgajñānadarśanavyākaraṇasya /",
    "K06bsu030_u:3585": " evaṃ caran suvikrāntavikrāmin bodhisattvaḥ kṣipraṃ sarvabuddhadharmaparipūrimadhigacchati /",
    "K06bsu030_u:3586": " (Vaidya 67) evaṃ caran suvikrāntavikrāmin bodhisattvaḥ kṣipraṃ buddhakṣetrapariśuddhimadhigacchati /",
    "K06bsu030_u:3587": " kṣipraṃ śrāvakabodhisattvavyūhasaṃpadaṃ parigṛhṇāti /",
    "K06bsu030_u:3588": " evaṃ caran suvikrāntavikrāmin bodhisattvo na rūpe pratiṣṭhate,",
    "K06bsu030_u:3589": " na vedanāsaṃjñāsaṃskāravijñāneṣu pratiṣṭhate /",
    "K06bsu030_u:3590": " na nāmarūpe pratiṣṭhate /",
    "K06bsu030_u:3591": " na viparyāsanīvaraṇadṛṣṭigateṣu pratiṣṭhate /",
    "K06bsu030_u:3592": " na kāmarūpārūpyadhātau pratiṣṭhate,",
    "K06bsu030_u:3593": " nātmadhātau,",
    "K06bsu030_u:3594": " na sattvadhātau pratiṣṭhate /",
    "K06bsu030_u:3595": " na pudgalajīvasaṃjñāyāṃ pratiṣṭhate /",
    "K06bsu030_u:3596": " na pṛthivyaptejovāyvākāśavijñānadhātau pratiṣṭhate /",
    "K06bsu030_u:3597": " na dhātvāyataneṣu pratiṣṭhate /",
    "K06bsu030_u:3598": " na saṃkleśavyavadāne pratiṣṭhate /",
    "K06bsu030_u:3599": " na pratītyasamutpāde pratiṣṭhate /",
    "K06bsu030_u:3600": " na tyāgamātsarye pratiṣṭhate /",
    "K06bsu030_u:3601": " na śīladauḥśīlye pratiṣṭhate /",
    "K06bsu030_u:3602": " na kṣāntivyāpāde pratiṣṭhate /",
    "K06bsu030_u:3603": " na vīryakausīdye pratiṣṭhate /",
    "K06bsu030_u:3604": " na dhyānavikṣepe pratiṣṭhate /",
    "K06bsu030_u:3605": " na prajñādauṣprajñye pratiṣṭhate /",
    "K06bsu030_u:3606": " na smṛtyupasthānasamyakprahāṇarddhipādendriyabalabodhyaṅgeṣu pratiṣṭhate /",
    "K06bsu030_u:3607": " na dhyānavimokṣasamādhisamāpattiṣu pratiṣṭhate /",
    "K06bsu030_u:3608": " na duḥkhasamudayanirodhamārgeṣu pratiṣṭhate /",
    "K06bsu030_u:3609": " na kṣayānutpādābhisaṃskārajñāneṣu pratiṣṭhate /",
    "K06bsu030_u:3610": " na śamathavidarśanāyāṃ pratiṣṭhate /",
    "K06bsu030_u:3611": " nābhijñāsu pratiṣṭhate /",
    "K06bsu030_u:3612": " na vidyāvimuktau pratiṣṭhate /",
    "K06bsu030_u:3613": " na śrāvakapratyekabuddhasamyaksaṃbuddhabhūmiṣu pratiṣṭhate /",
    "K06bsu030_u:3614": " na pṛthagjanaśrāvakapratyekabuddhadharmeṣu pratiṣṭhate /",
    "K06bsu030_u:3615": " na nirvāṇe pratiṣṭhate /",
    "K06bsu030_u:3616": " na buddhajñānabalavaiśāradyeṣu pratiṣṭhate /",
    "K06bsu030_u:3617": " nāsaṅgajñāne pratiṣṭhate /",
    "K06bsu030_u:3618": " nātītānāgatapratyutpannajñānadarśaneṣu pratiṣṭhate /",
    "K06bsu030_u:3619": " na buddhakṣetrasaṃpadi pratiṣṭhate /",
    "K06bsu030_u:3620": " na śrāvakavyūhasaṃpadi pratiṣṭhate /",
    "K06bsu030_u:3621": " na bodhisattvavyūhasaṃpadi pratiṣṭhate /",
    "K06bsu030_u:3622": " tatkasmāddhetoḥ?",
    "K06bsu030_u:3623": " apratiṣṭhitā hi suvikrāntavikrāmin sarvadharmāḥ /",
    "K06bsu030_u:3624": " na hi suvikrāntavikrāmin sarvadharmāṇāṃ pratiṣṭhānaṃ vidyate /",
    "K06bsu030_u:3625": " tatkasmāddhetoḥ?",
    "K06bsu030_u:3626": " sarvadharmā hi suvikrāntavikrāmin anālayāḥ /",
    "K06bsu030_u:3627": " anālayatvānna pratiṣṭhante /",
    "K06bsu030_u:3628": " sacetsuvikrāntavikrāmin dharmāṇāṃ pratiṣṭhānamabhaviṣyat,",
    "K06bsu030_u:3629": " ālayo vā kūṭastho vā dharmāṇāmabhaviṣyat, ni(nya?)",
    "K06bsu030_u:3630": " darśayiṣyattathāgato dharmāṇāṃ pratiṣṭhānam - idaṃ dharmāṇāṃ pratiṣṭhānam,",
    "K06bsu030_u:3631": " ayaṃ dharmāṇāmālayaḥ,",
    "K06bsu030_u:3632": " ayaṃ dharmāṇāṃ saṃcaya iti /",
    "K06bsu030_u:3633": " yasmāttarhi suvikrāntavikrāmin sarvadharmā apratiṣṭhitāḥ anālayāḥ asaṃcayāḥ,",
    "K06bsu030_u:3634": " tasmānna kaściddharmaḥ kūṭasthaḥ /",
    "K06bsu030_u:3635": " tasmāttathāgato dharmāṇāṃ pratiṣṭhānaṃ vā ālayaṃ vā saṃcayaṃ vā na nirdiśati /",
    "K06bsu030_u:3636": " na hi suvikrāntavikrāmin dharmāḥ pariniṣpannāḥ,",
    "K06bsu030_u:3637": " nāpi svabhāvaḥ kaścit,",
    "K06bsu030_u:3638": " asaṃbhavādapariniṣpattito dharmāṇāṃ na kaścidavatiṣṭhate /",
    "K06bsu030_u:3639": " tenocyate apratiṣṭhitāḥ sarvadharmā iti /",
    "K06bsu030_u:3640": " asthānayogena anadhiṣṭhānayogena suvikrāntavikrāmin apratiṣṭhitāḥ sarvadharmāḥ /",
    "K06bsu030_u:3641": " nāsti suvikrāntavikrāmin sarvadharmāṇāṃ sthitiḥ /",
    "K06bsu030_u:3642": " tadyathāpi nāma suvikrāntavikrāmin catasṛṇāṃ mahānadīnāmanavataptāt sarasaḥ prasravantīnāṃ nāstyadhiṣṭhānamanyatra mahāsamudrāt,",
    "K06bsu030_u:3643": " evameva suvikrāntavikrāmin sarvadharmāṇāṃ nāsti sthitiḥ,",
    "K06bsu030_u:3644": " yāvadanabhisaṃskāraṃ na kṣapayanti /",
    "K06bsu030_u:3645": " anabhisaṃskāra iti suvikrāntavikrāmin na tatra sthānaṃ nāsthānaṃ nādhiṣṭhānam,",
    "K06bsu030_u:3646": " sarvatraiṣā gaṇanā nāsti /",
    "K06bsu030_u:3647": " sthānamiti vā adhiṣṭhānamiti vā asthānamiti vā abhisaṃskāra iti suvikrāntavikrāmin gaṇanaiṣā nirdiṣṭā /",
    "K06bsu030_u:3648": " yathāsattvapravṛttisaṃdarśanametatkṛtamasthānaṃ vā sthānaṃ vā pratiṣṭhānaṃ vā /",
    "K06bsu030_u:3649": " nānabhisaṃskāre kācidbhūya iyaṃ gaṇanā /",
    "K06bsu030_u:3650": " tenocyate apratiṣṭhitāḥ sarvadharmā iti /",
    "K06bsu030_u:3651": " ayaṃ suvikrāntavikrāmin bodhisattvasya sarvadharmāpratiṣṭhānayogaḥ (Vaidya 68)",
    "K06bsu030_u:3652": " prajñāpāramitāyāṃ carataḥ /",
    "K06bsu030_u:3653": " evaṃ caran suvikrāntavikrāmin bodhisattvaḥ kṣipraṃ sarvajñadharmān paripūrayati,",
    "K06bsu030_u:3654": " āsannaśca bhavatyanuttarāyāṃ samyaksaṃbodhau,",
    "K06bsu030_u:3655": " kṣipraṃ ca bodhimaṇḍamupasaṃkrāmati,",
    "K06bsu030_u:3656": " kṣipraṃ ca sarvajñajñānaṃ pratilabhate,",
    "K06bsu030_u:3657": " kṣipraṃ ca atītānāgatapratyutpannajñānaparipūrimadhigacchati,",
    "K06bsu030_u:3658": " kṣipraṃ ca sarvasattvacittacaritavispanditānāṃ pāraṃ gacchati //",
    "K06bsu030_u:3659": " tasmāttarhi suvikrāntavikrāmin bodhisattvena mahāsattvena arthaṃ kartukāmena,",
    "K06bsu030_u:3660": " sarvasattvānāṃ dānaṃ dātukāmena,",
    "K06bsu030_u:3661": " sarvasattvān dharmadānena saṃtarpayitukāmena,",
    "K06bsu030_u:3662": " sarvasattvānāmavidyāṇḍakośaṃ bhettukāmena,",
    "K06bsu030_u:3663": " sarvasattvānāṃ mahājñānaṃ buddhajñānamupasaṃhartukāmena,",
    "K06bsu030_u:3664": " sarvasattvānāmanukampakena bhavitukāmena,",
    "K06bsu030_u:3665": " sarvasatvānāṃ hitaiṣiṇā bhavitukāmena,",
    "K06bsu030_u:3666": " sarvasattvānāṃ dharmasubhikṣaṃ kartukāmena,",
    "K06bsu030_u:3667": " sarvasattvānāṃ bhogasubhikṣaṃ kartukāmena,",
    "K06bsu030_u:3668": " sarvasattvāṃ śīlabhikṣaṃ kartukāmena,",
    "K06bsu030_u:3669": " sarvasattvānāṃ kṣāntisauratyasubhikṣaṃ kartukāmena,",
    "K06bsu030_u:3670": " sarvasattvāṃ vīryasubhikṣaṃ kartukāmena,",
    "K06bsu030_u:3671": " sarvasattvānāṃ dhyānabhikṣaṃ kartukāmena,",
    "K06bsu030_u:3672": " sarvasattvānāṃ prajñāsubhikṣaṃ kartukāmena,",
    "K06bsu030_u:3673": " sarvasattvānāṃ vimukṣisubhikṣaṃ kartukāmena,",
    "K06bsu030_u:3674": " sarvasattvānāṃ svargopapattisubhikṣaṃ kartukāmena,",
    "K06bsu030_u:3675": " sarvasattvānāṃ vidyāvimuktisubhikṣaṃ kartukāmena,",
    "K06bsu030_u:3676": " sarvasattvānāṃ vumuktijñānadarśanasubhikṣaṃ kartukāmena,",
    "K06bsu030_u:3677": " sarvasattvānāṃ nīvaraṇasubhikṣaṃ kartukāmena,",
    "K06bsu030_u:3678": " sarvasattvānāṃ buddhadharmasubhikṣaṃ kartukāmena,",
    "K06bsu030_u:3679": " sarvasattvānāṃ sarvaguṇasaṃpatsubhikṣaṃ kartukāmena,",
    "K06bsu030_u:3680": " dharmacakraṃ pravartayitukāmena apravartitapūrvaṃ śramaṇena vā brāhmaṇena vā devena vā māreṇa vā brahmaṇā vā anyena vā punaḥ kenacillokena sahadharmeṇa,",
    "K06bsu030_u:3681": " dharmasāṃkathyaṃ kartukāmena,",
    "K06bsu030_u:3682": " buddhabhūmau vyākartukāmena,",
    "K06bsu030_u:3683": " śrāvakabhūmau vyākartukāmena,",
    "K06bsu030_u:3684": " pratyekabuddhabhūmau vyākartukāmena,",
    "K06bsu030_u:3685": " sarvasattvānāṃ pūrvapraṇidhānakuśalamūlāni saṃcodayitukāmena asyāṃ prajñāpāramitāyāṃ śikṣitavyaṃ ghaṭitavyaṃ vyāyacchitavyaṃ prajñāpāramitābhāvanāyogamanuyuktena bhavitavyam /",
    "K06bsu030_u:3686": " nāhaṃ suvikrāntavikrāmin bodhisattvasya kaṃciddharmamevaṃ kṣipraṃ paripūrikaraṃ samanupaśyāmi",
    "K06bsu030_u:3687": " sarvadharmāṇāṃ yatheha prajñāpāramitāyāṃ yathānirdiṣṭāyāmabhiyogaḥ pratipattiḥ asya",
    "K06bsu030_u:3688": " vihārasyānutsargaḥ yaduta prajñāpāramitāvihārāya //",
    "K06bsu030_u:3689": " ye kecitsuvikrāntavikrāmin bodhisattvā asyāṃ prajñāpāramitāyāṃ caranti,",
    "K06bsu030_u:3690": " niṣṭhā tatra gantavyā - āsannā ime bodhisattvā anuttarāyāṃ samyaksaṃbodhiviti /",
    "K06bsu030_u:3691": " yeṣāṃ keṣāṃcit suvikrāntavikrāmin iyaṃ prajñāpāramitā śrotrāvabhāsamapyāgamiṣyati,",
    "K06bsu030_u:3692": " śrutvā cādhimokṣyanti abhinandiṣyanti,",
    "K06bsu030_u:3693": " bhūtasaṃjñāṃ cotpādayiṣyanti,",
    "K06bsu030_u:3694": " teṣāmapyahaṃ kuśalamūlamanuttarāyāḥ samyaksaṃbodherāhārakaṃ vadāmi - niṣṭhā ca tatra gantavyā - mahāprajñāsaṃbhāropacitā hyete kulaputrā vā kuladuhitaro vā,",
    "K06bsu030_u:3695": " anyāni ca kuśalamūlāni parigṛhṇantīti /",
    "K06bsu030_u:3696": " yeṣāṃ ca suvikrāntavikrāmin bodhisattvānāmayaṃ prajñāpāramitopāyakauśalyaparivartanirdeśo hastaṃ gamiṣyati,",
    "K06bsu030_u:3697": " kiṃcāpi tatra kecinna vyākṛtā bhaviṣyanti saṃmukhaṃ buddhairbhagavadbhiḥ,",
    "K06bsu030_u:3698": " atha ca punarveditavyametat - āsannā hyete vyākaraṇasya,",
    "K06bsu030_u:3699": " nacireṇaite saṃmukhaṃ vyākaraṇaṃ pratilapsyanta iti //",
    "K06bsu030_u:3700": " (Vaidya 69)",
    "K06bsu030_u:3701": " tadyathāpi nāma suvikrāntavikrāmin ye sattvā daśakuśalān karmapathān samādāya vartante,",
    "K06bsu030_u:3702": " niṣṭhā tatra gantavyā - āsannā hyete sattvā uttarakuruṣūpapatteḥ /",
    "K06bsu030_u:3703": " evameva suvikrāntavikrāmin yasya kasyacidbodhisattvasya iyaṃ prajñāpāramitā hasyaṃ gamiṣyati,",
    "K06bsu030_u:3704": " veditavyametat - āsanno 'yamanuttarāyāḥ samyaksaṃbodheriti //",
    "K06bsu030_u:3705": " tadyathāpi nāma suvikrāntavikrāmin ye sattvā dānaṃ prayacchanti muktatyāgāśca bhavanti,",
    "K06bsu030_u:3706": " sattvāṃśca dānena priyavadyatayā arthacaryayā samānārthatayā ca saṃgṛhṇanti,",
    "K06bsu030_u:3707": " śīlaṃ ca rakṣanti,",
    "K06bsu030_u:3708": " nihatamānāśca bhavati,",
    "K06bsu030_u:3709": " niṣṭhā tatra gantavyā - kṣipramime sattvā mahābhogā bhavantyuccakulīnāśca //",
    "K06bsu030_u:3710": " tadyathāpi nāma suvikrāntavikrāmin ye sattvā dānaśīlāśca bhavanti śīlasaṃpannāśca bhavanti,",
    "K06bsu030_u:3711": " kṣāntisaṃpannāśca bhavanti,",
    "K06bsu030_u:3712": " vīryadhyānapratiṣṭhitāḥ prajñayā samanvāgatāśca bhavanti,",
    "K06bsu030_u:3713": " maitrī ca sattvānāmantike utpādayanti,",
    "K06bsu030_u:3714": " sattvāṃśca śīle samādāpayanti,",
    "K06bsu030_u:3715": " adhipatisaṃvartanīyaṃ ca karmopacinvanti,",
    "K06bsu030_u:3716": " veditavyametat - acirādete cakravartirājyaṃ kārayiṣyanti iti /",
    "K06bsu030_u:3717": " evameva suvikrāntavikrāmin yasya kasyacidbodhisattvasya iyaṃ prajñāpāramitā hastagatā bhaviṣyati,",
    "K06bsu030_u:3718": " veditavyametat - kṣipramayaṃ bodhimaṇḍamupasaṃkramiṣyatīiti //",
    "K06bsu030_u:3719": " tadyathāpi nāma suvikrāntavikrāmin yasya rājñaḥ kṣatriyasya pūrṇāyāṃ pūrṇamāsyāṃ pañcadaśyāṃ purato 'rthakaraṇe saṃniṣaṇṇasya cakraratnaṃ prādurbhavati,",
    "K06bsu030_u:3720": " tatraivaṃ veditavyam - cakravartī cāyaṃ bhaviṣyati,",
    "K06bsu030_u:3721": " kṣipraṃ cāsya sapta ratnāni prādurbhaviṣyantīti /",
    "K06bsu030_u:3722": " evameva suvikrāntavikrāmin yasya bodhisattvasya ayaṃ prajñāpāramitāparivarto hastaṃ gamiṣyati,",
    "K06bsu030_u:3723": " veditavyamidam - kṣipramayaṃ sarvajñatārambaṇaiḥ samanvaṅgībhaviṣyati iti //",
    "K06bsu030_u:3724": " tadyathāpi nāma suvikrāntavikrāmin ye sattvā utkṛṣṭakuśalamūlasamanvāgatāśca bhaviṣyanti śobhanasamācārāśca bhaviṣyanti,",
    "K06bsu030_u:3725": " udārādhimuktikāśca bhaviṣyanti,",
    "K06bsu030_u:3726": " pratikūlasaṃjñā caiṣāṃ mānuṣyake ātmabhāve saṃtiṣṭhate,",
    "K06bsu030_u:3727": " śīlasaṃpannāśca bhavanti,",
    "K06bsu030_u:3728": " mahājanasya ca kṛtyakāriṇo bhavanti,",
    "K06bsu030_u:3729": " devopapattiṃ cākāṅkṣanti,",
    "K06bsu030_u:3730": " veditavyametat - kṣipramete cāturmahārājikānāṃ devānāṃ sahavratāyopapatsyante,",
    "K06bsu030_u:3731": " tatra cādhipatyaṃ kārayiṣyanti /",
    "K06bsu030_u:3732": " ye kecitsuvikrāntavikrāmin pariśuddhataraiḥ kuśalamūlaiḥ samanvāgatā utkṛṣṭakuśalamūlāśca pūrvaṃ ca dāna dadati paścātsvayaṃ bhuñjate,",
    "K06bsu030_u:3733": " prāk cānyeṣāṃ sattvānāṃ kṛtyāni kurvanti paścādātmanaḥ,",
    "K06bsu030_u:3734": " na cādharmarāgaraktā bhavanti,",
    "K06bsu030_u:3735": " na viṣamarāgaraktā bhavanti,",
    "K06bsu030_u:3736": " devaiśvaryādhipatyaṃ cākāṅkṣanti,",
    "K06bsu030_u:3737": " veditavyametat - acirādete aprakampyaṃ devānāṃ trāyastriṃśatāmaiśvaryādhipatyaṃ kariṣyanti,",
    "K06bsu030_u:3738": " śakrāśca bhaviṣyanti devānāmindrā iti /",
    "K06bsu030_u:3739": " evameva suvikrāntavikrāmin yasya kasyacidbodhisattvasya iyaṃ prajñāpāramitā upanaṃsyate,",
    "K06bsu030_u:3740": " niṣṭhā tatra gantavyā - kṣipramayaṃ sarvadharmaiśvaryādhipativaśavartitāmanuprāpsyatīti //",
    "K06bsu030_u:3741": " tadyathāpi nāma suvikrāntavikrāmin ye sattvāścaturṇāṃ brahmavihārāṇāṃ lābhino bhavanti,",
    "K06bsu030_u:3742": " veditavyametat - kṣipramete brahmaloke upapatsyanta iti /",
    "K06bsu030_u:3743": " evameva suvikrāntavikrāmin yasya (Vaidya 70)",
    "K06bsu030_u:3744": " kasyacid bodhisattvasya ayaṃ prajñāpāramitānirdeśa upanaṃsyate,",
    "K06bsu030_u:3745": " veditavyamidam - kṣipramayaṃ dharmacakraṃ pravartayiṣyatīti //",
    "K06bsu030_u:3746": " tadyathāpi nāma suvikrāntavikrāmin vārṣikeṣu māseṣu pratyupasthiteṣu iyaṃ mahāpṛthivī meghān pratītya snigdhā bhavati,",
    "K06bsu030_u:3747": " anupūrveṇa ca pravarṣati,",
    "K06bsu030_u:3748": " devenābhiṣyandamānā uparyupari udakaṃ pravarṣanti,",
    "K06bsu030_u:3749": " yenotsāhaṃ bahavo 'nugacchanti /",
    "K06bsu030_u:3750": " ye cāsyā mahāpṛthivyāstalaṃ saṃtarpayanti /",
    "K06bsu030_u:3751": " evamiyaṃ mahāpṛthivī abhyantarā ca abhiṣyanditā snigdhā ca bhavati,",
    "K06bsu030_u:3752": " upariṣṭācca udakamuhyate,",
    "K06bsu030_u:3753": " yathā nimnāni ca sthalāni saṃtarpayati,",
    "K06bsu030_u:3754": " evamiyaṃ mahāpṛthivī upariṣṭānmeghairabhiṣyanditā satī tṛṇagulmauṣadhivanaspatīnābhiṣyandayati /",
    "K06bsu030_u:3755": " te 'bhiṣyanditāḥ santo bahūn śākhāpatrapalāśān muñcanti bahupuṣpaphalāśca bhavanti,",
    "K06bsu030_u:3756": " tadā ceyaṃ mahāpṛthivī manojñagandhamutsṛjati /",
    "K06bsu030_u:3757": " evamiyaṃ mahāpṛthivī puṣpaphalotsasarastaḍāgaistasmin samaye upaśobhitā bhavati /",
    "K06bsu030_u:3758": " tataśca tuṣṭā bhavanti manuṣyāśca amanuṣyāśca tāni puṣpaphalāni paribhuñjamānāstaṃ ca gandhaṃ jighrantaḥ /",
    "K06bsu030_u:3759": " evameva suvikrāntavikrāmin yadā bodhisattvasya iyaṃ prajñāpāramitā abhimukhī bhavati,",
    "K06bsu030_u:3760": " asyāṃ ca prajñāpāramitāyāṃ yogamāpadyate,",
    "K06bsu030_u:3761": " veditavyametat suvikrāntavikrāmin acireṇāyaṃ bodhisattvo 'bhiṣyanditaḥ sarvajñajñānena,",
    "K06bsu030_u:3762": " sarvajñajñānaṃ vivariṣyati,",
    "K06bsu030_u:3763": " sarvajñajñānaṃ prakāśayiṣyati,",
    "K06bsu030_u:3764": " tena ca sattvānārdrīkariṣyatyanuttaradharmaratnaprakāśanatāyai //",
    "K06bsu030_u:3765": " tadyathāpi nāma suvikrāntavikrāmin ye 'navataptasya nāgarājasya bhavane sattvā upapannāḥ,",
    "K06bsu030_u:3766": " te catvāro mahānadīrutsṛjati yā mahāsamudraṃ saṃtarpayanti /",
    "K06bsu030_u:3767": " evameva suvikrāntavikrāmin yeṣāṃ bodhisattvānāmiyaṃ prajñāpāramitā hastamupanaṃsyati,",
    "K06bsu030_u:3768": " asyāṃ na śikṣiṣyante,",
    "K06bsu030_u:3769": " sarve te mahādharmadhārāḥ pravarṣanti,",
    "K06bsu030_u:3770": " yābhiḥ sarvasattvān dharmadānena saṃtarpayiṣyanti //",
    "K06bsu030_u:3771": " tadyathāpi nāma suvikrāntavikrāmin ye kecitsattvāḥ sumeroḥ parvatarājasyāntikamupasaṃkrāmanti,",
    "K06bsu030_u:3772": " sarve te ekavarṇā bhavanti yaduta suvarṇavarṇā bhavanti /",
    "K06bsu030_u:3773": " evameva suvikrāntavikrāmin yeṣāṃ bodhisattvānāmayaṃ prajñāpāramitānirdeśo hastagato bhaviṣyati,",
    "K06bsu030_u:3774": " sarve te ekāṃ gatiṃ gamiṣyanti yaduta tathāgatagatiṃ sarvajñatāgatim //",
    "K06bsu030_u:3775": " tadyathāpi nāma suvikrāntavikrāmin sāgaro mahāsamudraḥ sarvodakasaṃdhārayitā,",
    "K06bsu030_u:3776": " nityaṃ tatra sarvamudakaṃ samavasarati,",
    "K06bsu030_u:3777": " evameva suvikrāntavikrāmin yasya kasyacidbodhisattvasya ayaṃ prajñāpāramitānirdeśo hastagato bhaviṣyati,",
    "K06bsu030_u:3778": " niṣṭhā tatra gantavyā - kṣipramayaṃ sarvadharmasāgaratāṃ sarvadharmabhājanatāṃ sarvadharmasamavasaraṇatāmanuprāpsyati,",
    "K06bsu030_u:3779": " kṣipraṃ ca dharmasaṃketena akṣobhyo bhaviṣyatīti //",
    "K06bsu030_u:3780": " tadyathāpi nāma suvikrāntavikrāmin sūryamaṇḍalamabhyudgacchat sarvā diśaḥ prabhādhyāmīkaroti,",
    "K06bsu030_u:3781": " evameva suvikrāntavikrāmin bodhisattvo 'syāṃ prajñāpāramitāyāṃ caran sarvasattvānāṃ dharmāvabhāsakṛtyena pratyutpasthito bhavati,",
    "K06bsu030_u:3782": " ihābhyudgacchan suvikrāntavikrāmin bodhisattvaḥ (Vaidya 71)",
    "K06bsu030_u:3783": " sarvasattvānāṃ kuśalamūlāvabhāsena pratyupasthito bhavati,",
    "K06bsu030_u:3784": " sarvasattvānāṃ ca dakṣiṇīyatāṃ gacchati,",
    "K06bsu030_u:3785": " sarvasattvānāṃ ca puṇyakṣetraviśuddhiṃ gacchati,",
    "K06bsu030_u:3786": " sarvasattvānāṃ cābhigamanīyo bhavati,",
    "K06bsu030_u:3787": " sarvasattvānāṃ ca pūjyo bhavati praśaṃsanīyaḥ //",
    "K06bsu030_u:3788": " asyāṃ suvikrāntavikrāmin prajñāpāramitāyāṃ śikṣamāṇo bodhisattvo 'gratāyāṃ śikṣate,",
    "K06bsu030_u:3789": " sarvasattvānāṃ ca nirvāṇapathaśodhanāya śikṣate /",
    "K06bsu030_u:3790": " tatkasmāddhetoḥ?",
    "K06bsu030_u:3791": " eṣā hi suvikrāntavikrāmin agrā śikṣā jyeṣṭhā varā pravarā anuttarā niruttarā yeyaṃ prajñāpāramitāśikṣā /",
    "K06bsu030_u:3792": " asyāṃ śikṣamāṇaḥ suvikrāntavikrāmin bodhisattvaḥ sarvaśikṣāpāramitāṃ prāpnoti,",
    "K06bsu030_u:3793": " sarvaśikṣāśca samādāya abhyudgacchati,",
    "K06bsu030_u:3794": " sarvaśikṣāṇāṃ ca deśayitā bhavati,",
    "K06bsu030_u:3795": " sarvaśikṣāṇāṃ ca abhivāhayitā bhavati,",
    "K06bsu030_u:3796": " asyāṃ hi suvikrāntavikrāmin śikṣāyāmatītānāgatapratyutpannā buddhā bhagavanto bodhisattvacaryāyāṃ carantaḥ śikṣitāḥ śikṣiṣyante śikṣante ca",
    "K06bsu030_u:3797": " asyāṃ ca śikṣāyāṃ supratiṣṭhitā buddhā bhagavantaḥ sarvasattvebhyo 'nuttarāṃ śikṣāpariśuddhiṃ saṃprakāśitavantaḥ,",
    "K06bsu030_u:3798": " saṃprakāśayanti ca /",
    "K06bsu030_u:3799": " tatkasmāddhetoḥ?",
    "K06bsu030_u:3800": " sarvalokābhyudgataśikṣā hyeṣā suvikrāntavikrāmin yaduta prajñāpāramitāśikṣā /",
    "K06bsu030_u:3801": " sarvalokaviśiṣṭā śikṣā sarvalokasvayaṃbhūśikṣā yaduta prajñāpāramitāśikṣā /",
    "K06bsu030_u:3802": " prajñāpāramitāyāṃ śikṣamāṇaḥ suvikrāntavikrāmin bodhisattvo na kasmiṃściddharme śikṣito bhavati laukike vā lokottare vā,",
    "K06bsu030_u:3803": " saṃskṛte vā asaṃkṛte vā,",
    "K06bsu030_u:3804": " sāsrave vā anāsrave vā,",
    "K06bsu030_u:3805": " sāvadye vā anavadye vā /",
    "K06bsu030_u:3806": " na kvacitsaṅgaṃ janayati,",
    "K06bsu030_u:3807": " sarvadharmāsaṅgavihārī bhavati /",
    "K06bsu030_u:3808": " tatkasmāddhetoḥ?",
    "K06bsu030_u:3809": " sarvadharmā hi suvikrāntavikrāmin asaktā abaddhā amuktāḥ /",
    "K06bsu030_u:3810": " nāpi kasyaciddharmasya saṅgena pratyupasthitā na bandhanena /",
    "K06bsu030_u:3811": " rūpaṃ hi suvikrāntavikrāmin asaktamabaddhamamuktam /",
    "K06bsu030_u:3812": " vedanāsaṃjñāsaṃskāravijñānamasaktamabaddhamamuktam /",
    "K06bsu030_u:3813": " nāmarūpamasaktamabaddhamamuktam /",
    "K06bsu030_u:3814": " viparyāsadṛṣṭigatanīvaraṇānyasaktāni abaddhāni amuktāni /",
    "K06bsu030_u:3815": " rāgadveṣamohā asaktā abaddhā amuktāḥ /",
    "K06bsu030_u:3816": " ṣaḍādhyātmikānyāyatanāni asaktāni abaddhāni amuktāni /",
    "K06bsu030_u:3817": " ṣaḍbāhyāyatanāni asaktāni abaddhāni amuktāni /",
    "K06bsu030_u:3818": " kāmarūpārūpyadhātavo 'saktā abaddhā amuktāḥ /",
    "K06bsu030_u:3819": " ātmadhātuḥ sattvadhātuśca asakto 'baddho 'muktaḥ /",
    "K06bsu030_u:3820": " pratītyasamutpādo 'sakto 'baddho 'muktaḥ /",
    "K06bsu030_u:3821": " saṃkleśavyavadānamasaktamabaddhamamuktam /",
    "K06bsu030_u:3822": " evaṃ tyāgamātsaryaśīladauḥśīlyakṣāntivyāpādavīryakausīdyadhyānavikṣepaprajñādauṣprajñyāni asaktāni abaddhāni amuktāni /",
    "K06bsu030_u:3823": " duḥkhasamudayanirodhamārgā asaktā abaddhā amuktāḥ /",
    "K06bsu030_u:3824": " smṛtyupasthānasamyakprahāṇarddhipādāpramāṇāviparyāsā amuktāḥ /",
    "K06bsu030_u:3825": " indriyabalabodhyaṅgasamādhisamāpattayo 'saktā abaddhā amuktāḥ /",
    "K06bsu030_u:3826": " pṛthivyaptejovāyvākāśavijñānadhātavo 'saktā abaddhā amuktāḥ /",
    "K06bsu030_u:3827": " anutpādakṣayābhisaṃskārajñānāni asaktāni abaddhāni amuktāni /",
    "K06bsu030_u:3828": " avidyāvimukti asakte abaddhe amukte /",
    "K06bsu030_u:3829": " abhijñāsaṅgatā asaktā abaddhā amuktā /",
    "K06bsu030_u:3830": " vidyāvimuktijñānadarśanamasaktamabuddhamamuktam /",
    "K06bsu030_u:3831": " pṛthagjanaśrāvakapratyekabuddhadharmā asaktā abaddhā amuktāḥ /",
    "K06bsu030_u:3832": " nirvāṇamasaktamabaddhamamuktam /",
    "K06bsu030_u:3833": " buddhajñānabalavaiśāradyāni asaktāni abaddhāni amuktāni /",
    "K06bsu030_u:3834": " atītānāgatapratyutpannāsaṅgajñānadarśanamasaktamabaddhamamuktam /",
    "K06bsu030_u:3835": " tatkasmāddhetoḥ?",
    "K06bsu030_u:3836": " sarvadharmāṇāṃ hi suvikrāntavikrāmin bandhanaṃ nopalabhyate /",
    "K06bsu030_u:3837": " asaṅgā abaddhā hi suvikrāntavikrāmin (Vaidya 72)",
    "K06bsu030_u:3838": " sarvadharmāḥ,",
    "K06bsu030_u:3839": " tena teṣāṃ vimuktirnopalabhyate /",
    "K06bsu030_u:3840": " asaktā iti suvikrāntavikrāmin na teṣāṃ kaścinmocayitā,",
    "K06bsu030_u:3841": " api tu yadevaṃ sarvadharmāṇāṃ darśanam,",
    "K06bsu030_u:3842": " idamucyate asaṅgajñānadarśanamiti /",
    "K06bsu030_u:3843": " asaṅga iti suvikrāntavikrāmin saṅgānupalabdhiḥ /",
    "K06bsu030_u:3844": " asaṅgo 'saṅgatayā,",
    "K06bsu030_u:3845": " asaṅgo 'saṅgabhūtatayā asaṅga ityucyate /",
    "K06bsu030_u:3846": " nātra kaścidupalabhyate,",
    "K06bsu030_u:3847": " yaḥ saṃyujyeta vā badhyeta vā /",
    "K06bsu030_u:3848": " yataśca nopalabhyate yaḥ saṃyujyate vā badhyeta vā,",
    "K06bsu030_u:3849": " tena asaṅga ityucyate /",
    "K06bsu030_u:3850": " abaddha iti suvikrāntavikrāmin bandhānanupalabdhitaḥ,",
    "K06bsu030_u:3851": " bandhanābhūtatayā abaddha ityucyate /",
    "K06bsu030_u:3852": " na hi tatra kiṃcidbandhanaṃ vidyate,",
    "K06bsu030_u:3853": " nāpi tatra kaścidupalabhyate yo baddhaḥ /",
    "K06bsu030_u:3854": " yataśca nopalabhyate yo baddhaḥ,",
    "K06bsu030_u:3855": " tena abaddha ityucyate /",
    "K06bsu030_u:3856": " yaśca asakto 'baddhaḥ,",
    "K06bsu030_u:3857": " kutastasya muktiḥ?",
    "K06bsu030_u:3858": " yaśca na sajjate na badhyate,",
    "K06bsu030_u:3859": " mukto 'sau visaṃyuktaḥ śītībhūto vipramuktaḥ /",
    "K06bsu030_u:3860": " tatra na kācidbhūyo bandhanā /",
    "K06bsu030_u:3861": " tenocyate vimukta iti /",
    "K06bsu030_u:3862": " mokṣo 'sya bhūyo na saṃvidyate /",
    "K06bsu030_u:3863": " ayaṃ suvikrāntavikrāmin bodhisattvasya sarvadharmāsaktābaddhāmuktajñānadarśanapraveśaḥ prajñāpāramitāyāṃ carataḥ /",
    "K06bsu030_u:3864": " evaṃ caran suvikrāntavikrāmin bodhisattva āsanno bhavatyanuttarāyāḥ samyaksaṃbodheḥ /",
    "K06bsu030_u:3865": " kṣipraṃ ca sa sarvajñajñānaṃ pratilabhate /",
    "K06bsu030_u:3866": " imāmahaṃ suvikrāntavikrāmin mudrāṃ sthāpayāmi bodhisattvānāṃ saṃśayacchedāya prajñāpāramitāmabhiyuktānāṃ prajñāpāramitāyāṃ caratām /",
    "K06bsu030_u:3867": " svayamimaṃ suvikrāntavikrāmin mudrānirdeśamadhiṣṭhāsyāmi,",
    "K06bsu030_u:3868": " na pratibalā mama śrāvakā imāṃ prajñāpāramitāmudrāṃ paścime kāle paścime samaye paścimāyāṃ pañcaśatyāṃ dhārayitum //",
    "K06bsu030_u:3869": " atha khalu bhagavān bhadrapālasusārthavāhapūrvaṃgamāni pañcamātrāṇi bodhisattvaśatānyāmantrayate",
    "K06bsu030_u:3870": " sma suvikrāntavikrāmiṇaṃ ca bodhisattvam - śakyatha yūyaṃ kulaputrāstathāgate parinirvṛte",
    "K06bsu030_u:3871": " paścime kāle paścime samaye paścimikāyāṃ pañcaśatyāṃ saddharmāntardhānakālasamaye",
    "K06bsu030_u:3872": " saddharmavipralope vartamāne saṃkṣīṇakāle imaṃ tathāgatasya anekakalpakoṭīniyutaśatasahasrasamudānītaṃ",
    "K06bsu030_u:3873": " dharmaratnakoṣaṃ prajñāpāramitāpūrvaṃgamaṃ prajñāpāramitāprabhavaṃ prajñāpāramitāpratiṣṭhānaṃ dhārayitum,",
    "K06bsu030_u:3874": " parebhyaśca vistareṇa saṃprakāśayitum?",
    "K06bsu030_u:3875": " evamukte bodhisattvā bhagavantametadavocat - śakyāmo vayaṃ bhagavan imaṃ tathāgatasya anekakalpakoṭīniyutaśatasahasrasamudānītamanuttaraṃ",
    "K06bsu030_u:3876": " dharmaratnakoṣaṃ prajñāpāramitāpūrvaṃgamaṃ prajñāpāramitāprabhavaṃ prajñāpāramitāpratiṣṭhānaṃ dhārayitum,",
    "K06bsu030_u:3877": " parebhyaśca vistareṇa saṃprakāśayitum /",
    "K06bsu030_u:3878": " kiṃcāpi bhagavan sa kālo mahābhayo mahākāntāro mahāghoraśca bhaviṣyati,",
    "K06bsu030_u:3879": " yadbhūyasā ca tasmin samaye sattvāḥ saddharmavyavanasaṃvartanīyena karmaṇā samanvāgatā bhaviṣyanti,",
    "K06bsu030_u:3880": " viṣamalobhalubdhā viṣamarāgaraktā adharmarāgaraktā īrṣyālobhaparītacetasaḥ krodhanāścaṇḍāḥ",
    "K06bsu030_u:3881": " paruṣāḥ durvacasaḥ śaṭhāḥ kuhakā māyāvino 'dharmacāriṇaḥ kalahabhaṇḍanavivādavigrahabahulā",
    "K06bsu030_u:3882": " asaṃvarasthitāḥ lubdhā lobhābhibhūtāḥ kusīdāḥ hīnavīryā muṣitasmṛtayo 'saṃprajñāstuṇḍāḥ",
    "K06bsu030_u:3883": " mukharāḥ pragalbhā antarhṛdayapraticchannapāpakarmāṇaḥ utsadarāgadveṣamohā avidyāṇḍakoṣatamomohāndhakārābhibhūtā",
    "K06bsu030_u:3884": " mārapakṣānukūlacāriṇaḥ pratyarthikāśca bhaviṣyanti,",
    "K06bsu030_u:3885": " asya gambhīrasya dharmavinayasya dharmaratnakoṣasya apratyudgatamanaḥśīlāśca bhaviṣyanti,",
    "K06bsu030_u:3886": " atha ca punarutsahāmahe vayaṃ bhagavan imaṃ tathāgatasya anekakalpakoṭīniyutaśatasahasrakuśalamūlasamudānītamanuttaraṃ dharmaratnakoṣaṃ dhārayituṃ",
    "K06bsu030_u:3887": " ye ca tasminnantakāle parīttaparīttā api (Vaidya 73)",
    "K06bsu030_u:3888": " sattvā bhaviṣyanti ebhirdharmairarthikāḥ,",
    "K06bsu030_u:3889": " eṣu dharmeṣu śikṣitukāmā,",
    "K06bsu030_u:3890": " aśaṭhā ṛjavo 'māyāvinaḥ,",
    "K06bsu030_u:3891": " ye jīvitamapi parityajeyuḥ,",
    "K06bsu030_u:3892": " na punareṣāṃ dharmāṇāṃ pratyarthikā bhaveyuḥ,",
    "K06bsu030_u:3893": " nāpīmān dharmān pratikṣipeyuḥ,",
    "K06bsu030_u:3894": " nopyebhyo dharmebhyaḥ parāṅmukhā bhaveyuḥ,",
    "K06bsu030_u:3895": " teṣāmarthaṃ kariṣyāmaḥ,",
    "K06bsu030_u:3896": " utsāhaṃ ca dāsyāmaḥ,",
    "K06bsu030_u:3897": " eṣvevaṃrūpeṣu dharmeṣu saṃdarśayiṣyāmaḥ,",
    "K06bsu030_u:3898": " samuttejayiṣyāmaḥ saṃpraharṣayiṣyāmaḥ //",
    "K06bsu030_u:3899": " atha khalu bhagavāṃstasyāṃ velāyāmidaṃ dharmādhiṣṭhānaṃ prajñāpāramitānirdeśamadhitiṣṭhiti sma,",
    "K06bsu030_u:3900": " mārasya ca pāpīyaso 'smin dharmaparyāye mārapāśānāṃ chedāya adhiṣṭhānamakarot /",
    "K06bsu030_u:3901": " atha khalu bhagavān smitaṃ prāviṣkaroti sma,",
    "K06bsu030_u:3902": " yathāyaṃ trisāhasramahāsrāhasro lokadhāturmahatāvabhāsena sphuṭo 'bhūt /",
    "K06bsu030_u:3903": " devā api manuṣyān paśyanti sma,",
    "K06bsu030_u:3904": " manuṣyā api devān /",
    "K06bsu030_u:3905": " ye tatra saṃnipatitā devanāgayakṣagandharvāsuragaruḍakinnaramahoragāḥ,",
    "K06bsu030_u:3906": " te sarve divyaiḥ puṣpairbhagavantamabhyavakiranti sma,",
    "K06bsu030_u:3907": " divyāni ca cīvarāṇi kṣipanti sma,",
    "K06bsu030_u:3908": " mahāntaṃ ca nirnādanirghoṣamakārṣuḥ - mahādhiṣṭhānaṃ batedaṃ tathāgatenādhiṣṭhitaṃ yatrāgatirmārāṇāṃ pāpīyasām /",
    "K06bsu030_u:3909": " sarvamārapāśa hi cchinnā anena dharmādhiṣṭhānena ca /",
    "K06bsu030_u:3910": " teṣāṃ kulaputrāṇāṃ kuladuhitṛṇāṃ ca bhūyo mārebhyaḥ pāpīyobhyo 'bhayaṃ pratikāṅkṣitavyam /",
    "K06bsu030_u:3911": " ye imaṃ dharmaparyāyaṃ dhārayiṣyanti vācayiṣyanti parebhyaśca vistareṇa saṃprakāśayiṣyanti,",
    "K06bsu030_u:3912": " uttīrṇāste bodhisattvā bhaviṣyanti /",
    "K06bsu030_u:3913": " māraṃ ca te pāpīyāṃsaṃ sasainyaṃ parājayiṣyanti ye imaṃ dharmaparyāyaṃ dhārayiṣyanti,",
    "K06bsu030_u:3914": " parebhyaśca vistareṇa saṃprakāśayiṣyanti //",
    "K06bsu030_u:3915": " atha khalu bhagavān suvikrāntavikrāmiṇaṃ bodhisattvametadavocat - evametatsuvikrāntavikrāmin,",
    "K06bsu030_u:3916": " evametat,",
    "K06bsu030_u:3917": " yathaite devaputrā vāco bhāṣante /",
    "K06bsu030_u:3918": " baddhasīmā suvikrāntavikrāmin mārāṇāṃ pāpīyasāmasmin dharmaparyāye bhāṣyamāṇe tathāgatena /",
    "K06bsu030_u:3919": " ye 'tra khalu punaḥ suvikrāntavikrāmin kulaputrā vā kuladuhitaro vā imaṃ dharmaparyāyamudgrahīṣyanti dhārayiṣyanti vācayiṣyanti,",
    "K06bsu030_u:3920": " parebhyaśca vistareṇa saṃprakāśayiṣyanti,",
    "K06bsu030_u:3921": " agatistatra mārasya pāpīyaso bhaviṣyati,",
    "K06bsu030_u:3922": " anākramaṇīyāśca te kulaputrāḥ kuladuhitaraśca bhaviṣyanti māraiḥ pāpīyobhiḥ /",
    "K06bsu030_u:3923": " nihatamārapratyarthikāśca te bhaviṣyanti uttīrṇasaṃgrāmāśca,",
    "K06bsu030_u:3924": " ye imaṃ dharmaparyāyamudgrahīṣyanti dhārayiṣyanti vācayiṣyanti,",
    "K06bsu030_u:3925": " parebhyaśca vistareṇa saṃprakāśayiṣyanti /",
    "K06bsu030_u:3926": " na khalu punaḥ suvikrāntavikrāmin ayaṃ dharmaparyāyaḥ saṃkliṣṭānāṃ sattvānāṃ hastaṃ gamiṣyati,",
    "K06bsu030_u:3927": " nāpi mārapāśabaddhānāṃ /",
    "K06bsu030_u:3928": " ājāneyabhūmiriyaṃ suvikrāntavikrāmin,",
    "K06bsu030_u:3929": " neyamanājāneyānāmanājāneyabhūmiḥ /",
    "K06bsu030_u:3930": " tadyathāpi nāma suvikrāntavikrāmin ye te bhaviṣyanti hastyājāneyā vā aśvājāneyā vā,",
    "K06bsu030_u:3931": " na te koṭṭarājñāṃ paricaryāṃ kurvanti,",
    "K06bsu030_u:3932": " nāpi te krūrajanānāṃ darśanamupayānti /",
    "K06bsu030_u:3933": " cakravartināṃ suvikrāntavikrāmiṃstathārūpā hastyājāneyā aśvājāneyāśca darśanamupayānti,",
    "K06bsu030_u:3934": " teṣāṃ ca abhyudgacchanti paribhogāya upasthānaparicaryāyai,",
    "K06bsu030_u:3935": " cakravartināṃ hi rājñāṃ paribhogāya bhavanti /",
    "K06bsu030_u:3936": " evameva suvikrāntavikrāmin manuṣyājāneyānāṃ sattvānāmime evaṃrūpā dharmaparyāyāḥ paribhogāya hastaṃ gamiṣyanti /",
    "K06bsu030_u:3937": " tadyathāpi nāma suvikrāntavikrāmin (Vaidya 74)",
    "K06bsu030_u:3938": " upoṣadho nāgarājaḥ supratiṣṭhitaśca nāgarājaḥ airāvaṇo nāgarājaḥ /",
    "K06bsu030_u:3939": " na te manuṣyāṇāmupabhogāya saṃkrāmanti,",
    "K06bsu030_u:3940": " nāpi te manuṣyāṇāṃ darśanāyopasaṃkrāmanti,",
    "K06bsu030_u:3941": " nāpi te anyeṣāṃ devānāmupabhogāya paribhogāya saṃkrāmanti,",
    "K06bsu030_u:3942": " devājāneyānāṃ te nāgarājānaḥ paribhogāya saṃkrāmanti /",
    "K06bsu030_u:3943": " yathā yathā ca śakro devānāmindro 'bhikrāmati vyūhaṃ kṛtvā,",
    "K06bsu030_u:3944": " tathā tathā cāpi nāgarājānastādṛśameva vyūhaṃ kṛtvā upasaṃkrāmanti paribhogāya /",
    "K06bsu030_u:3945": " evameva suvikrāntavikrāmin ye te bhaviṣyanti manuṣyendrāḥ puruṣendrāḥ teṣāmime dharmaparyāyā upabhogaparibhogāya bhaviṣyanti,",
    "K06bsu030_u:3946": " yaduta vācanatayā deśanatayā saṃprakāśanatayā,",
    "K06bsu030_u:3947": " teṣāṃ ceme dharmaparyāyā mahāvyūhā mahāviṣkārā mahādharmālokā bhaviṣyanti,",
    "K06bsu030_u:3948": " mahatīṃ ca dharmaprītimeṣu dharmaparyāyeṣu te 'nubhaviṣyanti /",
    "K06bsu030_u:3949": " mahatā ca prītiprāmodyena samanvāgatā bhaviṣyanti,",
    "K06bsu030_u:3950": " asya dharmaparyāyasya ekaṃ nayaṃ ye dhārayiṣyanti,",
    "K06bsu030_u:3951": " kaḥ punarvādo ye sakalasamāptaṃ lekhayitvā dhārayiṣyanti pūjayiṣyanti vaistārikaṃ ca kariṣyanti,",
    "K06bsu030_u:3952": " te te manuṣyendrā manuṣyājāneyāḥ /",
    "K06bsu030_u:3953": " parigṛhītāste khalu punaḥ suvikrāntavikrāmin anena dharmaparyāyeṇa bhaviṣyanti /",
    "K06bsu030_u:3954": " agatirasminnanājāneyānām /",
    "K06bsu030_u:3955": " etadapyahaṃ suvikrāntavikrāmin sarvasaṃśayacchedāya vadāmi //",
    "K06bsu030_u:3956": " asmin khalu punardharmaparyāye bhagavatā bhāṣyamāṇe anekairaprameyairbodhisattvairanutpattikeṣu dharmeṣu kṣāntiḥ pratilabdhābhūt /",
    "K06bsu030_u:3957": " aprameyāsaṃkhyeyāśca sattvāa anuttarāyāṃ samyaksaṃbodhau cittānyutpādayanti /",
    "K06bsu030_u:3958": " niyatāśca te tathāgatena nirdiṣṭā abhūvan bodhāya //",
    "K06bsu030_u:3959": " idamavocadbhagavān /",
    "K06bsu030_u:3960": " āttamanāḥ suvikrāntavikrāmī bodhisattvo mahāsattvaḥ,",
    "K06bsu030_u:3961": " catasraḥ parṣadaḥ,",
    "K06bsu030_u:3962": " sadevamānuṣanāgayakṣagandharvāsuragaruḍakinnaramahoragaśca loko bhagavato bhāṣitamabhyanandan // iti //",
    "K06bsu030_u:3963": " ārya prajñāpāramitāyāmanuśaṃsāparivartaḥ saptamaḥ //",
    "K06bsu030_u:3964": " āryasuvikrāntavikrāmiparipṛcchā prajñāpāramitānirdeśaḥ //",
    "K06bsu030_u:3965": " sārdhadvisāhasrikā bhagavatī āryaprajñāpāramitā samāptā // * * * * *",
    "K06bsu030_u:3966": " yā sarvajñatayā nayatyupaśamaṃ śāntaiṣiṇaḥ śrāvakān",
    "K06bsu030_u:3967": " yā mārgajñatayā jagaddhitakṛtāṃ lokārthasaṃpādikā /",
    "K06bsu030_u:3968": " sarvākāramidaṃ vadanti munayo viśvaṃ yayā saṃgatās",
    "K06bsu030_u:3969": " tasyai śrāvakabodhisattvagaṇino buddhasya mātre namaḥ // 1 //",
    "K06bsu030_u:3970": " ye dharmā hetuprabhavā hetuṃ teṣāṃ tathāgato hyavadat /",
    "K06bsu030_u:3971": " teṣāṃ ca yo nirodho evaṃ vādī mahāśramaṇaḥ // 2 //"
}