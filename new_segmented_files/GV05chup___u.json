{
    "GV05chup___u:0": " om ity etad akṣaram udgītham upāsīta /",
    "GV05chup___u:1": " om iti hy udgāyati /",
    "GV05chup___u:2": " tasyopavyākhyānam // ChUp_1,1.1 //",
    "GV05chup___u:3": " eṣāṃ bhūtānāṃ pṛthivī rasaḥ /",
    "GV05chup___u:4": " pṛthivyā āpo rasaḥ /",
    "GV05chup___u:5": " apām oṣadhayo rasaḥ /",
    "GV05chup___u:6": " oṣadhīnāṃ puruṣo rasaḥ /",
    "GV05chup___u:7": " puruṣasya vāg rasaḥ /",
    "GV05chup___u:8": " vāca ṛg rasaḥ /",
    "GV05chup___u:9": " ṛcaḥ sāma rasaḥ /",
    "GV05chup___u:10": " sāmna udgītho rasaḥ // ChUp_1,1.2 //",
    "GV05chup___u:11": " sa eṣa rasānāṃ rasatamaḥ paramaḥ parārdhyo 'ṣṭamo yadudgīthaḥ // ChUp_1,1.3 //",
    "GV05chup___u:12": " katamā katama rk katamat katamat sāma katamaḥ katama udgītha iti vimṛṣṭaṃ bhavati // ChUp_1,1.4 //",
    "GV05chup___u:13": " vāg evark /",
    "GV05chup___u:14": " prāṇaḥ sāma /",
    "GV05chup___u:15": " om ity etad akṣaram udgīthaḥ /",
    "GV05chup___u:16": " tad vā etan mithunaṃ yad vāk ca prāṇaś cark ca sāma ca // ChUp_1,1.5 //",
    "GV05chup___u:17": " tad etan mithunam om ity etasminn akṣare saṃsṛjyate /",
    "GV05chup___u:18": " yadā vai mithunau samāgacchata āpayato vai tāv anyo 'nyasya kāmam // ChUp_1,1.6 //",
    "GV05chup___u:19": " āpayitā ha vai kāmānāṃ bhavati ya etad evaṃ vidvān akṣaram udgītham upāste // ChUp_1,1.7 //",
    "GV05chup___u:20": " tad vā etad anujñākṣaram /",
    "GV05chup___u:21": " yad dhi kiṃcānujānāty om ity eva tad āha /",
    "GV05chup___u:22": " eṣo eva samṛddhir yad anujñā /",
    "GV05chup___u:23": " samardhayitā ha vai kāmānāṃ bhavati ya etad evaṃ vidvān akṣaram udgītham upāste // ChUp_1,1.8 //",
    "GV05chup___u:24": " teneyaṃ trayī vidyā vartate /",
    "GV05chup___u:25": " om ity āśrāvayati /",
    "GV05chup___u:26": " om iti śaṃsati /",
    "GV05chup___u:27": " om ity udgāyati /",
    "GV05chup___u:28": " etasyaiva akṣarasyāpacityai mahimnā rasena // ChUp_1,1.9 //",
    "GV05chup___u:29": " tenobhau kurutaḥ /",
    "GV05chup___u:30": " yaś caitad evaṃ veda yaś ca na veda /",
    "GV05chup___u:31": " nānā tu vidyā cāvidyā ca /",
    "GV05chup___u:32": " yad eva vidyayā karoti śraddhayopaniṣadā tad eva vīryavattaraṃ bhavatīti khalv etasyaivākṣarasyopavyākhyānaṃ bhavati // ChUp_1,1.10 //",
    "GV05chup___u:33": " devāsurā ha vai yatra saṃyetire /",
    "GV05chup___u:34": " ubhaye prājāpatyās tad dha devā udgītham ājahrur anenainān abhibhaviṣyāma iti // ChUp_1,2.1 //",
    "GV05chup___u:35": " te ha nāsikyaṃ prāṇam udgītham upāsāṃ cakrire /",
    "GV05chup___u:36": " taṃ ha asurāḥ pāpmanā vividhuḥ /",
    "GV05chup___u:37": " tasmāt tenobhayaṃ jighrati surabhi ca durgandhi ca /",
    "GV05chup___u:38": " pāpmanā hy eṣa viddhaḥ // ChUp_1,2.2 //",
    "GV05chup___u:39": " atha ha vācam udgītham upāsāṃ cakrire /",
    "GV05chup___u:40": " tāṃ hāsurāḥ pāpmanā vividhuḥ /",
    "GV05chup___u:41": " tasmāt tayobhayaṃ vadati satyaṃ cānṛtaṃ ca /",
    "GV05chup___u:42": " pāpmanā hy eṣā viddhā // ChUp_1,2.3 //",
    "GV05chup___u:43": " atha ha cakṣur udgītham upāsāṃ cakrire /",
    "GV05chup___u:44": " tad dhāsurāḥ pāpmanā vividhuḥ /",
    "GV05chup___u:45": " tasmāt tenobhayaṃ paśyati darśanīyaṃ cādarśanīyaṃ ca /",
    "GV05chup___u:46": " pāpmanā hy etad viddham // ChUp_1,2.4 //",
    "GV05chup___u:47": " atha ha śrotram udgītham upāsāṃ cakrire /",
    "GV05chup___u:48": " tad dhāsurāḥ pāpmanā vividhuḥ /",
    "GV05chup___u:49": " tasmāt tenobhayaṃ śṛṇoti śravaṇīyaṃ cāśravaṇīyaṃ ca /",
    "GV05chup___u:50": " pāpmanā hy etad viddham // ChUp_1,2.5 //",
    "GV05chup___u:51": " atha ha mana udgītham upāsāṃ cakrire /",
    "GV05chup___u:52": " tad dhāsurāḥ pāpmanā vividhuḥ /",
    "GV05chup___u:53": " tasmāt tenobhayaṃ saṃkalpayate saṃkalpanīyaṃ ca /",
    "GV05chup___u:54": " pāpmanā hy etad viddham // ChUp_1,2.6 //",
    "GV05chup___u:55": " atha ha ya evāyaṃ mukhyaḥ prāṇas tam udgītham upāsāṃ cakrire /",
    "GV05chup___u:56": " taṃ hāsurā ṛtvā vidadhvaṃsur yathāśmānam ākhaṇam ṛtvā vidhvaṃsetaivam // ChUp_1,2.7 //",
    "GV05chup___u:57": " evaṃ yathāśmānam ākhaṇam ṛtvā vidhvaṃsata evaṃ haiva sa vidhvaṃsate ya evaṃvidi pāpaṃ kāmayate yaś cainam abhidāsati /",
    "GV05chup___u:58": " sa eṣo 'śmākhaṇaḥ // ChUp_1,2.8 //",
    "GV05chup___u:59": " naivaitena surabhi na durgandhi vijānāti /",
    "GV05chup___u:60": " apahatapāpmā hy eṣaḥ /",
    "GV05chup___u:61": " tena yad aśnāti yat pibati tenetarān prāṇān avati /",
    "GV05chup___u:62": " etam u evāntato 'vittvotkrāmati /",
    "GV05chup___u:63": " vyādadāty evāntata iti // ChUp_1,2.9 //",
    "GV05chup___u:64": " taṃ hāṅgirā udgītham upāsāṃ cakre /",
    "GV05chup___u:65": " etam u evāṅgirasaṃ manyante 'ṅgānāṃ yad rasaḥ // ChUp_1,2.10 //",
    "GV05chup___u:66": " tena taṃ ha bṛhaspatir udgītham upāsāṃ cakre /",
    "GV05chup___u:67": " etam u eva bṛhaspatiṃ manyante /",
    "GV05chup___u:68": " vāg ghi bṛhatī tasyā eṣapatiḥ // ChUp_1,2.11 //",
    "GV05chup___u:69": " tena taṃ hāyāsya udgītham upāsāṃ cakre /",
    "GV05chup___u:70": " etam u evāyāsyaṃ manyante /",
    "GV05chup___u:71": " āsyād yad ayate // ChUp_1,2.12 //",
    "GV05chup___u:72": " tena taṃ ha bako dālbhyo vidāṃ cakāra /",
    "GV05chup___u:73": " sa ha naimiśīyānām udgātā babhūva /",
    "GV05chup___u:74": " sa ha smaibhyaḥ kāmān āgāyati // ChUp_1,2.13 //",
    "GV05chup___u:75": " āgātā ha vai kāmānāṃ bhavati ya etad evaṃ vidvān akṣaram udgītham upāste /",
    "GV05chup___u:76": " ity adhyātmam // ChUp_1,2.14 //",
    "GV05chup___u:77": " athādhidaivatam /",
    "GV05chup___u:78": " ya evāsau tapati tam udgītham upāsīta /",
    "GV05chup___u:79": " udyan vā eṣa prajābhya udgāyati /",
    "GV05chup___u:80": " udyaṃs tamo bhayam apahanti /",
    "GV05chup___u:81": " apahantā ha vai bhayasya tamaso bhavati ya evaṃ veda // ChUp_1,3.1 //",
    "GV05chup___u:82": " samāna u evāyaṃ cāsau ca /",
    "GV05chup___u:83": " uṣṇo 'yam uṣṇo 'sau /",
    "GV05chup___u:84": " svara itīmam ācakṣate svara iti pratyāsvara ity amum /",
    "GV05chup___u:85": " tasmād vā etam imam amuṃ ca udgītham upāsīta // ChUp_1,3.2 //",
    "GV05chup___u:86": " atha khalu vyānam evodgītham upāsīta /",
    "GV05chup___u:87": " yad vai prāṇiti sa prāṇaḥ /",
    "GV05chup___u:88": " yad apāniti so 'pānaḥ /",
    "GV05chup___u:89": " atha yaḥ prāṇāpānayoḥ saṃdhiḥ sa vyānaḥ /",
    "GV05chup___u:90": " yo vyānaḥ sā vāk /",
    "GV05chup___u:91": " tasmād aprāṇann anapānan vācam abhivyāharati // ChUp_1,3.3 //",
    "GV05chup___u:92": " yā vāk sark /",
    "GV05chup___u:93": " tasmād aprāṇann anapānann ṛcam abhivyāharati /",
    "GV05chup___u:94": " yark tat sāma /",
    "GV05chup___u:95": " tasmād aprāṇann anapānan sāma gāyati /",
    "GV05chup___u:96": " yat sāma sa udgīthaḥ /",
    "GV05chup___u:97": " tasmād aprānann anapānann udgāyati // ChUp_1,3.4 //",
    "GV05chup___u:98": " ato yāny anyāni vīryavanti karmāṇi yathāgner manthanam ājeḥ saraṇaṃ dṛḍhasya dhanuṣa āyamanam aprāṇann anapānaṃs tāni karoti /",
    "GV05chup___u:99": " etasya hetor vyānam evodgītham upāsīta // ChUp_1,3.5 //",
    "GV05chup___u:100": " atha khalūdgīthākṣarāṇy upāsīta ud-gī-tha iti /",
    "GV05chup___u:101": " prāṇa evot /",
    "GV05chup___u:102": " prāṇena hy uttiṣṭhati /",
    "GV05chup___u:103": " vag gīḥ /",
    "GV05chup___u:104": " vāco ha gira ity ācakṣate /",
    "GV05chup___u:105": " annaṃ tham /",
    "GV05chup___u:106": " anne hīdaṃ sarvaṃ sthitam // ChUp_1,3.6 //",
    "GV05chup___u:107": " dyaur evot /",
    "GV05chup___u:108": " antarikṣaṃ gīḥ /",
    "GV05chup___u:109": " pṛthivī tham /",
    "GV05chup___u:110": " āditya evot /",
    "GV05chup___u:111": " vāyur gīḥ /",
    "GV05chup___u:112": " agnis tham /",
    "GV05chup___u:113": " sāmaveda evot /",
    "GV05chup___u:114": " yajurvedo gīḥ /",
    "GV05chup___u:115": " ṛgvedas tham /",
    "GV05chup___u:116": " dugdhe 'smai vāg dohaṃ yo vāco dohaḥ /",
    "GV05chup___u:117": " annavān annādo bhavati /",
    "GV05chup___u:118": " ya etāny evaṃ vidvān udgīthākṣarāṇy upāsta ud-gī-tha iti // ChUp_1,3.7 //",
    "GV05chup___u:119": " atha khalv āśīḥ samṛddhiḥ /",
    "GV05chup___u:120": " upasaraṇānīty upāsīta /",
    "GV05chup___u:121": " yena sāmnā stoṣyan syāt tat sāmopadhāvet // ChUp_1,3.8 //",
    "GV05chup___u:122": " yasyām ṛci tām ṛcaṃ,",
    "GV05chup___u:123": " yad ārṣeyaṃ tam ṛṣiṃ,",
    "GV05chup___u:124": " yāṃ devatām abhiṣṭoṣyan syāt tāṃ devatām upadhāvet // ChUp_1,3.9 //",
    "GV05chup___u:125": " yena cchandasā stoṣyan syāt tac chanda upadhāvet /",
    "GV05chup___u:126": " yena stomena stoṣyamāṇaḥ syāt taṃ stomam upadhāvet // ChUp_1,3.10 //",
    "GV05chup___u:127": " yāṃ diśam abhiṣṭoṣyan syāt tāṃ diśam upadhāvet // ChUp_1,3.11 //",
    "GV05chup___u:128": " ātmānam antata upasṛtya stuvīta kāmaṃ dhyāyann apramattaḥ /",
    "GV05chup___u:129": " abhyāśo ha yad asmai sa kāmaḥ smṛdhyeta yatkāmaḥ stuvīteti yatkāmaḥ stuvīteti // ChUp_1,3.12 //",
    "GV05chup___u:130": " om ity etad akṣaram udgītham upāsīta /",
    "GV05chup___u:131": " om iti hy udgāyati /",
    "GV05chup___u:132": " tasyopavyākhyānam // ChUp_1,4.1 //",
    "GV05chup___u:133": " devā vai mṛtyor bibhyatas trayīṃ vidyāṃ prāviśan /",
    "GV05chup___u:134": " te chandobhir acchādayan /",
    "GV05chup___u:135": " yad ebhir acchādayaṃs tac chandasāṃ chandastvam // ChUp_1,4.2 //",
    "GV05chup___u:136": " tān u tatra mṛtyur yathā matsyam udake paripaśyed evaṃ paryapaśyad ṛci sāmni yajuṣi /",
    "GV05chup___u:137": " te nu vittvordhvā ṛcaḥ sāmno yajuṣaḥ svaram eva prāviśan // ChUp_1,4.3 //",
    "GV05chup___u:138": " yadā vā ṛcam āpnoty om ity evātisvarati evaṃ sāmaivaṃ yajuḥ /",
    "GV05chup___u:139": " eṣa u svaro yad etad akṣaram etad amṛtam abhayam /",
    "GV05chup___u:140": " tat praviśya devā amṛtā abhavan // ChUp_1,4.4 //",
    "GV05chup___u:141": " sa ya etad evaṃ vidvān akṣaraṃ praṇauty etad evākṣaraṃ svaram amṛtam abhayaṃ praviśati /",
    "GV05chup___u:142": " tat praviśya yad amṛtā devās tad amṛto bhavati // ChUp_1,4.5 //",
    "GV05chup___u:143": " atha khalu ya udgīthaḥ sa praṇavo yaḥ praṇavaḥ sa udgītha iti /",
    "GV05chup___u:144": " asau vā āditya udgītha eṣa praṇavaḥ /",
    "GV05chup___u:145": " om iti hy eṣa svarann eti // ChUp_1,5.1 //",
    "GV05chup___u:146": " etam u evāham abhyagāsiṣaṃ tasmān mama tvam eko 'sīti ha kauṣītakiḥ putram uvāca /",
    "GV05chup___u:147": " raśmīṃs tvaṃ paryāvartayāt /",
    "GV05chup___u:148": " bahavo vai te bhaviṣyanti /",
    "GV05chup___u:149": " ity adhidaivatam // ChUp_1,5.2 //",
    "GV05chup___u:150": " athādhyātmam /",
    "GV05chup___u:151": " ya evāyaṃ mukhyaḥ prāṇas tam udgītham upāsita /",
    "GV05chup___u:152": " om iti hy eṣa svarann eti // ChUp_1,5.3 //",
    "GV05chup___u:153": " etam u evāham abhyagāsiṣaṃ tasmān mama tvam eko 'sīti ha kauṣītakiḥ putram uvāca /",
    "GV05chup___u:154": " prāṇāṃs tvaṃ bhūmānam abhigāyatād bahavo vai me bhaviṣyantīti // ChUp_1,5.4 //",
    "GV05chup___u:155": " atha khalu ya udgīthaḥ sa praṇavo yaḥ praṇavaḥ sa udgītha iti /",
    "GV05chup___u:156": " hotṛṣadanād dha evāpi durudgītham anusamāharatīty anusamāharatīti // ChUp_1,5.5 //",
    "GV05chup___u:157": " iyam evark /",
    "GV05chup___u:158": " agniḥ sāma /",
    "GV05chup___u:159": " tad etad etasyām ṛcy adhyūḍhaṃ sāma /",
    "GV05chup___u:160": " tasmād ṛcy adhyūḍhaṃ sāma gīyate /",
    "GV05chup___u:161": " iyam eva sā /",
    "GV05chup___u:162": " agnir amaḥ /",
    "GV05chup___u:163": " tat sāma // ChUp_1,6.1 //",
    "GV05chup___u:164": " antarikṣam evark /",
    "GV05chup___u:165": " vāyuḥ sāma /",
    "GV05chup___u:166": " tad etad etasyām ṛcy adhyūḍhaṃ sāma /",
    "GV05chup___u:167": " tasmād ṛcy adhyūḍhaṃ sāma gīyate /",
    "GV05chup___u:168": " antarikṣam eva sā /",
    "GV05chup___u:169": " vāyur amaḥ /",
    "GV05chup___u:170": " tat sāma // ChUp_1,6.2 //",
    "GV05chup___u:171": " dyaur evark /",
    "GV05chup___u:172": " ādityaḥ sāma /",
    "GV05chup___u:173": " tad etad etasyām ṛcy adhyūḍhaṃ sāma /",
    "GV05chup___u:174": " tasmād ṛcy adhyūḍhaṃ sāma gīyate /",
    "GV05chup___u:175": " dyaur eva sā /",
    "GV05chup___u:176": " ādityo 'maḥ /",
    "GV05chup___u:177": " tat sāma // ChUp_1,6.3 //",
    "GV05chup___u:178": " nakṣatrāny evark /",
    "GV05chup___u:179": " candramāḥ sāma /",
    "GV05chup___u:180": " tad etad etasyām ṛcy adhyūḍhaṃ sāma /",
    "GV05chup___u:181": " tasmād ṛcy adhyūḍhaṃ sāma gīyate /",
    "GV05chup___u:182": " nakṣatrāṇy eva sā /",
    "GV05chup___u:183": " candramā amaḥ /",
    "GV05chup___u:184": " tat sāma // ChUp_1,6.4 //",
    "GV05chup___u:185": " atha yad etad ādityasya śuklaṃ bhāḥ saivark /",
    "GV05chup___u:186": " atha yan nīlaṃ paraḥkṛṣṇaṃ tat sāma /",
    "GV05chup___u:187": " tad etad etasyām ṛcy adhyūḍhaṃ sāma /",
    "GV05chup___u:188": " tasmad ṛcy adhyūḍhaṃ sāma gīyate // ChUp_1,6.5 //",
    "GV05chup___u:189": " atha yad evaitad ādityasya śuklaṃ bhāḥ saiva sā /",
    "GV05chup___u:190": " atha yan nīlaṃ paraḥkṛṣṇaṃ tad amaḥ /",
    "GV05chup___u:191": " tat sāma /",
    "GV05chup___u:192": " atha ya eṣo 'ntarāditye hiraṇmayaḥ puruṣo dṛśyate hiraṇyaśmaśrur hiraṇyakeśa ā praṇakhāt sarva eva suvarnaḥ // ChUp_1,6.6 //",
    "GV05chup___u:193": " tasya yathā kapyāsaṃ puṇḍarīkam evam akṣiṇī /",
    "GV05chup___u:194": " tasyod iti nāma /",
    "GV05chup___u:195": " sa eṣa sarvebhyaḥ pāpmabhya uditaḥ /",
    "GV05chup___u:196": " udeti ha vai sarvebhyaḥ pāpmabhyo ya evaṃ veda // ChUp_1,6.7 //",
    "GV05chup___u:197": " tasyark ca sāma ca geṣṇau /",
    "GV05chup___u:198": " tasmād udgīthaḥ /",
    "GV05chup___u:199": " tasmāt tv eva udgātā /",
    "GV05chup___u:200": " etasya hi gātā /",
    "GV05chup___u:201": " sa eṣa ye cāmuṣmāt parāñco lokās teṣāṃ ceṣṭa devakāmānāṃ ca /",
    "GV05chup___u:202": " ity adhidaivatam // ChUp_1,6.8 //",
    "GV05chup___u:203": " athādhyātmam /",
    "GV05chup___u:204": " vāg evark /",
    "GV05chup___u:205": " prāṇaḥ sāma /",
    "GV05chup___u:206": " tad etad etasyām ṛcy adhyūḍhaṃ sāma /",
    "GV05chup___u:207": " tasmād ṛcy adhyūḍhaṃ sāma gīyate /",
    "GV05chup___u:208": " vāg eva sā /",
    "GV05chup___u:209": " prāṇo 'maḥ /",
    "GV05chup___u:210": " tat sāma // ChUp_1,7.1 //",
    "GV05chup___u:211": " cakṣur evark /",
    "GV05chup___u:212": " ātmā sāma /",
    "GV05chup___u:213": " tad etad etasyām ṛcy adhyūḍhaṃ sāma /",
    "GV05chup___u:214": " tasmād ṛcy adhyūḍhaṃ sāma gīyate /",
    "GV05chup___u:215": " cakṣur eva sā /",
    "GV05chup___u:216": " ātmāmaḥ /",
    "GV05chup___u:217": " tat sāma // ChUp_1,7.2 //",
    "GV05chup___u:218": " śrotram evark /",
    "GV05chup___u:219": " manaḥ sāma /",
    "GV05chup___u:220": " tad etad etasyām ṛcy adhyūḍhaṃ sāma /",
    "GV05chup___u:221": " tasmād ṛcy adhyūḍhaṃ sāma gīyate /",
    "GV05chup___u:222": " śrotram eva sā /",
    "GV05chup___u:223": " mano 'maḥ /",
    "GV05chup___u:224": " tat sāma // ChUp_1,7.3 //",
    "GV05chup___u:225": " atha yad etad akṣnaḥ śuklaṃ bhāḥ saivark /",
    "GV05chup___u:226": " atha yan nīlaṃ paraḥkṛṣṇaṃ tat sāma /",
    "GV05chup___u:227": " tad etad etasyām ṛcy adhyūḍhaṃ sāma /",
    "GV05chup___u:228": " tasmād ṛcy adhyūḍhaṃ sāma gīyate /",
    "GV05chup___u:229": " atha yad evaitad akṣṇaḥ śuklaṃ bhāḥ saiva sā /",
    "GV05chup___u:230": " atha yan nīlaṃ paraḥkṛṣṇaṃ tad amaḥ /",
    "GV05chup___u:231": " tat sāma // ChUp_1,7.4 //",
    "GV05chup___u:232": " atha ya eṣo 'ntar akṣiṇi puruṣo dṛśyate saivark /",
    "GV05chup___u:233": " tat sāma /",
    "GV05chup___u:234": " tad uktham /",
    "GV05chup___u:235": " tad yajuḥ /",
    "GV05chup___u:236": " tad brahma /",
    "GV05chup___u:237": " tasya etasya tad eva rūpaṃ yad amuṣya rūpam /",
    "GV05chup___u:238": " yāv amuṣya geṣṇau tau tau goṣṇau /",
    "GV05chup___u:239": " yan nāma tan nāma // ChUp_1,7.5 //",
    "GV05chup___u:240": " sa eṣa ye caitasmād arvāñco lokās teṣāṃ ceṣṭe manuṣyakāmānāṃ ceti /",
    "GV05chup___u:241": " tad ya ime vīṇāyāṃ gāyanty etaṃ te gāyanti /",
    "GV05chup___u:242": " tasmāt te dhanasanayaḥ // ChUp_1,7.6 //",
    "GV05chup___u:243": " atha ya etad evaṃ vidvān sāma gāyaty ubhau sa gāyati /",
    "GV05chup___u:244": " so 'munaiva sa eṣa ye cāmuṣmāt parāñco lokās tāṃś cāpnoti devakāmāṃś ca // ChUp_1,7.7 //",
    "GV05chup___u:245": " athānenaiva ye caitasmād arvāñco lokās tāṃś cāpnoti manuṣyakāmāṃś ca /",
    "GV05chup___u:246": " tasmād u haivaṃvid udgātā brūyāt // ChUp_1,7.8 //",
    "GV05chup___u:247": " kaṃ te kāmam āgāyānīti /",
    "GV05chup___u:248": " eṣa hy eva kāmāgānasyeṣṭe ya evaṃ vidvān sāma gāyati sāma gāyati // ChUp_1,7.9 //",
    "GV05chup___u:249": " trayo hodgīthe kuśalā babhūvuḥ śilakaḥ śālāvatyaś caikitāyano dālbhyaḥ pravāhaṇo jaivalir iti /",
    "GV05chup___u:250": " te hocur udgīthe vai kuśalāḥ smo hantodgīthe kathāṃ vadāma iti // ChUp_1,8.1 //",
    "GV05chup___u:251": " tatheti ha samupaviviśuḥ /",
    "GV05chup___u:252": " sa ha prāvahaṇo jaivalir uvāca /",
    "GV05chup___u:253": " bhagavantāv agre vadatām /",
    "GV05chup___u:254": " bhrāmaṇayor vadator vācaṃ śroṣyāmīti // ChUp_1,8.2 //",
    "GV05chup___u:255": " sa ha śilakaḥ śālāvatyaś caikitāyanaṃ dālbhyam uvāca hanta tvā pṛcchānīti /",
    "GV05chup___u:256": " pṛccheti hovāca // ChUp_1,8.3 //",
    "GV05chup___u:257": " kā sāmno gatir iti /",
    "GV05chup___u:258": " svara iti hovāca /",
    "GV05chup___u:259": " svarasya kā gatir iti /",
    "GV05chup___u:260": " prāṇa iti hovāca /",
    "GV05chup___u:261": " annasya kā gatir iti /",
    "GV05chup___u:262": " annam iti hovāca /",
    "GV05chup___u:263": " annasya kā gatir iti /",
    "GV05chup___u:264": " āpa iti hovāca // ChUp_1,8.4 //",
    "GV05chup___u:265": " apāṃ kā gatir iti /",
    "GV05chup___u:266": " asau loka iti hovāca /",
    "GV05chup___u:267": " amuṣya lokasya kā gatir iti /",
    "GV05chup___u:268": " na svargaṃ lokam atinayed iti hovāca /",
    "GV05chup___u:269": " svargaṃ vayaṃ lokaṃ sāmābhisaṃsthāpayāmaḥ /",
    "GV05chup___u:270": " svargasaṃstāvaṃ hi sāmeti // ChUp_1,8.5 //",
    "GV05chup___u:271": " taṃ ha śilakaḥ śālāvatyaś caikitāyanaṃ dālbhyam uvācāpratiṣṭhitaṃ vai kila te dālbhya sāma /",
    "GV05chup___u:272": " yas tv etarhi brūyān mūrdhā te vipatiṣyatīti mūrdhā te vipated iti // ChUp_1,8.6 //",
    "GV05chup___u:273": " hantāham etad bhagavatto vedānīti /",
    "GV05chup___u:274": " viddhīti hovāca /",
    "GV05chup___u:275": " amuṣya lokasya kā gatir iti /",
    "GV05chup___u:276": " ayaṃ loka iti hovāca /",
    "GV05chup___u:277": " asya lokasya kā gatir iti /",
    "GV05chup___u:278": " na pratiṣṭhāṃ lokam atinayed iti hovāca /",
    "GV05chup___u:279": " pratiṣṭhāṃ vayaṃ lokaṃ sāmābhisaṃsthāpayāmaḥ /",
    "GV05chup___u:280": " pratiṣṭhāsaṃstāvaṃ hi sāmeti // ChUp_1,8.7 //",
    "GV05chup___u:281": " taṃ ha pravāhaṇo jaivalir uvāca /",
    "GV05chup___u:282": " antavad vai kila te śālāvatya sāma /",
    "GV05chup___u:283": " yas tv etarhi brūyān mūrdhā te vipatiṣyatīti mūrdhā te vipated iti /",
    "GV05chup___u:284": " hantāham etad bhagavatto vedānīti /",
    "GV05chup___u:285": " viddhīti hovāca // ChUp_1,8.8 //",
    "GV05chup___u:286": " asya lokasya kā gatir iti /",
    "GV05chup___u:287": " ākāśa iti hovāca /",
    "GV05chup___u:288": " sarvāṇi ha vā imāni bhūtāny ākāśād eva samutpadyante /",
    "GV05chup___u:289": " ākāśaṃ praty astaṃ yanti /",
    "GV05chup___u:290": " ākāśo hy evaibhyo jyāyān /",
    "GV05chup___u:291": " ākāśaḥ parāyaṇam // ChUp_1,9.1 //",
    "GV05chup___u:292": " sa eṣa parovarīyān udgīthaḥ /",
    "GV05chup___u:293": " sa eṣo 'nantaḥ /",
    "GV05chup___u:294": " parovarīyo hāsya bhavati parovarīyaso ha lokāñ jayati ya etad evaṃ vidvān parovarīyāṃsam udgītham upāste // ChUp_1,9.2 //",
    "GV05chup___u:295": " taṃ haitam atidhanvā śaunaka udaraśāṇḍilyāyoktvovāca /",
    "GV05chup___u:296": " yāvat ta enaṃ prajāyām udgīthaṃ vediṣyante parovarīyo haibhyas tāvad asmiṃl loke jīvanaṃ bhaviṣyati // ChUp_1,9.3 //",
    "GV05chup___u:297": " tathāmuṣmiṃl loke loka iti /",
    "GV05chup___u:298": " sa ya etam eva vidvān upāste parovarīya eva hāsyāmuṣmiṃl loke jīvanaṃ bhavati tathāmuṣmiṃl loke loka iti loke loka iti // ChUp_1,9.4 //",
    "GV05chup___u:299": " maṭacīhateṣu kuruṣv āṭikyā saha jāyayoṣastir ha cākrāyaṇa ibhyagrāme pradrāṇaka uvāsa // ChUp_1,10.1 //",
    "GV05chup___u:300": " sa hebhyaṃ kulmāṣān khādantaṃ bibhikṣe /",
    "GV05chup___u:301": " taṃ hovāca /",
    "GV05chup___u:302": " neto 'nye vidyante yac ca ye ma ima upanihitā iti // ChUp_1,10.2 //",
    "GV05chup___u:303": " eteṣāṃ me dehīti hovāca /",
    "GV05chup___u:304": " tān asmai pradadau /",
    "GV05chup___u:305": " hantānupānam iti /",
    "GV05chup___u:306": " ucchiṣṭaṃ vai me pītaṃ syād iti hovāca // ChUp_1,10.3 //",
    "GV05chup___u:307": " na svid ete 'py ucchiṣṭā iti /",
    "GV05chup___u:308": " na vā ajīviṣyam imān akhādann iti hovāca /",
    "GV05chup___u:309": " kāmo ma udapānam iti // ChUp_1,10.4 //",
    "GV05chup___u:310": " sa ha khāditvātiśeṣāñ jāyāyā ājahāra /",
    "GV05chup___u:311": " sāgra eva subhikṣā babhūva /",
    "GV05chup___u:312": " tān pratigṛhya nidadhau // ChUp_1,10.5 //",
    "GV05chup___u:313": " sa ha prātaḥ saṃjihāna uvāca /",
    "GV05chup___u:314": " yad batānnasya labhemahi labhemahi dhanamātrām /",
    "GV05chup___u:315": " rājāsau yakṣyate /",
    "GV05chup___u:316": " sa mā sarvair ārtvijyair vṛṇīteti // ChUp_1,10.6 //",
    "GV05chup___u:317": " taṃ jāyovāca /",
    "GV05chup___u:318": " hanta pata ima eva kulmāṣā iti /",
    "GV05chup___u:319": " tān khāditvāmuṃ yajñaṃ vitatam eyāya // ChUp_1,10.7 //",
    "GV05chup___u:320": " tatrodgātḥn āstāve stoṣyamāṇān upopaviveśa /",
    "GV05chup___u:321": " sa ha prastotaram uvāca // ChUp_1,10.8 //",
    "GV05chup___u:322": " prastotar yā devatā prastāvam anvāyattā tāṃ ced avidvān prastoṣyasi mūrdhā te vipatiṣyatīti // ChUp_1,10.9 //",
    "GV05chup___u:323": " evam evodgātāram uvāca /",
    "GV05chup___u:324": " udgātar yā devatodgītham anvāyattā tāṃ ced avidvān udgāsyasi mūrdhā te vipatiṣyatīti // ChUp_1,10.10 //",
    "GV05chup___u:325": " evam eva pratihartāram uvāca /",
    "GV05chup___u:326": " pratihartar yā devatā pratihāram anvāyattā tāṃ ced avidvān pratihariṣyasi mūrdhā te vipatiṣyatīti /",
    "GV05chup___u:327": " te ha samāratās tūṣṇīm āsāṃ cakrire // ChUp_1,10.11 //",
    "GV05chup___u:328": " atha hainaṃ yajamāna uvāca /",
    "GV05chup___u:329": " bhagavantaṃ vā ahaṃ vividiṣāṇīti /",
    "GV05chup___u:330": " uṣastir asmi cākrāyaṇa iti hovāca // ChUp_1,11.1 //",
    "GV05chup___u:331": " sa hovāca /",
    "GV05chup___u:332": " bhagavantaṃ vā aham ebhiḥ sarvair ārtvijyaiḥ paryaiṣiṣam /",
    "GV05chup___u:333": " bhagavato vā aham avittyānyān avṛṣi // ChUp_1,11.2 //",
    "GV05chup___u:334": " bhagavāṃs tv eva me sarvair ārtvijyair iti /",
    "GV05chup___u:335": " tatheti /",
    "GV05chup___u:336": " atha tarhy eta eva samatisṛṣṭāḥ stuvatām /",
    "GV05chup___u:337": " yāvat tv ebhyo dhanaṃ dadyās tāvan mama dadyā iti /",
    "GV05chup___u:338": " tatheti ha yajamāna uvāca // ChUp_1,11.3 //",
    "GV05chup___u:339": " atha hainaṃ prastotopasasāda /",
    "GV05chup___u:340": " prastotar yā devatā prastāvam anvāyattā tāṃ ced avidvān prastoṣyasi mūrdhā te vipatiṣyatīti mā bhagavān avocat /",
    "GV05chup___u:341": " katamā sā devateti // ChUp_1,11.4 //",
    "GV05chup___u:342": " prāṇa iti hovāca /",
    "GV05chup___u:343": " sarvāṇi ha vā imāni bhūtāni prāṇam evābhisaṃviśanti /",
    "GV05chup___u:344": " prāṇam abhyujjihate /",
    "GV05chup___u:345": " saiṣā devatā prastāvam anvāyattā /",
    "GV05chup___u:346": " tāṃ ced avidvān prāstoṣyo mūrdhā te vipatiṣyat tathoktasya mayeti // ChUp_1,11.5 //",
    "GV05chup___u:347": " atha hainam udgātopasasāda /",
    "GV05chup___u:348": " udgātar yā devatodgītham anvāyattā tāṃ ced avidvān udgāsyasi mūrdhā te vipatiṣyatīti mā bhagavān avocat /",
    "GV05chup___u:349": " katamā sā devatā iti // ChUp_1,11.6 //",
    "GV05chup___u:350": " āditya iti hovāca /",
    "GV05chup___u:351": " sarvāṇi ha vā imāni bhūtāny ādityam uccaiḥ santaṃ gāyanti /",
    "GV05chup___u:352": " saiṣā devatodgītham anvāyattā /",
    "GV05chup___u:353": " tāṃ ced avidvān udagāsyo mūrdhā te vyapatiṣyat tathoktasya mayeti // ChUp_1,11.7 //",
    "GV05chup___u:354": " atha hainaṃ pratihartopasasāda /",
    "GV05chup___u:355": " pratihartar yā devatā pratihāram anvāyattā tāṃ ced avidvān pratihariṣyasi mūrdhā te vipatiṣyatīti mā bhagavān avocat /",
    "GV05chup___u:356": " katamā sā devateti // ChUp_1,11.8 //",
    "GV05chup___u:357": " annam iti hovāca /",
    "GV05chup___u:358": " sarvāṇi ha vā imāni bhūtany annam eva pratiharamāṇāni jīvanti /",
    "GV05chup___u:359": " saiṣā devatā pratihāram anvāyattā /",
    "GV05chup___u:360": " tāṃ ced avidvān pratyahariṣyo mūrdhā te vyapatiṣyat tathoktasya mayeti tathoktasya mayeti // ChUp_1,11.9 //",
    "GV05chup___u:361": " athātaḥ śauva udgīthaḥ /",
    "GV05chup___u:362": " tad dha bako dālbhyo glāvo vā maitreyaḥ svādhyāyam udvavrāja // ChUp_1,12.1 //",
    "GV05chup___u:363": " tasmai śvā śvetaḥ prādur babhūva /",
    "GV05chup___u:364": " tam anye śvāna upasametyocuḥ /",
    "GV05chup___u:365": " annaṃ no bhagavān āgāyatu /",
    "GV05chup___u:366": " aśanāyāma vā iti // ChUp_1,12.2 //",
    "GV05chup___u:367": " tān hovācehaiva mā prātar upasamīyateti /",
    "GV05chup___u:368": " tad dha bako dālbhyo glāvo vā maitreyaḥ pratipālayāṃ cakāra // ChUp_1,12.3 //",
    "GV05chup___u:369": " te ha yathaivedaṃ bahiṣpavamānena stoṣyamāṇāḥ saṃrabdhāḥ sarpantīty evam āsasṛpuḥ /",
    "GV05chup___u:370": " te ha samupaviśya hiñ cakruḥ // ChUp_1,12.4 //",
    "GV05chup___u:371": " oṃ3 pibā3ma /",
    "GV05chup___u:372": " oṃ3 devo varuṇaḥ prajāpatiḥ savitā2'nnam ihā2'harat /",
    "GV05chup___u:373": " ayaṃ vāva loko hāukāraḥ /",
    "GV05chup___u:374": " vāyur hāikāraḥ /",
    "GV05chup___u:375": " candramā athakāraḥ /",
    "GV05chup___u:376": " ātmehakāraḥ /",
    "GV05chup___u:377": " agnir īkāraḥ // ChUp_1,13.1 //",
    "GV05chup___u:378": " āditya ūkāraḥ /",
    "GV05chup___u:379": " nihava ekāraḥ /",
    "GV05chup___u:380": " viśve devā auhoyikāraḥ /",
    "GV05chup___u:381": " prajapatir hiṅkāraḥ /",
    "GV05chup___u:382": " prāṇaḥ svaraḥ /",
    "GV05chup___u:383": " annaṃ yā /",
    "GV05chup___u:384": " vāg virāṭ // ChUp_1,13.2 //",
    "GV05chup___u:385": " aniruktas trayodaśaḥ stobhaḥ saṃcaro huṅkāraḥ // ChUp_1,13.3 //",
    "GV05chup___u:386": " dugdhe 'smai vāg dohaṃ yo vāco dohaḥ /",
    "GV05chup___u:387": " annavān annādo bhavati /",
    "GV05chup___u:388": " ya etām evaṃ sāmnām upaniṣadaṃ vedopaniṣadaṃ veda // ChUp_1,13.4 //",
    "GV05chup___u:389": " samastasya khalu sāmna upāsanaṃ sādhu /",
    "GV05chup___u:390": " yat khalu sādhu tat sāmety ācakṣate /",
    "GV05chup___u:391": " yad asādhu tad asāmeti // ChUp_2,1.1 //",
    "GV05chup___u:392": " tad utāpy āhuḥ /",
    "GV05chup___u:393": " sāmnainam upāgād iti sādhunainam upāgād ity eva tad āhuḥ /",
    "GV05chup___u:394": " asāmnainam upāgād ity eva tad āhuḥ // ChUp_2,1.2 //",
    "GV05chup___u:395": " athotāpy āhuḥ /",
    "GV05chup___u:396": " sāma no bateti yat sādhu bhavati sādhu batety eva tad āhuḥ /",
    "GV05chup___u:397": " asāma no bateti yad asādhu bhavaty asādhu batety eva tad āhuḥ // ChUp_2,1.3 //",
    "GV05chup___u:398": " sa ya etad evaṃ vidvān sādhu sāmety upāste 'bhyāśo ha yad enaṃ sādhavo dharmā ā ca gaccheyur upa ca nameyuḥ // ChUp_2,1.4 //",
    "GV05chup___u:399": " lokeṣu pañcavidhaṃ sāmopāsīta /",
    "GV05chup___u:400": " pṛthivī hiṅkāraḥ /",
    "GV05chup___u:401": " agniḥ prastāvaḥ /",
    "GV05chup___u:402": " antarikṣam udgīthaḥ /",
    "GV05chup___u:403": " ādityaḥ pratihāraḥ /",
    "GV05chup___u:404": " dyaur nidhanam /",
    "GV05chup___u:405": " ity ūrdhveṣu // ChUp_2,2.1 //",
    "GV05chup___u:406": " athāvṛtteṣu /",
    "GV05chup___u:407": " dyaur hiṅkāraḥ /",
    "GV05chup___u:408": " ādityaḥ prastāvaḥ /",
    "GV05chup___u:409": " antarikṣam udgīthaḥ /",
    "GV05chup___u:410": " agniḥ pratihāraḥ /",
    "GV05chup___u:411": " pṛthivī nidhanam // ChUp_2,2.2 //",
    "GV05chup___u:412": " kalpante hāsmai lokā ūrdhvāś cāvṛttaś ca ya etad evaṃ vidvāṃl lokeṣu pañcavidhaṃ sāmopāste // ChUp_2,2.3 //",
    "GV05chup___u:413": " vṛṣṭau pañcavidhaṃ sāmopāsīta /",
    "GV05chup___u:414": " purovāto hiṅkāraḥ /",
    "GV05chup___u:415": " megho jāyate sa prastāvaḥ /",
    "GV05chup___u:416": " varṣati sa udgīthaḥ /",
    "GV05chup___u:417": " vidyotate stanayati sa pratihāraḥ // ChUp_2,3.1 //",
    "GV05chup___u:418": " udgṛhṇāti tan nidhanaṃ varṣayati ha ya etad evaṃ vidvān vṛṣṭau pañcavidhaṃ sāmopāste // ChUp_2,3.2 //",
    "GV05chup___u:419": " sarvāsv apsu pañcavidhaṃ sāmopāsīta /",
    "GV05chup___u:420": " megho yat saṃplavate sa hiṅkāraḥ /",
    "GV05chup___u:421": " yad varṣati sa prastāvaḥ /",
    "GV05chup___u:422": " yāḥ prācyaḥ syandante sa udgīthaḥ /",
    "GV05chup___u:423": " yāḥ pratīcyaḥ sa pratihāraḥ /",
    "GV05chup___u:424": " samudro nidhanam // ChUp_2,4.1 //",
    "GV05chup___u:425": " na hāpsu praity apsumān bhavati ya etad evaṃ vidvān sarvāsv apsu pañcavidhaṃ sāmopāste // ChUp_2,4.2 //",
    "GV05chup___u:426": " ṛtuṣu pañcavidhaṃ sāmopāsīta /",
    "GV05chup___u:427": " vasanto hiṅkāraḥ /",
    "GV05chup___u:428": " grīṣmaḥ prastāvaḥ /",
    "GV05chup___u:429": " varṣā udgīthaḥ /",
    "GV05chup___u:430": " śarat pratihāraḥ /",
    "GV05chup___u:431": " hemanto nidhanam // ChUp_2,5.1 //",
    "GV05chup___u:432": " kalpante hāsmā ṛtava ṛtumān bhavati ya etad evaṃ vidvān ṛtuṣu pañcavidhaṃ sāmopāste // ChUp_2,5.2 //",
    "GV05chup___u:433": " paśuṣu pañcavidhaṃ sāmopāsīta /",
    "GV05chup___u:434": " ajā hiṅkāraḥ /",
    "GV05chup___u:435": " avayaḥ prastāvaḥ /",
    "GV05chup___u:436": " gāva udgīthaḥ /",
    "GV05chup___u:437": " aśvaḥ pratihāraḥ /",
    "GV05chup___u:438": " puruṣo nidhanam // ChUp_2,6.1 //",
    "GV05chup___u:439": " bhavanti hāsya paśavaḥ paśumān bhavati ya etad evaṃ vidvān paśuṣu pañcavidhaṃ sāmopāste // ChUp_2,6.2 //",
    "GV05chup___u:440": " prāṇeṣu pañcavidhaṃ parovarīyaḥ sāmopāsīta /",
    "GV05chup___u:441": " prāṇo hiṅkāraḥ /",
    "GV05chup___u:442": " vāk prastāvaḥ /",
    "GV05chup___u:443": " cakṣur udgīthaḥ /",
    "GV05chup___u:444": " śrotraṃ pratihāraḥ /",
    "GV05chup___u:445": " mano nidhanam /",
    "GV05chup___u:446": " parovarīyāṃsi vā etāni // ChUp_2,7.1 //",
    "GV05chup___u:447": " parovarīyo hāsya bhavati parovarīyaso ha lokāñ jayati ya etad evaṃ vidvān prāṇeṣu pañcavidhaṃ parovarīyaḥ sāmopāste /",
    "GV05chup___u:448": " iti tu pañcavidhasya // ChUp_2,7.2 //",
    "GV05chup___u:449": " atha saptavidhasya /",
    "GV05chup___u:450": " vāci saptavidh.am sāmopāsīta /",
    "GV05chup___u:451": " yat kiṃca vāco hum iti sa hiṅkāraḥ /",
    "GV05chup___u:452": " yat preti sa prastāvaḥ /",
    "GV05chup___u:453": " yad eti sa ādiḥ // ChUp_2,8.1 //",
    "GV05chup___u:454": " yad ud iti sa udgīthaḥ /",
    "GV05chup___u:455": " yat pratīti sa pratihāraḥ /",
    "GV05chup___u:456": " yad upeti sa upadravaḥ /",
    "GV05chup___u:457": " yan nīti tan nidhanam // ChUp_2,8.2 //",
    "GV05chup___u:458": " dugdhe 'smai vāg dohaṃ yo vāco dohaḥ /",
    "GV05chup___u:459": " annavān annādo bhavati /",
    "GV05chup___u:460": " ya etad evaṃ vidvān vāci saptavidhaṃ sāmopāste // ChUp_2,8.3 //",
    "GV05chup___u:461": " atha khalv amum ādityaṃ saptavidhaṃ sāmopāsīta /",
    "GV05chup___u:462": " sarvadā samas tena sāma /",
    "GV05chup___u:463": " māṃ prati māṃ pratīti sarveṇa samas tena sāma // ChUp_2,9.1 //",
    "GV05chup___u:464": " tasminn imāni sarvāṇi bhūtāny anvāyattānīti vidyāt /",
    "GV05chup___u:465": " tasya yat purodayāt sa hiṅkāraḥ /",
    "GV05chup___u:466": " tad asya paśavo 'nvāyattāḥ /",
    "GV05chup___u:467": " tasmāt te hiṅkurvanti /",
    "GV05chup___u:468": " hiṅkārabhājino hy etasya sāmnaḥ // ChUp_2,9.2 //",
    "GV05chup___u:469": " atha yat prathamodite sa prastāvaḥ /",
    "GV05chup___u:470": " tad asya manuṣyā anvāyattāḥ /",
    "GV05chup___u:471": " tasmāt te prastutikāmāḥ praśaṃsākāmāḥ /",
    "GV05chup___u:472": " prastāvabhājino hy etasya sāmnaḥ // ChUp_2,9.3 //",
    "GV05chup___u:473": " atha yat saṃgavavelāyāṃ sa ādiḥ /",
    "GV05chup___u:474": " tad asya vayāṃsy anvāyattāni /",
    "GV05chup___u:475": " tasmāt tāny antarikṣe 'nārambhaṇāny ādāyātmānaṃ paripatanti /",
    "GV05chup___u:476": " ādibhājīni hy etasya sāmnaḥ // ChUp_2,9.4 //",
    "GV05chup___u:477": " atha yat saṃprati madhyaṃdine sa udgīthaḥ /",
    "GV05chup___u:478": " tad asya devā anvāyattāḥ /",
    "GV05chup___u:479": " tasmāt te sattamāḥ prājāpatyānām /",
    "GV05chup___u:480": " udgīthabhājino hy etasya sāmnaḥ // ChUp_2,9.5 //",
    "GV05chup___u:481": " atha yad ūrdhvaṃ madhyaṃdināt prāg aparāhṇāt sa pratihāraḥ /",
    "GV05chup___u:482": " tad asya garbhā anvāyattāḥ /",
    "GV05chup___u:483": " tasmāt te pratihṛtā nāvapadyante /",
    "GV05chup___u:484": " pratihārabhājino hy etasya sāmnaḥ // ChUp_2,9.6 //",
    "GV05chup___u:485": " atha yad ūrdhvam aparāhṇāt prāg astam ayāt sa upadravaḥ /",
    "GV05chup___u:486": " tad asyāraṇyā anvāyattāḥ /",
    "GV05chup___u:487": " tasmāt te puruṣaṃ dṛṣṭvā kakṣaṃ śvabhram ity upadravanti /",
    "GV05chup___u:488": " upadravabhājino hy etasya sāmnaḥ // ChUp_2,9.7 //",
    "GV05chup___u:489": " atha yat prathamāstamite tan nidhanam /",
    "GV05chup___u:490": " tad asya pitaro 'nvāyattāḥ /",
    "GV05chup___u:491": " tasmāt tān nidadhati /",
    "GV05chup___u:492": " nidhanabhājino hy etasya sāmnaḥ /",
    "GV05chup___u:493": " evaṃ khalv amum ādityaṃ saptavidhaṃ sāmopāste // ChUp_2,9.8 //",
    "GV05chup___u:494": " atha khalv ātmasaṃmitam atimṛtyu saptavidhaṃ sāmopāsīta /",
    "GV05chup___u:495": " hiṅkāra iti tryakṣaram /",
    "GV05chup___u:496": " prastāva iti tryakṣaram /",
    "GV05chup___u:497": " tat samam // ChUp_2,10.1 //",
    "GV05chup___u:498": " ādir iti dvyakṣaram /",
    "GV05chup___u:499": " pratihāra iti caturakṣaram /",
    "GV05chup___u:500": " tata ihaikam /",
    "GV05chup___u:501": " tat samam // ChUp_2,10.2 //",
    "GV05chup___u:502": " udgītha iti tryakṣaram upadrava iti caturakṣaraṃ tribhis tribhiḥ samaṃ bhavati /",
    "GV05chup___u:503": " akṣaram atiśiṣyate tryakṣaram /",
    "GV05chup___u:504": " tat samam // ChUp_2,10.3 //",
    "GV05chup___u:505": " nidhanam iti tryakṣaram /",
    "GV05chup___u:506": " tat samam eva bhavati /",
    "GV05chup___u:507": " tāni ha vā etāni dvāviṃśatir akṣarāṇi // ChUp_2,10.4 //",
    "GV05chup___u:508": " ekaviṃśatyādityam āpnoti /",
    "GV05chup___u:509": " ekaviṃśo vā ito 'sāv ādityaḥ /",
    "GV05chup___u:510": " dvāviṃśena param ādityāj jayati /",
    "GV05chup___u:511": " tan nākam /",
    "GV05chup___u:512": " tad viśokam // ChUp_2,10.5 //",
    "GV05chup___u:513": " āpnotīhādityasya jayam /",
    "GV05chup___u:514": " paro hāsyādityajayāj jayo bhavati ya etad evaṃ vidvān ātmasaṃmitam atimṛtyu saptavidhaṃ sāmopāste sāmopāste // ChUp_2,10.6 //",
    "GV05chup___u:515": " mano hiṅkāraḥ /",
    "GV05chup___u:516": " vāk prastāvaḥ /",
    "GV05chup___u:517": " cakṣur udgīthaḥ /",
    "GV05chup___u:518": " śrotraṃ pratihāraḥ /",
    "GV05chup___u:519": " prāṇo nidhanam /",
    "GV05chup___u:520": " etad gāyatraṃ prāṇeṣu protam // ChUp_2,11.1 //",
    "GV05chup___u:521": " sa ya evam etad gāyatraṃ prāṇeṣu protaṃ veda /",
    "GV05chup___u:522": " prāṇī bhavati /",
    "GV05chup___u:523": " sarvam āyur eti /",
    "GV05chup___u:524": " jyog jīvati /",
    "GV05chup___u:525": " mahān prajayā paśubhir bhavati /",
    "GV05chup___u:526": " mahān kīrtyā /",
    "GV05chup___u:527": " mahāmanāḥ syāt /",
    "GV05chup___u:528": " tad vratam // ChUp_2,11.2 //",
    "GV05chup___u:529": " abhimanthati sa hiṅkāraḥ /",
    "GV05chup___u:530": " dhūmo jāyate sa prastāvaḥ /",
    "GV05chup___u:531": " jvalati sa udgīthaḥ /",
    "GV05chup___u:532": " aṅgārā bhavanti sa pratihāraḥ /",
    "GV05chup___u:533": " upaśāmyati tan nidhanam /",
    "GV05chup___u:534": " saṃśāmyati tan nidhanam /",
    "GV05chup___u:535": " etad rathaṃtaram agnau protam // ChUp_2,12.1 //",
    "GV05chup___u:536": " sa ya evam etad rathaṃtaram agnau protaṃ veda /",
    "GV05chup___u:537": " brahmavarcasy:",
    "GV05chup___u:538": " annādo bhavati /",
    "GV05chup___u:539": " sarvam āyur eti /",
    "GV05chup___u:540": " jyog jīvati /",
    "GV05chup___u:541": " mahān prajayā paśubhir bhavati /",
    "GV05chup___u:542": " mahān kīrtyā /",
    "GV05chup___u:543": " na pratyaṅṅ agnim ācāmen na niṣṭhīvet /",
    "GV05chup___u:544": " tad vratam // ChUp_2,12.2 //",
    "GV05chup___u:545": " upamantrayate sa hiṅkāraḥ /",
    "GV05chup___u:546": " jñapayate sa prastāvaḥ /",
    "GV05chup___u:547": " striyā saha śete sa udgīthaḥ /",
    "GV05chup___u:548": " prati strīṃ saha śete sa pratihāraḥ /",
    "GV05chup___u:549": " kālaṃ gacchati tan nidhanam /",
    "GV05chup___u:550": " pāraṃ gacchati tan nidhanam /",
    "GV05chup___u:551": " etad vāmadevyaṃ mithune protam // ChUp_2,13.1 //",
    "GV05chup___u:552": " sa ya evam etad vāmadevyaṃ mithune protaṃ veda /",
    "GV05chup___u:553": " mithunī bhavati /",
    "GV05chup___u:554": " mithunān mithunāt prajāyate /",
    "GV05chup___u:555": " sarvam āyur eti /",
    "GV05chup___u:556": " jyog jīvati /",
    "GV05chup___u:557": " mahān prajayā paśubhir bhavati /",
    "GV05chup___u:558": " mahān kīrtyā /",
    "GV05chup___u:559": " na kāṃcana pariharet /",
    "GV05chup___u:560": " tad vratam // ChUp_2,13.2 //",
    "GV05chup___u:561": " udyan hiṅkāraḥ /",
    "GV05chup___u:562": " uditaḥ prastāvaḥ /",
    "GV05chup___u:563": " madhyaṃdina udgīthaḥ /",
    "GV05chup___u:564": " aparāhṇaḥ pratihāraḥ /",
    "GV05chup___u:565": " astaṃ yan nidhanam /",
    "GV05chup___u:566": " etad bṛhad āditye protam // ChUp_2,14.1 //",
    "GV05chup___u:567": " sa ya evam etad bṛhad āditye protaṃ veda /",
    "GV05chup___u:568": " tejasvy: annādo bhavati /",
    "GV05chup___u:569": " sarvam āyur eti /",
    "GV05chup___u:570": " jyog jīvati /",
    "GV05chup___u:571": " mahān prajayā paśubhir bhavati /",
    "GV05chup___u:572": " mahān kīrtyā /",
    "GV05chup___u:573": " tapantaṃ na nindet /",
    "GV05chup___u:574": " tad vratam // ChUp_2,14.2 //",
    "GV05chup___u:575": " abhrāṇi saṃplavante sa hiṅkāraḥ /",
    "GV05chup___u:576": " megho jāyate sa prastāvaḥ /",
    "GV05chup___u:577": " varṣati sa udgīthaḥ /",
    "GV05chup___u:578": " vidyotate stanayati sa pratihāraḥ /",
    "GV05chup___u:579": " udgṛhṇāti tan nidhanam /",
    "GV05chup___u:580": " etad vairūpaṃ parjanye protam // ChUp_2,15.1 //",
    "GV05chup___u:581": " sa ya evam etad vairūpaṃ parjanye protaṃ veda /",
    "GV05chup___u:582": " virūpāṃś ca surūpaṃś ca paśūn avarundhe /",
    "GV05chup___u:583": " sarvam āyur eti /",
    "GV05chup___u:584": " jyog jīvati /",
    "GV05chup___u:585": " mahān prajayā paśubhir bhavati /",
    "GV05chup___u:586": " mahān kīrtyā /",
    "GV05chup___u:587": " varṣantaṃ na nindet /",
    "GV05chup___u:588": " tad vratam // ChUp_2,15.2 //",
    "GV05chup___u:589": " vasanto hiṅkāraḥ /",
    "GV05chup___u:590": " grīṣmaḥ prastāvaḥ /",
    "GV05chup___u:591": " varṣā udgīthaḥ /",
    "GV05chup___u:592": " śarat pratihāraḥ /",
    "GV05chup___u:593": " hemanto nidhanam /",
    "GV05chup___u:594": " etad vairājam ṛtuṣu protam // ChUp_2,16.1 //",
    "GV05chup___u:595": " sa ya evam etad vairājam ṛtuṣu protaṃ veda /",
    "GV05chup___u:596": " virājati prajayā /",
    "GV05chup___u:597": " paśubhir brahmavarcasena /",
    "GV05chup___u:598": " sarvam āyur eti /",
    "GV05chup___u:599": " jyog jīvati /",
    "GV05chup___u:600": " mahān prajayā paśubhir bhavati /",
    "GV05chup___u:601": " mahān kīrtyā /",
    "GV05chup___u:602": " ṛtūn na nindet /",
    "GV05chup___u:603": " tad vratam // ChUp_2,16.2 //",
    "GV05chup___u:604": " pṛthivī hiṅkāraḥ /",
    "GV05chup___u:605": " antarikṣaṃ prastāvaḥ /",
    "GV05chup___u:606": " dyaur udgīthaḥ /",
    "GV05chup___u:607": " diśaḥ pratihāraḥ /",
    "GV05chup___u:608": " samudro nidhanam /",
    "GV05chup___u:609": " etāḥ śakvaryo lokeṣu protāḥ // ChUp_2,17.1 //",
    "GV05chup___u:610": " sa ya evam etāḥ śakvaryo lokeṣu protā veda /",
    "GV05chup___u:611": " lokī bhavati sarvam āyur eti /",
    "GV05chup___u:612": " jyog jīvati /",
    "GV05chup___u:613": " mahān prajayā paśubhir bhavati /",
    "GV05chup___u:614": " mahān kīrtyā /",
    "GV05chup___u:615": " lokān na nindet /",
    "GV05chup___u:616": " tad vratam // ChUp_2,17.2 //",
    "GV05chup___u:617": " ajā hiṅkāraḥ /",
    "GV05chup___u:618": " avayaḥ prastāvaḥ /",
    "GV05chup___u:619": " gāva udgīthaḥ /",
    "GV05chup___u:620": " aśvāḥ pratihāraḥ /",
    "GV05chup___u:621": " puruṣo nidhanam /",
    "GV05chup___u:622": " etā revatyaḥ paśuṣu protāḥ // ChUp_2,18.1 //",
    "GV05chup___u:623": " sa ya evam etā revatyaḥ paśuṣu protā veda /",
    "GV05chup___u:624": " paśumān bhavati /",
    "GV05chup___u:625": " sarvam āyur eti /",
    "GV05chup___u:626": " jyog jīvati /",
    "GV05chup___u:627": " mahān prajayā paśubhir bhavati /",
    "GV05chup___u:628": " mahān kīrtyā /",
    "GV05chup___u:629": " paśūn na nindet /",
    "GV05chup___u:630": " tad vratam // ChUp_2,18.2 //",
    "GV05chup___u:631": " loma hiṅkāraḥ /",
    "GV05chup___u:632": " tvak prastāvaḥ /",
    "GV05chup___u:633": " māṃsam udgīthaḥ /",
    "GV05chup___u:634": " asthi pratihāraḥ /",
    "GV05chup___u:635": " majjā nidhanam /",
    "GV05chup___u:636": " etad yajñāyajñīyam aṅgeṣu protam // ChUp_2,19.1 //",
    "GV05chup___u:637": " sa ya evam etad yajñāyajñīyam aṅgeṣu protaṃ veda /",
    "GV05chup___u:638": " aṅgī bhavati /",
    "GV05chup___u:639": " nāṅgena vihūrchati /",
    "GV05chup___u:640": " sarvam āyur eti /",
    "GV05chup___u:641": " jyog jīvati /",
    "GV05chup___u:642": " mahān prajayā paśubhir bhavati /",
    "GV05chup___u:643": " mahān kīrtyā /",
    "GV05chup___u:644": " saṃvatsaraṃ majjño nāśnīyāt /",
    "GV05chup___u:645": " tad vratam /",
    "GV05chup___u:646": " majjño nāśnīyād iti vā // ChUp_2,19.2 //",
    "GV05chup___u:647": " agnir hiṅkāraḥ /",
    "GV05chup___u:648": " vāyuḥ prastāvaḥ /",
    "GV05chup___u:649": " āditya udgīthaḥ /",
    "GV05chup___u:650": " nakṣatrāṇi pratihāraḥ /",
    "GV05chup___u:651": " candramā nidhanam /",
    "GV05chup___u:652": " etad rājanaṃ devatāsu protam // ChUp_2,20.1 //",
    "GV05chup___u:653": " sa ya evam etad rājanaṃ devatāsu protaṃ veda /",
    "GV05chup___u:654": " etāsām eva devatānāṃ salokatāṃ sarṣṭitāṃ sāyujyaṃ gacchati /",
    "GV05chup___u:655": " sarvam āyur eti /",
    "GV05chup___u:656": " jyog jīvati /",
    "GV05chup___u:657": " mahān prajayā paśubhir bhavati /",
    "GV05chup___u:658": " mahān kīrtyā /",
    "GV05chup___u:659": " brāhmaṇān na nindet /",
    "GV05chup___u:660": " tad vratam // ChUp_2,20.2 //",
    "GV05chup___u:661": " trayī vidyā hiṅkāraḥ /",
    "GV05chup___u:662": " traya ime lokāḥ sa prastāvaḥ /",
    "GV05chup___u:663": " agnir vāyur ādityaḥ sa udgīthaḥ /",
    "GV05chup___u:664": " nakṣatrāṇi vayāṃsi marīcayaḥ sa pratihāraḥ /",
    "GV05chup___u:665": " sarpā gandharvāḥ pitaras tan nidhanam /",
    "GV05chup___u:666": " etat sāma sarvasmin protam // ChUp_2,21.1 //",
    "GV05chup___u:667": " sa ya evam etat sāma sarvasmin protaṃ veda sarvaṃ ha bhavati // ChUp_2,21.2 //",
    "GV05chup___u:668": " tad eṣa ślokaḥ /",
    "GV05chup___u:669": " yāni pañcadhā trīṇi trīṇi /",
    "GV05chup___u:670": " tebhyo na jyāyaḥ param anyad asti // ChUp_2,21.3 //",
    "GV05chup___u:671": " yas tad veda sa veda sarvam /",
    "GV05chup___u:672": " sarvā diśo balim asmai haranti /",
    "GV05chup___u:673": " sarvam asmīty upāsita /",
    "GV05chup___u:674": " tad vrataṃ tad vratam // ChUp_2,21.4 //",
    "GV05chup___u:675": " vinardi sāmno vṛṇe paśavyam ity agner udgīthaḥ /",
    "GV05chup___u:676": " aniruktaḥ prajāpateḥ /",
    "GV05chup___u:677": " niruktaḥ somasya /",
    "GV05chup___u:678": " mṛdu ślakṣṇaṃ vāyoḥ /",
    "GV05chup___u:679": " ślakṣṇaṃ balavad indrasya /",
    "GV05chup___u:680": " krauñcaṃ bṛhaspateḥ /",
    "GV05chup___u:681": " apadhvāntaṃ varuṇasya /",
    "GV05chup___u:682": " tān sarvān evopaseveta /",
    "GV05chup___u:683": " vāruṇaṃ tv eva varjayet // ChUp_2,22.1 //",
    "GV05chup___u:684": " amṛtatvaṃ devebhya āgāyānīty āgāyet /",
    "GV05chup___u:685": " svadhāṃ pitṛbhya āśāṃ manuṣyebhyas tṛṇodakaṃ paśubhyaḥ svargaṃ lokaṃ yajamānāyānnam ātmana āgāyānīty etāni manasā dhyāyann apramattaḥ stuvīta",
    "GV05chup___u:686": " sarve svarā indrasyātmānaḥ /",
    "GV05chup___u:687": " sarva ūṣmāṇaḥ prajāpater ātmānaḥ /",
    "GV05chup___u:688": " sarve sparśā mṛtyor ātmānaḥ /",
    "GV05chup___u:689": " taṃ yadi svareṣūpālabheta /",
    "GV05chup___u:690": " indraṃ śaraṇaṃ prapanno 'bhūvaṃ sa tvā prati vakṣyatīty enaṃ brūyāt // ChUp_2,22.3 //",
    "GV05chup___u:691": " atha yady enam ūṣmāsūpālabheta /",
    "GV05chup___u:692": " prajāpatiṃ śaraṇaṃ prapanno 'bhūvaṃ sa tvā prati pekṣyatīty enaṃ brūyāt /",
    "GV05chup___u:693": " atha yady enaṃ sparśeṣūpālabheta /",
    "GV05chup___u:694": " mṛtyuṃ śaraṇaṃ prapanno 'bhūvaṃ sa tvā prati dhakṣyatīty enaṃ brūyāt // ChUp_2,22.4 //",
    "GV05chup___u:695": " sarve svarā ghoṣavanto balavanto vaktavyā indre balaṃ dadānīti /",
    "GV05chup___u:696": " sarva ūṣmāṇo 'grastā anirastā vivṛtā vaktavyāḥ prajāpater ātmānaṃ paridadānīti /",
    "GV05chup___u:697": " sarve sparśā leśenānabhinihitā vaktavyā mṛtyor ātmānaṃ pariharāṇīti // ChUp_2,22.5 //",
    "GV05chup___u:698": " trayo dharmaskandhāḥ /",
    "GV05chup___u:699": " yajño 'dhyayanaṃ dānam iti prathamaḥ /",
    "GV05chup___u:700": " tapa eva dvitīyaḥ /",
    "GV05chup___u:701": " brahmacāryācāryakulavāsī tṛtīyo 'tyantam ātmānam ācāryakule 'vasādayan /",
    "GV05chup___u:702": " sarva ete puṇyalokā bhavanti /",
    "GV05chup___u:703": " brahmasaṃstho 'mṛtatvam eti // ChUp_2,23.1 //",
    "GV05chup___u:704": " prajāpatir lokān abhyatapat /",
    "GV05chup___u:705": " tebhyo 'bhitaptebhyas trayī vidyā saṃprāsravat /",
    "GV05chup___u:706": " tām abhyatapat /",
    "GV05chup___u:707": " tasyā abhitaptāyā etāny akṣarāṇi saṃprasrvanta bhūr bhuvaḥ svar iti // ChUp_2,23.2 //",
    "GV05chup___u:708": " tāny abhyatapat /",
    "GV05chup___u:709": " tebhyo 'bhitaptebhya oṃkāraḥ saṃprāsravat /",
    "GV05chup___u:710": " tad yathā śaṅkunā sarvāṇi parṇāni saṃtṛṇṇāny evam oṃkāreṇa sarvā vāk saṃtṛṇṇā /",
    "GV05chup___u:711": " oṃkāra evedaṃ sarvam oṃkāra eva idaṃ sarvam // ChUp_2,23.3 //",
    "GV05chup___u:712": " brahmavādino vadanti /",
    "GV05chup___u:713": " yad vasūnāṃ prātaḥsavanam /",
    "GV05chup___u:714": " rudrāṇāṃ mādhyaṃdinaṃ savanam /",
    "GV05chup___u:715": " ādityānāṃ ca viśveṣāṃ ca devānāṃ tṛtīyasavanam // ChUp_2,24.1 //",
    "GV05chup___u:716": " kva tarhi yajamānasya loka iti /",
    "GV05chup___u:717": " sa yas taṃ na vidyāt kathaṃ kuryāt /",
    "GV05chup___u:718": " atha vidvān kuryāt // ChUp_2,24.2 //",
    "GV05chup___u:719": " purā prātaranuvākasyopākaraṇāj jaghanena gārhapatyasyodāṅmukha upaviśya sa vāsavaṃ sāmābhigāyati // ChUp_2,24.3 //",
    "GV05chup___u:720": " lo 3 kadvāram apāvā 3 rṇū 33 /",
    "GV05chup___u:721": " paśyema tvā vayaṃ rā 33333 hu 3 m ā 33 jyā 3 yo 3 ā 32111 iti // ChUp_2,24.4 //",
    "GV05chup___u:722": " atha juhoti /",
    "GV05chup___u:723": " namo 'gnaye pṛthivīkṣite lokakṣite /",
    "GV05chup___u:724": " lokaṃ me yajamānāya vinda /",
    "GV05chup___u:725": " eṣa vai yajamānasya lokaḥ /",
    "GV05chup___u:726": " etā asmi // ChUp_2,24.5 //",
    "GV05chup___u:727": " atra yajamānaḥ parastād āyuṣaḥ svāhā /",
    "GV05chup___u:728": " apajahi parigham ity uktvottiṣṭhati /",
    "GV05chup___u:729": " tasmai vasavaḥ prātaḥsavanaṃ saṃprayacchanti // ChUp_2,24.6 //",
    "GV05chup___u:730": " purā mādhyandinasya savanasyopākaraṇāj jaghanenāgnīdhrīyasyodaṅmukha upaviśya sa raudraṃ sāmābhigāyati // ChUp_2,24.7 //",
    "GV05chup___u:731": " lo 3 kadvāramapāvār 3 ṇū 33 /",
    "GV05chup___u:732": " paśyema tvā vayaṃ vairā 33333 hu 3 m ā 33 jyā 3 yo 3 ā 32111 iti // ChUp_2,24.8 //",
    "GV05chup___u:733": " atha juhoti /",
    "GV05chup___u:734": " nāmo vāyave 'ntarikṣakṣite lokakṣite /",
    "GV05chup___u:735": " lokaṃ me yajamānāya vinda /",
    "GV05chup___u:736": " eṣa vai yajamānasya lokaḥ /",
    "GV05chup___u:737": " etāsmi // ChUp_2,24.9 //",
    "GV05chup___u:738": " atra yajamānaḥ parastād āyuṣaḥ svāhā /",
    "GV05chup___u:739": " apajahi parigham ity uktvottiṣṭhati /",
    "GV05chup___u:740": " tasmai rudrā mādhyandinaṃ savanaṃ saṃprayacchanti // ChUp_2,24.10 //",
    "GV05chup___u:741": " purā tṛtīyasavanasyopākaraṇāj jaghanenāhavanīyasyodaṅmukha upaviśya sa ādityaṃ sa vaiśvadevaṃ sāmābhigāyati // ChUp_2,24.11 //",
    "GV05chup___u:742": " atha vaiśvadevam /",
    "GV05chup___u:743": " paśyema tvā vayaṃ sāmrā 33333 hu3m ā 33 jyā 3 yo 3 ā 32111 iti // ChUp_2,24.13 //",
    "GV05chup___u:744": " atha juhoti /",
    "GV05chup___u:745": " nama ādityebhyaś ca viśvebhyaś ca devebhyo divikṣidbhyo lokakṣidbhyaḥ /",
    "GV05chup___u:746": " lokaṃ me yajamānāya vindata // ChUp_2,24.14 //",
    "GV05chup___u:747": " eṣa vai yajamānasya lokaḥ /",
    "GV05chup___u:748": " etāsmy atra yajamānaḥ parastād āyuṣaḥ svāhā /",
    "GV05chup___u:749": " apahata parigham ity uktvottiṣṭhati // ChUp_2,24.15 //",
    "GV05chup___u:750": " tasmā ādityāś ca viśve ca devās tṛtīyasavanaṃ saṃprayacchanti /",
    "GV05chup___u:751": " eṣa ha vai yajñasya mātrāṃ veda ya evaṃ veda ya evaṃ veda // ChUp_2,24.16 //",
    "GV05chup___u:752": " asau vā ādityo devamadhu /",
    "GV05chup___u:753": " tasya dyaur eva tiraścīnavaṃśaḥ /",
    "GV05chup___u:754": " antarikṣam apūpaḥ /",
    "GV05chup___u:755": " marīcayaḥ putrāḥ // ChUp_3,1.1 //",
    "GV05chup___u:756": " tasya ye prāñco raśmayas tā evāsya prācyo madhunāḍyaḥ /",
    "GV05chup___u:757": " ṛca eva madhukṛtaḥ /",
    "GV05chup___u:758": " ṛgveda eva puṣpam /",
    "GV05chup___u:759": " tā amṛtā āpaḥ /",
    "GV05chup___u:760": " tā vā etā ṛcaḥ // ChUp_3,1.2 //",
    "GV05chup___u:761": " etam ṛgvedam abhyatapan /",
    "GV05chup___u:762": " tasyābhitaptasya yaśas teja indriyaṃ vīryam annādyaṃ raso 'jāyata // ChUp_3,1.3 //",
    "GV05chup___u:763": " tad vyakṣarat /",
    "GV05chup___u:764": " tad ādityam abhito 'śrayat /",
    "GV05chup___u:765": " tad vā etad yad etad ādityasya rohitaṃ rūpam // ChUp_3,1.4 //",
    "GV05chup___u:766": " atha ye 'sya dakṣiṇā raśmayas tā evāsya dakṣiṇā madhunāḍyaḥ /",
    "GV05chup___u:767": " yajūṃṣy eva madhukṛtaḥ /",
    "GV05chup___u:768": " yajurveda eva puṣpam /",
    "GV05chup___u:769": " tā amṛtā āpaḥ // ChUp_3,2.1 //",
    "GV05chup___u:770": " tāni vā etāni yajūṃṣy etaṃ yajurvedam abhyatapan /",
    "GV05chup___u:771": " tasya abhitaptasya yaśas teja indriyaṃ vīryam annādyaṃ raso 'jāyata // ChUp_3,2.2 //",
    "GV05chup___u:772": " tad vyakṣarat /",
    "GV05chup___u:773": " tad ādityam abhito 'śrayat /",
    "GV05chup___u:774": " tad vā etad yad etad ādityasya śuklaṃ rūpam // ChUp_3,2.3 //",
    "GV05chup___u:775": " atha ye 'sya pratyañco raśmāyas tā evāsya pratīcyo madhunāḍyaḥ /",
    "GV05chup___u:776": " sāmāny eva madhukṛtaḥ /",
    "GV05chup___u:777": " sāmaveda eva puṣpam /",
    "GV05chup___u:778": " tā amṛtā āpaḥ // ChUp_3,3.1 //",
    "GV05chup___u:779": " tāni vā etāni sāmāny etaṃ sāmavedam abhyatapan /",
    "GV05chup___u:780": " tasyābhitaptasya yaśas teja indriyaṃ vīryam annādyaṃ raso 'jāyata // ChUp_3,3.2 //",
    "GV05chup___u:781": " tad vyakṣarat /",
    "GV05chup___u:782": " tad ādityam abhito 'śrayat /",
    "GV05chup___u:783": " tad vā etad yad etad ādityasya kṛṣṇaṃ rūpam // ChUp_3,3.3 //",
    "GV05chup___u:784": " atha ye 'syodañco raśmayas tā evāsyodīcyo madhunāḍyaḥ /",
    "GV05chup___u:785": " atharvāṅgirasa eva madhukṛtaḥ /",
    "GV05chup___u:786": " itihāsapurāṇaṃ puṣpam /",
    "GV05chup___u:787": " tā amṛtā āpaḥ // ChUp_3,4.1 //",
    "GV05chup___u:788": " te vā ete 'tharvāṅgirasa etad itihāsapūrāṇam abhyatapan /",
    "GV05chup___u:789": " tasyābhitaptasya yaśas teja indriyāṃ vīryam annādyaṃ raso 'jāyata // ChUp_3,4.2 //",
    "GV05chup___u:790": " tad vyakṣarat /",
    "GV05chup___u:791": " tad ādityam abhito 'śrayat /",
    "GV05chup___u:792": " tad vā etad yad etad ādityasya paraḥkṛṣṇaṃ rūpam // ChUp_3,4.3 //",
    "GV05chup___u:793": " atha ye 'syordhvā raśmayas tā evāsyordhvā madhunāḍyaḥ /",
    "GV05chup___u:794": " guhyā evādeśā madhukṛtaḥ /",
    "GV05chup___u:795": " brahmaiva puṣpaṃ /",
    "GV05chup___u:796": " tā amṛtā āpaḥ // ChUp_3,5.1 //",
    "GV05chup___u:797": " te vā ete guhyā ādeśā etad brahmābhyatapan /",
    "GV05chup___u:798": " tasyābhitaptasya yaśas teja indriyaṃ vīryam annādyaṃ raso 'jāyata // ChUp_3,5.2 //",
    "GV05chup___u:799": " tad vyakṣarat /",
    "GV05chup___u:800": " tad ādityam abhito 'śrayat /",
    "GV05chup___u:801": " tad vā etad yad etad ādityasya madhye kṣobhata iva // ChUp_3,5.3 //",
    "GV05chup___u:802": " te vā ete rasānāṃ rasāḥ /",
    "GV05chup___u:803": " vedā hi rasāḥ /",
    "GV05chup___u:804": " teṣām ete rasāḥ /",
    "GV05chup___u:805": " tāni vā etāny amṛtānām amṛtāni /",
    "GV05chup___u:806": " vedā hy amṛtāḥ /",
    "GV05chup___u:807": " teṣām etāny amṛtāni // ChUp_3,5.4 //",
    "GV05chup___u:808": " tad yat prathamam amṛtaṃ tad vasava upajīvanty agninā mukhena /",
    "GV05chup___u:809": " na vai devā aśnanti na pibanti /",
    "GV05chup___u:810": " etad evāmṛtaṃ dṛṣṭvā tṛpyanti // ChUp_3,6.1 //",
    "GV05chup___u:811": " ta etad eva rūpam abhisaṃviśanti /",
    "GV05chup___u:812": " etasmād rūpād udyanti // ChUp_3,6.2 //",
    "GV05chup___u:813": " sa ya etad evam amṛtaṃ veda vasūnām evaiko bhūtvāgninaiva mukhenaitad evāmṛtaṃ dṛṣṭvā tṛpyati /",
    "GV05chup___u:814": " sa etad eva rūpam abhisaṃviśati /",
    "GV05chup___u:815": " etasmād rūpād udeti // ChUp_3,6.3 //",
    "GV05chup___u:816": " sa yāvad ādityaḥ purastād udetā paścād astam etā vasūnām eva tāvad ādhipatyaṃ svārājyaṃ paryetā // ChUp_3,6.4 //",
    "GV05chup___u:817": " atha yad dvitīyam amṛtaṃ tad rudrā upajīvantīndreṇa mukhena /",
    "GV05chup___u:818": " na vai devā aśnanti na pibanti /",
    "GV05chup___u:819": " etad evāmṛtaṃ dṛṣṭvā tṛpyanti // ChUp_3,7.1 //",
    "GV05chup___u:820": " ta etad eva rūpam abhisaṃviśanti /",
    "GV05chup___u:821": " etasmād rūpād udyanti // ChUp_3,7.2 //",
    "GV05chup___u:822": " sa ya etad evam amṛtaṃ veda rudrāṇām evaiko bhūtvendreṇaiva mukhenaitad evāmṛtaṃ dṛṣṭvā tṛpyati /",
    "GV05chup___u:823": " sa etad eva rūpam abhisaṃviśati /",
    "GV05chup___u:824": " etasmād rūpād udeti // ChUp_3,7.3 //",
    "GV05chup___u:825": " sa yāvad ādityaḥ purastād udetā paścād astam etā dvis tāvad dakṣiṇata udetottarato 'stam etā rudrāṇām eva tāvad ādhipatyaṃ svārājyaṃ paryetā",
    "GV05chup___u:826": " atha yat tṛtīyam amṛtaṃ tad ādityā upajīvanti varuṇena mukhena /",
    "GV05chup___u:827": " na vai devā aśnanti na pibanti /",
    "GV05chup___u:828": " etad evāmṛtaṃ dṛṣṭvā tṛpyanti // ChUp_3,8.1 //",
    "GV05chup___u:829": " ta etad eva rūpam abhisaṃviśanti /",
    "GV05chup___u:830": " etasmād rūpād udyanti // ChUp_3,8.2 //",
    "GV05chup___u:831": " sa ya etad evam amṛtaṃ vedādityānām evaiko bhūtvā varuṇenaiva mukhenaitad evāmṛtaṃ dṛṣṭvā tṛpyati /",
    "GV05chup___u:832": " sa etad eva rūpam abhisaṃviśati /",
    "GV05chup___u:833": " etasmād rūpād udeti // ChUp_3,8.3 //",
    "GV05chup___u:834": " sa yāvad ādityo dakṣiṇata udetottarato 'stam etā dvis tāvat paścād udetā purastād astam etādityānām eva tāvad ādhipatyaṃ svārājyaṃ paryetā //",
    "GV05chup___u:835": " atha yac caturtham amṛtaṃ tan maruta upajīvanti somena mukhena /",
    "GV05chup___u:836": " na vai devā aśnanti na pibanti /",
    "GV05chup___u:837": " etad evāmṛtaṃ dṛṣṭvā tṛpyanti // ChUp_3,9.1 //",
    "GV05chup___u:838": " ta etad eva rūpam abhisaṃviśanti /",
    "GV05chup___u:839": " etasmād rūpād udyanti // ChUp_3,9.2 //",
    "GV05chup___u:840": " sa ya etad evam amṛtaṃ veda marutām evaiko bhūtvā somenaiva mukhenaitad evāmṛtaṃ dṛṣṭvā tṛpyati /",
    "GV05chup___u:841": " sa etad eva rūpam abhisaṃviśati /",
    "GV05chup___u:842": " etasmād rūpād udeti // ChUp_3,9.3 //",
    "GV05chup___u:843": " sa yāvad ādityaḥ paścād udetā purastād astam etā dvis tāvad uttarata udetā dakṣiṇato 'stam etā marutām eva tāvad ādhipatyaṃ svārājyaṃ paryetā",
    "GV05chup___u:844": " atha yat pañcamam amṛtaṃ tat sādhyā upajīvanti brahmaṇā mukhena /",
    "GV05chup___u:845": " na vai devā aśnanti na pibanti /",
    "GV05chup___u:846": " etad evāmṛtaṃ dṛṣṭvā tṛpyanti // ChUp_3,10.1 //",
    "GV05chup___u:847": " ta etad eva rūpam abhisaṃviśanti /",
    "GV05chup___u:848": " etasmād rūpād udyanti // ChUp_3,10.2 //",
    "GV05chup___u:849": " sa ya etad evam amṛtaṃ veda sādhyānām evaiko bhūtvā brahmaṇaiva mukhenaitad evāmṛtaṃ dṛṣṭvā tṛpyati /",
    "GV05chup___u:850": " sa etad eva rūpam abhisaṃviśati /",
    "GV05chup___u:851": " etasmād rūpād udeti // ChUp_3,10.3 //",
    "GV05chup___u:852": " sa yāvad āditya uttarata udetā dakṣiṇato 'stam etā dvis tāvad ūrdhvam udetārvāg astam etā sādhyānām eva tāvad ādhipatyaṃ svārājyaṃ paryetā //",
    "GV05chup___u:853": " atha tata ūrdhva udetya naivodetā nāstam etaikala eva madhye sthātā /",
    "GV05chup___u:854": " tad eṣa ślokaḥ // ChUp_3,11.1 //",
    "GV05chup___u:855": " na vai tatra na nimloca /",
    "GV05chup___u:856": " nodiyāya kadācana /",
    "GV05chup___u:857": " devās tenāhaṃ satyena /",
    "GV05chup___u:858": " mā virādhiṣi brahmaṇeti // ChUp_3,11.2 //",
    "GV05chup___u:859": " na ha vā asmā udeti na nimlocati /",
    "GV05chup___u:860": " sakṛd divā haivāsmai bhavati /",
    "GV05chup___u:861": " ya etām evaṃ brahmopaniṣadaṃ veda // ChUp_3,11.3 //",
    "GV05chup___u:862": " tad dhaitad brahmā prajāpataya uvāca /",
    "GV05chup___u:863": " prajāpatir manave /",
    "GV05chup___u:864": " manuḥ prajābhyaḥ /",
    "GV05chup___u:865": " tad dhaitad uddālakāyāruṇaye jyeṣṭhāya putrāya pitā brahma provāca // ChUp_3,11.4 //",
    "GV05chup___u:866": " idaṃ vāva taj jyeṣṭhāya putrāya pitā brahma prabrūyāt praṇāyyāya vāntevāsine // ChUp_3,11.5 //",
    "GV05chup___u:867": " nānyasmai kasmaicana /",
    "GV05chup___u:868": " yady apy asmā imām adbhiḥ parigṛhītāṃ dhanasya pūrṇāṃ dadyād etad eva tato bhūya iti // ChUp_3,11.6 //",
    "GV05chup___u:869": " gāyatrī vā idaṃ sarvaṃ bhūtaṃ yad idam kiñca /",
    "GV05chup___u:870": " vāg vai gāyatrī /",
    "GV05chup___u:871": " vāg vā idaṃ sarvaṃ bhūtaṃ gāyati ca trāyate ca // ChUp_3,12.1 //",
    "GV05chup___u:872": " yā vai sā gāyatrīyaṃ vāva sā yeyaṃ pṛthivī /",
    "GV05chup___u:873": " asyāṃ hīdaṃ sarvaṃ bhūtaṃ pratiṣṭhitam /",
    "GV05chup___u:874": " etām eva nātiśīyate // ChUp_3,12.2 //",
    "GV05chup___u:875": " yā vai sā pṛthivīyaṃ vāva sā yad idam asmin puruṣe śarīram /",
    "GV05chup___u:876": " asmin hīme prāṇāḥ pratiṣṭhitāḥ /",
    "GV05chup___u:877": " etad eva nātiśīyante // ChUp_3,12.3 //",
    "GV05chup___u:878": " yad vai tat puruṣe śarīram idaṃ vāva tad yad idam asminn antaḥ puruṣe hṛdayam /",
    "GV05chup___u:879": " asmin hīme prāṇāḥ pratiṣṭhitāḥ /",
    "GV05chup___u:880": " etad eva nātiśīyante // ChUp_3,12.4 //",
    "GV05chup___u:881": " saiṣā catuṣpadā ṣaḍvidhā gāyatrī /",
    "GV05chup___u:882": " tad etad ṛcābhyanūktam // ChUp_3,12.5 //",
    "GV05chup___u:883": " tāvān asya mahimā tato jyāyāṃś ca puruṣaḥ /",
    "GV05chup___u:884": " pādo 'sya sarvā bhūtāni tripād asyāmṛtaṃ divīti // ChUp_3,12.6 //",
    "GV05chup___u:885": " yad vai tad brahmetīdaṃ vāva tad yo 'yaṃ bahirdhā puruṣād ākāśaḥ /",
    "GV05chup___u:886": " yo vai sa bahirdhā puruṣād ākāśaḥ // ChUp_3,12.7 //",
    "GV05chup___u:887": " ayaṃ vāva sa yo 'yam antaḥ puruṣa ākāśaḥ /",
    "GV05chup___u:888": " yo vai so 'ntaḥ puruṣa ākāśaḥ // ChUp_3,12.8 //",
    "GV05chup___u:889": " ayaṃ vāva sa yo 'yam antarhṛdaya ākāśaḥ /",
    "GV05chup___u:890": " tad etat pūrṇam apravarti /",
    "GV05chup___u:891": " pūrṇam apravartinīṃ śriyaṃ labhate ya evaṃ veda // ChUp_3,12.9 //",
    "GV05chup___u:892": " tasya ha vā etasya hṛdayasya pañca devasuṣayaḥ /",
    "GV05chup___u:893": " sa yo 'sya prāṅ suṣiḥ sa prāṇaḥ /",
    "GV05chup___u:894": " tac cakṣuḥ /",
    "GV05chup___u:895": " sa ādityaḥ /",
    "GV05chup___u:896": " tad etat tejo 'nnādyam ity upāsīta /",
    "GV05chup___u:897": " tejasvy annādo bhavati ya evaṃ veda // ChUp_3,13.1 //",
    "GV05chup___u:898": " atha yo 'sya dakṣiṇaḥ suṣiḥ sa vyānaḥ /",
    "GV05chup___u:899": " tac chrotram /",
    "GV05chup___u:900": " sa candramāḥ /",
    "GV05chup___u:901": " tad etac chrīś ca yaśaś cety upāsīta /",
    "GV05chup___u:902": " śrīmān yaśasvī bhavati ya evaṃ veda // ChUp_3,13.2 //",
    "GV05chup___u:903": " atha yo 'sya pratyaṅ suṣiḥ so 'pānaḥ /",
    "GV05chup___u:904": " sā vāk /",
    "GV05chup___u:905": " so 'gniḥ /",
    "GV05chup___u:906": " tad etad brahmavarcasam annādyam ity upāsīta /",
    "GV05chup___u:907": " brahmavarcasy annādo bhavati ya evaṃ veda // ChUp_3,13.3 //",
    "GV05chup___u:908": " atha yo 'syodaṅ suṣiḥ sa samānaḥ /",
    "GV05chup___u:909": " tan manaḥ /",
    "GV05chup___u:910": " sa parjanyaḥ /",
    "GV05chup___u:911": " tad etat kīrtiś ca vyuṣṭiś cetyupāsīta /",
    "GV05chup___u:912": " kīrtimān vyuṣṭimān bhavati ya evaṃ veda // ChUp_3,13.4 //",
    "GV05chup___u:913": " atha yo 'syordhvaḥ suṣiḥ sa udānaḥ /",
    "GV05chup___u:914": " sa vāyuḥ /",
    "GV05chup___u:915": " sa ākāśaḥ /",
    "GV05chup___u:916": " tad etad ojaś ca mahaś cety upāsīta /",
    "GV05chup___u:917": " ojasvī mahasvān bhavati ya evaṃ veda // ChUp_3,13.5 //",
    "GV05chup___u:918": " te vā ete pañca brahmapuruṣāḥ svargasya lokasya dvārapāḥ /",
    "GV05chup___u:919": " sa ya etān evaṃ pañca brahmapuruṣān svargasya lokasya dvārapān vedāsya kule vīro jāyate /",
    "GV05chup___u:920": " pratipadyate svargaṃ lokaṃ ya etān evaṃ pañca brahmapuruṣān svargasya lokasya dvārapān veda // ChUp_3,13.6 //",
    "GV05chup___u:921": " atha yad ataḥ paro divo jyotir dīpyate viśvataḥpṛṣṭheṣu sarvataḥpṛṣṭheṣv anuttameṣūttameṣu lokeṣv idaṃ vāva tad yad idam asminn antaḥ puruṣe jyotiḥ /",
    "GV05chup___u:922": " tasyaiṣā dṛṣṭir yatraitad asmiñ charīre saṃsparśenoṣṇimānaṃ vijānāti /",
    "GV05chup___u:923": " tasyaiṣā śrutir yatraitat karṇāv apigṛhya ninadam iva nadathur ivāgner iva jvalata upaśṛnoti /",
    "GV05chup___u:924": " tad etad dṛṣṭaṃ ca śrutaṃ cety upāsīta /",
    "GV05chup___u:925": " cakṣuṣyaḥ śruto bhavati ya evaṃ veda ya evaṃ veda // ChUp_3,13.7 //",
    "GV05chup___u:926": " sarvaṃ khalv idaṃ brahma tajjalān iti śānta upāsīta /",
    "GV05chup___u:927": " atha khalu kratumayaḥ puruṣo yathākratur asmiṃl loke puruṣo bhavati tathetaḥ pretya bhavati /",
    "GV05chup___u:928": " sa kratuṃ kurvīta // ChUp_3,14.1 //",
    "GV05chup___u:929": " manomayaḥ prāṇaśarīro bhārūpaḥ satyasaṃkalpa ākāśātmā sarvakarmā sarvakāmaḥ sarvagandhaḥ sarvarasaḥ sarvam idam abhyatto 'vāky anādaraḥ // ChUp_3,14.2",
    "GV05chup___u:930": " eṣa ma ātmā antarhṛdaye 'ṇīyān vrīher vā yavād vā sarṣapād vā śyāmākād vā śyāmākataṇḍulād vā /",
    "GV05chup___u:931": " eṣa ma ātmā antarhṛdaye jyāyān pṛthivyā jyāyān antarikṣāj jyāyān divo jyāyān ebhyo lokebhyaḥ // ChUp_3,14.3 //",
    "GV05chup___u:932": " sarvakarmā sarvakāmaḥ sarvagandhaḥ sarvarasaḥ sarvam idam abhyatto 'vākyanādaraḥ /",
    "GV05chup___u:933": " eṣa ma ātmā antarhṛdaye /",
    "GV05chup___u:934": " etad brahma /",
    "GV05chup___u:935": " etam itaḥ pretyābhisaṃbhavitā asmīti yasya syād addhā na vicikitsā asti /",
    "GV05chup___u:936": " iti ha smāha śāṇḍilyaḥ śāṇḍilyaḥ // ChUp_3,14.4 //",
    "GV05chup___u:937": " antarikṣodaraḥ kośo bhūmibudhno na jīryati /",
    "GV05chup___u:938": " diśo hy asya sraktayo dyaur asyottaraṃ bilam /",
    "GV05chup___u:939": " sa eṣa kośo vasudhānas tasmin viśvam idaṃ śritam // ChUp_3,15.1 //",
    "GV05chup___u:940": " tasya prācī dig juhūr nāma /",
    "GV05chup___u:941": " sahamānā nāma dakṣiṇā /",
    "GV05chup___u:942": " rājñī nāma pratīcī /",
    "GV05chup___u:943": " subhūtā nāmodīcī /",
    "GV05chup___u:944": " tāsāṃ vāyur vatsaḥ /",
    "GV05chup___u:945": " sa ya etam evaṃ vāyuṃ diśāṃ vatsaṃ veda na putrarodaṃ roditi /",
    "GV05chup___u:946": " so 'ham etam evaṃ vāyuṃ diśāṃ vatsaṃ veda /",
    "GV05chup___u:947": " mā putrarodaṃ rudam // ChUp_3,15.2 //",
    "GV05chup___u:948": " ariṣṭaṃ kośaṃ prapadye 'munāmunāmunā /",
    "GV05chup___u:949": " prāṇaṃ prapadye 'munāmunāmunā /",
    "GV05chup___u:950": " bhūḥ prapadye 'munāmunāmunā /",
    "GV05chup___u:951": " bhuvaḥ prapadye 'munāmunāmunā /",
    "GV05chup___u:952": " svaḥ prapadye 'munāmunāmunā // ChUp_3,15.3 //",
    "GV05chup___u:953": " sa yad avocaṃ prāṇaṃ prapadya iti /",
    "GV05chup___u:954": " prāno vā idaṃ sarvaṃ bhūtaṃ yad idaṃ kiṃca /",
    "GV05chup___u:955": " tam eva tat prāpatsi // ChUp_3,15.4 //",
    "GV05chup___u:956": " atha yad avocaṃ bhuvaḥ prapadya ity agniṃ prapadye vāyuṃ prapadya ādityaṃ prapadya ity eva tad avocam // ChUp_3,15.6 //",
    "GV05chup___u:957": " atha yad avocaṃ svaḥ prapadya ity ṛgvedaṃ prapadye yajurvedaṃ prapadye sāmavedaṃ prapadya ity eva tad avocam // ChUp_3,15.7 //",
    "GV05chup___u:958": " puruṣo vāva yajñaḥ /",
    "GV05chup___u:959": " tasya yāni caturviṃśativarṣāṇi tat prātaḥsavanam /",
    "GV05chup___u:960": " caturviṃśatyakṣarā gāyatrī /",
    "GV05chup___u:961": " gāyatraṃ prātaḥsavanam /",
    "GV05chup___u:962": " tad asya vasavo 'nvāyattāḥ /",
    "GV05chup___u:963": " prāṇā vāva vasavaḥ /",
    "GV05chup___u:964": " ete hīdaṃ sarvaṃ vāsayanti // ChUp_3,16.1 //",
    "GV05chup___u:965": " taṃ ced etasmin vayasi kiṃcid upatapet sa brūyāt /",
    "GV05chup___u:966": " prāṇā vasava idaṃ me prātaḥsavanaṃ mādhyaṃdinaṃ savanam anusaṃtanuteti māhaṃ prāṇānāṃ vasūnāṃ madhye yajño vilopsīyeti /",
    "GV05chup___u:967": " ud dhaiva tata ety agado ha bhavati // ChUp_3,16.2 //",
    "GV05chup___u:968": " atha yāni catuścatvāriṃśad varṣāṇi tan mādhyaṃdinaṃ savanam /",
    "GV05chup___u:969": " catuścatvāriṃśadakṣarā triṣṭup /",
    "GV05chup___u:970": " traiṣṭubhaṃ mādhyaṃdinaṃ savanam /",
    "GV05chup___u:971": " tad asya rudrā anvāyattāḥ /",
    "GV05chup___u:972": " prāṇā vāva rudrāḥ /",
    "GV05chup___u:973": " ete hīdaṃ sarvaṃ rodayanti // ChUp_3,16.3 //",
    "GV05chup___u:974": " taṃ ced etasmin vayasi kiṃcid upatapet sa brūyāt /",
    "GV05chup___u:975": " prāṇā rudrā idaṃ me mādhyaṃdinaṃ savanaṃ tṛtīyasavanam anusaṃtanuteti māhaṃ prāṇānāṃ rudrāṇāṃ madhye yajño vilopsīyeti /",
    "GV05chup___u:976": " ud dhaiva tata ety agado ha bhavati // ChUp_3,16.4 //",
    "GV05chup___u:977": " atha yāny aṣṭācatvāriṃśad varṣāṇi tat tṛtīyasavanam /",
    "GV05chup___u:978": " aṣṭācatvāriṃśadakṣarā jagatī /",
    "GV05chup___u:979": " jāgataṃ tṛtīyasavanam /",
    "GV05chup___u:980": " tad asyādityā anvāyattāḥ /",
    "GV05chup___u:981": " prāṇā vāvādityāḥ /",
    "GV05chup___u:982": " ete hīdaṃ sarvam ādadate // ChUp_3,16.5 //",
    "GV05chup___u:983": " taṃ ced etasmin vayasi kiṃcid upatapet sa brūyāt /",
    "GV05chup___u:984": " prāṇā ādityā idaṃ me tṛtīyasavanam āyur anusaṃtanuteti māhaṃ prāṇānām ādityānāṃ madhye yajño vilopsīyeti /",
    "GV05chup___u:985": " ud dhaiva tata ety agado haiva bhavati // ChUp_3,16.6 //",
    "GV05chup___u:986": " etad dha sma vai tad vidvān āha mahidāsa aitareyaḥ /",
    "GV05chup___u:987": " sa kiṃ ma etad upatapasi yo 'ham anena na preṣyām iti /",
    "GV05chup___u:988": " sa ha ṣoḍaśaṃ varṣaśatam ajīvat /",
    "GV05chup___u:989": " pra ha ṣoḍaśaṃ varṣaśataṃ jīvati ya evaṃ veda // ChUp_3,16.7 //",
    "GV05chup___u:990": " sa yad aśiśiṣati yat pipāsati yan na ramate tā asya dīkṣāḥ // ChUp_3,17.1 //",
    "GV05chup___u:991": " atha yad aśnāti yat pibati yad ramate tad upasadair eti // ChUp_3,17.2 //",
    "GV05chup___u:992": " atha yad dhasati yaj jakṣati yan maithunaṃ carati stutaśastrair eva tad eti // ChUp_3,17.3 //",
    "GV05chup___u:993": " atha yat tapo dānam ārjavam ahiṃsā satyavacanam iti tā asya dakṣiṇāḥ // ChUp_3,17.4 //",
    "GV05chup___u:994": " tasmād āhuḥ soṣyaty asoṣṭeti /",
    "GV05chup___u:995": " punar utpādanam evāsya tat /",
    "GV05chup___u:996": " maraṇam evāvabhṛthaḥ // ChUp_3,17.5 //",
    "GV05chup___u:997": " tad dhaitad ghora āṅgirasaḥ kṛṣṇāya devakīputrāyoktvovāca /",
    "GV05chup___u:998": " apipāsa eva sa babhūva /",
    "GV05chup___u:999": " so 'ntavelāyām etat trayaṃ pratipadyetākṣitam asy acyutam asi prāṇasaṃśitam asīti /",
    "GV05chup___u:1000": " tatraite dve ṛcau bhavataḥ // ChUp_3,17.6 //",
    "GV05chup___u:1001": " ādit pratnasya retasaḥ /",
    "GV05chup___u:1002": " ud vayaṃ tamasaspari /",
    "GV05chup___u:1003": " jyotiḥ paśyanta uttaram /",
    "GV05chup___u:1004": " svaḥ paśyanta uttaram /",
    "GV05chup___u:1005": " devaṃ devatrā sūryam aganma jyotir uttamam iti jyotir uttamam iti // ChUp_3,17.7 //",
    "GV05chup___u:1006": " mano brahmety upāsīta /",
    "GV05chup___u:1007": " ity adhyātmam /",
    "GV05chup___u:1008": " athādhidaivatam /",
    "GV05chup___u:1009": " ākāśo brahma /",
    "GV05chup___u:1010": " ity ubhayam ādiṣṭaṃ bhavaty adhyātmaṃ cādhidaivataṃ ca // ChUp_3,18.1 //",
    "GV05chup___u:1011": " tad etac catuṣpād brahma /",
    "GV05chup___u:1012": " vāk pādaḥ prāṇaḥ pādaś cakṣuḥ pādaḥ śrotraṃ pādaḥ /",
    "GV05chup___u:1013": " ity adhyātmam /",
    "GV05chup___u:1014": " athādhidaivatam /",
    "GV05chup___u:1015": " agniḥ pādo vāyuḥ pāda ādityaḥ pādo diśaḥ pādaḥ /",
    "GV05chup___u:1016": " ity ubhayam evādiṣṭaṃ bhavaty adhyātmaṃ cādhidaivataṃ ca // ChUp_3,18.2 //",
    "GV05chup___u:1017": " vāg eva brahmaṇaś caturthaḥ pādaḥ /",
    "GV05chup___u:1018": " so 'gninā jyotiṣā bhāti ca tapati ca /",
    "GV05chup___u:1019": " bhāti ca tapati ca kīrtyā yaśasā brahmavarcasena ya evaṃ veda // ChUp_3,18.3 //",
    "GV05chup___u:1020": " prāṇa eva brahmaṇaś caturthaḥ pādaḥ /",
    "GV05chup___u:1021": " sa vāyunā jyotiṣā bhāti ca tapati ca /",
    "GV05chup___u:1022": " bhāti ca tapati ca kīrtyā yaśasā brahmavarcasena ya evaṃ veda // ChUp_3,18.4 //",
    "GV05chup___u:1023": " cakṣur eva brahmaṇaś caturthaḥ pādaḥ /",
    "GV05chup___u:1024": " sa ādityena jyotiṣā bhāti ca tapati ca /",
    "GV05chup___u:1025": " bhāti ca tapati ca kīrtyā yaśasā brahmavarcasena ya evaṃ veda // ChUp_3,18.5 //",
    "GV05chup___u:1026": " śrotram eva brahmaṇaś caturthaḥ pādaḥ /",
    "GV05chup___u:1027": " sa digbhir jyotiṣā bhāti ca tapati ca /",
    "GV05chup___u:1028": " bhāti ca tapati ca kīrtyā yaśasā brahmavarcasena ya evaṃ veda ya evaṃ veda // ChUp_3,18.6 //",
    "GV05chup___u:1029": " ādityo brahmety ādeśaḥ /",
    "GV05chup___u:1030": " tasyopavyākhyānam /",
    "GV05chup___u:1031": " asad evedam agra āsīt /",
    "GV05chup___u:1032": " tat sad āsīt /",
    "GV05chup___u:1033": " tat samabhavat /",
    "GV05chup___u:1034": " tad āṇḍaṃ niravartata /",
    "GV05chup___u:1035": " tat saṃvatsarasya mātrām aśayata /",
    "GV05chup___u:1036": " tan nirabhidyata /",
    "GV05chup___u:1037": " te āṇḍakapāle rajataṃ ca suvarṇaṃ cābhavatām // ChUp_3,19.1 //",
    "GV05chup___u:1038": " tad yad rajataṃ seyaṃ pṛthivī /",
    "GV05chup___u:1039": " yat suvarṇaṃ sā dyauḥ /",
    "GV05chup___u:1040": " yaj jarāyu te parvatāḥ /",
    "GV05chup___u:1041": " yad ulbaṃ (sa)",
    "GV05chup___u:1042": " samegho nīhāraḥ /",
    "GV05chup___u:1043": " yā dhamanayas tā nadyaḥ /",
    "GV05chup___u:1044": " yad vāsteyam udakaṃ sa samudraḥ // ChUp_3,19.2 //",
    "GV05chup___u:1045": " atha yat tad ajāyata so 'sāv ādityaḥ /",
    "GV05chup___u:1046": " taṃ jāyamānaṃ ghoṣā ulūlavo 'nūdatiṣṭhant sarvāṇi ca bhūtāni sarve ca kāmāḥ /",
    "GV05chup___u:1047": " tasmāt tasyodayaṃ prati pratyāyanaṃ prati ghoṣā ulūlavo 'nūttiṣṭhanti sarvāṇi ca bhūtāni sarve ca kāmāḥ // ChUp_3,19.3 //",
    "GV05chup___u:1048": " sa ya etam evaṃ vidvān ādityaṃ brahmety upāste /",
    "GV05chup___u:1049": " abhyāśo ha yad enaṃ sādhavo ghoṣā ā ca gaccheyur upa ca nimreḍeran nimreḍeran // ChUp_3,19.4 //",
    "GV05chup___u:1050": " jānaśrutir ha pautrāyaṇaḥ śraddhādeyo bahudāyī bahupākya āsa /",
    "GV05chup___u:1051": " sa ha sarvata āvasathān māpayāṃ cakre sarvata eva me 'nnam atsyantīti // ChUp_4,1.1 //",
    "GV05chup___u:1052": " atha ha haṃsā niśāyām atipetuḥ /",
    "GV05chup___u:1053": " tad dhaivaṃ haṃso haṃsam abhyuvāda /",
    "GV05chup___u:1054": " ho ho 'yi bhallākṣa bhallākṣa jānaśruteḥ pautrāyaṇasya samaṃ divā jyotir ātataṃ tan mā prasāṅkṣīs tat tvāṃ mā pradhākṣīr iti // ChUp_4,1.2 //",
    "GV05chup___u:1055": " tam u ha paraḥ pratyuvāca kam v ara enam etat santaṃ sayugvānam iva raikvam āttha iti /",
    "GV05chup___u:1056": " yo nu kathaṃ sayugvā raikva iti // ChUp_4,1.3 //",
    "GV05chup___u:1057": " yathā kṛtāya vijitāyādhareyāḥ saṃyanty evam enaṃ sarvaṃ tad abhisameti yat kiṃca prajāḥ sādhu kurvanti /",
    "GV05chup___u:1058": " yas tad veda yat sa veda sa mayaitad ukta iti // ChUp_4,1.4 //",
    "GV05chup___u:1059": " tad u ha jānaśrutiḥ pautrāyaṇa upaśuśrāva /",
    "GV05chup___u:1060": " sa ha saṃjihāna eva kṣattāram uvācāṅgāre ha sayugvānam iva raikvam āttheti /",
    "GV05chup___u:1061": " yo nu kathaṃ sayugvā raikva iti // ChUp_4,1.5 //",
    "GV05chup___u:1062": " yathā kṛtāya vijitāyādhareyāḥ saṃyanty evam enaṃ sarvaṃ tad abhisameti yat kiṃca prajāḥ sādhu kurvanti /",
    "GV05chup___u:1063": " yas tad veda yat sa veda sa mayaitad ukta iti // ChUp_4,1.6 //",
    "GV05chup___u:1064": " sa ha kṣattānviṣya nāvidam iti pratyeyāya /",
    "GV05chup___u:1065": " taṃ hovāca yatrāre brāhmaṇasyānveṣaṇā tad enam arccheti // ChUp_4,1.7 //",
    "GV05chup___u:1066": " so 'dhastāc chakaṭasya pāmānaṃ kaṣamāṇam upopaviveśa /",
    "GV05chup___u:1067": " taṃ hābhyuvāda tvaṃ nu bhagavaḥ sayugvā raikva iti /",
    "GV05chup___u:1068": " ahaṃ hy arā 3 iti ha pratijajñe /",
    "GV05chup___u:1069": " sa ha kṣattāvidam iti pratyeyāya // ChUp_4,1.8 //",
    "GV05chup___u:1070": " tad u ha jānaśrutiḥ pautrāyaṇaḥ ṣaṭ śatāni gavāṃ niṣkam aśvatarīrathaṃ tad ādāya praticakrame /",
    "GV05chup___u:1071": " taṃ hābhyuvāda // ChUp_4,2.1 //",
    "GV05chup___u:1072": " raikvemāni ṣaṭ śatāni gavām ayaṃ niṣko 'yam aśvatarīrathaḥ /",
    "GV05chup___u:1073": " anu ma etāṃ bhagavo devatāṃ śādhi yāṃ devatām upāssa iti // ChUp_4,2.2 //",
    "GV05chup___u:1074": " tam u ha paraḥ pratyuvācāha hāretvā śūdra tavaiva saha gobhir astv iti /",
    "GV05chup___u:1075": " tad u ha punar eva jānaśrutiḥ pautrāyaṇaḥ sahasraṃ gavāṃ niṣkam aśvatarīrathaṃ duhitaraṃ tad ādāya praticakrame // ChUp_4,2.3 //",
    "GV05chup___u:1076": " taṃ hābhyuvāda /",
    "GV05chup___u:1077": " raikvedaṃ sahasraṃ gavām ayaṃ niṣko 'yam aśvatarīratha iyaṃ jāyāyaṃ grāmo yasminn āsse 'nv eva mā bhagavaḥ śādhīti // ChUp_4,2.4 //",
    "GV05chup___u:1078": " tasyā ha mukham upodgṛhṇann uvācājahāremāḥ śūdrānenaiva mukhenālāpayiṣyathā iti /",
    "GV05chup___u:1079": " te haite raikvaparṇā nāma mahāvṛṣeṣu yatrāsmā uvāsa /",
    "GV05chup___u:1080": " tasmai hovāca // ChUp_4,2.5 //",
    "GV05chup___u:1081": " vāyur vāva saṃvargaḥ /",
    "GV05chup___u:1082": " yadā vā agnir udvāyati vāyum evāpyeti /",
    "GV05chup___u:1083": " yadā sūryo 'stam eti vāyum evāpyeti /",
    "GV05chup___u:1084": " yadā candro 'stam eti vāyum evāpyeti // ChUp_4,3.1 //",
    "GV05chup___u:1085": " yadāpa ucchuṣyanti vāyum evāpiyanti /",
    "GV05chup___u:1086": " vāyur hy evaitān sarvān saṃvṛṅkte /",
    "GV05chup___u:1087": " ity adhidaivatam // ChUp_4,3.2 //",
    "GV05chup___u:1088": " athādhyātmam /",
    "GV05chup___u:1089": " prāṇo vāva samvargaḥ /",
    "GV05chup___u:1090": " sa yadā svapiti prāṇam eva vāg apy eti /",
    "GV05chup___u:1091": " prāṇaṃ cakṣuḥ /",
    "GV05chup___u:1092": " prāṇaṃ śrotram /",
    "GV05chup___u:1093": " prāṇaṃ manaḥ /",
    "GV05chup___u:1094": " prāṇo hy evaitān sarvān saṃvṛṅkta iti // ChUp_4,3.3 //",
    "GV05chup___u:1095": " tau vā etau dvau samvargau /",
    "GV05chup___u:1096": " vāyur eva deveṣu prāṇaḥ prāṇeṣu // ChUp_4,3.4 //",
    "GV05chup___u:1097": " atha ha śaunakaṃ ca kāpeyam abhipratāriṇaṃ ca kākṣaseniṃ pariviṣyamāṇau brahmacārī bibhikṣe /",
    "GV05chup___u:1098": " tasmā u ha na dadatuḥ // ChUp_4,3.5 //",
    "GV05chup___u:1099": " sa hovāca /",
    "GV05chup___u:1100": " mahātmanaś caturo deva ekaḥ kaḥ sa jagāra bhuvanasya gopāḥ /",
    "GV05chup___u:1101": " taṃ kāpeya nābhipaśyanti martyā abhipratārin bahudhā vasantam /",
    "GV05chup___u:1102": " yasmai vā etad annaṃ tasmā etan na dattam iti // ChUp_4,3.6 //",
    "GV05chup___u:1103": " tad u ha śaunakaḥ kāpeyaḥ pratimanvānaḥ pratyeyāya /",
    "GV05chup___u:1104": " ātmā devānāṃ janitā prajānāṃ hiraṅyadaṃṣṭro babhaso 'nasūriḥ /",
    "GV05chup___u:1105": " mahāntam asya mahimānam āhur anadyamāno yad anannam atti /",
    "GV05chup___u:1106": " iti vai vayam brahmacārin nedam upāsmahe dattāsmai bhikṣām iti // ChUp_4,3.7 //",
    "GV05chup___u:1107": " tasmai u ha daduḥ /",
    "GV05chup___u:1108": " te vā ete pañcānye pañcānye daśa santas tat kṛtam /",
    "GV05chup___u:1109": " tasmāt sarvāsu dikṣv annam eva daśa kṛtam /",
    "GV05chup___u:1110": " saiṣā virāḍ annādī /",
    "GV05chup___u:1111": " tayedaṃ sarvaṃ dṛṣṭam /",
    "GV05chup___u:1112": " sarvam asya idaṃ dṛṣṭaṃ bhavaty annādo bhavati ya evaṃ veda ya evaṃ veda // ChUp_4,3.8 //",
    "GV05chup___u:1113": " satyakāmo ha jābālo jabālāṃ mātaram āmantrayāṃ cakre /",
    "GV05chup___u:1114": " brahmacaryaṃ bhavati vivatsyāmi kiṃgotro nv aham asmīti // ChUp_4,4.1 //",
    "GV05chup___u:1115": " sā hainam uvāca /",
    "GV05chup___u:1116": " nāham etad veda tāta yadgotras tvam asi /",
    "GV05chup___u:1117": " bahv aham carantī paricāriṇī yauvane tvām alabhe /",
    "GV05chup___u:1118": " sāham etan na veda yadgotras tvam asi /",
    "GV05chup___u:1119": " jabālā tu nāmāham asmi /",
    "GV05chup___u:1120": " satyakāmo nāma tvam asi /",
    "GV05chup___u:1121": " sa satyakāma eva jābālo bruvīthā iti // ChUp_4,4.2 //",
    "GV05chup___u:1122": " sa ha hāridrumataṃ gautamam etyovāca /",
    "GV05chup___u:1123": " brahmacaryaṃ bhagavati vatsyāmi /",
    "GV05chup___u:1124": " upeyāṃ bhagavantam iti // ChUp_4,4.3 //",
    "GV05chup___u:1125": " taṃ hovāca kiṃgotro nu somyāsīti /",
    "GV05chup___u:1126": " sa hovāca /",
    "GV05chup___u:1127": " nāham etad veda bho yadgotro 'ham asmi /",
    "GV05chup___u:1128": " apṛcchaṃ mātaram /",
    "GV05chup___u:1129": " sā mā pratyabravīd bahv aham carantī paricariṇī yauvane tvām alabhe /",
    "GV05chup___u:1130": " sāham etan na veda yadgotras tvam asi /",
    "GV05chup___u:1131": " jabālā tu nāmāham asmi /",
    "GV05chup___u:1132": " satyakāmo nāma tvam asīti /",
    "GV05chup___u:1133": " so 'haṃ satyakāmo jābālo 'smi bho iti // ChUp_4,4.4 //",
    "GV05chup___u:1134": " taṃ hovāca /",
    "GV05chup___u:1135": " naitad abrahmaṇo vivaktum arhati /",
    "GV05chup___u:1136": " samidhaṃ somyāhara /",
    "GV05chup___u:1137": " upa tvā neṣye na satyād agā iti /",
    "GV05chup___u:1138": " tam upanīya kṛśānām abalānāṃ catuḥśatā gā nirākṛtya uvācemāḥ somyānusaṃvrajeti /",
    "GV05chup___u:1139": " tā abhiprasthāpayann uvāca /",
    "GV05chup___u:1140": " nāsahasreṇāvarteyeti /",
    "GV05chup___u:1141": " sa ha varṣagaṇaṃ provāsa /",
    "GV05chup___u:1142": " tā yadā sahasraṃ sampeduḥ // ChUp_4,4.5 //",
    "GV05chup___u:1143": " atha hainam ṛṣabho 'bhyuvāda satyakāma 3 iti /",
    "GV05chup___u:1144": " bhagava iti ha pratiśuśrāva /",
    "GV05chup___u:1145": " prāptāḥ somya sahasraṃ smaḥ /",
    "GV05chup___u:1146": " prāpaya na ācāryakulam // ChUp_4,5.1 //",
    "GV05chup___u:1147": " brahmaṇaś ca te pādaṃ bravāṇi iti /",
    "GV05chup___u:1148": " bravītu me bhagavān iti /",
    "GV05chup___u:1149": " tasmai hovāca /",
    "GV05chup___u:1150": " prācī dik kalā /",
    "GV05chup___u:1151": " praticī dik kalā /",
    "GV05chup___u:1152": " dakṣiṇā dik kalā /",
    "GV05chup___u:1153": " udīcī dik kalā /",
    "GV05chup___u:1154": " eṣa vai somya catuṣkalaḥ pādo brahmaṇaḥ prakāśavān nāma // ChUp_4,5.2 //",
    "GV05chup___u:1155": " sa ya etam evaṃ vidvāṃś catuṣkalaṃ pādaṃ brahmaṇaḥ prakāśavān ity upāste prakāśavān asmiṃl loke bhavati /",
    "GV05chup___u:1156": " prakāśavato ha lokāñ jayati ya etam evaṃ vidvāṃś catuṣkalaṃ pādaṃ brahmaṇaḥ prakāśavān ity upāste // ChUp_4,5.3 //",
    "GV05chup___u:1157": " agniṣṭe pādaṃ vakteti /",
    "GV05chup___u:1158": " sa ha śvo bhūte gā abhiprasthāpayāṃ cakāra /",
    "GV05chup___u:1159": " tā yatrābhisāyaṃ babhūvus tatrāgnim upasamādhāya gā uparudhya samidham ādhāya paścād agneḥ prāṅ upopaviveśa // ChUp_4,6.1 //",
    "GV05chup___u:1160": " tam agnir abhyuvāda satyakāma 3 iti /",
    "GV05chup___u:1161": " bhagava iti ha pratiśuśrāva // ChUp_4,6.2 //",
    "GV05chup___u:1162": " brahmaṇaḥ somya te pādaṃ bravāṇīti /",
    "GV05chup___u:1163": " bravītu me bhagavān iti /",
    "GV05chup___u:1164": " tasmai ha uvāca /",
    "GV05chup___u:1165": " pṛthivī kalā /",
    "GV05chup___u:1166": " antarikṣaṃ kalā /",
    "GV05chup___u:1167": " dyauḥ kalā /",
    "GV05chup___u:1168": " samudraḥ kalā /",
    "GV05chup___u:1169": " eṣa vai somya catuṣkalaḥ pādo brahmaṇo 'nantavān nāma // ChUp_4,6.3 //",
    "GV05chup___u:1170": " sa ya etam evaṃ vidvāṃś catuṣkalaṃ pādaṃ brahmaṇo 'nantavān ity upāste 'nantavān asmiṃl loke bhavati /",
    "GV05chup___u:1171": " anantavato ha lokāñ jayati ya etam evaṃ vidvāṃś catuṣkalaṃ pādaṃ brahmaṇo 'nantavān ity upāste // ChUp_4,6.4 //",
    "GV05chup___u:1172": " brahmaṇaḥ somya te pādaṃ bravāṇīti /",
    "GV05chup___u:1173": " bravītu me bhagavān iti /",
    "GV05chup___u:1174": " tasmai hovāca /",
    "GV05chup___u:1175": " agniḥ kalā /",
    "GV05chup___u:1176": " sūryaḥ kalā /",
    "GV05chup___u:1177": " candraḥ kalā /",
    "GV05chup___u:1178": " vidyut kalā /",
    "GV05chup___u:1179": " eṣa vai somya catuṣkalaḥ pādo brahmaṇo jyotiṣmān nāma // ChUp_4,7.3 //",
    "GV05chup___u:1180": " sa ya etam evaṃ vidvāṃś catuṣkalaṃ pādaṃ brahmaṇo jyotiṣmān ity upāste jyotiṣmān asmiṃl loke bhavati /",
    "GV05chup___u:1181": " jyotiṣmato ha lokāñ jayati ya etam evaṃ vidvāṃś catuṣkalaṃ pādaṃ brahmaṇo jyotiṣmān ity upāste // ChUp_4,7.4 //",
    "GV05chup___u:1182": " madguṣṭe pādaṃ vakteti /",
    "GV05chup___u:1183": " sa ha śvo bhūte gā abhiprasthāpayāṃ cakāra /",
    "GV05chup___u:1184": " tā yatrābhisāyaṃ babhūvus tatrāgnim upasamādhāya gā uparudhya samidham ādhāya paścād agneḥ prāṅ upopaviveśa // ChUp_4,8.1 //",
    "GV05chup___u:1185": " taṃ madgur upanipatyābhyuvāda satyakāma 3 iti /",
    "GV05chup___u:1186": " bhagava iti ha pratiśuśrāva // ChUp_4,8.2 //",
    "GV05chup___u:1187": " brahmaṇaḥ somya te pādaṃ bravāṇīti /",
    "GV05chup___u:1188": " bravītu me bhagavān iti /",
    "GV05chup___u:1189": " tasmai hovāca /",
    "GV05chup___u:1190": " prāṇaḥ kalā /",
    "GV05chup___u:1191": " cakṣuḥ kalā /",
    "GV05chup___u:1192": " śrotraṃ kalā /",
    "GV05chup___u:1193": " manaḥ kalā /",
    "GV05chup___u:1194": " eṣa vai somya catuṣkalaḥ pādo brahmaṇa āyatanavān nāma // ChUp_4,8.3 //",
    "GV05chup___u:1195": " sa ya etam evaṃ vidvāṃś catuṣkalaṃ pādaṃ brahmaṇa āyatanavān ity upāsta āyatanavān asmiṃl loke bhavati /",
    "GV05chup___u:1196": " āyatanavato ha lokāñ jayati ya etam evaṃ vidvāṃś catuṣkalaṃ pādaṃ brahmaṇa āyatanavān ity upāste // ChUp_4,8.4 //",
    "GV05chup___u:1197": " prāpa hācaryakulam /",
    "GV05chup___u:1198": " tam ācaryo 'bhyuvāda satyakāma 3 iti /",
    "GV05chup___u:1199": " bhagava iti ha pratiśuśrāva // ChUp_4,9.1 //",
    "GV05chup___u:1200": " brahmavid iva vai somya bhāsi /",
    "GV05chup___u:1201": " ko nu tvānuśaśāseti /",
    "GV05chup___u:1202": " anye manuṣyebhya iti ha pratijajñe /",
    "GV05chup___u:1203": " bhagavāṃs tv eva me kāme brūyāt // ChUp_4,9.2 //",
    "GV05chup___u:1204": " śrutaṃ hy eva me bhagavaddṛśebhya ācāryād dhaiva vidyā viditā sādhiṣṭhaṃ prāpatīti /",
    "GV05chup___u:1205": " tasmai ha etad eva uvāca /",
    "GV05chup___u:1206": " atra ha na kiṃcana vīyāyeti vīyāyeti // ChUp_4,9.3 //",
    "GV05chup___u:1207": " upakosalo ha vai kāmalāyanaḥ satyakāme jābāle brahmacāryam uvāsa /",
    "GV05chup___u:1208": " tasya ha dvādaśa vārṣāny agnīn paricacāra /",
    "GV05chup___u:1209": " sa ha smānyān antevāsinaḥ samāvartayaṃs taṃ ha smaiva na samāvartayati // ChUp_4,10.1 //",
    "GV05chup___u:1210": " taṃ jāyovāca tapto brahmacārī kuśalam agnīn paricacārīt /",
    "GV05chup___u:1211": " mā tvā agnayaḥ paripravocan /",
    "GV05chup___u:1212": " prabrūhy asmā iti /",
    "GV05chup___u:1213": " tasmai hāprocyaiva pravāsāṃ cakre // ChUp_4,10.2 //",
    "GV05chup___u:1214": " sa ha vyādhinā anaśituṃ dadhre /",
    "GV05chup___u:1215": " tam ācāryajāyā uvāca brahmacārinn aśāna /",
    "GV05chup___u:1216": " kiṃ nu na aśnāsi iti /",
    "GV05chup___u:1217": " sa ha uvāca bahava ime 'smin puruṣe kāmā nānātyāyāḥ /",
    "GV05chup___u:1218": " vyādhībhīḥ pratipūrṇo 'smi /",
    "GV05chup___u:1219": " na as/iṣyāmi iti // ChUp_4,10.3 //",
    "GV05chup___u:1220": " atha hāgnayaḥ samūdire /",
    "GV05chup___u:1221": " tapto brahmacārī kuśalaṃ naḥ paryacārīt /",
    "GV05chup___u:1222": " hantāsmai prabravāmeti tasmai hocuḥ /",
    "GV05chup___u:1223": " prāṇo brahma kaṃ brahma khaṃ brahmeti // ChUp_4,10.4 //",
    "GV05chup___u:1224": " sa hovāca /",
    "GV05chup___u:1225": " vijānāmy ahaṃ yat prāṇo brahma /",
    "GV05chup___u:1226": " kaṃ ca tu khaṃ ca na vijānāmīti /",
    "GV05chup___u:1227": " te hocuḥ /",
    "GV05chup___u:1228": " yad vāva kaṃ tad eva kham /",
    "GV05chup___u:1229": " yad eva khaṃ tad eva kam iti /",
    "GV05chup___u:1230": " prāṇaṃ ca hāsmai tad ākāśaṃ cocuḥ // ChUp_4,10.5 //",
    "GV05chup___u:1231": " atha hainaṃ gārhapatyo 'nuśaśāsa pṛthivy agnir annam āditya iti /",
    "GV05chup___u:1232": " ya eṣa āditye puruṣo dṛśyate so 'ham asmi sa eva aham asmi iti // ChUp_4,11.1 //",
    "GV05chup___u:1233": " sa ya etam evaṃ vidvān upāste /",
    "GV05chup___u:1234": " apahate pāpakṛtyām /",
    "GV05chup___u:1235": " lokī bhavati /",
    "GV05chup___u:1236": " sarvam āyur eti /",
    "GV05chup___u:1237": " jyog jīvati /",
    "GV05chup___u:1238": " na asya avarapuruṣāḥ kṣīyante /",
    "GV05chup___u:1239": " upa vayaṃ taṃ bhuñjāmo 'smiṃś ca loke 'muṣmiṃś ca /",
    "GV05chup___u:1240": " ya etam evaṃ vidvān upāste // ChUp_4,11.2 //",
    "GV05chup___u:1241": " atha ha enam anvāhāryapacano 'nuśaśāsa āpo diśo nakṣatrāṇi candramā iti /",
    "GV05chup___u:1242": " ya eṣa candramasi puruṣo dṛṣyate so 'ham asmi sa eva aham asmi iti // ChUp_4,12.1 //",
    "GV05chup___u:1243": " sa ya etam evaṃ vidvān upāste /",
    "GV05chup___u:1244": " apahate pāpakṛtyām /",
    "GV05chup___u:1245": " lokī bhavati /",
    "GV05chup___u:1246": " sarvam āyur eti /",
    "GV05chup___u:1247": " jyog jīvati /",
    "GV05chup___u:1248": " na asya avarapuruṣāḥ kṣīyante /",
    "GV05chup___u:1249": " upa vayaṃ taṃ bhuñjāmo 'smiṃś ca loke 'muṣmiṃś ca /",
    "GV05chup___u:1250": " ya etam evaṃ vidvān upāste // ChUp_4,12.2 //",
    "GV05chup___u:1251": " atha hainam āhavanīyo 'nuśaśāsa prāṇa ākāśo dyaur vidyud iti /",
    "GV05chup___u:1252": " ya eṣa vidyuti puruṣo dṛśyate so 'ham asmi sa evāham asmīti // ChUp_4,13.1 //",
    "GV05chup___u:1253": " sa ya etam evaṃ vidvān upāste /",
    "GV05chup___u:1254": " apahate pāpakṛtyām /",
    "GV05chup___u:1255": " lokī bhavati /",
    "GV05chup___u:1256": " sarvam ayur eti /",
    "GV05chup___u:1257": " jyog jīvati /",
    "GV05chup___u:1258": " nāsyāvarapuruṣāḥ kṣīyante /",
    "GV05chup___u:1259": " upa vayaṃ taṃ bhuñjāmo 'smiṃś ca loke 'muṣmiṃś ca /",
    "GV05chup___u:1260": " ya etam evaṃ vidvān upāste // ChUp_4,13.2 //",
    "GV05chup___u:1261": " te hocuḥ /",
    "GV05chup___u:1262": " upakosalaiṣā somya te 'smadvidyātmavidyā ca /",
    "GV05chup___u:1263": " ācāryas tu te gatiṃ vakteti /",
    "GV05chup___u:1264": " ājagāma hāsyācāryaḥ /",
    "GV05chup___u:1265": " tam ācāryo 'bhyuvādopakosala 3 iti // ChUp_4,14.1 //",
    "GV05chup___u:1266": " bhagava iti ha pratiśuśrāva /",
    "GV05chup___u:1267": " brahmavida iva somya mukhaṃ bhāti /",
    "GV05chup___u:1268": " ko nu tvānuśaśāseti /",
    "GV05chup___u:1269": " ko nu mānuśiśyād bho itīhāpeva nihnute /",
    "GV05chup___u:1270": " ime nūnam īdṛśā anyādṛśā itīhāgnīn abhyūde /",
    "GV05chup___u:1271": " kiṃ nu somya kila te 'vocann iti // ChUp_4,14.2 //",
    "GV05chup___u:1272": " idam iti ha pratijajñe /",
    "GV05chup___u:1273": " lokān vāva kila somya te 'vocan /",
    "GV05chup___u:1274": " ahaṃ tu te tad vakṣyāmi yathā puṣkarapalāśa āpo na śliṣyanta evam evaṃvidi pāpaṃ karma na śliṣyata iti /",
    "GV05chup___u:1275": " bravītu me bhagavān iti /",
    "GV05chup___u:1276": " tasmai hovāca // ChUp_4,14.3 //",
    "GV05chup___u:1277": " ya eṣo 'kṣiṇi puruṣo dṛśyata eṣa ātmeti hovāca /",
    "GV05chup___u:1278": " etad amṛtam abhayam etad brahmeti /",
    "GV05chup___u:1279": " tad yady apy asmin sarpir vodakaṃ vā siñcati vartmanī eva gacchati // ChUp_4,15.1 //",
    "GV05chup___u:1280": " etaṃ saṃyadvāma ity ācakṣate /",
    "GV05chup___u:1281": " etaṃ hi sarvāṇi vāmāny abhisaṃyanti /",
    "GV05chup___u:1282": " sarvāṇy enaṃ vāmāny abhisaṃyanti ya evaṃ veda // ChUp_4,15.2 //",
    "GV05chup___u:1283": " eṣa u eva vāmanīḥ /",
    "GV05chup___u:1284": " eṣa hi sarvāṇi vāmāni nayati /",
    "GV05chup___u:1285": " sarvāṇi vāmāni nayati ya evaṃ veda // ChUp_4,15.3 //",
    "GV05chup___u:1286": " eṣa u eva bhāmanīḥ /",
    "GV05chup___u:1287": " eṣa hi sarveṣu lokeṣu bhāti /",
    "GV05chup___u:1288": " sarveṣu lokeṣu bhāti ya evaṃ veda // ChUp_4,15.4 //",
    "GV05chup___u:1289": " atha yad u caivāsmiñ chavyaṃ kurvanti yadi ca nārciṣam evābhisaṃbhavanti /",
    "GV05chup___u:1290": " arciṣo 'haḥ /",
    "GV05chup___u:1291": " ahna āpūryamāṇapakṣam /",
    "GV05chup___u:1292": " āpūryamāṇapakṣād yān ṣaḍ udaṅṅ eti māsāṃs tān /",
    "GV05chup___u:1293": " māsebhyaḥ saṃvatsaram /",
    "GV05chup___u:1294": " saṃvatsarād ādityam /",
    "GV05chup___u:1295": " ādityāc candramasam /",
    "GV05chup___u:1296": " candramaso vidyutam /",
    "GV05chup___u:1297": " tat puruṣo 'mānavaḥ /",
    "GV05chup___u:1298": " sa enān brahma gamayati /",
    "GV05chup___u:1299": " eṣa devapatho brahmapathaḥ /",
    "GV05chup___u:1300": " etena pratipadyamānā imaṃ mānavam āvartaṃ nāvartante nāvartante // ChUp_4,15.5 //",
    "GV05chup___u:1301": " eṣa ha vai yajño yo 'yaṃ pavate /",
    "GV05chup___u:1302": " eṣa ha yann idaṃ sarvaṃ punāti /",
    "GV05chup___u:1303": " yad eṣa yann idaṃ sarvaṃ punāti /",
    "GV05chup___u:1304": " tasmād eṣa eva yajñaḥ /",
    "GV05chup___u:1305": " tasya manaś ca vāk ca vartanī // ChUp_4,16.1 //",
    "GV05chup___u:1306": " tayor anyatarāṃ manasā saṃskaroti brahmā /",
    "GV05chup___u:1307": " vācā hotādhvaryur udgātānyatarām /",
    "GV05chup___u:1308": " sa yatropākṛte prātaranuvāke purā paridhānīyāyā brahmā vyavavadati // ChUp_4,16.2 //",
    "GV05chup___u:1309": " anyatarām eva vartanīṃ saṃskaroti /",
    "GV05chup___u:1310": " hīyate 'nyatarā /",
    "GV05chup___u:1311": " sa yathaikapād vrajan ratho vaikena cakreṇa vartamāno riṣyaty evam asya yajño riṣyati /",
    "GV05chup___u:1312": " yajñaṃ riṣyantaṃ yajamāno 'nu riṣyati /",
    "GV05chup___u:1313": " sa iṣṭvā pāpīyān bhavati // ChUp_4,16.3 //",
    "GV05chup___u:1314": " atha yatra upākṛte prātaranuvāke na purā paridhānīyāyā brahmā vyavavadaty ubhe eva vartanī saṃskurvanti /",
    "GV05chup___u:1315": " na hīyate 'nyatarā // ChUp_4,16.4 //",
    "GV05chup___u:1316": " sa yathobhayapād vrajan ratho vobhābhyāṃ cakrābhyāṃ vartamānaḥ pratitiṣṭhaty evam asya yajñaḥ pratitiṣṭhati yajñaṃ pratitiṣṭhantaṃ yajamāno 'nu pratitiṣṭhati /",
    "GV05chup___u:1317": " sa iṣṭvā śreyān bhavati // ChUp_4,16.5 //",
    "GV05chup___u:1318": " prajāpatir lokān abhyatapat /",
    "GV05chup___u:1319": " teṣāṃ tapyamānānāṃ rasān prāvṛhat /",
    "GV05chup___u:1320": " agniṃ pṛthivyāḥ /",
    "GV05chup___u:1321": " vāyum antarikṣāt /",
    "GV05chup___u:1322": " ādityaṃ divaḥ // ChUp_4,17.1 //",
    "GV05chup___u:1323": " sa etās tisro devatā abhyatapat /",
    "GV05chup___u:1324": " tāsāṃ tapyamānānāṃ rasān prāvṛhat /",
    "GV05chup___u:1325": " agner ṛcaḥ /",
    "GV05chup___u:1326": " vāyor yajūṃṣi /",
    "GV05chup___u:1327": " sāmāny ādityāt // ChUp_4,17.2 //",
    "GV05chup___u:1328": " sa etāṃ trayīṃ vidyām abhyatapat /",
    "GV05chup___u:1329": " tasyās tapyamānāyā rasān prāvṛhat /",
    "GV05chup___u:1330": " bhūr ity ṛgbhyaḥ /",
    "GV05chup___u:1331": " bhuvar iti yajurbhyaḥ /",
    "GV05chup___u:1332": " svar iti sāmabhyaḥ // ChUp_4,17.3 //",
    "GV05chup___u:1333": " tad yady ṛkto riṣyed bhūḥ svāheti gārhapatye juhuyāt /",
    "GV05chup___u:1334": " ṛcām eva tadrasenarcāṃ vīryeṇarcāṃ yajñasya viriṣṭaṃ saṃdadhāti // ChUp_4,17.4 //",
    "GV05chup___u:1335": " atha yadi yajuṣṭo riṣyed bhuvaḥ svāheti dakṣiṇāgnau juhuyāt /",
    "GV05chup___u:1336": " yajuṣām eva tadrasena yajuṣāṃ vīryeṇa yajuṣāṃ yajñasya viriṣṭaṃ saṃdadhāti // ChUp_4,17.5 //",
    "GV05chup___u:1337": " atha yadi sāmato riṣyet svaḥ svāhety āhavanīye juhuyāt /",
    "GV05chup___u:1338": " sāmnām eva tadrasena sāmnāṃ vīryeṇa sāmnāṃ yajñasya viriṣṭaṃ saṃdadhāti // ChUp_4,17.6 //",
    "GV05chup___u:1339": " tad yathā lavaṇena suvarṇaṃ saṃdadhyāt /",
    "GV05chup___u:1340": " suvarṇena rajataṃ rajatena trapu trapuṇā sīsaṃ sīsena lohaṃ lohena dāru dāru carmaṇā // ChUp_4,17.7 //",
    "GV05chup___u:1341": " evam eṣāṃ lokānām āsāṃ devatānām asyās trayyā vidyāyā vīryeṇa yajñasya viriṣṭaṃ saṃdadhāti /",
    "GV05chup___u:1342": " bheṣajakṛto ha vā eṣa yajño yatraivaṃvid brahmā bhavati // ChUp_4,17.8 //",
    "GV05chup___u:1343": " eṣa ha vā udakpravaṇo yajño yatraivaṃvid brahmā bhavati /",
    "GV05chup___u:1344": " evaṃvidaṃ ha vā eṣā brahmāṇam anu gāthā /",
    "GV05chup___u:1345": " yato yata āvartate tat tad gacchati // ChUp_4,17.9 //",
    "GV05chup___u:1346": " mānavaḥ /",
    "GV05chup___u:1347": " brahmaivaika ṛtvik kurūn aśvābhirakṣati /",
    "GV05chup___u:1348": " evaṃvid dha vai brahmā yajñaṃ yajamānaṃ sarvāṃś cartvijo 'bhirakṣati /",
    "GV05chup___u:1349": " tasmād evaṃvidam eva brahmāṇaṃ kurvīta nānevaṃvidaṃ nānevaṃvidam // ChUp_4,17.10 //",
    "GV05chup___u:1350": " yo ha vai jyeṣṭhaṃ ca śreṣṭhaṃ ca veda jyeṣṭhaś ca ha vai śreṣṭhaś ca bhavati /",
    "GV05chup___u:1351": " prāṇo vāva jyeṣṭhaś ca śreṣṭhaś ca // ChUp_5,1.1 //",
    "GV05chup___u:1352": " yo ha vai vasiṣṭhaṃ veda vasiṣṭho ha svānāṃ bhavati /",
    "GV05chup___u:1353": " vāg vāva vasiṣṭhaḥ // ChUp_5,1.2 //",
    "GV05chup___u:1354": " yo ha vai pratiṣṭhāṃ veda prati ha tiṣṭhaty asmiṃś ca loke 'muṣmiṃś ca /",
    "GV05chup___u:1355": " cakṣur vāva pratiṣṭhā // ChUp_5,1.3 //",
    "GV05chup___u:1356": " yo ha vai saṃpadaṃ veda saṃ hāsmai kāmāḥ padyante daivāś ca mānuṣāś ca /",
    "GV05chup___u:1357": " śrotraṃ vāva saṃpat // ChUp_5,1.4 //",
    "GV05chup___u:1358": " yo ha vā āyatanaṃ vedāyatanaṃ ha svānāṃ bhavati /",
    "GV05chup___u:1359": " mano ha vā āyatanam // ChUp_5,1.5 //",
    "GV05chup___u:1360": " atha ha prāṇā ahaṃśreyasi vyūdire /",
    "GV05chup___u:1361": " ahaṃ śreyān asmy ahaṃ śreyān asmīti // ChUp_5,1.6 //",
    "GV05chup___u:1362": " te ha prāṇāḥ prajāpatiṃ pitaram etyocuḥ bhagavan ko naḥ śreṣṭha iti /",
    "GV05chup___u:1363": " tān hovāca /",
    "GV05chup___u:1364": " yasmin va utkrānte śarīraṃ pāpiṣṭhataram iva dṛśyeta sa vaḥ śreṣṭha iti // ChUp_5,1.7 //",
    "GV05chup___u:1365": " sā ha vāg uccakrāma /",
    "GV05chup___u:1366": " sā saṃvatsaraṃ proṣya paryetyovāca /",
    "GV05chup___u:1367": " katham aśakatarte maj jīvitum iti /",
    "GV05chup___u:1368": " yathā kalā avadantaḥ prāṇantaḥ prāṇena paśyantaś cakṣuṣā śṛṇvantaḥ śrotreṇa dhyāyanto manasaivam iti /",
    "GV05chup___u:1369": " praviveśa ha vāk // ChUp_5,1.8 //",
    "GV05chup___u:1370": " cakṣur hoccakrāma /",
    "GV05chup___u:1371": " tat saṃvatsaraṃ proṣya paryetyovāca /",
    "GV05chup___u:1372": " katham aśakatarte maj jīvitum iti /",
    "GV05chup___u:1373": " yathāndhā apaśyantaḥ prāṇantaḥ prāṇena vadanto vācā śṛṇvantaḥ śrotreṇa dhyāyanto manasaivam iti /",
    "GV05chup___u:1374": " praviveśa ha cakṣuḥ // ChUp_5,1.9 //",
    "GV05chup___u:1375": " śrotraṃ hoccakrāma /",
    "GV05chup___u:1376": " tat saṃvatsaraṃ proṣya paryetyovāca katham aśakatarte maj jīvitum iti /",
    "GV05chup___u:1377": " yathā badhirā aśṛṇvantaḥ prāṇantaḥ prāṇena vadanto vācā paśyantaś cakṣuṣā dhyāyanto manasaivam iti /",
    "GV05chup___u:1378": " praviveśa ha śrotram // ChUp_5,1.10 //",
    "GV05chup___u:1379": " mano hoccakrāma /",
    "GV05chup___u:1380": " tat saṃvatsaraṃ proṣya paryetyovāca /",
    "GV05chup___u:1381": " katham aśakatarte maj jīvitum iti /",
    "GV05chup___u:1382": " yathā bālā amanasaḥ prāṇantaḥ prāṇena vadanto vācā paśyantaś cakṣuṣā śṛṇvantaḥ śrotreṇaivam iti /",
    "GV05chup___u:1383": " praviveśa ha manaḥ // ChUp_5,1.11 //",
    "GV05chup___u:1384": " atha ha prāṇa uccikramiṣan sa yathā suhayaḥ paḍvīśaśaṅkūn saṃkhided evam itarān prāṇān samakhidat /",
    "GV05chup___u:1385": " taṃ hābhisametyocuḥ /",
    "GV05chup___u:1386": " bhagavann edhi /",
    "GV05chup___u:1387": " tvaṃ naḥ śreṣṭho 'si /",
    "GV05chup___u:1388": " motkramīr iti // ChUp_5,1.12 //",
    "GV05chup___u:1389": " atha hainaṃ vāg uvāca /",
    "GV05chup___u:1390": " yad ahaṃ vasiṣṭho 'smi tvaṃ tadvasiṣṭho 'sīti /",
    "GV05chup___u:1391": " atha hainaṃ cakṣur uvāca /",
    "GV05chup___u:1392": " yad ahaṃ pratiṣṭhāsmi tvaṃ tatpratiṣṭhāsīti // ChUp_5,1.13 //",
    "GV05chup___u:1393": " atha hainaṃ śrotram uvāca /",
    "GV05chup___u:1394": " yad ahaṃ saṃpad asmi tvaṃ tatsaṃpad asīti /",
    "GV05chup___u:1395": " atha hainaṃ mana uvāca /",
    "GV05chup___u:1396": " yad aham āyatanam asmi tvaṃ tadāyatanam asīti // ChUp_5,1.14 //",
    "GV05chup___u:1397": " na vai vāco na cakṣūṃṣi na śrotrāṇi na manāṃsīty ācakṣate /",
    "GV05chup___u:1398": " prāṇā ity evācakṣate /",
    "GV05chup___u:1399": " prāṇo hy evaitāni sarvāṇi bhavati // ChUp_5,1.15 //",
    "GV05chup___u:1400": " sa hovāca kiṃ me 'nnaṃ bhaviṣyatīti /",
    "GV05chup___u:1401": " yat kiṃcid idam ā śvabhya ā śakunibhya iti hocuḥ /",
    "GV05chup___u:1402": " tad vā etad anasyānnam /",
    "GV05chup___u:1403": " ano ha vai nāma pratyakṣam /",
    "GV05chup___u:1404": " na ha vā evaṃvidi kiṃcanānannaṃ bhavatīti // ChUp_5,2.1 //",
    "GV05chup___u:1405": " sa hovāca kiṃ me vāso bhaviṣyatīti /",
    "GV05chup___u:1406": " āpa iti hocuḥ /",
    "GV05chup___u:1407": " tasmād vā etad aśiṣyantaḥ purastāc copariṣṭāc cādbhiḥ paridadhati /",
    "GV05chup___u:1408": " lambhuko ha vāso bhavati /",
    "GV05chup___u:1409": " anagno ha bhavati // ChUp_5,2.2 //",
    "GV05chup___u:1410": " tad dhaitat satyakāmo jābālo gośrutaye vaiyāghrapadyāyoktvovāca /",
    "GV05chup___u:1411": " yady apy enac chuṣkāya sthāṇave brūyāj jāyerann evāsmiñ chākhāḥ praroheyuḥ palāśānīti // ChUp_5,2.3 //",
    "GV05chup___u:1412": " atha yadi mahaj jigamiṣet,",
    "GV05chup___u:1413": " amāvāsyāyām dīkṣitvā paurṇamāsyāṃ rātrau sarvauṣadhasya mantham dadhimadhunor upamathya jyeṣṭhāya śreṣṭhāya svāhety agnāv ājyasya hutvā manthe saṃpātam avanayet // ChUp_5,2.4 //",
    "GV05chup___u:1414": " vasiṣṭhāya svāhety agnāv ājyasya hutvā manthe saṃpātam avanayet /",
    "GV05chup___u:1415": " pratiṣṭhāyai svāhety agnāv ājyasya hutvā manthe saṃpātam avanayet /",
    "GV05chup___u:1416": " saṃpade svāhety agnāv ājyasya hutvā manthe saṃpātam avanayet /",
    "GV05chup___u:1417": " āyatanāya svāhety agnāv ājyasya hutvā manthe saṃpātam avanayet // ChUp_5,2.5 //",
    "GV05chup___u:1418": " atha pratisṛpyāñjalau mantham ādhāya japati /",
    "GV05chup___u:1419": " amo nāmāsi /",
    "GV05chup___u:1420": " amā hi te sarvam idam /",
    "GV05chup___u:1421": " sa hi jyeṣṭhaḥ śreṣṭho rājādhipatiḥ /",
    "GV05chup___u:1422": " sa mā jyaiṣṭhyaṃ śraiṣṭhyaṃ rājyam ādhipatyaṃ gamayatu /",
    "GV05chup___u:1423": " aham evedaṃ sarvam asānīti // ChUp_5,2.6 //",
    "GV05chup___u:1424": " atha khalv etayarcā paccha ācāmati /",
    "GV05chup___u:1425": " tat savitur vṛṇīmaha ity ācāmati /",
    "GV05chup___u:1426": " vayaṃ devasya bhojanam ity ācāmati /",
    "GV05chup___u:1427": " śreṣṭhaṃ sarvadhātamam ity ācāmati /",
    "GV05chup___u:1428": " turaṃ bhagasya dhīmahīti sarvaṃ pibati /",
    "GV05chup___u:1429": " nirṇijya kaṃsaṃ camasaṃ vā paścād agneḥ saṃviśati /",
    "GV05chup___u:1430": " carmaṇi vā sthaṇḍile vā vācaṃyamo 'prasāhaḥ /",
    "GV05chup___u:1431": " sa yadi striyaṃ paśyet samṛddhaṃ karmeti vidyāt // ChUp_5,2.7 //",
    "GV05chup___u:1432": " tad eṣa ślokaḥ /",
    "GV05chup___u:1433": " yadā karmasu kāmyeṣu striyaṃ svapneṣu paśyati /",
    "GV05chup___u:1434": " samṛddhiṃ tatra jānīyāt tasmin svapnanidarśane tasmin svapnanidarśane // ChUp_5,2.8 //",
    "GV05chup___u:1435": " śvetaketur hāruṇeyaḥ pañcālānāṃ samitim eyāya /",
    "GV05chup___u:1436": " taṃ ha pravāhaṇo jaivalir uvāca /",
    "GV05chup___u:1437": " kumārānu tvā aśiṣat piteti /",
    "GV05chup___u:1438": " anu hi bhagava iti // ChUp_5,3.1 //",
    "GV05chup___u:1439": " vettha yad ito 'dhi prajāḥ prayantīti /",
    "GV05chup___u:1440": " na bhagava iti /",
    "GV05chup___u:1441": " vettha yathā punar āvartanta 3 iti /",
    "GV05chup___u:1442": " na bhagava iti /",
    "GV05chup___u:1443": " vettha pathor devayānasya pitṛyāṇasya ca vyāvartanā 3 iti /",
    "GV05chup___u:1444": " na bhagava iti // ChUp_5,3.2 //",
    "GV05chup___u:1445": " vettha yathāsau loko na saṃpūryata 3 iti /",
    "GV05chup___u:1446": " na bhagava iti /",
    "GV05chup___u:1447": " vettha yathā pañcamyām āhutāv āpaḥ puruṣavacaso bhavantīti /",
    "GV05chup___u:1448": " naiva bhagava iti // ChUp_5,3.3 //",
    "GV05chup___u:1449": " athānu kim anu śiṣṭho 'vocathā yo hīmāni na vidyāt /",
    "GV05chup___u:1450": " kathaṃ so 'nuśiṣṭo bruvīteti /",
    "GV05chup___u:1451": " sa hāyastaḥ pitur ardham eyāya /",
    "GV05chup___u:1452": " taṃ hovācānanuśiṣya vāva kila mā bhagavān abravīd anu tvāśiṣam iti // ChUp_5,3.4 //",
    "GV05chup___u:1453": " pañca mā rājanyabandhuḥ praśnān aprākṣīt /",
    "GV05chup___u:1454": " teṣāṃ naikaṃcanāśakaṃ vivaktum iti /",
    "GV05chup___u:1455": " sa hovāca yathā mā tvaṃ tadaitān avado yathāham eṣāṃ naikaṃcana veda /",
    "GV05chup___u:1456": " yady aham imān avediṣyaṃ kathaṃ te nāvakṣyam iti // ChUp_5,3.5 //",
    "GV05chup___u:1457": " sa ha gautamo rājño 'rdham eyāya /",
    "GV05chup___u:1458": " tasmai ha prāptāyārhāṃ cakāra /",
    "GV05chup___u:1459": " sa ha prātaḥ sabhāga udeyāya /",
    "GV05chup___u:1460": " taṃ hovāca /",
    "GV05chup___u:1461": " mānuṣasya bhagavan gautama vittasya varaṃ vṛṇīthā iti /",
    "GV05chup___u:1462": " sa hovāca /",
    "GV05chup___u:1463": " tavaiva rājan mānuṣaṃ vittam /",
    "GV05chup___u:1464": " yām eva kumārasyānte vācam abhāṣathās tām eva me brūhīti /",
    "GV05chup___u:1465": " sa ha kṛcchrī babhūva // ChUp_5,3.6 //",
    "GV05chup___u:1466": " taṃ ha ciraṃ vasety ājñāpayāṃ cakāra /",
    "GV05chup___u:1467": " taṃ hovāca /",
    "GV05chup___u:1468": " yathā mā tvaṃ gautamāvadaḥ /",
    "GV05chup___u:1469": " yatheyaṃ na prāk tvattaḥ purā vidyā brāhmaṇān gacchati /",
    "GV05chup___u:1470": " tasmād u sarveṣu lokeṣu kṣatrasyaiva praśāsanam abhūd iti /",
    "GV05chup___u:1471": " tasmai hovāca // ChUp_5,3.7 //",
    "GV05chup___u:1472": " asau vāva loko gautamāgniḥ /",
    "GV05chup___u:1473": " tasyāditya eva samit /",
    "GV05chup___u:1474": " raśmayo dhūmaḥ /",
    "GV05chup___u:1475": " ahar arciḥ /",
    "GV05chup___u:1476": " candramā aṅgārāḥ /",
    "GV05chup___u:1477": " nakṣatrāṇi visphuliṅgāḥ // ChUp_5,4.1 //",
    "GV05chup___u:1478": " tasminn etasminn agnau devāḥ śraddhāṃ juhvati /",
    "GV05chup___u:1479": " tasyā āhuteḥ somo rājā saṃbhavati // ChUp_5,4.2 //",
    "GV05chup___u:1480": " parjanyo vāva gautamāgniḥ /",
    "GV05chup___u:1481": " tasya vāyur eva samit /",
    "GV05chup___u:1482": " abhraṃ dhūmaḥ /",
    "GV05chup___u:1483": " vidyud arciḥ /",
    "GV05chup___u:1484": " aśanir aṅgārāḥ /",
    "GV05chup___u:1485": " hrādunayo visphuliṅgāḥ // ChUp_5,5.1 //",
    "GV05chup___u:1486": " tasminn etasminn agnau devāḥ somaṃ rājānaṃ juhvati /",
    "GV05chup___u:1487": " tasyā āhuter varṣaṃ saṃbhavati // ChUp_5,5.2 //",
    "GV05chup___u:1488": " pṛthivī vāva gautamāgniḥ /",
    "GV05chup___u:1489": " tasyāḥ samvatsara eva samit /",
    "GV05chup___u:1490": " ākāśo dhūmaḥ /",
    "GV05chup___u:1491": " rātrir arciḥ /",
    "GV05chup___u:1492": " diśo 'ṅgārāḥ /",
    "GV05chup___u:1493": " avāntaradiśo visphuliṅgāḥ // ChUp_5,6.1 //",
    "GV05chup___u:1494": " tasminn etasminn agnau devā varṣaṃ juhvati /",
    "GV05chup___u:1495": " tasyā āhuter annaṃ saṃbhavati // ChUp_5,6.2 //",
    "GV05chup___u:1496": " puruṣo vāva gautamāgniḥ /",
    "GV05chup___u:1497": " tasya vāg eva samit /",
    "GV05chup___u:1498": " prāṇo dhūmaḥ /",
    "GV05chup___u:1499": " jihvārciḥ /",
    "GV05chup___u:1500": " cakṣur aṅgārāḥ /",
    "GV05chup___u:1501": " śrotraṃ visphuliṅgāḥ // ChUp_5,7.1 //",
    "GV05chup___u:1502": " tasminn etasminn agnau devā annaṃ juhvati /",
    "GV05chup___u:1503": " tasyā āhuter retaḥ sambhavati // ChUp_5,7.2 //",
    "GV05chup___u:1504": " yoṣā vāva gautamāgniḥ /",
    "GV05chup___u:1505": " tasyā upastha eva samit /",
    "GV05chup___u:1506": " yad upamantrayate sa dhūmaḥ /",
    "GV05chup___u:1507": " yonir arciḥ /",
    "GV05chup___u:1508": " yad antaḥ karoti te 'ṅgārāḥ /",
    "GV05chup___u:1509": " abhinandā visphuliṅgāḥ // ChUp_5,8.1 //",
    "GV05chup___u:1510": " tasminn etasminn agnau devā reto juhvati /",
    "GV05chup___u:1511": " tasyā āhuter garbhaḥ saṃbhavati // ChUp_5,8.2 //",
    "GV05chup___u:1512": " iti tu pañcamyām āhutāv āpaḥ puruṣavacaso bhavantīti /",
    "GV05chup___u:1513": " sa ulbāvṛto garbho daśa vā nava vā māsān antaḥ śayitvā yāvad vātha jāyate // ChUp_5,9.1 //",
    "GV05chup___u:1514": " sa jāto yāvadāyuṣaṃ jīvati /",
    "GV05chup___u:1515": " taṃ pretaṃ diṣṭam ito 'gnaya eva haranti yata eveto yataḥ saṃbhūto bhavati // ChUp_5,9.2 //",
    "GV05chup___u:1516": " tad ya itthaṃ viduḥ /",
    "GV05chup___u:1517": " ye ceme 'raṇye śraddhā tapa ity upāsate /",
    "GV05chup___u:1518": " te 'rciṣam abhisaṃbhavanti /",
    "GV05chup___u:1519": " arciṣo 'haḥ /",
    "GV05chup___u:1520": " ahna āpūryamāṇapakṣam /",
    "GV05chup___u:1521": " āpūryamāṇapakṣād yān ṣaḍ udaṅṅ eti māsāṃs tān // ChUp_5,10.1 //",
    "GV05chup___u:1522": " māsebhyaḥ saṃvatsaram /",
    "GV05chup___u:1523": " saṃvatsarād ādityam /",
    "GV05chup___u:1524": " ādityāc candramasam /",
    "GV05chup___u:1525": " candramaso vidyutam /",
    "GV05chup___u:1526": " tat puruṣo 'mānavaḥ /",
    "GV05chup___u:1527": " sa enān brahma gamayati /",
    "GV05chup___u:1528": " eṣa devayānaḥ panthā iti // ChUp_5,10.2 //",
    "GV05chup___u:1529": " atha ya ime grāma iṣṭāpūrte dattam ity upāsate /",
    "GV05chup___u:1530": " te dhūmam abhisaṃbhavanti /",
    "GV05chup___u:1531": " dhūmād rātrim /",
    "GV05chup___u:1532": " rātrer aparapakṣam /",
    "GV05chup___u:1533": " aparapakṣād yān ṣaḍ dakṣiṇaiti māsāṃs tān /",
    "GV05chup___u:1534": " naite saṃvatsaram abhiprāpnuvanti // ChUp_5,10.3 //",
    "GV05chup___u:1535": " māsebhyaḥ pitṛlokam /",
    "GV05chup___u:1536": " pitṛlokād ākāśam /",
    "GV05chup___u:1537": " ākāsāc candramasam /",
    "GV05chup___u:1538": " eṣa somo rājā /",
    "GV05chup___u:1539": " tad devānām annam /",
    "GV05chup___u:1540": " taṃ devā bhakṣayanti // ChUp_5,10.4 //",
    "GV05chup___u:1541": " tasmin yavātsaṃpātam uṣitvāthaitam evādhvānaṃ punar nivartante /",
    "GV05chup___u:1542": " ākāśam /",
    "GV05chup___u:1543": " ākāśād vāyum /",
    "GV05chup___u:1544": " vāyur bhūtvā dhūmo bhavati /",
    "GV05chup___u:1545": " dhūmo bhūtvābhraṃ bhavati // ChUp_5,10.5 //",
    "GV05chup___u:1546": " abhraṃ bhūtvā megho bhavati /",
    "GV05chup___u:1547": " megho bhūtvā pravarṣati /",
    "GV05chup___u:1548": " ta iha vrīhiyavā oṣadhivanaspatayas tilamāsā iti jāyante 'to vai khalu durniṣprapataram /",
    "GV05chup___u:1549": " yo yo hy annam atti yo retaḥ siñcati tad bhūya eva bhavati // ChUp_5,10.6 //",
    "GV05chup___u:1550": " tad ya iha ramaṇīyacaraṇā abhyāśo ha yat te ramaṇīyāṃ yonim āpadyeran brāhmaṇayoniṃ vā kṣatriyayoniṃ vā vaiśyayoniṃ vā /",
    "GV05chup___u:1551": " atha ya iha kapūyacaraṇā abhyāśo ha yat te kapūyāṃ yonim āpadyerañ śvayonim vā sūkarayoniṃ vā caṇḍālayoniṃ vā // ChUp_5,10.7 //",
    "GV05chup___u:1552": " athaitayoḥ pathor na katareṇacana tānīmāni kṣudrāṇy asakṛdāvartīni bhūtāni bhavanti jāyasva mriyasveti /",
    "GV05chup___u:1553": " etat tṛtīyaṃ sthānam /",
    "GV05chup___u:1554": " tenāsau loko na saṃpūryate /",
    "GV05chup___u:1555": " tasmāj jugupseta /",
    "GV05chup___u:1556": " tad eṣa ślokaḥ // ChUp_5,10.8 //",
    "GV05chup___u:1557": " steno hiraṇyasya surāṃ pibaṃś ca /",
    "GV05chup___u:1558": " guros talpam āvasan brahmahā ca /",
    "GV05chup___u:1559": " ete patanti catvāraḥ pañcamaś cācaraṃs tair iti // ChUp_5,10.9 //",
    "GV05chup___u:1560": " atha ha ya etān evaṃ pañcāgnīn veda na saha tair apy ācaran pāpmanā lipyate /",
    "GV05chup___u:1561": " śuddhaḥ pūtaḥ puṇyaloko bhavati ya evaṃ veda ya evaṃ veda // ChUp_5,10.10 //",
    "GV05chup___u:1562": " prācīnaśāla aupamanyavaḥ satyayajñaḥ pauluṣir indradyumno bhāllaveyo janaḥ śārkarākṣyo buḍila āśvatarāśvis te haite mahāśālā mahāśrotriyāḥ sametya mīmāṃsāṃ cakruḥ /",
    "GV05chup___u:1563": " ko na ātmā kiṃ brahmeti // ChUp_5,11.1 //",
    "GV05chup___u:1564": " te ha saṃpādayāṃ cakruḥ /",
    "GV05chup___u:1565": " uddālako vai bhagavanto 'yam āruṇiḥ saṃpratīmam ātmānaṃ vaiśvānaram adhyeti /",
    "GV05chup___u:1566": " taṃ hantābhyāgacchāmeti /",
    "GV05chup___u:1567": " taṃ hābhyājagmuḥ // ChUp_5,11.2 //",
    "GV05chup___u:1568": " sa ha saṃpādayāṃ cakāra /",
    "GV05chup___u:1569": " prakṣyanti mām ime mahāśālā mahāśrotriyāḥ /",
    "GV05chup___u:1570": " tebhyo na sarvam iva pratipatsye /",
    "GV05chup___u:1571": " hantāham anyam abhyanuśāsānīti // ChUp_5,11.3 //",
    "GV05chup___u:1572": " tān hovāca /",
    "GV05chup___u:1573": " aśvapatir vai bhagavanto 'yaṃ kaikeyaḥ saṃpratīmam ātmānaṃ vaiśvānaram adhyeti /",
    "GV05chup___u:1574": " taṃ hantābhyāgacchāmeti /",
    "GV05chup___u:1575": " taṃ hābhyājagmuḥ // ChUp_5,11.4 //",
    "GV05chup___u:1576": " tebhyo ha prāptebhyaḥ pṛthag arhāṇi kārayāṃ cakāra /",
    "GV05chup___u:1577": " sa ha prātaḥ saṃjihāna uvāca /",
    "GV05chup___u:1578": " na me steno janapade na kadaryo na madyapaḥ /",
    "GV05chup___u:1579": " nānāhitāgnir nāvidvān na svairī svairiṇī kutaḥ /",
    "GV05chup___u:1580": " yakṣyamāṇo vai bhagavanto 'ham asmi /",
    "GV05chup___u:1581": " yāvad ekaikasmā ṛtvije dhanaṃ dāsyāmi tāvad bhagavadbhyo dāsyāmi /",
    "GV05chup___u:1582": " vasantu bhagavanta iti // ChUp_5,11.5 //",
    "GV05chup___u:1583": " te hocuḥ /",
    "GV05chup___u:1584": " yena haivārthena puruṣaś caret taṃ haiva vadet /",
    "GV05chup___u:1585": " ātmānam evemaṃ vaiśvānaraṃ saṃpraty adhyeṣi /",
    "GV05chup___u:1586": " tam eva no brūhīti // ChUp_5,11.6 //",
    "GV05chup___u:1587": " tān hovāca /",
    "GV05chup___u:1588": " prātar vaḥ prativaktāsmīti /",
    "GV05chup___u:1589": " te ha samitpāṇayaḥ pūrvāhṇe praticakramire /",
    "GV05chup___u:1590": " tān hānupanīyaivaitad uvāca // ChUp_5,11.7 //",
    "GV05chup___u:1591": " aupamanyava kaṃ tvam ātmānam upāssa iti /",
    "GV05chup___u:1592": " divam eva bhagavo rājann iti hovāca /",
    "GV05chup___u:1593": " eṣa vai sutejā ātmā vaiśvānaro yaṃ tvam ātmānam upāsse /",
    "GV05chup___u:1594": " tasmāt tava sutaṃ prasutam āsutaṃ kule dṛśyate // ChUp_5,12.1 //",
    "GV05chup___u:1595": " atsy annaṃ paśyasi priyam /",
    "GV05chup___u:1596": " atty annaṃ paśyati priyam bhavaty asya brahmavarcasaṃ kule ye etam evam ātmānaṃ vaiśvānaram upāste /",
    "GV05chup___u:1597": " mūdhā tv eṣa ātmana iti hovāca /",
    "GV05chup___u:1598": " mūrdhā te vyapatiṣyad yan māṃ nāgamiṣya iti // ChUp_5,12.2 //",
    "GV05chup___u:1599": " atha hovāca satyayajñaṃ pauluṣim /",
    "GV05chup___u:1600": " prācīnayogya kaṃ tvam ātmānam upāssa iti /",
    "GV05chup___u:1601": " ādityam eva bhagavo rājann iti hovāca /",
    "GV05chup___u:1602": " eṣa vai viśvarūpa ātmā vaiśvānaro yaṃ tvam ātmānam upāste /",
    "GV05chup___u:1603": " tasmāt tava bahu viśvarūpaṃ kule dṛśyate // ChUp_5,13.1 //",
    "GV05chup___u:1604": " pravṛtto 'śvatarīratho dāsī niṣkaḥ /",
    "GV05chup___u:1605": " atsy annaṃ paśyasi priyam /",
    "GV05chup___u:1606": " atty annaṃ paśyati priyaṃ bhavaty asya brahmavarcasaṃ kule ya etam evam ātmānaṃ vaiśvānaram upāste /",
    "GV05chup___u:1607": " cakṣuṣ ṭv etad ātmana iti hovāca /",
    "GV05chup___u:1608": " andho 'bhaviṣyo yan māṃ nāgamiṣya iti // ChUp_5,13.2 //",
    "GV05chup___u:1609": " atha hovācendradyumnaṃ bhāllaveyam /",
    "GV05chup___u:1610": " vaiyāghrapadya kaṃ tvam ātmānam upāssa iti /",
    "GV05chup___u:1611": " vāyum eva bhagavo rājann iti hovāca /",
    "GV05chup___u:1612": " eṣa vai pṛthagvartmātmā vaiśvānaro yaṃ tvam ātmānam upāsse /",
    "GV05chup___u:1613": " tasmāt tvāṃ pṛthag balaya āyanti pṛthag rathaśreṇayo 'nuyanti // ChUp_5,14.1 //",
    "GV05chup___u:1614": " atsy annaṃ paśyasi priyam /",
    "GV05chup___u:1615": " atty annaṃ paśyati priyaṃ bhavaty asya brahmavarcasaṃ kule ya etam evam ātmānaṃ vaiśvānaram upāste /",
    "GV05chup___u:1616": " prāṇas tv eṣa ātmana iti hovāca /",
    "GV05chup___u:1617": " prāṇas ta udakramiṣyad yan māṃ nāgamiṣya iti // ChUp_5,14.2 //",
    "GV05chup___u:1618": " atha hovāca janaṃ śārkarākṣyam /",
    "GV05chup___u:1619": " śārkarākṣya kaṃ tvam ātmānam upāssa iti /",
    "GV05chup___u:1620": " ākāśam eva bhagavo rājann iti hovāca /",
    "GV05chup___u:1621": " eṣa vai bahula ātmā vaiśvānaro yaṃ tvam ātmānam upasse /",
    "GV05chup___u:1622": " tasmāt tvaṃ bahulo 'si prajayā ca dhanena ca // ChUp_5,15.1 //",
    "GV05chup___u:1623": " atsy annaṃ paśyasi priyam /",
    "GV05chup___u:1624": " atty annaṃ paśyati priyaṃ bhavaty asya brahmavarcasaṃ kule ya etam evam ātmānaṃ vaiśvānaram upāste /",
    "GV05chup___u:1625": " saṃdehas tv eṣa ātmana iti hovāca /",
    "GV05chup___u:1626": " saṃdehas te vyaśīryad yan māṃ nāgamiṣya iti // ChUp_5,15.2 //",
    "GV05chup___u:1627": " atha hovāca buḍilam āśvatarāśvim /",
    "GV05chup___u:1628": " vaiyāghrapadya kaṃ tvam ātmānam upāssa iti /",
    "GV05chup___u:1629": " apa eva bhagavo rājann iti hovāca /",
    "GV05chup___u:1630": " eṣa vai rayir ātmā vaiśvānaro yaṃ tvam ātmānam upāsse /",
    "GV05chup___u:1631": " tasmāt tvaṃ rayimān puṣṭimān asi // ChUp_5,16.1 //",
    "GV05chup___u:1632": " atsy annaṃ paśyasi priyam /",
    "GV05chup___u:1633": " atty annaṃ paśyati priyaṃ bhavaty asya brahmavarcasaṃ kule ya etam evam ātmānaṃ vaiśvānaram upāste /",
    "GV05chup___u:1634": " bastis tv eṣa ātmana iti hovāca /",
    "GV05chup___u:1635": " bastis te vyabhetsyad yan māṃ nāgamiṣya iti // ChUp_5,16.2 //",
    "GV05chup___u:1636": " atha hovācoddālakam āruṇim /",
    "GV05chup___u:1637": " gautama kaṃ tvam ātmānam upassa iti /",
    "GV05chup___u:1638": " pṛthivīm eva bhagavo rājann iti hovāca /",
    "GV05chup___u:1639": " eṣa vai pratiṣṭhātmā vaiśvānaro yaṃ tvam ātmānam upāsse /",
    "GV05chup___u:1640": " tasmāt tvaṃ pratiṣṭhito 'si prajayā ca paśubhiś ca // ChUp_5,17.1 //",
    "GV05chup___u:1641": " atsy annaṃ paśyasi priyam /",
    "GV05chup___u:1642": " atty annaṃ paśyati priyaṃ bhavaty asya brahmavarcasaṃ kule ya etam evam ātmānaṃ vaiśvānaram upāste /",
    "GV05chup___u:1643": " pādau tv etāv ātmana iti hovāca /",
    "GV05chup___u:1644": " pādau te vyamlāsyetāṃ yan māṃ nāgamiṣya iti // ChUp_5,17.2 //",
    "GV05chup___u:1645": " tān hovāca /",
    "GV05chup___u:1646": " ete vai khalu yūyaṃ pṛthag ivemam ātmānaṃ vaiśvānaraṃ vidvāṃso 'nnam attha /",
    "GV05chup___u:1647": " yas tv etam evaṃ prādeśamātram abhivimānam ātmānaṃ vaiśvānaram upāste /",
    "GV05chup___u:1648": " sa sarveṣu lokeṣu sarveṣu bhūteṣu sarveṣv ātmasv annam atti // ChUp_5,18.1 //",
    "GV05chup___u:1649": " tasya ha vā etasyātmano vaiśvānarasya mūrdhaiva sutejāś cakṣur viśvarūpaḥ prāṇaḥ",
    "GV05chup___u:1650": " pṛthagvartmātmā saṃdeho bahulo bastir eva rayiḥ pṛthivy eva pādāv ura eva vedir lomāṇi",
    "GV05chup___u:1651": " barhir hṛdayaṃ gārhapatyo mano 'nvāhāryapacana āsyam āhavanīyaḥ // ChUp_5,18.2 //",
    "GV05chup___u:1652": " tad yad bhaktaṃ prathamam āgacchet tad dhomīyam /",
    "GV05chup___u:1653": " sa yāṃ prathamām āhutiṃ juhuyāt tāṃ juhuyāt prāṇāya svāheti /",
    "GV05chup___u:1654": " prāṇas tṛpyati // ChUp_5,19.1 //",
    "GV05chup___u:1655": " prāṇe tṛpyati cakṣus tṛpyati /",
    "GV05chup___u:1656": " cakṣuṣi tṛpyaty ādityas tṛpyati /",
    "GV05chup___u:1657": " āditye tṛpyati dyaus tṛpyati /",
    "GV05chup___u:1658": " divi tṛpyantyāṃ yat kiṃca dyauś cādityaś cādhitiṣṭhatas tat tṛpyati /",
    "GV05chup___u:1659": " tasyānu tṛptiṃ tṛpyati prajayā paśubhir annādyena tejasā brahmavarcaseneti // ChUp_5,19.2 //",
    "GV05chup___u:1660": " atha yāṃ dvitīyāṃ juhuyāt tāṃ juhuyād vyānāya svāheti /",
    "GV05chup___u:1661": " vyānas tṛpyati // ChUp_5,20.1 //",
    "GV05chup___u:1662": " vyāne tṛpyati śrotraṃ tṛpyati /",
    "GV05chup___u:1663": " śrotre tṛpyati candramās tṛpyati /",
    "GV05chup___u:1664": " candramasi tṛpyati diśas tṛpyanti /",
    "GV05chup___u:1665": " dikṣu tṛpyantīṣu yat kiṃca diśaś candramāś cādhitiṣṭhanti tat tṛpyati /",
    "GV05chup___u:1666": " tasyānu tṛptiṃ tṛpyati prajayā paśubhir annādyena tejasā brahmavarcaseneti // ChUp_5,20.2 //",
    "GV05chup___u:1667": " atha yāṃ tṛtīyāṃ juhuyāt tāṃ juhuyād apānāya svāheti /",
    "GV05chup___u:1668": " apānas tṛpyati // ChUp_5,21.1 //",
    "GV05chup___u:1669": " apāne tṛpyati vāk tṛpyati /",
    "GV05chup___u:1670": " vāci tṛpyantyām agnis tṛpyati /",
    "GV05chup___u:1671": " agnau tṛpyati pṛthivī tṛpyati /",
    "GV05chup___u:1672": " pṛthivyāṃ tṛpyantyāṃ yat kiṃ ca pṛthivī cāgniś cādhitiṣṭhatas tat tṛpyati /",
    "GV05chup___u:1673": " tasyānutṛptiṃ tṛpyati prajayā paśubhir annādyena tejasā brahmavarcaseneti // ChUp_5,21.2 //",
    "GV05chup___u:1674": " atha yāṃ caturthīṃ juhuyāt tāṃ juhuyāt samānāya svāheti /",
    "GV05chup___u:1675": " samānas tṛpyati // ChUp_5,22.1 //",
    "GV05chup___u:1676": " samāne tṛpyati manas tṛpyati /",
    "GV05chup___u:1677": " manasi tṛpyati parjanyas tṛpyati /",
    "GV05chup___u:1678": " parjanye tṛpyati vidyut tṛpyati /",
    "GV05chup___u:1679": " vidyuti tṛpyantyāṃ yat kiṃ ca vidyuc ca parjanyaś cādhitiṣṭhatas tat tṛpyati /",
    "GV05chup___u:1680": " tasyānu tṛptiṃ tṛpyati prajayā paśubhir annādyena tejasā brahmavarcaseneti // ChUp_5,22.2 //",
    "GV05chup___u:1681": " atha yām pañcamīṃ juhuyāt tāṃ juhuyāt udānāya svāheti /",
    "GV05chup___u:1682": " udānas tṛpyati // ChUp_5,23.1 //",
    "GV05chup___u:1683": " udāne tṛpyati tvak tṛpyati tvaci tṛpyantyāṃ vāyus tṛpyati /",
    "GV05chup___u:1684": " vāyau tṛpyaty ākāśas tṛpyati /",
    "GV05chup___u:1685": " ākāśe tṛpyati yat kiṃca vāyuś cākāśaś cādhitiṣṭhatas tat tṛpyati /",
    "GV05chup___u:1686": " tasyānu tṛptiṃ tṛpyati prajayā paśubhir annādyena tejasā brahmavarcaseneti // ChUp_5,23.2 //",
    "GV05chup___u:1687": " sa ya idam avidvān agnihotraṃ juhoti yathāṅgārān apohya bhasmani juhuyāt tādṛk tat syāt // ChUp_5,24.1 //",
    "GV05chup___u:1688": " atha ya etad evaṃ vidvān agnihotraṃ juhoti tasya sarveṣu lokeṣu sarveṣu bhūteṣu sarveṣv ātmasu hutaṃ bhavati // ChUp_5,24.2 //",
    "GV05chup___u:1689": " tad yatheṣīkātūlam agnau protaṃ pradūyetaivaṃ hāsya sarve pāpmānaḥ pradūyante ya etad evaṃ vidvān agnihotraṃ juhoti // ChUp_5,24.3 //",
    "GV05chup___u:1690": " tasmād u haivaṃvid yady api caṇḍālāya ucchiṣṭaṃ prayacchet /",
    "GV05chup___u:1691": " ātmani haivāsya tad vaiśvānare hutaṃ syād iti /",
    "GV05chup___u:1692": " tad eṣa ślokaḥ // ChUp_5,24.4 //",
    "GV05chup___u:1693": " yatheha kṣudhitā bālā mātaraṃ paryupāsate /",
    "GV05chup___u:1694": " evaṃ sarvāṇi bhūtāny agnihotram upāsata // ChUp_5,24.5 //",
    "GV05chup___u:1695": " śvetaketur hāruṇeya āsa /",
    "GV05chup___u:1696": " taṃ ha pitovāca śvetaketo vasa brahmacaryam /",
    "GV05chup___u:1697": " na vai somyāsmat kulīno 'nanūcya brahmabandhur iva bhavatīti // ChUp_6,1.1 //",
    "GV05chup___u:1698": " sa ha dvādaśavarṣa upetya caturviṃśativarṣaḥ sarvān vedān adhītya mahāmanā anūcānamānī stabdha eyāya /",
    "GV05chup___u:1699": " taṃ ha pitovāca // ChUp_6,1.2 //",
    "GV05chup___u:1700": " śvetaketo yan nu somyedaṃ mahāmanā anūcānamānī stabdho 'si /",
    "GV05chup___u:1701": " uta tam ādeśam aprākṣyaḥ yenāśrutaṃ śrutaṃ bhavaty amataṃ matam avijñātaṃ vijñātam iti /",
    "GV05chup___u:1702": " kathaṃ nu bhagavaḥ sa ādeśo bhavatīti // ChUp_6,1.3 //",
    "GV05chup___u:1703": " yathā somyaikena mṛtpiṇḍena sarvaṃ mṛnmayaṃ vijñātaṃ syāt /",
    "GV05chup___u:1704": " vācārambhaṇaṃ vikāro nāmadheyaṃ mṛttikety eva satyam // ChUp_6,1.4 //",
    "GV05chup___u:1705": " yathā somyaikena lohamaṇinā sarvaṃ lohamayaṃ vijñātaṃ syāt /",
    "GV05chup___u:1706": " vācārambhaṇaṃ vikāro nāmadheyaṃ loham ity eva satyam // ChUp_6,1.5 //",
    "GV05chup___u:1707": " yathā somyaikena nakhanikṛntanena sarvaṃ kārṣṇāyasaṃ vijñātaṃ syāt /",
    "GV05chup___u:1708": " vācārambhaṇaṃ vikāro nāmadheyaṃ kṛṣṇāyasam ity eva satyam /",
    "GV05chup___u:1709": " evaṃ somya sa ādeśo bhavatīti // ChUp_6,1.6 //",
    "GV05chup___u:1710": " na vai nūnaṃ bhagavantas ta etad avediṣuḥ /",
    "GV05chup___u:1711": " yad dhy etad avediṣyan kathaṃ me nāvakṣyan /",
    "GV05chup___u:1712": " iti bhagavāṃs tv eva me bravītv iti /",
    "GV05chup___u:1713": " tathā somyeti hovāca // ChUp_6,1.7 //",
    "GV05chup___u:1714": " sad eva somyedam agra āsīd ekam evādvitīyam /",
    "GV05chup___u:1715": " tad dhaika āhur asad evedam agra āsīd ekam evādvitīyam /",
    "GV05chup___u:1716": " tasmād asataḥ saj jāyata // ChUp_6,2.1 //",
    "GV05chup___u:1717": " kutas tu khalu somyaivaṃ syād iti hovāca /",
    "GV05chup___u:1718": " katham asataḥ saj jāyeta /",
    "GV05chup___u:1719": " sat tv eva somyedam agra āsīd ekam evādvitīyam // ChUp_6,2.2 //",
    "GV05chup___u:1720": " tad aikṣata /",
    "GV05chup___u:1721": " bahu syāṃ prajāyeyeti /",
    "GV05chup___u:1722": " tat tejo 'sṛjata /",
    "GV05chup___u:1723": " tat teja aikṣata /",
    "GV05chup___u:1724": " bahu syāṃ prajāyeyeti /",
    "GV05chup___u:1725": " tad apo 'sṛjata /",
    "GV05chup___u:1726": " tasmād yatra kva ca śocati svedate vā puruṣas tejasa eva tad adhy āpo jāyante // ChUp_6,2.3 //",
    "GV05chup___u:1727": " teṣāṃ khalv eṣāṃ bhūtānāṃ trīṇy eva bījāni bhavanty āṇḍajaṃ jīvajam udbhijjam iti // ChUp_6,3.1 //",
    "GV05chup___u:1728": " seyaṃ devataikṣata /",
    "GV05chup___u:1729": " hantāham imās tisro devatā anena jīvenātmanānupraviśya nāmarūpe vyākaravāṇīti // ChUp_6,3.2 //",
    "GV05chup___u:1730": " tāsāṃ trivṛtaṃ trivṛtam ekaikāṃ karavāṇīti /",
    "GV05chup___u:1731": " seyaṃ devatemās tisro devatā anenaiva jīvenātmanānupraviśya nāmarūpe vyākarot // ChUp_6,3.3 //",
    "GV05chup___u:1732": " tāsāṃ trivṛtaṃ trivṛtam ekaikām akarot /",
    "GV05chup___u:1733": " yathā tu khalu somyemās tisro devatās trivṛt trivṛd ekaikā bhavati tan me vijānīhīti // ChUp_6,3.4 //",
    "GV05chup___u:1734": " yad agne rohitaṃ rūpaṃ tejasas tad rūpam /",
    "GV05chup___u:1735": " yac chuklaṃ tad apām /",
    "GV05chup___u:1736": " yat kṛṣṇaṃ tad annasya /",
    "GV05chup___u:1737": " apāgād agner agnitvam /",
    "GV05chup___u:1738": " vācārambhaṇaṃ vikāro nāmadheyaṃ trīṇi rūpāṇīty eva satyam // ChUp_6,4.1 //",
    "GV05chup___u:1739": " yad ādityasya rohitaṃ rūpaṃ tejasas tad rūpam /",
    "GV05chup___u:1740": " yac chuklaṃ tad apām /",
    "GV05chup___u:1741": " yat kṛṣṇaṃ tad annasya /",
    "GV05chup___u:1742": " apāgād ādityād ādityatvam /",
    "GV05chup___u:1743": " vācārambhaṇaṃ vikāro nāmadheyaṃ trīṇi rūpāṇīty eva satyam // ChUp_6,4.2 //",
    "GV05chup___u:1744": " yac candramaso rohitaṃ rūpaṃ tejasas tad rūpam /",
    "GV05chup___u:1745": " yac chuklaṃ tad apām /",
    "GV05chup___u:1746": " yat kṛṣṇaṃ tad annasya /",
    "GV05chup___u:1747": " apāgāc candrāc candratvam /",
    "GV05chup___u:1748": " vācārambhaṇaṃ vikāro nāmadheyaṃ trīṇi rūpāṇīty eva satyam // ChUp_6,4.3 //",
    "GV05chup___u:1749": " yad vidyuto rohitaṃ rūpaṃ tejasas tad rūpam /",
    "GV05chup___u:1750": " yac chuklaṃ tad apām /",
    "GV05chup___u:1751": " yat kṛṣṇaṃ tad annasya /",
    "GV05chup___u:1752": " apāgād vidyuto vidyuttvam /",
    "GV05chup___u:1753": " vācārambhaṇaṃ vikāro nāmadheyaṃ trīṇi rūpāṇīty eva satyam // ChUp_6,4.4 //",
    "GV05chup___u:1754": " etad dha sma vai tadvidvāṃsa āhuḥ pūrve mahāśālā mahāśrotriyāḥ /",
    "GV05chup___u:1755": " na no 'dya kaścanāśrutam amatam avijñātam udāhariṣyati /",
    "GV05chup___u:1756": " iti hy ebhyo vidāṃ cakruḥ // ChUp_6,4.5 //",
    "GV05chup___u:1757": " yad u rohitam ivābhūd iti tejasas tad rūpam iti tad vidāṃ cakruḥ /",
    "GV05chup___u:1758": " yad u śuklam ivābhūd ity apāṃ rūpam iti tad vidāṃ cakruḥ /",
    "GV05chup___u:1759": " yad u kṛṣṇam ivābhūd ity annasya rūpam iti tad vidāṃ cakruḥ // ChUp_6,4.6 //",
    "GV05chup___u:1760": " yad v avijñātam ivābhūd ity etāsām eva devatānāṃ samāsa iti tad vidāṃ cakruḥ /",
    "GV05chup___u:1761": " yathā nu khalu somyemās tisro devatāḥ puruṣaṃ prāpya trivṛt trivṛd ekaikā bhavati tan me vijānīhīti // ChUp_6,4.7 //",
    "GV05chup___u:1762": " annam aśitaṃ tredhā vidhīyate /",
    "GV05chup___u:1763": " tasya yaḥ sthaviṣṭho dhātus tat purīṣaṃ bhavati /",
    "GV05chup___u:1764": " yo madhyamas tan māṃsam /",
    "GV05chup___u:1765": " yo 'ṇiṣṭhas tan manaḥ // ChUp_6,5.1 //",
    "GV05chup___u:1766": " āpaḥ pītās tredhā vidhīyante /",
    "GV05chup___u:1767": " tāsāṃ yaḥ sthaviṣṭho dhātus tan mūtraṃ bhavati /",
    "GV05chup___u:1768": " yo madhyamas tal lohitam /",
    "GV05chup___u:1769": " yo 'ṇiṣṭhaḥ sa prāṇaḥ // ChUp_6,5.2 //",
    "GV05chup___u:1770": " tejo 'śitaṃ tredhā vidhīyate /",
    "GV05chup___u:1771": " tasya yaḥ sthaviṣṭho dhātus tad asthi bhavati /",
    "GV05chup___u:1772": " yo madhyamaḥ sa majjā /",
    "GV05chup___u:1773": " yo 'ṇiṣṭhaḥ sā vāk // ChUp_6,5.3 //",
    "GV05chup___u:1774": " annamayaṃ hi somya manaḥ /",
    "GV05chup___u:1775": " āpomayaḥ prāṇaḥ /",
    "GV05chup___u:1776": " tejomayī vāg iti /",
    "GV05chup___u:1777": " bhūya eva mā bhagavān vijñāpayatv iti /",
    "GV05chup___u:1778": " tathā somyeti hovāca // ChUp_6,5.4 //",
    "GV05chup___u:1779": " dadhnaḥ somya mathyamānasya yo 'ṇimā sa ūrdhvaḥ samudīṣati /",
    "GV05chup___u:1780": " tat sarpir bhavati // ChUp_6,6.1 //",
    "GV05chup___u:1781": " evam eva khalu somyānnasyāśyamānasya yo 'ṇimā sa ūrdhvaḥ samudīṣati /",
    "GV05chup___u:1782": " tan mano bhavati // ChUp_6,6.2 //",
    "GV05chup___u:1783": " apāṃ somya pīyamānānāṃ yo 'ṇimā sa ūrdhvaḥ samudīṣati /",
    "GV05chup___u:1784": " sā prāno bhavati // ChUp_6,6.3 //",
    "GV05chup___u:1785": " tejasaḥ somyāśyamānasya yo 'ṇimā sa ūrdhvaḥ samudīṣati /",
    "GV05chup___u:1786": " sā vāg bhavati // ChUp_6,6.4 //",
    "GV05chup___u:1787": " annamayaṃ hi somya manaḥ /",
    "GV05chup___u:1788": " āpomayaḥ prāṇaḥ /",
    "GV05chup___u:1789": " tejomayī vāg iti /",
    "GV05chup___u:1790": " bhūya eva mā bhagavān vijñāpayatv iti /",
    "GV05chup___u:1791": " tathā somyeti hovāca // ChUp_6,6.5 //",
    "GV05chup___u:1792": " ṣoḍaśakalaḥ somya puruṣaḥ /",
    "GV05chup___u:1793": " pañcadaśāhāni māśīḥ /",
    "GV05chup___u:1794": " kāmam apaḥ piba /",
    "GV05chup___u:1795": " āpomayaḥ prāṇo na pibato vicchetsyata iti // ChUp_6,7.1 //",
    "GV05chup___u:1796": " sa ha pañcadaśāhāni nāśa /",
    "GV05chup___u:1797": " atha hainam upasasāda kiṃ bravīmi bho iti /",
    "GV05chup___u:1798": " ṛcaḥ somya yajūṃṣi sāmānīti /",
    "GV05chup___u:1799": " sa hovāca na vai mā pratibhānti bho iti // ChUp_6,7.2 //",
    "GV05chup___u:1800": " taṃ hovāca yathā somya mahato 'bhyāhitasyaiko 'ṅgāraḥ khadyotamātraḥ pariśiṣṭaḥ syāt /",
    "GV05chup___u:1801": " tena tato 'pi na bahu dahet /",
    "GV05chup___u:1802": " evaṃ somya te ṣoḍaśānāṃ kalānām ekā kalā atiśiṣṭā syāt /",
    "GV05chup___u:1803": " tayaitarhi vedān nānubhavasi /",
    "GV05chup___u:1804": " aśāna /",
    "GV05chup___u:1805": " atha me vijñāsyasīti // ChUp_6,7.3 //",
    "GV05chup___u:1806": " sa hāśa /",
    "GV05chup___u:1807": " atha hainam upasasāda /",
    "GV05chup___u:1808": " taṃ ha yat kiṃ ca papraccha sarvaṃ ha pratipede // ChUp_6,7.4 //",
    "GV05chup___u:1809": " taṃ hovāca /",
    "GV05chup___u:1810": " yathā somya mahato 'bhyāhitasyaikam aṅgāraṃ khadyotamātraṃ pariśiṣṭaṃ taṃ tṛnair upasamādhāya prājvalayet tena tato 'pi bahu dahet // ChUp_6,7.5",
    "GV05chup___u:1811": " evaṃ somya te ṣoḍaśānāṃ kalānām ekā kalātiśiṣṭābhūt /",
    "GV05chup___u:1812": " sānnenopasamāhitā prājvālī /",
    "GV05chup___u:1813": " tayaitarhi vedān anubhavasi /",
    "GV05chup___u:1814": " annamayaṃ hi somya manaḥ /",
    "GV05chup___u:1815": " āpomayaḥ prāṇaḥ /",
    "GV05chup___u:1816": " tejomayī vāg iti /",
    "GV05chup___u:1817": " tad dhāsya vijajñāv iti vijajñāv iti // ChUp_6,7.6 //",
    "GV05chup___u:1818": " uddālako hāruṇiḥ śvetaketuṃ putram uvāca svapnāntaṃ me somya vijānīhīti /",
    "GV05chup___u:1819": " yatraitat puruṣaḥ svapiti nāma satā somya tadā saṃpanno bhavati /",
    "GV05chup___u:1820": " svam apīto bhavati /",
    "GV05chup___u:1821": " tasmād enaṃ svapitīty ācakṣate /",
    "GV05chup___u:1822": " svaṃ hy apīto bhavati // ChUp_6,8.1 //",
    "GV05chup___u:1823": " sa yathā śakuniḥ sūtreṇa prabaddho diśaṃ diśaṃ patitvānyatrāyatanam alabdhvā bandhanam evopaśrayate /",
    "GV05chup___u:1824": " evam eva khalu somya tan mano diśaṃ diśaṃ patitvānyatrāyatanam alabdhvā prāṇam evopaśrayate /",
    "GV05chup___u:1825": " prāṇabandhanaṃ hi somya mana iti // ChUp_6,8.2 //",
    "GV05chup___u:1826": " aśanāpipāse me somya vijānīhīti /",
    "GV05chup___u:1827": " yatraitat puruṣo 'śiśiṣati nāmāpa eva tad aśitaṃ nayante /",
    "GV05chup___u:1828": " tad yathā gonāyo 'śvanāyaḥ puruṣanāya ity evaṃ tad apa ācakṣate 'śanāyeti /",
    "GV05chup___u:1829": " tatraitac chuṅgam utpatitaṃ somya vijānīhi /",
    "GV05chup___u:1830": " nedam amūlaṃ bhaviṣyatīti // ChUp_6,8.3 //",
    "GV05chup___u:1831": " tasya kva mūlaṃ syād anyatrānnāt /",
    "GV05chup___u:1832": " evam eva khalu somyānnena śuṅgenāpo mūlam anviccha /",
    "GV05chup___u:1833": " adbhiḥ somya śuṅgena tejo mūlam anviccha /",
    "GV05chup___u:1834": " tejasā somya śuṅgena sanmūlam anviccha /",
    "GV05chup___u:1835": " sanmūlāḥ somyemāḥ sarvāḥ prajāḥ sadāyatanāḥ satpratiṣṭhāḥ // ChUp_6,8.4 //",
    "GV05chup___u:1836": " atha yatraitat puruṣaḥ pipāsati nāma teja eva tat pītaṃ nayate /",
    "GV05chup___u:1837": " tad yathā gonāyo 'śvanāyaḥ puruṣanāya ity evaṃ tat teja ācaṣṭa udanyeti /",
    "GV05chup___u:1838": " tatraitad eva śuṅgam utpatitaṃ somya vijānīhi /",
    "GV05chup___u:1839": " nedam amūlaṃ bhaviṣyatīti // ChUp_6,8.5 //",
    "GV05chup___u:1840": " tasya kva mūlaṃ syād anyatrādbhyaḥ /",
    "GV05chup___u:1841": " adbhiḥ somya śuṅgena tejo mūlam anviccha /",
    "GV05chup___u:1842": " tejasā somya śuṅgena sanmūlam anviccha /",
    "GV05chup___u:1843": " sanmūlāḥ somyemāḥ sarvāḥ prajāḥ sad āyatanāḥ satpratiṣṭhāḥ /",
    "GV05chup___u:1844": " yathā nu khalu somyemās tisro devatāḥ puruṣaṃ prāpya trivṛt trivṛd ekaikā bhavati tad uktaṃ purastād eva bhavati /",
    "GV05chup___u:1845": " asya somya puruṣasya prayato vāṅ manasi saṃpadyate manaḥ prāṇe prāṇas tejasi tejaḥ parasyāṃ devatāyām // ChUp_6,8.6 //",
    "GV05chup___u:1846": " sa ya eṣo 'ṇimaitad ātmyam idaṃ sarvam /",
    "GV05chup___u:1847": " tat satyam /",
    "GV05chup___u:1848": " sa ātmā /",
    "GV05chup___u:1849": " tat tvam asi śvetaketo iti /",
    "GV05chup___u:1850": " bhūya eva mā bhagavān vijñāpayatv iti /",
    "GV05chup___u:1851": " tathā somyeti hovāca // ChUp_6,8.7 //",
    "GV05chup___u:1852": " yathā somya madhu madhukṛto nistiṣṭhanti nānātyayānāṃ vṛkṣāṇāṃ rasān samavahāram ekatāṃ rasaṃ gamayanti // ChUp_6,9.1 //",
    "GV05chup___u:1853": " te yathā tatra na vivekaṃ labhante 'muṣyāhaṃ vṛkṣasya raso 'smy amuṣyāhaṃ vṛkṣasya raso 'smīti /",
    "GV05chup___u:1854": " evam eva khalu somyemāḥ sarvāḥ prajāḥ sati saṃpadya na viduḥ sati saṃpadyāmaha iti // ChUp_6,9.2 //",
    "GV05chup___u:1855": " ta iha vyaghro vā siṃho vā vṛko vā varāho vā kīṭo vā pataṅgo vā daṃśo vā maśako vā yad yad bhavanti tad ābhavanti // ChUp_6,9.3 //",
    "GV05chup___u:1856": " sa ya eṣo 'ṇimaitad ātmyam idaṃ sarvam /",
    "GV05chup___u:1857": " tat satyam /",
    "GV05chup___u:1858": " sa ātmā /",
    "GV05chup___u:1859": " tat tvam asi śvetaketo iti /",
    "GV05chup___u:1860": " bhūya eva mā bhagavān vijñāpayatv iti /",
    "GV05chup___u:1861": " tathā somyeti hovāca // ChUp_6,9.4 //",
    "GV05chup___u:1862": " imāḥ somya nadyaḥ purastāt prācyaḥ syandante paścāt pratīcyaḥ /",
    "GV05chup___u:1863": " tāḥ samudrāt samudram evāpiyanti /",
    "GV05chup___u:1864": " sa samudra eva bhavati /",
    "GV05chup___u:1865": " tā yathā tatra na vidur iyam aham asmīyam aham asmīti // ChUp_6,10.1 //",
    "GV05chup___u:1866": " evam eva khalu somyemāḥ sarvāḥ prajāḥ sata āgamya na viduḥ sata āgacchāmaha iti /",
    "GV05chup___u:1867": " ta iha vyāghro vā siṃho vā vṛko vā varāho vā kīṭo vā pataṅgo vā daṃśo vā maśako vā yad yad bhavanti tad ābhavanti // ChUp_6,10.2 //",
    "GV05chup___u:1868": " sa ya eṣo 'ṇimaitad ātmyam idaṃ sarvam /",
    "GV05chup___u:1869": " tat satyam /",
    "GV05chup___u:1870": " sa ātmā /",
    "GV05chup___u:1871": " tat tvam asi śvetaketo iti /",
    "GV05chup___u:1872": " bhūya eva mā bhagavān vijñāpayatv iti /",
    "GV05chup___u:1873": " tathā somyeti hovāca // ChUp_6,10.3 //",
    "GV05chup___u:1874": " asya somya mahato vṛkṣasya yo mūle 'bhyāhanyāj jīvan sraved yo madhye 'bhyāhanyāj jīvan sraved yo 'gre 'bhyāhanyāj jīvan sravet /",
    "GV05chup___u:1875": " sa eṣa jīvenātmanānuprabhūtaḥ pepīyamāno modamānas tiṣṭhati // ChUp_6,11.1 //",
    "GV05chup___u:1876": " asya yad ekāṃ śākhāṃ jīvo jahāty atha sā śuṣyati /",
    "GV05chup___u:1877": " dvitīyāṃ jahāty atha sā śuṣyati /",
    "GV05chup___u:1878": " tṛtīyāṃ jahāty atha sā śuṣyati /",
    "GV05chup___u:1879": " sarvaṃ jahāti sarvaḥ śuṣyati // ChUp_6,11.2 //",
    "GV05chup___u:1880": " evam eva khalu somya viddhīti ha uvāca /",
    "GV05chup___u:1881": " jīvāpetaṃ vāva kiledaṃ mriyate na jīvo mriyata iti /",
    "GV05chup___u:1882": " sa ya eṣo 'ṇimaitad ātmyam idaṃ sarvam /",
    "GV05chup___u:1883": " tat satyam /",
    "GV05chup___u:1884": " sa ātmā /",
    "GV05chup___u:1885": " tat tvam asi śvetaketo iti /",
    "GV05chup___u:1886": " bhūya eva mā bhagavān vijñāpayatv iti /",
    "GV05chup___u:1887": " tathā somyeti hovāca // ChUp_6,11.3 //",
    "GV05chup___u:1888": " nyagrodhaphalam ata āhareti /",
    "GV05chup___u:1889": " idaṃ bhagava iti /",
    "GV05chup___u:1890": " bhinddhīti /",
    "GV05chup___u:1891": " bhinnaṃ bhagava iti /",
    "GV05chup___u:1892": " kim atra paśyasīti /",
    "GV05chup___u:1893": " aṇvya ivemā dhānā bhagava iti /",
    "GV05chup___u:1894": " āsām aṅgaikāṃ bhinddhīti /",
    "GV05chup___u:1895": " bhinnā bhagava iti /",
    "GV05chup___u:1896": " kim atra paśyasīti /",
    "GV05chup___u:1897": " na kiṃcana bhagava iti // ChUp_6,12.1 //",
    "GV05chup___u:1898": " taṃ hovāca yaṃ vai somyaitam aṇimānaṃ na nibhālayasa etasya vai somyaiṣo 'ṇimna evaṃ mahānyagrodhas tiṣṭhati /",
    "GV05chup___u:1899": " śraddhatsva somyeti // ChUp_6,12.2 //",
    "GV05chup___u:1900": " sa ya eṣo 'ṇimaitad ātmyam idaṃ sarvam /",
    "GV05chup___u:1901": " tat satyam /",
    "GV05chup___u:1902": " sa ātmā /",
    "GV05chup___u:1903": " tat tvam asi śvetaketo iti /",
    "GV05chup___u:1904": " bhūya eva mā bhagavān vijñāpayatv iti /",
    "GV05chup___u:1905": " tathā somyeti hovāca // ChUp_6,12.3 //",
    "GV05chup___u:1906": " lavaṇam etad udake 'vadhāyātha mā prātar upasīdathā iti /",
    "GV05chup___u:1907": " sa ha tathā cakāra /",
    "GV05chup___u:1908": " taṃ hovāca /",
    "GV05chup___u:1909": " yad doṣā lavaṇam udake 'vādhā aṅga tad āhareti /",
    "GV05chup___u:1910": " tad dhāvamṛśya na viveda // ChUp_6,13.1 //",
    "GV05chup___u:1911": " yathā vilīnam eva /",
    "GV05chup___u:1912": " an;gāsyāntād ācāmeti /",
    "GV05chup___u:1913": " katham iti /",
    "GV05chup___u:1914": " lavaṇam iti /",
    "GV05chup___u:1915": " madhyād ācāmeti /",
    "GV05chup___u:1916": " katham iti /",
    "GV05chup___u:1917": " lavaṇam iti /",
    "GV05chup___u:1918": " antād ācāmeti /",
    "GV05chup___u:1919": " katham iti /",
    "GV05chup___u:1920": " lavaṇam iti /",
    "GV05chup___u:1921": " abhiprāsyaitad atha mopasīdathā iti /",
    "GV05chup___u:1922": " tad dha tathā cakāra /",
    "GV05chup___u:1923": " tac chaśvat saṃvartate /",
    "GV05chup___u:1924": " taṃ hovācātra vāva kila tat somya na nibhālayase 'traiva kileti // ChUp_6,13.2 //",
    "GV05chup___u:1925": " sa ya eṣo 'ṇimaitad ātmyam idaṃ sarvam /",
    "GV05chup___u:1926": " tat satyam /",
    "GV05chup___u:1927": " sa ātmā /",
    "GV05chup___u:1928": " tat tvam asi śvetaketo iti /",
    "GV05chup___u:1929": " bhūya eva mā bhagavān vijñāpayatv iti /",
    "GV05chup___u:1930": " tathā somyeti hovāca // ChUp_6,13.3 //",
    "GV05chup___u:1931": " yathā somya puruṣaṃ gandhārebhyo 'bhinaddhākṣam ānīya taṃ tato 'tijane visṛjet /",
    "GV05chup___u:1932": " sa yathā tatra prāṅ vodaṅ vā adharāṅ vā pratyaṅ vā pradhmāyītābhinaddhākṣa ānīto 'bhinaddhākṣo visṛṣṭaḥ // ChUp_6,14.1 //",
    "GV05chup___u:1933": " tasya yathābhinahanaṃ pramucya prabrūyād etāṃ diśaṃ gandhārā etāṃ diśaṃ vrajeti /",
    "GV05chup___u:1934": " sa grāmād grāmaṃ pṛcchan paṇḍito medhāvī gandhārān evopasaṃpadyeta /",
    "GV05chup___u:1935": " evam evehācāryavān puruṣo veda /",
    "GV05chup___u:1936": " tasya tāvad eva ciraṃ yāvan na vimokṣye 'tha saṃpatsya iti // ChUp_6,14.2 //",
    "GV05chup___u:1937": " sa ya eṣo 'ṇimaitad ātmyam idaṃ sarvam /",
    "GV05chup___u:1938": " tat satyam /",
    "GV05chup___u:1939": " sa ātmā /",
    "GV05chup___u:1940": " tat tvam asi śvetaketo iti /",
    "GV05chup___u:1941": " bhūya eva mā bhagavān vijñāpayatv iti /",
    "GV05chup___u:1942": " tathā somyeti hovāca // ChUp_6,14.3 //",
    "GV05chup___u:1943": " puruṣaṃ somyotopatāpinaṃ jñātayaḥ paryupāsate jānāsi māṃ jānāsi mām iti /",
    "GV05chup___u:1944": " tasya yāvan na vāṅ manasi saṃpadyate manaḥ prāṇe prāṇas tejasi tejaḥ parasyāṃ devatāyāṃ tāvaj jānāti // ChUp_6,15.1 //",
    "GV05chup___u:1945": " atha yadāsya vāṅ manasi saṃpadyate manaḥ prāṇe prāṇas tejasi tejaḥ parasyāṃ devatāyām atha na jānāti // ChUp_6,15.2 //",
    "GV05chup___u:1946": " sa ya eṣo 'ṇimaitad ātmyam idaṃ sarvam /",
    "GV05chup___u:1947": " tat satyam /",
    "GV05chup___u:1948": " sa ātmā /",
    "GV05chup___u:1949": " tat tvam asi śvetaketo iti /",
    "GV05chup___u:1950": " bhūya eva mā bhagavān vijñāpayatv iti /",
    "GV05chup___u:1951": " tathā somyeti hovāca // ChUp_6,15.3 //",
    "GV05chup___u:1952": " puruṣaṃ somyota hastagṛhītam ānayanti /",
    "GV05chup___u:1953": " apahārṣīt steyam akārṣīt paraśum asmai tapateti /",
    "GV05chup___u:1954": " sa yadi tasya kartā bhavati tata evānṛtam ātmānaṃ kurute /",
    "GV05chup___u:1955": " so 'nṛtābhisaṃdho 'nṛtenātmānam antardhāya paraśuṃ taptaṃ pratigṛhṇāti /",
    "GV05chup___u:1956": " sa dahyate /",
    "GV05chup___u:1957": " atha hanyate // ChUp_6,16.1 //",
    "GV05chup___u:1958": " atha yadi tasyākartā bhavati /",
    "GV05chup___u:1959": " tata eva satyam ātmānaṃ kurute /",
    "GV05chup___u:1960": " sa satyābhisandhaḥ satyenātmānam antardhāya paraśuṃ taptaṃ pratigṛhṇāti /",
    "GV05chup___u:1961": " sa na dahyate /",
    "GV05chup___u:1962": " atha mucyate // ChUp_6,16.2 //",
    "GV05chup___u:1963": " sa yathā tatra nādāhyeta /",
    "GV05chup___u:1964": " etad ātmyam idaṃ sarvam /",
    "GV05chup___u:1965": " tat satyam /",
    "GV05chup___u:1966": " sa ātmā /",
    "GV05chup___u:1967": " tat tvam asi śvetaketo iti /",
    "GV05chup___u:1968": " tad dhāsya vijajñāv iti vijajñāv iti // ChUp_6,16.3 //",
    "GV05chup___u:1969": " adhīhi bhagava iti hopasasāda sanatkumāraṃ nāradaḥ /",
    "GV05chup___u:1970": " taṃ hovāca yad vettha tena mopasīda /",
    "GV05chup___u:1971": " tatas ta ūrdhvaṃ vakṣyāmīti /",
    "GV05chup___u:1972": " sa hovāca // ChUp_7,1.1 //",
    "GV05chup___u:1973": " ṛgvedaṃ bhagavo 'dhyemi yajurvedaṃ sāmavedam ātharvaṇaṃ caturtham itihāsapurāṇaṃ",
    "GV05chup___u:1974": " pañcamaṃ vedānāṃ vedaṃ pitryaṃ rāśiṃ daivaṃ nidhiṃ vākovākyam ekāyanaṃ devavidyāṃ",
    "GV05chup___u:1975": " brahmavidyāṃ bhūtavidyāṃ kṣatravidyāṃ nakṣatravidyāṃ sarpadevajanavidyām etad bhagavo",
    "GV05chup___u:1976": " 'dhyemi // ChUp_7,1.2 //",
    "GV05chup___u:1977": " so 'haṃ bhagavo mantravid evāsmi nātmavit /",
    "GV05chup___u:1978": " śrutaṃ hy eva me bhagavaddṛśebhyas tarati śokam ātmavid iti /",
    "GV05chup___u:1979": " so 'haṃ bhagavaḥ śocāmi /",
    "GV05chup___u:1980": " taṃ mā bhagavāñ chokasya pāraṃ tārayatv iti /",
    "GV05chup___u:1981": " taṃ hovāca yad vai kiṃcaitad adhyagīṣṭhā nāmaivaitat // ChUp_7,1.3 //",
    "GV05chup___u:1982": " nāma vā ṛgvedo yajurvedaḥ sāmaveda ātharvaṇaś caturtha itihāsapurāṇaḥ pañcamo vedānāṃ",
    "GV05chup___u:1983": " vedaḥ pitryo rāśir daivo nidhir vākovākyam ekāyanaṃ devavidyā brahmavidyā bhūtavidyā",
    "GV05chup___u:1984": " kṣatravidyā nakṣatravidyā sarpadevajanavidyā /",
    "GV05chup___u:1985": " nāmaivaitat /",
    "GV05chup___u:1986": " nāmopāssveti // ChUp_7,1.4 //",
    "GV05chup___u:1987": " sa yo nāma brahmety upāste /",
    "GV05chup___u:1988": " yāvan nāmno gataṃ tatrāsya yathākāmacāro bhavati yo nāma brahmety upāste /",
    "GV05chup___u:1989": " asti bhagavo nāmno bhūya iti /",
    "GV05chup___u:1990": " nāmno vāva bhūyo 'stīti /",
    "GV05chup___u:1991": " tan me bhagavān bravītv iti // ChUp_7,1.5 //",
    "GV05chup___u:1992": " vāg vāva nāmno bhūyasī /",
    "GV05chup___u:1993": " vāg vā ṛgvedaṃ vijñāpayati yajurvedaṃ sāmavedam ātharvaṇaṃ caturtham itihāsapurāṇaṃ",
    "GV05chup___u:1994": " pañcamaṃ vedānāṃ vedaṃ pitryaṃ rāśiṃ daivaṃ nidhiṃ vākovākyam ekāyanaṃ devavidyāṃ",
    "GV05chup___u:1995": " brahmavidyāṃ bhūtavidyāṃ kṣatravidyāṃ nakṣatravidyāṃ sarpadevajanavidyāṃ divaṃ ca",
    "GV05chup___u:1996": " pṛthivīṃ ca vāyuṃ cākāśaṃ cāpaś ca tejaś ca devāṃś ca manuṣyāṃś ca paśūṃś ca vayāṃsi",
    "GV05chup___u:1997": " ca tṛṇavanaspatīñ śvāpadāny ākīṭapataṅgapipīlakaṃ dharmaṃ cādharmaṃ /",
    "GV05chup___u:1998": " ca satyaṃ cānṛtaṃ ca sādhu cāsādhu ca hṛdayajñaṃ cāhṛdayajñaṃ ca /",
    "GV05chup___u:1999": " yad vai vāṅ nābhaviṣyan na dharmo nādharmo vyajñāpayiṣyan na satyaṃ nānṛtaṃ na sādhu nāsādhu na hṛdayajño nāhṛdayajñaḥ /",
    "GV05chup___u:2000": " vāg evaitad sarvaṃ vijñāpayati vācam upāssveti // ChUp_7,2.1 //",
    "GV05chup___u:2001": " sa yo vācaṃ brahmety upāste /",
    "GV05chup___u:2002": " yāvad vāco gataṃ tatrāsya yathākāmacāro bhavati yo vācaṃ brahmety upāste /",
    "GV05chup___u:2003": " asti bhagavo vāco bhūya iti /",
    "GV05chup___u:2004": " vāco vāva bhūyo 'stīti /",
    "GV05chup___u:2005": " tan me bhagavān bravītv iti // ChUp_7,2.2 //",
    "GV05chup___u:2006": " mano vāva vāco bhūyaḥ /",
    "GV05chup___u:2007": " yathā vai dve vāmalake dve vā kole dvau vākṣau muṣṭir anubhavaty evaṃ vācaṃ ca nāma ca mano 'nubhavati /",
    "GV05chup___u:2008": " sa yadā manasā manasyati mantrān adhīyīyety athādhīte /",
    "GV05chup___u:2009": " karmāṇi kurvīyety atha kurute /",
    "GV05chup___u:2010": " putrāṃś ca paśūṃś ceccheyety athecchate /",
    "GV05chup___u:2011": " imaṃ ca lokam amuṃ ceccheyety athecchate /",
    "GV05chup___u:2012": " mano hy ātmā /",
    "GV05chup___u:2013": " mano hi lokaḥ /",
    "GV05chup___u:2014": " mano hi brahma /",
    "GV05chup___u:2015": " mana upāssveti // ChUp_7,3.1 //",
    "GV05chup___u:2016": " sa yo mano brahmety upāste /",
    "GV05chup___u:2017": " yāvan manaso gataṃ tatrāsya yathākāmacāro bhavati yo mano brahmety upāste /",
    "GV05chup___u:2018": " asti bhagavo manaso bhūya iti /",
    "GV05chup___u:2019": " manaso vāva bhūyo 'stīti /",
    "GV05chup___u:2020": " tan me bhagavān bravītv iti // ChUp_7,3.2 //",
    "GV05chup___u:2021": " saṃkalpo vāva manaso bhūyān /",
    "GV05chup___u:2022": " yadā vai saṃkalpayate 'tha manasyati /",
    "GV05chup___u:2023": " atha vācam īrayati /",
    "GV05chup___u:2024": " tām u nāmnīyūati /",
    "GV05chup___u:2025": " nāmni mantrā ekaṃ bhavanti /",
    "GV05chup___u:2026": " mantreṣu karmāṇi // ChUp_7,4.1 //",
    "GV05chup___u:2027": " tāni ha vā etāni saṃkalpaikāyanāni saṃkalpātmakāni saṃkalpe pratiṣṭhitāni /",
    "GV05chup___u:2028": " samakḷpatāṃ dyāvāpṛthivī /",
    "GV05chup___u:2029": " samakalpetāṃ vāyuś cākāśaṃ ca /",
    "GV05chup___u:2030": " samakalpantāpaś ca tejaś ca /",
    "GV05chup___u:2031": " teṣāṃ saṃkḷptyai varṣaṃ saṃkalpate /",
    "GV05chup___u:2032": " varṣasya saṃkḷptyā annaṃ saṃkalpate /",
    "GV05chup___u:2033": " annasya saṃkḷptyai prāṇāḥ saṃkalpante /",
    "GV05chup___u:2034": " prāṇānāṃ saṃkḷptyai mantrāḥ saṃkalpante /",
    "GV05chup___u:2035": " mantrāṇāṃ saṃkḷptyai karmāṇi saṃkalpante /",
    "GV05chup___u:2036": " karmaṇāṃ saṃkḷptyai lokaḥ saṃkalpate /",
    "GV05chup___u:2037": " lokasya saṃkḷptyai sarvaṃ saṃkalpate /",
    "GV05chup___u:2038": " sa eṣa saṃkalpaḥ /",
    "GV05chup___u:2039": " saṃkalpam upāssveti // ChUp_7,4.2 //",
    "GV05chup___u:2040": " sa yaḥ saṃkalpaṃ brahmety upāste /",
    "GV05chup___u:2041": " kḷptān vai sa lokān dhruvān dhruvaḥ pratiṣṭhitān pratiṣṭhito 'vyathamānān avyathamāno 'bhisidhyati /",
    "GV05chup___u:2042": " yāvat saṃkalpasya gataṃ tatrāsya yathākāmacāro bhavati yaḥ saṃkalpaṃ brahmety upāste /",
    "GV05chup___u:2043": " asti bhagavaḥ saṃkalpād bhūya iti /",
    "GV05chup___u:2044": " saṃkalpād vāva bhūyo 'stīti /",
    "GV05chup___u:2045": " tan me bhagavān bravītv iti // ChUp_7,4.3 //",
    "GV05chup___u:2046": " cittaṃ vāva saṃkalpād bhūyaḥ /",
    "GV05chup___u:2047": " yadā vai cetayate 'tha saṃkalpayate /",
    "GV05chup___u:2048": " atha manasyati /",
    "GV05chup___u:2049": " atha vācam īrayati /",
    "GV05chup___u:2050": " tām u nāmnīyūati /",
    "GV05chup___u:2051": " nāmni mantrā ekaṃ bhavanti /",
    "GV05chup___u:2052": " mantreṣu karmāṇi // ChUp_7,5.1 //",
    "GV05chup___u:2053": " tāni ha vā etāni cittaikāyanāni cittātmāni citte pratiṣṭhitāni /",
    "GV05chup___u:2054": " tasmād yady api bahuvid acitto bhavati nāyam astīty evainam āhuḥ /",
    "GV05chup___u:2055": " yad ayaṃ veda yad vā ayaṃ vidvān nettham acittaḥ syād iti /",
    "GV05chup___u:2056": " atha yady alpavic cittavān bhavati tasmā evota śuśrūṣante /",
    "GV05chup___u:2057": " cittaṃ hy evaiṣām ekāyanam /",
    "GV05chup___u:2058": " cittam ātmā /",
    "GV05chup___u:2059": " cittaṃ pratiṣṭhā /",
    "GV05chup___u:2060": " cittam upāssveti // ChUp_7,5.2 //",
    "GV05chup___u:2061": " sa yaś cittaṃ brahmety upāste /",
    "GV05chup___u:2062": " cittān vai sa lokān dhruvān dhruvaḥ pratiṣṭhitān pratiṣṭhito 'vyathamānān avyathamāno 'bhisidhyati /",
    "GV05chup___u:2063": " yāvac cittasya gataṃ tatrāsya yathākāmacāro bhavati yaś cittaṃ brahmety upāste /",
    "GV05chup___u:2064": " asti bhagavaś cittād bhūya iti /",
    "GV05chup___u:2065": " cittād vāva bhūyo 'stīti /",
    "GV05chup___u:2066": " tan me bhagavān bravītv iti // ChUp_7,5.3 //",
    "GV05chup___u:2067": " dhyānaṃ vāva cittād bhūyaḥ /",
    "GV05chup___u:2068": " dhyāyatīva pṛthivī /",
    "GV05chup___u:2069": " dhyāyatīvāntarikṣam /",
    "GV05chup___u:2070": " dhyāyatīva dyauḥ /",
    "GV05chup___u:2071": " dhyāyantīvāpaḥ /",
    "GV05chup___u:2072": " dhyāyantīva parvatāḥ /",
    "GV05chup___u:2073": " dhyāyantīva devamanuṣyāḥ /",
    "GV05chup___u:2074": " tasmād ya iha manuṣyāṇāṃ mahattāṃ prāpnuvanti dhyānāpādāṃśā ivaiva te bhavanti /",
    "GV05chup___u:2075": " atha ye 'lpāḥ kalahinaḥ piśunā upavādinas te /",
    "GV05chup___u:2076": " atha ye prabhavo dhyānāpādāṃśā ivaiva te bhavanti /",
    "GV05chup___u:2077": " dhyānam upāssveti // ChUp_7,6.1 //",
    "GV05chup___u:2078": " sa yo dhyānaṃ brahmety upāste /",
    "GV05chup___u:2079": " yāvad dhyānasya gataṃ tatrāsya yathākāmacāro bhavati yo dhyānaṃ brahmety upāste /",
    "GV05chup___u:2080": " asti bhagavo dyānād bhūya iti /",
    "GV05chup___u:2081": " dhyānād vāva bhūyo 'stīti /",
    "GV05chup___u:2082": " tan me bhagavān bravītv iti // ChUp_7,6.2 //",
    "GV05chup___u:2083": " vijñānaṃ vāva dhyānād bhūyaḥ /",
    "GV05chup___u:2084": " vijñānena vā ṛgvedaṃ vijānāti yajurvedaṃ sāmavedam ātharvaṇaṃ caturtham itihāsapurāṇaṃ",
    "GV05chup___u:2085": " pañcamaṃ vedānāṃ vedaṃ pitryaṃ rāśiṃ daivaṃ nidhiṃ vākovākyam ekāyanaṃ devavidyāṃ",
    "GV05chup___u:2086": " brahmavidyāṃ bhūtavidyāṃ kṣatravidyāṃ nakṣatravidyāṃ sarpadevajanavidyāṃ divaṃ ca",
    "GV05chup___u:2087": " pṛthivīṃ ca vāyuṃ cākāśaṃ cāpaś ca tejaś ca devāṃś ca manuṣyāṃś ca paśūṃś ca vayāṃsi",
    "GV05chup___u:2088": " ca tṛṇavanaspatīñ chvāpadāny ākīṭapataṅgapipīlakam /",
    "GV05chup___u:2089": " dharmaṃ cādharmaṃ ca satyaṃ cānṛtaṃ ca sādhu cāsādhu ca hṛdayajñaṃ cāhṛdayajñaṃ cānnaṃ ca rasaṃ cemaṃ ca lokam amuṃ ca vijñānenaiva vijānāti",
    "GV05chup___u:2090": " vijñānam upāssveti // ChUp_7,7.1 //",
    "GV05chup___u:2091": " sa yo vijñānaṃ brahmety upāste /",
    "GV05chup___u:2092": " vijñānavato vai sa lokāñ jñānavato 'bhisidhyati /",
    "GV05chup___u:2093": " yāvad vijñānasya gataṃ tatrāsya yathākāmacāro bhavati yo vijñānaṃ brahmety upāste /",
    "GV05chup___u:2094": " asti bhagavo vijñānād bhūya iti /",
    "GV05chup___u:2095": " vijñānād vāva bhūyo 'stīti /",
    "GV05chup___u:2096": " tan me bhagavān bravītv iti // ChUp_7,7.2 //",
    "GV05chup___u:2097": " balaṃ vāva vijñānād bhūyaḥ /",
    "GV05chup___u:2098": " api ha śataṃ vijñānavatām eko balavān ākampayate /",
    "GV05chup___u:2099": " sa yadā balī bhavaty athotthātā bhavati /",
    "GV05chup___u:2100": " uttiṣṭhan paricaritā bhavati /",
    "GV05chup___u:2101": " paricarann upasattā bhavati /",
    "GV05chup___u:2102": " upasīdan draṣṭā bhavati śrotā bhavati mantā bhavati boddhā bhavati kartā bhavati vijñātā bhavati /",
    "GV05chup___u:2103": " balena vai pṛthivī tiṣṭhati balenāntarikṣaṃ balena dyaur balena parvatā balena devamanuṣyā balena paśavaś ca vayāṃsi ca tṛṇavanaspatayaḥ śvāpadāny ākīṭapataṅgapipīlakam /",
    "GV05chup___u:2104": " balena lokas tiṣṭhati /",
    "GV05chup___u:2105": " balam upāssveti // ChUp_7,8.1 //",
    "GV05chup___u:2106": " sa yo balam upāste /",
    "GV05chup___u:2107": " yāvad balasya gataṃ tatrāsya yathākāmacāro bhavati yo balaṃ brahmety upāste /",
    "GV05chup___u:2108": " asti bhagavo balād bhūya iti /",
    "GV05chup___u:2109": " balād vāva bhūyo 'stīti /",
    "GV05chup___u:2110": " tan me bhagavān bravītv iti // ChUp_7,8.2 //",
    "GV05chup___u:2111": " annaṃ vāva balād bhūyaḥ /",
    "GV05chup___u:2112": " tasmād yady api daśa rātrīr nāśnīyāt /",
    "GV05chup___u:2113": " yady u ha jīvet /",
    "GV05chup___u:2114": " athavādraṣṭāśrotāmantāboddhākartāvijñātā bhavati /",
    "GV05chup___u:2115": " athānnasyāye draṣṭā bhavati śrotā bhavati mantā bhavati boddhā bhavati kartā bhavati vijñātā bhavati /",
    "GV05chup___u:2116": " annam upāssveti // ChUp_7,9.1 //",
    "GV05chup___u:2117": " sa yo 'nnaṃ brahmety upāste /",
    "GV05chup___u:2118": " annavato vai sa lokān pānavato 'bhisidhyati /",
    "GV05chup___u:2119": " yāvad annasya gataṃ tatrāsya yathākāmacāro bhavati yo 'nnaṃ brahmety upāste /",
    "GV05chup___u:2120": " asti bhagavo 'nnād bhūya iti /",
    "GV05chup___u:2121": " annād vāva bhūyo 'stīti /",
    "GV05chup___u:2122": " tan me bhagavān bravītv iti // ChUp_7,9.2 //",
    "GV05chup___u:2123": " āpo vāvānnād bhūyasyaḥ /",
    "GV05chup___u:2124": " tasmād yadā suvṛṣṭir na bhavati vyādhīyante prāṇā annaṃ kanīyo bhaviṣyatīti /",
    "GV05chup___u:2125": " atha yadā suvṛṣṭir bhavaty ānandinaḥ prāṇā bhavanty annaṃ bahu bhaviṣyatīti /",
    "GV05chup___u:2126": " āpa evemā mūrtā yeyaṃ pṛthivī yad antarikṣaṃ yad dyaur yat parvatā yad devamanuṣyā yat paśavaś ca vayāṃsi ca tṛṇavanaspatayaḥ śvāpadāny ākīṭapataṅgapipīlakam",
    "GV05chup___u:2127": " āpa evemā mūrtāḥ /",
    "GV05chup___u:2128": " apa upāssveti // ChUp_7,10.1 //",
    "GV05chup___u:2129": " sa yo 'po brahmety upāste /",
    "GV05chup___u:2130": " āpnoti sarvān kāmāṃs tṛptimān bhavati /",
    "GV05chup___u:2131": " yāvad apāṃ gataṃ tatrāsya yathākāmacāro bhavati yo 'po brahmety upāste /",
    "GV05chup___u:2132": " asti bhagavo 'dbhyo bhūya iti /",
    "GV05chup___u:2133": " adbhyo vāva bhūyo 'stīti /",
    "GV05chup___u:2134": " tan me bhagavān bravītv iti // ChUp_7,10.2 //",
    "GV05chup___u:2135": " tejo vāvādbhyo bhūyaḥ /",
    "GV05chup___u:2136": " tad vā etad vāyum āgṛhyākāśam abhitapati tadāhur niśocati nitapati varṣiṣyati vā iti /",
    "GV05chup___u:2137": " teja eva tatpūrvaṃ darśayitvāthāpaḥ sṛjate /",
    "GV05chup___u:2138": " tad etad ūrdhvābhiś ca tiraścībhiś ca vidyudbhir āhrādāś caranti tasmād āhur vidyotate stanayati varṣiṣyati vā iti /",
    "GV05chup___u:2139": " teja eva tatpūrvaṃ darśayitvāthāpaḥ sṛjate /",
    "GV05chup___u:2140": " teja upāssveti // ChUp_7,11.1 //",
    "GV05chup___u:2141": " sa yas tejo brahmety upāste /",
    "GV05chup___u:2142": " tejasvī vai sa tejasvato lokān bhāsvato 'pahatatamaskān abhisidhyati /",
    "GV05chup___u:2143": " yāvat tejaso gataṃ tatrāsya yathākāmacāro bhavati yas tejo brahmety upāste /",
    "GV05chup___u:2144": " asti bhagavas tejaso bhūya iti /",
    "GV05chup___u:2145": " tejaso vāva bhūyo 'stīti /",
    "GV05chup___u:2146": " tan me bhagavān bravītv iti // ChUp_7,11.2 //",
    "GV05chup___u:2147": " ākāśo vāva tejaso bhūyān /",
    "GV05chup___u:2148": " ākāśe vai sūryācandramasāv ubhau vidyun nakṣatrāṇy agniḥ /",
    "GV05chup___u:2149": " ākāśenāhvāyati /",
    "GV05chup___u:2150": " ākāśena sṛṇoti /",
    "GV05chup___u:2151": " ākāśena pratisṛṇoti /",
    "GV05chup___u:2152": " ākāśe ramate /",
    "GV05chup___u:2153": " ākāśe na ramate /",
    "GV05chup___u:2154": " ākāśe jāyate /",
    "GV05chup___u:2155": " ākāśam abhijāyate /",
    "GV05chup___u:2156": " ākāśam upāssveti // ChUp_7,12.1 //",
    "GV05chup___u:2157": " sa ya ākāśaṃ brahmety upāste /",
    "GV05chup___u:2158": " ākāśavato vai sa lokān prakāśavato 'saṃbādhān urugāyavato 'bhisidhyati /",
    "GV05chup___u:2159": " yāvad ākāśasya gataṃ tatrāsya yathākāmacāro bhavati ya ākāśaṃ brahmety upāste /",
    "GV05chup___u:2160": " asti bhagava ākāśād bhūya iti /",
    "GV05chup___u:2161": " ākāśad vāva bhūyo 'stīti /",
    "GV05chup___u:2162": " tan me bhagavān bravītv iti // ChUp_7,12.2 //",
    "GV05chup___u:2163": " smaro vāvākāśād bhūyaḥ /",
    "GV05chup___u:2164": " tasmād yady api bahava āsīrann a smaranto naiva te kaṃcana śṛṇuyur na manvīran na vijānīran /",
    "GV05chup___u:2165": " yadā vāva te smareyur atha śṛṇuyur atha manvīrann atha vijānīran /",
    "GV05chup___u:2166": " smareṇa vai putrān vijānāti smareṇa paśūn /",
    "GV05chup___u:2167": " smaram upāssveti // ChUp_7,13.1 //",
    "GV05chup___u:2168": " sa yaḥ smaraṃ brahmety upāste /",
    "GV05chup___u:2169": " yāvat smarasya gataṃ tatrāsya yathākāmacāro bhavati yaḥ smaraṃ brahmety upāste /",
    "GV05chup___u:2170": " asti bhagavaḥ smarād bhūya iti /",
    "GV05chup___u:2171": " smarād vāva bhūyo 'stīti /",
    "GV05chup___u:2172": " tan me bhagavān bravītv iti // ChUp_7,13.2 //",
    "GV05chup___u:2173": " āśā vāva smarād bhūyasī /",
    "GV05chup___u:2174": " āśeddho vai smaro mantrān adhīte karmāṇi kurute putrāṃś ca paśūṃś cecchata imaṃ ca lokaṃ amuṃ cecchate /",
    "GV05chup___u:2175": " āśām upāssveti // ChUp_7,14.1 //",
    "GV05chup___u:2176": " sa ya āśāṃ brahmety upāste /",
    "GV05chup___u:2177": " āśayāsya sarve kāmāḥ samṛdhyanti /",
    "GV05chup___u:2178": " amoghā hāsyāśiṣo bhavanti /",
    "GV05chup___u:2179": " yāvad āśāyā gataṃ tatrāsya yathākāmacāro bhavati ya āśāṃ brahmety upāste /",
    "GV05chup___u:2180": " asti bhagava āśāyā bhūya iti /",
    "GV05chup___u:2181": " āśāyā bhūyo 'stīti /",
    "GV05chup___u:2182": " tan me bhagavān bravītv iti // ChUp_7,14.2 //",
    "GV05chup___u:2183": " prāṇo vāva āśāyā bhūyān /",
    "GV05chup___u:2184": " yathā vā arā nābhau samarpitā evam asmin prāṇe sarvaṃ samarpitam /",
    "GV05chup___u:2185": " prāṇaḥ prāṇena yāti /",
    "GV05chup___u:2186": " prāṇaḥ prāṇaṃ dadāti /",
    "GV05chup___u:2187": " prāṇāya dadāti /",
    "GV05chup___u:2188": " prāṇo ha pitā /",
    "GV05chup___u:2189": " prāṇo mātā /",
    "GV05chup___u:2190": " prāṇo bhrātā /",
    "GV05chup___u:2191": " prāṇaḥ svasā /",
    "GV05chup___u:2192": " prāṇa ācāryaḥ /",
    "GV05chup___u:2193": " prāṇo brāhmaṇaḥ // ChUp_7,15.1 //",
    "GV05chup___u:2194": " sa yadi pitaraṃ vā mātaraṃ vā bhrātaraṃ vā svasāraṃ vācāryaṃ vā brāhmaṇaṃ vā kiṃcid bhṛśam iva pratyāha /",
    "GV05chup___u:2195": " dhik tvāstv ity evainam āhuḥ /",
    "GV05chup___u:2196": " pitṛhā vai tvam asi mātṛhā vai tvam asi bhrātṛhā vai tvam asi svasṛhā vai tvam asy ācāryahā vai tvam asi brāhmaṇahā vai tvam asīti // ChUp_7,15.2",
    "GV05chup___u:2197": " atha yady apy enān utkrāntaprāṇāñ chūlena samāsaṃ vyatiṣaṃdahet /",
    "GV05chup___u:2198": " naivainaṃ brūyuḥ pitṛhāsīti na mātṛhāsīti na bhrātṛhāsīti na svasṛhāsīti nācāryahāsīti na brāhmaṇahāsīti // ChUp_7,15.3 //",
    "GV05chup___u:2199": " prāṇo hy evaitāni sarvāṇi bhavati /",
    "GV05chup___u:2200": " sa vā eṣa evaṃ paśyann evaṃ manvāna evaṃ vijānann ativādī bhavati /",
    "GV05chup___u:2201": " taṃ ced brūyur ativādy asīti /",
    "GV05chup___u:2202": " ativādy asmīti brūyāt /",
    "GV05chup___u:2203": " nāpahnuvīta // ChUp_7,15.4 //",
    "GV05chup___u:2204": " eṣa tu vā ativadati yaḥ satyenātivadati /",
    "GV05chup___u:2205": " so 'haṃ bhagavaḥ satyenātivadatīti /",
    "GV05chup___u:2206": " satyaṃ tv eva vijijñāsitavyam iti /",
    "GV05chup___u:2207": " satyaṃ bhagavo jijijñāsa iti // ChUp_7,16.1 //",
    "GV05chup___u:2208": " yadā vai vijānāty atha satyaṃ vadati /",
    "GV05chup___u:2209": " nāvijānan satyaṃ vadati /",
    "GV05chup___u:2210": " vijānann eva satyaṃ vadati /",
    "GV05chup___u:2211": " vijñānaṃ tv eva vijijñāsitavyam iti /",
    "GV05chup___u:2212": " vijñānaṃ bhagavo vijijñāsa iti // ChUp_7,17.1 //",
    "GV05chup___u:2213": " yadā vai manute 'tha vijānāti /",
    "GV05chup___u:2214": " nāmatvā vijānāti /",
    "GV05chup___u:2215": " matvaiva vijānāti /",
    "GV05chup___u:2216": " matis tv eva vijijñāsitavyeti /",
    "GV05chup___u:2217": " matiṃ bhagavo vijijñāsa iti // ChUp_7,18.1 //",
    "GV05chup___u:2218": " yadā vai śraddadhāty atha manute /",
    "GV05chup___u:2219": " nāśraddadhan manute /",
    "GV05chup___u:2220": " śraddadhad eva manute /",
    "GV05chup___u:2221": " śraddhā tv eva vijijñāsitavyeti /",
    "GV05chup___u:2222": " śraddhāṃ bhagavo vijijñāsa iti // ChUp_7,19.1 //",
    "GV05chup___u:2223": " yadā vai nistiṣṭhaty atha śraddadhāti /",
    "GV05chup___u:2224": " nānistiṣṭhañ chraddadhāti /",
    "GV05chup___u:2225": " nistiṣṭhann eva śraddadhāti /",
    "GV05chup___u:2226": " niṣṭhā tv eva vijijñāsitavyeti /",
    "GV05chup___u:2227": " niṣṭhāṃ bhagavo vijijñāsa iti // ChUp_7,20.1 //",
    "GV05chup___u:2228": " yadā vai karoty atha nistiṣṭhati /",
    "GV05chup___u:2229": " nākṛtvā nistiṣṭhati /",
    "GV05chup___u:2230": " kṛtvaiva nistiṣṭhati /",
    "GV05chup___u:2231": " kṛtis tv eva vijijñāsitavyeti /",
    "GV05chup___u:2232": " kṛtiṃ bhagavo vijijñāsa iti // ChUp_7,21.1 //",
    "GV05chup___u:2233": " yadā vai sukhaṃ labhate 'tha karoti /",
    "GV05chup___u:2234": " nāsukhaṃ labdhvā karoti /",
    "GV05chup___u:2235": " sukham eva labdhvā karoti /",
    "GV05chup___u:2236": " sukhaṃ tv eva vijijñāsitavyam iti /",
    "GV05chup___u:2237": " sukhaṃ bhagavo vijijñāsa iti // ChUp_7,22.1 //",
    "GV05chup___u:2238": " yo vai bhūmā tat sukham /",
    "GV05chup___u:2239": " nālpe sukham asti /",
    "GV05chup___u:2240": " bhūmaiva sukham /",
    "GV05chup___u:2241": " bhūmā tv eva vijijñāsitavya iti /",
    "GV05chup___u:2242": " bhūmānaṃ bhagavo vijijñāsa iti // ChUp_7,23.1 //",
    "GV05chup___u:2243": " yatra nānyat paśyati nānyac chṛṇoti nānyad vijānāti sa bhūmā /",
    "GV05chup___u:2244": " atha yatrānyat paśyaty anyac chṛṇoty anyad vijānāti tad alpam /",
    "GV05chup___u:2245": " yo vai bhūmā tad amṛtam /",
    "GV05chup___u:2246": " atha yad alpaṃ tan martyam /",
    "GV05chup___u:2247": " sa bhagavaḥ kasmin pratiṣṭhita iti /",
    "GV05chup___u:2248": " sve mahimni yadi vā na mahimnīti // ChUp_7,24.1 //",
    "GV05chup___u:2249": " go 'śvam iha mahimety ācakṣate hastihiraṇyaṃ dāsabhāryaṃ kṣetrāṇy āyatanānīti /",
    "GV05chup___u:2250": " nāham evaṃ bravīmi /",
    "GV05chup___u:2251": " bravīmīti hovāca /",
    "GV05chup___u:2252": " anyo hy anyasmin pratiṣṭhita iti // ChUp_7,24.2 //",
    "GV05chup___u:2253": " sa evādhastāt sa upariṣṭāt sa paścāt sa purastāt sa dakṣiṇataḥ sa uttarataḥ /",
    "GV05chup___u:2254": " sa evedaṃ sarvam iti /",
    "GV05chup___u:2255": " athāto 'haṃkārādeśa eva /",
    "GV05chup___u:2256": " aham evādhastād aham upariṣṭād ahaṃ paścād ahaṃ purastād ahaṃ dakṣiṇato 'ham uttarato 'ham evedaṃ sarvam iti // ChUp_7,25.1 //",
    "GV05chup___u:2257": " athāta ātmādeśa eva /",
    "GV05chup___u:2258": " ātmaivādhastād ātmopariṣṭād ātmā paścād ātmā purastād ātmā dakṣiṇata ātmottarata ātmaivedaṃ sarvam iti /",
    "GV05chup___u:2259": " sa vā eṣa evaṃ paśyann evaṃ manvāna evaṃ vijānann ātmaratir ātmakrīḍa ātmamithuna ātmānandaḥ sa svarāḍ bhavati /",
    "GV05chup___u:2260": " tasya sarveṣu lokeṣu kāmacāro bhavati /",
    "GV05chup___u:2261": " atha ye 'nyathāto vidur anyarājānas te kṣayyalokā bhavanti /",
    "GV05chup___u:2262": " teṣāṃ sarveṣu lokeṣv akāmacāro bhavati // ChUp_7,25.2 //",
    "GV05chup___u:2263": " tasya ha vā etasyaivaṃ paśyata evaṃ manvānasyaivaṃ vijānata ātmataḥ prāṇa ātmata",
    "GV05chup___u:2264": " āśātmataḥ smara ātmata ākāśa ātmatas teja ātmata āpa ātmata āvirbhāvatirobhāvāv ātmato",
    "GV05chup___u:2265": " 'nnam ātmato balam ātmato vijñānam ātmato dhyānam ātmataś cittam ātmataḥ saṃkalpa",
    "GV05chup___u:2266": " ātmato mana ātmato vāg ātmato nāmātmato mantrā ātmataḥ karmāṇy ātmata evedaṃ sarvam",
    "GV05chup___u:2267": " iti // ChUp_7,26.1 //",
    "GV05chup___u:2268": " tad eṣa ślokaḥ /",
    "GV05chup___u:2269": " na paśyo mṛtyuṃ paśyati na rogaṃ nota duḥkhatām /",
    "GV05chup___u:2270": " sarvaṃ ha paśyaḥ paśyati sarvam āpnoti sarvaśaḥ /",
    "GV05chup___u:2271": " iti /",
    "GV05chup___u:2272": " sa ekadhā bhavati tridhā bhavati pañcadhā /",
    "GV05chup___u:2273": " saptadhā navadhā caiva punaś caikādaśa smṛtaḥ /",
    "GV05chup___u:2274": " śataṃ ca daśa caikaś ca sahasrāṇi ca viṃśatiḥ /",
    "GV05chup___u:2275": " āhāraśuddhau sattvaśuddhiḥ /",
    "GV05chup___u:2276": " sattvaśuddhau dhruvā smṛtiḥ /",
    "GV05chup___u:2277": " smṛtilambhe sarvagranthīnāṃ vipramokṣaḥ /",
    "GV05chup___u:2278": " tasmai mṛditakaṣāyāya tamasas pāraṃ darśayati bhagavān sanatkumāraḥ /",
    "GV05chup___u:2279": " taṃ skanda ity ācakṣate // ChUp_7,26.2 //",
    "GV05chup___u:2280": " atha yad idam asmin brahmapure daharaṃ puṇḍarīkaṃ veśma daharo 'sminn antarākāsaḥ /",
    "GV05chup___u:2281": " tasmin yad antas tad anveṣṭavyaṃ tad vāva vijijñāsitavyam iti // ChUp_8,1.1 //",
    "GV05chup___u:2282": " taṃ ced brūyur yad idam asmin brahmapure daharaṃ puṇḍarīkaṃ veśma daharo 'sminn antarākāśaḥ kiṃ tad atra vidyate yad anveṣṭavyaṃ yad vāva vijijñāsitavyam iti /",
    "GV05chup___u:2283": " sa brūyāt // ChUp_8,1.2 //",
    "GV05chup___u:2284": " yāvān vā ayam ākāśas tāvān eṣo 'ntarhṛdaya ākāśaḥ /",
    "GV05chup___u:2285": " ubhe 'smin dyāvāpṛthivī antar eva samāhite /",
    "GV05chup___u:2286": " ubhāv agniś ca vāyuś ca sūryācandramasāv ubhau vidyun nakṣatrāṇi /",
    "GV05chup___u:2287": " yac cāsyehāsti yac ca nāsti sarvaṃ tad asmin samāhitam iti // ChUp_8,1.3 //",
    "GV05chup___u:2288": " taṃ ced brūyur asmiṃś cedaṃ brahmapure sarvaṃ samāhitaṃ sarvāṇi ca bhūtāni sarve ca kāmā yad enaj jarā vāpnoti pradhvaṃsate vā kiṃ tato 'tiśiṣyata iti // ChUp_8,1.4 //",
    "GV05chup___u:2289": " sa brūyāt /",
    "GV05chup___u:2290": " nāsya jarayaitaj jīryati na vadhenāsya hanyate /",
    "GV05chup___u:2291": " etat satyaṃ brahmapuram asmin kāmāḥ samāhitāḥ /",
    "GV05chup___u:2292": " eṣa ātmāpahatapāpmā vijaro vimṛtyur viśoko vijighatso 'pipāsaḥ satyakāmaḥ satyasaṃkalpaḥ /",
    "GV05chup___u:2293": " yathā hy eveha prajā anvāviśanti yathānuśāsanam /",
    "GV05chup___u:2294": " yaṃ yam antam abhikāmā bhavanti yaṃ janapadaṃ yaṃ kṣetrabhāgaṃ taṃ tam evopajīvanti // ChUp_8,1.5 //",
    "GV05chup___u:2295": " tad yatheha karmajito lokaḥ kṣīyata evam evāmutra puṇyajito lokaḥ kṣīyate /",
    "GV05chup___u:2296": " tad ya ihātmānam ananuvidya vrajanty etāṃś ca satyān kāmāṃs teṣāṃ sarveṣu lokeṣv akāmacāro bhavati /",
    "GV05chup___u:2297": " atha ya ihātmānam anivudya vrajanty etaṃś ca satyān kāmāṃs teṣāṃ sarveṣu lokeṣu kāmacāro bhavati // ChUp_8,1.6 //",
    "GV05chup___u:2298": " sa yadi pitṛlokakāmo bhavati /",
    "GV05chup___u:2299": " saṃkalpād evāsya pitaraḥ samuttiṣṭhanti /",
    "GV05chup___u:2300": " tena pitṛlokena saṃpanno mahīyate // ChUp_8,2.1 //",
    "GV05chup___u:2301": " atha yadi mātṛlokakāmo bhavati /",
    "GV05chup___u:2302": " saṃkalpād evāsya mātaraḥ samuttiṣṭhanti /",
    "GV05chup___u:2303": " tena mātṛlokena saṃpanno mahīyate // ChUp_8,2.2 //",
    "GV05chup___u:2304": " atha yadi bhrātṛlokakāmo bhavati /",
    "GV05chup___u:2305": " saṃkalpād evāsya bhrātaraḥ samuttiṣṭhanti /",
    "GV05chup___u:2306": " tena bhrātṛlokena saṃpanno mahīyate // ChUp_8,2.3 //",
    "GV05chup___u:2307": " atha yadi svasṛlokakāmo bhavati /",
    "GV05chup___u:2308": " saṃkalpād evāsya svasāraḥ samuttiṣṭhanti /",
    "GV05chup___u:2309": " tena svasṛlokena saṃpanno mahīyate // ChUp_8,2.4 //",
    "GV05chup___u:2310": " atha yadi sakhilokakāmo bhavati /",
    "GV05chup___u:2311": " saṃkalpād evāsya sakhāyaḥ samuttiṣṭhanti /",
    "GV05chup___u:2312": " tena sakhilokena saṃpanno mahīyate // ChUp_8,2.5 //",
    "GV05chup___u:2313": " atha yadi gandhamālyalokakāmo bhavati /",
    "GV05chup___u:2314": " saṃkalpād evāsya gandhamālye samuttiṣṭhataḥ /",
    "GV05chup___u:2315": " tena gandhamālyalokena saṃpanno mahīyate // ChUp_8,2.6 //",
    "GV05chup___u:2316": " atha yady annapānalokakāmo bhavati /",
    "GV05chup___u:2317": " saṃkalpād evāsyānnapāne samuttiṣṭhataḥ /",
    "GV05chup___u:2318": " tenānnapānalokena saṃpanno mahīyate // ChUp_8,2.7 //",
    "GV05chup___u:2319": " atha yadi gītavāditalokakāmo bhavati /",
    "GV05chup___u:2320": " saṃkalpād evāsya gītavādite samuttiṣṭhataḥ /",
    "GV05chup___u:2321": " tena gītavāditalokena saṃpanno mahīyate // ChUp_8,2.8 //",
    "GV05chup___u:2322": " atha yadi strīlokakāmo bhavati /",
    "GV05chup___u:2323": " saṃkalpād evāsya striyaḥ samuttiṣṭhanti /",
    "GV05chup___u:2324": " tena strīlokena saṃpanno mahīyate // ChUp_8,2.9 //",
    "GV05chup___u:2325": " yaṃ yam antam abhikāmo bhavati /",
    "GV05chup___u:2326": " yaṃ kāmaṃ kāmayate /",
    "GV05chup___u:2327": " so 'sya saṃkalpād eva samuttiṣṭhati /",
    "GV05chup___u:2328": " tena saṃpanno mahīyate // ChUp_8,2.10 //",
    "GV05chup___u:2329": " ta ime satyāḥ kāmā anṛtāpidhānāḥ /",
    "GV05chup___u:2330": " teṣāṃ satyānāṃ satām anṛtam apidhānam /",
    "GV05chup___u:2331": " yo yo hy asyetaḥ praiti na tam iha darśanāya labhate // ChUp_8,3.1 //",
    "GV05chup___u:2332": " atha ye cāsyeha jīvā ye ca pretā yac cānyad icchan na labhate sarvaṃ tad atra gatvā vindate /",
    "GV05chup___u:2333": " atra hy asyaite satyāḥ kāmā anṛtāpidhānāḥ /",
    "GV05chup___u:2334": " tad yathāpi hiraṇyanidhiṃ nihitam akṣetrajñā upary upari sañcaranto na vindeyuḥ /",
    "GV05chup___u:2335": " evam evemāḥ sarvāḥ prajā ahar ahar gacchantya etaṃ brahmalokaṃ na vindanty anṛtena hi pratyūḍhāḥ // ChUp_8,3.2 //",
    "GV05chup___u:2336": " sa vā eṣa ātmā hṛdi /",
    "GV05chup___u:2337": " tasyaitad eva niruktaṃ hṛdy ayam iti tasmād dhṛd ayam /",
    "GV05chup___u:2338": " ahar ahar vā evaṃvit svargaṃ lokam eti // ChUp_8,3.3 //",
    "GV05chup___u:2339": " atha ya eṣa saṃprasādo 'smāc charīrāt samutthāya paraṃ jyotir upasaṃpadya svena rūpenābhiniṣpadyata eṣa ātmeti hovāca /",
    "GV05chup___u:2340": " etad amṛtam abhayam etad brahmeti /",
    "GV05chup___u:2341": " tasya ha vā etasya brahmaṇo nāma satyam iti // ChUp_8,3.4 //",
    "GV05chup___u:2342": " atha ya ātmā sa setur dhṛtir eṣāṃ lokānām asaṃbhedāya /",
    "GV05chup___u:2343": " naitaṃ setum ahorātre tarato na jarā na mṛtyur na śoko na sukṛtam /",
    "GV05chup___u:2344": " sarve pāpmāno 'to nivartante /",
    "GV05chup___u:2345": " apahatapāpmā hy eṣa brahmalokaḥ // ChUp_8,4.1 //",
    "GV05chup___u:2346": " tasmād vā etaṃ setuṃ tīrtvā andhaḥ sann anandho bhavati /",
    "GV05chup___u:2347": " viddhaḥ sann aviddho bhavati /",
    "GV05chup___u:2348": " upatāpī sann anupatāpī bhavati /",
    "GV05chup___u:2349": " tasmād vā etaṃ setuṃ tīrtvā api naktam ahar evābhiniṣpadyate /",
    "GV05chup___u:2350": " sakṛd vibhāto hy evaiṣa brahmalokaḥ // ChUp_8,4.2 //",
    "GV05chup___u:2351": " tad ya evaitaṃ brahmalokaṃ brahmacaryeṇānuvindanti teṣām evaiṣa brahmalokaḥ /",
    "GV05chup___u:2352": " teṣāṃ sarveṣu lokeṣu kāmacāro bhavati // ChUp_8,4.3 //",
    "GV05chup___u:2353": " atha yad yajña ity ācakṣate brahmacaryam eva tat /",
    "GV05chup___u:2354": " brahmacaryeṇa hy eva yo jñātā taṃ vindate /",
    "GV05chup___u:2355": " atha yad iṣṭam ity ācakṣate brahmacaryam eva tat /",
    "GV05chup___u:2356": " brahmacaryeṇa hy eveṣṭvātmānam anuvindate // ChUp_8,5.1 //",
    "GV05chup___u:2357": " atha yat sattrāyaṇam ity ācakṣate brahmacaryam eva tat /",
    "GV05chup___u:2358": " brahmacaryeṇa hy eva sata ātmanas trāṇaṃ vindate /",
    "GV05chup___u:2359": " atha yan maunam ity ācakṣate brahmacaryam eva tat /",
    "GV05chup___u:2360": " brahmacaryeṇa hy evātmānam anuvidya manute // ChUp_8,5.2 //",
    "GV05chup___u:2361": " atha yad anāśakāyanam ity ācakṣate brahmacaryam eva tat /",
    "GV05chup___u:2362": " eṣa hy ātmā na naśyati yaṃ brahmacaryeṇānuvindate /",
    "GV05chup___u:2363": " atha yad araṇyāyanam ity ācakṣate brahmacaryam eva tat /",
    "GV05chup___u:2364": " tat araś ca ha vai ṇyaś cārṇavau brahmaloke tṛtīyasyām ito divi /",
    "GV05chup___u:2365": " tad airaṃmadīyaṃ saraḥ /",
    "GV05chup___u:2366": " tad aśvatthaḥ somasavanaḥ /",
    "GV05chup___u:2367": " tad aparājitā pūr brahmaṇaḥ prabhuvimitaṃ hiraṇmayam // ChUp_8,5.3 //",
    "GV05chup___u:2368": " tad ya evaitāv araṃ ca ṇyaṃ cārṇavau brahmaloke brahmacaryeṇānuvindanti teṣām evaiṣa brahmalokaḥ /",
    "GV05chup___u:2369": " teṣāṃ sarveṣu lokeṣu kāmacāro bhavati // ChUp_8,5.4 //",
    "GV05chup___u:2370": " atha yā etā hṛdayasya nāḍyas tāḥ piṅgalasyāṇimnas tiṣṭhanti śuklasya nīlasya pītasya lohitasyeti /",
    "GV05chup___u:2371": " asau vādityaḥ piṅgala eṣa śukla eṣa nīla eṣa pīta eṣa lohitaḥ // ChUp_8,6.1 //",
    "GV05chup___u:2372": " tad yathā mahāpatha ātata ubhau grāmau gacchatīmaṃ cāmuṃ caivam evaitā ādityasya raśmaya ubhau lokau gacchantīmaṃ cāmuṃ ca /",
    "GV05chup___u:2373": " amuṣmād ādityāt pratāyante tā āsu nāḍīṣu sṛptāḥ /",
    "GV05chup___u:2374": " ābhyo nāḍībhyaḥ pratāyante te 'muṣminn āditye sṛptāḥ // ChUp_8,6.2 //",
    "GV05chup___u:2375": " tad yatraitat suptaḥ samastaḥ saṃprasannaḥ svapnaṃ na vijānāti /",
    "GV05chup___u:2376": " āsu tadā nāḍīṣu sṛpto bhavati /",
    "GV05chup___u:2377": " taṃ na kaścana pāpmā spṛśati /",
    "GV05chup___u:2378": " tejasā hi tadā saṃpanno bhavati // ChUp_8,6.3 //",
    "GV05chup___u:2379": " atha yatraitad abalimānaṃ nīto bhavati /",
    "GV05chup___u:2380": " tam abhita āsīnā āhur jānāsi māṃ jānāsi mām iti /",
    "GV05chup___u:2381": " sa yāvad asmāc charīrād anutkrānto bhavati /",
    "GV05chup___u:2382": " tāvaj jānāti // ChUp_8,6.4 //",
    "GV05chup___u:2383": " atha yatraitad asmāc charīrād utkrāmati /",
    "GV05chup___u:2384": " athaitair eva raśmibhir ūrdhvam ākramate /",
    "GV05chup___u:2385": " sa om iti vā hod vā mīyate /",
    "GV05chup___u:2386": " sa yāvat kṣipyen manas tāvad ādityaṃ gacchati /",
    "GV05chup___u:2387": " etad vai khalu lokadvāraṃ viduṣāṃ prapadanaṃ nirodho 'viduṣām // ChUp_8,6.5 //",
    "GV05chup___u:2388": " tad eṣa ślokaḥ /",
    "GV05chup___u:2389": " śataṃ caikā ca hṛdayasya nāḍyas tāsāṃ mūrdhānam abhiniḥsṛtaikā /",
    "GV05chup___u:2390": " tayordhvam āyann amṛtatvam eti viṣvaṅṅ anyā utkramaṇe bhavanty utkramaṇe bhavanti // ChUp_8,6.6 //",
    "GV05chup___u:2391": " ya ātmā apahatapāpmā vijaro vimṛtyur viśoko vijighatso 'pipāsaḥ satyakāmaḥ satyasaṃkalpaḥ so 'nveṣṭavyaḥ sa vijijñāsitavyaḥ /",
    "GV05chup___u:2392": " sa sarvāṃś ca lokān āpnoti sarvāṃś ca kāmān yas tam ātmānam anuvidya vijānātīti ha prajāpatir uvāca // ChUp_8,7.1 //",
    "GV05chup___u:2393": " tad dhobhaye devāsurā anububudhire /",
    "GV05chup___u:2394": " te hocur hanta tam ātmaānam anvecchāmo yam ātmānam anviṣya sarvāṃś ca lokān āpnoti sarvāṃś ca kāmān iti /",
    "GV05chup___u:2395": " indro haiva devānām abhipravavrāja virocano 'surāṇām /",
    "GV05chup___u:2396": " tau hāsaṃvidānāv eva samitpāṇī prajāpatisakāśam ājagmatuḥ // ChUp_8,7.2 //",
    "GV05chup___u:2397": " tau ha dvātriṃśataṃ varṣāṇi brahmacaryam ūṣatuḥ /",
    "GV05chup___u:2398": " tau ha prajāpatir uvāca /",
    "GV05chup___u:2399": " kim icchantāv avāstam iti /",
    "GV05chup___u:2400": " tau hocatur ya ātmā apahatapāpmā vijaro vimṛtyur viśoko vijighatso 'pipāsaḥ satyakāmaḥ satyasaṃkalpaḥ so 'nveṣṭavyaḥ sa vijijñāsitavyaḥ /",
    "GV05chup___u:2401": " sa sarvāṃś ca lokān āpnoti sarvāṃś ca kāmān yas tam ātmānam anuvidya vijānātīti bhagavato vaco vedayante /",
    "GV05chup___u:2402": " tam icchantāv avāstam iti // ChUp_8,7.3 //",
    "GV05chup___u:2403": " tau ha prajāpatir uvāca ya eṣo 'kṣiṇi puruṣo dṛṣyata eṣa ātmeti hovāca /",
    "GV05chup___u:2404": " etad amṛtam abhayam etad brahmeti /",
    "GV05chup___u:2405": " atha yo 'yaṃ bhagavo 'psu parikhyāyate yaś cāyam ādarśe katama eṣa iti /",
    "GV05chup___u:2406": " eṣa u evaiṣu sarveṣvannteṣu parikhyāyata iti hovāca // ChUp_8,7.4 //",
    "GV05chup___u:2407": " udaśarāva ātmānam avekṣya yad ātmano na vijānīthas tan me prabrūtam iti /",
    "GV05chup___u:2408": " tau hodaśarāve 'vekṣāṃ cakrāte /",
    "GV05chup___u:2409": " tau ha prajāpatir uvāca kiṃ paśyatha iti /",
    "GV05chup___u:2410": " tau hocatuḥ sarvam evedam āvāṃ bhagava ātmānaṃ paśyāva ā lomabhyaḥ ā nakhebhyaḥ pratirūpam iti // ChUp_8,8.1 //",
    "GV05chup___u:2411": " tau ha prajāpatir uvāca sādhvalaṃkṛtau suvasanau pariṣkṛtau bhūtvodaśarāve 'vekṣethām iti /",
    "GV05chup___u:2412": " tau ha sādhvalaṃkṛtau suvasanau pariṣkṛtau bhūtvodaśarāve 'vekṣāṃ cakrāte /",
    "GV05chup___u:2413": " tau ha prajāpatir uvāca kiṃ paśyatha iti // ChUp_8,8.2 //",
    "GV05chup___u:2414": " tau hocatur yathaivedam āvāṃ bhagavaḥ sādhvalaṃkṛtau suvasanau pariṣkṛtau sva evam evemau bhagavaḥ sādhvallaṃkṛtau suvasanau pariṣkṛtāv iti",
    "GV05chup___u:2415": " eṣa ātmeti hovāca /",
    "GV05chup___u:2416": " etad amṛtam abhayam etad brahmeti /",
    "GV05chup___u:2417": " tau ha śāntahṛdayau pravavrajatuḥ // ChUp_8,8.3 //",
    "GV05chup___u:2418": " tau hānvīkṣya prajāpatir uvāca /",
    "GV05chup___u:2419": " anupalabhyātmānam ananuvidya vrajato yatara etadupaniṣado bhaviṣyanti devā vā asurā vā te parābhaviṣyantīti /",
    "GV05chup___u:2420": " sa ha śāntahṛdaya eva virocano 'surāñ jagāma /",
    "GV05chup___u:2421": " tebhyo haitām upaniṣadaṃ provāca ātmaiveha mahayya ātmā paricaryaḥ /",
    "GV05chup___u:2422": " ātmānam eveha mahayann ātmānaṃ paricarann ubhau lokāv āpnotīmaṃ cāmuṃ ceti // ChUp_8,8.4 //",
    "GV05chup___u:2423": " tasmād apyaddyehādadānam aśraddadhānam ayajamānam āhur āsuro bateti /",
    "GV05chup___u:2424": " asurāṇāṃ hy eṣopaniṣat /",
    "GV05chup___u:2425": " pretasya śarīraṃ bhikṣayā vasanenālaṃkāreṇeti saṃskurvanti /",
    "GV05chup___u:2426": " etena hy ammuṃ lokaṃ jeṣyanto manyante // ChUp_8,8.5 //",
    "GV05chup___u:2427": " atha hendro 'prāpyaiva devān etad bhayaṃ dadarśa /",
    "GV05chup___u:2428": " yathaiva khalv ayam asmiñ charīre sādhvalaṃkṛte sādhvalaṃkṛto bhavati suvasane suvasanaḥ",
    "GV05chup___u:2429": " pariṣkṛte pariṣkṛta evam evāyam asminn andhe 'ndho bhavati srāme srāmaḥ parivṛkṇe parivṛkṇaḥ /",
    "GV05chup___u:2430": " asyaiva śarīrasya nāśam anv eṣa naśyati /",
    "GV05chup___u:2431": " nāham atra bhogyaṃ paśyāmīti // ChUp_8,9.1 //",
    "GV05chup___u:2432": " sa samitpāṇiḥ punar eyāya /",
    "GV05chup___u:2433": " taṃ ha prajāpatir uvāca /",
    "GV05chup___u:2434": " maghavan yac chāntahṛdayaḥ prāvrājīḥ sārdhaṃ virocanena kim icchan punar āgama iti /",
    "GV05chup___u:2435": " sa hovāca yathā eva khalvayyaṃ bhagavo 'smiñ charīre sādhvalaṃkṛte sādhvalaṃkṛto",
    "GV05chup___u:2436": " bhavati suvasane suvasanaḥ pariṣkṛte pariṣkṛta evam evāyam asminn andhe 'ndho bhavati",
    "GV05chup___u:2437": " srāme srāmaḥ parivṛkṇe parivṛkṇaḥ /",
    "GV05chup___u:2438": " asyaiva śarīrasya nāśam anv eṣa naśyati /",
    "GV05chup___u:2439": " nāham atra bhogyaṃ paśyāmīti // ChUp_8,9.2 //",
    "GV05chup___u:2440": " evam evaiṣa maghavann iti hovāca /",
    "GV05chup___u:2441": " etaṃ tv eva te bhūyo 'nuvyākhyāsyāmi /",
    "GV05chup___u:2442": " vasāparāṇi dvātriṃśataṃ varṣāṇīti /",
    "GV05chup___u:2443": " sa hāparāṇi dvātriṃśataṃ varṣāṇyuvāsa /",
    "GV05chup___u:2444": " tasmai hovāca // ChUp_8,9.3 //",
    "GV05chup___u:2445": " ya eṣa svapne mahīyamānaś caraty eṣa ātmeti hovāca /",
    "GV05chup___u:2446": " etad amṛtam abhayam etad brahmeti /",
    "GV05chup___u:2447": " sa ha śāntahṛdayaḥ pravavrāja /",
    "GV05chup___u:2448": " sa hāprāpyaiva devān etad bhayaṃ dadarśa /",
    "GV05chup___u:2449": " tad yady apīdaṃ śarīram andhaṃ bhavaty anandhaḥ sa bhavati yadi srāmam asrāmaḥ /",
    "GV05chup___u:2450": " naivaiṣo 'sya doṣeṇa duṣyati // ChUp_8,10.1 //",
    "GV05chup___u:2451": " na vadhenāsya hanyate /",
    "GV05chup___u:2452": " nāsya srāmyeṇa srāmaḥ /",
    "GV05chup___u:2453": " ghnanti tv evainam /",
    "GV05chup___u:2454": " vicchādayantīva /",
    "GV05chup___u:2455": " apriyavetteva bhavati /",
    "GV05chup___u:2456": " api roditīva nāham atra bhogyaṃ paśyāmīti // ChUp_8,10.2 //",
    "GV05chup___u:2457": " sa samitpāṇiḥ punar eyāya /",
    "GV05chup___u:2458": " taṃ ha prajāpatir uvāca /",
    "GV05chup___u:2459": " maghavan yac chāntahṛdayaḥ prāvrājīḥ kim icchan punar āgama iti /",
    "GV05chup___u:2460": " sa hovāca /",
    "GV05chup___u:2461": " tad yady apīdaṃ bhagavaḥ śarīram andhaṃ bhavaty anandhaḥ sa bhavati yadi srāmam asrāmaḥ /",
    "GV05chup___u:2462": " naivaiṣo 'sya doṣeṇa duṣyati // ChUp_8,10.3 //",
    "GV05chup___u:2463": " na vadhenāsya hanyate /",
    "GV05chup___u:2464": " nāsya srāmyeṇa srāmaḥ /",
    "GV05chup___u:2465": " ghnanti tv ivainam /",
    "GV05chup___u:2466": " vicchādayantīva /",
    "GV05chup___u:2467": " apriyavetteva bhavati /",
    "GV05chup___u:2468": " api roditīva /",
    "GV05chup___u:2469": " nāham atra bhogyaṃ paśyāmīti /",
    "GV05chup___u:2470": " evam evaiṣa maghavann iti hovāca /",
    "GV05chup___u:2471": " etaṃ tv eva te bhūyo 'nuvyākhyāsyāmi /",
    "GV05chup___u:2472": " vasāparāṇi dvātriṃśataṃ varṣāṇīti /",
    "GV05chup___u:2473": " sa hāparāṇi dvātriṃśataṃ varṣāṇyuvāsa /",
    "GV05chup___u:2474": " tasmai hovāca // ChUp_8,10.4 //",
    "GV05chup___u:2475": " tad yatraitat suptaḥ samastaḥ saṃprasannaḥ svapnaṃ na vijānātyeṣa ātmeti hovāca /",
    "GV05chup___u:2476": " etad amṛtam abhayam etad brahmeti /",
    "GV05chup___u:2477": " sa ha śāntahṛdayaḥ pravavrāja /",
    "GV05chup___u:2478": " sa hāprāpyaiva devān etad bhayaṃ dadarśa /",
    "GV05chup___u:2479": " nāha khalv ayam evaṃ saṃpraty ātmānaṃ jānāty ayam aham asmīti /",
    "GV05chup___u:2480": " no evemāni bhūtāni /",
    "GV05chup___u:2481": " vināśam evāpīto bhavati /",
    "GV05chup___u:2482": " nāham atra bhogyaṃ paśyāmīti // ChUp_8,11.1 //",
    "GV05chup___u:2483": " sa samitpāṇiḥ punar eyāya /",
    "GV05chup___u:2484": " taṃ ha prajāpatir uvāca - maghavan yac chāntahṛdayaḥ prāvrājīḥ kim icchan punar āgama iti /",
    "GV05chup___u:2485": " sa hovāca nāha khalv ayaṃ bhagava evaṃ saṃpraty ātmānaṃ jānāty ayam aham asmīti /",
    "GV05chup___u:2486": " no evemāni bhūtāni /",
    "GV05chup___u:2487": " vināśam evāpīto bhavati /",
    "GV05chup___u:2488": " nāham atra bhogyaṃ paśyāmīti // ChUp_8,11.2 //",
    "GV05chup___u:2489": " evam evaiṣa maghavann iti hovāca /",
    "GV05chup___u:2490": " etaṃ tv eva te bhūyo 'nuvyākhyāsyāmi /",
    "GV05chup___u:2491": " no evānyatraitasmāt /",
    "GV05chup___u:2492": " vasāparāṇi pañca varṣāṇīti /",
    "GV05chup___u:2493": " sa hāparāṇi pañca varṣāṇyuvāsa /",
    "GV05chup___u:2494": " tāny ekaśataṃ saṃpeduḥ /",
    "GV05chup___u:2495": " etat tad yad āhuḥ /",
    "GV05chup___u:2496": " ekaśataṃ ha vai varṣāṇi maghavān prajāpatau brahmacaryam uvāsa /",
    "GV05chup___u:2497": " tasmai hovāca // ChUp_8,11.3 //",
    "GV05chup___u:2498": " maghavan martyaṃ vā idaṃ śarīram āttaṃ mṛtyunā /",
    "GV05chup___u:2499": " tad asyāmṛtasyāśarīrasyātmano 'dhiṣṭhānam /",
    "GV05chup___u:2500": " ātto vai saśarīraḥ priyāpriyābhyām /",
    "GV05chup___u:2501": " na vai saśarīrasya sataḥ priyāpriyayor apahatir asti /",
    "GV05chup___u:2502": " aśarīraṃ vāva santaṃ na priyāpriye spṛśataḥ // ChUp_8,12.1 //",
    "GV05chup___u:2503": " aśarīro vāyuḥ /",
    "GV05chup___u:2504": " abhraṃ vidyut stanayitnur aśarīrāṇy etāni /",
    "GV05chup___u:2505": " tad yathaitāny amuṣmād ākāśāt samutthāya paraṃ jyotir upasaṃpadya svena rūpeṇābhiniṣpadyante // ChUp_8,12.2 //",
    "GV05chup___u:2506": " evam evaiṣa saṃprasādo 'smāc charīrāt samutthāya paraṃ jyotir upasaṃpadya svena rūpeṇābhiniṣpadyate /",
    "GV05chup___u:2507": " sa uttamapuruṣaḥ /",
    "GV05chup___u:2508": " sa tatra paryeti jakṣat krīḍan ramamāṇaḥ strībhir vā yānair vā jñātibhir vā nopajanaṃ smarann idaṃ śarīram /",
    "GV05chup___u:2509": " sa yathā prayogya ācaraṇe yukta evam evāyam asmiñ charīre prāṇo yuktaḥ // ChUp_8,12.3 //",
    "GV05chup___u:2510": " atha yatraitad ākāśam anuviṣaṇṇaṃ cakṣuḥ sa cākṣuṣaḥ puruṣo darśanāya cakṣuḥ /",
    "GV05chup___u:2511": " atha yo vededaṃ jighrāṇīti sa ātmā gandhāya ghrāṇam /",
    "GV05chup___u:2512": " atha yo vededam abhivyāharāṇīti sa ātmā abhivyāhārāya vāk /",
    "GV05chup___u:2513": " atha yo vededaṃ śṛṇvānīti sa ātmā śravaṇāya śrotram // ChUp_8,12.4 //",
    "GV05chup___u:2514": " atha yo vededaṃ manvānīti sa ātmā /",
    "GV05chup___u:2515": " mano 'sya daivaṃ cakṣuḥ /",
    "GV05chup___u:2516": " sa vā eṣa etena daivena cakṣuṣā manasaitān kāmān paśyan ramate ya ete brahmaloke // ChUp_8,12.5 //",
    "GV05chup___u:2517": " taṃ vā etaṃ devā ātmānam upāsate /",
    "GV05chup___u:2518": " tasmāt teṣāṃ sarve ca lokā āttāḥ sarve ca kāmāḥ /",
    "GV05chup___u:2519": " sa sarvāṃś ca lokān āpnoti sarvāṃś ca kāmān yas tam ātmānam anuvidya vijānāti /",
    "GV05chup___u:2520": " iti ha prajāpatir uvāca prajāpatir uvāca // ChUp_8,12.6 //",
    "GV05chup___u:2521": " śyāmāc chabalaṃ prapadye /",
    "GV05chup___u:2522": " śabalāc chyāmaṃ prapadye /",
    "GV05chup___u:2523": " aśva iva romāṇi vidhūya pāpaṃ candra iva rāhor mukhāt pramucya dhūtvā śarīram akṛtaṃ kṛtātmā brahmalokam abhisaṃbhavāmīty abhisaṃbhavāmīti //",
    "GV05chup___u:2524": " ākāśo vai nāma nāmarūpayor nirvahitā /",
    "GV05chup___u:2525": " te yadantarā tad brahma tad amṛtaṃ sa ātmā /",
    "GV05chup___u:2526": " prajāpateḥ sabhāṃ veśma prapadye yaśo 'haṃ bhavāmi brāhmaṇānāṃ yaśo rājñām yaśo viśām /",
    "GV05chup___u:2527": " yaśo 'ham anuprāpatsi /",
    "GV05chup___u:2528": " sa hāhaṃ yaśasāṃ yaśaḥ /",
    "GV05chup___u:2529": " śyetam adatkam adatkaṃ śyetaṃ lindu mābhigāṃ lindu mābhigām // ChUp_8,14.1 //",
    "GV05chup___u:2530": " tad dhaitad brahmā prajāpataya uvāca prajāpatir manave manuḥ prajābhyaḥ /",
    "GV05chup___u:2531": " ācāryakulād vedam adhītya yathāvidhānaṃ guroḥ karmātiśeṣeṇābhisamāvṛtya kuṭumbe śucau",
    "GV05chup___u:2532": " deśe svādhyāyam adhīyāno dharmikān vidadhad ātmani sarvendriyāṇi saṃpratiṣṭhāpyāhiṃsan",
    "GV05chup___u:2533": " sarvabhūtāny anyatra tīrthebhyaḥ /",
    "GV05chup___u:2534": " sa khalv evaṃ vartayan yāvad āyuṣaṃ brahmalokam abhisaṃpadyate /",
    "GV05chup___u:2535": " na ca punar āvartate na ca punar āvartate // ChUp_8,15.1 //"
}