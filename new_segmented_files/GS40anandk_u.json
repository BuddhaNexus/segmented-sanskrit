{
    "GS40anandk_u:0": " Āk, 1, 1",
    "GS40anandk_u:1": " kailāsaśikharāsīnaṃ kālakandarpanāśanam /",
    "GS40anandk_u:2": " prasannaṃ parameśānaṃ jagadānandakāraṇam // Āk_1,1.1 //",
    "GS40anandk_u:3": " praṇamya parayā bhaktyā bhairavī stutimātanot /",
    "GS40anandk_u:4": " devadeva mahādeva janmadāridryanāśana // Āk_1,1.2 //",
    "GS40anandk_u:5": " prasīda karuṇāmūrte prasanna parameśvara /",
    "GS40anandk_u:6": " divyāgamarahasyāni kulakaulādikāni ca // Āk_1,1.3 //",
    "GS40anandk_u:7": " jāne tava prasādena māyāmaṅgalavigraha /",
    "GS40anandk_u:8": " śrotumicchāmi sarveśa tava divyarasāyanam // Āk_1,1.4 //",
    "GS40anandk_u:9": " jarājanmāmayaghnaṃ ca khecaratvādisiddhidam /",
    "GS40anandk_u:10": " dāridryaduḥkhaśamanaṃ brahmatvādivarapradam // Āk_1,1.5 //",
    "GS40anandk_u:11": " īśvara uvāca /",
    "GS40anandk_u:12": " sādhu sādhu mahābhāge sarvalokopakāriṇi /",
    "GS40anandk_u:13": " tatsarvaṃ jāyate sūtācchuddhātmaprāṇavallabhe // Āk_1,1.6 //",
    "GS40anandk_u:14": " sarvalokopakārārthaṃ guhyāt guhyatamaṃ hitam /",
    "GS40anandk_u:15": " rasendrasya samutpattiṃ lakṣaṇaṃ ca surārcite // Āk_1,1.7 //",
    "GS40anandk_u:16": " tatsarvaṃ sampravakṣyāmi śṛṇu bhairavi samprati /",
    "GS40anandk_u:17": " (rasotpattiḥ)",
    "GS40anandk_u:18": " surendrair munibhir divyaiḥ gandharvoragakiṃnaraiḥ // Āk_1,1.8 //",
    "GS40anandk_u:19": " prārthito bhavatyāṃ tu kumārotpattim icchadbhiḥ /",
    "GS40anandk_u:20": " tārakāsuranāśāya lokānāṃ rakṣaṇāya ca // Āk_1,1.9 //",
    "GS40anandk_u:21": " tadā himālayagireḥ guhāyāṃ suciraṃ priye /",
    "GS40anandk_u:22": " saṃkrīḍamānayoḥ kālo gato naḥ putralipsayā // Āk_1,1.10 //",
    "GS40anandk_u:23": " trijagatkṣobhi surataṃ tyajituṃ preṣitaḥ suraiḥ /",
    "GS40anandk_u:24": " kapotarūpamāsthāya vahniḥ prāgād gavākṣataḥ // Āk_1,1.11 //",
    "GS40anandk_u:25": " taṃ dṛṣṭvā lajjayā devi visṛṣṭaṃ surataṃ mayā /",
    "GS40anandk_u:26": " nikṣiptaṃ vadane vahnerāvayosteja ujjvalam // Āk_1,1.12 //",
    "GS40anandk_u:27": " tena dandahyamāno'gnirgaṅgāyāṃ tannyamajjayat /",
    "GS40anandk_u:28": " tena gaṅgāpi saṃtaptā tadbahir visasarja ca // Āk_1,1.13 //",
    "GS40anandk_u:29": " tat dvidhābhūdbahiḥ prāpya caikaṃ skandaprasūtaye /",
    "GS40anandk_u:30": " anyacchuddharaso jāto hyāpadaṃbudhipāradaḥ // Āk_1,1.14 //",
    "GS40anandk_u:31": " śatayojananimneṣu pañcakūpeṣu saṃsthitaḥ /",
    "GS40anandk_u:32": " tanmalā dhātavo jātā maṇayo divyavastu ca // Āk_1,1.15 //",
    "GS40anandk_u:33": " tattatkṣetraviśeṣeṇa nāmavarṇādikān guṇān /",
    "GS40anandk_u:34": " bhinnaḥ prāpto rasendro'yaṃ janmadāridryabhañjanaḥ // Āk_1,1.16 //",
    "GS40anandk_u:35": " te kūpāḥ pralaye pañca saṃjñā jātādi vai mukhāḥ /",
    "GS40anandk_u:36": " sasaṃcavarṇāṃ nivṛttyā nikṣiptā niyutāni hi // Āk_1,1.17 //",
    "GS40anandk_u:37": " pañcavarṇāni deveśi sarvasattvayutāni ca /",
    "GS40anandk_u:38": " pūrvasyāṃ pāradaḥ śveto nānāvarṇairgadāpahaḥ // Āk_1,1.18 //",
    "GS40anandk_u:39": " cañcalo dakṣiṇasyāṃ tu rasendro nīlavarṇavān /",
    "GS40anandk_u:40": " doṣahīno'tirūkṣaśca sutarāṃ capalaḥ priye // Āk_1,1.19 //",
    "GS40anandk_u:41": " tena jātā bhujaṅgendrā jarājanmagadoṣojjhitāḥ /",
    "GS40anandk_u:42": " paścimasyāṃ tu sūtākhyaḥ pītavarṇo 'tirūkṣakaḥ // Āk_1,1.20 //",
    "GS40anandk_u:43": " sarvadoṣayuto'sau tu śuddho'ṣṭādaśakarmabhiḥ /",
    "GS40anandk_u:44": " sarvasiddhiprado devi dehalohādisiddhidaḥ // Āk_1,1.21 //",
    "GS40anandk_u:45": " uttarasyāṃ diśo raktaḥ sarvadoṣavivarjitaḥ /",
    "GS40anandk_u:46": " rasāyanaṃ tu tenaiva devā janmajarojkṣitāḥ // Āk_1,1.22 //",
    "GS40anandk_u:47": " madhye tu miśrako jñeyaḥ sarvavarṇasamanvitaḥ /",
    "GS40anandk_u:48": " bahiścandrārkācchāyo raso doṣasamanvitaḥ // Āk_1,1.23 //",
    "GS40anandk_u:49": " sa cāṣṭādaśasaṃskāraiḥ śuddhaḥ siddhiprado bhavet /",
    "GS40anandk_u:50": " amarāṇāṃ svarūpaṃ tu rasendro hi maheśvaraḥ // Āk_1,1.24 //",
    "GS40anandk_u:51": " pūrayāmāsatustau ca stokato hyatidurlabhau /",
    "GS40anandk_u:52": " anyeṣu sarvakāryeṣu siddhado'pi hi karmabhiḥ // Āk_1,1.25 //",
    "GS40anandk_u:53": " aṣṭādaśabhiratyantaṃ śuddhaḥ siddhiprado drutam /",
    "GS40anandk_u:54": " rasāvatāraṃ yo vetti sa tu dhārmikasattamaḥ // Āk_1,1.26 //",
    "GS40anandk_u:55": " āyuṣyasukhasaṃtānadhanārogyamavāpnuyāt /",
    "GS40anandk_u:56": " (rasaparyāyāḥ tanniruktaista)",
    "GS40anandk_u:57": " janmarogajarāmṛtyudāridryāṃbhonidheḥ param // Āk_1,1.27 //",
    "GS40anandk_u:58": " pāraṃ dadāti tenaiva pāradaḥ parikīrtitaḥ /",
    "GS40anandk_u:59": " rasoparasalohādikartṛtvācca rasendrakaḥ // Āk_1,1.28 //",
    "GS40anandk_u:60": " mama pratyaṅgasūtatvāt sūta ityabhidhīyate /",
    "GS40anandk_u:61": " sūte yasmātsarvasiddhiṃ tasmātsūta iti smṛtaḥ // Āk_1,1.29 //",
    "GS40anandk_u:62": " mama deharaso yasmāt rasastasmātprakīrtitaḥ /",
    "GS40anandk_u:63": " jarāmaraṇadāridryaroganāśāya śasyate // Āk_1,1.30 //",
    "GS40anandk_u:64": " tasmāśrasa iti prokto dhātutvācca varānane /",
    "GS40anandk_u:65": " sarvadhātūnrasatyeṣaḥ tasmācca rasa īritaḥ // Āk_1,1.31 //",
    "GS40anandk_u:66": " mitrakārī savarṇatvātsarvasiddhipradāyakaḥ /",
    "GS40anandk_u:67": " pārado vyādhisaṃhartā rasendro rasakarmaṇi // Āk_1,1.32 //",
    "GS40anandk_u:68": " dhātukarmasu sūtaḥ syād rasendro rasasādhane /",
    "GS40anandk_u:69": " sarvakarmārhatatayā sarvatayā priye // Āk_1,1.33 //",
    "GS40anandk_u:70": " sarvasiddhiprado devi miśrako'yamudāhṛtaḥ /",
    "GS40anandk_u:71": " (rasagatā doṣāḥ)",
    "GS40anandk_u:72": " amoghasiddhimamalaṃ sarvasiddhipradaṃ rasam // Āk_1,1.34 //",
    "GS40anandk_u:73": " ālokya tridaśāḥ sarve brahmaviṣṇupuregamāḥ /",
    "GS40anandk_u:74": " māmabhiprārthayāmāsuḥ stotraiśca vividhaiḥ priye // Āk_1,1.35 //",
    "GS40anandk_u:75": " rasendradarśanādeva narapakṣimṛgādayaḥ /",
    "GS40anandk_u:76": " siddhiṃ nānāvidhāṃ yānti tannivāraya śaṃkara // Āk_1,1.36 //",
    "GS40anandk_u:77": " tasmāt tridhā kañcukābhirdoṣaiścāsau niyojitaḥ /",
    "GS40anandk_u:78": " tadā prabhṛti doṣaiśca kañcukābhiśca varjitaḥ // Āk_1,1.37 //",
    "GS40anandk_u:79": " śuddho'ṣṭādaśasaṃskāraiḥ sūto bhavati siddhidaḥ /",
    "GS40anandk_u:80": " (rasāvasthāḥ)",
    "GS40anandk_u:81": " dhūmaściṭiciṭiścaiva maṇḍūkaplutireva ca // Āk_1,1.38 //",
    "GS40anandk_u:82": " sakaṃpaśca vikaṃpaśca pañcāvasthā rasasya tu /",
    "GS40anandk_u:83": " (rasagatayaḥ)",
    "GS40anandk_u:84": " rasasya gatayaḥ pañca jale syājjalavadgatiḥ // Āk_1,1.39 //",
    "GS40anandk_u:85": " dhūme dhūmagatiḥ sūtaḥ staraṇe haṃsavadgatiḥ /",
    "GS40anandk_u:86": " kiṭṭe kiṭṭanibhā devi pañcamo jīvavadgatiḥ // Āk_1,1.40 //",
    "GS40anandk_u:87": " catasro gatayo dṛśyāḥ adṛśyā paṃcamī gatiḥ /",
    "GS40anandk_u:88": " yantrauṣadhādyai roddhavyāścatasro gatayaḥ priye // Āk_1,1.41 //",
    "GS40anandk_u:89": " dhyānamantrauṣadhādyaiśca roddhavyā pañcamī gatiḥ /",
    "GS40anandk_u:90": " (naisargikā doṣāḥ)",
    "GS40anandk_u:91": " pārthivaśca tathaivāpya āgneyaścānilastathā // Āk_1,1.42 //",
    "GS40anandk_u:92": " nābhaso gajacarmākhyaḥ puṇḍarīko visarpakṛt /",
    "GS40anandk_u:93": " hāridro raktacarmākhyo nāraṅgo raktabindukaḥ // Āk_1,1.43 //",
    "GS40anandk_u:94": " asahyāgniśca maṇḍūko malā naisargikāḥ smṛtāḥ /",
    "GS40anandk_u:95": " (aupadhikā doṣāḥ)",
    "GS40anandk_u:96": " kālikā malinī caiva kapotī raktakañcukā // Āk_1,1.44 //",
    "GS40anandk_u:97": " salomī girijā caiva piṅgalī sapta kañcukāḥ /",
    "GS40anandk_u:98": " aupādhikā imā jñeyāḥ pārade kīrtitāḥ priye // Āk_1,1.45 //",
    "GS40anandk_u:99": " (yaugikā doṣāḥ)",
    "GS40anandk_u:100": " viṣaṃ nāgaśca vaṅgaśca yaugikaśca trayaḥ smṛtāḥ /",
    "GS40anandk_u:101": " (doṣāṇāṃ svarūpam)",
    "GS40anandk_u:102": " bhaumaḥ kuṣṭhakaraścāpyo doṣodrekaṃ karoti saḥ // Āk_1,1.46 //",
    "GS40anandk_u:103": " āgneyaḥ kurute dāhaṃ vāyavyaḥ śūlakṛdbhavet /",
    "GS40anandk_u:104": " bādhiryaṃ nābhaso doṣo gajatvaggajacarmakṛt // Āk_1,1.47 //",
    "GS40anandk_u:105": " puṇḍarīko dadrukaro visarpaśca visarpakṛt /",
    "GS40anandk_u:106": " hāridraḥ pāḍukṛtprokto raktacarmākṣipāṭalam // Āk_1,1.48 //",
    "GS40anandk_u:107": " nāraṅgo dumbaraṃ kuṣṭhaṃ raktabījo masūrikāḥ /",
    "GS40anandk_u:108": " asahyāgnir mohakārī maṇḍūkaścarmakīlakṛt // Āk_1,1.49 //",
    "GS40anandk_u:109": " malo mūrcchākaro devi khyātā doṣodbhavāstathā /",
    "GS40anandk_u:110": " kālikā kṛṣṇavarṇaṃ ca malinī malasagraham // Āk_1,1.50 //",
    "GS40anandk_u:111": " kapotī svarasādaṃ ca visphoṭaṃ raktakañcukā /",
    "GS40anandk_u:112": " salomī vamanaṃ kuryāt girijā jāḍyakāriṇī // Āk_1,1.51 //",
    "GS40anandk_u:113": " piṅgalī netraghnī doṣāḥ kacukajāḥ smṛtāḥ /",
    "GS40anandk_u:114": " viṣaṃ mṛtyuprado nāgo jāḍyaṃ vaṅgassurārcite // Āk_1,1.52 //",
    "GS40anandk_u:115": " kurute pūtigandhatvaṃ gadā yaugikasambhavāḥ /",
    "GS40anandk_u:116": " (rasasya sthānāntaragatiḥ)",
    "GS40anandk_u:117": " prathamārtavasusnātā surūpā śubhalakṣaṇā // Āk_1,1.53 //",
    "GS40anandk_u:118": " śuddhāmbaradharā mālyagandhanliptā subhūṣitā /",
    "GS40anandk_u:119": " uttamāśvasamārūḍhā ratisaṅgavivarjitā // Āk_1,1.54 //",
    "GS40anandk_u:120": " abhyarcya gaṇanāthaṃ ca bhairavaṃ ca guruṃ purā /",
    "GS40anandk_u:121": " rasendrabhairavaṃ dhyātvā kūpasthaṃ pāradaṃ priye // Āk_1,1.55 //",
    "GS40anandk_u:122": " paśyecchīghraṃ tato gacchet na punaḥ pṛṣṭhamīkṣayet /",
    "GS40anandk_u:123": " eṣā yojanamātroā kumārī hayasādhanā // Āk_1,1.56 //",
    "GS40anandk_u:124": " tadānīm āharettatu kumārāsaṃjighṛkṣayā /",
    "GS40anandk_u:125": " kūpamadhyāt samutpatya so'nudhāvati tāṃ prati // Āk_1,1.57 //",
    "GS40anandk_u:126": " yāvadyojanamāgatya punaḥ kūpe viśetkṣaṇāt /",
    "GS40anandk_u:127": " paritaḥ kṛtagarteṣu teṣu teṣu ca saṃsthitam // Āk_1,1.58 //",
    "GS40anandk_u:128": " taṃ rasendraṃ śucirbhūtvā gṛhṇīyādrasadeśikaḥ /",
    "GS40anandk_u:129": " gauravādagnivadanāt patito daradāhvaye // Āk_1,1.59 //",
    "GS40anandk_u:130": " deśe sa sūto bhūlīnaḥ tantrajñai rasakovidaḥ /",
    "GS40anandk_u:131": " nikṣipya mṛttikāyantre pātanākhye samāgataḥ // Āk_1,1.60 //",
    "GS40anandk_u:132": " pārado gṛhyate devi doṣahīnassa ucyate /",
    "GS40anandk_u:133": " evameva tatra tatra siddhavidyādharaissadā // Āk_1,1.61 //",
    "GS40anandk_u:134": " nikṣepitaḥ pāradendro vidyate devi siddhidaḥ // Āk_1,1.62 //",
    "GS40anandk_u:135": " Āk, 1, 2",
    "GS40anandk_u:136": " śrībhairavī /",
    "GS40anandk_u:137": " rasopadeśadātāraṃ tacchiṣyaṃ kākinīstriyam /",
    "GS40anandk_u:138": " rasapūjāṃ tu pṛcchāmi yathāvat kathayasva me // Āk_1,2.1 //",
    "GS40anandk_u:139": " śrībhairavaḥ /",
    "GS40anandk_u:140": " (rasopadeśakalakṣaṇam)",
    "GS40anandk_u:141": " śṛṇu bhairavi tatsarvamapūrvaṃ kathayāmi te /",
    "GS40anandk_u:142": " ācāryo jñānavāndakṣaḥ śīlavān guṇavān śuciḥ // Āk_1,2.2 //",
    "GS40anandk_u:143": " dharmajñaḥ satyasaṃdhaśca rasaśāstraviśāradaḥ /",
    "GS40anandk_u:144": " vedavedāntatattvajño nirmalaḥ śivavatsalaḥ // Āk_1,2.3 //",
    "GS40anandk_u:145": " devībhaktaḥ sadā śānto rasamaṇḍapakovidaḥ /",
    "GS40anandk_u:146": " mantrasiddho mahāvīro devatāyāgatatparaḥ // Āk_1,2.4 //",
    "GS40anandk_u:147": " rasadīkṣāvidhānajño mantrauṣadhamahārasān /",
    "GS40anandk_u:148": " rāgasaṃkhyāṃ bījakalpaṃ dvandvamelāpanaṃ biḍam // Āk_1,2.5 //",
    "GS40anandk_u:149": " rañjanaṃ sāraṇāṃ tailaṃ dalāni krāmaṇāni ca /",
    "GS40anandk_u:150": " varṇotkarṣaṃ mṛdutvaṃ ca jāraṇaṃ bālavṛddhayoḥ // Āk_1,2.6 //",
    "GS40anandk_u:151": " khecarīṃ bhūcarīṃ caiva yo vetti sa gururbhavet /",
    "GS40anandk_u:152": " (śiṣyalakṣaṇam)",
    "GS40anandk_u:153": " gurubhaktaḥ sadācāro lobhamāyāvivarjitaḥ // Āk_1,2.7 //",
    "GS40anandk_u:154": " nispṛho nirahaṅkāraḥ satyavāṅniyamasthitaḥ /",
    "GS40anandk_u:155": " nirālasyaḥ svadharmajñaḥ ṣaṭkarmanirataḥ sudhīḥ // Āk_1,2.8 //",
    "GS40anandk_u:156": " dambhahiṃsādinirmuktaḥ śivācāreṣu dīkṣitaḥ /",
    "GS40anandk_u:157": " atyantasādhakaḥ śānto mantrānuṣṭhānatatparaḥ // Āk_1,2.9 //",
    "GS40anandk_u:158": " dāntaḥ śiṣyaḥ sa vijñeyaḥ śaktimān gatamatsaraḥ /",
    "GS40anandk_u:159": " (kākinīlakṣaṇam)",
    "GS40anandk_u:160": " ākuñcitasnigdhakeśā padmapatrāyatekṣaṇā // Āk_1,2.10 //",
    "GS40anandk_u:161": " dīrghottuṅgaghrāṇakeśā vidrumādharaśobhitā /",
    "GS40anandk_u:162": " dāḍimībījadaśanā kambugrīvonnatastanī // Āk_1,2.11 //",
    "GS40anandk_u:163": " śirīṣamālāmṛdulabāhupāśavirājitā /",
    "GS40anandk_u:164": " saṃkīrṇorasthalā nimnanābhiḥ sūkṣmā calāṅgakā // Āk_1,2.12 //",
    "GS40anandk_u:165": " talodarī romarājivalitrayavibhūṣitā /",
    "GS40anandk_u:166": " viśālajaghanopetā rambhoruḥ subhagā priyā // Āk_1,2.13 //",
    "GS40anandk_u:167": " kādalopamajaṅghā ca pāṭalāṅghrisaroruhā /",
    "GS40anandk_u:168": " śoṇāmalanakhopetā rājahaṃsagatiḥ śubhā // Āk_1,2.14 //",
    "GS40anandk_u:169": " kalakokilanidhvānakalakaṇṭhādimañjulā /",
    "GS40anandk_u:170": " pippalachadasaṃkāśasmaramandiramaṇḍitā // Āk_1,2.15 //",
    "GS40anandk_u:171": " yuvatī śyāmalā snigdhā surūpā śubhalakṣaṇā /",
    "GS40anandk_u:172": " cumbanasparśanāśleṣaratikarmavicakṣaṇā // Āk_1,2.16 //",
    "GS40anandk_u:173": " bahule yā puṣpavatī pakṣe sā kākinī smṛtā /",
    "GS40anandk_u:174": " svasvavarṇasadbhūtā grāhyā vāpyanyavarṇajā // Āk_1,2.17 //",
    "GS40anandk_u:175": " rasakarmaṇi dīkṣāyāṃ prayoge ca rasāyane /",
    "GS40anandk_u:176": " (kākinītvāpādanam)",
    "GS40anandk_u:177": " kākinyabhāve taruṇī surūpānyāthavā bhavet // Āk_1,2.18 //",
    "GS40anandk_u:178": " gandhakaṃ goghṛtopetaṃ niṣkaṃ triḥ saptavāsaram /",
    "GS40anandk_u:179": " prātardadyāttu sā nārī kākinīsadṛśā bhavet // Āk_1,2.19 //",
    "GS40anandk_u:180": " dhārmikaḥ pāpabhīruśca balavān jñānavittamaḥ /",
    "GS40anandk_u:181": " nyāyaśreṣṭhaḥ sarvasamo rasāgamaviśāradaḥ // Āk_1,2.20 //",
    "GS40anandk_u:182": " bhūpatiścāsya mantrī ca sarvaśāstraviśāradaḥ /",
    "GS40anandk_u:183": " sarvadharmarataḥ śreṣṭho nyāyamārgapravartakaḥ // Āk_1,2.21 //",
    "GS40anandk_u:184": " (rasaśālānirmāṇam)",
    "GS40anandk_u:185": " rasaśālāṃ pravakṣyāmi rasendrasya varānane /",
    "GS40anandk_u:186": " nirṇayecca nirātaṅke deśe ca nirupaplave // Āk_1,2.22 //",
    "GS40anandk_u:187": " āstikaprāṇisubhage dhanadhānyasamākule /",
    "GS40anandk_u:188": " saurājye pūrṇavibhave nirapāye hyanindake // Āk_1,2.23 //",
    "GS40anandk_u:189": " nagare sarvavarṇāḍhye mahāmāheśvarāvṛte /",
    "GS40anandk_u:190": " tatrāpi vijaye sthāne pavitre ca surakṣite // Āk_1,2.24 //",
    "GS40anandk_u:191": " savyālapaśupakṣyādisaṃbādhaparivarjite /",
    "GS40anandk_u:192": " samasthale ca prākāraparighārgalabhūṣite // Āk_1,2.25 //",
    "GS40anandk_u:193": " nāraṅgadāḍimaḍahajambīraphalapūrake /",
    "GS40anandk_u:194": " tālahintālavakulanārikelāmlapāṭale // Āk_1,2.26 //",
    "GS40anandk_u:195": " aśokajambūpanasasālapuṃnāgamaṇḍite /",
    "GS40anandk_u:196": " kapitthapūgasaraladevadārusubilvake // Āk_1,2.27 //",
    "GS40anandk_u:197": " dhātrīnyagrodhavaraṇamadhūkāmrātamaṇḍite /",
    "GS40anandk_u:198": " ketakīmallikājātīyūthikāmālatīyute // Āk_1,2.28 //",
    "GS40anandk_u:199": " māgadhīkundakuravatilake śatapatrake /",
    "GS40anandk_u:200": " kumudotpalakalhārapuṇḍarīkāṃbujotpalaiḥ // Āk_1,2.29 //",
    "GS40anandk_u:201": " haṃsasārasakāraṇḍacakravākavirājitaiḥ /",
    "GS40anandk_u:202": " sarobhiḥ śītalajale paritaḥ pariveṣṭite // Āk_1,2.30 //",
    "GS40anandk_u:203": " śītānilābhilulitalalitaprasavāñcite /",
    "GS40anandk_u:204": " citrodyāne'tirucire rasaśālāṃ prakalpayet // Āk_1,2.31 //",
    "GS40anandk_u:205": " ṣoḍaśastambharucirāṃ caturaśrāṃ samāyatām /",
    "GS40anandk_u:206": " manojñāṃ devadeveśi mattavāraṇasaṃyutām // Āk_1,2.32 //",
    "GS40anandk_u:207": " vātāyanasamopetāṃ kavāṭārgalarakṣitām /",
    "GS40anandk_u:208": " kakṣapatākāsaṃyuktāṃ sarvopakaraṇojjvalām // Āk_1,2.33 //",
    "GS40anandk_u:209": " samālikhitadikpālāṃ samarcitavināyakām /",
    "GS40anandk_u:210": " pratiṣṭhitomāmāheśāṃ dvārapālaiśca rakṣitām // Āk_1,2.34 //",
    "GS40anandk_u:211": " bherīkāhalaghaṇṭādidivyavādyavināditām /",
    "GS40anandk_u:212": " vāstulakṣaṇasaṃyuktāṃ rasaśālāṃ prakalpayet // Āk_1,2.35 //",
    "GS40anandk_u:213": " śālāyāṃ vedikā kāryā sudṛḍhā darpaṇopamā /",
    "GS40anandk_u:214": " iṣṭakaiḥ khacitā ramyā sasopānā salakṣaṇā // Āk_1,2.36 //",
    "GS40anandk_u:215": " kapilāgomayāliptā hiraṇyakalaśāvṛtā /",
    "GS40anandk_u:216": " (rasendrapūjāvidhiḥ)",
    "GS40anandk_u:217": " vedikāyāṃ rasendrasya bhadrapīṭhaṃ prakalpayet // Āk_1,2.37 //",
    "GS40anandk_u:218": " bhadrapīṭhe likhetsamyak sindūreṇa dvihastakam /",
    "GS40anandk_u:219": " ṣaṭkoṇaṃ vasupatraṃ ca tadbahiścāṣṭapatrakam // Āk_1,2.38 //",
    "GS40anandk_u:220": " kamalaṃ caturaśraṃ ca caturdvāropaśobhitam /",
    "GS40anandk_u:221": " rasaliṅgaṃ nyasedyantre puṣpādyaiśca samarcayet // Āk_1,2.39 //",
    "GS40anandk_u:222": " (rasasandhyā)",
    "GS40anandk_u:223": " atha sandhyāṃ pravakṣyāmi rasakarmaphalapradām /",
    "GS40anandk_u:224": " praviśedrasaśālāṃ ca snātaḥ śuddho'nulepitaḥ // Āk_1,2.40 //",
    "GS40anandk_u:225": " śuklamālyāmbaradharaḥ saṃyatātmā jitendriyaḥ /",
    "GS40anandk_u:226": " yatavāg gurubhaktaśca satyavādī dṛḍhavrataḥ // Āk_1,2.41 //",
    "GS40anandk_u:227": " upaviśya samācāmet mṛdule citrakambale /",
    "GS40anandk_u:228": " vāṅmāyāśrīyutaṃ toyam ātmavidyāśivātmakam // Āk_1,2.42 //",
    "GS40anandk_u:229": " tattvaṃ ca śodhayāmīti trivāraṃ vidhivatpibet /",
    "GS40anandk_u:230": " dhyāyedvaradagāyatrīṃ trivāraṃ prajapetpriye // Āk_1,2.43 //",
    "GS40anandk_u:231": " rasabhairavagāyatrīṃ śṛṇu bhairavi tattvataḥ /",
    "GS40anandk_u:232": " aiṃ raseśvarāya vidmahe rasāṅkuśāya dhīmahi /",
    "GS40anandk_u:233": " tannaḥ sūtaḥ pracodayāt /",
    "GS40anandk_u:234": " koṭisūryapratīkāśaṃ daśakoṭīndusaṃnibham // Āk_1,2.44 //",
    "GS40anandk_u:235": " śubhraṃ pañcamukhaṃ devaṃ trinetraṃ candraśekharam /",
    "GS40anandk_u:236": " aṣṭādaśabhujaṃ śāntaṃ pañcakṛtyaparāyaṇam // Āk_1,2.45 //",
    "GS40anandk_u:237": " śuklamālyāṃbaradharaṃ nāgayajñopavītinam /",
    "GS40anandk_u:238": " sphaṭikasaṅkāśaṃ pretārūḍhaṃ raseśvaram // Āk_1,2.46 //",
    "GS40anandk_u:239": " nīlakaṇṭhaṃ ca sarvajñaṃ sarvābharaṇabhūṣitam /",
    "GS40anandk_u:240": " varadaṃ rasaśāstraṃ ca pāradaṃ bhujaṅgaṃ sudhām // Āk_1,2.47 //",
    "GS40anandk_u:241": " śaṅkhabhaiṣajyakodaṇḍaśūlakhaṭvāṅgasāyakam /",
    "GS40anandk_u:242": " ḍamaruṃ karavālaṃ ca gadāṃ pāvakamīśvari // Āk_1,2.48 //",
    "GS40anandk_u:243": " ārogyaṃ divyamālāṃ ca hyabhayaṃ dvinavaiḥ karaiḥ /",
    "GS40anandk_u:244": " rasāṅkuśīṃ nijotsaṅge bibhrāṇaṃ vṛṣavāhanam // Āk_1,2.49 //",
    "GS40anandk_u:245": " kapardabhāraruciraṃ mandahāsānanaṃ śivam /",
    "GS40anandk_u:246": " rasabhairavam ācintya tasyotsaṅge rasāṅkuśīm // Āk_1,2.50 //",
    "GS40anandk_u:247": " aṅkuśaṃ cākṣamālāṃ ca dadhatīṃ dakṣahastayoḥ /",
    "GS40anandk_u:248": " pāśābhayaṃ ca bibhrāṇāṃ dakṣiṇetarahastayoḥ // Āk_1,2.51 //",
    "GS40anandk_u:249": " caturbhujāṃ raktavarṇāṃ triṇetrāminduśekharām /",
    "GS40anandk_u:250": " raktāmbaradharāṃ devīṃ kambugrīvāṃ kṛpāmayīm // Āk_1,2.52 //",
    "GS40anandk_u:251": " ratnālaṅkārarucirāṃ mandahāsavirājitām /",
    "GS40anandk_u:252": " dhyāyedrasāṅkuśīṃ devīṃ devasyābhimukhīṃ śivām // Āk_1,2.53 //",
    "GS40anandk_u:253": " tato bhasma samādāya vāmahastena dhārayet /",
    "GS40anandk_u:254": " naivādhaḥpatitaṃ pātre gṛhītvā gomayaṃ sudhīḥ // Āk_1,2.54 //",
    "GS40anandk_u:255": " viśoṣya pradahetkuṇḍe krameṇa dhārayetpriye /",
    "GS40anandk_u:256": " punaruddhāraṇaṃ caiva sadyojātādibhirbhavet // Āk_1,2.55 //",
    "GS40anandk_u:257": " nirīkṣaṇaṃ prokṣaṇaṃ ca tāḍanābhyukṣaṇaṃ tathā /",
    "GS40anandk_u:258": " sadyojātādibhirmantrairabhimantrya ca tatpunaḥ // Āk_1,2.56 //",
    "GS40anandk_u:259": " mūrdhni vaktre ca hṛdaye guhye caraṇayoḥ kramāt /",
    "GS40anandk_u:260": " īśānādyaiḥ pañcamantraistattatsthāneṣu nikṣipet // Āk_1,2.57 //",
    "GS40anandk_u:261": " sarvāṅgoddhūlanaṃ kuryāt bhasmanā pañcabhiśca taiḥ /",
    "GS40anandk_u:262": " saṃkalpaṃ vidhivatkuryāt rasācāryo maheśvaraḥ // Āk_1,2.58 //",
    "GS40anandk_u:263": " prāṇāyāmatrayaṃ kṛtvā mūlamantreṇa pārvati /",
    "GS40anandk_u:264": " prokṣayenmantritaṃ toyaṃ mūrdhni vāmakarasthitam // Āk_1,2.59 //",
    "GS40anandk_u:265": " ācamya ca punastoyaṃ mūlamantreṇa mantritam /",
    "GS40anandk_u:266": " tridhā dakṣiṇahastasthaṃ pibedācamanaṃ tataḥ // Āk_1,2.60 //",
    "GS40anandk_u:267": " arghyaṃ mūlena dattvā triḥ punarācamya pārvati /",
    "GS40anandk_u:268": " aṣṭottaraśataṃ japtvā mūlamantramudāradhīḥ // Āk_1,2.61 //",
    "GS40anandk_u:269": " samarpayecca sūtāya rasasandhyeyamīśvari /",
    "GS40anandk_u:270": " trikālamevaṃ kurvīta sandhyāṃ sarvāghanāśinīm // Āk_1,2.62 //",
    "GS40anandk_u:271": " (rasāṃkuśarasāṃkuśīmūlamantroddhāraḥ)",
    "GS40anandk_u:272": " vakṣye'haṃ mūlamantrasya śṛṇūddhārakramaṃ priye /",
    "GS40anandk_u:273": " vāṅmāyā kamalā cātha caturthyanto raseśvaraḥ // Āk_1,2.63 //",
    "GS40anandk_u:274": " tato mahākālapadaṃ mahābalapadaṃ tataḥ /",
    "GS40anandk_u:275": " aghorabhairavapadaṃ vajravīrapadaṃ tataḥ // Āk_1,2.64 //",
    "GS40anandk_u:276": " krodhakālapadaṃ caitatsarvaṃ sambuddhisaṃyutam /",
    "GS40anandk_u:277": " kaṣaṣṭavargāntayutaḥ sādhodantaḥ sabindukaḥ // Āk_1,2.65 //",
    "GS40anandk_u:278": " idaṃ pañcākṣaraṃ kūṭaṃ tataḥ karṣaṇasaṃyutaḥ /",
    "GS40anandk_u:279": " savisargo 'pyayaṃ kūṭaścaturvarṇātmakaḥ priye // Āk_1,2.66 //",
    "GS40anandk_u:280": " rasendrabhairavasyāyaṃ mantro dvātriṃśadarṇakaḥ /",
    "GS40anandk_u:281": " gopitaḥ sarvatantreṣu rahasyo'tyantadurlabhaḥ // Āk_1,2.67 //",
    "GS40anandk_u:282": " rasāṅkuśāmantramahaṃ vakṣyāmi śṛṇu bhairavi /",
    "GS40anandk_u:283": " vāṅmāyā bhuvaneśī ca ramā makaraketanaḥ // Āk_1,2.68 //",
    "GS40anandk_u:284": " rasāṅkuśā caturthyāṃ ca namo'nto dvādaśārṇakaḥ /",
    "GS40anandk_u:285": " mantro rasāṅkuśāyāśca tava devyāḥ prakīrtitaḥ // Āk_1,2.69 //",
    "GS40anandk_u:286": " rasabhairavasya chando 'nuṣṭhup prakīrtitaḥ /",
    "GS40anandk_u:287": " nandikeśa ṛṣiḥ prokto devaḥ śrīrasabhairavaḥ // Āk_1,2.70 //",
    "GS40anandk_u:288": " raṃ bījaṃ laṃ bhavet kīlam antyārṇaḥ śaktirīritaḥ /",
    "GS40anandk_u:289": " rasāṃkuśāyāḥ skandasyārdraṃ bījaṃ kīlakaṃ rasaḥ // Āk_1,2.71 //",
    "GS40anandk_u:290": " namaḥ śaktiriti khyātaṃ rahasyaṃ mantramuttamam /",
    "GS40anandk_u:291": " (rasaliṅgārcanā)",
    "GS40anandk_u:292": " rasaliṅgārcanaṃ vakṣye bhairavi śṛṇu tattvataḥ // Āk_1,2.72 //",
    "GS40anandk_u:293": " vāmapādaṃ puraskṛtya praviśedyāgamandiram /",
    "GS40anandk_u:294": " āsane mṛdule sthitvā śuciḥ saṃyatamānasaḥ // Āk_1,2.73 //",
    "GS40anandk_u:295": " prāṇānāyamya saṃkalpya śrīguruṃ śirasi sthitam /",
    "GS40anandk_u:296": " śuddhasphaṭikasaṃkāśaṃ praśāntaṃ varadābhayam // Āk_1,2.74 //",
    "GS40anandk_u:297": " smarettannāma pūrvaṃ ca tadanujñāmavāpya ca /",
    "GS40anandk_u:298": " divi sthitāśca ye bhūtā bhūmisthā vighnakāriṇaḥ // Āk_1,2.75 //",
    "GS40anandk_u:299": " pātāle ye mahābhūtāḥ te naśyantu śivājñayā /",
    "GS40anandk_u:300": " anenaiva ca mantreṇa digvidikṣv akṣatān kṣipet // Āk_1,2.76 //",
    "GS40anandk_u:301": " puṣpamastrāya phaḍiti nikṣiped antarikṣake /",
    "GS40anandk_u:302": " sarvaśatrupramathanī ceti dakṣiṇapārṣṇikām // Āk_1,2.77 //",
    "GS40anandk_u:303": " trivāraṃ ghātayedbhūmau prāṇāyāmo bhavetpunaḥ /",
    "GS40anandk_u:304": " rasendrabhadrapīṭhasya dakṣiṇe caturaśrakam // Āk_1,2.78 //",
    "GS40anandk_u:305": " maṇḍalaṃ hastamātraṃ ca sārdhaṃ kuryātsuśobhanam /",
    "GS40anandk_u:306": " trikoṇavṛttaṣaṭkoṇacaturaśraṃ bhavetkramāt // Āk_1,2.79 //",
    "GS40anandk_u:307": " indrādilokapālāṃśca tattannāmapuraḥsaram /",
    "GS40anandk_u:308": " praṇavādinamo'ntaiśca pūjayetkusumākṣataiḥ // Āk_1,2.80 //",
    "GS40anandk_u:309": " vāṅmāyākamalābījair hṛdayādīn prapūjayet /",
    "GS40anandk_u:310": " prācyāmavācyāṃ kramaśaḥ pratīcyottarayoḥ śive // Āk_1,2.81 //",
    "GS40anandk_u:311": " īśānalāsuramarutkoṇe netre prapūjayet /",
    "GS40anandk_u:312": " astraṃ sarvāsu kāṣṭhāsu caturthyantaṃ phaḍantakam // Āk_1,2.82 //",
    "GS40anandk_u:313": " choṭikā darśayedaṣṭa paścādādhāramāharet /",
    "GS40anandk_u:314": " tatraivāvāhayedagnimaṇḍalaṃ bījamūlakam // Āk_1,2.83 //",
    "GS40anandk_u:315": " agnerdaśa kalāstatra yā gandhākṣataiḥ kramāt /",
    "GS40anandk_u:316": " tataḥ pātraṃ samādāya bhāvayetsūryamaṇḍalam // Āk_1,2.84 //",
    "GS40anandk_u:317": " mārtaṇḍadvādaśakalāstatrārcyāścandanākṣataiḥ /",
    "GS40anandk_u:318": " gandhottamānvitaṃ toyaṃ pūrayed arghyapātrakam // Āk_1,2.85 //",
    "GS40anandk_u:319": " cintayedaindavaṃ bimbaṃ tāstatra pūjayet /",
    "GS40anandk_u:320": " madhye trikoṇamālikhya śaktibījaṃ samullikhet // Āk_1,2.86 //",
    "GS40anandk_u:321": " tatra kṣipet gandhapuṣpaṃ mūlamantraṃ tridhā japet /",
    "GS40anandk_u:322": " pūrvādidikṣu catasṛṣu catuḥpātrāṇi dhārayet // Āk_1,2.87 //",
    "GS40anandk_u:323": " pūrayetpūrvavattāni gandhapuṣpākṣatairyajet /",
    "GS40anandk_u:324": " prokṣayenmūlamantreṇa madhyapātrodakena ca // Āk_1,2.88 //",
    "GS40anandk_u:325": " pātrāṇi nijagātrāṇi pūjādravyāṇi sarvataḥ /",
    "GS40anandk_u:326": " svāgataścaturaśraṃ ca maṇḍalaṃ parikalpayet // Āk_1,2.89 //",
    "GS40anandk_u:327": " pūrvavatpañcapātrāṇi pūrayecchuddhavāriṇā /",
    "GS40anandk_u:328": " nikṣipenmadhyage sūtaṃ ratnaṃ dakṣiṇake kṣipet // Āk_1,2.90 //",
    "GS40anandk_u:329": " svarṇaṃ tadvāmapātre ca tatsamīpe kuśaṃ nyaset /",
    "GS40anandk_u:330": " ratnapātrasamīpasthe pātre syādaṣṭagandhakam // Āk_1,2.91 //",
    "GS40anandk_u:331": " pratipātre trikoṇaṃ ca likhenmāyāsamanvitam /",
    "GS40anandk_u:332": " nyasedgandhākṣataṃ puṣpaṃ tridhā mūlena mantrayet // Āk_1,2.92 //",
    "GS40anandk_u:333": " saptadhā rasapātraṃ ca mūlamantreṇa mantrayet /",
    "GS40anandk_u:334": " rasapātrodakenaiva pūjādravyāṇi cātmanaḥ // Āk_1,2.93 //",
    "GS40anandk_u:335": " śarīramuttamāṅgaṃ ca prokṣayetpīṭhadīpakam /",
    "GS40anandk_u:336": " āsanasya ṛṣirmeruḥ sutalaṃ chanda īritam // Āk_1,2.94 //",
    "GS40anandk_u:337": " kūrmarūpī tu bhagavān devatā parikīrtitā /",
    "GS40anandk_u:338": " pṛthvi tvayā dhṛtā lokā devi tvaṃ viṣṇunā dhṛtā /",
    "GS40anandk_u:339": " tvaṃ ca dhāraya māṃ devi pavitraṃ kuru cāsanam /",
    "GS40anandk_u:340": " anenaiva tu mantreṇa cāsane kusumaṃ kṣipet // Āk_1,2.95 //",
    "GS40anandk_u:341": " (bhūtaśuddhiḥ)",
    "GS40anandk_u:342": " bhūtaśuddhiṃ pravakṣyāmi pṛthvī pītā savajrakā /",
    "GS40anandk_u:343": " kaṭhinā laṃbījayutā jānvantāṅguṣṭhamūlataḥ // Āk_1,2.96 //",
    "GS40anandk_u:344": " dhyeyā jānvādikaṭyantam uparyasyārdhacandrakā /",
    "GS40anandk_u:345": " śubhrā vaṃ bījasahitā vicintyā dravarūpikā // Āk_1,2.97 //",
    "GS40anandk_u:346": " kaṭyādi hṛdayāntaṃ ca bahirdhyeyastrikoṇagaḥ /",
    "GS40anandk_u:347": " raṃ bījaṃ raktavarṇaśca svastikena vibhūṣitaḥ // Āk_1,2.98 //",
    "GS40anandk_u:348": " hṛdādikaṇṭhaparyantaṃ vāyuḥ smaryo 'ñjanaprabhaḥ /",
    "GS40anandk_u:349": " yaṃbījasahito devi ṣaḍbinduparibhūṣitaḥ // Āk_1,2.99 //",
    "GS40anandk_u:350": " ṣaṭkoṇaḥ karṇadeśācca brahmarandhrāntamīśvari /",
    "GS40anandk_u:351": " vartulaṃ haṃbījayutaṃ mahākṛṣṇaṃ viyatsmaret // Āk_1,2.100 //",
    "GS40anandk_u:352": " pṛthivīm apsu ca tāstvagnau sa ca vāyau sa so'mbare /",
    "GS40anandk_u:353": " melayitvā dvādaśānte sthāpayetparameśvari // Āk_1,2.101 //",
    "GS40anandk_u:354": " yaṃbījenātmano dehaṃ mūlādhārādviśoṣayet /",
    "GS40anandk_u:355": " ṣaḍādhārāṇi nirbhidya yāvat brahmabilaṃ priye // Āk_1,2.102 //",
    "GS40anandk_u:356": " raṃ bījena daheddehaṃ sarvamāplāvayettataḥ /",
    "GS40anandk_u:357": " vaṃbījena dravībhūtaṃ brahmarandhrendumaṇḍalāt // Āk_1,2.103 //",
    "GS40anandk_u:358": " syandamānāmṛtenaiva tanumāplāvayecchive /",
    "GS40anandk_u:359": " ākāśādvāyumādadyāttasmādvahniṃ samāharet // Āk_1,2.104 //",
    "GS40anandk_u:360": " vahnerāpaḥ samādeyāstābhyo bhūmiṃ samāharet /",
    "GS40anandk_u:361": " evaṃ pañca ca bhūtāni svasvasthāne niyojayet // Āk_1,2.105 //",
    "GS40anandk_u:362": " vāmakukṣisthitaṃ pāpapuruṣaṃ kṛṣṇarūpiṇam /",
    "GS40anandk_u:363": " dhyāyettaṃ nirgataṃ devi khaḍgacarmadharaṃ param // Āk_1,2.106 //",
    "GS40anandk_u:364": " nyāsaṃ rasāṅkuśenaiva kṛtvāṅgulihṛdādiṣu /",
    "GS40anandk_u:365": " aiṃ hrīṃ śrīṃ kṣmauṃ kṣmaṃ hrāṃ hrīṃ hrūṃ hraiṃ hrauṃ hraḥ phaṭ raseśvarāya mahākālabhairavāya śikhāyai vaṣaṭ /",
    "GS40anandk_u:366": " raudrarūpāya kṛṣṇapiṅgalalocanāya avatara 2 avatāraya 2 jalpa 2 jalpaya 2 śubhāśubhaṃ kathaya 2 kathāpaya 2 mama mahārakṣāṃ kuru kuru kāraya 2 mama rasasiddhiṃ dehi dehi 1888 /",
    "GS40anandk_u:367": " mahākālabhairavāya hṛdayāya namaḥ /",
    "GS40anandk_u:368": " pūrvavanmahābalabhairavāya śirase svāhā /",
    "GS40anandk_u:369": " pūrvavat aghorabhairavāya śikhāyai vaṣaṭ /",
    "GS40anandk_u:370": " pūrvavat vajravīrabhairavāya kavacāya huṃ /",
    "GS40anandk_u:371": " pūrvavat krodhabhairavāya netratrayāya vauṣaṭ /",
    "GS40anandk_u:372": " pūrvavat kālabhairavāya astrāya phaṭ /",
    "GS40anandk_u:373": " evamaṅgulinyāsaḥ /",
    "GS40anandk_u:374": " pratibījaiḥ samuccārya caturthaṃ rasāṃkuśam // Āk_1,2.107 //",
    "GS40anandk_u:375": " hṛdādipañcasthāneṣu vinyasedbījapañcakam /",
    "GS40anandk_u:376": " tataścāstrāya phaḍiti coṭikāṃ dikṣu darśayet // Āk_1,2.108 //",
    "GS40anandk_u:377": " mātṛkāṃ ca kalānyāsaṃ pājyonyāsaṃ ca kolakam /",
    "GS40anandk_u:378": " prakurvīta tato devi cāntaryajanam ācaret // Āk_1,2.109 //",
    "GS40anandk_u:379": " kumbhakena hṛdambhoje samphullaṃ vidadhāti hi /",
    "GS40anandk_u:380": " hṛtpadmakarṇikāyāṃ ca rasamūrtiṃ ca cintayet // Āk_1,2.110 //",
    "GS40anandk_u:381": " mānasairgandhapuṣpādyairupacāraiḥ prapūjayet /",
    "GS40anandk_u:382": " svadehaṃ gandhapuṣpādyair alaṃkuryād yathāsukham // Āk_1,2.111 //",
    "GS40anandk_u:383": " antaryajanamevaṃ syād bahiryajanam ācaret /",
    "GS40anandk_u:384": " astreṇa liṅgaṃ samprokṣya liṅgaśuddhiṃ vidhāya ca // Āk_1,2.112 //",
    "GS40anandk_u:385": " vastrena toyena pūritāṃ vardhanīṃ priye /",
    "GS40anandk_u:386": " dakṣapārśve saṃniveśya pūjayettāṃ vidhānataḥ // Āk_1,2.113 //",
    "GS40anandk_u:387": " pīṭhe sindūrarajasā vidadhyāccaturaśrakam /",
    "GS40anandk_u:388": " ṣaṭkoṇaṃ vilikhettasmin ṛjuṃ svarṇaśalākayā // Āk_1,2.114 //",
    "GS40anandk_u:389": " vasupatraṃ cāṣṭapatraṃ sacaturdvārabhūgṛham /",
    "GS40anandk_u:390": " caturaśraṃ bahirbhāge dikpālānpūjayetpriye // Āk_1,2.115 //",
    "GS40anandk_u:391": " nandinaṃ ca mahākālaṃ bhṛṅgiṃ riṭiṃ mahābalam /",
    "GS40anandk_u:392": " kumbhakarṇaṃ ca sugrīvaṃ bhṛṅgakaṃ ca dṛḍhāyudham // Āk_1,2.116 //",
    "GS40anandk_u:393": " caturdvāre tu vinyasya dvau dvau prāgādipūjitau /",
    "GS40anandk_u:394": " rukmaṃ raupyaṃ tāmrasīsaṃ vaṅgakāntaśaṭhaṃ hyayaḥ // Āk_1,2.117 //",
    "GS40anandk_u:395": " prāgādidvārṣu sampūjya kramāddve dve maheśvari /",
    "GS40anandk_u:396": " bhūgṛhābhyantare prācyāṃ śukramagnau grahaṃ yajet // Āk_1,2.118 //",
    "GS40anandk_u:397": " dakṣiṇasyāṃ yajedrudramāsure ca samīraṇam /",
    "GS40anandk_u:398": " paścimasyāṃ śivaṃ vahniṃ vāyavyām uttare hyumām // Āk_1,2.119 //",
    "GS40anandk_u:399": " yajetpāvakamaiśānyāṃ tataścāṣṭadalāgrake /",
    "GS40anandk_u:400": " prāgādau gandhakaṃ tālaṃ kāsīsaṃ ca manaḥśilām // Āk_1,2.120 //",
    "GS40anandk_u:401": " kaṃkuṣṭhaṃ mākṣikaṃ caiva nṛpāvartaṃ ca gairikam /",
    "GS40anandk_u:402": " lepikā kṣepikā caiva krāmikā rañjikā tathā // Āk_1,2.121 //",
    "GS40anandk_u:403": " lohaṭī bandhakārī ca bhūcarī mṛtyunāśinī /",
    "GS40anandk_u:404": " vibhūtiḥ khecarī caiva daśa dūtyaḥ krameṇa ca // Āk_1,2.122 //",
    "GS40anandk_u:405": " pūjyāstvaṣṭadale padme hyūrdhvādhastāddaleṣu ca /",
    "GS40anandk_u:406": " māṇikyamuktāvaiḍūryanīlagāruḍavidrumāḥ // Āk_1,2.123 //",
    "GS40anandk_u:407": " gomedaḥ puṣparāgaśca maṇayaḥ sarvasiddhidāḥ /",
    "GS40anandk_u:408": " dvitīyavasupatrasya dalāgreṣu prapūjayet // Āk_1,2.124 //",
    "GS40anandk_u:409": " aṣṭādaśabhujā rudrāḥ pañcavaktrās triyambakāḥ /",
    "GS40anandk_u:410": " candrārdhaśobhimakuṭāḥ nīlagrīvā vṛṣadhvajāḥ // Āk_1,2.125 //",
    "GS40anandk_u:411": " svasvavarṇadharāḥ sarve tvaṣṭavidyeśvarāstu te /",
    "GS40anandk_u:412": " pūjanīyā maheśāni dvitīye'ṣṭadalāmbuje // Āk_1,2.126 //",
    "GS40anandk_u:413": " rasakaṃ vimalaṃ tāpyaṃ capalaṃ tutthamañjanam /",
    "GS40anandk_u:414": " ṣaṭkoṇasya dalāgreṣu sakhyaḥ syuḥ sarvasiddhidāḥ // Āk_1,2.127 //",
    "GS40anandk_u:415": " vajravaikrāntavajrābhrakāntapāṣāṇaṭaṅkaṇam /",
    "GS40anandk_u:416": " bhūnāgaḥ śaktayaścaitāḥ ṣaḍasreṣu prapūjayet // Āk_1,2.128 //",
    "GS40anandk_u:417": " hiṃgulaṃ sasyakaṃ caiva śilājatvagnijārakam /",
    "GS40anandk_u:418": " tatkarṇikāyāṃ pūrvādau parāśakticatuṣṭayam // Āk_1,2.129 //",
    "GS40anandk_u:419": " hiṃgulaṃ mālinī śaktiḥ parā śaktiśca sasyakam /",
    "GS40anandk_u:420": " śilājatvaparā śaktiragnijāraḥ parāparā // Āk_1,2.130 //",
    "GS40anandk_u:421": " praṇavādinamo'ntaiśca tattannāmapuraḥsaram /",
    "GS40anandk_u:422": " sacaturthyā yajedetānrasāvaraṇasaṃsthitān // Āk_1,2.131 //",
    "GS40anandk_u:423": " madhye tu divyaśaktīnāṃ pūjayedrasabhairavam /",
    "GS40anandk_u:424": " saptaviṃśatiniṣke tu drāvite śuddhahāṭake // Āk_1,2.132 //",
    "GS40anandk_u:425": " navaniṣkaṃ sūtarājaṃ vinyaseccaikamānasaḥ /",
    "GS40anandk_u:426": " madhūcchiṣṭakṛte yantre liṅgākāre sulakṣaṇe // Āk_1,2.133 //",
    "GS40anandk_u:427": " niṣṭapte hāṭake sūtaṃ pratapte prakṣipecchive /",
    "GS40anandk_u:428": " muhūrtātsvāṅgaśītaṃ taṃ rasaliṅgaṃ payo'ntare // Āk_1,2.134 //",
    "GS40anandk_u:429": " sthāpayet punarādāya hyuparisthaṃ malaṃ haret /",
    "GS40anandk_u:430": " saṃghṛṣya ca samīkṛtya liṅgaṃ saṃprokṣayettataḥ // Āk_1,2.135 //",
    "GS40anandk_u:431": " evaṃ raupyādilohairvā vyastair vātha samastakaiḥ /",
    "GS40anandk_u:432": " abhrakādimasattvairvā liṅgaṃ kuryātsvaśaktitaḥ // Āk_1,2.136 //",
    "GS40anandk_u:433": " rasaliṅgaṃ dvidhā proktaṃ sakalaṃ niṣkalaṃ priye /",
    "GS40anandk_u:434": " pūrvoktaṃ sakalaṃ liṅgaṃ niṣkalaṃ kevalo rasaḥ // Āk_1,2.137 //",
    "GS40anandk_u:435": " bubhukṣūṇāṃ hi sakalaṃ niṣkalaṃ mokṣamicchatām /",
    "GS40anandk_u:436": " rasaliṅgaṃ hemabaddhaṃ brahmaviṣṇvīśavahnayaḥ // Āk_1,2.138 //",
    "GS40anandk_u:437": " apūjayan rūpyabaddhaṃ gaṇeśaskandanandinaḥ /",
    "GS40anandk_u:438": " tvayābhrasatvasambaddhaṃ rasaliṅgaṃ prapūjitam // Āk_1,2.139 //",
    "GS40anandk_u:439": " tāmrabaddhaṃ ramāvāṇīkuberendrajalādhipāḥ /",
    "GS40anandk_u:440": " kāntabaddhaṃ yamamarunnairṛtāḥ samapūjayan // Āk_1,2.140 //",
    "GS40anandk_u:441": " vaṅgabaddhaṃ siddhasādhyavidyādharamaharṣayaḥ /",
    "GS40anandk_u:442": " nāgabaddhaṃ nāgavasugandharvoragakinnarāḥ // Āk_1,2.141 //",
    "GS40anandk_u:443": " tīkṣṇabaddhaṃ bhadrakālīyakṣabhūtapiśācakāḥ /",
    "GS40anandk_u:444": " muṇḍabaddhaṃ ca durgāmbā cāpsaroguhyakāsurāḥ // Āk_1,2.142 //",
    "GS40anandk_u:445": " niṣkalaṃ rasaliṅgaṃ tu bhṛṅgyādyā yogino'rcayan /",
    "GS40anandk_u:446": " uktāni rasaliṅgāni mānavāḥ phalakāṅkṣiṇaḥ // Āk_1,2.143 //",
    "GS40anandk_u:447": " pūjayeyuḥ prayatnena nityaṃ sarvārthasiddhaye /",
    "GS40anandk_u:448": " uktānāṃ rasaliṅgānāṃ prāṇasaṃsthāpanaṃ śṛṇu // Āk_1,2.144 //",
    "GS40anandk_u:449": " prāṇānāyamya vidhivat prāṇaśaktiṃ smarecchive /",
    "GS40anandk_u:450": " śoṇitāmbhodhimadhyastharaktāmbhojāsanāṃ parām // Āk_1,2.145 //",
    "GS40anandk_u:451": " raktāṃbaradharāṃ raktāṃ nānāratnakirīṭinīm /",
    "GS40anandk_u:452": " vimalendukalājūṭāṃ ravivahnīndulocanām // Āk_1,2.146 //",
    "GS40anandk_u:453": " karṇatāṭaṅkakiraṇāruṇīkṛtakapolakām /",
    "GS40anandk_u:454": " śrīparṇīkusumākāranāsāvaṃśavirājitām // Āk_1,2.147 //",
    "GS40anandk_u:455": " pravālapadmarāgābhabimbādharavirājitām /",
    "GS40anandk_u:456": " kuruvindadalākāraślakṣṇadantābhiśobhitām // Āk_1,2.148 //",
    "GS40anandk_u:457": " śaṅkhābhirāmakaṇṭhasthamuktāhāravirājitām /",
    "GS40anandk_u:458": " aṅgulīyakakeyūrakaṭakādivibhūṣitām // Āk_1,2.149 //",
    "GS40anandk_u:459": " pāśāṅkuśekṣukodaṇḍapuṣpabāṇābhayapradām /",
    "GS40anandk_u:460": " rudhirāpūrṇapātreṇa śobhamānakarāmbujām // Āk_1,2.150 //",
    "GS40anandk_u:461": " pīnastanataṭodbhāsihārakuṅkumamaṇḍitām /",
    "GS40anandk_u:462": " kāñcīmañjīrakaṭakapādāṅgulivibhūṣitām // Āk_1,2.151 //",
    "GS40anandk_u:463": " prāṇapratiṣṭhāṃ liṅgasya kurvītaikāgramānasaḥ /",
    "GS40anandk_u:464": " sṛṇiṃ mañca pāśaśca haṃsaḥ so'hamiti priye /",
    "GS40anandk_u:465": " amuṣya liṅgasya prāṇa iha prāṇaḥ /",
    "GS40anandk_u:466": " amuṣya liṅgasya jīva iha sthitaḥ /",
    "GS40anandk_u:467": " amuṣya liṅgasya sarvendriyāṇi vāṅmanaścakṣuḥśrotrajihvāghrāṇā ihāgatya sukhaṃ ciraṃ tiṣṭhantu so'haṃ haṃsaḥ svāhā /",
    "GS40anandk_u:468": " yaralavaśaṣasahoṃ /",
    "GS40anandk_u:469": " kroṃ hrīṃ āṃ /",
    "GS40anandk_u:470": " etanmantraṃ samuccārya prāṇānāvāhayetpriye /",
    "GS40anandk_u:471": " asya śrīprāṇapratiṣṭhāmantrasya brahmaviṣṇumaheśvarā ṛṣayaḥ /",
    "GS40anandk_u:472": " ṛgyajuḥsāmāni chandāṃsi /",
    "GS40anandk_u:473": " śrīparāśaktirdevatā /",
    "GS40anandk_u:474": " āṃ bījam /",
    "GS40anandk_u:475": " hrīṃ śaktiḥ kroṃ kīlakam /",
    "GS40anandk_u:476": " amuṣya liṅgasya prāṇapratiṣṭhāyāṃ viniyogaḥ /",
    "GS40anandk_u:477": " āsanaṃ pūjayetpūrvaṃ gandhapuṣpākṣatādibhiḥ // Āk_1,2.152 //",
    "GS40anandk_u:478": " hāṃ ādhāraśaktyai namaḥ /",
    "GS40anandk_u:479": " hrīṃ kūrmāya namaḥ /",
    "GS40anandk_u:480": " hrūṃ anantāya namaḥ /",
    "GS40anandk_u:481": " hraiṃ pṛthivyai namaḥ /",
    "GS40anandk_u:482": " hrauṃ kandāya namaḥ /",
    "GS40anandk_u:483": " aṅkurāya nālāya karṇikebhyaḥ dalebhyaḥ kesarebhyaḥ karṇikāyai tanmadhye dharmāya jñānāya vairāgyāya aiśvaryāya adharmāya ajñānāya avairāgyāya anaiśvaryāya namaḥ /",
    "GS40anandk_u:484": " hṛdambhojasthitaṃ devaṃ saha devyā maheśvari /",
    "GS40anandk_u:485": " āvāhayetsāvaraṇaṃ svāṅgaśaktisamanvitam // Āk_1,2.153 //",
    "GS40anandk_u:486": " pīṭhe saṃsthāpayelliṅgaṃ mūlenārghyaṃ kuśodakaiḥ /",
    "GS40anandk_u:487": " pādyaṃ gandhodakairdadyāt haimenācamanaṃ bhavet // Āk_1,2.154 //",
    "GS40anandk_u:488": " ratnodakairbhavetsnānaṃ sarvaṃ mūlena śāmbhavi /",
    "GS40anandk_u:489": " ekādaśena rudreṇa pavamānena pārvati // Āk_1,2.155 //",
    "GS40anandk_u:490": " camakaiḥ puruṣasūktaiśca phalaiḥ pañcāmṛtairapi /",
    "GS40anandk_u:491": " nālikerekṣusalilaiḥ sugandhodakavāriṇā // Āk_1,2.156 //",
    "GS40anandk_u:492": " saṃsnāpya ca tato liṅgaṃ pīṭhe saṃsthāpayecchive /",
    "GS40anandk_u:493": " liṅgasya paritaḥ oṃ vāmadevāya namaḥ jyeṣṭhāya rudrāya kālāya kalavikaraṇāya balāya",
    "GS40anandk_u:494": " balavikaraṇāya balapramathanāya sarvabhūtadamanāya ityaṣṭāsu dikṣu manonmanāya iti",
    "GS40anandk_u:495": " śivasannidhau puṣpairabhyarcya /",
    "GS40anandk_u:496": " oṃ hrāṃ hṛdayāya namaḥ /",
    "GS40anandk_u:497": " oṃ hrīṃ śirase svāhā /",
    "GS40anandk_u:498": " oṃ hrūṃ śikhāyai vaṣaṭ /",
    "GS40anandk_u:499": " oṃ hraiṃ kavacāya huṃ /",
    "GS40anandk_u:500": " oṃ hrauṃ netratrayāya vauṣaṭ /",
    "GS40anandk_u:501": " oṃ hraḥ astrāya phaṭ /",
    "GS40anandk_u:502": " hrāṃ īśānāya namaḥ /",
    "GS40anandk_u:503": " hrīṃ tatpuruṣāya namaḥ /",
    "GS40anandk_u:504": " hrūṃ aghorāya namaḥ /",
    "GS40anandk_u:505": " hraiṃ vāmadevāya namaḥ /",
    "GS40anandk_u:506": " hrauṃ sadyojātāya namaḥ /",
    "GS40anandk_u:507": " mūlamantreṇa devāya dadyātpuṣpāñjaliṃ priye // Āk_1,2.157 //",
    "GS40anandk_u:508": " mūlamantraṣaḍaṅgena nyāsaṃ kuryācchivasya ca /",
    "GS40anandk_u:509": " liṅgasya dakṣiṇe bhāge ṛgādīnnigamānapi // Āk_1,2.158 //",
    "GS40anandk_u:510": " brahmāṇaṃ pṛthivīṃ toyaṃ viṣṇuṃ rudraṃ hutāśanam /",
    "GS40anandk_u:511": " īśvaraṃ pavanaṃ caivamākāśaṃ ca sadāśivam // Āk_1,2.159 //",
    "GS40anandk_u:512": " śrīkaṇṭhamamṛtāṃśuṃ ca bhairavaṃ bhāskaraṃ tathā /",
    "GS40anandk_u:513": " paraṃ śivaṃ parātmānaṃ pūjayenmatimān kramāt // Āk_1,2.160 //",
    "GS40anandk_u:514": " liṅgasya vāmapārśve tu brāhmyādīḥ sapta mātaraḥ /",
    "GS40anandk_u:515": " mahālakṣmīṃ mahākālīṃ durgāṃ skandavināyakau // Āk_1,2.161 //",
    "GS40anandk_u:516": " yoginyaḥ kṣetrapālāśca śaktayaścādipīṭhakāḥ /",
    "GS40anandk_u:517": " oḍyāṇaśaktir jālaṃdhrī tathā pūrṇā giriḥ priye // Āk_1,2.162 //",
    "GS40anandk_u:518": " kāmeśvarīti saṃpūjyā rudraśaktiḥ surārcite /",
    "GS40anandk_u:519": " lopāmudrā kubjikā ca kālasaṃkarṣaṇī tathā // Āk_1,2.163 //",
    "GS40anandk_u:520": " madhurādirasā gandhāḥ sarvadhānyāni pārvati /",
    "GS40anandk_u:521": " divyauṣadhyaḥ sudhā hālā viṣaṃ carmādidhātavaḥ // Āk_1,2.164 //",
    "GS40anandk_u:522": " indriyāṇi mano buddhirahaṅkāraśca cetanaḥ /",
    "GS40anandk_u:523": " śabdādyā viṣayāḥ pūjyā dehāṅgāni ca śāmbhavi // Āk_1,2.165 //",
    "GS40anandk_u:524": " liṅgasya paścime bhāge samudrāḥ sarito nadāḥ /",
    "GS40anandk_u:525": " parvatā merumukhyāśca bhāskarādyā nava grahāḥ // Āk_1,2.166 //",
    "GS40anandk_u:526": " jyotiścakraṃ dhruvaścaiva śiśumāraḥ prajāpatiḥ /",
    "GS40anandk_u:527": " kalāḥ kāṣṭhāśca ghaṭikā muhūrtāḥ praharā dinam // Āk_1,2.167 //",
    "GS40anandk_u:528": " rātriḥ pakṣaśca māsaśca ṛtukālāyanāni ca /",
    "GS40anandk_u:529": " saṃvatsarā yugāḥ kalpā diśastārāstithiḥ śive // Āk_1,2.168 //",
    "GS40anandk_u:530": " pātālāni ca nāgendrāstathā kālāgnirudrakāḥ /",
    "GS40anandk_u:531": " yakṣāḥ piśācabhūtāśca rākṣasā danujāstathā // Āk_1,2.169 //",
    "GS40anandk_u:532": " guhyakā duṣṭavetālā rājayakṣmādayo gadāḥ /",
    "GS40anandk_u:533": " mantrāḥ śastrāṇi cāstrāṇi sampūjya kramaśaḥ priye // Āk_1,2.170 //",
    "GS40anandk_u:534": " liṅgasya pūrvabhāge tu saṃpūjyā gurupaṅktayaḥ /",
    "GS40anandk_u:535": " siddhāḥ sādhyāśca munayo yogino brahmavādinaḥ // Āk_1,2.171 //",
    "GS40anandk_u:536": " vidyādharāḥ kinnarāśca gandharvaścāśvinau tathā /",
    "GS40anandk_u:537": " vasavo'psarasāṃ mukhyā śṛṅgārādirasā nava // Āk_1,2.172 //",
    "GS40anandk_u:538": " gītaṃ nṛttāni tadbhedāḥ kāśyapādyāstathā daśa /",
    "GS40anandk_u:539": " rudrāḥ samanavaḥ pūjyā bhāskarā vahnayastrayaḥ // Āk_1,2.173 //",
    "GS40anandk_u:540": " viśve devāśca pitaro mātaraḥ pitṛdevatāḥ /",
    "GS40anandk_u:541": " kulācāryā rasācāryāḥ pūrvācāryāḥ śivārcakāḥ // Āk_1,2.174 //",
    "GS40anandk_u:542": " matsyādidaśajanmāni jino lokāyatastathā /",
    "GS40anandk_u:543": " narakādyāḥ sarvalokā garuḍā garuḍāṇḍakāḥ // Āk_1,2.175 //",
    "GS40anandk_u:544": " brahmāṇḍāḥ khecarāḥ sarve bhūcarāśca jalecarāḥ /",
    "GS40anandk_u:545": " sampūjya devatāḥ sarvāḥ praṇavādinamo'ntakaiḥ // Āk_1,2.176 //",
    "GS40anandk_u:546": " tattannāmacaturthyantaiḥ puṣpagandhākṣataiḥ priye /",
    "GS40anandk_u:547": " devāya vastrayugalam upavītadvayaṃ tathā // Āk_1,2.177 //",
    "GS40anandk_u:548": " madhuparkaṃ divyagandhamakṣatān kusumāni ca /",
    "GS40anandk_u:549": " sadā kaitakavarjyāni divyāni vidalāni ca // Āk_1,2.178 //",
    "GS40anandk_u:550": " tatpuṣpāṇi ca kahlārakamalotpalakairavam /",
    "GS40anandk_u:551": " jātīcampakapunnāgapūganāraṅgakaiḥ // Āk_1,2.179 //",
    "GS40anandk_u:552": " māgadhīmādhavīmallīyūthikāprabhṛtīni ca /",
    "GS40anandk_u:553": " damanī maruvaṃ caiva rasendrāya samarpayet // Āk_1,2.180 //",
    "GS40anandk_u:554": " dhūpaṃ daśāṅgaṃ dīpaṃ cāpūpānnaṃ ghṛtapāyasam /",
    "GS40anandk_u:555": " saṣaḍrasāni śākāni śuddhagandhottamānvitam // Āk_1,2.181 //",
    "GS40anandk_u:556": " lehyaṃ coṣyādi naivedyaṃ pāradendrāya darśayet /",
    "GS40anandk_u:557": " hastaprakṣālanaṃ devi dadyādgandhodakena ca // Āk_1,2.182 //",
    "GS40anandk_u:558": " suvāsitāni pūgāni ghanasārayutāni ca /",
    "GS40anandk_u:559": " avadātāni sāgrāṇi nāgavallīdalāni ca // Āk_1,2.183 //",
    "GS40anandk_u:560": " muktāphalodbhavaṃ cūrṇaṃ tāmbūlaṃ ca samarpayet /",
    "GS40anandk_u:561": " darpaṇaṃ cāmaradvandvaṃ chatraṃ nṛttaṃ ca gītakam // Āk_1,2.184 //",
    "GS40anandk_u:562": " upacāreṣu sarveṣu dadyādācamanaṃ priye /",
    "GS40anandk_u:563": " sarvopacārānmūlena dadyātstotraṃ japecchive // Āk_1,2.185 //",
    "GS40anandk_u:564": " rasendrabhairavaṃ devaṃ dhyātvā devīṃ rasāṃkuśām /",
    "GS40anandk_u:565": " māheśvarāṃśca vinatāṃ gandhapuṣpādibhiryajet // Āk_1,2.186 //",
    "GS40anandk_u:566": " aṅguṣṭhānāmikābhyāṃ ca dadyādgandhottamānvitam /",
    "GS40anandk_u:567": " bindumūlena devāya devyai ca gurupaṅktaye // Āk_1,2.187 //",
    "GS40anandk_u:568": " kramādāvaraṇasthebhyo devībhyo'pi ca tarpayet /",
    "GS40anandk_u:569": " hrīṃ ānandaśivamūrtimārādhayāmi /",
    "GS40anandk_u:570": " hrīṃ parānandaśivamūrtimārādhayāmi /",
    "GS40anandk_u:571": " hrīṃ parāparānandaśivamūrtimārādhayāmi /",
    "GS40anandk_u:572": " hrīṃ ānandasiddhamūrtimārādhayāmi /",
    "GS40anandk_u:573": " hrīṃ parānandasiddhamūrtimārādhayāmi /",
    "GS40anandk_u:574": " hrīṃ parāparānandasiddhamūrtimārādhayāmi /",
    "GS40anandk_u:575": " klīṃ ānandagurumūrtimārādhayāmi /",
    "GS40anandk_u:576": " klīṃ parānandagurumūrtimārādhayāmi /",
    "GS40anandk_u:577": " klīṃ parāparānandagurumūrtimārādhayāmi /",
    "GS40anandk_u:578": " tebhyo dattvā prasādaṃ ca tairanujñāpitaḥ svayam // Āk_1,2.188 //",
    "GS40anandk_u:579": " kuṇḍalyām ātmatattvaṃ ca vidyātattvaṃ ca nābhigam /",
    "GS40anandk_u:580": " hṛdaye śivatattvaṃ ca sarvatattvaṃ hi tālugam // Āk_1,2.189 //",
    "GS40anandk_u:581": " tritattvam evaṃ saṃcintya prasādaṃ ca samantrakam /",
    "GS40anandk_u:582": " tataḥ prajvalitaṃ smṛtvā jyotirantargataṃ priye // Āk_1,2.190 //",
    "GS40anandk_u:583": " svīkurvīta prasādaṃ ca yatheṣṭaṃ surasevite /",
    "GS40anandk_u:584": " prīṇanti pitaro harṣānmūrchayā sarvadevatāḥ // Āk_1,2.191 //",
    "GS40anandk_u:585": " ajñānā [... au3 Zeichenjh] vaprītiḥ sa evāhaṃ na saṃśayaḥ /",
    "GS40anandk_u:586": " (rasendrabalikramaḥ)",
    "GS40anandk_u:587": " gandhottamaudanaṃ śuddhakṣatajaṃ ca ghṛtaṃ madhu // Āk_1,2.192 //",
    "GS40anandk_u:588": " saṃyojya pañcakhaṇḍaṃ ca kṛtvā dadyātkrameṇa ca /",
    "GS40anandk_u:589": " dakṣiṇottarapūrvāsu paścimāyāṃ ca madhyame // Āk_1,2.193 //",
    "GS40anandk_u:590": " tāṃstānmantrānsamuccārya baliṃ dadyāttato naraḥ /",
    "GS40anandk_u:591": " praṇavaṃ māyāṃ kamalāṃ devīṃ putrapradaṃ tataḥ // Āk_1,2.194 //",
    "GS40anandk_u:592": " tato vaṭukanāthākhyaṃ kapilaṃ jaṭābhārabhāsuraṃ ca tataḥ piṅgala triṇetra imāṃ baliṃ pūjāṃ gṛhṇa gṛhṇa svāhā /",
    "GS40anandk_u:593": " oṃ hrīṃ śrīṃ siddhayoginībhyaḥ sarvamātṛbhyo namaḥ /",
    "GS40anandk_u:594": " oṃ hrīṃ śrīṃ sarvabhūtebhyaḥ sarvabhūtapatibhyo namaḥ /",
    "GS40anandk_u:595": " oṃ hrīṃ śrīṃ sthānakṣetrapāla imāṃ baliṃ pūjāṃ gṛhṇa gṛhṇa svāhā /",
    "GS40anandk_u:596": " oṃ hrīṃ śrīṃ rasendra kṣetrapāla rājarājeśvara imāṃ baliṃ pūjāṃ gṛhṇa gṛhṇa svāhā /",
    "GS40anandk_u:597": " baliṃ dadyāditi śive sarvavighnopaśāntaye /",
    "GS40anandk_u:598": " tataścāṣṭottaraśataṃ japenmūlaṃ rasāgrataḥ // Āk_1,2.195 //",
    "GS40anandk_u:599": " tataḥ stotraṃ japeddevi rasabhairavatuṣṭaye /",
    "GS40anandk_u:600": " saṃtuṣṭāḥ sarvadevāḥ syuḥ tuṣṭe tu rasabhairave // Āk_1,2.196 //",
    "GS40anandk_u:601": " ayaṃ nityārcanavidhiḥ proktaḥ sarvatra durlabhaḥ /",
    "GS40anandk_u:602": " (pāradapūjāphalam)",
    "GS40anandk_u:603": " viddhi māṃ pāradaṃ devi tatsmartā matsamaḥ priye // Āk_1,2.197 //",
    "GS40anandk_u:604": " pāradastvadhiko matto madīyatvācca sārataḥ /",
    "GS40anandk_u:605": " rasasya smaraṇaṃ puṇyaṃ darśanaṃ sparśanaṃ tathā // Āk_1,2.198 //",
    "GS40anandk_u:606": " pūjanaṃ bhakṣaṇaṃ dānaṃ ṣoḍhā puṇyamudīritam /",
    "GS40anandk_u:607": " sāttvikaṃ rājasaṃ caiva tāmasaṃ trividhaṃ vapuḥ // Āk_1,2.199 //",
    "GS40anandk_u:608": " sāttvikaṃ muktidaṃ śubhraṃ bālaṃ dvibhujamaṇḍitam /",
    "GS40anandk_u:609": " pūrṇapātraṃ sūkṣmadaṇḍaṃ dvinetraṃ kiṅkiṇīsrajam // Āk_1,2.200 //",
    "GS40anandk_u:610": " rājasaṃ bhuktidaṃ raktaṃ kirīṭaśaśiśekharam /",
    "GS40anandk_u:611": " caturbhujaṃ ca taruṇaṃ nīlakaṇṭhaṃ trilocanam // Āk_1,2.201 //",
    "GS40anandk_u:612": " sarvaiśvaryapradaṃ dhyāyet śūlapātravarābhayam /",
    "GS40anandk_u:613": " tāmasaṃ kṛṣṇavarṇaṃ ca jvaladūrdhvaśiroruham // Āk_1,2.202 //",
    "GS40anandk_u:614": " aṣṭādaśabhujaṃ tryakṣaṃ pūrvoktaṃ cintayedrasam /",
    "GS40anandk_u:615": " sarvasiddhipradaṃ devi sarvakāmaphalapradam // Āk_1,2.203 //",
    "GS40anandk_u:616": " smaraṇaṃ rasarājasya sarvopadravanāśanam /",
    "GS40anandk_u:617": " hṛdambhojasthitaṃ dhyāyennaśyantyenāṃsi bhairavi // Āk_1,2.204 //",
    "GS40anandk_u:618": " darśanaṃ pāradendrasya hanti pāpaṃ trikālajam /",
    "GS40anandk_u:619": " setukedāraparyantadivyaliṅgaughadarśane // Āk_1,2.205 //",
    "GS40anandk_u:620": " yatpuṇyaṃ labhate martyaḥ tatkoṭiguṇitaṃ bhavet /",
    "GS40anandk_u:621": " pṛthivyāṃ sarvatīrtheṣu sāgarānteṣu darśanāt // Āk_1,2.206 //",
    "GS40anandk_u:622": " snānapānādibhiḥ puṇyaṃ tatkoṭiguṇitaṃ bhavet /",
    "GS40anandk_u:623": " gohatyāniyutaṃ devi bhrūṇahatyāśatāni ca // Āk_1,2.207 //",
    "GS40anandk_u:624": " brahmahatyāsahasrāṇi naśyanti rasadarśanāt /",
    "GS40anandk_u:625": " gavāṃ koṭipradānena svarṇakoṭiśatena ca // Āk_1,2.208 //",
    "GS40anandk_u:626": " aśvamedhasahasreṇa yatpuṇyaṃ tacca darśanāt /",
    "GS40anandk_u:627": " rasasya sparśanaṃ hanyādagamyāgamanaṃ priye // Āk_1,2.209 //",
    "GS40anandk_u:628": " paradravyāpahāraṃ ca pāpaṃ prāṇivadhārjitam /",
    "GS40anandk_u:629": " saptadvīpe dharaṇyāṃ ca pātāle gagane divi // Āk_1,2.210 //",
    "GS40anandk_u:630": " yānyarcayati liṅgāni tatpuṇyaṃ rasapūjayā /",
    "GS40anandk_u:631": " svāyaṃbhuveṣu liṅgeṣu divyeṣu kṛtapūjayā // Āk_1,2.211 //",
    "GS40anandk_u:632": " yatpuṇyaṃ rasaliṅgasya pūjayā tatphalaṃ bhavet /",
    "GS40anandk_u:633": " yogino'ṣṭāṅganiratā yatpadaṃ brahmavādinaḥ // Āk_1,2.212 //",
    "GS40anandk_u:634": " tatpadaṃ samavāpnoti rasaliṅgasya pūjayā /",
    "GS40anandk_u:635": " kuṃkumāgarukastūrīkarpūrāntargataṃ rasam // Āk_1,2.213 //",
    "GS40anandk_u:636": " mūrchitaṃ rasaliṅgāya dadyādiṣṭārthasiddhaye /",
    "GS40anandk_u:637": " bhakṣaṇādrasarājasya sarvapāpaṃ vinaśyati // Āk_1,2.214 //",
    "GS40anandk_u:638": " anādimāyāmalinamātmānaṃ ca viśoṣayet /",
    "GS40anandk_u:639": " bhavarogaṃ harecchīghraṃ tritāpaṃ ca vināśayet // Āk_1,2.215 //",
    "GS40anandk_u:640": " rasarājasya dānena caturabdhyantamedinīm /",
    "GS40anandk_u:641": " mahāmerusamaṃ svarṇaṃ dattvā yattat phalaṃ bhavet // Āk_1,2.216 //",
    "GS40anandk_u:642": " brahmarūpī śuddharaso viṣṇurūpī sa mūrchitaḥ /",
    "GS40anandk_u:643": " bhasmīkṛto rudrarūpī baddhaḥ sūtaḥ sadāśivaḥ // Āk_1,2.217 //",
    "GS40anandk_u:644": " kāmarūpī jalūkābhaḥ kālarūpī ca doṣavān /",
    "GS40anandk_u:645": " mūrchito bhasmito baddhaḥ pāradendro maheśvari // Āk_1,2.218 //",
    "GS40anandk_u:646": " vyādhimṛtyudaridratvaṃ harate'sau kṛpākaraḥ /",
    "GS40anandk_u:647": " (rasendrastotram)",
    "GS40anandk_u:648": " dadāsi tvaṃ rasendrāśu śabdasparśanadhūmataḥ // Āk_1,2.219 //",
    "GS40anandk_u:649": " svarṇamarbudakoṭyantaṃ trāhi khecarasiddhida /",
    "GS40anandk_u:650": " namaste kālakālāya namaḥ sarvaguṇātmane // Āk_1,2.220 //",
    "GS40anandk_u:651": " valīpalitanāśāya mahāvīryapradāyine /",
    "GS40anandk_u:652": " namaḥ śastrāstrahantre ca māyāmbhonidhipārada // Āk_1,2.221 //",
    "GS40anandk_u:653": " pāradendra namastubhyaṃ kāminīkelimanmatha /",
    "GS40anandk_u:654": " sudhārūpa tridoṣaghna namaste ṣaḍrasātmane // Āk_1,2.222 //",
    "GS40anandk_u:655": " ghanatvātpṛthivīrūpa dravatvājjalarūpiṇe /",
    "GS40anandk_u:656": " tejo'dhikatvāttejasvin cāñcalyādvāyurūpiṇe // Āk_1,2.223 //",
    "GS40anandk_u:657": " sūkṣmatvādrasarūpāya namaste bhūtarūpiṇe /",
    "GS40anandk_u:658": " namaste yogayogyāya prasīdāmaravandita // Āk_1,2.224 //",
    "GS40anandk_u:659": " vedagodvijarājendraguruvīrādihiṃsayā /",
    "GS40anandk_u:660": " sambhūtakṣayakuṣṭhādīnrogānharasi pāvana // Āk_1,2.225 //",
    "GS40anandk_u:661": " naṣṭendriyārthānajñānān trātā tvamasi pārada /",
    "GS40anandk_u:662": " sarvauṣadhībhyo'pyadhiko hyaṇumātropayogataḥ // Āk_1,2.226 //",
    "GS40anandk_u:663": " eko'pi sarvadoṣaghno'rucināśana te namaḥ /",
    "GS40anandk_u:664": " tvayā sṛṣṭā mahendrādyāḥ surā brahmādayaḥ kalāḥ // Āk_1,2.227 //",
    "GS40anandk_u:665": " candrārkagrahanakṣatraśivabhairavaśaktayaḥ /",
    "GS40anandk_u:666": " jñānājñānaguṇā lokā gandharvoragarākṣasāḥ // Āk_1,2.228 //",
    "GS40anandk_u:667": " divyauṣadhāni sarvāṇi sarvasiddhikarāṇyapi /",
    "GS40anandk_u:668": " sūtendra bhavataḥ śrīman kalāṃ nārhanti ṣoḍaśīm // Āk_1,2.229 //",
    "GS40anandk_u:669": " pratyakṣaśambho sūtendra kimanyairbhavati sthite /",
    "GS40anandk_u:670": " aṇimādiguṇopete nānāsiddhipradāyake // Āk_1,2.230 //",
    "GS40anandk_u:671": " yogino hemamukhyāni lohānyakṣayatāṃ sadā /",
    "GS40anandk_u:672": " amṛtatvaṃ prāpnuvanti sevayā tatra kojvala // Āk_1,2.231 //",
    "GS40anandk_u:673": " dṛśyādṛśyasvarūpaṃ tvāṃ bhogamokṣapradaṃ param /",
    "GS40anandk_u:674": " yo na jānāti sūtendra sa māṃ vetti kathaṃ naraḥ // Āk_1,2.232 //",
    "GS40anandk_u:675": " gururmātā pitā bhrātā dhanaṃ vidyā gatiḥ suhṛt /",
    "GS40anandk_u:676": " rasa tvameva bhūtānāṃ tvattaḥ ko'nyo hitaṃkaraḥ // Āk_1,2.233 //",
    "GS40anandk_u:677": " rasendra tava yoge ca śāstre stotre rasāyane /",
    "GS40anandk_u:678": " yastu bhaktiyuto loke sa evāhaṃ na saṃśayaḥ // Āk_1,2.234 //",
    "GS40anandk_u:679": " brahmajñāne'pi niṣṇāto yastvāṃ nindati pārada /",
    "GS40anandk_u:680": " tyājyo'sau sarvalokeṣu naivāhaṃ rakṣituṃ kṣamaḥ // Āk_1,2.235 //",
    "GS40anandk_u:681": " yastvāṃ nāstīti ca vadet tasya siddhirna kutracit /",
    "GS40anandk_u:682": " yastvāmastīti ca vadettasya siddhirbhavetsadā // Āk_1,2.236 //",
    "GS40anandk_u:683": " rasendraṃ yastu loke'sminkulīno vādhamānvayaḥ /",
    "GS40anandk_u:684": " saṃskṛtaṃ kurute sūta tvāmaṣṭādaśakarmabhiḥ // Āk_1,2.237 //",
    "GS40anandk_u:685": " sa puṇyaḥ sa vratī dhanyaḥ sa ślāghyaḥ sa ca buddhimān /",
    "GS40anandk_u:686": " sa pumānsa ca sarvajñaḥ sa siddhaḥ sa ca daivatam // Āk_1,2.238 //",
    "GS40anandk_u:687": " tatkulaṃ pāvanaṃ bhūmiḥ puṇyā rājā jayānvitaḥ /",
    "GS40anandk_u:688": " tatpuraṃ sotsavaṃ nityaṃ kṛtārthā ca tadambikā // Āk_1,2.239 //",
    "GS40anandk_u:689": " tasya saṃdarśanaṃ puṇyaṃ sparśanaṃ bhāṣaṇaṃ tathā /",
    "GS40anandk_u:690": " pratyakṣādipramāṇena pārada tvaṃ sadāśivaḥ // Āk_1,2.240 //",
    "GS40anandk_u:691": " tvatto dehādi lohāni vajratvaṃ yānti hematām /",
    "GS40anandk_u:692": " rasendra tvatprasādena māninyo mṛgalocanāḥ // Āk_1,2.241 //",
    "GS40anandk_u:693": " cakravākasamottuṅgapīnavṛttastanojjvalāḥ /",
    "GS40anandk_u:694": " cañcalā manmathāsaktā vidrumādharaśobhitāḥ // Āk_1,2.242 //",
    "GS40anandk_u:695": " śukatuṇḍapratīkāśavakratīkṣṇanakhāṅkurāḥ /",
    "GS40anandk_u:696": " śirīṣamālāsubhujāḥ campakasraksamaprabhāḥ // Āk_1,2.243 //",
    "GS40anandk_u:697": " nimnanābhisamudbhūtaromarājivirājitāḥ /",
    "GS40anandk_u:698": " sarvāṅgasauṣṭhavāḥ kāntāḥ snigdhā vaśyā bhavanti ca // Āk_1,2.244 //",
    "GS40anandk_u:699": " sūtendra śuṣkakāṣṭhānāṃ rāśimagniryathā dahet /",
    "GS40anandk_u:700": " tathaiva janmadāridryamṛtyuduḥkhamahāmayān // Āk_1,2.245 //",
    "GS40anandk_u:701": " jāraṇārthe'gnimadhye tvāṃ dhārayetkati vāsarān /",
    "GS40anandk_u:702": " tāvatkalyasahasrāṇi śivaloke sukhaṃ vaset // Āk_1,2.246 //",
    "GS40anandk_u:703": " tava kāryeṣu sūtendra kiṃciddravyaṃ vyayennaraḥ /",
    "GS40anandk_u:704": " teṣāṃ dadāsi tadvittaṃ koṭikoṭiguṇādhikam // Āk_1,2.247 //",
    "GS40anandk_u:705": " paramā pāradī vidyā sarvalokeṣu durlabhā /",
    "GS40anandk_u:706": " bhogamokṣapradā puṇyā putrārogyapravardhanī // Āk_1,2.248 //",
    "GS40anandk_u:707": " ye tvāṃ nindanti sūtendra mārjālakharavāyasāḥ /",
    "GS40anandk_u:708": " jambūkā ṛṣabhāḥ śvānaḥ klībāndhabadhirā jaḍāḥ // Āk_1,2.249 //",
    "GS40anandk_u:709": " mūkāḥ kubjāḥ paṅgavaśca vyaṅgā vandhyāśca rogiṇaḥ /",
    "GS40anandk_u:710": " kaivartāḥ pāpakarmāṇo jāyante'nekajanmasu // Āk_1,2.250 //",
    "GS40anandk_u:711": " bhavato nindakaiḥ sārdhaṃ bhāṇḍapakvānnamiśraṇam /",
    "GS40anandk_u:712": " yaḥ kuryādāsanaṃ śayyāṃ bhojanālāpasaṃgatim // Āk_1,2.251 //",
    "GS40anandk_u:713": " sa pāpiṣṭho bhavettyājyaḥ sarvadharmabahiṣkṛtaḥ /",
    "GS40anandk_u:714": " iti stotraṃ mayā proktaṃ pāradendrasya bhairavi // Āk_1,2.252 //",
    "GS40anandk_u:715": " yaḥ paṭhet śṛṇuyādbhaktyā trisandhyaṃ rasasiddhaye /",
    "GS40anandk_u:716": " brahmahatyādipāpaiśca pātakairupapātakaiḥ // Āk_1,2.253 //",
    "GS40anandk_u:717": " trikarmakalibhirdevi mucyate nātra saṃśayaḥ /",
    "GS40anandk_u:718": " ghore yuddhe mahāraṇye digbhrame śatrusaṃkaṭe // Āk_1,2.254 //",
    "GS40anandk_u:719": " nadīprataraṇe devi coravyāghrādisaṅkaṭe /",
    "GS40anandk_u:720": " japetstotramidaṃ devi dhyātvā śrīrasabhairavam // Āk_1,2.255 //",
    "GS40anandk_u:721": " iti stutvā sūtarājaṃ sarvaṃ karma samarpayet /",
    "GS40anandk_u:722": " raso dātā raso bhoktā rasaḥ kartā ca kāraṇam // Āk_1,2.256 //",
    "GS40anandk_u:723": " raso hotā ca havyaṃ ca sarvavyāpī rasaḥ sadā /",
    "GS40anandk_u:724": " anenaiva ca mantreṇa rasendrāya samarpayet // Āk_1,2.257 //",
    "GS40anandk_u:725": " tato nyāsaṃ ca mūlena kuryāddhyātvā ca pūrvavat /",
    "GS40anandk_u:726": " saṃhāramudrāṃ kṛtvātha vahennadyāṃ raseśvaram // Āk_1,2.258 //",
    "GS40anandk_u:727": " hṛtpadme sthāpayeddevaṃ sāṅgāvaraṇaśaktikam /",
    "GS40anandk_u:728": " śivo'hamiti sadbhāvaṃ cintayedrasadeśikaḥ // Āk_1,2.259 //",
    "GS40anandk_u:729": " pūjāsthānaṃ ca saṃmārjya prokṣayedudakena ca /",
    "GS40anandk_u:730": " tato homālayaṃ prāpya samācamya ca deśikaḥ // Āk_1,2.260 //",
    "GS40anandk_u:731": " śālāyāmagnidigbhāge yonikuṇḍe trimekhalam /",
    "GS40anandk_u:732": " darbhaiḥ prāgudagagraiśca paristīrṇaṃ yathāvidhi // Āk_1,2.261 //",
    "GS40anandk_u:733": " nyāsaṃ mūlena saṃkalpya prāṇāyāmaṃ vidhāya ca /",
    "GS40anandk_u:734": " pañcabhūsaṃskṛtaṃ kṛtvā svastriyā vā dvijena vā // Āk_1,2.262 //",
    "GS40anandk_u:735": " ānīya vahniṃ nikṣipya kuṇḍe prajvālayettataḥ /",
    "GS40anandk_u:736": " vahniṃ piṅgajaṭājūṭaṃ trinetraṃ śuklavāsasam // Āk_1,2.263 //",
    "GS40anandk_u:737": " raktāmbhojasthitaṃ devaṃ mālyābharaṇabhūṣitam /",
    "GS40anandk_u:738": " saptahastaṃ catuḥśṛṅgaṃ dviśīrṣaṃ ca tripādakam // Āk_1,2.264 //",
    "GS40anandk_u:739": " tridhā baddhaṃ ca ṛṣabhaṃ śaktyādyāyudhadhāriṇam /",
    "GS40anandk_u:740": " dhyātvā tasyārghyapādyādi kuryātsarvopacārakam // Āk_1,2.265 //",
    "GS40anandk_u:741": " gandhākṣatasupuṣpaiśca pūjayejjātavedasam /",
    "GS40anandk_u:742": " tasminnāvāhayeddevaṃ saṃcintya rasabhairavam // Āk_1,2.266 //",
    "GS40anandk_u:743": " nyāsaṃ devasya kurvīta mūlamantreṇa homayet /",
    "GS40anandk_u:744": " tilājyavrīhibhirmantraṃ śatamaṣṭottaraṃ priye // Āk_1,2.267 //",
    "GS40anandk_u:745": " aṣṭāviṃśati vā kuryāt mūlātpūrvāhutiṃ hunet /",
    "GS40anandk_u:746": " prāṇāyāmaṃ tato nyāsaṃ kṛtvā ca hṛdi dhāraṇam /",
    "GS40anandk_u:747": " evaṃ nityārcanavidhiḥ proktastava surārcite // Āk_1,2.268 //",
    "GS40anandk_u:748": " Āk, 1, 3",
    "GS40anandk_u:749": " (rasadīkṣākramaḥ)",
    "GS40anandk_u:750": " atha dīkṣāṃ pravakṣyāmi sarvasiddhipradāyinīm /",
    "GS40anandk_u:751": " sā ca pañcavidhā proktā samayādivibhedataḥ // Āk_1,3.1 //",
    "GS40anandk_u:752": " samayā prathamā dīkṣā sādhakākhyā dvitīyakā /",
    "GS40anandk_u:753": " nirvāṇākhyā tṛtīyā ca caturthyācāryasaṃjñakā // Āk_1,3.2 //",
    "GS40anandk_u:754": " pañcamī siddhasaṃjñā ca prāyaśo durlabhā nṛṇām /",
    "GS40anandk_u:755": " pūrvoktalakṣaṇopetaḥ śiṣyo bhaktinataḥ śuciḥ // Āk_1,3.3 //",
    "GS40anandk_u:756": " guruṃ praṇamya cāṣṭāṅgaṃ stutvā ca bahudhā tataḥ /",
    "GS40anandk_u:757": " anugṛhṇīṣva me dīkṣāmiti vijñāpayedgurum // Āk_1,3.4 //",
    "GS40anandk_u:758": " dīkṣāṃ ca vidhivatprāpya śiṣyaḥ sarvārthadṛgbhavet /",
    "GS40anandk_u:759": " (dīkṣāyogyāḥ śubhatithyādayaḥ)",
    "GS40anandk_u:760": " aśvinīmūlarevatyo mṛgaḥ puṇyaḥ punarvasuḥ // Āk_1,3.5 //",
    "GS40anandk_u:761": " rohiṇī śravaṇo maitraṃ hastaḥ syāduttarātrayam /",
    "GS40anandk_u:762": " maghāśvinī śreṣṭhatamā dīkṣākarmaṇi tārakāḥ // Āk_1,3.6 //",
    "GS40anandk_u:763": " tṛtīyā pañcamī caiva saptamī ca caturdaśī /",
    "GS40anandk_u:764": " aṣṭamī paurṇamāsī ca daśamī ca trayodaśī // Āk_1,3.7 //",
    "GS40anandk_u:765": " etāstu tithayo mukhyāḥ saumyendugurubhārgavāḥ /",
    "GS40anandk_u:766": " āditya iti vāreṣu rasadīkṣā suśobhanā // Āk_1,3.8 //",
    "GS40anandk_u:767": " (samayādīkṣākramaḥ)",
    "GS40anandk_u:768": " śuklapakṣe suyoge ca karaviṣṭivivarjite /",
    "GS40anandk_u:769": " candratārābalopetaviṣuvāyanasaṃkrame // Āk_1,3.9 //",
    "GS40anandk_u:770": " grahaṇe śivarātre ca janmarkṣe sumuhūrtake /",
    "GS40anandk_u:771": " śubhagrahe siddhayoge dadyāddīkṣāṃ gurūttamaḥ // Āk_1,3.10 //",
    "GS40anandk_u:772": " rasaśālāṃ praviśyātha sarvopakaraṇojjvalām /",
    "GS40anandk_u:773": " puṣpamālāsamākīrṇāmuttoraṇapatākinīm // Āk_1,3.11 //",
    "GS40anandk_u:774": " nityapūjāgnikāryaṃ ca kṛtvā dīkṣākramaṃ bhajet /",
    "GS40anandk_u:775": " devasya dakṣiṇe pārśve vistare taṇḍulān śritān // Āk_1,3.12 //",
    "GS40anandk_u:776": " caturaśraṃ ca tanmadhye kṣipetprasthaṃ sutaṇḍulam /",
    "GS40anandk_u:777": " tadūrdhvaṃ vinyasetkumbhaṃ sitasūtreṇa veṣṭitam // Āk_1,3.13 //",
    "GS40anandk_u:778": " vāsobhyāṃ veṣṭitaṃ sūtapañcaratnasamanvitam /",
    "GS40anandk_u:779": " pañcamṛtpallavatvagbhiḥ pāvitaṃ jalapūritam // Āk_1,3.14 //",
    "GS40anandk_u:780": " dūrvāgandhottamatilahemadarbhākṣatānvitam /",
    "GS40anandk_u:781": " śivasaṃjñamidaṃ kumbhaṃ śivarūpaṃ vicintayet // Āk_1,3.15 //",
    "GS40anandk_u:782": " tadvāmabhāge saṃsthāpya vardhanīsaṃjñakaṃ ghaṭam /",
    "GS40anandk_u:783": " śaktirūpaṃ ca pūrvoktasarvadravyasamanvitam // Āk_1,3.16 //",
    "GS40anandk_u:784": " paritaḥ sarvatobhadraṃ śrīgaurītilakaṃ likhet /",
    "GS40anandk_u:785": " nandyāvartaṃ svastikaṃ ca pañcavarṇavirājitam // Āk_1,3.17 //",
    "GS40anandk_u:786": " prakṣālya pādau pāṇī ca samācamya gurūttamaḥ /",
    "GS40anandk_u:787": " nijāsanaṃ samāsādya prāṇāyāmatrayaṃ tathā // Āk_1,3.18 //",
    "GS40anandk_u:788": " śiṣyasyāsyāyurārogyasaṃpatsaṃtānavṛddhaye /",
    "GS40anandk_u:789": " muktaye cāṣṭasiddhyai ca saṃkalpyābhyarcayecchivam // Āk_1,3.19 //",
    "GS40anandk_u:790": " gandhapuṣpākṣairdhūpairdīpairnaivedyadarśanaiḥ /",
    "GS40anandk_u:791": " śivakumbhaṃ vardhanīṃ ca pūjayetsopacārakam // Āk_1,3.20 //",
    "GS40anandk_u:792": " rasāṅkuśīṃ mūlamantraṃ prajapecca sahasrakam /",
    "GS40anandk_u:793": " taddaśāṃśaṃ hunetkuṇḍe trikoṇe lakṣaṇānvite // Āk_1,3.21 //",
    "GS40anandk_u:794": " phalaṃ trimadhusaṃyuktaṃ tato gandhottamānvitam /",
    "GS40anandk_u:795": " kramādāvṛtidevāṃśca caturthyāṃ svasvanāmakam // Āk_1,3.22 //",
    "GS40anandk_u:796": " svāhāntaṃ praṇavādiṃ ca samuccārya huneddhaviḥ /",
    "GS40anandk_u:797": " śivatrayaṃ purā devi tataḥ siddhatrayaṃ yajet // Āk_1,3.23 //",
    "GS40anandk_u:798": " tato gurutrayaṃ devi kulavṛddhān gurūttamaḥ /",
    "GS40anandk_u:799": " yoginīṃ pūjayitvā tu labdhānujño gurustataḥ // Āk_1,3.24 //",
    "GS40anandk_u:800": " sa śaktimānandaśivamūrtimārādhayāmi ca /",
    "GS40anandk_u:801": " tathā parānandaśivamūrtimārādhayāmi ca // Āk_1,3.25 //",
    "GS40anandk_u:802": " evaṃ trisiddhamūrtiṃ ca śrībījasahitaṃ yajet /",
    "GS40anandk_u:803": " evaṃ trigurumūrtiṃ ca mārabījayutaṃ yajet // Āk_1,3.26 //",
    "GS40anandk_u:804": " tattvatrayaṃ gṛhītvā ca punarnyāsaṃ samācaret /",
    "GS40anandk_u:805": " svayaṃ śivatanurbhūtvā śivo'hamiti bhāvayet // Āk_1,3.27 //",
    "GS40anandk_u:806": " hṛṣṭaṃ śaktiyutaṃ śiṣyaṃ śivadraṣṭā vilokayet /",
    "GS40anandk_u:807": " svavāmapārśve saṃsthāpya tanmūrdhani vinikṣipet // Āk_1,3.28 //",
    "GS40anandk_u:808": " mūlābhimantritaṃ bhasma tannetraṃ vastrarodhitam /",
    "GS40anandk_u:809": " kṛtvā tanmūrdhni saṃprokṣya śivavardhanivāriṇā // Āk_1,3.29 //",
    "GS40anandk_u:810": " tridhā svadakṣiṇe haste śivaṃ sāvaraṇaṃ yajet /",
    "GS40anandk_u:811": " vijñeyaḥ śivahasto'yaṃ bhavapāśanikṛntanaḥ // Āk_1,3.30 //",
    "GS40anandk_u:812": " aṅkuśīmūlamantraṃ ca trivāraṃ ca samuccaret /",
    "GS40anandk_u:813": " śiṣyadakṣiṇakarṇe ca kuryānmantropadeśakam // Āk_1,3.31 //",
    "GS40anandk_u:814": " pūrvaṃ gaṇapatermantraṃ kṣetrapālamanuṃ tataḥ /",
    "GS40anandk_u:815": " ṛṣistu gaṇakaśchando nyṛcidgāyatrikā smṛtam // Āk_1,3.32 //",
    "GS40anandk_u:816": " devo gaṇapatirjñeyo nyāsaṃ bījākṣareṇa ca /",
    "GS40anandk_u:817": " ādivargatṛtīyārṇaṃ sārdhacandraṃ gaṇākhyakam // Āk_1,3.33 //",
    "GS40anandk_u:818": " patiṃ caturthyā saṃyuktaṃ namo'ntaṃ manumuccaret /",
    "GS40anandk_u:819": " pāśāṅkuśaṃ modakaṃ ca bibhrāṇaṃ svavipāṇakam // Āk_1,3.34 //",
    "GS40anandk_u:820": " gajānanaṃ pravālābhaṃ makuṭendukalādharam /",
    "GS40anandk_u:821": " tundilaṃ gaṇanāthaṃ ca dhyātvā lakṣaṃ japenmanum // Āk_1,3.35 //",
    "GS40anandk_u:822": " daśāṃśaṃ tarpaṇaṃ homaṃ saguḍaṃ satilaṃ hunet /",
    "GS40anandk_u:823": " kaṣabinduyutaṃ kṣetrapālaṃ ca sacaturthikam // Āk_1,3.36 //",
    "GS40anandk_u:824": " namo'ntaṃ manumuccārya nyāsaṃ bījākṣareṇa ca /",
    "GS40anandk_u:825": " chandaḥ paṅktirmunirjñeyo bhṛgurdevaśca bhairavaḥ // Āk_1,3.37 //",
    "GS40anandk_u:826": " caturbhujaṃ śūlapātravaradābhayaśobhitam /",
    "GS40anandk_u:827": " kālāmbudanibhaṃ nāgabhūṣaṇaṃ kiṅkiṇīsrajam // Āk_1,3.38 //",
    "GS40anandk_u:828": " trinetraṃ vakradaṃṣṭraṃ ca dhyātvā lakṣaṃ japenmanum /",
    "GS40anandk_u:829": " daśāṃśaṃ tarpaṇaṃ homaṃ pāyasaṃ trimadhuplutam // Āk_1,3.39 //",
    "GS40anandk_u:830": " hunediti samādiśya sāmayācārikaṃ bhajet /",
    "GS40anandk_u:831": " devatāparicaryāṃ ca śuśrūṣāṃ ca guroḥ kuru // Āk_1,3.40 //",
    "GS40anandk_u:832": " atandrito japaṃ kuryāt śāstraśravaṇamādarāt /",
    "GS40anandk_u:833": " pūrvoktācāramārgeṇa nirato bhava saṃtatam // Āk_1,3.41 //",
    "GS40anandk_u:834": " prahvaḥ kṛtāñjalirbhūtvā kariṣyāmi tathā prabho /",
    "GS40anandk_u:835": " dhanyo'haṃ kṛtakṛtyo'smi śrīnātha tvatprasādataḥ // Āk_1,3.42 //",
    "GS40anandk_u:836": " iti vijñāpayecchiṣyaḥ samayācārabṛṃhitaḥ /",
    "GS40anandk_u:837": " prātastarāṃ samutthāpya gurūṃśca śirasi smaret // Āk_1,3.43 //",
    "GS40anandk_u:838": " nivedyāvaśyakaṃ karma snātaḥ saṃdhyāṃ samācaret /",
    "GS40anandk_u:839": " nadyāstīrthe taṭāke vā puṣkariṇyāṃ śucau jale // Āk_1,3.44 //",
    "GS40anandk_u:840": " upaspṛśya ca saṃkalpya nityatarpaṇamācaret /",
    "GS40anandk_u:841": " ādau śivatrayaṃ vighnanāthaṃ kṣetrādhipaṃ harim // Āk_1,3.45 //",
    "GS40anandk_u:842": " brahmāṇaṃ bhāskarādīṃśca grahān durgāṃ ca mātṛkāḥ /",
    "GS40anandk_u:843": " bhairavānasitāṅgādīn tataḥ siddhatrayaṃ vadet // Āk_1,3.46 //",
    "GS40anandk_u:844": " ādināthaṃ mīnanāthaṃ gorakṣaṃ koṅkaṇeśvaram /",
    "GS40anandk_u:845": " jālandhreśaṃ kandhanīśam oḍḍīśaṃ ciñciṇīśvaram // Āk_1,3.47 //",
    "GS40anandk_u:846": " cauraṅgim etān nāthākhyānnava saṃtarpayettataḥ /",
    "GS40anandk_u:847": " cauraṅgiṃ carpaṭiṃ ghoḍācūliṃ rāmadvayaṃ tataḥ // Āk_1,3.48 //",
    "GS40anandk_u:848": " bholagovindasiddhaṃ ca vyāḍiṃ nāgārjunaṃ tathā /",
    "GS40anandk_u:849": " koraṇḍaṃ śūrpakarṇaṃ ca muktāyīṃ revaṇaṃ tathā // Āk_1,3.49 //",
    "GS40anandk_u:850": " siddhaṃ kukkurapādaṃ ca śūrpapādaṃ kaṇairikam /",
    "GS40anandk_u:851": " siddhaṃ kiṅkiṇikākhyaṃ ca siddhān ṣoḍaśa tarpayet // Āk_1,3.50 //",
    "GS40anandk_u:852": " tato gurutrayaṃ tarpya mātaraṃ pitaraṃ gurum /",
    "GS40anandk_u:853": " ācāryaṃ bhrātaraṃ mitraṃ tarpya cānyānkulodbhavān // Āk_1,3.51 //",
    "GS40anandk_u:854": " tarpayedvidhinācamya devatārādhanaṃ tataḥ /",
    "GS40anandk_u:855": " nadyāstīre taṭāke vā goṣṭhe devālaye tathā // Āk_1,3.52 //",
    "GS40anandk_u:856": " śucisthale vā saṃstīrya saikataṃ vartulākṛtim /",
    "GS40anandk_u:857": " āvāhayeddinādhīśaṃ pāṭalaṃ śivarūpiṇam // Āk_1,3.53 //",
    "GS40anandk_u:858": " dvinetrapadmayugaladhāriṇaṃ dvibhujaṃ param /",
    "GS40anandk_u:859": " raktasragambarālepabhūṣāpadmāsanojjvalam // Āk_1,3.54 //",
    "GS40anandk_u:860": " dhyātvārcayedraktapuṣpaistato vighneśabhairavau /",
    "GS40anandk_u:861": " dhyātvā pūrvoktavattau dvau raktapuṣpaiḥ samarcayet // Āk_1,3.55 //",
    "GS40anandk_u:862": " aṣṭāṅgadaṇḍapraṇatiṃ kuryāt dvādaśavārakam /",
    "GS40anandk_u:863": " punaḥ saṃsthāpayetsvānte sevāyai svagurorvrajet // Āk_1,3.56 //",
    "GS40anandk_u:864": " ityuktā samayā dīkṣā sādhakā kathyate'dhunā /",
    "GS40anandk_u:865": " (sādhakadīkṣā)",
    "GS40anandk_u:866": " samayācāranirataṃ sacchiṣyaṃ pakvamānasam // Āk_1,3.57 //",
    "GS40anandk_u:867": " dīkṣayetsudine lagne dīkṣayā sādhakākhyayā /",
    "GS40anandk_u:868": " kuryānnaimittikīṃ pūjāṃ śiṣyamāvāhayedguruḥ // Āk_1,3.58 //",
    "GS40anandk_u:869": " svayaṃ śivatanuḥ śiṣyaṃ gaurīgarbhagataṃ smaret /",
    "GS40anandk_u:870": " bhūmau vibhūtiṃ saṃstīrya tasminkoṇatrayaṃ likhet // Āk_1,3.59 //",
    "GS40anandk_u:871": " tatropaveśya śiṣyaṃ ca bandhayitvā vilocane /",
    "GS40anandk_u:872": " garbhādhānaṃ puṃsavanaṃ sīmantonnayanaṃ tataḥ // Āk_1,3.60 //",
    "GS40anandk_u:873": " jātakarma ca dīkṣāṅgaṃ nāmadheyaṃ ca kalpayet /",
    "GS40anandk_u:874": " vratakarmaṇi samprokṣya mūlamantreṇa bhasmanā // Āk_1,3.61 //",
    "GS40anandk_u:875": " gaurīputraṃ bhāvayitvā tasya dīkṣāṃ prakalpayet /",
    "GS40anandk_u:876": " śivadṛṣṭyā vilokyāmuṃ śivabhasma ca mūrdhani // Āk_1,3.62 //",
    "GS40anandk_u:877": " nidhāya mūlamantraṃ ca pūjayeddaśavārakam /",
    "GS40anandk_u:878": " tasya dakṣiṇakarṇe ca upadiśyād daśākṣaram // Āk_1,3.63 //",
    "GS40anandk_u:879": " (rasagāyatrī)",
    "GS40anandk_u:880": " rasendrabhairavaṃ mantraṃ gāyatrīṃ rasasaṃjñikām /",
    "GS40anandk_u:881": " sa binduhutabhugbījaṃ rasendrasya padaṃ tataḥ // Āk_1,3.64 //",
    "GS40anandk_u:882": " bhairavaṃ ca caturthyantaṃ karmāstraṃ ca daśāṃśakam /",
    "GS40anandk_u:883": " vahnibījaṃ dīrghayuktaṃ karanyāsaṃ samācaret // Āk_1,3.65 //",
    "GS40anandk_u:884": " aghorākhya ṛṣiśchando virāḍdevo maheśvaraḥ /",
    "GS40anandk_u:885": " pūrvasevājapaṃ lakṣaṃ daśāṃśaṃ homatarpaṇam // Āk_1,3.66 //",
    "GS40anandk_u:886": " tilājyavrīhibhiḥ kuryāddhomaṃ niścalamānasaḥ /",
    "GS40anandk_u:887": " pūrvoktāṃ rasagāyatrīṃ japellakṣaṃ ca tarpaṇam // Āk_1,3.67 //",
    "GS40anandk_u:888": " huneddaśāṃśamājyena satilavrīhibhiḥ priye /",
    "GS40anandk_u:889": " dadyācchiṣyāyākṣamālāṃ rasaliṅgaṃ rasāgamam // Āk_1,3.68 //",
    "GS40anandk_u:890": " pūrvoktācāravān bhūtvā rasaliṅgaṃ samarcayet /",
    "GS40anandk_u:891": " svaśāstrārthāvagamanaṃ kuryātsūtendrasaṃskṛtim // Āk_1,3.69 //",
    "GS40anandk_u:892": " gurusevārataṃ nityaṃ śiṣyamājñāpayediti /",
    "GS40anandk_u:893": " śiṣyo baddhāñjalir namrastavājñām ācarāmyaham // Āk_1,3.70 //",
    "GS40anandk_u:894": " ityuktā sādhakā dīkṣā nirvāṇākhyā praśasyate /",
    "GS40anandk_u:895": " (nirvāṇadīkṣā)",
    "GS40anandk_u:896": " kṛtanityakriyaḥ pūrvaṃ kṛtanaimittikārcanaḥ // Āk_1,3.71 //",
    "GS40anandk_u:897": " pūrvavacchivakumbhādi vardhanīṃ sthāpayetkramāt /",
    "GS40anandk_u:898": " svavāme bhasma saṃstīrya ṣaṭkoṇaṃ bhūgṛhaṃ likhet // Āk_1,3.72 //",
    "GS40anandk_u:899": " śiṣyaṃ saṃveśya kumbhasthajalaiḥ saṃprokṣayedguruḥ /",
    "GS40anandk_u:900": " mūlābhimantritaṃ bhasma tasya mūrdhni nikṣipet // Āk_1,3.73 //",
    "GS40anandk_u:901": " gandhapuṣpākṣataṃ dadyāt badhnīyāddakṣiṇe kare /",
    "GS40anandk_u:902": " kaṅkaṇaṃ caraṇāṅguṣṭhabrahmarandhrāntamānakam // Āk_1,3.74 //",
    "GS40anandk_u:903": " sūtraṃ tanmūlamantreṇa mantritaṃ surabhīkṛtam /",
    "GS40anandk_u:904": " śivahastaṃ ca tanmūrdhni nidhāya gurusattamaḥ // Āk_1,3.75 //",
    "GS40anandk_u:905": " rasāṃkuśāṃ dvādaśārṇām upadiśyān manuṃ param /",
    "GS40anandk_u:906": " rasabhairavadaivatyaṃ dadyācchiṣyāya deśikaḥ // Āk_1,3.76 //",
    "GS40anandk_u:907": " ṛṣiśchando devatā ca nyāsaṃ pūrvoktavatpriye /",
    "GS40anandk_u:908": " tarpaṇaṃ cātha homaṃ ca dhyānaṃ kuryācca pūrvavat // Āk_1,3.77 //",
    "GS40anandk_u:909": " utthāya ca guruṃ natvā bahuśaḥ stotramuccaret /",
    "GS40anandk_u:910": " guruḥ śiṣyāya vai dadyādvyāghracarmāsanaṃ ca yatra // Āk_1,3.78 //",
    "GS40anandk_u:911": " bhastrikāṃ vastrasampūrṇāṃ dadyādbhaiṣajyabhastrikām /",
    "GS40anandk_u:912": " rasāgamaṃ pāṭhayitvā bhava śiṣya cikitsakaḥ // Āk_1,3.79 //",
    "GS40anandk_u:913": " rudrarūpī bhavān jātaḥ sarvabhūtahito bhava /",
    "GS40anandk_u:914": " ityādiśedguruḥ śiṣyaṃ śiṣyo hṛṣṭamanāstataḥ // Āk_1,3.80 //",
    "GS40anandk_u:915": " kṛtakṛtyo'smi pūto'smi tīrṇasaṃsārasāgaraḥ /",
    "GS40anandk_u:916": " iti vijñāpayecchiṣyaḥ stutvā ca bahudhā gurum // Āk_1,3.81 //",
    "GS40anandk_u:917": " proktā nirvāṇadīkṣeyam athācāryābhiṣecanam /",
    "GS40anandk_u:918": " (ācāryadīkṣā)",
    "GS40anandk_u:919": " nirvāṇadīkṣitasyāsya śiṣyasyāpi mahātmanaḥ // Āk_1,3.82 //",
    "GS40anandk_u:920": " ācāryadīkṣāṃ kurvīta yathāvadgurusattamaḥ /",
    "GS40anandk_u:921": " yathā nirvāṇadīkṣāyāstathā sarvaṃ prakalpayet // Āk_1,3.83 //",
    "GS40anandk_u:922": " viśeṣācchivavardhanyoḥ purataḥ sthāpayedghaṭam /",
    "GS40anandk_u:923": " rūpyagandhādilohāśādivyauṣadhagaṇānvitam // Āk_1,3.84 //",
    "GS40anandk_u:924": " śivakumbhavadanyacca sarvamasmin vinikṣipet /",
    "GS40anandk_u:925": " gurukumbhaṃ japetspṛṣṭvā mūlamaṣṭottaraṃ śatam // Āk_1,3.85 //",
    "GS40anandk_u:926": " gurukumbhamimaṃ viddhi gurumantreṇa pūjayet /",
    "GS40anandk_u:927": " āvāhanāsanārghyādyair upacāraiśca ṣoḍaśaiḥ // Āk_1,3.86 //",
    "GS40anandk_u:928": " śivādipaṅktiṃ tatraiva pūjayedguruṇā saha /",
    "GS40anandk_u:929": " yathāpūrvaṃ samāsīnaṃ śiṣyaṃ caikāgramānasam // Āk_1,3.87 //",
    "GS40anandk_u:930": " pūrvavacchivavardhanyorambunā pariṣecayet /",
    "GS40anandk_u:931": " pūrvavacchivahastaṃ ca mūlamantropadeśakam // Āk_1,3.88 //",
    "GS40anandk_u:932": " kṛtvā taduttamāṅge ca gurupaṅktiṃ guruṃ tathā /",
    "GS40anandk_u:933": " āvāhanādyaiḥ sampūjya gandhasragdīpakaiḥ // Āk_1,3.89 //",
    "GS40anandk_u:934": " phalagandhottamopetairnaivedyaiḥ pūjayetkramāt /",
    "GS40anandk_u:935": " guruḥ kumbhajalaiḥ kuryātprokṣaṇaṃ pañcapallavaiḥ // Āk_1,3.90 //",
    "GS40anandk_u:936": " mūlamantreṇa śatadhā śivapaṅktyā trisaptadhā /",
    "GS40anandk_u:937": " tathaiva siddhapaṅktyā ca gurupaṅktyā tathaiva ca // Āk_1,3.91 //",
    "GS40anandk_u:938": " śiṣyāya gurubhaktāya śaktiyuktāya dhīmate /",
    "GS40anandk_u:939": " hārakeyūrakaṭakamudrikāmakuṭāni ca // Āk_1,3.92 //",
    "GS40anandk_u:940": " vāhanāsanasacchatracāmaravyajanāni ca /",
    "GS40anandk_u:941": " maṇikuṇḍalayugmaṃ ca bhūtyāḍhyaṃ pātramakṣayam // Āk_1,3.93 //",
    "GS40anandk_u:942": " saśirastrāṇamuṣṇīṣaṃ paṭṭakūrpāsamuttamam /",
    "GS40anandk_u:943": " yogapaṭṭaṃ yogadaṇḍaṃ tathaivoḍyāṇabandhanam // Āk_1,3.94 //",
    "GS40anandk_u:944": " dadyāttasmai tathaivājñāṃ tvamācāryo'si saṃprati /",
    "GS40anandk_u:945": " īśvaro'syadya dhanyo'si sarveṣāṃ deśiko bhava // Āk_1,3.95 //",
    "GS40anandk_u:946": " rasāgamānāṃ divyānāṃ vyākhyātā bhava tattvavit /",
    "GS40anandk_u:947": " ityādiśedguruḥ śiṣyaṃ praṇataṃ guruvatsalam // Āk_1,3.96 //",
    "GS40anandk_u:948": " iti cācāryadīkṣeyaṃ siddhadīkṣādya kathyate /",
    "GS40anandk_u:949": " (siddhadīkṣā)",
    "GS40anandk_u:950": " navaṃ saptarātraṃ vā pañcarātraṃ trirātrakam // Āk_1,3.97 //",
    "GS40anandk_u:951": " vīrāḥ śaktiyutāḥ pūjyāḥ ekaviṃśati cānvaham /",
    "GS40anandk_u:952": " tatsaṃkhyā yoginaḥ pūjyāḥ kumārāḥ kanyakāḥ striyaḥ // Āk_1,3.98 //",
    "GS40anandk_u:953": " gandhapuṣpākṣataiḥ puṣpaiḥ phalagandhottamārpaṇaiḥ /",
    "GS40anandk_u:954": " toṣayitvā pradadyācca vastrābharaṇadakṣiṇāḥ // Āk_1,3.99 //",
    "GS40anandk_u:955": " athāsanasamāsīnaṃ śiṣyaṃ bhaktiyutaṃ śucim /",
    "GS40anandk_u:956": " spṛṣṭvā karābhyāṃ tacchīrṣaṃ dakṣiṇe śravaṇe manum // Āk_1,3.100 //",
    "GS40anandk_u:957": " vahniṃ sabījaṃ śītāṃśuṃ savisargaṃ ca dīkṣayet /",
    "GS40anandk_u:958": " mūlādhārātsamudbhūtaṃ rephaṃ vahniśikhopamam // Āk_1,3.101 //",
    "GS40anandk_u:959": " ṣaḍādhārāmbujaṃ tīrtvā brahmarandhrāntagaṃ smaret /",
    "GS40anandk_u:960": " brahmarandhrāddravībhūtaṃ sakāraṃ somarūpiṇam // Āk_1,3.102 //",
    "GS40anandk_u:961": " āplāvayantaṃ sarvāṅgaṃ siddhaḥ saṃcintayenmanum /",
    "GS40anandk_u:962": " ucchvāsaniśvāsabhavaṃ saṃhārasthitikāraṇam // Āk_1,3.103 //",
    "GS40anandk_u:963": " jñātvetthaṃ manasā nityaṃ sarvamantrātmakaṃ sadā /",
    "GS40anandk_u:964": " sarvadevamayaṃ puṇyaṃ sarvasiddhipradāyakam // Āk_1,3.104 //",
    "GS40anandk_u:965": " jīvato muktidaṃ śuddhaṃ śivaśaktyātmakaṃ param /",
    "GS40anandk_u:966": " rasamantramimaṃ viddhi cāgnīṣomātmakaṃ bhaja // Āk_1,3.105 //",
    "GS40anandk_u:967": " ekaviṃśatisāhasraṣaṭśatādhikasaṃkhyakam /",
    "GS40anandk_u:968": " pravartitaṃ divārātraṃ manastatra nidhehi ca // Āk_1,3.106 //",
    "GS40anandk_u:969": " mantrasyāsya ṛṣirjīvaś chandetyuktāḥ prakīrtitāḥ /",
    "GS40anandk_u:970": " raso devastu raṃ bījaṃ saṃ śaktistu prakīrtitaḥ // Āk_1,3.107 //",
    "GS40anandk_u:971": " rephadīrghayutaṃ kuryātkarāṅganyāsamācaret /",
    "GS40anandk_u:972": " dhyāyeddhṛdambuje devi koṭisūryendusannibham // Āk_1,3.108 //",
    "GS40anandk_u:973": " śuddhasphaṭikasaṃkāśaṃ rasaṃ saṃsārapāradam /",
    "GS40anandk_u:974": " evaṃ niṣkalarūpaṃ taṃ dhyātvā tanmayatāṃ vrajet // Āk_1,3.109 //",
    "GS40anandk_u:975": " (niṣkalarasastotram)",
    "GS40anandk_u:976": " tvaṃ rasastvaṃ śivastvaṃ hi śaktistvaṃ bhairaveśvaraḥ /",
    "GS40anandk_u:977": " tvaṃ brahmā tvaṃ hi rudraśca sūryastvaṃ śītadīdhitiḥ // Āk_1,3.110 //",
    "GS40anandk_u:978": " tvaṃ bhūstvaṃ salilastvaṃ ca vahnistvaṃ ca sadāgatiḥ /",
    "GS40anandk_u:979": " tvaṃ vyoma tvaṃ parākāśaḥ tvaṃ jīvastvaṃ parā gatiḥ // Āk_1,3.111 //",
    "GS40anandk_u:980": " tvaṃ siddhastvaṃ prabuddhastvaṃ sugandhastvaṃ ca manmathaḥ /",
    "GS40anandk_u:981": " tvaṃ lokapālastvaṃ tārā mātṛkāstvaṃ gajānanaḥ // Āk_1,3.112 //",
    "GS40anandk_u:982": " tvaṃ skandastvaṃ gurustvaṃ ca tvaṃ sarvajanakaḥ śuciḥ /",
    "GS40anandk_u:983": " tvaṃ yajvā tvaṃ haristvaṃ ca tretāgnistvaṃ ca ṛtvijaḥ // Āk_1,3.113 //",
    "GS40anandk_u:984": " yena tvamarcyase tena pūjitāḥ sarvadevatāḥ /",
    "GS40anandk_u:985": " tvayi tuṣṭe ca saṃtuṣṭā brahmaviṣṇumaheśvarāḥ // Āk_1,3.114 //",
    "GS40anandk_u:986": " tvatpādodakapānena sarvatīrthaphalaṃ labhet /",
    "GS40anandk_u:987": " yastvāṃ paśyati sadbhaktyā tam ālokayate śivaḥ // Āk_1,3.115 //",
    "GS40anandk_u:988": " yastvāṃ saṃkīrtayettasya sarvamantraphalaṃ bhavet /",
    "GS40anandk_u:989": " yatra tvaṃ kṣaṇamātre ca puṇyakṣetraṃ taducyate // Āk_1,3.116 //",
    "GS40anandk_u:990": " tvaṃ yaṃ paśyati siddhendra sa brahmā viṣṇurīśvaraḥ /",
    "GS40anandk_u:991": " yatra bhuṅkṣe 'nnakavalaṃ tatra trailokyamati hi // Āk_1,3.117 //",
    "GS40anandk_u:992": " yena tvaṃ dhriyase nātha tvayāyaṃ striyatekṣaṇam /",
    "GS40anandk_u:993": " sa eva citsadānandaḥ paramātmā dhruvaṃ bhavet // Āk_1,3.118 //",
    "GS40anandk_u:994": " evaṃ niścitacittasya siddhasya tava yoginaḥ /",
    "GS40anandk_u:995": " varṇāśramasadācārāḥ kṛtyākṛtyavivekataḥ // Āk_1,3.119 //",
    "GS40anandk_u:996": " pāpaṃ puṇyaṃ sukhaṃ duḥkhaṃ śītamuṣṇaṃ priyāpriye /",
    "GS40anandk_u:997": " snānāsnānaṃ hānivṛddhī śuddhāśuddhaṃ bhayābhayam // Āk_1,3.120 //",
    "GS40anandk_u:998": " grāhyāgrāhyaṃ kṣudhā tṛṣṇā na kiṃcid iha vidyate /",
    "GS40anandk_u:999": " svecchāhāravihāraśca sukhī saṃhṛṣṭamānasaḥ // Āk_1,3.121 //",
    "GS40anandk_u:1000": " nirmamaḥ sarvakāryeṣu kalatrādiṣu bandhuṣu /",
    "GS40anandk_u:1001": " evamācāryavacanamaṅgīkṛtya ca dīkṣitaḥ // Āk_1,3.122 //",
    "GS40anandk_u:1002": " adya prabhṛti vandyastvaṃ mā kuru praṇatiṃ kvacit /",
    "GS40anandk_u:1003": " matsamāno'si siddho'si jīvanmukto'si saṃprati // Āk_1,3.123 //",
    "GS40anandk_u:1004": " ityuktvācāryavaryo'pi siddhamāliṅgya ca kṣaṇam /",
    "GS40anandk_u:1005": " siddhadīkṣeyamākhyātā śivasāyujyadāyinī // Āk_1,3.124 //",
    "GS40anandk_u:1006": " durlabhā sarvatantreṣu tava prītyā prakāśitā /",
    "GS40anandk_u:1007": " devītthameva mantavyaṃ durlabhaṃ samayeṣu ca // Āk_1,3.125 //",
    "GS40anandk_u:1008": " Āk, 1, 4",
    "GS40anandk_u:1009": " (rasasaṃkārāḥ)",
    "GS40anandk_u:1010": " śrībhairavī /",
    "GS40anandk_u:1011": " rasasaṃskāramīśa tvaṃ yathāvatkathayasva me /",
    "GS40anandk_u:1012": " śrībhairavaḥ /",
    "GS40anandk_u:1013": " aṣṭādaśa syuḥ saṃskārā rasasya parameśvari // Āk_1,4.1 //",
    "GS40anandk_u:1014": " tānsiddhasādhakābhyarcye yathāvatkathayāmi te /",
    "GS40anandk_u:1015": " athādau svedanaṃ karma dvitīyaṃ mardanaṃ priye // Āk_1,4.2 //",
    "GS40anandk_u:1016": " mūrchā tṛtīyamutthānaṃ caturthaṃ pātanaṃ śive /",
    "GS40anandk_u:1017": " pañcamaṃ rodhanaṃ ṣaṣṭhaṃ niyāmaṃ saptamaṃ smṛtam // Āk_1,4.3 //",
    "GS40anandk_u:1018": " dīpanaṃ cāṣṭamaṃ devi navamaṃ cānuvāsanam /",
    "GS40anandk_u:1019": " daśamaṃ cāraṇaṃ devi jāraṇaṃ rudrasaṃkhyakam // Āk_1,4.4 //",
    "GS40anandk_u:1020": " garbhadrutirdvādaśī syāt bāhyadrutistrayodaśī /",
    "GS40anandk_u:1021": " caturdaśaṃ syādrāgākhyaṃ sāraṇā daśapañcamī // Āk_1,4.5 //",
    "GS40anandk_u:1022": " anusāraṇā ṣoḍaśī ca vikhyātā pratisāraṇā /",
    "GS40anandk_u:1023": " saptadaśī cāṣṭadaśaṃ vedhanaṃ dehalohayoḥ // Āk_1,4.6 //",
    "GS40anandk_u:1024": " (rasasaṃskāraprakāraḥ)",
    "GS40anandk_u:1025": " atha vakṣyāmi saṃskārān rasarājasya pārvati /",
    "GS40anandk_u:1026": " liṅgasya dakṣiṇe bhāge likhet ṣaṭkoṇamaṇḍale // Āk_1,4.7 //",
    "GS40anandk_u:1027": " tadbahiścāṣṭapatraṃ ca kamalaṃ caturaśrakam /",
    "GS40anandk_u:1028": " digdvāraśobhitaṃ tasya karṇikāyāṃ nyasecchive // Āk_1,4.8 //",
    "GS40anandk_u:1029": " tāmrajaṃ kāntajaṃ vāpi khalvaṃ tu svarṇarekhitam /",
    "GS40anandk_u:1030": " tanmadhye rasarājaṃ tu palānāṃ śatamātrakam // Āk_1,4.9 //",
    "GS40anandk_u:1031": " tadardhaṃ vā tadardhaṃ vā kṣiptvā bhaktyā prapūjayet /",
    "GS40anandk_u:1032": " sādhako rasarājasya tataḥ saṃskāramācaret // Āk_1,4.10 //",
    "GS40anandk_u:1033": " (svedanam,",
    "GS40anandk_u:1034": " dhānyāmlasandhānaprakāraḥ)",
    "GS40anandk_u:1035": " yavagodhūmakalamamāṣamudgacaṇādibhiḥ /",
    "GS40anandk_u:1036": " śyāmākakodravādyaiśca nānādhānyaiśca nistuṣaiḥ // Āk_1,4.11 //",
    "GS40anandk_u:1037": " dhānyaṃ caturguṇajale mṛdghaṭe nikṣipetpriye /",
    "GS40anandk_u:1038": " prāpnoti yāvadamlatvaṃ tāvadyatnena rakṣayet // Āk_1,4.12 //",
    "GS40anandk_u:1039": " tanmadhye haṃsapādīṃ ca mīnākṣīṃ dvipunarnavām /",
    "GS40anandk_u:1040": " citrakaṃ bhṛṅgarājaṃ ca viṣṇukrāntāṃ śatāvarīm // Āk_1,4.13 //",
    "GS40anandk_u:1041": " sarpākṣīṃ girikarṇīṃ ca muṇḍīṃ ca sahadevikām /",
    "GS40anandk_u:1042": " triphalāṃ khaṇḍaśaḥ kṛtvā sarvānetānvinikṣipet // Āk_1,4.14 //",
    "GS40anandk_u:1043": " dhānyasya ca caturthāṃśān dhānyāmlamidamuttamam /",
    "GS40anandk_u:1044": " svedanādiṣu kāryeṣu pāradasya viśiṣyate // Āk_1,4.15 //",
    "GS40anandk_u:1045": " ātapte kāntaje khalve rasarājaṃ vinikṣipet /",
    "GS40anandk_u:1046": " cūrṇaṃ ca gṛhadhūmaṃ ca citrakaṃ triphalāṃ guḍam // Āk_1,4.16 //",
    "GS40anandk_u:1047": " dagdhorṇāmiṣṭakāṃ kanyāṃ lavaṇaṃ bṛhatīdvayam /",
    "GS40anandk_u:1048": " māgadhīṃ rājikāṃ caiva vandhyāṃ karkoṭakīṃ tathā // Āk_1,4.17 //",
    "GS40anandk_u:1049": " etānkalāṃśānsūtasya tasminkṣiptvā vimardayet /",
    "GS40anandk_u:1050": " dattvā dattvātha dhānyāmlamevaṃ kṛtvā dinatrayam // Āk_1,4.18 //",
    "GS40anandk_u:1051": " samyak soṣṇāranālena rasaṃ prakṣālayetpriye /",
    "GS40anandk_u:1052": " paṭuṃ rājīṃ trikaṭukaṃ mūlakaṃ citrakaṃ varām // Āk_1,4.19 //",
    "GS40anandk_u:1053": " punarnavāṃ meṣaśṛṅgīṃ meghanādaṃ durālabhām /",
    "GS40anandk_u:1054": " ārdrakaṃ rajanīṃ nāgabalāṃ ca navasārakam // Āk_1,4.20 //",
    "GS40anandk_u:1055": " samaṃ dhānyāmlakaiḥ piṣṭvā ślakṣṇaṃ vastre pralepayet /",
    "GS40anandk_u:1056": " yāvadaṅgulimātraṃ ca tasminpūrvarasaṃ kṣipet // Āk_1,4.21 //",
    "GS40anandk_u:1057": " tadbaddhvā tāmraje pātre kṣiptvā dhānyāmlapūrite /",
    "GS40anandk_u:1058": " ghaṭe dolākhyayantre ca svedayettamaharniśam // Āk_1,4.22 //",
    "GS40anandk_u:1059": " tamuddhṛtya punaḥ soṣṇair āranālaiḥ śarāvake /",
    "GS40anandk_u:1060": " prakṣālayetsūtarājamevaṃ kuryāttrisaptadhā // Āk_1,4.23 //",
    "GS40anandk_u:1061": " prasveditaṃ sūtarājaṃ tataḥ saṃmardayet priye /",
    "GS40anandk_u:1062": " (mardanam)",
    "GS40anandk_u:1063": " athāto mardanaṃ karma vakṣyāmi śṛṇu bhairavi // Āk_1,4.24 //",
    "GS40anandk_u:1064": " cūrṇādipūrvavaddravyaṃ viśālāṃ rājavṛkṣakam /",
    "GS40anandk_u:1065": " aṅkolaṃ kṛṣṇadhuttūraṃ trikaṭuṃ ca samaṃ samam // Āk_1,4.25 //",
    "GS40anandk_u:1066": " sarvaṃ sūtakalāṃśaṃ ca taptakhalve rasaṃ kṣipet /",
    "GS40anandk_u:1067": " mardayet pūrvadhānyāmlair divārātraṃ punaśca tam // Āk_1,4.26 //",
    "GS40anandk_u:1068": " kṣālayenmṛṇmaye pātre tataḥ soṣṇāranālakaiḥ /",
    "GS40anandk_u:1069": " mardanaṃ kṣālanaṃ caivamekaviṃśativāsaram // Āk_1,4.27 //",
    "GS40anandk_u:1070": " evaṃ vimarditaṃ sūtaṃ samādāyātha mūrchayet /",
    "GS40anandk_u:1071": " abhrajīrṇo'thavā bījajīrṇaḥ sūto'pi mardyate // Āk_1,4.28 //",
    "GS40anandk_u:1072": " cūrṇādipūrvadravyaiśca rāgān gṛhṇāti nirmalaḥ /",
    "GS40anandk_u:1073": " (mūrcchā)",
    "GS40anandk_u:1074": " atha mūrchāṃ pravakṣyāmi śṛṇu tvaṃ sāvadhānataḥ // Āk_1,4.29 //",
    "GS40anandk_u:1075": " rājikā meṣaśṛṅgī ca citrakaṃ ca phalatrayam /",
    "GS40anandk_u:1076": " kṣīrakandaṃ sūraṇaṃ ca sarpākṣī kākamācikā // Āk_1,4.30 //",
    "GS40anandk_u:1077": " nīlā vacā balā kanyā kṛṣṇonmattastathākulī /",
    "GS40anandk_u:1078": " śvetāparājitāṅkolaṃ gojihvā garuḍī tathā // Āk_1,4.31 //",
    "GS40anandk_u:1079": " eteṣāṃ svarasairmardyo ravikṣīreṇa pāradaḥ /",
    "GS40anandk_u:1080": " vyastānāṃ vā samastānāṃ rasaireṣāṃ dināvadhi // Āk_1,4.32 //",
    "GS40anandk_u:1081": " mardayettaptakhalve ca mūṣāyāṃ taṃ rasaṃ kṣipet /",
    "GS40anandk_u:1082": " nirudhya bhūdhare yantre vipacettaṃ punaḥ priye // Āk_1,4.33 //",
    "GS40anandk_u:1083": " rājikādyauṣadhabhavai rasais triḥ saptavāsaram /",
    "GS40anandk_u:1084": " mardanaṃ bhūdhare pākaṃ kuryātsaṃmūrchito rasaḥ // Āk_1,4.34 //",
    "GS40anandk_u:1085": " bhavettadutthānavidhiṃ prakurvīta surārcite /",
    "GS40anandk_u:1086": " (utthāpanavidhiḥ)",
    "GS40anandk_u:1087": " evaṃ saṃmūrchitaṃ sūtaṃ kṣālayetkāṃjikena ca // Āk_1,4.35 //",
    "GS40anandk_u:1088": " soṣṇena vāriṇā vāpi sūtamutthāpayetpriye /",
    "GS40anandk_u:1089": " pātanāyantrayoge vā rasasyotthāpanaṃ bhavet // Āk_1,4.36 //",
    "GS40anandk_u:1090": " (pātanam)",
    "GS40anandk_u:1091": " pātanaṃ trividhaṃ proktaṃ rasarājasya pārvati /",
    "GS40anandk_u:1092": " ūrdhvapātamadhaḥpātaṃ tiryakpātanamucyate // Āk_1,4.37 //",
    "GS40anandk_u:1093": " (ūrdhvapātanavidhiḥ)",
    "GS40anandk_u:1094": " rasasya pātanaṃ vakṣye pāṭhā brāhmī ca citrakam /",
    "GS40anandk_u:1095": " śāṅgerī kākamācī ca maṇḍūkī girikarṇikā // Āk_1,4.38 //",
    "GS40anandk_u:1096": " kumārī ca jayā bhṛṅgī gojihvā śaṅkhapuṣpikā /",
    "GS40anandk_u:1097": " bhūpāṭalī ca nirguṇḍī kākajaṅghā śatāvarī // Āk_1,4.39 //",
    "GS40anandk_u:1098": " ārdrakaṃ devadālī ca tilaparṇī ca nīlikā /",
    "GS40anandk_u:1099": " āragvadhaḥ kṣīrakandamaṅkolo devadāru ca // Āk_1,4.40 //",
    "GS40anandk_u:1100": " eṣāṃ rasaiḥ samastānāṃ vyastānāṃ vā dinaṃ rasam /",
    "GS40anandk_u:1101": " mardayettaptakhalve tat śulbaṃ sūtacaturthakam // Āk_1,4.41 //",
    "GS40anandk_u:1102": " taṃ piṣṭvā pātayedyantre hyūrdhvapātanake dinam /",
    "GS40anandk_u:1103": " ūrdhvalagnaṃ rasaṃ śuddhaṃ tamādāyātha mardayet // Āk_1,4.42 //",
    "GS40anandk_u:1104": " pūrvoditauṣadharasaiḥ pūrvavat śulbasaṃyutam /",
    "GS40anandk_u:1105": " pātayenmardayedevaṃ saptadhaivaṃ punaḥ punaḥ // Āk_1,4.43 //",
    "GS40anandk_u:1106": " ūrdhvapātanasaṃśuddhaṃ pāradaṃ pātayedadhaḥ /",
    "GS40anandk_u:1107": " (adhaḥpātanavidhiḥ)",
    "GS40anandk_u:1108": " athādhaḥpātanaṃ vakṣye tryūṣaṇaṃ lavaṇaṃ varām // Āk_1,4.44 //",
    "GS40anandk_u:1109": " citrakaṃ rājikāṃ śigruṃ sarvaṃ sūtasamaṃ kṣipet /",
    "GS40anandk_u:1110": " mardayettaptakhalve ca rasaṃ dhānyāmlakena ca // Āk_1,4.45 //",
    "GS40anandk_u:1111": " tatkalkena lipedūrdhvaṃ bhāṇḍaṃ samyak nirodhayet /",
    "GS40anandk_u:1112": " ūrdhvabhāṇḍasya pṛṣṭhe tu dadyāllaghupuṭaṃ tataḥ // Āk_1,4.46 //",
    "GS40anandk_u:1113": " ityadhaḥpātanaṃ kuryātsaptavāraṃ punaḥ punaḥ /",
    "GS40anandk_u:1114": " adhaḥpātanaśuddhasya tiryakpātanamācaret // Āk_1,4.47 //",
    "GS40anandk_u:1115": " (tiryakpātanavidhiḥ)",
    "GS40anandk_u:1116": " vakṣyāmi tiryakpatanaṃ sūtaṃ dhānyābhrakaṃ samam /",
    "GS40anandk_u:1117": " dhānyāmlairmardayedyāmaṃ tiryakpātanayantrake // Āk_1,4.48 //",
    "GS40anandk_u:1118": " caṇḍāgninā pacedevaṃ saptavāraṃ punaḥ punaḥ /",
    "GS40anandk_u:1119": " evaṃ tridhā pātitaṃ ca tataḥ sūtaṃ nirodhayet // Āk_1,4.49 //",
    "GS40anandk_u:1120": " abhrakaṃ vātha gandhaṃ vā mākṣikaṃ vimalāmapi /",
    "GS40anandk_u:1121": " svarṇaṃ vā rajataṃ vāpi kāntaṃ vā tīkṣṇameva vā // Āk_1,4.50 //",
    "GS40anandk_u:1122": " pratyekaṃ śodhitaṃ deyaṃ tāmravatpādamātrakam /",
    "GS40anandk_u:1123": " pāṭhādikarasaiḥ kuryānmardanaṃ pātanaṃ kramāt // Āk_1,4.51 //",
    "GS40anandk_u:1124": " yadyaddravyānvitaḥ sūtas tattaddravyaguṇapradaḥ /",
    "GS40anandk_u:1125": " pātane tāmrayogena nāgavaṅgau tyajedrasaḥ // Āk_1,4.52 //",
    "GS40anandk_u:1126": " athavā dīpikāyantre śuddhaḥ syātpātito rasaḥ /",
    "GS40anandk_u:1127": " (nirodhanam)",
    "GS40anandk_u:1128": " kadarthito bhavetsūtaḥ svedādyaiḥ pañcakarmabhiḥ // Āk_1,4.53 //",
    "GS40anandk_u:1129": " āpyāyanārthaṃ sūtasya karma kuryānnirodhanam /",
    "GS40anandk_u:1130": " atha karma nirodhākhyaṃ peṣayellavaṇaṃ jalaiḥ // Āk_1,4.54 //",
    "GS40anandk_u:1131": " sthālīmadhye rasaṃ kṣiptvā tadūrdhvaṃ lavaṇaṃ kṣipet /",
    "GS40anandk_u:1132": " kiṃcij jalaṃ ca nivapettaṃ śarāveṇa rodhayet // Āk_1,4.55 //",
    "GS40anandk_u:1133": " kuryātsamyak sandhilepaṃ tadūrdhvaṃ ca puṭellaghu /",
    "GS40anandk_u:1134": " evaṃ nirodhanaṃ karma vidadhyātsaptadhā priye // Āk_1,4.56 //",
    "GS40anandk_u:1135": " āpyāyito bhavetsūto'nena ṣaṇḍatvavarjitaḥ /",
    "GS40anandk_u:1136": " nirodhakarmasiddho'sau vīryavān suniyamyate // Āk_1,4.57 //",
    "GS40anandk_u:1137": " (niyāmanam)",
    "GS40anandk_u:1138": " atho niyāmanaṃ karma kathayāmi varānane /",
    "GS40anandk_u:1139": " yavaciñcā kṣīrakandaṃ sarpākṣī paṭu bhṛṅgarāṭ // Āk_1,4.58 //",
    "GS40anandk_u:1140": " vandhyā karkoṭakī nimbaḥ sarvaṃ dhānyāmlapeṣitam /",
    "GS40anandk_u:1141": " kṛtvāloḍyāranālena taddravaiḥ svedayeddinam // Āk_1,4.59 //",
    "GS40anandk_u:1142": " yantre niyāmake saptavāsaraṃ taṃ ca dīpayet /",
    "GS40anandk_u:1143": " (dīpanam)",
    "GS40anandk_u:1144": " athāto dīpanaṃ karma vadāmi tava pārvati // Āk_1,4.60 //",
    "GS40anandk_u:1145": " svarṇapuṣpī ca marīcaṃ trikṣāraṃ pañcapuṣpikā /",
    "GS40anandk_u:1146": " bhūkhagaḥ pañcalavaṇaṃ rājikā śigrumūlakam // Āk_1,4.61 //",
    "GS40anandk_u:1147": " kāsīsaṃ vijayā kanyā pātālagaruḍī kaṇā /",
    "GS40anandk_u:1148": " kṣīrakandaṃ ca karkoṭī girikarṇī jayā madhu // Āk_1,4.62 //",
    "GS40anandk_u:1149": " citrakaṃ kākajaṅghā ca sarvamamlagaṇena ca /",
    "GS40anandk_u:1150": " kalkayetpāradaṃ tena mardayettaddravairapi // Āk_1,4.63 //",
    "GS40anandk_u:1151": " ḍolāyantre pacedekadinamevaṃ ca saptadhā /",
    "GS40anandk_u:1152": " mardanaṃ pācanaṃ kuryāt grāsārthī dīpito rasaḥ // Āk_1,4.64 //",
    "GS40anandk_u:1153": " evaṃ pradīpitaṃ sūtaṃ śuddhaṃ tamanuvāsayet /",
    "GS40anandk_u:1154": " (anuvāsanam)",
    "GS40anandk_u:1155": " athānuvāsanaṃ karma mṛtpātre dīpitaṃ rasam // Āk_1,4.65 //",
    "GS40anandk_u:1156": " kṣiptvā jambīrajadrāvaistīvragharme'nuvāsayet /",
    "GS40anandk_u:1157": " evaṃ saptadinaṃ kuryāttataścāraṇamācaret // Āk_1,4.66 //",
    "GS40anandk_u:1158": " navabhiḥ svedanādyaiśca śuddhaḥ syātkarmabhiḥ priye /",
    "GS40anandk_u:1159": " pāradaḥ sarvarogaghnaḥ saptakañcukavarjitaḥ // Āk_1,4.67 //",
    "GS40anandk_u:1160": " śrībhairavī /",
    "GS40anandk_u:1161": " svedanādīni karmāṇi śrutāni vada śaṅkara /",
    "GS40anandk_u:1162": " tvatprasādād asaṃdehaṃ saṃśṛṇve cāraṇādikam // Āk_1,4.68 //",
    "GS40anandk_u:1163": " śrībhairavaḥ /",
    "GS40anandk_u:1164": " sādhu pṛṣṭaṃ mahābhāge śṛṇu taccāraṇādikam /",
    "GS40anandk_u:1165": " (cāraṇavidhiḥ)",
    "GS40anandk_u:1166": " athābhracāraṇaṃ karma vakṣyāmi parameśvari // Āk_1,4.69 //",
    "GS40anandk_u:1167": " samukhe vā nirmukhe vā rase vā vāsanāmukhe /",
    "GS40anandk_u:1168": " gaganaṃ cārayedgarbhapiṣṭigrāsakramaiḥ kramāt // Āk_1,4.70 //",
    "GS40anandk_u:1169": " (samukhacāraṇam)",
    "GS40anandk_u:1170": " atrādau kathyate devi samukhaṃ cāraṇaṃ sphuṭam /",
    "GS40anandk_u:1171": " samukho grasati grāsaṃ nirmukho grasanākṣamaḥ // Āk_1,4.71 //",
    "GS40anandk_u:1172": " tasmātparaṃ rasendrasya mukhīkaraṇamācaret /",
    "GS40anandk_u:1173": " (prathamo mukhīkaraṇaprakāraḥ)",
    "GS40anandk_u:1174": " iṣṭakāmadhyabhāge tu gambhīraṃ vartulaṃ samam // Āk_1,4.72 //",
    "GS40anandk_u:1175": " gartaṃ kṛtvā tatra sūtaṃ prakṣipedanuvāsitam /",
    "GS40anandk_u:1176": " nirundhyātsvacchavastreṇa rasasya daśamāṃśakam // Āk_1,4.73 //",
    "GS40anandk_u:1177": " gandhaṃ tadūrdhvaṃ nikṣipya śarāveṇa nirodhayet /",
    "GS40anandk_u:1178": " tatpṛṣṭhe'lpapuṭaṃ dadyāt gandhe jīrṇe punaḥ punaḥ // Āk_1,4.74 //",
    "GS40anandk_u:1179": " kṣiptvā kṣiptvā śataguṇaṃ cārayetpātayediti /",
    "GS40anandk_u:1180": " caturguṇe sāndravastre gālayettaṃ raseśvaram // Āk_1,4.75 //",
    "GS40anandk_u:1181": " veṇau kṣiptvā nirudhyāsyaṃ pacedgomūtrapūrite /",
    "GS40anandk_u:1182": " bhāṇḍe trisaptadivasaṃ punastaṃ taptakhalvake // Āk_1,4.76 //",
    "GS40anandk_u:1183": " jambīramātuluṅgāmlavetasair bhūkhagais tryaham /",
    "GS40anandk_u:1184": " bhūnāgaiśca tryahaṃ mardyaṃ taṃ paścādiṣṭakodare // Āk_1,4.77 //",
    "GS40anandk_u:1185": " ekaikaṃ gartamādadyāddhānyābhraṃ gandhakaṃ tathā /",
    "GS40anandk_u:1186": " pratyekaṃ daśaniṣkaṃ ca yāmaṃ jambīramarditam // Āk_1,4.78 //",
    "GS40anandk_u:1187": " anena lepayed gartadvayam ekeṣṭakāntare /",
    "GS40anandk_u:1188": " garte kṣiptvātha taṃ taṃ viṃśanniṣkaṃ tadūrdhvataḥ // Āk_1,4.79 //",
    "GS40anandk_u:1189": " aparām iṣṭakāṃ dadyāt tatsandhiṃ loṇamṛtsnayā /",
    "GS40anandk_u:1190": " dṛḍhaṃ liptvātha dīpāgnau pacetsaptadināvadhi // Āk_1,4.80 //",
    "GS40anandk_u:1191": " iṣṭakāṃ svāṅgaśītāṃ tām avatārya haredrasam /",
    "GS40anandk_u:1192": " kiṭṭahīnaṃ punarapi kuryāditthaṃ trivārakam // Āk_1,4.81 //",
    "GS40anandk_u:1193": " evaṃ kṛte rasendrasya sukhaṃ syāddevasaṃjñakam /",
    "GS40anandk_u:1194": " (dvitīyo mukhīkaraṇaprakāraḥ)",
    "GS40anandk_u:1195": " punaranyaṃ pravakṣyāmi mukhīkaraṇamuttamam // Āk_1,4.82 //",
    "GS40anandk_u:1196": " rasendraṃ jīvibhūnāgasamaṃ saṃmardayettryaham /",
    "GS40anandk_u:1197": " tatkṣipet bhūlatāliptamūṣāyāṃ saṃniveśayet // Āk_1,4.83 //",
    "GS40anandk_u:1198": " tadūrdhvaṃ bhūlatākalkaṃ kṣiptvā ruddhvā viśoṣayet /",
    "GS40anandk_u:1199": " ārdragomayaliptāṃ tāṃ pādamagnāṃ niveśayet // Āk_1,4.84 //",
    "GS40anandk_u:1200": " tadgarte ca puṭaṃ deyaṃ tuṣakārīṣavahninā /",
    "GS40anandk_u:1201": " dinānte tatsamuddhṛtya pūrvavanmardayetpacet // Āk_1,4.85 //",
    "GS40anandk_u:1202": " triṃśadvāraṃ punaḥ kuryāditthaṃ vahnimukho rasaḥ /",
    "GS40anandk_u:1203": " grasate guhyasūto'yaṃ sarvasiddhiprado bhavet // Āk_1,4.86 //",
    "GS40anandk_u:1204": " (tṛtīyo mukhīkaraṇaprakāraḥ)",
    "GS40anandk_u:1205": " punaranyaṃ pravakṣyāmi mukhīkaraṇamuttamam /",
    "GS40anandk_u:1206": " gomūtrapūrite bhāṇḍe ḍolāyantre pacedrasam // Āk_1,4.87 //",
    "GS40anandk_u:1207": " triḥ saptavāraṃ samyakca randhritaṃ veṇunālake /",
    "GS40anandk_u:1208": " mukhaṃ bhavati sūtasya cāraṇārhaṃ varānane // Āk_1,4.88 //",
    "GS40anandk_u:1209": " (caturtho mukhīkaraṇaprakāraḥ)",
    "GS40anandk_u:1210": " iṣṭakādvayamadhye ca gartaṃ tu caturaṅgulam /",
    "GS40anandk_u:1211": " daśaniṣkaṃ śuddhagandhaṃ dhānyābhraṃ daśaniṣkakam // Āk_1,4.89 //",
    "GS40anandk_u:1212": " jambīranīraiḥ saṃmardya yāmaṃ kalkena tena ca /",
    "GS40anandk_u:1213": " gartadvayaṃ samāṃśena liptvā garte vinikṣipet // Āk_1,4.90 //",
    "GS40anandk_u:1214": " vāsitaṃ rasarājaṃ taṃ viṃśanniṣkaṃ tadūrdhvataḥ /",
    "GS40anandk_u:1215": " iṣṭakāmaparāṃ nyasya ślakṣṇamṛllavaṇairdṛḍham // Āk_1,4.91 //",
    "GS40anandk_u:1216": " lepayedatha dīpāgnimadhaḥ prajvālayetpriye /",
    "GS40anandk_u:1217": " anusyūtaṃ saptarātraṃ svāṅgaśītaṃ samuddharet // Āk_1,4.92 //",
    "GS40anandk_u:1218": " kiṭṭaṃ vihāya taṃ sūtaṃ pūrvavacca trivārakam /",
    "GS40anandk_u:1219": " kuryādevaṃ hi sūtasya mukhaṃ bhavati śobhanam // Āk_1,4.93 //",
    "GS40anandk_u:1220": " (nirmukhacāraṇāprakāraḥ)",
    "GS40anandk_u:1221": " divyauṣadhiprabhāvena rasaścarati nirmukhaḥ /",
    "GS40anandk_u:1222": " athavā vajravaikrāntasparśād abhrādikaṃ caret // Āk_1,4.94 //",
    "GS40anandk_u:1223": " pāradasya catuḥṣaṣṭiniṣkaṃ vaikrāntabhasma ca /",
    "GS40anandk_u:1224": " caturniṣkaṃ vajrabhasma niṣkaṃ divyauṣadhidravaiḥ // Āk_1,4.95 //",
    "GS40anandk_u:1225": " sarvaṃ saptadinaṃ mardya sa raso'bhrādikaṃ caret /",
    "GS40anandk_u:1226": " (vāsanāmukhacāraṇam)",
    "GS40anandk_u:1227": " gandhakaṃ jārayetsūte dolākhye pūrvabhāṣite // Āk_1,4.96 //",
    "GS40anandk_u:1228": " yantre ca ṣoḍaśaguṇaṃ rasaḥ syādvāsanāmukhaḥ /",
    "GS40anandk_u:1229": " (abhrakābhiṣekaḥ cāraṇīyābhrakasya saṃskāraḥ)",
    "GS40anandk_u:1230": " cāraṇārhābhrakasyāham abhiṣekaṃ vadāmi te // Āk_1,4.97 //",
    "GS40anandk_u:1231": " (prathamaḥ prakāraḥ)",
    "GS40anandk_u:1232": " mṛtamabhraṃ tu rudhiraiḥ kṣārair jalakaṇair api /",
    "GS40anandk_u:1233": " sṛṣṭitrayais tumburubhir mardayed amlavargakaiḥ // Āk_1,4.98 //",
    "GS40anandk_u:1234": " saptāhaṃ taccaretsūtaḥ samukho nirmukho'thavā /",
    "GS40anandk_u:1235": " (dvitīyaḥ prakāraḥ)",
    "GS40anandk_u:1236": " mṛtamabhraṃ ca kadalī mūlakaṃ ca śatāvarī // Āk_1,4.99 //",
    "GS40anandk_u:1237": " punarnavā meghanādo yavaciñcā ca śigrukaḥ /",
    "GS40anandk_u:1238": " sūraṇaṃ ca rasaireṣāṃ mardayedbhāvayetpriye // Āk_1,4.100 //",
    "GS40anandk_u:1239": " saptāhaṃ taccaretsūtaḥ samukho nirmukho'thavā /",
    "GS40anandk_u:1240": " (tṛtīyaḥ prakāraḥ)",
    "GS40anandk_u:1241": " śulvapātre tu lavaṇasarjiṭaṅkaṇabhūkhagān // Āk_1,4.101 //",
    "GS40anandk_u:1242": " kṣiptvāranālaṃ tridinaṃ kuryātparyuṣitaṃ yathā /",
    "GS40anandk_u:1243": " tasminnāgaṃ tu vidrāvya ḍhālayecchatadhā priye // Āk_1,4.102 //",
    "GS40anandk_u:1244": " raupyakarmaṇi vaṅgasya taddravairbhāvayed ghanam /",
    "GS40anandk_u:1245": " saptāhaṃ taccaret sūtaḥ samukho nirmukho'thavā // Āk_1,4.103 //",
    "GS40anandk_u:1246": " (caturthaḥ prakāraḥ)",
    "GS40anandk_u:1247": " dhānyābhramarkakṣīreṇa mardayedekavāsaram /",
    "GS40anandk_u:1248": " nirudhya saṃpuṭe pacyātkapotākhye puṭe punaḥ // Āk_1,4.104 //",
    "GS40anandk_u:1249": " caturvāraṃ puṭedevaṃ mardayecca punastathā /",
    "GS40anandk_u:1250": " rambhādravaistridhā mardyaṃ mūlakasya dravaistridhā // Āk_1,4.105 //",
    "GS40anandk_u:1251": " kākamācī meghanādo matsyākṣī ca punarnavā /",
    "GS40anandk_u:1252": " apāmārgaścitrakaṃ ca vidārī bhṛṅgarāṇmuniḥ // Āk_1,4.106 //",
    "GS40anandk_u:1253": " caturvāraṃ pacedevaṃ mardayecca punastathā /",
    "GS40anandk_u:1254": " etairekaikadhā mardyaṃ puṭapākaṃ pṛthak pṛthak // Āk_1,4.107 //",
    "GS40anandk_u:1255": " tadabhrakaṃ bhāvayecca musalī yavaciñcikāḥ /",
    "GS40anandk_u:1256": " taṇḍulī kadalī śigrurvarī cārkaḥ punarnavā // Āk_1,4.108 //",
    "GS40anandk_u:1257": " ekaikaiśca dravairbhāvyamekaikaṃ divasaṃ pṛthak /",
    "GS40anandk_u:1258": " tadabhrakaṃ pāradendraścaratyeva surārcite // Āk_1,4.109 //",
    "GS40anandk_u:1259": " (pañcamaḥ prakāraḥ)",
    "GS40anandk_u:1260": " dhānyābhraṃ ravidugdhena mardayedyāmamātrakam /",
    "GS40anandk_u:1261": " tadabhraṃ saṃpuṭe ruddhvā kapotākhyapuṭe pacet // Āk_1,4.110 //",
    "GS40anandk_u:1262": " vārāṃścaturdaśaivaṃ syāttato rambhārkapīlukāḥ /",
    "GS40anandk_u:1263": " nāgavallī ca musalī kuberākṣī ca śigrukaḥ // Āk_1,4.111 //",
    "GS40anandk_u:1264": " tumbī tumburur aṅkolabalāpāmārgakāḥ priye /",
    "GS40anandk_u:1265": " gṛhītvaiṣāmekarasaṃ savyoṣaṃ ca sakāṃjikam // Āk_1,4.112 //",
    "GS40anandk_u:1266": " bhāṇḍamadhye vinikṣipya ḍolāyantre pacettryaham /",
    "GS40anandk_u:1267": " pūrvābhraṃ ca tatastasmātsamuddhṛtyātha sādhayet // Āk_1,4.113 //",
    "GS40anandk_u:1268": " ṭaṅkaṇaṃ tuvarī sindhukāsīsaṃ ca samaṃ samam /",
    "GS40anandk_u:1269": " abhrakasya daśāṃśaṃ tu sarvametadvimardayet // Āk_1,4.114 //",
    "GS40anandk_u:1270": " tadabhrakaṃ caretsūtaḥ samukho nirmukho'thavā /",
    "GS40anandk_u:1271": " (ṣaṣṭaḥ prakāraḥ)",
    "GS40anandk_u:1272": " muṇḍīdrave tu śatadhā drutaṃ nāgaṃ praḍhālayet // Āk_1,4.115 //",
    "GS40anandk_u:1273": " taddraveṇa ca dhānyābhraṃ mardayetsaṃpuṭe kṣipet /",
    "GS40anandk_u:1274": " ruddhvā pacetkapotākhye puṭe caivaṃ tu saptadhā // Āk_1,4.116 //",
    "GS40anandk_u:1275": " ārdrakasya dravairevaṃ saptadhā citrakadravaiḥ /",
    "GS40anandk_u:1276": " tatsamaṃ gandhakaṃ dattvā mardayed bhāvayet kramāt // Āk_1,4.117 //",
    "GS40anandk_u:1277": " prāguktamuṇḍīsvarasair bījapūrarasena ca /",
    "GS40anandk_u:1278": " stanyairekadinaṃ bhāvyaṃ tadabhraṃ ca caredrasaḥ // Āk_1,4.118 //",
    "GS40anandk_u:1279": " evaṃ sarvāṇi bījāni sattvaṃ cābhrakasya ca /",
    "GS40anandk_u:1280": " svarṇādisarvalohāni satvāni vividhāni ca // Āk_1,4.119 //",
    "GS40anandk_u:1281": " dvandvāni sarvaratnāni yadyatsyāccāraṇārhakam /",
    "GS40anandk_u:1282": " tat tat piṣṭvābhravat kāryaṃ tattaccarati pāradaḥ // Āk_1,4.120 //",
    "GS40anandk_u:1283": " (saptamaḥ prakāraḥ)",
    "GS40anandk_u:1284": " tilaparṇīrasaiḥ piṣṭvā dhānyābhraṃ puṭayet tridhā /",
    "GS40anandk_u:1285": " saptadhā bhāvayedasya mardanena ca pāradaḥ // Āk_1,4.121 //",
    "GS40anandk_u:1286": " piṣṭatāṃ yāti sahasā gaganaṃ carati kṣaṇāt /",
    "GS40anandk_u:1287": " (aṣṭamaḥ prakāraḥ)",
    "GS40anandk_u:1288": " trikṣāraṃ pañcalavaṇaṃ kāṅkṣī kāsīsaṭaṅkaṇam // Āk_1,4.122 //",
    "GS40anandk_u:1289": " bhūkhagaṃ hemamākṣīkaṃ saurāṣṭrī vatsanābhakam /",
    "GS40anandk_u:1290": " tuvarī vetasāmlaṃ ca sarvametatsamāṃśakam // Āk_1,4.123 //",
    "GS40anandk_u:1291": " tatsamāṃśaṃ tu dhānyābhraṃ dhānyāmlairmardayeddinam /",
    "GS40anandk_u:1292": " arkakṣīraṃ bhṛṅgarājo meghanādaḥ punarnavā // Āk_1,4.124 //",
    "GS40anandk_u:1293": " mūlakaṃ citrakaṃ raṃbhā kākamācī śatāvarī /",
    "GS40anandk_u:1294": " apāmārgastālamūlī vidārī taṇḍulī muniḥ // Āk_1,4.125 //",
    "GS40anandk_u:1295": " mīnākṣī śigru bṛhatī kumārī yavaciñcikā /",
    "GS40anandk_u:1296": " balā tumbī kuberākṣī vyoṣaṃ tumburupīlunī // Āk_1,4.126 //",
    "GS40anandk_u:1297": " aṅkolaḥ phaṇivallī ca sarvametatsamāṃśakam /",
    "GS40anandk_u:1298": " saṃpeṣya kalkayeddevi dhānyāmle taccaturguṇe // Āk_1,4.127 //",
    "GS40anandk_u:1299": " drutaṃ nāgaṃ śataṃ vārānkṣipettasminpunaḥ punaḥ /",
    "GS40anandk_u:1300": " kalkadraveṇa pūrvābhraṃ yāmaṃ saṃmardayeddṛḍham // Āk_1,4.128 //",
    "GS40anandk_u:1301": " kapotākhye puṭe pacyādevaṃ viṃśativārakam /",
    "GS40anandk_u:1302": " tattulyaṃ gandhakaṃ dattvā pūrvoktairauṣadhadravaiḥ // Āk_1,4.129 //",
    "GS40anandk_u:1303": " sastanyair bījapūrotthair dravair bhāvyaṃ trivāsaram /",
    "GS40anandk_u:1304": " etadabhraṃ tu sūtasya cāraṇe paramaṃ hitam // Āk_1,4.130 //",
    "GS40anandk_u:1305": " dvaṃdvitaṃ vyomasatvaṃ ca bījāni vividhāni ca /",
    "GS40anandk_u:1306": " hemādisarvalohāni ratnāni vividhāni ca // Āk_1,4.131 //",
    "GS40anandk_u:1307": " dvaṃdvitaṃ vajrabījaṃ ca cāraṇāyāṃ vidhīyate /",
    "GS40anandk_u:1308": " samastametatpūrvoktaprakāreṇaiva kārayet // Āk_1,4.132 //",
    "GS40anandk_u:1309": " tadā rasendraścarati tatsarvaṃ cāraṇocitaḥ /",
    "GS40anandk_u:1310": " (navamaḥ prakāraḥ)",
    "GS40anandk_u:1311": " pātre tu kāsīsaṃ kāṃkṣī mākṣīkagandhakam // Āk_1,4.133 //",
    "GS40anandk_u:1312": " kṣāratrayaṃ pañcaloṇam amlayuktaṃ kṣaṇaṃ kṣipet /",
    "GS40anandk_u:1313": " divyābhiṣekayogoktaṃ śatadhā ḍhālayedahim // Āk_1,4.134 //",
    "GS40anandk_u:1314": " vaṅgaṃ vānena vastūni cāraṇārhāṇi bhāvayet /",
    "GS40anandk_u:1315": " varī punarnavā raṃbhā gavākṣī yavaciñcikā // Āk_1,4.135 //",
    "GS40anandk_u:1316": " śigrukā meghanādaśca rasaireṣāṃ vibhāvayet /",
    "GS40anandk_u:1317": " vajrābhrakaṃ krameṇaiva saptāhaṃ suravandite // Āk_1,4.136 //",
    "GS40anandk_u:1318": " tadabhrakaṃ nāgavallyā koberyā śigrukasya vā /",
    "GS40anandk_u:1319": " bāṇāṅkolabalāraṃbhāsphotānāṃ pīlukasya vā // Āk_1,4.137 //",
    "GS40anandk_u:1320": " alambuṣāhimarucāmusalītumburor api /",
    "GS40anandk_u:1321": " athavā kharamañjaryāstiktaśākasya vā priye // Āk_1,4.138 //",
    "GS40anandk_u:1322": " ekenaiṣāṃ rasenaiva vyoṣasarṣapasaṃyutam /",
    "GS40anandk_u:1323": " svinnaṃ tridivasaṃ kuryāttasminṭaṅkaṇasaindhavam // Āk_1,4.139 //",
    "GS40anandk_u:1324": " kāsīsaṃ tuvarīṃ kṣiptvā pūrvābhiṣavayogataḥ /",
    "GS40anandk_u:1325": " etadabhraṃ caretsūtaḥ samukho nirmukho'thavā // Āk_1,4.140 //",
    "GS40anandk_u:1326": " tadabhrakaprabhāvena golakaḥ siddhido bhavet /",
    "GS40anandk_u:1327": " (daśamaḥ prakāraḥ)",
    "GS40anandk_u:1328": " dhānyāmlairamlavargaiśca svedayedabhrakaṃ dinam // Āk_1,4.141 //",
    "GS40anandk_u:1329": " tataḥ snukkṣīrato mardyaṃ kapotākhye puṭe dahet /",
    "GS40anandk_u:1330": " munitrayaṃ meghanādaṃ rambhākandaṃ ca mūlakam // Āk_1,4.142 //",
    "GS40anandk_u:1331": " matsyākṣī śṛṅgiveraṃ ca kākamācī punarnavā /",
    "GS40anandk_u:1332": " apāmārgas tv arūpūgaścaiteṣāṃ tu rasena ca // Āk_1,4.143 //",
    "GS40anandk_u:1333": " ekaikena punardadyādekaikaṃ pūrvamabhrakam /",
    "GS40anandk_u:1334": " ḍolāyantre snuhīkṣīrayuktamekadinaṃ pacet // Āk_1,4.144 //",
    "GS40anandk_u:1335": " tataśchāyāgate śuṣke ghane'sminnavasārakam /",
    "GS40anandk_u:1336": " nimbaṃ vacāṃ ca kāsīsaṃ caṇakāmlaṃ pṛthakpṛthak // Āk_1,4.145 //",
    "GS40anandk_u:1337": " abhrasya ṣoḍaśāṃśaṃ ca nikṣipettāmrabhājane /",
    "GS40anandk_u:1338": " gharṣayettaccaretsūto lohapātrasya yogataḥ // Āk_1,4.146 //",
    "GS40anandk_u:1339": " (ekādaśaḥ prakāraḥ)",
    "GS40anandk_u:1340": " dhānyābhraṃ mardayetsomavallītoyairdinaṃ dṛḍham /",
    "GS40anandk_u:1341": " puṭedevaṃ tridhā paścāt somavallyā rasena ca // Āk_1,4.147 //",
    "GS40anandk_u:1342": " bhāvayetsaptadhā devi rasaścarati tadghanam /",
    "GS40anandk_u:1343": " (dvādaśaḥ prakāraḥ)",
    "GS40anandk_u:1344": " sāranāle tu śatadhā niṣicya tamanena ca // Āk_1,4.148 //",
    "GS40anandk_u:1345": " śatadhā plāvayedabhraṃ tāmravāsanayā saha /",
    "GS40anandk_u:1346": " khalalyāṃ taccaretsūto nātra kāryā vicāraṇā // Āk_1,4.149 //",
    "GS40anandk_u:1347": " (gandhakabhāvanā)",
    "GS40anandk_u:1348": " cāraṇārthasya gandhasya bhāvanāṃ śṛṇu pārvati /",
    "GS40anandk_u:1349": " saurāṣṭraṃ cājamodaṃ ca sarjīṃ sīsameva ca // Āk_1,4.150 //",
    "GS40anandk_u:1350": " mardayecchigrutoyena gandhakaṃ tena bhāvayet /",
    "GS40anandk_u:1351": " saptāhaṃ marditaṃ gandhaṃ cārayetpāradasya ca // Āk_1,4.151 //",
    "GS40anandk_u:1352": " rāgaṃ dhatte rasendrasya bījānāṃ pākajāraṇe /",
    "GS40anandk_u:1353": " pakṣacchede rasendrasya śreṣṭhaḥ syāt sarvakarmaṇi // Āk_1,4.152 //",
    "GS40anandk_u:1354": " palāśapuṣpasvarasaiḥ śākavṛkṣacchadadravaiḥ /",
    "GS40anandk_u:1355": " viṣṇukrāntādravairgandhaṃ bhāvayetsaptavāsaram // Āk_1,4.153 //",
    "GS40anandk_u:1356": " taṃ gandhaṃ cārayetsūte iṣṭakāyantrayogataḥ /",
    "GS40anandk_u:1357": " (amracāraṇe śreṣṭhā divyamūlyaḥ)",
    "GS40anandk_u:1358": " athābhracāraṇe śreṣṭhā divyamūlīrvadāmi te // Āk_1,4.154 //",
    "GS40anandk_u:1359": " vajrī raṃbhā haṃsapadī ciñcikā vyāghrapādikā /",
    "GS40anandk_u:1360": " maṇḍūkī bṛhatī puṅkhā kumārī lāṅgalī tathā // Āk_1,4.155 //",
    "GS40anandk_u:1361": " sarpākṣī cāgnidhamanī śaṅkhapuṣpīndravāruṇī /",
    "GS40anandk_u:1362": " ṣaṇḍajārī ca karkoṭī vikhyātā divyamūlikā // Āk_1,4.156 //",
    "GS40anandk_u:1363": " (gandhakābhrakacāraṇam)",
    "GS40anandk_u:1364": " athātaścāraṇaṃ karma pravakṣyāmi samāsataḥ /",
    "GS40anandk_u:1365": " dhānyābhrakaṃ drute gandhe samaṃ kṣiptvā niyojayet // Āk_1,4.157 //",
    "GS40anandk_u:1366": " khyāto gandhābhrayogo'yaṃ śreṣṭhaścāraṇakarmaṇi /",
    "GS40anandk_u:1367": " samukhaṃ nirmukhaṃ vāpi pāradaṃ daśaniṣkakam // Āk_1,4.158 //",
    "GS40anandk_u:1368": " gandhābhrayoganiṣke dve piṣṭaṃ kuryādyathā tathā /",
    "GS40anandk_u:1369": " taṃ piṣṭaṃ nāgapiṣṭyātha samayā pariveṣṭayet // Āk_1,4.159 //",
    "GS40anandk_u:1370": " hemakarmaṇi vaṅgasya piṣṭyā rajatakarmaṇi /",
    "GS40anandk_u:1371": " tāmrapiṣṭyā dehasiddhau veṣṭayetparameśvari // Āk_1,4.160 //",
    "GS40anandk_u:1372": " tāṃ piṣṭiṃ vidrute gandhe vipaceddivasatrayam /",
    "GS40anandk_u:1373": " tāṃ piṣṭiṃ dīpikāyantre pācayetpātayedadhaḥ // Āk_1,4.161 //",
    "GS40anandk_u:1374": " taṃ rasaṃ pūrvavatpiṣṭiṃ kuryādveṣṭanavarjitām /",
    "GS40anandk_u:1375": " tridinaṃ vidrute gandhe vipacetpātayedadhaḥ // Āk_1,4.162 //",
    "GS40anandk_u:1376": " taṃ rasaṃ taptakhalve tu catuḥṣaṣṭiguṇaṃ kṣipet /",
    "GS40anandk_u:1377": " bhāgaikamabhiṣiktābhraṃ mardyaṃ divyauṣadhairdinam // Āk_1,4.163 //",
    "GS40anandk_u:1378": " tatkṣipeccāraṇāyantre jambīrarasasaṃyute /",
    "GS40anandk_u:1379": " tīvrātape dinaṃ sthāpyaṃ sūtaścarati tadghanam // Āk_1,4.164 //",
    "GS40anandk_u:1380": " evaṃ punaḥ punargarbhapiṣṭīgrāsakramātmakam /",
    "GS40anandk_u:1381": " pattrābhracāraṇaṃ proktamevaṃ satvābhracāraṇam // Āk_1,4.165 //",
    "GS40anandk_u:1382": " evaṃ kuryād yathāśakyaṃ cāraṇaṃ parameśvari /",
    "GS40anandk_u:1383": " rase'bhraṃ cārayetpūrvaṃ catuḥṣaṣṭitamāṃśakam // Āk_1,4.166 //",
    "GS40anandk_u:1384": " dvātriṃśattamabhāgaṃ syāttadetatṣoḍaśāṃśakam /",
    "GS40anandk_u:1385": " aṣṭamāṃśaṃ caturthāṃśaṃ dvitīyāṃśaṃ samaṃ kramāt // Āk_1,4.167 //",
    "GS40anandk_u:1386": " dviguṇaṃ caturguṇaṃ cāṣṭaguṇaṃ ṣoḍaśakaṃ guṇam /",
    "GS40anandk_u:1387": " dvātriṃśadguṇamevaṃ syātcatuḥṣaṣṭiguṇaṃ kramāt // Āk_1,4.168 //",
    "GS40anandk_u:1388": " pakṣacchedastvadoṣatvaṃ laghutā grāsayogyatā /",
    "GS40anandk_u:1389": " mukhitāgnisahatvaṃ ca vyāpitvaṃ gatihīnatā // Āk_1,4.169 //",
    "GS40anandk_u:1390": " rasendrasyānavasthatvaṃ ca bhavedabhrakacāraṇāt /",
    "GS40anandk_u:1391": " (jāraṇā)",
    "GS40anandk_u:1392": " yasyāhamapi tuṣṭaḥ syāṃ tasya sūtendrajāraṇe // Āk_1,4.170 //",
    "GS40anandk_u:1393": " matirbhavenna sandeho jāraṇā bhuktimuktidā /",
    "GS40anandk_u:1394": " durlabhā jāraṇā devi vinā bhāgyaṃ na labhyate // Āk_1,4.171 //",
    "GS40anandk_u:1395": " jāraṇā dvividhā bālajāraṇā vṛddhajāraṇā /",
    "GS40anandk_u:1396": " (jāraṇe kramaḥ)",
    "GS40anandk_u:1397": " gaganaṃ jārayetpūrvaṃ sarvasatvānyataḥ param // Āk_1,4.172 //",
    "GS40anandk_u:1398": " dvaṃdvāni sarvalohāni pakvabījāni bhairavi /",
    "GS40anandk_u:1399": " padmarāgādiratnāni jārayecca yathākramam // Āk_1,4.173 //",
    "GS40anandk_u:1400": " (jāraṇāya abhrakasatvanirmāṇaprakāraḥ,",
    "GS40anandk_u:1401": " prathamaḥ prakāraḥ)",
    "GS40anandk_u:1402": " jāraṇārhaṃ vyomasatvaṃ rasarājasya vakṣyate /",
    "GS40anandk_u:1403": " dhānyābhrakaṃ ca vidhivanmārayedvajrasaṃjñakam // Āk_1,4.174 //",
    "GS40anandk_u:1404": " abhiṣekaṃ pūrvavat syāt tasmin tāpyaṃ daśāṃśakam /",
    "GS40anandk_u:1405": " pañcamāhiṣagavyaśca mardayetkarṣasannibhāḥ // Āk_1,4.175 //",
    "GS40anandk_u:1406": " kurvīta vaṭikāḥ koṣṭhīyantre satvaṃ vipātayet /",
    "GS40anandk_u:1407": " satvasya ca caturthāṃśaṃ tāpye mūṣāgataṃ dhamet // Āk_1,4.176 //",
    "GS40anandk_u:1408": " evaṃ kṛtvā caturvāraṃ tatsatvaṃ rasajāraṇe /",
    "GS40anandk_u:1409": " rasāyane ca bhaiṣajye śreṣṭhaṃ sakalakarmaṇi // Āk_1,4.177 //",
    "GS40anandk_u:1410": " (dvitīyaḥ prakāraḥ)",
    "GS40anandk_u:1411": " mṛtābhraṃ taccaturthāṃśaṃ nāgaṃ tatpādamākṣikam /",
    "GS40anandk_u:1412": " pañcabhirmāhiṣairgavyaiḥ pātayetsattvamujjvalam // Āk_1,4.178 //",
    "GS40anandk_u:1413": " tatsatvaṃ taccaturthāṃśaṃ mākṣikaṃ tatsamāṃ śilām /",
    "GS40anandk_u:1414": " dhametpraliptamūṣāyāṃ satvaṃ syāddhemasannibham // Āk_1,4.179 //",
    "GS40anandk_u:1415": " evaṃ kuryāccaturvāraṃ tatsatvaṃ grasate rasaḥ /",
    "GS40anandk_u:1416": " (tṛtīyaḥ prakāraḥ)",
    "GS40anandk_u:1417": " mṛtābhrakaṃ ṣoḍaśāṃśaṃ taccaturthāṃśakaṃ trapu // Āk_1,4.180 //",
    "GS40anandk_u:1418": " tatsamaṃ tālakaṃ kṣiptvā pañcamāhiṣagavyataḥ /",
    "GS40anandk_u:1419": " sattvaṃ nipātayettacca caturthaṃ haritālakam // Āk_1,4.181 //",
    "GS40anandk_u:1420": " kṣiptvā kṣiptvā caturvāraṃ tatsatvaṃ grasate rasaḥ /",
    "GS40anandk_u:1421": " (caturthaḥ prakāraḥ,",
    "GS40anandk_u:1422": " abhrakasattvamṛdūkaraṇam)",
    "GS40anandk_u:1423": " vajramūṣāgataṃ kṛtvā ghanasatvaṃ ca tatsamam // Āk_1,4.182 //",
    "GS40anandk_u:1424": " kacaṃ ca ṭaṅkaṇaṃ kṣiptvā ruddhvā tīvrāgninā dhamet /",
    "GS40anandk_u:1425": " tatkṣipedamlavargeṇa ciñcābījaṃ snuhīdalam // Āk_1,4.183 //",
    "GS40anandk_u:1426": " piṣṭvā tasminpunastadvatkācaṭaṅkaṇayogataḥ /",
    "GS40anandk_u:1427": " dhamedevaṃ saptavāraṃ secanaṃ ca punaḥ punaḥ // Āk_1,4.184 //",
    "GS40anandk_u:1428": " tadabhrasattvaṃ śubhraṃ syānmṛdu syāccāraṇoditam /",
    "GS40anandk_u:1429": " (pañcamaḥ prakāraḥ)",
    "GS40anandk_u:1430": " rasendraṃ ṭaṅkaṇaṃ tāpyaṃ bhāgaikaikaṃ pṛthakpṛthak // Āk_1,4.185 //",
    "GS40anandk_u:1431": " tribhāgaṃ śodhitaṃ nāgaṃ mṛtābhraṃ daśabhāgakam /",
    "GS40anandk_u:1432": " yavakṣāraṃ ca dagdhorṇāṃ sarjakṣāraṃ ca guggulum // Āk_1,4.186 //",
    "GS40anandk_u:1433": " ajāpañcāṅgasaṃyuktam amlamūtragaṇairyutam /",
    "GS40anandk_u:1434": " mardayetpūrvavatsatvaṃ pātayenmṛdu nirmalam // Āk_1,4.187 //",
    "GS40anandk_u:1435": " (dvandvamelāpanāya mūṣālepaḥ:",
    "GS40anandk_u:1436": " prathamaḥ prakāraḥ)",
    "GS40anandk_u:1437": " dvandvamelāpane mūṣālepaṃ vakṣyāmi pārvati // Āk_1,4.188 //",
    "GS40anandk_u:1438": " meṣaśṛṅgaṃ khuraṃ guñjā ṭaṅkaṇaṃ ca viṣaṃ samam /",
    "GS40anandk_u:1439": " sthūlabhekasya vasayā piṣṭvā mūṣāṃ pralepayet // Āk_1,4.189 //",
    "GS40anandk_u:1440": " milanti sarvasatvāni mūṣāyāṃ cūrṇitāni ca /",
    "GS40anandk_u:1441": " gugguluṃ dhātakīpuṣpaṃ guḍaṃ kṣāratrayaṃ samam // Āk_1,4.190 //",
    "GS40anandk_u:1442": " stanyaiḥ piṣṭvātha mūṣāyāṃ lepanaṃ dvandvamelanam /",
    "GS40anandk_u:1443": " (dvitīyaḥ prakāraḥ)",
    "GS40anandk_u:1444": " aśmabhedī lāṅgalī ca bhūlatā ca marīcakaḥ // Āk_1,4.191 //",
    "GS40anandk_u:1445": " kārpāsasya phalaṃ śakragopaścaitāṃśca mardayet /",
    "GS40anandk_u:1446": " nārīstanyena tenaiva mūṣāmantaḥ pralepayet // Āk_1,4.192 //",
    "GS40anandk_u:1447": " tasyāṃ milanti satvāni sarvāṇi ca mahārasāḥ /",
    "GS40anandk_u:1448": " hemamukhyāni lohāni caṇḍāgnidhamanena ca // Āk_1,4.193 //",
    "GS40anandk_u:1449": " (tṛtīyaḥ prakāraḥ)",
    "GS40anandk_u:1450": " cucundaryāśca piśitaṃ ṭaṅkaṇaṃ ca viṣaṃ samam /",
    "GS40anandk_u:1451": " mardayitvā ca mūṣāntarlepayettatra nikṣipet // Āk_1,4.194 //",
    "GS40anandk_u:1452": " dvandvayogyaṃ tu yadyatsyāttatsarvaṃ dhamanānmilet /",
    "GS40anandk_u:1453": " (caturthaḥ prakāraḥ)",
    "GS40anandk_u:1454": " bhasmīkṛtamapāmārgaṃ kaṅguṇītailamarditam // Āk_1,4.195 //",
    "GS40anandk_u:1455": " mūṣāyāṃ lepayettena dvandvadravyaṃ vinikṣipet /",
    "GS40anandk_u:1456": " milettīvrāgnidhamanāttattanmārakavāpanāt // Āk_1,4.196 //",
    "GS40anandk_u:1457": " (dvandvamelāpanam)",
    "GS40anandk_u:1458": " ata eva pravakṣyāmi dvandvamelāpanaṃ śṛṇu /",
    "GS40anandk_u:1459": " varṣābhūkadalīkandakākamācīpunarnavam // Āk_1,4.197 //",
    "GS40anandk_u:1460": " svarṇaṃ narakapālaṃ ca guñjā ṭaṅkaṇamabhrakam /",
    "GS40anandk_u:1461": " satvaṃ mūṣāgataṃ dhmātaṃ hemābhraṃ milati kṣaṇāt // Āk_1,4.198 //",
    "GS40anandk_u:1462": " abhrakaṃ cūrṇayitvā tu kākamācīrasaplutam /",
    "GS40anandk_u:1463": " kapitthatoyasaṃyuktaṃ sūtaṭaṅkaṇasaṃyutam // Āk_1,4.199 //",
    "GS40anandk_u:1464": " vaṅgapatrāntare nyastaṃ dhmātaṃ vaṅgābhrakaṃ milet /",
    "GS40anandk_u:1465": " āvartya kaṭutailena bhasmāpāmārgajaṃ kṣipet // Āk_1,4.200 //",
    "GS40anandk_u:1466": " hemābhraṃ nāgatāpyena tārābhraṃ haritālakāt /",
    "GS40anandk_u:1467": " gandhakena tu śulvābhraṃ tīkṣṇābhraṃ sindhuhiṅgulāt // Āk_1,4.201 //",
    "GS40anandk_u:1468": " vaṅgābhraṃ haritālena nāgābhraṃ śilayā milet /",
    "GS40anandk_u:1469": " lāṅgalī camarīkeśāḥ kārpāsāsthi kulatthakam // Āk_1,4.202 //",
    "GS40anandk_u:1470": " bhūlatā cāśmadamanī strīstanyaṃ suragopakaḥ /",
    "GS40anandk_u:1471": " dvandve praliptamūṣāyāṃ sudhmātāstīvravahninā // Āk_1,4.203 //",
    "GS40anandk_u:1472": " kāntābhraśailavimalāḥ milanti sakalāḥ kṣaṇāt /",
    "GS40anandk_u:1473": " atha cucchundarīmāṃsaṃ viṣaṭaṅkaṇayojitam // Āk_1,4.204 //",
    "GS40anandk_u:1474": " mūṣāpralepātkurute sarvadvandveṣu melanam /",
    "GS40anandk_u:1475": " jaurabhramaraśṛṅgaṃ ca maṇḍūkasya vasāmiṣam // Āk_1,4.205 //",
    "GS40anandk_u:1476": " guñjāṭaṅkaṇalepena sarvasatveṣu melanam /",
    "GS40anandk_u:1477": " ṭaṅkaṇorṇāgirijatukarṇākṣīmalakarkaṭaiḥ // Āk_1,4.206 //",
    "GS40anandk_u:1478": " milanti sarvadravyāṇi strīstanyaparipeṣitaiḥ /",
    "GS40anandk_u:1479": " dhātakīgugguluguḍasarjayāvakaṭaṅkaṇaiḥ // Āk_1,4.207 //",
    "GS40anandk_u:1480": " strīstanyapeṣitaṃ śastaṃ dvandvaṃ syāttu rasāyane /",
    "GS40anandk_u:1481": " sūkṣmacūrṇaṃ tu yat kiṃcit pūrvakalkena saṃyutam // Āk_1,4.208 //",
    "GS40anandk_u:1482": " andhamūṣāgataṃ dhmātaṃ saṃkaraṃ milati kṣaṇāt /",
    "GS40anandk_u:1483": " vāpitaṃ tāpyarasakasasyakairdaradena ca // Āk_1,4.209 //",
    "GS40anandk_u:1484": " sa satvaṃ syād anibiḍaṃ dṛḍhaṃ dhmātaṃ milettataḥ /",
    "GS40anandk_u:1485": " rasoparasalohāni sarvāṇyekatra melayet // Āk_1,4.210 //",
    "GS40anandk_u:1486": " (prathamaḥ prakāraḥ)",
    "GS40anandk_u:1487": " anyonyaṃ dvaṃdvatāṃ yānti dravanti salilaṃ yathā /",
    "GS40anandk_u:1488": " vajrābhrasattvacūrṇaṃ tu yat kiṃcil lohacūrṇakam // Āk_1,4.211 //",
    "GS40anandk_u:1489": " dvayaṃ samaṃ tayostulyam arivargaṃ vinikṣipet /",
    "GS40anandk_u:1490": " dvandvamelanamūṣāyāṃ dhamanānmelanaṃ bhavet // Āk_1,4.212 //",
    "GS40anandk_u:1491": " (dvitīyaḥ prakāraḥ)",
    "GS40anandk_u:1492": " mardayeṭṭaṅkaṇaṃ rambhākandatoyena lepayet /",
    "GS40anandk_u:1493": " mūṣāṃ śvetābhrakaṃ vaṅgaṃ dhamanānmilati priye // Āk_1,4.213 //",
    "GS40anandk_u:1494": " (tṛtīyaḥ prakāraḥ)",
    "GS40anandk_u:1495": " vanaśigruṣṭaṅkaṇaśca guñjā ca nṛkapālakam /",
    "GS40anandk_u:1496": " piṣṭvā yoṣitstanyanīraistena mūṣāṃ pralepayet // Āk_1,4.214 //",
    "GS40anandk_u:1497": " vaṅgaśvetābhrasatvaṃ ca cūrṇayitvā kṣipeddhamet /",
    "GS40anandk_u:1498": " asaṃśayaṃ milantyeva śreṣṭhaṃ rajatakarmaṇi // Āk_1,4.215 //",
    "GS40anandk_u:1499": " (caturthaḥ prakāraḥ)",
    "GS40anandk_u:1500": " śvetābhrasatvaṃ saṃcūrṇya taccaturthāṃśapāradam /",
    "GS40anandk_u:1501": " sūtatulyaṃ ṭaṅkaṇaṃ ca mardayet kākamācijaiḥ // Āk_1,4.216 //",
    "GS40anandk_u:1502": " dravaistadgolakaṃ kṛtvā vaṅgapatreṇa veṣṭayet /",
    "GS40anandk_u:1503": " śvetābhrasatvatulyena liptamūṣāgataṃ dhamet // Āk_1,4.217 //",
    "GS40anandk_u:1504": " bhavet sammelanaṃ samyak mukhyaḥ syādrūpyakarmaṇi /",
    "GS40anandk_u:1505": " (vajrahemamelāpane mūṣālepaḥ:",
    "GS40anandk_u:1506": " prathamaḥ prakāraḥ)",
    "GS40anandk_u:1507": " athāto vajrakanakadvandvamelāpralepanam // Āk_1,4.218 //",
    "GS40anandk_u:1508": " guñjā kāntamukhaṃ tulyaṃ dvandvayordviguṇaṃ balim /",
    "GS40anandk_u:1509": " stanyena yoṣitāṃ piṣṭvā mūṣāyāmantare tathā // Āk_1,4.219 //",
    "GS40anandk_u:1510": " melayedvajramelāpo'yaṃ kathito mayā /",
    "GS40anandk_u:1511": " (dvitīyaḥ prakāraḥ)",
    "GS40anandk_u:1512": " śilādhātuḥ kāntamukhaṃ śaśadantāśca gandhakaḥ // Āk_1,4.220 //",
    "GS40anandk_u:1513": " amlavetasakaṃ tulyaṃ piṣṭvā mūṣāṃ pralepayet /",
    "GS40anandk_u:1514": " hemavajraṃ milatyeva mūṣāyāṃ nātra saṃśayaḥ // Āk_1,4.221 //",
    "GS40anandk_u:1515": " (tṛtīyaḥ prakāraḥ)",
    "GS40anandk_u:1516": " kulīrāsthi śilādhātu mahiṣīkaṇadṛṅmalam /",
    "GS40anandk_u:1517": " ṭaṅkaṇorṇāsamaṃ sarvaṃ kāntāstanyena mardayet // Āk_1,4.222 //",
    "GS40anandk_u:1518": " anena lepayenmūṣāṃ hemavajraṃ milatyalam /",
    "GS40anandk_u:1519": " (caturthaḥ prakāraḥ)",
    "GS40anandk_u:1520": " kāntāsyaṃ ṭaṅkaṇaṃ bālavatsaviḍbhramarāsthi ca // Āk_1,4.223 //",
    "GS40anandk_u:1521": " manuṣyacikurāsthīni strīstanyena vimardayet /",
    "GS40anandk_u:1522": " anena liptamūṣāyāṃ hemavajraṃ mileddhruvam // Āk_1,4.224 //",
    "GS40anandk_u:1523": " (pañcamaḥ prakāraḥ)",
    "GS40anandk_u:1524": " tāpyaṭaṅkaṇabhūnāgakāntakācamadhūni ca /",
    "GS40anandk_u:1525": " kulīrāsthi snuhīkṣīramarkakṣīraṃ samaṃ samam // Āk_1,4.225 //",
    "GS40anandk_u:1526": " stanyena mardayetsarvaṃ mūṣālepaṃ tu kārayet /",
    "GS40anandk_u:1527": " mūṣālepo bhavedeṣa vajrahāṭakamelanaḥ // Āk_1,4.226 //",
    "GS40anandk_u:1528": " vajraṃ bhasmībhavedyaistairmūṣāmantarvilepayet /",
    "GS40anandk_u:1529": " dhamettīvrāgninā hemavajramelāpanaṃ bhavet // Āk_1,4.227 //",
    "GS40anandk_u:1530": " (vajrahemamelāpanam;",
    "GS40anandk_u:1531": " prathamaḥ prakāraḥ)",
    "GS40anandk_u:1532": " athāto melanaṃ vakṣye vajrahemnoḥ sureśvari /",
    "GS40anandk_u:1533": " svarṇaṃ dvādaśabhāgaṃ syāttadardhaṃ śuddhapāradam // Āk_1,4.228 //",
    "GS40anandk_u:1534": " rasendrārdhaṃ nāgabhasma nāgārdhaṃ mṛtavajrakam /",
    "GS40anandk_u:1535": " etaccatuṣṭayaṃ cāmlairmardayettaptakhalvake // Āk_1,4.229 //",
    "GS40anandk_u:1536": " uddhṛtya dvandvamelāpe mūṣāyāṃ rodhayeddhamet /",
    "GS40anandk_u:1537": " haṭhāttacca milatyetannātra kāryā vicāraṇā // Āk_1,4.230 //",
    "GS40anandk_u:1538": " (dvitīyaḥ prakāraḥ)",
    "GS40anandk_u:1539": " bhāvayecchārivākṣīre mṛtaṃ vajraṃ dinaṃ tataḥ /",
    "GS40anandk_u:1540": " mardayedgolakaṃ kṛtvā śeṣayeccaikabhāgakam // Āk_1,4.231 //",
    "GS40anandk_u:1541": " tribhāgaṃ rasarājaṃ ca caturbhāgaṃ suvarṇakam /",
    "GS40anandk_u:1542": " amlena mardayetpiṣṭiṃ kṛtvā tadgolakam // Āk_1,4.232 //",
    "GS40anandk_u:1543": " tatpiṣṭvā veṣṭayettacca bhūrjapatreṇa veṣṭayet /",
    "GS40anandk_u:1544": " pakṣaṃ nyaseddhānyarāśau taduddhṛtya punaḥ punaḥ // Āk_1,4.233 //",
    "GS40anandk_u:1545": " dhameddhaṭhānmilatyeva nātra kāryā vicāraṇā /",
    "GS40anandk_u:1546": " (tṛtīyaḥ prakāraḥ)",
    "GS40anandk_u:1547": " vajraṃ ṣoḍaśabhāgena hemapatreṇa veṣṭayet // Āk_1,4.234 //",
    "GS40anandk_u:1548": " tatkṣipelliptamūṣāyāṃ svarṇāṃśaṃ śvetakācajam /",
    "GS40anandk_u:1549": " cūrṇaṃ vā nṛkapālaṃ vā cūrṇaṃ kṛtvā vinikṣipet // Āk_1,4.235 //",
    "GS40anandk_u:1550": " nirudhya ca dhamettīvramevaṃ kuryātpunaḥ punaḥ /",
    "GS40anandk_u:1551": " kṣiptvā kṣiptvā śvetakācaṃ nṛkapālamathāpi vā // Āk_1,4.236 //",
    "GS40anandk_u:1552": " saptadhaivaṃ milatyeva punarevaṃ vidhīyate /",
    "GS40anandk_u:1553": " asya hemnaḥ ṣoḍaśāṃśaṃ mṛtaṃ vajraṃ vinikṣipet // Āk_1,4.237 //",
    "GS40anandk_u:1554": " pūrvavalliptamūṣāyāṃ kācaṃ vā nṛkapālakam /",
    "GS40anandk_u:1555": " kṣiptvā kṣiptvā dhamettīvraṃ saptavāraṃ milatyalam // Āk_1,4.238 //",
    "GS40anandk_u:1556": " evaṃ tṛtīyavāraṃ ca kuryādevaṃ caturthakam /",
    "GS40anandk_u:1557": " (dvandvitānāmabhiṣekaḥ)",
    "GS40anandk_u:1558": " athāto dvaṃdvitānāṃ ca pravakṣyāmyabhiṣecanam // Āk_1,4.239 //",
    "GS40anandk_u:1559": " kāsīsaṃ pañcalavaṇaṃ mākṣīkaṃ gandhakaṃ tathā /",
    "GS40anandk_u:1560": " kāṃkṣī kṣāratrayaṃ tulyamāranālena mardayet // Āk_1,4.240 //",
    "GS40anandk_u:1561": " tatkalkam ātape tāmrapātre saṃsthāpayettryaham /",
    "GS40anandk_u:1562": " tasminkṣipeddrutaṃ nāgaṃśatadhā taddrutaṃ drutam // Āk_1,4.241 //",
    "GS40anandk_u:1563": " tāmrapātrasthasauvīrair bhāvayecchatavārakam /",
    "GS40anandk_u:1564": " dvaṃdvitaṃ taccaretsūto yat kiṃcij jāraṇārhakam // Āk_1,4.242 //",
    "GS40anandk_u:1565": " rūpyakarmaṇi vaṅgaṃ syānnāgaṃ syāddhemakarmaṇi /",
    "GS40anandk_u:1566": " (pakvabījavidhānam)",
    "GS40anandk_u:1567": " athātaḥ sampravakṣyāmi pakvabījaṃ surārcite // Āk_1,4.243 //",
    "GS40anandk_u:1568": " (prathamaṃ vidhānam)",
    "GS40anandk_u:1569": " suvarṇe vidrute tulyaṃ nāgābhraṃ dvaṃdvitaṃ priye /",
    "GS40anandk_u:1570": " vāhayeddvādaśaguṇaṃ svarṇaśeṣaṃ yathā dhamet // Āk_1,4.244 //",
    "GS40anandk_u:1571": " pakvabījam idaṃ khyātaṃ jārayetpārade kramāt /",
    "GS40anandk_u:1572": " (dvitīyaṃ vidhānam)",
    "GS40anandk_u:1573": " pītābhrasatvaṃ svarṇaṃ ca samāṃśaṃ dvaṃdvitaṃ dhamet // Āk_1,4.245 //",
    "GS40anandk_u:1574": " vāhayed dvādaśaguṇaṃ svarṇaśeṣaṃ yathā dhamet /",
    "GS40anandk_u:1575": " punaḥ pītābhrasatvaṃ ca vaheddaśaguṇaṃ śanaiḥ // Āk_1,4.246 //",
    "GS40anandk_u:1576": " svarṇaśeṣaṃ bhaved yāvat pakvabījam idaṃ bhavet /",
    "GS40anandk_u:1577": " (tṛtīyaṃ vidhānam)",
    "GS40anandk_u:1578": " nāgārkavyomarasakaṃ catustrirdvyekabhāgikam // Āk_1,4.247 //",
    "GS40anandk_u:1579": " cūrṇayelliptamūṣāyām andhayecca dhameddṛḍham /",
    "GS40anandk_u:1580": " mākṣikeṇa ca tatkhoṭaṃ saṃpeṣyāmlaiḥ puṭe pacet // Āk_1,4.248 //",
    "GS40anandk_u:1581": " punastatsamamākṣīkamamlaiḥ piṣṭvā puṭe pacet /",
    "GS40anandk_u:1582": " evaṃ pañcapuṭaṃ dattvā taddrute hemni vāhayet // Āk_1,4.249 //",
    "GS40anandk_u:1583": " dhameddaśaguṇaṃ yāvat tāvat syāt pakvabījakam /",
    "GS40anandk_u:1584": " (caturbījakramaḥ)",
    "GS40anandk_u:1585": " athātaḥ sampravakṣyāmi caturbījaṃ varānane // Āk_1,4.250 //",
    "GS40anandk_u:1586": " hematārāhikuṭilabījānyetāni tattvataḥ /",
    "GS40anandk_u:1587": " hemabījaṃ nāgabījaṃ śasyate hemakarmaṇi // Āk_1,4.251 //",
    "GS40anandk_u:1588": " tārabījaṃ vaṅgabījaṃ kathite rūpyakarmaṇi /",
    "GS40anandk_u:1589": " hemabījaṃ tārabījaṃ bhavetāṃ ca rasāyane // Āk_1,4.252 //",
    "GS40anandk_u:1590": " nāgabījaṃ vaṅgabījaṃ na rasāyanakarmaṇi /",
    "GS40anandk_u:1591": " catvāryetāni bījāni bhaveyū rogaśāntaye // Āk_1,4.253 //",
    "GS40anandk_u:1592": " anyathā naiva yojyāni bījānyetāni śāmbhavi /",
    "GS40anandk_u:1593": " (hemabījavidhānam,",
    "GS40anandk_u:1594": " prathamaṃ hemabījam)",
    "GS40anandk_u:1595": " gandhakaṃ sasyakaṃ vāpi mākṣīkaṃ vātha tālakam // Āk_1,4.254 //",
    "GS40anandk_u:1596": " śilāṃ ca vimalāṃ vāpi vaikrāntaṃ vāñjanaṃ ca vā /",
    "GS40anandk_u:1597": " kharparaṃ vā kāntamukhaṃ vā cūrṇayitvā samāṃśakam // Āk_1,4.255 //",
    "GS40anandk_u:1598": " śatavārāndrute hemni vāhayecca punaḥ punaḥ /",
    "GS40anandk_u:1599": " (dvitīya nāgabhasmasiddhaṃ hemabījam)",
    "GS40anandk_u:1600": " sūtahiṃgulakaṃkuṣṭhalohaparpaṭikābhrakam // Āk_1,4.256 //",
    "GS40anandk_u:1601": " mṛtārkamākṣīkaśilāvimalāṃśca samāṃśakān /",
    "GS40anandk_u:1602": " etānnāgakalābhāgān snuhyarkapayasā priye // Āk_1,4.257 //",
    "GS40anandk_u:1603": " mardayettena patrāṇi śuddhanāgasya lepayet /",
    "GS40anandk_u:1604": " puṭeddvātriṃśatipuṭe nāgo bhasmati tadvahet // Āk_1,4.258 //",
    "GS40anandk_u:1605": " samaṃ samaṃ ca śatadhā vidrute pūrvavāhite /",
    "GS40anandk_u:1606": " suvarṇe ca tathā hemaśeṣaṃ tāvaddhameddṛḍham // Āk_1,4.259 //",
    "GS40anandk_u:1607": " (tṛtīyaṃ vaṅgabhasmasiddhaṃ hemabījam)",
    "GS40anandk_u:1608": " athavā bhasmayedvaṅgaṃ tālaśaṅkhābhrapāradaiḥ /",
    "GS40anandk_u:1609": " ciñcākṣāraistrapusamaiḥ snuhyarkakṣīramarditaiḥ // Āk_1,4.260 //",
    "GS40anandk_u:1610": " puṭet ṣoḍaśabhistacca śatadhā hemni vāhayet /",
    "GS40anandk_u:1611": " (caturthaṃ tāmrabhasmasiddhaṃ hemabījam)",
    "GS40anandk_u:1612": " athavā mārayecchulbamūrdhvādho gandhakaṃ samam // Āk_1,4.261 //",
    "GS40anandk_u:1613": " kṣiptvā puṭed aṣṭavāraṃ tattāmraṃ hemni vāhayet /",
    "GS40anandk_u:1614": " (pañcamaṃ tīkṣṇabhasmasiddhaṃ hemabījam)",
    "GS40anandk_u:1615": " athavā mārayettīkṣṇaṃ tīkṣṇatulyaṃ ca hiṃgulam // Āk_1,4.262 //",
    "GS40anandk_u:1616": " strīstanyair mardayitvā tu puṭedatha kalāṃśakam /",
    "GS40anandk_u:1617": " tīkṣṇasya hiṃgulaṃ dattvā mardayet puṭayet kramāt // Āk_1,4.263 //",
    "GS40anandk_u:1618": " evaṃ tat ṣoḍaśapuṭaiḥ tattīkṣṇaṃ hemni vāhayet /",
    "GS40anandk_u:1619": " śatadhā hema tadiśaṃ vidrute hemni vāhayet // Āk_1,4.264 //",
    "GS40anandk_u:1620": " (ṣaṣṭhaṃ hemabījam)",
    "GS40anandk_u:1621": " taddhemni dviguṇaṃ tāpyaṃ pūrṇitaṃ taddhameddṛḍham /",
    "GS40anandk_u:1622": " taccūrṇayed dvitripuṭaiḥ pañcabhir māritaṃ bhavet // Āk_1,4.265 //",
    "GS40anandk_u:1623": " tadvāhayeddaśaguṇaṃ drute hemni dhaman dhaman /",
    "GS40anandk_u:1624": " tadeva jāyate divyaṃ sarvasiddhipradāyakam // Āk_1,4.266 //",
    "GS40anandk_u:1625": " hemabījamidaṃ khyātaṃ hitaṃ syādrasajāraṇe /",
    "GS40anandk_u:1626": " (saptamaṃ hemabījam)",
    "GS40anandk_u:1627": " sasyakābhrakavaikrāṃtasatvaṃ svarṇamahiṃ ravim // Āk_1,4.267 //",
    "GS40anandk_u:1628": " tīkṣṇaṃ ca cūrṇayelliptamūṣāyāṃ cāndhritaṃ dhamet /",
    "GS40anandk_u:1629": " punaḥ prakaṭamūṣāyāṃ dhamettasmindrute sati // Āk_1,4.268 //",
    "GS40anandk_u:1630": " mākṣikaṃ nikṣipet kiṃcit kiṃcid dattvā punaḥ punaḥ /",
    "GS40anandk_u:1631": " yāvatsvarṇāvaśeṣaṃ syāt tatastasmin vinikṣipet // Āk_1,4.269 //",
    "GS40anandk_u:1632": " svarṇaṃ nāgaṃ raviṃ tīkṣṇaṃ pūrvavacca dhametkramāt /",
    "GS40anandk_u:1633": " vāhayenmākṣikaṃ tadvaddhamet svarṇāvaśeṣakam // Āk_1,4.270 //",
    "GS40anandk_u:1634": " hemabījamidaṃ khyātaṃ hitaṃ syādrasajāraṇe /",
    "GS40anandk_u:1635": " (aṣṭamaṃ hemabījam)",
    "GS40anandk_u:1636": " samāṃśaṃ cūrṇayedabhraṃ satvaṃ tāmramayaṃ śubham // Āk_1,4.271 //",
    "GS40anandk_u:1637": " abhrakāddviguṇaṃ dhautaṃ tāpyaṃ sarvaṃ dhameddhaṭhāt /",
    "GS40anandk_u:1638": " mūṣāyāṃ dvandvaliptāyāṃ tatkhoṭaṃ cūrṇayettataḥ // Āk_1,4.272 //",
    "GS40anandk_u:1639": " mardyaṃ divyauṣadhirasaiḥ saṃpuṭe rodhayeddṛḍham /",
    "GS40anandk_u:1640": " pacedgajapuṭe tadvaccūrṇayenmardayetpuṭet // Āk_1,4.273 //",
    "GS40anandk_u:1641": " evaṃ pañcapuṭaiḥ pakvaṃ tadvahetkanake drute /",
    "GS40anandk_u:1642": " yāvaddaśaguṇaṃ tāvanmūṣāyāṃ prakaṭe dhamet // Āk_1,4.274 //",
    "GS40anandk_u:1643": " tatastasmin śuddhatāpyaṃ kṣiptvā kṣiptvā dhameddhamet /",
    "GS40anandk_u:1644": " yāvatsvarṇāvaśeṣaṃ syātsvarṇabījamidaṃ priye // Āk_1,4.275 //",
    "GS40anandk_u:1645": " (navamaṃ hemabījam)",
    "GS40anandk_u:1646": " tīkṣṇārkanāgabhasmāni tāpyacūrṇaṃ samaṃ samam /",
    "GS40anandk_u:1647": " etaddrute vaheddhemni yāvaddaśaguṇaṃ bhavet // Āk_1,4.276 //",
    "GS40anandk_u:1648": " tāvatsvarṇāvaśeṣaṃ syātsvarṇabījamidaṃ priye /",
    "GS40anandk_u:1649": " (daśamaṃ hemabījam)",
    "GS40anandk_u:1650": " mṛtatārārkatīkṣṇāyaḥ samaṃ sarvaṃ dhameddṛḍham // Āk_1,4.277 //",
    "GS40anandk_u:1651": " mūṣāyāṃ dvandvaliptāyāṃ tatkhoṭaṃ cūrṇayettataḥ /",
    "GS40anandk_u:1652": " taccūrṇaṃ drāvite svarṇe vāhayecca śanaiḥ śanaiḥ // Āk_1,4.278 //",
    "GS40anandk_u:1653": " yāvaddaśaguṇaṃ paścāttāpyacūrṇaṃ kṣipankṣipan /",
    "GS40anandk_u:1654": " dhametsvarṇāvaśeṣaṃ syāddhemabījamidaṃ priye // Āk_1,4.279 //",
    "GS40anandk_u:1655": " (ekādaśaṃ hemabījam)",
    "GS40anandk_u:1656": " nāgamekaṃ catustāmraṃ sattvaṃ rasakasambhavam /",
    "GS40anandk_u:1657": " mūṣāyāṃ dvandvaliptāyāṃ sarvaṃ dhmātaṃ vicūrṇayet // Āk_1,4.280 //",
    "GS40anandk_u:1658": " taccūrṇaṃ vāhayetsvarṇe vidrute ṣaḍguṇaṃ śanaiḥ /",
    "GS40anandk_u:1659": " svarṇaśeṣaṃ bhaved yāvat tāvat syāt svarṇabījakam // Āk_1,4.281 //",
    "GS40anandk_u:1660": " (dvādaśaṃ hemabījam)",
    "GS40anandk_u:1661": " tāpyena mārayettāmraṃ tannāge vāhayecchanaiḥ /",
    "GS40anandk_u:1662": " yāvacchataguṇaṃ tāpyaṃ cūrṇaṃ kṣiptvā dhamandhaman // Āk_1,4.282 //",
    "GS40anandk_u:1663": " tadvāhayeddhameddhemni kramād dvātriṃśataṃ guṇam /",
    "GS40anandk_u:1664": " svarṇaśeṣaṃ bhavedyāvat tāvatsyāddhemabījakam // Āk_1,4.283 //",
    "GS40anandk_u:1665": " (trayodaśaṃ hemabījam)",
    "GS40anandk_u:1666": " bhāgaikaṃ kharparīsatvaṃ dvibhāgaṃ cābhrasatvakam /",
    "GS40anandk_u:1667": " tribhāgaṃ tāmracūrṇaṃ ca liptamūṣāgataṃ dhamet // Āk_1,4.284 //",
    "GS40anandk_u:1668": " tatkhoṭaṃ cūrṇayettāpyaṃ tulyamamlairvimardayet /",
    "GS40anandk_u:1669": " tatkṣipetsaṃpuṭe ruddhvā puṭellaghupuṭe punaḥ // Āk_1,4.285 //",
    "GS40anandk_u:1670": " evaṃ pañcapuṭaiḥ pakvaṃ taccūrṇaṃ vāhayeddrute /",
    "GS40anandk_u:1671": " sahasraguṇitaṃ hemni yāvatsvarṇāvaśeṣitam // Āk_1,4.286 //",
    "GS40anandk_u:1672": " tāvattāpyaṃ vahedyuktyā syādidaṃ hemabījakam /",
    "GS40anandk_u:1673": " (caturdaśaṃ hemavījam)",
    "GS40anandk_u:1674": " bhāgaikamabhrasatvaṃ ca dvibhāgaṃ śuddhatāmrakam // Āk_1,4.287 //",
    "GS40anandk_u:1675": " cūrṇayelliptamūṣāyāṃ kṣiptvā ruddhvā dhameddṛḍham /",
    "GS40anandk_u:1676": " tatastaṃ cūrṇayettāpyaṃ tulyamamlena mardayet // Āk_1,4.288 //",
    "GS40anandk_u:1677": " tad ruddhvā saṃpuṭe pacyātpuṭe taccūrṇayetpunaḥ /",
    "GS40anandk_u:1678": " pūrvavanmākṣike kṣiptvā mardayetpātayetpriye // Āk_1,4.289 //",
    "GS40anandk_u:1679": " evaṃ pañcapuṭe kārye taccūrṇaṃ vāhayetpriye /",
    "GS40anandk_u:1680": " svarṇe śataguṇaṃ yāvattāvatsyāddhemabījakam // Āk_1,4.290 //",
    "GS40anandk_u:1681": " (pañcadaśaṃ hemabījam)",
    "GS40anandk_u:1682": " mākṣikaṃ gandhapāṣāṇaṃ haritālaṃ manaḥśilām /",
    "GS40anandk_u:1683": " vaikrāntakaṃ kāntamukhaṃ sasyakaṃ vimalāṃjane // Āk_1,4.291 //",
    "GS40anandk_u:1684": " rasakaṃ cāpi śataśaścūrṇitaṃ hemni vāhayet /",
    "GS40anandk_u:1685": " lohaparpaṭikātāpyakaṅkuṣṭhavimalābhrakaiḥ // Āk_1,4.292 //",
    "GS40anandk_u:1686": " mṛtaśulbaśilāsūtasnuhyarkakṣīrahiṅgulaiḥ /",
    "GS40anandk_u:1687": " nāgo nirjīvatāṃ yāti yogaiḥ punaḥ punaḥ // Āk_1,4.293 //",
    "GS40anandk_u:1688": " rasatālakaśuddhaciṃcākṣāraistathā trapu /",
    "GS40anandk_u:1689": " mṛtaṃ nāgaṃ mṛtaṃ vaṅgaṃ śulbaṃ tīkṣṇaṃ ca vā mṛtam // Āk_1,4.294 //",
    "GS40anandk_u:1690": " ekaikam uttame hemni vāhayetsuravandite /",
    "GS40anandk_u:1691": " niruddhe pannage hemni nirvyūḍhe śatasaṃguṇaiḥ // Āk_1,4.295 //",
    "GS40anandk_u:1692": " (hemni nāgādinirvahaṇena varṇavyatyāsaḥ)",
    "GS40anandk_u:1693": " nāgajīrṇaṃ rocanābhaṃ hārītaṃ tāmravāhitam /",
    "GS40anandk_u:1694": " tīkṣṇajīrṇaṃ ravisamaṃ vaṅgajīrṇaṃ japānibham // Āk_1,4.296 //",
    "GS40anandk_u:1695": " (prathamaṃ tārabījam)",
    "GS40anandk_u:1696": " śvetābhrasatvaṃ tīkṣṇaṃ ca tāpyaṃ ca vimalāṃ tathā /",
    "GS40anandk_u:1697": " kharparaṃ ca samaṃ sarvaṃ kuṭilaṃ ca caturguṇam // Āk_1,4.297 //",
    "GS40anandk_u:1698": " dhametsarvaṃ cūrṇayecca bhasmayet puṭapañcakaiḥ /",
    "GS40anandk_u:1699": " tāre drute śataguṇaṃ vāhayecca śanaiḥ śanaiḥ // Āk_1,4.298 //",
    "GS40anandk_u:1700": " tārabījam idaṃ khyātaṃ jāraṇe paramaṃ hitam /",
    "GS40anandk_u:1701": " (dvitīyaṃ tārabījam)",
    "GS40anandk_u:1702": " yathā tāpyena kuṭilaṃ tathā tāpyena mārayet // Āk_1,4.299 //",
    "GS40anandk_u:1703": " tadbhāgaṃ ca samaṃ tālaṃ tatsamaṃ rajate drute /",
    "GS40anandk_u:1704": " triṃśadguṇaṃ bhaved yāvat tāvad vāhyaṃ krameṇa ca // Āk_1,4.300 //",
    "GS40anandk_u:1705": " tārabījamidaṃ khyātaṃ pārade tacca jārayet /",
    "GS40anandk_u:1706": " (tṛtīyaṃ tārabījam)",
    "GS40anandk_u:1707": " tīkṣṇaṃ vaṅgaṃ ca vimalāṃ samāṃśaṃ cūrṇayetpriye // Āk_1,4.301 //",
    "GS40anandk_u:1708": " dvandvamelopaliptāyāṃ dhamet tatkhoṭakaṃ bhavet /",
    "GS40anandk_u:1709": " tatkhoṭaṃ cūrṇayed amlair mardayet puṭayediti // Āk_1,4.302 //",
    "GS40anandk_u:1710": " pañcavāraṃ prakurvīta bhasma tajjāyate priye /",
    "GS40anandk_u:1711": " tadbhasma vidrute tāre vāhayecca samaṃ samam // Āk_1,4.303 //",
    "GS40anandk_u:1712": " dhaman dhaman daśaguṇaṃ yāvad bhavati bhairavi /",
    "GS40anandk_u:1713": " tārabījam idaṃ śreṣṭhaṃ rasarājasya jāraṇe // Āk_1,4.304 //",
    "GS40anandk_u:1714": " (caturthaṃ tārabījam)",
    "GS40anandk_u:1715": " śvetābhrasatvaṃ kuṭilaṃ tāramākṣīkasatvakam /",
    "GS40anandk_u:1716": " trayaṃ samāṃśaṃ saṃcūrṇya liptamūṣāgataṃ dhamet // Āk_1,4.305 //",
    "GS40anandk_u:1717": " taccūrṇaṃ vāhayettāre tāratulyaṃ vinikṣipet /",
    "GS40anandk_u:1718": " yāvaddaśaguṇaṃ tāvat tāramākṣīkavāpataḥ // Āk_1,4.306 //",
    "GS40anandk_u:1719": " tārabījam idaṃ proktaṃ jāraṇe paramaṃ hitam /",
    "GS40anandk_u:1720": " (pañcarmaṃ tārabījam)",
    "GS40anandk_u:1721": " tridvyekabhāgān deveśi tīkṣṇatālāmalān kramāt // Āk_1,4.307 //",
    "GS40anandk_u:1722": " cūrṇitān liptamūṣāyāṃ kṣiptvā tīvrāgninā dhamet /",
    "GS40anandk_u:1723": " tatkhoṭaṃ cūrṇayed amlair mardayet puṭayediti // Āk_1,4.308 //",
    "GS40anandk_u:1724": " saptadhā taddrute tāre vāhyaṃ daśaguṇaṃ tataḥ /",
    "GS40anandk_u:1725": " kṣiptvā kṣiptvā tālacūrṇaṃ tāraśeṣaṃ yathā dhamet // Āk_1,4.309 //",
    "GS40anandk_u:1726": " tārabījamidaṃ śreṣṭhaṃ jāraṇe paramaṃ hitam /",
    "GS40anandk_u:1727": " (ṣaṣṭhaṃ tārabījam)",
    "GS40anandk_u:1728": " kharparī tālaśubhrābhrasattvakaṃ tāramākṣikam // Āk_1,4.310 //",
    "GS40anandk_u:1729": " tulyaṃ sarvasamaṃ vaṅgaṃ sarvaṃ mūṣāgataṃ dhamet /",
    "GS40anandk_u:1730": " cūrṇayenmardayedamlaiḥ puṭedevaṃ tu saptadhā // Āk_1,4.311 //",
    "GS40anandk_u:1731": " taccūrṇaṃ vāhayettāre drute daśaguṇaṃ dhaman /",
    "GS40anandk_u:1732": " tāraśeṣaṃ bhaved yāvat tāvat syāt tārabījakam // Āk_1,4.312 //",
    "GS40anandk_u:1733": " (saptamaṃ tārabījam)",
    "GS40anandk_u:1734": " śvetābhrasatvaṃ vaṅgaṃ ca dvandvaṃ kuryācca pūrvavat /",
    "GS40anandk_u:1735": " taccūrṇe tālakaṃ dattvā pādamamlairvimardayet // Āk_1,4.313 //",
    "GS40anandk_u:1736": " puṭettasminkṣipettālaṃ pūrvavanmardanaṃ puṭam /",
    "GS40anandk_u:1737": " evaṃ pañcapuṭaṃ kuryāttaccūrṇaṃ vāhayeddrute // Āk_1,4.314 //",
    "GS40anandk_u:1738": " rajate dvādaśaguṇaṃ tadbhavettārabījakam /",
    "GS40anandk_u:1739": " (aṣṭamaṃ tārabījam)",
    "GS40anandk_u:1740": " śvetābhrasatvaṃ vaṅgaṃ ca vaṅgārdhaṃ tīkṣṇacūrṇakam // Āk_1,4.315 //",
    "GS40anandk_u:1741": " tīkṣṇāṃśā tāravimalā sarvaṃ mūṣāgataṃ dhamet /",
    "GS40anandk_u:1742": " tatastaccūrṇayedamlaiḥ piṣṭvā ruddhvā puṭetpacet // Āk_1,4.316 //",
    "GS40anandk_u:1743": " pañcavāraṃ punastacca vāhayedrajate drute /",
    "GS40anandk_u:1744": " yāvacchataguṇaṃ tāvattālakaṃ ca kṣipan dhamet // Āk_1,4.317 //",
    "GS40anandk_u:1745": " tāraśeṣaṃ bhavedyāvat tāvatsyāttārabījakam /",
    "GS40anandk_u:1746": " (tāmrabījam)",
    "GS40anandk_u:1747": " tāmrabījaṃ pravakṣyāmi jāraṇārthaṃ rasasya tu // Āk_1,4.318 //",
    "GS40anandk_u:1748": " svarṇaṃ tāmraṃ samaṃ devi tayostulyaṃ ca mākṣikam /",
    "GS40anandk_u:1749": " ūrdhvādho nikṣipelliptamūṣāyāṃ taddhameddṛḍham // Āk_1,4.319 //",
    "GS40anandk_u:1750": " dhamedevaṃ ca daśadhā dattvā dattvātha mākṣikam /",
    "GS40anandk_u:1751": " tāmrabījamidaṃ khyātaṃ bhāsvatkiraṇasaṃnibham // Āk_1,4.320 //",
    "GS40anandk_u:1752": " (prathamaṃ nāgabījam)",
    "GS40anandk_u:1753": " abhrakaṃ rasakaṃ tulyaṃ nāgabhasma caturguṇam /",
    "GS40anandk_u:1754": " dhamayeccūrṇayettacca mākṣikeṇa ca mārayet // Āk_1,4.321 //",
    "GS40anandk_u:1755": " etatsamaṃ śilācūrṇamekīkṛtyātha vāpayet /",
    "GS40anandk_u:1756": " taddhametsadṛśe hemni vidrute śatadhā priye // Āk_1,4.322 //",
    "GS40anandk_u:1757": " nāgabījamidaṃ proktametatsūte tu jārayet /",
    "GS40anandk_u:1758": " (dvitīyaṃ nāgabījam)",
    "GS40anandk_u:1759": " nāgabījaṃ pravakṣyāmi śreṣṭhaṃ tadrasajāraṇe // Āk_1,4.323 //",
    "GS40anandk_u:1760": " rasakābhrakatāmre'hiṃ bhāgavṛddhyā dhamettataḥ /",
    "GS40anandk_u:1761": " mākṣikeṇa hataṃ tacca bījaṃ nirvāhayetpriye // Āk_1,4.324 //",
    "GS40anandk_u:1762": " dvātriṃśāṃśaguṇaṃ hemni vaṅgaṃ tāpyahataṃ vahet /",
    "GS40anandk_u:1763": " triṃśadguṇaṃ śilāvāpyaṃ nāgabījamudāhṛtam // Āk_1,4.325 //",
    "GS40anandk_u:1764": " (vaṅgabījakramaḥ)",
    "GS40anandk_u:1765": " bījaṃ pravakṣyāmi vaṅgaṃ tālaṃ ca tāpyakam /",
    "GS40anandk_u:1766": " samaṃ dhameccūrṇayecca tatsamaṃ tāpyatālakam // Āk_1,4.326 //",
    "GS40anandk_u:1767": " mardayetpuṭayedamlairbhasma syātṣoḍaśaiḥ puṭaiḥ /",
    "GS40anandk_u:1768": " tāre drute śataguṇaṃ vāhayedvaṅgabhasma ca // Āk_1,4.327 //",
    "GS40anandk_u:1769": " tattāre tālakaṃ devi dvātriṃśadguṇamāvahet /",
    "GS40anandk_u:1770": " vaṅgabījamidaṃ jñeyametatsūte tu jārayet // Āk_1,4.328 //",
    "GS40anandk_u:1771": " (jāraṇe biḍayogāḥ)",
    "GS40anandk_u:1772": " viḍayogānpravakṣyāmi jāraṇārhān surārcite /",
    "GS40anandk_u:1773": " (1. vaḍavānalaviḍaḥ)",
    "GS40anandk_u:1774": " sauvīraṃ gandhakaṃ kāṃkṣī kāsīsaṃ vyoṣasaindhavam // Āk_1,4.329 //",
    "GS40anandk_u:1775": " sauvarcalaṃ sarjikā ca mālatītīrasambhavam /",
    "GS40anandk_u:1776": " śigrumūlarasaiḥ sarvaṃ bhāvayetsaptavāsaram // Āk_1,4.330 //",
    "GS40anandk_u:1777": " biḍo'yaṃ jāraṇe śreṣṭho nāmnā ca vaḍabānalaḥ /",
    "GS40anandk_u:1778": " (2. vaiśvānaraviḍaḥ)",
    "GS40anandk_u:1779": " arkakṣīrairdagdhaśaṅkhaṃ bhāvayetpuṭayetpriye // Āk_1,4.331 //",
    "GS40anandk_u:1780": " śatadhāyaṃ viḍaḥ prokto nāmnā vaiśvānaro mahān /",
    "GS40anandk_u:1781": " (3. jvālāmukhabiḍaḥ)",
    "GS40anandk_u:1782": " gandhakaṃ śaṅkhacūrṇaṃ ca saindhavaṃ ca viṣaṃ samam // Āk_1,4.332 //",
    "GS40anandk_u:1783": " śatavāraṃ gavāṃ mūtraiḥ śigrumūlarasaistathā /",
    "GS40anandk_u:1784": " bhāvito 'yaṃ biḍaḥ prokto nāmnā jvālāmukhaḥ smṛtaḥ // Āk_1,4.333 //",
    "GS40anandk_u:1785": " (4. agnijihvakabiḍaḥ)",
    "GS40anandk_u:1786": " palāśasya rasairbhāvyaṃ ṭaṅkaṇaṃ śatadhā priye /",
    "GS40anandk_u:1787": " lohānāṃ jāraṇe śreṣṭho biḍo nāmnāgnijihvakaḥ // Āk_1,4.334 //",
    "GS40anandk_u:1788": " (5 vaḍabābiḍaḥ)",
    "GS40anandk_u:1789": " kāntāsyaṃ gandhakaṃ cūlī caikaikaṃ lohajārakam /",
    "GS40anandk_u:1790": " cūlīgandhakasindhūtthatālabhūkhagaṭaṅkaṇān // Āk_1,4.335 //",
    "GS40anandk_u:1791": " sakṣāramūtrair vipacennāmnāyaṃ vaḍabāmukhaḥ /",
    "GS40anandk_u:1792": " (6. mahāvaiśvānaro viḍaḥ)",
    "GS40anandk_u:1793": " devadāliṃ mokṣakaṃ ca niculaṃ ca punarnavām // Āk_1,4.336 //",
    "GS40anandk_u:1794": " palāśaṃ kāñcanaṃ vāsāmeraṇḍaṃ vāstukaṃ tilam /",
    "GS40anandk_u:1795": " kadalīmapi sarvāṅgaṃ khaṇḍitaṃ nāti śoṣayet // Āk_1,4.337 //",
    "GS40anandk_u:1796": " mūtravarge cāṣṭaguṇe prakṣipettadanantaram /",
    "GS40anandk_u:1797": " samūlaṃ mūlakaṃ dagdhvā tilakāṇḍaṃ ca tatsamam // Āk_1,4.338 //",
    "GS40anandk_u:1798": " kṣāradvayaṃ pūrvarase kṣiptvā sthāpyaṃ tryahaṃ khare /",
    "GS40anandk_u:1799": " ātape tadvastrapūtaṃ lohapātre dravaṃ pacet // Āk_1,4.339 //",
    "GS40anandk_u:1800": " bahavo budbudā bāṣpā udbhavanti yadā yadā /",
    "GS40anandk_u:1801": " trikṣāraṃ trikaṭuṃ gandhaṃ kāsīsaṃ loṇapañcakam // Āk_1,4.340 //",
    "GS40anandk_u:1802": " saurāṣṭrīṃ rāmaṭhaṃ cūliṃ samaṃ cūrṇīkṛtaṃ kṣipet /",
    "GS40anandk_u:1803": " pracālayellohadarvyā guḍapāko yathā bhavet // Āk_1,4.341 //",
    "GS40anandk_u:1804": " samuttārya kṣipellohasaṃpuṭe saptavāsaram /",
    "GS40anandk_u:1805": " bhūgarbhe dhānyarāśau ca saptāhaṃ dhārayetpunaḥ // Āk_1,4.342 //",
    "GS40anandk_u:1806": " saptāhaṃ dhārayedgharme mahāvaiśvānaro biḍaḥ /",
    "GS40anandk_u:1807": " (7. vahnibiḍaḥ)",
    "GS40anandk_u:1808": " jambīrāmlena śatadhā vanaśigrurasena ca // Āk_1,4.343 //",
    "GS40anandk_u:1809": " gandhakaṃ bhāvayedeṣa biḍaḥ syād vahnisaṃjñakaḥ /",
    "GS40anandk_u:1810": " navasāro'pi ca tathā gandhavatsa biḍo bhavet // Āk_1,4.344 //",
    "GS40anandk_u:1811": " (8. citrabhānubiḍaḥ)",
    "GS40anandk_u:1812": " gandhakaṃ niculakṣāraṃ guṃjābījaṃ ca ṭaṅkaṇam /",
    "GS40anandk_u:1813": " mūlabījaṃ devadālyāḥ samaṃ sarvaṃ ca bhāvayet // Āk_1,4.345 //",
    "GS40anandk_u:1814": " tiktakośātakīnīraiḥ saptadhāmlagaṇais tathā /",
    "GS40anandk_u:1815": " biḍo'yaṃ citrabhānuḥ syāt pradhānaṃ hemajāraṇe // Āk_1,4.346 //",
    "GS40anandk_u:1816": " (9. mahābiḍaḥ)",
    "GS40anandk_u:1817": " mūlakaṃ śṛṅgiveraṃ ca vahniṃ dagdhvā trayaṃ samam /",
    "GS40anandk_u:1818": " gomūtre nikṣipettacca vastrapūtaṃ ca kārayet // Āk_1,4.347 //",
    "GS40anandk_u:1819": " anena bhāvito gandhaḥ śatadhā syānmahābiḍaḥ /",
    "GS40anandk_u:1820": " (10. anyo mahābiḍaḥ)",
    "GS40anandk_u:1821": " tālaṃ śilā ṭaṅkaṇaṃ ca śaṅkhaṃ lavaṇaśuktike // Āk_1,4.348 //",
    "GS40anandk_u:1822": " mūtrāmlairvipacenmandaṃ vahnāveṣa biḍo mahān /",
    "GS40anandk_u:1823": " (11. vajrānalabiḍaḥ)",
    "GS40anandk_u:1824": " arkakṣīrairdagdhaśaṅkhaṃ śatadhā bhāvayettataḥ // Āk_1,4.349 //",
    "GS40anandk_u:1825": " mardayitvāmlavargeṇa ruddhvā pañcapuṭaiḥ pacet /",
    "GS40anandk_u:1826": " tatsamaṃ ṭaṅkaṇakṣāraṃ kṣiptvāmlagaṇabhāvitam // Āk_1,4.350 //",
    "GS40anandk_u:1827": " kṛtvā manaḥśilāṃ gandhaṃ daradaṃ vidrumaṃ tataḥ /",
    "GS40anandk_u:1828": " nṛpāvartaṃ tu pañcānāṃ śaṃkhacūrṇaṃ samaṃ priye // Āk_1,4.351 //",
    "GS40anandk_u:1829": " bhāvayedamlavargeṇa tridinaṃ syānmahābiḍaḥ /",
    "GS40anandk_u:1830": " nāmnā vajrānalaḥ proktaḥ khoṭaḥ sūtasya jāraṇe // Āk_1,4.352 //",
    "GS40anandk_u:1831": " dvandvamelāpamūṣāyāṃ sāraṇe yojayetsadā /",
    "GS40anandk_u:1832": " pāradastu kṣaṇādeva vajrādīnyapi jārayet // Āk_1,4.353 //",
    "GS40anandk_u:1833": " (12. anyo viḍaḥ)",
    "GS40anandk_u:1834": " nirdagdhaśaṅkhacūrṇaṃ ca ravikṣīraśatāplutam /",
    "GS40anandk_u:1835": " puṭitaṃ bahuśo devi praśasto jāraṇe biḍaḥ // Āk_1,4.354 //",
    "GS40anandk_u:1836": " (13. baḍabāmukho biḍaḥ)",
    "GS40anandk_u:1837": " śataśo vā plutaṃ cūrṇaṃ gandhakasya gavāṃ jalaiḥ /",
    "GS40anandk_u:1838": " nirdagdhaśaṅkhacūrṇaṃ tu śigrumūlāmbubhāvitam // Āk_1,4.355 //",
    "GS40anandk_u:1839": " śataśo viṣasindhūtthasaṃyutaṃ vaḍabāmukhaḥ /",
    "GS40anandk_u:1840": " (14. sarvajārakabiḍaḥ)",
    "GS40anandk_u:1841": " gandhakaṃ bhāvayetkanyādhuttūrakaravīrajaiḥ // Āk_1,4.356 //",
    "GS40anandk_u:1842": " dravaistu śatadhā gharme viḍo'sau sarvajārakaḥ /",
    "GS40anandk_u:1843": " (15. anyo biḍaḥ)",
    "GS40anandk_u:1844": " tāmravallīdalarasaiḥ plāvayed gandhasaindhavam // Āk_1,4.357 //",
    "GS40anandk_u:1845": " saptāhena bhavedenaṃ niyuñjyāddhemajāraṇe /",
    "GS40anandk_u:1846": " (16. siddhabiḍaḥ)",
    "GS40anandk_u:1847": " saindhavaṃ kunaṭī gandhaṃ pratyekaṃ ca palaṃ palam // Āk_1,4.358 //",
    "GS40anandk_u:1848": " bhūlatā tripalaṃ sarvaṃ mardayecchoṣayet pacet /",
    "GS40anandk_u:1849": " evaṃ kuryādaṣṭavāram ayaṃ siddhabiḍaḥ smṛtaḥ // Āk_1,4.359 //",
    "GS40anandk_u:1850": " (abhrakajāraṇam)",
    "GS40anandk_u:1851": " athābhrajāraṇaṃ karma vakṣyāmi śṛṇu pārvati /",
    "GS40anandk_u:1852": " taptakhalve catuḥṣaṣṭiniṣkasūtaṃ sucāritam // Āk_1,4.360 //",
    "GS40anandk_u:1853": " bhāvitaṃ gaganaṃ caikaṃ niṣkaṃ tatra vinikṣipet /",
    "GS40anandk_u:1854": " trikṣāraṃ pañcalavaṇaṃ bhūkhagāmlajavetasān // Āk_1,4.361 //",
    "GS40anandk_u:1855": " ṣoḍaśāṃśān rasendrasya kṣipejjambīravāriṇā /",
    "GS40anandk_u:1856": " mardayedyāmamātraṃ tu kūrmayantre viḍānvite // Āk_1,4.362 //",
    "GS40anandk_u:1857": " paceddinaṃ vinikṣipya jīrṇagrāso bhavedrasaḥ /",
    "GS40anandk_u:1858": " etatsūtaṃ taptakhalve kṣiptvā rājīguḍorṇakam // Āk_1,4.363 //",
    "GS40anandk_u:1859": " iṣṭikāṃ gṛhadhūmaṃ ca saindhavaṃ pāradasya tu /",
    "GS40anandk_u:1860": " etatsarvaṃ ṣoḍaśāṃśaṃ mardyamamlagaṇairdinam // Āk_1,4.364 //",
    "GS40anandk_u:1861": " caṇḍātape piṇḍitaṃ tadrase baddhvātha poṭalam /",
    "GS40anandk_u:1862": " amlavargeṇa bharite ḍolāyantre paceddinam // Āk_1,4.365 //",
    "GS40anandk_u:1863": " pratigrāse tvidaṃ kuryātpunargrāsam apekṣate /",
    "GS40anandk_u:1864": " grāso 'jīrṇo yadi bhavetpācyaḥ kacchapayantrake // Āk_1,4.366 //",
    "GS40anandk_u:1865": " evaṃ grāsakrameṇaiva jārayedgaganādikam /",
    "GS40anandk_u:1866": " catuḥṣaṣṭitamāṃśādi catuḥṣaṣṭiguṇāvadhi // Āk_1,4.367 //",
    "GS40anandk_u:1867": " rasendre jārayedgrāsaṃ dattvā dattvā punaḥ /",
    "GS40anandk_u:1868": " (jīrṇābhrakarasalakṣaṇam)",
    "GS40anandk_u:1869": " catuḥṣaṣṭyaṃśake sūto vyomasatve tu jārite // Āk_1,4.368 //",
    "GS40anandk_u:1870": " daṇḍadhārī jalūkābho vaiṣa dvātriṃśadaṃśake /",
    "GS40anandk_u:1871": " ṣoḍaśāṃśe vāyasasya viṣṭhātulyo'ṣṭamāṃśake // Āk_1,4.369 //",
    "GS40anandk_u:1872": " dadhimaṇḍasamo devi caturthāṃśe tu jārite /",
    "GS40anandk_u:1873": " navanītasamo dvyaṃśe golābho jārito bhavet // Āk_1,4.370 //",
    "GS40anandk_u:1874": " abhrake samajīrṇe tu śatavedhī bhavedrasaḥ /",
    "GS40anandk_u:1875": " ghane dviguṇajīrṇe tu sahasrāṃśena vedhayet // Āk_1,4.371 //",
    "GS40anandk_u:1876": " caturguṇe'bhrake jīrṇe tvayutāyurbhavetpriye /",
    "GS40anandk_u:1877": " gagane'ṣṭaguṇe jīrṇe brahmāyur lakṣavedhakaḥ // Āk_1,4.372 //",
    "GS40anandk_u:1878": " viṣṇvāyuḥ ṣoḍaśaguṇe jīrṇe'bhre koṭivedhakaḥ /",
    "GS40anandk_u:1879": " dvātriṃśadguṇite jīrṇe rudrāyur daśakoṭibhiḥ // Āk_1,4.373 //",
    "GS40anandk_u:1880": " catuḥṣaṣṭiguṇe jīrṇe nityāyuḥ śatakoṭibhiḥ /",
    "GS40anandk_u:1881": " abhrake samajīrṇe tu raso doṣānvimuñcati // Āk_1,4.374 //",
    "GS40anandk_u:1882": " jahāti svagatānsarvān sarvalohāni bhakṣayet /",
    "GS40anandk_u:1883": " (pakṣaccheda)",
    "GS40anandk_u:1884": " yantrādadho na patati naivotpatati cordhvataḥ // Āk_1,4.375 //",
    "GS40anandk_u:1885": " nodgārī kapilo varṇe vahnau tiṣṭhati niścalaḥ /",
    "GS40anandk_u:1886": " vipruṣo muñcate devi chinnapakṣo bhavedrasaḥ // Āk_1,4.376 //",
    "GS40anandk_u:1887": " samajīrṇe tu bālaḥ syādyuvā jīrṇacaturguṇaḥ /",
    "GS40anandk_u:1888": " vyomaṣaḍguṇajīrṇastu vṛddhasaṃjño bhavedrasaḥ // Āk_1,4.377 //",
    "GS40anandk_u:1889": " bālo vidhyati kalkena yuvā patrapralepataḥ /",
    "GS40anandk_u:1890": " jāritastu rasendro'yaṃ vṛddho lohāni vidhyati // Āk_1,4.378 //",
    "GS40anandk_u:1891": " bālaḥ sūto rujaṃ hanti na samartho rasāyane /",
    "GS40anandk_u:1892": " yuvā rasāyane dakṣo vṛddhaḥ syāddehalohayoḥ // Āk_1,4.379 //",
    "GS40anandk_u:1893": " (anyajāraṇaprakāraḥ)",
    "GS40anandk_u:1894": " abhāve ghanasatvasya kāntasatvaṃ pradīyate /",
    "GS40anandk_u:1895": " tadabhāve bhavettīkṣṇamevaṃ dvandvāni jārayet // Āk_1,4.380 //",
    "GS40anandk_u:1896": " ghanajīrṇasya sūtasya tato dvandvāni jārayet /",
    "GS40anandk_u:1897": " rasendro dvandvarahitaṃ na caredabhrasatvakam // Āk_1,4.381 //",
    "GS40anandk_u:1898": " tasmāddhemādilohena yuktamabhraṃ careddhruvam /",
    "GS40anandk_u:1899": " nāgābhraṃ vāpi vaṅgābhraṃ tāmrābhraṃ vā surārcite // Āk_1,4.382 //",
    "GS40anandk_u:1900": " tārābhraṃ vāpi hemābhraṃ tāpyābhraṃ vāpi jārayet /",
    "GS40anandk_u:1901": " ghanasatvaṃ yathā jīrṇaṃ tathā dvandvāni jārayet // Āk_1,4.383 //",
    "GS40anandk_u:1902": " dvandvabījarasasyātha pakvabījāni jārayet /",
    "GS40anandk_u:1903": " (jāraṇāphalam)",
    "GS40anandk_u:1904": " khalvaṃ tu pīṭhikā devi rasendro liṅga ucyate // Āk_1,4.384 //",
    "GS40anandk_u:1905": " mardanaṃ candanaṃ tasya grāsaḥ pūjā vidhīyate /",
    "GS40anandk_u:1906": " kṣīyamāṇe pātakaughe sulabhā rasajāraṇā // Āk_1,4.385 //",
    "GS40anandk_u:1907": " jāraṇāyāṃ ca labdhāyāṃ jñānaṃ kaivalyadaṃ bhavet /",
    "GS40anandk_u:1908": " tāvanmuktiḥ kutaḥ kānte yāvanno vetti jāraṇām // Āk_1,4.386 //",
    "GS40anandk_u:1909": " jāraṇā sādhakendrasya muktivyaktikarā priye /",
    "GS40anandk_u:1910": " jāraṇārthaṃ raso yāvaddinaṃ vahnau tu dhāryate // Āk_1,4.387 //",
    "GS40anandk_u:1911": " śivaloke sukhaṃ bhuṅkte tāvatkalpasahasrakam /",
    "GS40anandk_u:1912": " dhārayedyo rasaṃ vahnāvekāhaṃ vā tadardhakam // Āk_1,4.388 //",
    "GS40anandk_u:1913": " kṣīyante tasya pāpāni bahujanmārjitāni ca /",
    "GS40anandk_u:1914": " suvarṇaretaso mitraṃ svarṇadehastathā rasaḥ // Āk_1,4.389 //",
    "GS40anandk_u:1915": " asahatvaṃ sūtavahnau toye maitraṃ suvarṇataḥ /",
    "GS40anandk_u:1916": " caturguṇena vastreṇa pīḍito nirmalaśca saḥ // Āk_1,4.390 //",
    "GS40anandk_u:1917": " gālanakriyayā grāse sati niḥśeṣanirgate /",
    "GS40anandk_u:1918": " sa bhaveddaṇḍadhārī ca jīrṇagrāsastadā rasaḥ // Āk_1,4.391 //",
    "GS40anandk_u:1919": " hrāṃ hrīṃ hrūṃ hraiṃ hrauṃ hraḥ phaṭ raseśvarāya sarvasattvopahārāya grāsaṃ gṛhṇa gṛhṇa hrīṃ svāhā /",
    "GS40anandk_u:1920": " (garbhadrutiḥ;",
    "GS40anandk_u:1921": " garbhadrāvaṇayogyabījasiddhiḥ;",
    "GS40anandk_u:1922": " prathamaḥ prakāraḥ)",
    "GS40anandk_u:1923": " garbhadrutiṃ pravakṣyāmi jāritasya rasasya ca /",
    "GS40anandk_u:1924": " garbhadrāvaṇayogyāni bījāni śṛṇu bhairavi // Āk_1,4.392 //",
    "GS40anandk_u:1925": " nāgabhasma ca mākṣīkaṃ gandhakaṃ ca samaṃ samam /",
    "GS40anandk_u:1926": " cūrṇitaṃ vāhayetsvarṇe triguṇaṃ drāvite dhaman // Āk_1,4.393 //",
    "GS40anandk_u:1927": " pūtibījamidaṃ sūtagarbhe dravati tatkṣaṇāt /",
    "GS40anandk_u:1928": " (dvitīyaḥ prakāraḥ)",
    "GS40anandk_u:1929": " svarṇe nāgaṃ samāvartya śilācūrṇaṃ kṣipankṣipan // Āk_1,4.394 //",
    "GS40anandk_u:1930": " nāgakṣaye punarnāgaṃ dattvā dattvā trivārakam /",
    "GS40anandk_u:1931": " svarṇaśeṣaṃ bhavedyāvattāvaddhāmyaṃ punaḥ punaḥ // Āk_1,4.395 //",
    "GS40anandk_u:1932": " etadbījaṃ dravatyeva rasagarbhe tu mardanāt /",
    "GS40anandk_u:1933": " (tṛtīyaḥ prakāraḥ)",
    "GS40anandk_u:1934": " suvarṇaṃ tāpyasatvaṃ tu samaṃ mūṣāgataṃ dhamet // Āk_1,4.396 //",
    "GS40anandk_u:1935": " tasmindrute tāpyacūrṇaṃ tulyaṃ tulyaṃ kṣipankṣipan /",
    "GS40anandk_u:1936": " mākṣīkasatvaṃ triguṇamevaṃ vāhyaṃ punaḥ punaḥ // Āk_1,4.397 //",
    "GS40anandk_u:1937": " etadbījaṃ rasendrasya garbhe dravati mardanāt /",
    "GS40anandk_u:1938": " (caturthaḥ prakāraḥ)",
    "GS40anandk_u:1939": " suvarṇasya samaṃ tāpyasatvamāvartayettataḥ // Āk_1,4.398 //",
    "GS40anandk_u:1940": " kuryātkaṇṭakavedhyāni patrāṇi ca vilepayet /",
    "GS40anandk_u:1941": " lavaṇenāmlapiṣṭena gandhatulyena pārvati // Āk_1,4.399 //",
    "GS40anandk_u:1942": " tāni patrāṇi ca puṭe paceddhemāvaśeṣitam /",
    "GS40anandk_u:1943": " etadbījaṃ rasendrasya garbhe dravati mardanāt // Āk_1,4.400 //",
    "GS40anandk_u:1944": " (pañcamaḥ prakāraḥ)",
    "GS40anandk_u:1945": " tāpyatulyaṃ ca sindhūtthaṃ mardayedamlakena ca /",
    "GS40anandk_u:1946": " tatsaṃpuṭe puṭe pacyāt punaḥ saṃmardayet puṭet // Āk_1,4.401 //",
    "GS40anandk_u:1947": " punaḥ punardviṣaḍvāramasya tulyaṃ ca nāgajam /",
    "GS40anandk_u:1948": " bhasma saṃmardayedamlairanena svarṇapatrakam // Āk_1,4.402 //",
    "GS40anandk_u:1949": " liptvā liptvā dhametsaptavāraṃ tadvāhayettataḥ /",
    "GS40anandk_u:1950": " drutaṃ taṃ vāpayetpūrvaṃ kalkitaiḥ saptavārakam // Āk_1,4.403 //",
    "GS40anandk_u:1951": " etadbījaṃ rasendrasya garbhe dravati mardanāt /",
    "GS40anandk_u:1952": " (ṣaṣṭhaḥ prakāraḥ)",
    "GS40anandk_u:1953": " kāsīsaṃ ṭaṅkaṇaṃ gandhaṃ tāpyaṃ sauvarcalaṃ śilām // Āk_1,4.404 //",
    "GS40anandk_u:1954": " tulyaṃ saṃmardayetsarvāṃścaṇakāmlairdināvadhi /",
    "GS40anandk_u:1955": " etadbījaṃ rasendrasya garbhe dravati mardanāt // Āk_1,4.405 //",
    "GS40anandk_u:1956": " (garbhadrāvaṇe mūṣāyantrasiddhiḥ)",
    "GS40anandk_u:1957": " suvarcalaṃ ca kāsīsaṃ yavakṣāraṃ ca ṭaṅkaṇam /",
    "GS40anandk_u:1958": " mākṣikaṃ saindhavaṃ cullī sāmudraṃ rājikā tathā // Āk_1,4.406 //",
    "GS40anandk_u:1959": " tulyaṃ kāṃkṣīṃ ca karpūram arkasnukkṣīramarditam /",
    "GS40anandk_u:1960": " anena lepayenmūṣāṃ biḍenāṃgulamātrakam // Āk_1,4.407 //",
    "GS40anandk_u:1961": " mūṣāyantramidaṃ śreṣṭhaṃ garbhadrāvaṇakarmaṇi /",
    "GS40anandk_u:1962": " (garbhadrutiprakārāḥ;",
    "GS40anandk_u:1963": " prathamaḥ prakāraḥ)",
    "GS40anandk_u:1964": " svarṇaṃ tāmraṃ mṛtaṃ tīkṣṇaṃ rañjitaṃ pakvabījakam // Āk_1,4.408 //",
    "GS40anandk_u:1965": " garbhadrāvaṇabījaṃ ca sarvamāvartayeddṛḍham /",
    "GS40anandk_u:1966": " drute'smiṃstāpyacūrṇaṃ ca kṣiptvā kṣiptvā dhamandhaman // Āk_1,4.409 //",
    "GS40anandk_u:1967": " yāvatkṣayaṃ gate tāmratīkṣṇe tāvatsureśvari /",
    "GS40anandk_u:1968": " etadbījaṃ rasendrasya garbhe dravati mardanāt // Āk_1,4.410 //",
    "GS40anandk_u:1969": " (dvitīyaḥ prakāraḥ)",
    "GS40anandk_u:1970": " hema gandhahataṃ nāgaṃ pakvabījasya sādhanam /",
    "GS40anandk_u:1971": " taddvayaṃ liptamūṣāyām andhrayitvā dhameddṛḍham // Āk_1,4.411 //",
    "GS40anandk_u:1972": " taccūrṇam abhiṣiktaṃ ca rasagarbhe dravatyalam /",
    "GS40anandk_u:1973": " (tṛtīyaḥ prakāraḥ)",
    "GS40anandk_u:1974": " suvarṇe vidrute śulbaṃ mṛtaṃ tīkṣṇaṃ śanaiḥ śanaiḥ // Āk_1,4.412 //",
    "GS40anandk_u:1975": " vāhayet ṣaḍguṇaṃ yāvattadrase dravati priye /",
    "GS40anandk_u:1976": " (caturthaḥ prakāraḥ)",
    "GS40anandk_u:1977": " mahārasānanurasānkṣīṇalohāni cākṣaye // Āk_1,4.413 //",
    "GS40anandk_u:1978": " samāṃśaṃ samamākṣīkagandhakāvāpayogataḥ /",
    "GS40anandk_u:1979": " śataśo vāhayedetadakṣīṇāṃśāvaśeṣitam // Āk_1,4.414 //",
    "GS40anandk_u:1980": " samāṃśaṃ rasarājasya garbhe dravati niścitam /",
    "GS40anandk_u:1981": " (pañcamaḥ prakāraḥ)",
    "GS40anandk_u:1982": " jāritasya rasendrasya catuḥṣaṣṭitamāṃśakam // Āk_1,4.415 //",
    "GS40anandk_u:1983": " garbhadrāvaṇabījaṃ ca taptakhalve vinikṣipet /",
    "GS40anandk_u:1984": " śilārucakamākṣīkagandhakāsīsaṭaṅkaṇaiḥ // Āk_1,4.416 //",
    "GS40anandk_u:1985": " mardayeccaṇakāmlena sarvametaddināvadhi /",
    "GS40anandk_u:1986": " rasasyaitatṣoḍaśāṃśaṃ dattvā bījaṃ ca dāpayet // Āk_1,4.417 //",
    "GS40anandk_u:1987": " mucyate yatra yatraiva tat tad dravati tatkṣaṇāt /",
    "GS40anandk_u:1988": " (ṣaṣṭhaḥ prakāraḥ)",
    "GS40anandk_u:1989": " apāmārgapalāśotthabhasmakṣāraṃ samāharet // Āk_1,4.418 //",
    "GS40anandk_u:1990": " ṭaṅkaṇaṃ sayavakṣāraṃ kāsīsaṃ ca suvarcalam /",
    "GS40anandk_u:1991": " sāmudraṃ saindhavaṃ rājīṃ mākṣikaṃ navasārakam // Āk_1,4.419 //",
    "GS40anandk_u:1992": " karpūraṃ mākṣikaṃ tulyaṃ snuhyarkakṣīramarditam /",
    "GS40anandk_u:1993": " mūṣālepamanenaiva kṛtvā kuryādbiḍena ca // Āk_1,4.420 //",
    "GS40anandk_u:1994": " lepam aṅgulamānena prāksūtaṃ cātra nikṣipet /",
    "GS40anandk_u:1995": " ruddhvā svedyaṃ dinaikaṃ tu karīṣāgnau dravatyalam // Āk_1,4.421 //",
    "GS40anandk_u:1996": " ityevaṃ drāvitaṃ jāryaṃ yāvad bījaṃ tu ṣaḍguṇam /",
    "GS40anandk_u:1997": " (13. bāhyadrutiḥ)",
    "GS40anandk_u:1998": " śive vakṣyāmi te bāhyadrutikarma yathākramam // Āk_1,4.422 //",
    "GS40anandk_u:1999": " yenopāyenābhrakādidrutir bhavati tacchṛṇu /",
    "GS40anandk_u:2000": " (abhrakadrutiḥ)",
    "GS40anandk_u:2001": " athābhrakadrutiṃ vakṣye kañcukīkandameva ca // Āk_1,4.423 //",
    "GS40anandk_u:2002": " kapitindau keśataile pratyekaṃ tu tridhā vapet /",
    "GS40anandk_u:2003": " mūṣāyāṃ drāvayitvā tadabhrasatvaṃ drutir bhavet // Āk_1,4.424 //",
    "GS40anandk_u:2004": " (svarṇadrutiḥ)",
    "GS40anandk_u:2005": " phalapāṃśur devadālyāḥ śakagopo 'śvalālakāḥ /",
    "GS40anandk_u:2006": " ṭaṅkaṇaṃ jālinīnīrair bhāvayed bahudhā priye // Āk_1,4.425 //",
    "GS40anandk_u:2007": " drāvayet kāñcanaṃ tatra vapet sūtasamā drutiḥ /",
    "GS40anandk_u:2008": " (sarvaratnadrutiḥ)",
    "GS40anandk_u:2009": " trikṣāraṃ caṇakāmlaṃ ca rāmaṭhaṃ cāmlavetasam // Āk_1,4.426 //",
    "GS40anandk_u:2010": " tathā jvālāmukhīkṣāraṃ sthalakumbhīrasena ca /",
    "GS40anandk_u:2011": " piṣṭvā snuhyarkayoḥ kṣīraistadgole mṛdu hīrakam // Āk_1,4.427 //",
    "GS40anandk_u:2012": " nikṣipettacca jambīre ḍolāyantre tryahaṃ pacet /",
    "GS40anandk_u:2013": " evaṃ kṛte hīrakasya drutir bhavati sūtavat // Āk_1,4.428 //",
    "GS40anandk_u:2014": " padmarāgādiratnānāṃ drutireva kṛte bhavet /",
    "GS40anandk_u:2015": " (drutimelāpanam)",
    "GS40anandk_u:2016": " drutīnāṃ melanaṃ vakṣye śṛṇu bhairavi tattvataḥ // Āk_1,4.429 //",
    "GS40anandk_u:2017": " kṛṣṇāgaruśca kastūrī brahmabījaṃ ca mākṣikam /",
    "GS40anandk_u:2018": " nārīpuṣpaṃ viṣaṃ hiṃgu laśunaṃ ṭaṅkaṇaṃ niśā // Āk_1,4.430 //",
    "GS40anandk_u:2019": " etaiḥ samaṃ drutiṃ sūtaṃ taptakhalve vimardayet /",
    "GS40anandk_u:2020": " pāṭhā vandhyā tālamūlī nīlī trividhacitrakam // Āk_1,4.431 //",
    "GS40anandk_u:2021": " padmakandaṃ kṣīrakandaṃ balā guñjāmṛtārdrakam /",
    "GS40anandk_u:2022": " aśvalālā nimbapatraṃ strīstanyaṃ ca samaṃ samam // Āk_1,4.432 //",
    "GS40anandk_u:2023": " eteṣāṃ grāhayetsvacchaṃ rasaṃ vastreṇa gālitam /",
    "GS40anandk_u:2024": " etaddrutiyute sūte kṣiptvā kṣiptvā vimardayet // Āk_1,4.433 //",
    "GS40anandk_u:2025": " milanti drutayaḥ sarvāḥ pārade nātra saṃśayaḥ /",
    "GS40anandk_u:2026": " drutayo militā yena yantraṃ tenaiva kacchapam // Āk_1,4.434 //",
    "GS40anandk_u:2027": " limpecca biḍayogena melayejjārayetkramāt /",
    "GS40anandk_u:2028": " ityevaṃ rasarājasya ṣaḍguṇāṃ jārayeddrutim // Āk_1,4.435 //",
    "GS40anandk_u:2029": " (14. rañjanam)",
    "GS40anandk_u:2030": " drutijīrṇasya sūtasya rañjanaṃ śṛṇu pārvati /",
    "GS40anandk_u:2031": " tasmādrañjakabījānāṃ rañjanaṃ ca vadāmi te // Āk_1,4.436 //",
    "GS40anandk_u:2032": " (rañjanatailavidhiḥ)",
    "GS40anandk_u:2033": " palāśapuṣpaṃ mañjiṣṭhā lohitaṃ karavīrajam /",
    "GS40anandk_u:2034": " puṣpaṃ ca khadiraṃ raktacandanaṃ kukkuṭī tathā // Āk_1,4.437 //",
    "GS40anandk_u:2035": " niśādvayaṃ ca saralaṃ devadāruṃ japāsumam /",
    "GS40anandk_u:2036": " anyāni raktapuṣpāṇi lākṣātoyena mardayet // Āk_1,4.438 //",
    "GS40anandk_u:2037": " etaccaturguṇaṃ tailaṃ tailādraktaprasūnajam /",
    "GS40anandk_u:2038": " dravaṃ caturguṇaṃ deyaṃ tailaśeṣaṃ yathā bhavet // Āk_1,4.439 //",
    "GS40anandk_u:2039": " tasmin niṣecayed bījam ekaviṃśativārakam /",
    "GS40anandk_u:2040": " rañjayetpakvabījāni sarvāṇyevaṃ surārcite // Āk_1,4.440 //",
    "GS40anandk_u:2041": " (nāgabījarañjanam)",
    "GS40anandk_u:2042": " kharpare nāgamādāya caṇḍāgniṃ jvālayedadhaḥ /",
    "GS40anandk_u:2043": " palāśaparṇabījāni kṣipettasminpracālayet // Āk_1,4.441 //",
    "GS40anandk_u:2044": " palāśadaṇḍenāmardyaṃ caturyāmena bhasmati /",
    "GS40anandk_u:2045": " tadbhasma gandhakaṃ tulyamamle yāmaṃ prapeṣayet // Āk_1,4.442 //",
    "GS40anandk_u:2046": " ruddhvā puṭedgajapuṭe svāṅgaśītaṃ taduddharet /",
    "GS40anandk_u:2047": " taccaturthāṃśakaṃ gandhaṃ dattvā piṣṭvā puṭe pacet // Āk_1,4.443 //",
    "GS40anandk_u:2048": " evaṃ dvisaptavāreṇa nāgaṃ syādraktavarṇakam /",
    "GS40anandk_u:2049": " vāśāpañcāṅgacūrṇaṃ ca taccūrṇaṃ kakubhasya ca // Āk_1,4.444 //",
    "GS40anandk_u:2050": " śigrukiṃśukakoraṇḍaśākapuṣpāṇi nāginīm /",
    "GS40anandk_u:2051": " ahimāraṃ kumārīṃ ca nāgakanyāṃ ca cūrṇayet // Āk_1,4.445 //",
    "GS40anandk_u:2052": " etatsarvaṃ caikabhāgaṃ dvibhāgaṃ ca manaḥśilām /",
    "GS40anandk_u:2053": " bhāṇḍe sarvaṃ vinikṣipya gavāṃ mūtre caturguṇe // Āk_1,4.446 //",
    "GS40anandk_u:2054": " pacetpādāvaśeṣaṃ tu pūrvanāge kṣipankṣipan /",
    "GS40anandk_u:2055": " cullyāṃ pacedbrahmadaṇḍaiścālayetsaptavāsaram // Āk_1,4.447 //",
    "GS40anandk_u:2056": " idaṃ nāgaṃ pakvabīje drute nirvāhayettridhā /",
    "GS40anandk_u:2057": " rañjitaṃ jāyate bījaṃ mukhyaṃ syādrasarañjane // Āk_1,4.448 //",
    "GS40anandk_u:2058": " (bījarañjanaprakāraḥ)",
    "GS40anandk_u:2059": " tāpyasatvaṃ ca kṛṣṇābhrasatvacūrṇaṃ dhametsamam /",
    "GS40anandk_u:2060": " tasmindrute tāpyacūrṇaṃ mṛtaśulbaṃ kramādvahet // Āk_1,4.449 //",
    "GS40anandk_u:2061": " triguṇaṃ tadbhavedbījaṃ rañjakaṃ parameśvari /",
    "GS40anandk_u:2062": " (anyaḥ prakāraḥ)",
    "GS40anandk_u:2063": " kunaṭī mākṣikaṃ gandhaṃ daradaṃ peṣayetsamam // Āk_1,4.450 //",
    "GS40anandk_u:2064": " raktavargasya gomūtre peṣitasya rase priye /",
    "GS40anandk_u:2065": " peṣayecchoṣayet saptavāraṃ taccūrṇayetkṣipet // Āk_1,4.451 //",
    "GS40anandk_u:2066": " dvaṃdvite tīkṣṇatāmre ca tulyaṃ kṣiptvā dhameddṛḍham /",
    "GS40anandk_u:2067": " jyotiṣmatītailayukte raktavarge niṣecayet // Āk_1,4.452 //",
    "GS40anandk_u:2068": " punaśca pūrvacūrṇaṃ tu tulyaṃ kṣiptvā dhamet priye /",
    "GS40anandk_u:2069": " secayet saptadhā tvevaṃ syādbījaṃ rasarañjakam // Āk_1,4.453 //",
    "GS40anandk_u:2070": " (anyaḥ prakāraḥ)",
    "GS40anandk_u:2071": " tāraṃ ca vimalāsattvaṃ samāṃśaṃ drāvayet tataḥ /",
    "GS40anandk_u:2072": " saraktavarge gomūtre bhāvitaṃ daradaṃ tridhā // Āk_1,4.454 //",
    "GS40anandk_u:2073": " tattulyaṃ nikṣipet tasmin dhamed evaṃ tu saptadhā /",
    "GS40anandk_u:2074": " kṣiptvā kṣiptvā ca daradaṃ syādbījaṃ rasarañjakam // Āk_1,4.455 //",
    "GS40anandk_u:2075": " (anyaḥ prakāraḥ)",
    "GS40anandk_u:2076": " ghanasattvam ahiṃ svarṇaṃ samāṃśaṃ dvaṃdvitaṃ dhamet /",
    "GS40anandk_u:2077": " kharpare raktavargaṃ ca mākṣikaṃ gairikaṃ śilām // Āk_1,4.456 //",
    "GS40anandk_u:2078": " samaṃ saṃcūrṇayet tasmin vāpayecca samaṃ samam /",
    "GS40anandk_u:2079": " daśavāraṃ bhaved etad bījaṃ sūtendrarañjakam // Āk_1,4.457 //",
    "GS40anandk_u:2080": " (anyaḥ prakāraḥ)",
    "GS40anandk_u:2081": " yavaciñcārasairbhāvyā raktavarṇā manaḥśilā /",
    "GS40anandk_u:2082": " viṃśadvāraṃ prayatnena tena kalkena lepayet // Āk_1,4.458 //",
    "GS40anandk_u:2083": " nāgapatraṃ puṭe pacyādyāvaccūrṇamupāgatam /",
    "GS40anandk_u:2084": " rasakasya tu bhāgāṃstrīn bhāgaikaṃ daradasya ca // Āk_1,4.459 //",
    "GS40anandk_u:2085": " śilāgandhaviṣāṇāṃ ca trayāṇāmekabhāgakam /",
    "GS40anandk_u:2086": " secayenmātuluṅgāmlaiḥ tena kalkena lepayet // Āk_1,4.460 //",
    "GS40anandk_u:2087": " mūṣāgarbhe kṣipet tattatpūrvanāgaṃ dhamet tataḥ /",
    "GS40anandk_u:2088": " drutaṃ yāvat samuddhṛtya liptvā mūṣāṃ punar dhamet // Āk_1,4.461 //",
    "GS40anandk_u:2089": " ityevaṃ saptadhā dhāmyaṃ nāgaṃ svarṇanibhaṃ bhavet /",
    "GS40anandk_u:2090": " (anyaḥ prakāraḥ)",
    "GS40anandk_u:2091": " pītābhrakasya satvaṃ tu pūrvanāgaṃ ca tatsamam // Āk_1,4.462 //",
    "GS40anandk_u:2092": " dvaṃdvitaṃ pūrvayogena hyabhiṣiktaṃ ca kārayet /",
    "GS40anandk_u:2093": " anena dvandvayogena vāpo deyo drutasya ca // Āk_1,4.463 //",
    "GS40anandk_u:2094": " pakvabījasya vārāṃstrīn tadbījaṃ rañjitaṃ śubham /",
    "GS40anandk_u:2095": " (tārabījarañjanam)",
    "GS40anandk_u:2096": " athātas tārabījānāṃ rañjanaṃ śṛṇu pārvati // Āk_1,4.464 //",
    "GS40anandk_u:2097": " nānābhūruhasambhūtaśvetapuṣparase priye /",
    "GS40anandk_u:2098": " caturbhāge caikabhāgaṃ kaṅguṇītailakaṃ kṣipet // Āk_1,4.465 //",
    "GS40anandk_u:2099": " tailāvaśeṣaṃ vipacettārabījāni tatra vai /",
    "GS40anandk_u:2100": " bhūyo bhūyo drāvayitvā secayedekaviṃśatim // Āk_1,4.466 //",
    "GS40anandk_u:2101": " bījāni rañjitānyevaṃ bhaveyū rasarañjane /",
    "GS40anandk_u:2102": " evaṃ vaṅgasya bījāni rañjayet parameśvari // Āk_1,4.467 //",
    "GS40anandk_u:2103": " (rañjanakramaḥ)",
    "GS40anandk_u:2104": " drutijīrṇasya sūtasya catuḥṣaṣṭitamāṃśakam /",
    "GS40anandk_u:2105": " nikṣipedrañjakaṃ bījaṃ taptakhalve dināvadhi // Āk_1,4.468 //",
    "GS40anandk_u:2106": " mardayet taptakhalve tu pacet kacchapayantrake /",
    "GS40anandk_u:2107": " evaṃ grāsakrameṇaiva ṣaḍguṇaṃ jārayet priye // Āk_1,4.469 //",
    "GS40anandk_u:2108": " (15. - 17. sāraṇatrayam;",
    "GS40anandk_u:2109": " sāraṇārthe vajrabījasādhanam;",
    "GS40anandk_u:2110": " prathamaḥ prakāraḥ)",
    "GS40anandk_u:2111": " rañjitasya rasendrasya pravakṣye sāraṇātrayam /",
    "GS40anandk_u:2112": " sāraṇā yogyabījāni divyāni ca surārcite // Āk_1,4.470 //",
    "GS40anandk_u:2113": " svarṇaṃ dvādaśabhāgaṃ syāt tadardhaṃ śuddhapāradam /",
    "GS40anandk_u:2114": " rasendrārdhaṃ nāgabhasma caturbhāgaṃ mṛtaṃ pavim // Āk_1,4.471 //",
    "GS40anandk_u:2115": " etaccatuṣṭayaṃ cāmlairmardayettaptakhalvake /",
    "GS40anandk_u:2116": " uddhṛtya dvandvamelāpamūṣāyāṃ rodhayeddhamet // Āk_1,4.472 //",
    "GS40anandk_u:2117": " haṭhāttacca milatyeva vajrabījam idaṃ priye /",
    "GS40anandk_u:2118": " (dvitīyaḥ prakāraḥ)",
    "GS40anandk_u:2119": " bhāvayecchāribākṣīrair mṛtaṃ vajraṃ dinaṃ tataḥ // Āk_1,4.473 //",
    "GS40anandk_u:2120": " mardayed golakaṃ kṛtvā śoṣayeccaikabhāgakam /",
    "GS40anandk_u:2121": " tribhāgaṃ rasarājaṃ ca caturbhāgaṃ suvarṇakam // Āk_1,4.474 //",
    "GS40anandk_u:2122": " amlena mardayet piṣṭiṃ kṛtvā tadvajragolakam /",
    "GS40anandk_u:2123": " tatpiṣṭyā veṣṭayet tacca bhūrjapatreṇa veṣṭayet // Āk_1,4.475 //",
    "GS40anandk_u:2124": " pakṣaṃ nyased dhānyarāśau tad uddhṛtya punaḥ priye /",
    "GS40anandk_u:2125": " dhameddhaṭhānmilatyeva vajrabījam idaṃ bhavet // Āk_1,4.476 //",
    "GS40anandk_u:2126": " vajraṣoḍaśabhāgena svarṇapatreṇa veṣṭayet /",
    "GS40anandk_u:2127": " tatkṣiptvā liptamūṣāyāṃ svarṇāṃśaṃ śvetakācajam // Āk_1,4.477 //",
    "GS40anandk_u:2128": " cūrṇaṃ vā nṛkapālaṃ vā cūrṇaṃ kṛtvā vinikṣipet /",
    "GS40anandk_u:2129": " nirudhya ca dhamet tīvram evaṃ kuryāt punaḥ punaḥ // Āk_1,4.478 //",
    "GS40anandk_u:2130": " kṣiptvā kṣiptvā śvetakācaṃ nṛkapālamathāpi vā /",
    "GS40anandk_u:2131": " saptadhaivaṃ milatyeva vajrabījamidaṃ bhavet // Āk_1,4.479 //",
    "GS40anandk_u:2132": " (sāraṇātailam)",
    "GS40anandk_u:2133": " ataḥ paraṃ sāraṇāyāṃ pravakṣye tailasādhanam /",
    "GS40anandk_u:2134": " jyotiṣmatīkarañjākṣakaṭutumbīsamudbhavam // Āk_1,4.480 //",
    "GS40anandk_u:2135": " tailaṃ kūrmavarāhādimeṣamatsyasamudbhavam /",
    "GS40anandk_u:2136": " jalūkābhekajātā ca vasā grāhyā vidhānataḥ // Āk_1,4.481 //",
    "GS40anandk_u:2137": " raktavargaḥ pītavargaḥ kvāthyaḥ kṣīraiścaturguṇaiḥ /",
    "GS40anandk_u:2138": " puṣpāṇāṃ raktapītānām anekānāṃ dravaṃ haret // Āk_1,4.482 //",
    "GS40anandk_u:2139": " pāṭalīkākatuṇḍyutthamahārāṣṭrīdravaṃ tathā /",
    "GS40anandk_u:2140": " ekāṃśaṃ tailam ekāṃśā vasā kvāthaścaturguṇaḥ // Āk_1,4.483 //",
    "GS40anandk_u:2141": " dvyaṃśaiḥ puṣpadravair dvyaṃśān pāṭalyādidravānapi /",
    "GS40anandk_u:2142": " sarvaṃ tāmramaye pātre mṛdunā vahninā pacet // Āk_1,4.484 //",
    "GS40anandk_u:2143": " tasminkṣipet ṣoḍaśāṃśaṃ bhūlatāmalatāpyakam /",
    "GS40anandk_u:2144": " vikhyātaṃ sāraṇātailaṃ rasarājasya jāraṇe // Āk_1,4.485 //",
    "GS40anandk_u:2145": " rañjitaṃ rasarājaṃ tu sāraṇātailasaṃyutam /",
    "GS40anandk_u:2146": " nikṣipetsāraṇāyantre nālamūṣāṃ gataṃ drutam // Āk_1,4.486 //",
    "GS40anandk_u:2147": " bījaṃ tu ḍhālayetsūte catuḥṣaṣṭitamāṃśakam /",
    "GS40anandk_u:2148": " uddhṛtya taptakhalve tu paṭvamlair mardayeddinam // Āk_1,4.487 //",
    "GS40anandk_u:2149": " tataḥ kacchapayantre tu savivye pācayed dinam /",
    "GS40anandk_u:2150": " ityevaṃ ṣaḍguṇaṃ sāryaṃ sārito jāyate rasaḥ // Āk_1,4.488 //",
    "GS40anandk_u:2151": " evaṃ dvitīyavāre tu kṛte sūto'nusāritaḥ /",
    "GS40anandk_u:2152": " tathā tṛtīyavāre tu rasaḥ syāt pratisāritaḥ // Āk_1,4.489 //",
    "GS40anandk_u:2153": " (18. vedhaḥ)",
    "GS40anandk_u:2154": " sāritasya rasendrasya haritālaṃ samāṃśakam /",
    "GS40anandk_u:2155": " mardayed dhūrtatailaiśca dinaṃ divyauṣadhidravaiḥ // Āk_1,4.490 //",
    "GS40anandk_u:2156": " tata uddhṛtya kṣiped vajramūṣāyāṃ vipaceddinam /",
    "GS40anandk_u:2157": " karīṣāgnāviti punar mardyaṃ pācyaṃ tridhā priye // Āk_1,4.491 //",
    "GS40anandk_u:2158": " anena karmaṇā devi sūto baddhamukho bhavet /",
    "GS40anandk_u:2159": " baddhavaktrasya sūtasya bhāgamekaṃ surārcite // Āk_1,4.492 //",
    "GS40anandk_u:2160": " sutāratāmratīkṣṇānāṃ cūrṇānām ekabhāgakam /",
    "GS40anandk_u:2161": " sarvaṃ saṃmardayed devadālīnīrair dinaṃ tataḥ // Āk_1,4.493 //",
    "GS40anandk_u:2162": " madhvājyaiśca dinaṃ mardyaṃ tena kuryāt sugolakam /",
    "GS40anandk_u:2163": " nikṣiped vajramūṣāyāṃ ruddhvā tīvrāgninā dhamet // Āk_1,4.494 //",
    "GS40anandk_u:2164": " sa rasaḥ khoṭabaddhaḥ syāt tatkhoṭaṃ kācaṭaṅkaṇaiḥ /",
    "GS40anandk_u:2165": " tejaḥpuñjo bhavedyāvat tāvat kuryād dhaman dhaman // Āk_1,4.495 //",
    "GS40anandk_u:2166": " taṃ rasaṃ yojayed dehe lohe roge ca pārvati /",
    "GS40anandk_u:2167": " (dehavedhakramaḥ)",
    "GS40anandk_u:2168": " dehavedhaṃ pravakṣyāmi sāvadhānaṃ śṛṇu priye // Āk_1,4.496 //",
    "GS40anandk_u:2169": " pācanasnehanasvedavamanārecanaiḥ kramāt /",
    "GS40anandk_u:2170": " śarīraṃ śodhayelloṇakṣārāmlādivivarjitaḥ // Āk_1,4.497 //",
    "GS40anandk_u:2171": " tatastvāroṭakaṃ sūtaṃ bhakṣayet parameśvari /",
    "GS40anandk_u:2172": " kṣetraṃ kṛtvā śarīraṃ tu tataḥ siddharasaṃ kṣipet // Āk_1,4.498 //",
    "GS40anandk_u:2173": " śatavedhirasaṃ pūrvaṃ tataḥ sāhasravedhakam /",
    "GS40anandk_u:2174": " daśasāhasravedhaṃ ca lakṣavedhakaraṃ rasam // Āk_1,4.499 //",
    "GS40anandk_u:2175": " vedhakaṃ daśalakṣasya koṭivedhaṃ surārcite /",
    "GS40anandk_u:2176": " gandhakena yutaṃ sūtaṃ krameṇānena suvrate // Āk_1,4.500 //",
    "GS40anandk_u:2177": " sa rasaḥ kramate dehe siddhayaḥ sambhavanti hi /",
    "GS40anandk_u:2178": " rasāyane tu yāḥ proktā mūlikā dehasiddhidāḥ // Āk_1,4.501 //",
    "GS40anandk_u:2179": " tābhiryukto rasendrastu dehe saṃkramate priye /",
    "GS40anandk_u:2180": " krāmati tanau hi sūto janayati putrāṃścadevatāgarbhān // Āk_1,4.502 //",
    "GS40anandk_u:2181": " khe gamanena ca nityaṃ saṃcaraṇaṃ sakalabhuvaneṣu /",
    "GS40anandk_u:2182": " dhātā bhuvanatritaye sraṣṭādyo brahmayoniriva // Āk_1,4.503 //",
    "GS40anandk_u:2183": " viṣṇuriva pālanārthe saṃhartā rudradevavatsatkalam /",
    "GS40anandk_u:2184": " (lohavedhakramaḥ)",
    "GS40anandk_u:2185": " krāmaṇaṃ lohavedhasya vakṣyāmi śṛṇu bhairavi // Āk_1,4.504 //",
    "GS40anandk_u:2186": " daradaṃ mākṣikaṃ kāntaṃ śilāṃ gandhaṃ viṣaṃ ghanam /",
    "GS40anandk_u:2187": " rasakaṃ bhūlatāṃ hiṅgu kāntāsyaṃ ṭaṅkaṇaṃ priye // Āk_1,4.505 //",
    "GS40anandk_u:2188": " gandhakena hataṃ tāmraṃ bhujaṅgaṃ śilayā hatam /",
    "GS40anandk_u:2189": " daradena hataṃ tīkṣṇaṃ mahiṣīkarṇasambhavam // Āk_1,4.506 //",
    "GS40anandk_u:2190": " malaṃ vāyasaviṣṭhāṃ ca prathamārtavaraktataḥ /",
    "GS40anandk_u:2191": " anena veṣṭayet siddhasūtaṃ loheṣu vedhayet // Āk_1,4.507 //",
    "GS40anandk_u:2192": " tārakṛṣṭyaṣṭanavatiḥ svarṇamekaṃ tathā rasaḥ /",
    "GS40anandk_u:2193": " śatavedhī tu vikhyātastvevaṃ sāhasravedhakaḥ // Āk_1,4.508 //",
    "GS40anandk_u:2194": " vedhayeddaśasāhasraṃ lakṣaṃ koṭimathārbudam /",
    "GS40anandk_u:2195": " jāraṇāyāṃ balaṃ yāvat tāvallohāni vedhayet // Āk_1,4.509 //",
    "GS40anandk_u:2196": " (1. krāmaṇayogaḥ)",
    "GS40anandk_u:2197": " mākṣikaṃ bhūlatāṃ sūtaṃ kunaṭīṃ ṭaṅkaṇaṃ tathā /",
    "GS40anandk_u:2198": " strīstanyaraktaṃ sampiṣṭaṃ krāmaṇaṃ kṣepalepayoḥ // Āk_1,4.510 //",
    "GS40anandk_u:2199": " (2. krāmaṇayogaḥ)",
    "GS40anandk_u:2200": " hiṅgulaṃ rasakaṃ kāntam indragopaṃ viṣaṃ tathā /",
    "GS40anandk_u:2201": " mardayet tailaraktābhyāṃ krāmaṇaṃ kṣepalepayoḥ // Āk_1,4.511 //",
    "GS40anandk_u:2202": " (3. krāmaṇayogaḥ)",
    "GS40anandk_u:2203": " gaṇḍolaviṣabhekāsyamahiṣīnetrajaṃ malam /",
    "GS40anandk_u:2204": " rudhireṇa samāyuktaṃ rasasaṃkrāmaṇe hitam // Āk_1,4.512 //",
    "GS40anandk_u:2205": " (4. krāmaṇayogaḥ)",
    "GS40anandk_u:2206": " rocanaṃ gugguluṃ stanyam indragopaṃ viṣaṃ tathā /",
    "GS40anandk_u:2207": " sarvaṃ saṃmardayed devi rasasaṃkrāmaṇe hitam // Āk_1,4.513 //",
    "GS40anandk_u:2208": " (5. krāmaṇayogaḥ)",
    "GS40anandk_u:2209": " viṣṇukrāntā madhūcchiṣṭaṃ māhiṣaṃ karṇajaṃ malam /",
    "GS40anandk_u:2210": " bhūlatā kākaviṣṭhā ca lāṅgalī dvipadīrajaḥ // Āk_1,4.514 //",
    "GS40anandk_u:2211": " nararaktaṃ brahmasomā surasā śailajaṃ priye /",
    "GS40anandk_u:2212": " śṛṅgī ca lakṣmaṇā gṛdhrakarṇī ca krāmaṇaṃ param // Āk_1,4.515 //",
    "GS40anandk_u:2213": " (6. krāmaṇayogaḥ)",
    "GS40anandk_u:2214": " śrīveṣṭanimbaniryāsastrīstanyaviṣaṭaṅkaṇaiḥ /",
    "GS40anandk_u:2215": " goghṛtena samāyukto lohe saṃkrāmate rasaḥ // Āk_1,4.516 //",
    "GS40anandk_u:2216": " (7. krāmaṇayogaḥ)",
    "GS40anandk_u:2217": " paramaṃ krāmaṇaṃ vaṅgaṃ mṛganābhaṃ ca pārvati /",
    "GS40anandk_u:2218": " mātṛvāhaḥ kulīraśca śaṅkhābhyantarajo malaḥ // Āk_1,4.517 //",
    "GS40anandk_u:2219": " tathā kapitthaniryāso rasasaṃkrāmaṇaṃ param /",
    "GS40anandk_u:2220": " krāmaṇaṃ rasarājasya vedhakāle pradāpayet // Āk_1,4.518 //",
    "GS40anandk_u:2221": " Āk, 1, 5",
    "GS40anandk_u:2222": " (viśeṣajāraṇākramaḥ)",
    "GS40anandk_u:2223": " śrībhairavī /",
    "GS40anandk_u:2224": " sāmānyajāraṇā proktā tvayā pūrvaṃ sadāśiva /",
    "GS40anandk_u:2225": " viśeṣajāraṇaṃ brūhi yathā jānāmyahaṃ prabho // Āk_1,5.1 //",
    "GS40anandk_u:2226": " śrībhairavaḥ /",
    "GS40anandk_u:2227": " śṛṇu devi vakṣyāmi bhūcarākhyaṃ tu jāraṇam /",
    "GS40anandk_u:2228": " (bhūcarī jāraṇā)",
    "GS40anandk_u:2229": " kṛṣṇaṃ pītaṃ tathā raktaṃ śulbe tīkṣṇe ca melayet // Āk_1,5.2 //",
    "GS40anandk_u:2230": " śulbaṃ śuddhaṃ yadā jīrṇaṃ dvāviṃśatiguṇaṃ mate /",
    "GS40anandk_u:2231": " gandhanāgaṃ tato'rdhaṃ tu krameṇaiva tu melayet // Āk_1,5.3 //",
    "GS40anandk_u:2232": " hemnā tu saha dātavyaṃ sūtakaikena ṣoḍaśa /",
    "GS40anandk_u:2233": " gandhanāgaṃ yadā jīrṇaṃ tadā baddho bhaved rasaḥ // Āk_1,5.4 //",
    "GS40anandk_u:2234": " hemni jīrṇe tato'rdhena mṛtalohena rañjayet /",
    "GS40anandk_u:2235": " gandhakena hataṃ śulbaṃ mākṣikaṃ daradāyasam // Āk_1,5.5 //",
    "GS40anandk_u:2236": " puṭena mārayecchuddhaṃ hema dadyāttu ṣaḍguṇam /",
    "GS40anandk_u:2237": " sūtake hemabījaṃ ca yadā jīrṇaṃ caturguṇam // Āk_1,5.6 //",
    "GS40anandk_u:2238": " baddharāgaṃ vijānīyāddhemābho jāyate rasaḥ /",
    "GS40anandk_u:2239": " sāraṇāyantramadhyasthaṃ tenaiva saha sārayet // Āk_1,5.7 //",
    "GS40anandk_u:2240": " tribhāgaṃ sāritaṃ kṛtvā punastatraiva jārayet /",
    "GS40anandk_u:2241": " jāritaḥ sāritaścaiva punarjāritasāritaḥ // Āk_1,5.8 //",
    "GS40anandk_u:2242": " saptaśṛṅkhalikāyogāt koṭivedhī bhavedrasaḥ /",
    "GS40anandk_u:2243": " bhūcarī jāraṇā proktā khecarīṃ jāraṇāṃ śṛṇu // Āk_1,5.9 //",
    "GS40anandk_u:2244": " (khecarī jāraṇā)",
    "GS40anandk_u:2245": " hīnarāgāni ratnāni rasocchiṣṭāni kārayet /",
    "GS40anandk_u:2246": " kaṭutuṃbasya bījāni tasyārdhena tu dāpayet // Āk_1,5.10 //",
    "GS40anandk_u:2247": " mahājārasamāyuktaṃ kalkaṃ kuryād vicakṣaṇaḥ /",
    "GS40anandk_u:2248": " vajramūṣāmukhe caiva tanmadhye sthāpayed rasam // Āk_1,5.11 //",
    "GS40anandk_u:2249": " katakaṃ kanakaṃ caivam ekīkṛtya vimardayet /",
    "GS40anandk_u:2250": " padmarāgapralepaṃ tu rase grāsaṃ tu dāpayet // Āk_1,5.12 //",
    "GS40anandk_u:2251": " bhakṣitavyaṃ prayatnena natvā ca gurudevayoḥ /",
    "GS40anandk_u:2252": " sarvasiddhān namaskṛtya devatāśca viśeṣataḥ // Āk_1,5.13 //",
    "GS40anandk_u:2253": " mūrcchāṅgadāhaśca tato jāyate nātra saṃśayaḥ /",
    "GS40anandk_u:2254": " ātmānamutthitaṃ paśyed divyadeho mahābalaḥ // Āk_1,5.14 //",
    "GS40anandk_u:2255": " śaṅkhakāhalanirghoṣaiḥ siddhavidyādharaiḥ saha /",
    "GS40anandk_u:2256": " icchayā vicarellokān kāmarūpī vimānagaḥ // Āk_1,5.15 //",
    "GS40anandk_u:2257": " devā vai yatra līyante siddhastatraiva līyate /",
    "GS40anandk_u:2258": " (anyo jāraṇāprakāraḥ)",
    "GS40anandk_u:2259": " punaranyaṃ pravakṣyāmi jāraṇāyogam uttamam // Āk_1,5.16 //",
    "GS40anandk_u:2260": " sughṛṣṭaṃ pātitaṃ sūtaṃ sarvadoṣojjhitaṃ tataḥ /",
    "GS40anandk_u:2261": " śākapallavasāreṇa viṣṇukrāntārasena ca // Āk_1,5.17 //",
    "GS40anandk_u:2262": " pālāśapuṣpatoyena bhāvitaṃ gandhakaṃ samam /",
    "GS40anandk_u:2263": " samaṃ kṛṣṇābhrasatvaṃ ca rasakaṃ cāṣṭakaṃ guṇam // Āk_1,5.18 //",
    "GS40anandk_u:2264": " tīkṣṇaśulboragaṃ caiva kūrmayantreṇa jārayet /",
    "GS40anandk_u:2265": " kāñcanaṃ jārayet paścād biḍayogena pārvati // Āk_1,5.19 //",
    "GS40anandk_u:2266": " tataḥ siddhaṃ vijānīyād dvaidhaṃ śulvasya dāpayet /",
    "GS40anandk_u:2267": " karmasaṃkhyāpramāṇena nāgo bhavati kāñcanam // Āk_1,5.20 //",
    "GS40anandk_u:2268": " ataḥ paraṃ pravakṣyāmi jāraṇākramam uttamam /",
    "GS40anandk_u:2269": " bījacūrṇāni tailena bhāvayitvā punaḥ punaḥ // Āk_1,5.21 //",
    "GS40anandk_u:2270": " ṣoḍaśāṃśena taṃ grāsamaṅgulyā mardayecchanaiḥ /",
    "GS40anandk_u:2271": " ārdrakādi tato yogād dātavyaṃ ṣoḍaśāṃśataḥ // Āk_1,5.22 //",
    "GS40anandk_u:2272": " bhūrje dattvā tato deyaṃ ḍolāyantre vinikṣipet /",
    "GS40anandk_u:2273": " ahorātreṇa tadbījaṃ sūtako grasati priye // Āk_1,5.23 //",
    "GS40anandk_u:2274": " samuddhṛtya rasaṃ devi khalve saṃmardayet tataḥ /",
    "GS40anandk_u:2275": " tato yantre vinikṣipya divārātraṃ dṛḍhāgninā // Āk_1,5.24 //",
    "GS40anandk_u:2276": " taptaṃ samuddhṛtaṃ yantrāt taptakhalve vimardayet /",
    "GS40anandk_u:2277": " mardayitvārdrake piṇḍe kṣiptvātha tripuṭaṃ dahet // Āk_1,5.25 //",
    "GS40anandk_u:2278": " tato garbhe patatyāśu jarate tatsukhena tu /",
    "GS40anandk_u:2279": " ḍolāyantre tato dadyād ārdrapiṇḍena saṃyutam // Āk_1,5.26 //",
    "GS40anandk_u:2280": " tṛtīyadivase sūto jarate grasate tataḥ /",
    "GS40anandk_u:2281": " samajīrṇaṃ tato yāvat ḍolāyantre vicakṣaṇaḥ // Āk_1,5.27 //",
    "GS40anandk_u:2282": " paścātkacchapayantreṇa samajīrṇaṃ tu pārvati /",
    "GS40anandk_u:2283": " tāmrāṃśadvādaśāṃśena kacchapena tu jārayet // Āk_1,5.28 //",
    "GS40anandk_u:2284": " prāgvad ārdrakayogaṃ ca garbhadrāvaṇam eva ca /",
    "GS40anandk_u:2285": " paścāt taṃ devi nikṣipya puṭaṃ dadyād vicakṣaṇaḥ // Āk_1,5.29 //",
    "GS40anandk_u:2286": " aṣṭāṃśena tato grāsaṃ garbhadrāvaṃ ca pūrvavat /",
    "GS40anandk_u:2287": " kandodare sūraṇasya taṃ vinikṣipya sūtakam // Āk_1,5.30 //",
    "GS40anandk_u:2288": " puṭayedvārtikastāvat yāvat kando na dahyate /",
    "GS40anandk_u:2289": " pādāṃśena tu mūṣāyāṃ grāsaḥ sūte vidhīyate // Āk_1,5.31 //",
    "GS40anandk_u:2290": " pūrvavacca biḍaṃ dadyādgarbhadrāvaṇameva ca /",
    "GS40anandk_u:2291": " evaṃ caturguṇe jīrṇe sūtako balavān bhavet // Āk_1,5.32 //",
    "GS40anandk_u:2292": " tataḥ śalākayā grāsamagnistho grasate rasaḥ /",
    "GS40anandk_u:2293": " tato ratnāni jāryāṇi vakṣyamāṇakrameṇa tu // Āk_1,5.33 //",
    "GS40anandk_u:2294": " abhrakaṃ bhrāmakaṃ caiva śaṅkhanābhiṃ tathaiva ca /",
    "GS40anandk_u:2295": " rasānuparasāndattvā mahājārasamanvitam // Āk_1,5.34 //",
    "GS40anandk_u:2296": " vajrakandalatāṃ brāhmīmeṣaśṛṅgyamṛtāyasam /",
    "GS40anandk_u:2297": " kaṭutumbasya bījāni mṛtalohāni pācayet // Āk_1,5.35 //",
    "GS40anandk_u:2298": " sarvāṇi samabhāgāni śikhiśoṇitamarditam /",
    "GS40anandk_u:2299": " tāvattaṃ mardayetprājño yāvatkarma dṛḍhaṃ bhavet // Āk_1,5.36 //",
    "GS40anandk_u:2300": " mūṣā mallākṛtiścaiva kartavyācchādanaiḥ saha /",
    "GS40anandk_u:2301": " tanmadhye sthāpayetsūtamadhovātena dhāmayet // Āk_1,5.37 //",
    "GS40anandk_u:2302": " ādau tāvatprakartavyaṃ vajramauṣadhalepitam /",
    "GS40anandk_u:2303": " gṛhyate nātra sandeho yathā tīvrahutāśane // Āk_1,5.38 //",
    "GS40anandk_u:2304": " kuliśādi bhaved dagdhaṃ karīṣā tena mardayet /",
    "GS40anandk_u:2305": " yāvadekādaśaguṇaṃ kuliśaṃ jārayedbudhaḥ // Āk_1,5.39 //",
    "GS40anandk_u:2306": " saṃdagdhā śaṅkhanābhiśca mātuluṅgarasaplutā /",
    "GS40anandk_u:2307": " muktāphalaṃ tato deyaṃ vajrajīrṇe tu sūtake // Āk_1,5.40 //",
    "GS40anandk_u:2308": " anena kramayogena hyekādaśaguṇaṃ bhavet /",
    "GS40anandk_u:2309": " kevalaṃ śikhipittaṃ ca nīlīniryāsamiśritam // Āk_1,5.41 //",
    "GS40anandk_u:2310": " nīlotpalāni liptāni nikṣiptāni tu sūtake /",
    "GS40anandk_u:2311": " rasaḥ pibenmahārāgān hīnarāgān parityajet // Āk_1,5.42 //",
    "GS40anandk_u:2312": " ratnāni śikhipittaṃ ca mahāratnasamanvitam /",
    "GS40anandk_u:2313": " sadratnaṃ lepayet tena prakṣiped rasamadhyataḥ // Āk_1,5.43 //",
    "GS40anandk_u:2314": " rajanī caiva kaṅkuṣṭhaṃ brahmaniryāsabhāvitam /",
    "GS40anandk_u:2315": " jāraṇaṃ puṣparāgasya tenaiva saha dāpayet // Āk_1,5.44 //",
    "GS40anandk_u:2316": " bahuratneṣu jīrṇeṣu bhṛṅgarājeṣu suvrate /",
    "GS40anandk_u:2317": " rasendro dṛśyatāṃ devi nīlapītāruṇacchaviḥ // Āk_1,5.45 //",
    "GS40anandk_u:2318": " (dhūmavedhīrasaḥ)",
    "GS40anandk_u:2319": " śuddhāni hemapatrāṇi śatāṃśenānulepayet /",
    "GS40anandk_u:2320": " puṭena mārayedetadindragopanibhaṃ bhavet // Āk_1,5.46 //",
    "GS40anandk_u:2321": " saṃsparśād vedhayet sarvam idaṃ hema mṛtaṃ priye /",
    "GS40anandk_u:2322": " tribhāgaṃ sūtakendrasya teneva saha kārayet // Āk_1,5.47 //",
    "GS40anandk_u:2323": " mūṣāmadhye sthite tasmin punastenaiva jārayet /",
    "GS40anandk_u:2324": " dhūmavedhī bhaveddevi punaḥ punaḥ prasāritaḥ // Āk_1,5.48 //",
    "GS40anandk_u:2325": " anena kramayogena yadi jīrṇā triśṛṅkhalā /",
    "GS40anandk_u:2326": " vedhayennātra sandeho giripāṣāṇabhūtalam // Āk_1,5.49 //",
    "GS40anandk_u:2327": " pārśve jyotiḥ pradṛśyeta ūrdhvaṃ dṛśyeta tena vai /",
    "GS40anandk_u:2328": " bhūcaraṃ taṃ vijānīyād rasendraṃ nātra saṃśayaḥ // Āk_1,5.50 //",
    "GS40anandk_u:2329": " tenāśrāntagatir devi yojanānāṃ śataṃ vrajet /",
    "GS40anandk_u:2330": " divyatejā mahākāyo divyadṛṣṭir mahābalaḥ // Āk_1,5.51 //",
    "GS40anandk_u:2331": " sarvarogavinirmukto jīveccandrārkatārakam /",
    "GS40anandk_u:2332": " tasya mūtrapurīṣaṃ tu sarvalohāni vidhyati // Āk_1,5.52 //",
    "GS40anandk_u:2333": " (anye vedhaprakārāḥ)",
    "GS40anandk_u:2334": " samajīrṇena vajreṇa hemnā ca sahitena ca /",
    "GS40anandk_u:2335": " agnistho jārayellohān bandham āyāti sūtakaḥ // Āk_1,5.53 //",
    "GS40anandk_u:2336": " sārayettena bījena sahasramapi vedhayet /",
    "GS40anandk_u:2337": " sāritaṃ jārayetpaścāt lepyaṃ kṣepyaṃ sahasrataḥ // Āk_1,5.54 //",
    "GS40anandk_u:2338": " sārayettena bījena lakṣavedham avāpnuyāt /",
    "GS40anandk_u:2339": " anena kramayogena koṭivedhī bhavedrasaḥ // Āk_1,5.55 //",
    "GS40anandk_u:2340": " kevalaṃ tu yadā vajraṃ samajīrṇaṃ tu kārayet /",
    "GS40anandk_u:2341": " baddhaḥ sūtastadā jñeyo niṣkampo nirupadravaḥ // Āk_1,5.56 //",
    "GS40anandk_u:2342": " agnistho jāyate sūtaḥ śalākāṃ grasate kṣaṇāt /",
    "GS40anandk_u:2343": " haṭhāgninā dhāmyamāno grasate sarvamādarāt // Āk_1,5.57 //",
    "GS40anandk_u:2344": " grasate jarate sūtam āyurdravyapradāyakaḥ /",
    "GS40anandk_u:2345": " mūṣāsthaṃ dhamayet sūtaṃ haṭhāgnau naiva kampayet // Āk_1,5.58 //",
    "GS40anandk_u:2346": " jārayet sarvaratnāni baddhaḥ khecaratāṃ nayet /",
    "GS40anandk_u:2347": " aṣṭalohe 'ṣṭaguṇite jīrṇe syādrasabandhanam // Āk_1,5.59 //",
    "GS40anandk_u:2348": " lohāni sarvāṃstriguṇaṃ triguṇaṃ kanakaṃ tathā /",
    "GS40anandk_u:2349": " dhūmāvaloke vedhī syāt bhavennirvāṇado'mbaraḥ // Āk_1,5.60 //",
    "GS40anandk_u:2350": " ādāvaṣṭaguṇaṃ jāryaṃ vyomasattvaṃ mahārase /",
    "GS40anandk_u:2351": " samaṃ hemadaśāṃśena vajraratnāni jārayet // Āk_1,5.61 //",
    "GS40anandk_u:2352": " samaṃ ca jārayed vajraṃ tadāsau khecaro rasaḥ /",
    "GS40anandk_u:2353": " krame pradakṣiṇāvartaḥ koṭivedhī ca jāyate // Āk_1,5.62 //",
    "GS40anandk_u:2354": " (jīrṇadravyamānabhedādvedhe viśeṣaḥ)",
    "GS40anandk_u:2355": " same tu pannage jīrṇe daśavedhī bhavedrasaḥ /",
    "GS40anandk_u:2356": " dviguṇe śatavedhī syāt sahasraṃ triguṇe bhavet // Āk_1,5.63 //",
    "GS40anandk_u:2357": " caturguṇe'yutaṃ devi krameṇānena vardhayet /",
    "GS40anandk_u:2358": " uttarottaravṛddhyā tu jārayet tatra pannagam // Āk_1,5.64 //",
    "GS40anandk_u:2359": " kuṭilaṃ pannagaṃ jāryaṃ navasaṃkhyākrameṇa tu /",
    "GS40anandk_u:2360": " dattvā krameṇa deveśi koṭivedhī bhavedrasaḥ // Āk_1,5.65 //",
    "GS40anandk_u:2361": " gandhakādimapāṣāṇe ṣaḍguṇe jīrṇatāṃ gate /",
    "GS40anandk_u:2362": " rogahartā rasaḥ syāttu samukhe tavadā bhavet // Āk_1,5.66 //",
    "GS40anandk_u:2363": " tasmin śataguṇe jīrṇe rugjarāmṛtyuhā bhavet /",
    "GS40anandk_u:2364": " abhrakādimapāṣāṇasattvānyātmasamaṃ grasan // Āk_1,5.67 //",
    "GS40anandk_u:2365": " rugjarā maraṇaṃ jitvā śatavedhī raso bhavet /",
    "GS40anandk_u:2366": " śatāyurdviguṇe jīrṇe sūtaḥ sāhasravedhakaḥ // Āk_1,5.68 //",
    "GS40anandk_u:2367": " caturguṇe sahasrāyuḥ pārado 'yutavedhakaḥ /",
    "GS40anandk_u:2368": " rasaścāṣṭaguṇe jīrṇe lakṣāyur lakṣavedhakaḥ // Āk_1,5.69 //",
    "GS40anandk_u:2369": " brahmāyuḥ ṣoḍaśaguṇe koṭivedhī bhaved rasaḥ /",
    "GS40anandk_u:2370": " dvātriṃśadguṇite jīrṇe khecaratvādisiddhidaḥ // Āk_1,5.70 //",
    "GS40anandk_u:2371": " viṣṇor āyurbalaṃ datte pāradaḥ sparśavedhakaḥ /",
    "GS40anandk_u:2372": " catuḥṣaṣṭiguṇe jīrṇe śivāyuḥ śabdavedhakaḥ // Āk_1,5.71 //",
    "GS40anandk_u:2373": " (ṣaḍguṇābhrakajāraṇena sarvadoṣanāśaḥ)",
    "GS40anandk_u:2374": " rasasya sarvadoṣāstu ṣaḍguṇenābhrakeṇa tu /",
    "GS40anandk_u:2375": " jīrṇena nāśam āyānti nātra kāryā vicāraṇā // Āk_1,5.72 //",
    "GS40anandk_u:2376": " tadā grasati lohāni tyajecca gatim ātmanaḥ /",
    "GS40anandk_u:2377": " (pañcāvasthā)",
    "GS40anandk_u:2378": " dhūmaściṭiciṭiścaiva maṇḍūkaplutireva ca // Āk_1,5.73 //",
    "GS40anandk_u:2379": " sakampaśca vikampaśca pañcāvasthā rasasya tu /",
    "GS40anandk_u:2380": " samajīrṇo bhavedbālo yauvanasthaścaturguṇaḥ // Āk_1,5.74 //",
    "GS40anandk_u:2381": " vṛddhaḥ ṣaḍguṇajīrṇastu sarvakarmakaraḥ śubhaḥ /",
    "GS40anandk_u:2382": " (jāraṇe kramaḥ)",
    "GS40anandk_u:2383": " gandhakaṃ jārayedādau sarvasattvānyataḥ param // Āk_1,5.75 //",
    "GS40anandk_u:2384": " tataḥ sarvāṇi lohāni dvandvāni vividhāni ca /",
    "GS40anandk_u:2385": " pakvabījāni ratnāni drutisattve ca jārayet // Āk_1,5.76 //",
    "GS40anandk_u:2386": " catuḥṣaṣṭyaṃśake pūrvaṃ dvātriṃśāṃśe tṛtīyakaḥ /",
    "GS40anandk_u:2387": " tṛtīyaḥ ṣoḍaśāṃśe tu caturthaścāṣṭamena ca // Āk_1,5.77 //",
    "GS40anandk_u:2388": " pañcamo'tha caturthāṃśe ṣaṣṭho dvyaṃśe prakīrtitaḥ /",
    "GS40anandk_u:2389": " śatāṃśe saptamo jñeyo grāsamānaṃ rasasya tu // Āk_1,5.78 //",
    "GS40anandk_u:2390": " (grāsamānabhedena svarūpabhedaḥ)",
    "GS40anandk_u:2391": " catuḥṣaṣṭyaṃśake grāse daṇḍadhārī bhaved rasaḥ /",
    "GS40anandk_u:2392": " jalūkābho dvitīye tu grāsayoge sureśvari // Āk_1,5.79 //",
    "GS40anandk_u:2393": " grāse rasāt tṛtīye ca kākaviṣṭhāsamo bhavet /",
    "GS40anandk_u:2394": " caturtho golakākāraḥ pañcame dahanaprabhaḥ // Āk_1,5.80 //",
    "GS40anandk_u:2395": " ṣaṣṭhe sūryaprabhaḥ sūtastejaḥpuñjaśca saptame /",
    "GS40anandk_u:2396": " rasarājasya deveśi kramājjīrṇasya lakṣaṇam // Āk_1,5.81 //",
    "GS40anandk_u:2397": " samāṃśaṃ dviguṇaṃ grāsaṃ tataḥ sūte caturguṇam /",
    "GS40anandk_u:2398": " tathā cāṣṭaguṇaṃ devi jārayecca kalāguṇam // Āk_1,5.82 //",
    "GS40anandk_u:2399": " dvātriṃśadguṇitaṃ devi catuḥṣaṣṭiguṇaṃ kramāt /",
    "GS40anandk_u:2400": " (saṃskārair jāyamānā guṇāḥ)",
    "GS40anandk_u:2401": " tīvratvaṃ janayet svedād amalatvaṃ ca mardanāt // Āk_1,5.83 //",
    "GS40anandk_u:2402": " mūrchanād doṣarāhityam utthānāt pūtināśanam /",
    "GS40anandk_u:2403": " rasāyanaṃ pātanena rodhādāpyāyanaṃ bhavet // Āk_1,5.84 //",
    "GS40anandk_u:2404": " acāpalyaṃ niyamanād dīpanātsamukho jvalet /",
    "GS40anandk_u:2405": " vāsanād yogasāṃgatyaṃ cāraṇādbalacāritā // Āk_1,5.85 //",
    "GS40anandk_u:2406": " jāraṇādbandhanaṃ samyagekatvaṃ drāvaṇadvayāt /",
    "GS40anandk_u:2407": " raktatvaṃ rañjanāt tasya vyāpitvaṃ sāraṇātrayāt // Āk_1,5.86 //",
    "GS40anandk_u:2408": " krāmitvaṃ krāmaṇād dehaloheṣvapi ca vedhanāt // Āk_1,5.87 //",
    "GS40anandk_u:2409": " Āk, 1, 6",
    "GS40anandk_u:2410": " (dehavedhakramaḥ)",
    "GS40anandk_u:2411": " praṇamya śirasā śambhuṃ papraccha girijātmajā /",
    "GS40anandk_u:2412": " śrībhairavī /",
    "GS40anandk_u:2413": " dehavedhastvayā pūrvaṃ saṃkṣepāt kathitaḥ prabho // Āk_1,6.1 //",
    "GS40anandk_u:2414": " taṃ dehavedham ācakṣva samyak jānāmyahaṃ yathā /",
    "GS40anandk_u:2415": " śrībhairavaḥ /",
    "GS40anandk_u:2416": " devi pravakṣyāmi devānāmapi durlabham // Āk_1,6.2 //",
    "GS40anandk_u:2417": " yogināṃ bhogayuktānāṃ dehavedhaṃ sureśvari /",
    "GS40anandk_u:2418": " pācanādi prakurvīta pañcakarmavidhānataḥ // Āk_1,6.3 //",
    "GS40anandk_u:2419": " (pañcakarmāṇi; 1. pācanam)",
    "GS40anandk_u:2420": " lavaṇādisamutkliṣṭān doṣān saṃśodhayet kramāt /",
    "GS40anandk_u:2421": " tato jīrṇarasaṃ cādyāt kramād evaṃ sureśvari // Āk_1,6.4 //",
    "GS40anandk_u:2422": " laghvāhāro divā bhūtvā kṣudrādhānyākanāgaram /",
    "GS40anandk_u:2423": " etattrayaṃ palonmeyam udakeṣvavaloḍayet // Āk_1,6.5 //",
    "GS40anandk_u:2424": " aṣṭāvaśiṣṭaṃ saṃkvāthya pratirātraṃ pibettryaham /",
    "GS40anandk_u:2425": " anantaraṃ varākvāthaṃ pūrvavat tridinaṃ pibet // Āk_1,6.6 //",
    "GS40anandk_u:2426": " iti pācanam ātanyād atha snehanam ācaret /",
    "GS40anandk_u:2427": " (2. snehanam)",
    "GS40anandk_u:2428": " ghṛtaudanaṃ chāgarasaṃ divā bhuñjīta mātrayā // Āk_1,6.7 //",
    "GS40anandk_u:2429": " ājyānnaṃ vā mudgarasaṃ laghvāśī syāddine sudhīḥ /",
    "GS40anandk_u:2430": " rātrau pibedghṛtaṃ gavyaṃ saindhavena samanvitam // Āk_1,6.8 //",
    "GS40anandk_u:2431": " niṣkamekaṃ saindhavaṃ ca ghṛtaṃ niṣkacatuṣṭayam /",
    "GS40anandk_u:2432": " bhṛṅgāmalakatailena sarvāṅgam abhiṣecayet // Āk_1,6.9 //",
    "GS40anandk_u:2433": " evaṃ saptadinaṃ kuryāt snehanaṃ paramaṃ hitam /",
    "GS40anandk_u:2434": " (3. svedanam)",
    "GS40anandk_u:2435": " matsyamāṃsaṃ māṣatilayavajāmalasaktavaḥ // Āk_1,6.10 //",
    "GS40anandk_u:2436": " sarvam etad bhavet prastham ekāṣṭhīlāgarūbalā /",
    "GS40anandk_u:2437": " rāsnā vyāghrī ghanāpatraṃ kauśikātiviṣā niśā // Āk_1,6.11 //",
    "GS40anandk_u:2438": " sarvametaddvayapalaṃ takrakṣīrāmbukāṃjikam /",
    "GS40anandk_u:2439": " dvyāḍhake nikṣipet sarvaṃ mṛtpātre kvāthayet sudhīḥ // Āk_1,6.12 //",
    "GS40anandk_u:2440": " kuryāt tasyoṣmaṇā gātraṃ svinnaṃ dvighaṭikāvadhi /",
    "GS40anandk_u:2441": " evaṃ saptadinaṃ kuryāt svedanaṃ paramaṃ hitam // Āk_1,6.13 //",
    "GS40anandk_u:2442": " (4 vamanam)",
    "GS40anandk_u:2443": " madanasya phalaṃ caikaṃ pāṭhā ṣoḍaśikaṃ jalam /",
    "GS40anandk_u:2444": " pādāvaśiṣṭaṃ saṃkvāthya tajjale vastraśodhite // Āk_1,6.14 //",
    "GS40anandk_u:2445": " pippalīndrayavā yaṣṭilavaṇaṃ karṣamātrakam /",
    "GS40anandk_u:2446": " nikṣipecca pibet prātar vāntiḥ syāt sarvarogahā // Āk_1,6.15 //",
    "GS40anandk_u:2447": " (5. virecanam)",
    "GS40anandk_u:2448": " sūtaṭaṅkaṇagandhāśma trikaṭuṃ triphalāṃ samam /",
    "GS40anandk_u:2449": " etaiḥ samaṃ tu jepālaṃ ślakṣṇaṃ tat parimardayet // Āk_1,6.16 //",
    "GS40anandk_u:2450": " guñjādvitayamātraṃ tu guḍena saha bhakṣayet /",
    "GS40anandk_u:2451": " virecanam iti proktaṃ sarvavyādhivināśanam // Āk_1,6.17 //",
    "GS40anandk_u:2452": " pañcakarmeti kathitaṃ kramāt kuryād virecane /",
    "GS40anandk_u:2453": " (doṣaśodhakayogāḥ)",
    "GS40anandk_u:2454": " ketakīstanajambīraṃ pratyahaṃ kuḍuvaṃ pibet // Āk_1,6.18 //",
    "GS40anandk_u:2455": " saptavāsaraparyantaṃ prātar lavaṇadoṣahṛt /",
    "GS40anandk_u:2456": " salile ṣoḍaśapale triphalaikapalaṃ kṣipet // Āk_1,6.19 //",
    "GS40anandk_u:2457": " kvāthayet pādaśeṣaṃ tat tasmin śīte madhoḥ palam /",
    "GS40anandk_u:2458": " pibet prabhāte tridinaṃ kṣāradoṣaharaṃ param // Āk_1,6.20 //",
    "GS40anandk_u:2459": " viḍaṅgaṃ savacākuṣṭhaṃ ketakīstanasaṃyutam /",
    "GS40anandk_u:2460": " kvathitaṃ tridinaṃ pītamamladoṣaharaṃ pibet // Āk_1,6.21 //",
    "GS40anandk_u:2461": " athavā tintriṇīkṣārasalilaṃ palamātrakam /",
    "GS40anandk_u:2462": " yavakṣārasitākarṣaṃ saṃyojya tridinaṃ pibet // Āk_1,6.22 //",
    "GS40anandk_u:2463": " amladoṣavināśo 'yaṃ kathitaśca rasāyane /",
    "GS40anandk_u:2464": " vacābiḍālapālāśabījajantughnakarṣakam // Āk_1,6.23 //",
    "GS40anandk_u:2465": " karṣaṃ guḍaṃ ca tat sarvaṃ bhakṣayed uṣṇavāri ca /",
    "GS40anandk_u:2466": " pibet prātastridivasaṃ bhavet tat krimipātanam // Āk_1,6.24 //",
    "GS40anandk_u:2467": " śyāmāvahniviḍaṅgāni vāśā tryūṣaṃ phalatrayam /",
    "GS40anandk_u:2468": " saindhavaṃ devadāruṃ ca mustā caitatsamaṃ samam // Āk_1,6.25 //",
    "GS40anandk_u:2469": " ghṛtaiḥ karṣaṃ lihet prātaḥ saptāhāt sarvarogajit /",
    "GS40anandk_u:2470": " evaṃ kṛtvā dehaśuddhiṃ śālyannaṃ kṣīrabhojanam // Āk_1,6.26 //",
    "GS40anandk_u:2471": " samyagjātabalo bhūtvā tataḥ kuryād rasāyanam /",
    "GS40anandk_u:2472": " (rasāyanopayogaḥ)",
    "GS40anandk_u:2473": " kṣīrājyāmalakarasakṣaudraiḥ suratarūdbhavam // Āk_1,6.27 //",
    "GS40anandk_u:2474": " tailaṃ nirmathya tatsarvaṃ dvipalaṃ pratyahaṃ pibet /",
    "GS40anandk_u:2475": " māsena kāntirmedhā ca bhavatyeva na saṃśayaḥ // Āk_1,6.28 //",
    "GS40anandk_u:2476": " dvitīyamāsi pūrvoktaṃ tat pibet taccatuḥpalam /",
    "GS40anandk_u:2477": " tena śāmyanti doṣāśca vikārā netrasambhavāḥ // Āk_1,6.29 //",
    "GS40anandk_u:2478": " punastṛtīye māse tu sevyaṃ ṣaṭpalamātrakam /",
    "GS40anandk_u:2479": " tenāmaravapur bhūyānmahātejā bhaved dhruvam // Āk_1,6.30 //",
    "GS40anandk_u:2480": " (āroṭarasasevākramaḥ)",
    "GS40anandk_u:2481": " athāroṭarasaḥ sevyaḥ krameṇa parameśvari /",
    "GS40anandk_u:2482": " ayaḥśulbābhratāpyebhyaḥ pātito māritaḥ kramāt // Āk_1,6.31 //",
    "GS40anandk_u:2483": " ayamāroṭakaraso dehasiddhikaraḥ paraḥ /",
    "GS40anandk_u:2484": " svedanādyaiśca saṃskāraiḥ saptabhiḥ saṃskṛto rasaḥ // Āk_1,6.32 //",
    "GS40anandk_u:2485": " mūrchito rañjito devi sūtas tvāroṭakaḥ smṛtaḥ /",
    "GS40anandk_u:2486": " rasāyane rogaśāntyāṃ śreṣṭhaḥ sarvaguṇapradaḥ // Āk_1,6.33 //",
    "GS40anandk_u:2487": " kāntābhrasatvāroṭāśca samaṃ guñjādvayonmitam /",
    "GS40anandk_u:2488": " madhvājyatriphalābhiśca māsamekaṃ bhajediti // Āk_1,6.34 //",
    "GS40anandk_u:2489": " evaṃ krameṇa saṃsevyaṃ dvitrivedeṣuṣaṭkramāt /",
    "GS40anandk_u:2490": " evaṃ ṣoḍaśamāsāntaṃ guñjāṣoḍaśamātrakam // Āk_1,6.35 //",
    "GS40anandk_u:2491": " āroṭakarase cetthaṃ kuryānmatprāṇavallabhe /",
    "GS40anandk_u:2492": " valīpalitanirmukto jīvecca śaradaḥ śatam // Āk_1,6.36 //",
    "GS40anandk_u:2493": " (āroṭarasaḥ)",
    "GS40anandk_u:2494": " kāntasattvābhrasattvaṃ ca svarṇajīrṇarasastathā /",
    "GS40anandk_u:2495": " sarvametat samīkṛtya bhajed āroṭakaṃ tathā // Āk_1,6.37 //",
    "GS40anandk_u:2496": " kṣetrīkaraṇametaddhi sahasrāyuṣyakārakam /",
    "GS40anandk_u:2497": " abhūmau yojitaḥ sūto na prarohati kutracit // Āk_1,6.38 //",
    "GS40anandk_u:2498": " tasmātkṣetramakṛtvaiva yojayed yastu sūtakam /",
    "GS40anandk_u:2499": " na prarohedasya śubhaṃ bījam ivoṣare // Āk_1,6.39 //",
    "GS40anandk_u:2500": " (khoṭabaddharasasevākramaḥ)",
    "GS40anandk_u:2501": " pūrvoktakhoṭabaddhasya sūtasya vidhim uttamam /",
    "GS40anandk_u:2502": " krāmaṇaṃ ca kramādvakṣye tathā vidhiniṣedhanam // Āk_1,6.40 //",
    "GS40anandk_u:2503": " śṛṇu pārvati yatnena tvatprītyā kathayāmyaham /",
    "GS40anandk_u:2504": " kāntābhrasvarṇavajrāṇi rasasya krāmaṇaṃ param // Āk_1,6.41 //",
    "GS40anandk_u:2505": " krāmaṇena vinā sūto na sidhyed dehalohayoḥ /",
    "GS40anandk_u:2506": " guñjāmātraṃ khoṭabaddhaṃ krāmaṇakṣaudrasaṃyutam // Āk_1,6.42 //",
    "GS40anandk_u:2507": " māsamekaṃ bhajed itthaṃ punar vidhikrameṇa vai /",
    "GS40anandk_u:2508": " māsaṣoḍaśaparyantaṃ yathāroṭarasastathā // Āk_1,6.43 //",
    "GS40anandk_u:2509": " sa śatāyuṣyam āpnoti sarvarogavivarjitaḥ /",
    "GS40anandk_u:2510": " palamātropayogena vyādhibhir nābhibhūyate // Āk_1,6.44 //",
    "GS40anandk_u:2511": " dvitīye śukravṛddhiḥ syāt tṛtīye balavān bhavet /",
    "GS40anandk_u:2512": " caturthe palitaṃ hanti valiṃ jayati pañcame // Āk_1,6.45 //",
    "GS40anandk_u:2513": " ṣaṣṭhe śrutidharo vāgmī saptame netrarogahṛt /",
    "GS40anandk_u:2514": " aṣṭame tārkṣyadṛṣṭiḥ syād brahmāyurbrahmavikramaḥ // Āk_1,6.46 //",
    "GS40anandk_u:2515": " upayuñjyānnavapalaṃ siddhimelāpakaṃ bhavet /",
    "GS40anandk_u:2516": " viniyuñjyād daśapalaṃ dvitīyaḥ śaṅkaro bhavet // Āk_1,6.47 //",
    "GS40anandk_u:2517": " sahasrāyuṣyakaraṃ sūtaṃ māṣamātraṃ bhajennaraḥ /",
    "GS40anandk_u:2518": " ayutāyuṣkaraṃ sūtaṃ yavamātraṃ bhajetpriye // Āk_1,6.48 //",
    "GS40anandk_u:2519": " lakṣāyuṣyakaraṃ sūtaṃ vrīhimātraṃ bhajetsudhīḥ /",
    "GS40anandk_u:2520": " koṭyāṃ bhajet sūtaṃ khādayan mudgamātrakam // Āk_1,6.49 //",
    "GS40anandk_u:2521": " etat sarvaṃ rasānāṃ tu krāmaṇaṃ pūrvavad bhavet /",
    "GS40anandk_u:2522": " sahasrāyuḥpradaḥ sūto brahmatvaṃ vidadhāti saḥ // Āk_1,6.50 //",
    "GS40anandk_u:2523": " ayutāyuṣkaraḥ sūto viṣṇutāṃ pradadāti ca /",
    "GS40anandk_u:2524": " lakṣāyuṣyakaraḥ sūto rudratvam upapādayet // Āk_1,6.51 //",
    "GS40anandk_u:2525": " koṭyāyuṣyapradaḥ sūtaḥ śivatvaṃ vidadhāti ca /",
    "GS40anandk_u:2526": " mākṣīkajīrṇasūtastu dhanadatvaṃ dadāti vai // Āk_1,6.52 //",
    "GS40anandk_u:2527": " indratvaṃ vimalājīrṇastvabhrajīrṇo'rkatāṃ dadet /",
    "GS40anandk_u:2528": " brahmatāṃ śulbajīrṇaśca viṣṇutāṃ tārajāritaḥ // Āk_1,6.53 //",
    "GS40anandk_u:2529": " rudratā hemajīrṇe syādīśatvaṃ vajrajārite /",
    "GS40anandk_u:2530": " sadāśivatvaṃ ca dadetpārado drutijāritaḥ // Āk_1,6.54 //",
    "GS40anandk_u:2531": " saccidānandarūpatvaṃ sūtako bījajāritaḥ /",
    "GS40anandk_u:2532": " sāmānyena tu tīkṣṇena rudratvaṃ prāpnuyānnaraḥ // Āk_1,6.55 //",
    "GS40anandk_u:2533": " evaṃ yo lohajīrṇaṃ tu bhakṣayed bhasmasūtakam /",
    "GS40anandk_u:2534": " jalena jalarūpī syātsthalena sthalatāṃ vrajet // Āk_1,6.56 //",
    "GS40anandk_u:2535": " tejastvaṃ tejasā devi vāyunā vāyurūpabhāk /",
    "GS40anandk_u:2536": " kartā hartā svayaṃ sākṣācchāpānugrahakārakaḥ // Āk_1,6.57 //",
    "GS40anandk_u:2537": " yatra mūtrapurīṣaṃ tu sādhakastu parityajet /",
    "GS40anandk_u:2538": " pāṣāṇaṃ mṛṇmayaṃ tatra spṛṣṭaṃ bhavati kāñcanam // Āk_1,6.58 //",
    "GS40anandk_u:2539": " prasvedāt tasya gātrasya lohānyaṣṭau ca vedhayet /",
    "GS40anandk_u:2540": " tatsarvaṃ kanakaṃ divyaṃ bhakṣite dvādaśe pale // Āk_1,6.59 //",
    "GS40anandk_u:2541": " athavā tārajīrṇaṃ tu bhakṣayed bhasmasūtakam /",
    "GS40anandk_u:2542": " śulbāraṃ vaṅgaghoṣaṃ ca tatsvedāt tāratā bhavet // Āk_1,6.60 //",
    "GS40anandk_u:2543": " athavā tīkṣṇajīrṇaṃ tu bhakṣayed bhasmasūtakam /",
    "GS40anandk_u:2544": " mūtreṇa tasya spṛṣṭaṃ tu vaṅgaṃ vrajati tāratām // Āk_1,6.61 //",
    "GS40anandk_u:2545": " ekaikena niṣekena stambhanaṃ nāgavaṅgayoḥ /",
    "GS40anandk_u:2546": " guñjāmātraṃ rasaṃ devi hemajīrṇaṃ tu bhakṣayet // Āk_1,6.62 //",
    "GS40anandk_u:2547": " dviguñjaṃ tārajīrṇasya ravijīrṇasya ca trayam /",
    "GS40anandk_u:2548": " tīkṣṇābhrakāntamāṣaikaṃ guṃjaikā dve'thavā bhavet // Āk_1,6.63 //",
    "GS40anandk_u:2549": " vajravaikrāntajīrṇaṃ tu bhakṣayet sarṣaponmitam /",
    "GS40anandk_u:2550": " nāgavaṅgavasākīṭaviṣopaviṣasaṃyutam // Āk_1,6.64 //",
    "GS40anandk_u:2551": " mūtrayuktaṃ haṭhād baddhaṃ tyajet kalkaṃ rasāyane /",
    "GS40anandk_u:2552": " hematārapraveśena jāto yo'gnisahaḥ kramāt // Āk_1,6.65 //",
    "GS40anandk_u:2553": " baddhaśca rasarājo'yaṃ dehasiddhiprado bhavet /",
    "GS40anandk_u:2554": " vajrāyaskāntamākṣīkavaikrāntābhrakakāñcanam // Āk_1,6.66 //",
    "GS40anandk_u:2555": " etairjīrṇo yathālābhaṃ rasaḥ śasto rasāyane /",
    "GS40anandk_u:2556": " ṣaḍ evoparasāścaiva bhakṣaṇārthaṃ rasāyane // Āk_1,6.67 //",
    "GS40anandk_u:2557": " bhasmanastīkṣṇajīrṇasya palam ekaṃ tu bhakṣayet /",
    "GS40anandk_u:2558": " daśavarṣasahasrāṇi vajrakāyaḥ sa jīvati // Āk_1,6.68 //",
    "GS40anandk_u:2559": " evaṃ ca dvādaśapalaṃ tīkṣṇajīrṇasya bhakṣayet /",
    "GS40anandk_u:2560": " evaṃ jīvanmahākalpaṃ pralayānte śivaṃ vrajet // Āk_1,6.69 //",
    "GS40anandk_u:2561": " bhasmanaḥ śulbajīrṇasya palena brāhmamāyuṣam /",
    "GS40anandk_u:2562": " dvipale vaiṣṇavāyuṣyaṃ rudrāyustripalena tu // Āk_1,6.70 //",
    "GS40anandk_u:2563": " caturthe tu pale devi śivatvaṃ prāpnuyānnaraḥ /",
    "GS40anandk_u:2564": " hemajīrṇe bhasmasūte tripale bhakṣite kramāt // Āk_1,6.71 //",
    "GS40anandk_u:2565": " aṣṭāśītisahasrāṇi yoginyo madadarpitāḥ /",
    "GS40anandk_u:2566": " tasya tiṣṭhanti kiṃkaryaḥ kāmarūpī bhavennaraḥ // Āk_1,6.72 //",
    "GS40anandk_u:2567": " yad yad bhāvayate rūpaṃ tattadrūpadharo bhavet /",
    "GS40anandk_u:2568": " yatra yatra vilīyante siddhistatraiva līyate // Āk_1,6.73 //",
    "GS40anandk_u:2569": " mite pale dvādaśabhir hemabhasmani bhakṣite /",
    "GS40anandk_u:2570": " guṃjaikamātraṃ deveśi jñātvā cāgnibalaṃ nijam // Āk_1,6.74 //",
    "GS40anandk_u:2571": " ghṛtena madhunā cādyāt tāmbūlaṃ kāminīṃ bhajet /",
    "GS40anandk_u:2572": " eko hi doṣaḥ sūkṣmo'pi bhakṣite bhasmasūtake // Āk_1,6.75 //",
    "GS40anandk_u:2573": " triḥsaptāhādvarārohe kāmāndho jāyate naraḥ /",
    "GS40anandk_u:2574": " kāminīnāṃ sahasraṃ tu kṣobhayed divasāntare // Āk_1,6.76 //",
    "GS40anandk_u:2575": " nārīsaṅgād varārohe dehe krāmati sūtakaḥ /",
    "GS40anandk_u:2576": " nārīsaṅgād vinā devi hyajīrṇaṃ tasya jīryate // Āk_1,6.77 //",
    "GS40anandk_u:2577": " maithunāccalite śukle trisaptāhād adhaḥ kṛtāt /",
    "GS40anandk_u:2578": " jāyate prāṇasaṃdehas tāvanmaithunaṃ tyajet // Āk_1,6.78 //",
    "GS40anandk_u:2579": " yuvatyā jalpanaṃ kāryaṃ yuvatyā cāṅgamardanam /",
    "GS40anandk_u:2580": " yasyāḥ sparśanamātreṇa rasaḥ krāmati vigrahe // Āk_1,6.79 //",
    "GS40anandk_u:2581": " yathā tathā hlādayate sustrīrūpanirīkṣaṇam /",
    "GS40anandk_u:2582": " tathā krāmati deveśi sūtako'sau tataḥ kṣaṇāt // Āk_1,6.80 //",
    "GS40anandk_u:2583": " aśvatthasadṛśo yasyā ādhāraśca samaḥ śubhaḥ /",
    "GS40anandk_u:2584": " tādṛśastu bhago devi bhājane tu rasāyane // Āk_1,6.81 //",
    "GS40anandk_u:2585": " nirmāṃsaścaiva dīrghaśca bhagaḥ śuṣkaśirāstathā /",
    "GS40anandk_u:2586": " duḥkhadāridryakartāraṃ varjayettaṃ rasāyane // Āk_1,6.82 //",
    "GS40anandk_u:2587": " pakṣe śukle śubhadine candratārābalānvite /",
    "GS40anandk_u:2588": " sumuhūrte cintya śivānalavipragurūndvijaḥ // Āk_1,6.83 //",
    "GS40anandk_u:2589": " saṃtuṣṭaḥ sumanā bhūtvā rasaṃ seveta siddhidam /",
    "GS40anandk_u:2590": " payasā hemaśuṇṭhībhyāṃ nasyaṃ krāmaṇamuttamam // Āk_1,6.84 //",
    "GS40anandk_u:2591": " hemādi ṣaḍlohakṛtam añjanaṃ krāmaṇaṃ param /",
    "GS40anandk_u:2592": " (rasasevāyāṃ pathyāpathyam)",
    "GS40anandk_u:2593": " ataḥ paraṃ pravakṣyāmi rasasevāhitāhitam // Āk_1,6.85 //",
    "GS40anandk_u:2594": " raktaśālyannagodhūmaṃ gavyaṃ kṣīraṃ ghṛtaṃ dadhi /",
    "GS40anandk_u:2595": " jāṅgalaṃ palalaṃ mudgaṃ śarkarā madhu saindhavam // Āk_1,6.86 //",
    "GS40anandk_u:2596": " haṃsodakaṃ vāstukaṃ ca meghanādaḥ punarnavā /",
    "GS40anandk_u:2597": " paṭolālābukadalīdhānyakekṣukadāḍimam // Āk_1,6.87 //",
    "GS40anandk_u:2598": " nālikerāmbu viśvaṃ ca sadā tāmbūlacarvaṇam /",
    "GS40anandk_u:2599": " gandhasāraṃ kuṅkumaṃ ca mṛganābhiṃ vilepayet // Āk_1,6.88 //",
    "GS40anandk_u:2600": " surabhīṇi supuṣpāṇi mṛduśayyeṣṭakāminīḥ /",
    "GS40anandk_u:2601": " śivātmajñānakathanaṃ mṛdubhāṣā sukhāsikā // Āk_1,6.89 //",
    "GS40anandk_u:2602": " divyāmbarāṇi śuddhāni chāyā cālpaviparyaṭam /",
    "GS40anandk_u:2603": " mṛtyuñjayajapo harṣo mandahāsaśca śuddhatā // Āk_1,6.90 //",
    "GS40anandk_u:2604": " nartanālokanaṃ gītaśravaṇaṃ śivapūjanam /",
    "GS40anandk_u:2605": " devāgniguruviprāṇāṃ vandanaṃ śrutipālanam // Āk_1,6.91 //",
    "GS40anandk_u:2606": " samādhiḥ prāṇikaruṇā satyavākyaṃ hitaṃ priyam /",
    "GS40anandk_u:2607": " vāgdehamanasā ceṣṭā yathā duḥkhanirodhinī // Āk_1,6.92 //",
    "GS40anandk_u:2608": " etatsarvaṃ rasendrasya krāmaṇaṃ kathitaṃ priye /",
    "GS40anandk_u:2609": " ahitaṃ rasasevāyāḥ kathayāmi śṛṇu priye // Āk_1,6.93 //",
    "GS40anandk_u:2610": " atyaśanaṃ cātipānam atinidrātijāgaram /",
    "GS40anandk_u:2611": " akāle bhojanaṃ strīṇāmatisaṅgo'pyasaṅgitā // Āk_1,6.94 //",
    "GS40anandk_u:2612": " asthānamadahāsāśca harṣaḥ kopo'dhikaspṛhā /",
    "GS40anandk_u:2613": " bahujalpo jalakrīḍā duḥkham atyantacintanam // Āk_1,6.95 //",
    "GS40anandk_u:2614": " kaliṅgaṃ kāravellaṃ ca kūṣmāṇḍaḥ karkaṭī tathā /",
    "GS40anandk_u:2615": " kākamācī kulatthaṃ ca kārkoṭī ca kusumbhikā // Āk_1,6.96 //",
    "GS40anandk_u:2616": " tilātasītailamāṣakapotakamasūrakāḥ /",
    "GS40anandk_u:2617": " takrabhaktaṃ ca sauvīraṃ tiktakaṭvamlalāvaṇam // Āk_1,6.97 //",
    "GS40anandk_u:2618": " kṣāraṃ kṣaudraṃ picchilaṃ ca pittalaṃ ca parūṣakam /",
    "GS40anandk_u:2619": " māhiṣīḥ kṣīravikṛtīr vidaraṃ sahakārakam // Āk_1,6.98 //",
    "GS40anandk_u:2620": " nāraṅgabilvalikucaśigrunaivedyabhojanam /",
    "GS40anandk_u:2621": " agnisparśanam aṅghribhyāṃ tāḍanaṃ godvijanmanoḥ // Āk_1,6.99 //",
    "GS40anandk_u:2622": " kumārībālaturagapaśvādīnāṃ ca tāḍanam /",
    "GS40anandk_u:2623": " pātakaṃ prāṇihiṃsā ca chedanaṃ bhūruhām api // Āk_1,6.100 //",
    "GS40anandk_u:2624": " akṣādisaptavyasanaṃ chāyāśvatthakapitthayoḥ /",
    "GS40anandk_u:2625": " liṅgastrīnarakhaṭvānāṃ tathā dvīpivibhītayoḥ // Āk_1,6.101 //",
    "GS40anandk_u:2626": " catuṣpathātinirviktasthāne viṇmūtramocanam /",
    "GS40anandk_u:2627": " śivadvijagurustrīṇāṃ vīrayoniyatātmanām // Āk_1,6.102 //",
    "GS40anandk_u:2628": " samayaśrutisūtānāṃ nadītīrthāmbhasāṃ nṛṇām /",
    "GS40anandk_u:2629": " palāṇḍuhiṅgulaśunarājikābṛhatīdvayam // Āk_1,6.103 //",
    "GS40anandk_u:2630": " niṣpāvalaṅghanodvartiniśāśābharaṇanditā /",
    "GS40anandk_u:2631": " suptir madyāsavau tāmracūḍaśca jalajāmiṣam // Āk_1,6.104 //",
    "GS40anandk_u:2632": " tīkṣṇoṣṇaguruviṣṭambhirūkṣaśuṣkāmiṣaṃ madhu /",
    "GS40anandk_u:2633": " kadalīpatrakāṃsyeṣu bhojanaṃ gharmasevanam // Āk_1,6.105 //",
    "GS40anandk_u:2634": " etāni dravyajālāni niṣiddhāni rasāyane /",
    "GS40anandk_u:2635": " (apathyajanitā rogāḥ)",
    "GS40anandk_u:2636": " seveta cetpramādena vikṛtirjāyate kṣaṇāt // Āk_1,6.106 //",
    "GS40anandk_u:2637": " rasājīrṇe bhavetkānte śoṣo mūrcchā bhramo jvaraḥ /",
    "GS40anandk_u:2638": " klamaḥ kampaḥ śakṛnmūtrarodhanaṃ śūlavepathuḥ // Āk_1,6.107 //",
    "GS40anandk_u:2639": " anidrālasyahikkā ca kāsaśvāsavijṛmbhikāḥ /",
    "GS40anandk_u:2640": " arocakātisāraśca liṅgastambho 'kṣikukṣiṣu // Āk_1,6.108 //",
    "GS40anandk_u:2641": " vakṣaḥkarṇodarāṅghrau ca meḍhre śirasi sandhiṣu /",
    "GS40anandk_u:2642": " dāho'ṅgabhaṅgasarve'nye vyādhayaḥ sambhavanti vai // Āk_1,6.109 //",
    "GS40anandk_u:2643": " rasājīrṇapraśāntyarthaṃ yogo'yaṃ kathyate mayā /",
    "GS40anandk_u:2644": " rājakośātakī puṅkhā garuḍī kāravallikā // Āk_1,6.110 //",
    "GS40anandk_u:2645": " kārkoṭī kākamācī ca devadālī parājitā /",
    "GS40anandk_u:2646": " sarvam etaccaikapalaṃ gomūtre tu catuṣpale // Āk_1,6.111 //",
    "GS40anandk_u:2647": " kvāthayet pādaśeṣaṃ tu kārṣikaṃ svacchasaindhavam /",
    "GS40anandk_u:2648": " nikṣipet tat pibet kvāthaṃ rasājīrṇe hitaṃkaram // Āk_1,6.112 //",
    "GS40anandk_u:2649": " sukhībhavet tridivase rasasya krāmaṇaṃ bhavet /",
    "GS40anandk_u:2650": " raso vyathayate tattadaṅgaṃ saṃparimardayet // Āk_1,6.113 //",
    "GS40anandk_u:2651": " vā stanena ca tanvaṅgyā nirvyathaḥ kramate rasaḥ /",
    "GS40anandk_u:2652": " (saptadhātuvedhaḥ)",
    "GS40anandk_u:2653": " tvagvedhaḥ prathamaṃ devi raktavedho dvitīyakaḥ // Āk_1,6.114 //",
    "GS40anandk_u:2654": " tṛtīyo māṃsavedhaḥ syānmedovedhaścaturthakaḥ /",
    "GS40anandk_u:2655": " asthivedhaḥ pañcamaḥ syātṣaṣṭho majjātmako bhavet // Āk_1,6.115 //",
    "GS40anandk_u:2656": " saptamaḥ śuklavedhaḥ syāt nāḍīvedhastathāṣṭamaḥ /",
    "GS40anandk_u:2657": " navamaścakṣuṣo vedho daśamaḥ sarvavedhakaḥ // Āk_1,6.116 //",
    "GS40anandk_u:2658": " rasavedhena bhujagaḥ svarṇaṃ syād raktavedhataḥ /",
    "GS40anandk_u:2659": " trapu svarṇaṃ bhavenmāṃsavedhāt tīkṣṇaṃ ca kāñcanam // Āk_1,6.117 //",
    "GS40anandk_u:2660": " medovedhena śulbaṃ tu svarṇaṃ syādasthivedhataḥ /",
    "GS40anandk_u:2661": " rūpyaṃ svarṇaṃ bhavenmajjavedhāllohāni kāṃcanam // Āk_1,6.118 //",
    "GS40anandk_u:2662": " śuklavedhena mṛtpātraṃ kāñcanaṃ bhavati priye /",
    "GS40anandk_u:2663": " vajrajīrṇo vīryavedhī majjāmabhrakajāritaḥ // Āk_1,6.119 //",
    "GS40anandk_u:2664": " hemajīrṇastvasthivedhī rūpyajīrṇo rasaṃ priye /",
    "GS40anandk_u:2665": " medovedhī tāpyajīrṇo māṃsavedhī tu pāradaḥ // Āk_1,6.120 //",
    "GS40anandk_u:2666": " śulbajīrṇo raktavedhī kāntajīrṇo rasātmakaḥ /",
    "GS40anandk_u:2667": " tīkṣṇabaddhena nīlābhas tāmreṇāruṇasaprabhaḥ // Āk_1,6.121 //",
    "GS40anandk_u:2668": " rajatenendusaṃkāśo hemnā kāñcanasaprabhaḥ /",
    "GS40anandk_u:2669": " dhūmāvalokī vaktrastho māsātkhecaratāṃ nayet // Āk_1,6.122 //",
    "GS40anandk_u:2670": " sparśavedhī tu vaktrastho dvimāsātsiddhidāyakaḥ /",
    "GS40anandk_u:2671": " śatakoṭistribhirmāsaiś caturbhir daśakoṭikṛt // Āk_1,6.123 //",
    "GS40anandk_u:2672": " pañcabhiḥ koṭivedhī syād aṣṭabhiścāyutaṃ punaḥ /",
    "GS40anandk_u:2673": " sāhasraṃ navabhirmāsair daśamāse śataṃ punaḥ // Āk_1,6.124 //",
    "GS40anandk_u:2674": " tasya mūtrapurīṣaistu śleṣmaṇāṅgamalais tathā /",
    "GS40anandk_u:2675": " lepāddhematvam āyānti yāni lohāni bhūtale // Āk_1,6.125 //",
    "GS40anandk_u:2676": " catuḥṣaṣṭyaṃśato vedhī māsam ekādaśasya tu /",
    "GS40anandk_u:2677": " dvātriṃśakavedhī tu varṣād dehaṃ tu vedhayet // Āk_1,6.126 //",
    "GS40anandk_u:2678": " sarvarogair vinirmukto valīpalitavarjitaḥ /",
    "GS40anandk_u:2679": " nāsau chidyeta śastraiśca pāvakena na dahyate // Āk_1,6.127 //",
    "GS40anandk_u:2680": " vāyuvegī mahātejāḥ kāmadeva ivāparaḥ /",
    "GS40anandk_u:2681": " icchayā jāyate dṛśyo'pyadṛśyacaiva jāyate // Āk_1,6.128 //",
    "GS40anandk_u:2682": " yasya saṃsparśamātreṇa sarvalohāni kāñcanam /",
    "GS40anandk_u:2683": " tasminnekārṇave ghore naṣṭe sthāvarajaṅgame // Āk_1,6.129 //",
    "GS40anandk_u:2684": " devā yatra vilīyante siddhastatraiva līyate // Āk_1,6.130 //",
    "GS40anandk_u:2685": " Āk, 1, 7",
    "GS40anandk_u:2686": " (padmarāgādiratnotpattiḥ)",
    "GS40anandk_u:2687": " purā kailāsaśikhare gahvare'drisuteśvarau /",
    "GS40anandk_u:2688": " ciramāstāṃ krīḍamānau jigūṣū tau parasparam // Āk_1,7.1 //",
    "GS40anandk_u:2689": " tadā retaḥ sūtarūpapravāho'bhūttayormahān /",
    "GS40anandk_u:2690": " tatpravāhaprabhāvena vedhitā dṛṣado'bhavan // Āk_1,7.2 //",
    "GS40anandk_u:2691": " padmarāgādimaṇayo lohā hemādayastathā /",
    "GS40anandk_u:2692": " gandhakādyāśca pāṣāṇā divyā oṣadhayo latāḥ // Āk_1,7.3 //",
    "GS40anandk_u:2693": " nānāvarṇā bahuvidhā nānāsiddhipradāyakāḥ /",
    "GS40anandk_u:2694": " pūrvoktānāṃ samastānāṃ vajraṃ śreṣṭhatamaṃ mahat // Āk_1,7.4 //",
    "GS40anandk_u:2695": " tajjātilakṣaṇaṃ devi saṃskāraṃ bhajanaṃ phalam /",
    "GS40anandk_u:2696": " kramādvakṣyāmi te devi sāvadhānaṃ śṛṇu priye // Āk_1,7.5 //",
    "GS40anandk_u:2697": " (vajralakṣaṇaṃ vajrabhedāṃśca)",
    "GS40anandk_u:2698": " dvijanmānaśca rājanyā ūravyā vṛṣalāḥ kramāt /",
    "GS40anandk_u:2699": " śubhraśoṇaharidrābhāḥ kālā nānāvidhāstathā // Āk_1,7.6 //",
    "GS40anandk_u:2700": " strīpuṃnapuṃsakāścaiva jñātavyāste kramātpriye /",
    "GS40anandk_u:2701": " śuklāḥ phalakasampūrṇā jyotiṣmanto mahattarāḥ // Āk_1,7.7 //",
    "GS40anandk_u:2702": " pumāṃsaste tu vijñeyā rekhābījavivarjitāḥ /",
    "GS40anandk_u:2703": " balāḍhyāḥ satvasahitā lohakramaṇahetavaḥ // Āk_1,7.8 //",
    "GS40anandk_u:2704": " rasabandhakarāḥ kṣipraṃ sarveṣāṃ siddhidāyakāḥ /",
    "GS40anandk_u:2705": " rasāyanakarāḥ sthūlā hyaṣṭasiddhipradāyakāḥ // Āk_1,7.9 //",
    "GS40anandk_u:2706": " ṣaṭkoṇabījarekhābhirujjvalāstāḥ striyaḥ smṛtāḥ /",
    "GS40anandk_u:2707": " dehajyotiḥprajananā bhogakāntisukhapradāḥ // Āk_1,7.10 //",
    "GS40anandk_u:2708": " dīrghāstryasrāśca tanavo niboddhavyā napuṃsakāḥ /",
    "GS40anandk_u:2709": " kṣīṇasatvāḥ svalpavīryāḥ krāmakāḥ suranāyike // Āk_1,7.11 //",
    "GS40anandk_u:2710": " klībā napuṃsake strīṇāṃ striyaḥ sarvahitā narāḥ /",
    "GS40anandk_u:2711": " jātyānurūpāścotsāhaṃ yathā satvaṃ tathā guṇam // Āk_1,7.12 //",
    "GS40anandk_u:2712": " yathā kāntistathā śīlaṃ kurvantyevaṃ dvijātayaḥ /",
    "GS40anandk_u:2713": " valīpalitarogaghnāḥ kṣatriyā mṛtyuhāriṇaḥ // Āk_1,7.13 //",
    "GS40anandk_u:2714": " dehasthairyakarā vaiśyā lohānāṃ vedhakāriṇaḥ /",
    "GS40anandk_u:2715": " vayaḥstaṃbhakarāḥ śūdrā nānāmayavināśanāḥ // Āk_1,7.14 //",
    "GS40anandk_u:2716": " (vajrasaṃskāraḥ)",
    "GS40anandk_u:2717": " vajrasaṃskāramadhunā kathayāmi śṛṇu priye /",
    "GS40anandk_u:2718": " śyāmā śamī meghanādā varṣābhūdhūrtakodravāḥ // Āk_1,7.15 //",
    "GS40anandk_u:2719": " meṣaśṛṅgyākhukarṇī ca kulutthaṃ cāmlavetasaḥ /",
    "GS40anandk_u:2720": " madanāgastyanirguṇḍī caiteṣāṃ svarasairyute // Āk_1,7.16 //",
    "GS40anandk_u:2721": " ḍolāyantre pācayecca vyāghrīkandagataṃ dinam /",
    "GS40anandk_u:2722": " uddhṛtya māhiṣaśakṛlliptaṃ kārīṣavahninā // Āk_1,7.17 //",
    "GS40anandk_u:2723": " dahedrātrau caturyāmaṃ rātryante pariṣecayet /",
    "GS40anandk_u:2724": " hayamūtrasnuhīkṣīrakulatthakarasaistathā // Āk_1,7.18 //",
    "GS40anandk_u:2725": " pācayeddāhayedevaṃ secayetsaptavārakam /",
    "GS40anandk_u:2726": " evaṃ dvijātijātīyāḥ śodhitāḥ syuśca siddhidāḥ // Āk_1,7.19 //",
    "GS40anandk_u:2727": " (vajrarasāyanam)",
    "GS40anandk_u:2728": " rasāyanārhaṃ vakṣyāmi vajrabhasma sureśvari /",
    "GS40anandk_u:2729": " vaikrāntatāpyagandhāśmaśilāmākṣikatālakam // Āk_1,7.20 //",
    "GS40anandk_u:2730": " kāntāsyaṭaṅkaṇakṣārakulīrāsthīni peṣayet /",
    "GS40anandk_u:2731": " stanyena golake kṣiptvā mūṣāyāṃ nikṣipet tataḥ // Āk_1,7.21 //",
    "GS40anandk_u:2732": " dhameddṛḍhataraṃ pūrvaṃ paścādgajapuṭe pacet /",
    "GS40anandk_u:2733": " tadeva vajramādāya tasminṣoḍaśamātrake // Āk_1,7.22 //",
    "GS40anandk_u:2734": " ekāṃśaṃ pāradaṃ tasmin pakvabījena jāritam /",
    "GS40anandk_u:2735": " stanyena mardayettau dvau punar gajapuṭe pacet // Āk_1,7.23 //",
    "GS40anandk_u:2736": " evaṃ tatṣoḍaśapuṭādbījajīrṇarasānvitam /",
    "GS40anandk_u:2737": " dṛḍhaṃ kurvīta tadvajraṃ bhavedbhasma rasāyanam // Āk_1,7.24 //",
    "GS40anandk_u:2738": " śṛṇu rudrāṇi vakṣyāmi divyaṃ vajrarasāyanam /",
    "GS40anandk_u:2739": " pūrvoktavatprakurvīta dehaśuddhyādikaṃ vidhim // Āk_1,7.25 //",
    "GS40anandk_u:2740": " śubharkṣe sumuhūrte ca candratārābalānvite /",
    "GS40anandk_u:2741": " śivāgnigurugoviprabhiṣajaḥ pūjayetpurā // Āk_1,7.26 //",
    "GS40anandk_u:2742": " tataḥ seveta tadbhasma yavamātraṃ varānane /",
    "GS40anandk_u:2743": " kāntābhrasattvaṃ sauvarṇabhasma guñjaikamātrakam // Āk_1,7.27 //",
    "GS40anandk_u:2744": " triphalāmadhusarpirbhiḥ prātaḥ śuddhavapur lihet /",
    "GS40anandk_u:2745": " evaṃ ṣoḍaśamāsāntam ekadvitricatuṣṭayam // Āk_1,7.28 //",
    "GS40anandk_u:2746": " pratimāsaṃ vardhayitvā yāvadyāvakaṣoḍaśam /",
    "GS40anandk_u:2747": " kāntādibhasmatritayaṃ guñjāvṛddhikrame tathā // Āk_1,7.29 //",
    "GS40anandk_u:2748": " dviniṣkaṃ triphalācūrṇaṃ sarpirmadhu yathāsukham /",
    "GS40anandk_u:2749": " pūrvoktavadvidhiṃ tyājyaṃ prakuryānmama vallabhe // Āk_1,7.30 //",
    "GS40anandk_u:2750": " sevitaṃ palamātraṃ tu vajrabhasma dinaṃ kramāt /",
    "GS40anandk_u:2751": " valīpalitarogaghnaṃ śatāyuṣyaṃ dadāti ca // Āk_1,7.31 //",
    "GS40anandk_u:2752": " dvipalaṃ ca sahasrāyur ayutaṃ tripalaṃ tathā /",
    "GS40anandk_u:2753": " catuṣpalaṃ lakṣamāyur daśalakṣaṃ ca pañcamam // Āk_1,7.32 //",
    "GS40anandk_u:2754": " koṭyāyuṣyaṃ ṣaṭpalaṃ ca surendrāyuśca saptamam /",
    "GS40anandk_u:2755": " brahmāyuṣyaṃ cāṣṭapalaṃ viṣṇutvaṃ navamaṃ palam // Āk_1,7.33 //",
    "GS40anandk_u:2756": " rudratvaṃ daśamaṃ devi īśvaratvaṃ tataḥ param /",
    "GS40anandk_u:2757": " sadāśivatvaṃ dvādaśyāṃ vajrabhasma dadātyalam // Āk_1,7.34 //",
    "GS40anandk_u:2758": " sarvajñatvaṃ sarvagatvaṃ svecchāviharaṇaṃ tathā /",
    "GS40anandk_u:2759": " (vajraudanam)",
    "GS40anandk_u:2760": " vajraudanaṃ pravakṣyāmi rasāyanahitaṃ param // Āk_1,7.35 //",
    "GS40anandk_u:2761": " pūrvavacchodhite vajre mṛdukarma samārabhet /",
    "GS40anandk_u:2762": " mātṛvāhakamadhyasthaṃ tittirīmāṃsaveṣṭitam // Āk_1,7.36 //",
    "GS40anandk_u:2763": " tīkṣṇakāntānanarasaiḥ punas tat pariveṣṭayet /",
    "GS40anandk_u:2764": " kulatthatriphalānīrakodraveṣu pṛthakpṛthak // Āk_1,7.37 //",
    "GS40anandk_u:2765": " tridinaṃ pācayed evaṃ tadvajraṃ veṣṭayeddalaiḥ /",
    "GS40anandk_u:2766": " trivarṣārūḍhatāmbulyās tathā kārpāsakasya vā // Āk_1,7.38 //",
    "GS40anandk_u:2767": " ceṣṭitaṃ jānumadhyasthaṃ vajraṃ yāmadvayānmṛdu /",
    "GS40anandk_u:2768": " vajraudanam idaṃ proktaṃ vajradrutir athocyate // Āk_1,7.39 //",
    "GS40anandk_u:2769": " (vajradrutiḥ)",
    "GS40anandk_u:2770": " trikṣāraṃ caṇakāmlaṃ ca rāmaṭhaṃ cāmlavetasam /",
    "GS40anandk_u:2771": " jvālāmukhī cekṣurakaṃ sthalakumbhīrasena ca // Āk_1,7.40 //",
    "GS40anandk_u:2772": " piṣṭvā snuhyarkayoḥ kṣīrais tadgole mṛdu hīrakam /",
    "GS40anandk_u:2773": " nikṣipettacca jambīre dolāyantre tryahaṃ pacet // Āk_1,7.41 //",
    "GS40anandk_u:2774": " evaṃ kṛte hīrakasya drutir bhavati sūtavat /",
    "GS40anandk_u:2775": " (anyadrutyatideśaḥ)",
    "GS40anandk_u:2776": " padmarāgādiratnānāṃ drutir evaṃ kṛte bhavet // Āk_1,7.42 //",
    "GS40anandk_u:2777": " abhrakādimapāṣāṇā dravantyevaṃ kṛte dhruvam /",
    "GS40anandk_u:2778": " dravanti rasaratnāni mauktikaṃ cāmlavetasam // Āk_1,7.43 //",
    "GS40anandk_u:2779": " saptāhaṃ bhāvayed gharme kṣipejjambīrake tataḥ /",
    "GS40anandk_u:2780": " dhānyarāśau trisaptāhaṃ puṭapāke dravatyalam // Āk_1,7.44 //",
    "GS40anandk_u:2781": " (vajrabhasmaguṇāḥ)",
    "GS40anandk_u:2782": " vajrabhasma yathā tadvad drutimārdavayorapi /",
    "GS40anandk_u:2783": " bhaved bhasma varārohe jarādāridryamṛtyujit // Āk_1,7.45 //",
    "GS40anandk_u:2784": " rasāyane bhavetsaukhyaṃ bhasma drutimṛdūdbhavam /",
    "GS40anandk_u:2785": " rasāyane tu strīpuṃsau krāmaṇe tu napuṃsakaḥ // Āk_1,7.46 //",
    "GS40anandk_u:2786": " ṣaḍrasaṃ himavīryaṃ ca sarvāmayavināśanam /",
    "GS40anandk_u:2787": " sarvadoṣapraśamanaṃ sarvasaukhyaṃ rasāyanam // Āk_1,7.47 //",
    "GS40anandk_u:2788": " vidyutprabhāṃ dehadārḍhyaṃ svacchaṃ snigdhaṃ ca lekhanam /",
    "GS40anandk_u:2789": " saundaryaṃ balamāyuṣyaṃ grahālakṣmīvināśanam // Āk_1,7.48 //",
    "GS40anandk_u:2790": " śuddhirmṛdudrutībhasma vaikrāntasya tu vajravat /",
    "GS40anandk_u:2791": " (svarṇaṃ tadbhedāḥ)",
    "GS40anandk_u:2792": " atha vakṣye śreṣṭhatamaṃ śṛṇu hemarasāyanam // Āk_1,7.49 //",
    "GS40anandk_u:2793": " hemotpattiḥ purā proktā tathāpi trividhā bhavet /",
    "GS40anandk_u:2794": " rasavedhād bhaveccaikam itaratkṣetrasambhavam // Āk_1,7.50 //",
    "GS40anandk_u:2795": " lohasaṅkarajaṃ cānyacchreṣṭhamadhyakanīyasaḥ /",
    "GS40anandk_u:2796": " krameṇa pītarakte ca pītaraktaṃ ca varṇataḥ // Āk_1,7.51 //",
    "GS40anandk_u:2797": " nikarṣachedadāheṣu kuṅkumaśvetaśoṇitam /",
    "GS40anandk_u:2798": " (svarṇaśuddhiḥ)",
    "GS40anandk_u:2799": " divyam evaṃvidhaṃ svarṇaṃ paṭṭakaṃ kaṇaśaḥ kṛtam // Āk_1,7.52 //",
    "GS40anandk_u:2800": " halinīkañcukīkandasnuhyarkāgnikarañjakam /",
    "GS40anandk_u:2801": " dhūrtaguñjeṅgudīcīramūlatālāśvagandhikāḥ // Āk_1,7.53 //",
    "GS40anandk_u:2802": " piṣṭvendravāruṇī caiṣā mūlāni mathitena vai /",
    "GS40anandk_u:2803": " lepayetsvarṇapaṭṭāni tāpayejjātavedasi // Āk_1,7.54 //",
    "GS40anandk_u:2804": " mūtre mathite taile kulutthāmbhasi kāñjike /",
    "GS40anandk_u:2805": " jambīrārkapayomadhye pratyekaṃ saptadhā kṣipet // Āk_1,7.55 //",
    "GS40anandk_u:2806": " lepayettāpayetsiñcyādbhūyo bhūyo'pi saptadhā /",
    "GS40anandk_u:2807": " valmīkamṛddhūmasāram iṣṭakāpaṭugairikam // Āk_1,7.56 //",
    "GS40anandk_u:2808": " piṣṭvā jambīranīreṇa liptvā patraṃ puṭīkṛtam /",
    "GS40anandk_u:2809": " caturvarṇābhrakaṃ tāpyaṃ daradaṃ tālakaṃ śilām // Āk_1,7.57 //",
    "GS40anandk_u:2810": " kāntakaṅkuṣṭharasakavimalāsūtabhūlatāḥ /",
    "GS40anandk_u:2811": " piṣṭvāmlena vaṭīḥ kuryānniṣkamātrāḥ sureśvari // Āk_1,7.58 //",
    "GS40anandk_u:2812": " palādūnaṃ na kartavyam adhikaṃ ca catuṣpalāt /",
    "GS40anandk_u:2813": " puṭitaṃ hema śulbaṃ ca drāvayecca samīkṛtam // Āk_1,7.59 //",
    "GS40anandk_u:2814": " tanmadhye taddravībhūte caikaikāṃ vaṭikāṃ kṣipet /",
    "GS40anandk_u:2815": " svarṇād daśaguṇā vāhyā vaṭikāḥ śoṣitāḥ kramāt // Āk_1,7.60 //",
    "GS40anandk_u:2816": " yāvaccheṣaṃ bhavet svarṇaṃ tāvad evaṃ dhamecchanaiḥ /",
    "GS40anandk_u:2817": " śuddhaṃ tajjāyate divyaṃ jarāmaraṇarogahṛt // Āk_1,7.61 //",
    "GS40anandk_u:2818": " (svarṇabhasma)",
    "GS40anandk_u:2819": " ciñcāpatranibhaṃ svarṇaṃ patraṃ śuddhaṃ ca pāradam /",
    "GS40anandk_u:2820": " ekāntaṃ mardayed amlais tatpiṣṭim api lepayet // Āk_1,7.62 //",
    "GS40anandk_u:2821": " samagandhakatāpyābhyāṃ piṣṭiṃ mūṣāgatāṃ dhamet /",
    "GS40anandk_u:2822": " ṣoḍaśāṃśaṃ sūtabhasma hemacūrṇe vinikṣipet // Āk_1,7.63 //",
    "GS40anandk_u:2823": " amlena mardayed gāḍhaṃ pacet tadbhūdhare puṭe /",
    "GS40anandk_u:2824": " evaṃ ṣoḍaśaparyantaṃ rasaṃ pratipuṭaṃ kṣipet // Āk_1,7.64 //",
    "GS40anandk_u:2825": " nirutthaṃ hemabhasmedaṃ jāyate sarvasiddhidam /",
    "GS40anandk_u:2826": " (hemarasāyanam)",
    "GS40anandk_u:2827": " virekavamanādyaiśca śuddhadehaḥ śubhe dine // Āk_1,7.65 //",
    "GS40anandk_u:2828": " arcayedīśaviprāgniguruvaidyapuraḥsarān /",
    "GS40anandk_u:2829": " seveta śuddhahṛdayo divyaṃ hemarasāyanam // Āk_1,7.66 //",
    "GS40anandk_u:2830": " kāntābhrayoḥ sattvabhasma caikaguñjāpramāṇakam /",
    "GS40anandk_u:2831": " māṣonmitaṃ hemabhasma varāmadhvājyayuglihet // Āk_1,7.67 //",
    "GS40anandk_u:2832": " pūrvoktavad vajramāsaṣoḍaśikāvadhi /",
    "GS40anandk_u:2833": " pūrvoktavad vidhiṃ tyājyaṃ prakurvīta rasāyanī // Āk_1,7.68 //",
    "GS40anandk_u:2834": " śṛṇu citrāṃ girisute sevāṃ hemarasāyane /",
    "GS40anandk_u:2835": " palamātropayogena sarvarogavivarjitaḥ // Āk_1,7.69 //",
    "GS40anandk_u:2836": " tato dvipalayogena valīpalitavarjitaḥ /",
    "GS40anandk_u:2837": " vāksiddhirdivyadṛṣṭiśca tripalena bhavetpriye // Āk_1,7.70 //",
    "GS40anandk_u:2838": " catuḥpalopayogena viṣavyāghrāhibhīrna hi /",
    "GS40anandk_u:2839": " tathā pañcapalenaiva divyātmajñānitā bhavet // Āk_1,7.71 //",
    "GS40anandk_u:2840": " devi ṣaṭpalayogena siddhasādhyapadaṃ bhavet /",
    "GS40anandk_u:2841": " tathā saptapalenāpi vidyādharapadaṃ bhavet // Āk_1,7.72 //",
    "GS40anandk_u:2842": " tathāṣṭapalayogena svecchāviharaṇe paṭuḥ /",
    "GS40anandk_u:2843": " palena navamenāpi cāṣṭaiśvaryaguṇānvitaḥ // Āk_1,7.73 //",
    "GS40anandk_u:2844": " tathā daśapalenāpi mahendratvam avāpnuyāt /",
    "GS40anandk_u:2845": " ekādaśapalair devi brahmatvaṃ nātra saṃśayaḥ // Āk_1,7.74 //",
    "GS40anandk_u:2846": " dvādaśabhiḥ palaiḥ kānte viṣṇutvaṃ samupaiti ca /",
    "GS40anandk_u:2847": " trayodaśapalenāpi raudraṃ padam avāpnuyāt // Āk_1,7.75 //",
    "GS40anandk_u:2848": " tathā caturdaśapalair aiśvaraṃ labhate padam /",
    "GS40anandk_u:2849": " palaiḥ pañcadaśair eti sadāśivapadaṃ param // Āk_1,7.76 //",
    "GS40anandk_u:2850": " tathā syāt ṣoḍaśapalaiḥ saccidānandavigrahaḥ /",
    "GS40anandk_u:2851": " sarvajñaḥ sarvakartā ca hartā goptā sa sarvagaḥ // Āk_1,7.77 //",
    "GS40anandk_u:2852": " (hemadrutiḥ)",
    "GS40anandk_u:2853": " hemadrutiṃ pravakṣyāmi śṛṇu saṃprati pārvati /",
    "GS40anandk_u:2854": " phalapāṃśur devadālyāḥ śakragopo'śvalālikā // Āk_1,7.78 //",
    "GS40anandk_u:2855": " ṭaṅkaṇaṃ jālinīnīrair bhāvayedbahudhā priye /",
    "GS40anandk_u:2856": " drāvayetkāñcanaṃ tatra vapetsūtasamā drutiḥ // Āk_1,7.79 //",
    "GS40anandk_u:2857": " imāṃ drutiṃ kāñcanavad bhasma sevāṃ ca kalpayet /",
    "GS40anandk_u:2858": " svādu tiktaṃ kaṣāyaṃ ca śītam uṣṇaṃ rasāyanam // Āk_1,7.80 //",
    "GS40anandk_u:2859": " hṛdyaṃ kāntipradaṃ śuddhaṃ cakṣuṣyaṃ guru lekhanam /",
    "GS40anandk_u:2860": " dhṛtismṛtyāyurārogyanayavāksiddhidāyakam // Āk_1,7.81 //",
    "GS40anandk_u:2861": " kṣayonmādādirogāṇāṃ nāśanaṃ doṣaśāntikṛt /",
    "GS40anandk_u:2862": " snigdhaṃ rucyaṃ dīptiṃ vīryakṛdbalavardhanam // Āk_1,7.82 //",
    "GS40anandk_u:2863": " (kāntam tadbhedā lakṣaṇañca)",
    "GS40anandk_u:2864": " atha kānte pravakṣyāmi kāntaṃ kāntarasāyanam /",
    "GS40anandk_u:2865": " divyā auṣadhayaḥ santu sarvasiddhipradāyikāḥ // Āk_1,7.83 //",
    "GS40anandk_u:2866": " tebhyaḥ kāntaṃ śreṣṭhatamaṃ valīrukpalitāpaham /",
    "GS40anandk_u:2867": " kalpānte tāṇḍavaṃ śaṃbhuḥ śarvāṇīsahitaḥ svayam // Āk_1,7.84 //",
    "GS40anandk_u:2868": " uccaṇḍaṃ vyatanottatra saṃjātāḥ svedabindavaḥ /",
    "GS40anandk_u:2869": " tatra tatra gatāste'pi hyayaskāntatvamāyayuḥ // Āk_1,7.85 //",
    "GS40anandk_u:2870": " jāṅgale bahavo jātā deśe sādhāraṇe kvacit /",
    "GS40anandk_u:2871": " jalaprāye'sti vā nāsti jātyā pañcavidhāḥ smṛtāḥ // Āk_1,7.86 //",
    "GS40anandk_u:2872": " bhrāmakaṃ cumbakaṃ devi karṣakaṃ drāvakaṃ tathā /",
    "GS40anandk_u:2873": " romakaṃ ca tathaikadvitricatuḥ sarvatomukhāḥ // Āk_1,7.87 //",
    "GS40anandk_u:2874": " teṣāṃ pañcavidhānāṃ tu pītaṃ kṛṣṇaṃ ca śoṇitam /",
    "GS40anandk_u:2875": " miśraṃ pṛthakpṛthakteṣāṃ kramātsyuradhidevatāḥ // Āk_1,7.88 //",
    "GS40anandk_u:2876": " brahmaviṣṇvīśabhūtātmamātṛkāḥ parikīrtitāḥ /",
    "GS40anandk_u:2877": " pītavarṇaṃ sparśavedhi kṛṣṇaṃ śreṣṭhaṃ rasāyane // Āk_1,7.89 //",
    "GS40anandk_u:2878": " rasabandhakaraṃ raktaṃ miśraṃ sarvarujāpaham /",
    "GS40anandk_u:2879": " romakaṃ grahabhītighnaṃ drāvakaṃ cottamottamam // Āk_1,7.90 //",
    "GS40anandk_u:2880": " uttamaṃ madhyamaṃ nīcaṃ karṣakaṃ cumbakaṃ kramāt /",
    "GS40anandk_u:2881": " bhrāmakaṃ lakṣaṇaṃ vacmi lohaṃ tu bhrāmayettataḥ // Āk_1,7.91 //",
    "GS40anandk_u:2882": " tasmādbhrāmakamityuktaṃ cumbakaṃ lohacumbakam /",
    "GS40anandk_u:2883": " karṣakaṃ karṣayellohaṃ drāvakaṃ drāvayedyataḥ // Āk_1,7.92 //",
    "GS40anandk_u:2884": " sphuṭanādromajananaṃ tadromakamudāhṛtam /",
    "GS40anandk_u:2885": " atyuttamaṃ bahumukhaṃ catuḥpañcāsyamuttamam // Āk_1,7.93 //",
    "GS40anandk_u:2886": " madhyamaṃ syāddvitrimukhaṃ nīcamekamukhaṃ bhavet /",
    "GS40anandk_u:2887": " bhrāmakaṃ cumbakaṃ sarvarogāṇāṃ nāśane hitam // Āk_1,7.94 //",
    "GS40anandk_u:2888": " karṣakaṃ drāvakaṃ śreṣṭhaṃ rasayoge rasāyane /",
    "GS40anandk_u:2889": " rasadvipāṅkuśamidaṃ kāntaṃ pañcavidhaṃ priye // Āk_1,7.95 //",
    "GS40anandk_u:2890": " samīraṇātapaspṛṣṭaṃ na grāhyaṃ tatkadācana /",
    "GS40anandk_u:2891": " hastadvayaṃ samutkhāya kāntaṃ grāhyaṃ varānane // Āk_1,7.96 //",
    "GS40anandk_u:2892": " (kāntasattvapātanam)",
    "GS40anandk_u:2893": " ādau sampūjya durgāṃ ca gaṇeśaṃ bhairavaṃ priye /",
    "GS40anandk_u:2894": " tīvrāgninā dahetkāntaṃ secayettriphalāmbunā // Āk_1,7.97 //",
    "GS40anandk_u:2895": " tatkāntaṃ cūrṇayetsūkṣmaṃ kācasāmudraṭaṅkaṇaiḥ /",
    "GS40anandk_u:2896": " lākṣāgugguluguñjābhir ūrṇājyamadhusikthakaiḥ // Āk_1,7.98 //",
    "GS40anandk_u:2897": " śaśāsthikṣudramīnaiśca bhallātatilakalkakaiḥ /",
    "GS40anandk_u:2898": " sarjakṣārayavakṣārarālaiś ciragulais tathā // Āk_1,7.99 //",
    "GS40anandk_u:2899": " nyaṅkusairibhadantīnāṃ viṣāṇaiśca samāṃśakaiḥ /",
    "GS40anandk_u:2900": " etatsamāṃśaṃ tatkāntamajākṣīreṇa mardayet // Āk_1,7.100 //",
    "GS40anandk_u:2901": " melayet pañcamāhiṣyair dadhyādyair gomayāntakaiḥ /",
    "GS40anandk_u:2902": " ślakṣṇaṃ piṣṭvā vaṭīḥ kuryāt karṣamātrāḥ sureśvari // Āk_1,7.101 //",
    "GS40anandk_u:2903": " koṣṭhīyantre vaṅkanāle khadirāṅgārakair dṛḍham /",
    "GS40anandk_u:2904": " pañca pañca vaṭīstatra nikṣipecca śanaiḥ śanaiḥ // Āk_1,7.102 //",
    "GS40anandk_u:2905": " triyāmamathanādeva kāntātsatvaṃ patecchuci /",
    "GS40anandk_u:2906": " tatsarvaṃ kaṇaśaḥ kṛtvā kācādyairauṣadhaiḥ samaiḥ // Āk_1,7.103 //",
    "GS40anandk_u:2907": " mūṣāgataṃ dhamettīvramevaṃ dhāmyaṃ tridhā priye /",
    "GS40anandk_u:2908": " evaṃ kṛtaṃ tu tatkāntasatvaṃ sattvatamaṃ bhavet // Āk_1,7.104 //",
    "GS40anandk_u:2909": " (kāntasvarūpam)",
    "GS40anandk_u:2910": " kāntalohasya pātrasthajale tailasya bindavaḥ /",
    "GS40anandk_u:2911": " na sarpanti caṇāstvetāḥ kṛṣṇāḥ syur nātra saṃśayaḥ // Āk_1,7.105 //",
    "GS40anandk_u:2912": " ghṛṣṭahiṅgorna gandhaḥ syāt kṣīrormiḥ śikharākṛtiḥ /",
    "GS40anandk_u:2913": " na kadācid bhuvi patecchivā muñcati tiktatām // Āk_1,7.106 //",
    "GS40anandk_u:2914": " tallohakṣiptam uṣṇāmbu śītalaṃ bhavati kṣaṇāt /",
    "GS40anandk_u:2915": " (lohaśuddhiḥ)",
    "GS40anandk_u:2916": " ūnaṃ pañcapalānnaiva nordhvaṃ pañcadaśāt palāt // Āk_1,7.107 //",
    "GS40anandk_u:2917": " triphalā ṣoḍaśapalā taccaturguṇamambu ca /",
    "GS40anandk_u:2918": " kvāthayet pādaśeṣaṃ tu tasminpatrāṇi ḍhālayet // Āk_1,7.108 //",
    "GS40anandk_u:2919": " śaśaraktapraliptāni śoṣayedātape punaḥ /",
    "GS40anandk_u:2920": " tāpitāni punastakratailasauvīrasarpīṃṣi // Āk_1,7.109 //",
    "GS40anandk_u:2921": " kṣaudrārkakṣīrajambīrakulatthakaraseṣvapi /",
    "GS40anandk_u:2922": " lepanaṃ śoṣaṇaṃ dāhaṃ secanaṃ ca kramātpriye // Āk_1,7.110 //",
    "GS40anandk_u:2923": " pratyekaṃ saptadhā kuryād giridoṣaṃ tyajedayaḥ /",
    "GS40anandk_u:2924": " (lohasaṃskāramantrāḥ)",
    "GS40anandk_u:2925": " ādau mantrastataḥ karma kartavyo mantra ucyate // Āk_1,7.111 //",
    "GS40anandk_u:2926": " udbhavodbhavaśabdaḥ syāccaturthyanto 'mṛtāt paraḥ /",
    "GS40anandk_u:2927": " svāhāntaḥ praṇavaścādau mantro'yaṃ mardane sthitaḥ // Āk_1,7.112 //",
    "GS40anandk_u:2928": " oṃ amṛtodbhavodbhavāya svāhā /",
    "GS40anandk_u:2929": " rakṣāyai lohanarayorayamekodbhavo manuḥ /",
    "GS40anandk_u:2930": " vinā svāhāpadaṃ sthāne phaḍantaṃ yaḥ samuccaret // Āk_1,7.113 //",
    "GS40anandk_u:2931": " oṃ amṛtodbhavāya phaṭ praṇavordhvaṃ namaścaṇḍavajrapāṇaya ityapi /",
    "GS40anandk_u:2932": " tataḥ paraṃ mahāyakṣasenādhipataye namaḥ // Āk_1,7.114 //",
    "GS40anandk_u:2933": " dviruktaṃ suruśabdasya mahāvidyābalāya ca /",
    "GS40anandk_u:2934": " tataḥ svāheti mantro'yaṃ balikarmaṇi kīrtitaḥ // Āk_1,7.115 //",
    "GS40anandk_u:2935": " oṃ namaścaṇḍavajrapāṇaye mahāyakṣasenādhipataye namaḥ suru suru mahāvidyābalāya svāhā /",
    "GS40anandk_u:2936": " (lohabhasma)",
    "GS40anandk_u:2937": " etāni lohapatrāṇi sūkṣmaṃ saṃcūrṇayettataḥ /",
    "GS40anandk_u:2938": " ayaḥpātre kāntacūrṇaṃ nikṣipya triphalārasaiḥ // Āk_1,7.116 //",
    "GS40anandk_u:2939": " secayettadayodarvyā cālayanpācayediti /",
    "GS40anandk_u:2940": " piṇḍībhūtaṃ tadādāya mṛttikāpaṭale śubhe // Āk_1,7.117 //",
    "GS40anandk_u:2941": " saṃpuṭe nikṣipetsamyak ṣoḍaśāṅgulagartake /",
    "GS40anandk_u:2942": " nidhāyāraṇyakārīṣamadhyagaṃ kāriṣaṃ dahet // Āk_1,7.118 //",
    "GS40anandk_u:2943": " ahorātraṃ prakurvīta vātātapavivarjitam /",
    "GS40anandk_u:2944": " punaḥ prātaḥ samādāya varākvāthena mardayet // Āk_1,7.119 //",
    "GS40anandk_u:2945": " sthālīsaṃpuṭayorevaṃ kuryātpākapuṭaiḥ kramāt /",
    "GS40anandk_u:2946": " evaṃ vidadhyātsaptāhaṃ tasminkṣepyaṃ ca hiṅgulam // Āk_1,7.120 //",
    "GS40anandk_u:2947": " lohasya ṣoḍaśāṃśaṃ ca nārīstanyena mardayet /",
    "GS40anandk_u:2948": " sthālyāṃ pākaṃ saṃpuṭe ca puṭaṃ kurvīta ṣoḍaśa // Āk_1,7.121 //",
    "GS40anandk_u:2949": " nirutthaṃ tadbhavedbhasma devi yojyaṃ rasāyane /",
    "GS40anandk_u:2950": " (lhohabhasmano'mṛtīkaraṇam)",
    "GS40anandk_u:2951": " yāvatsyāttriphalā tasmād bhavedvāri caturguṇam // Āk_1,7.122 //",
    "GS40anandk_u:2952": " aṣṭāvaśeṣaṃ kvāthayet kvāthasya sadṛśaṃ ghṛtam /",
    "GS40anandk_u:2953": " ghṛtatulyaṃ kāntabhasma tāmrapātre pacetpriye // Āk_1,7.123 //",
    "GS40anandk_u:2954": " lohadarvyā pracalayan yāvacchuṣyati tadrasaḥ /",
    "GS40anandk_u:2955": " tāvanmṛdvagninā pācyaṃ lohatulyāṃ sitāṃ kṣipet // Āk_1,7.124 //",
    "GS40anandk_u:2956": " amṛtīkaraṇamityuktaṃ sarvayogavahaṃ param /",
    "GS40anandk_u:2957": " (lohapākabhedāḥ)",
    "GS40anandk_u:2958": " lohapākaṃ pravakṣyāmi tadbhavettrividhaṃ priye // Āk_1,7.125 //",
    "GS40anandk_u:2959": " mṛdumadhyakharāḥ proktā jambīrasadṛśo mṛduḥ /",
    "GS40anandk_u:2960": " madhyamaḥ piṇḍasadṛśo vālukāsadṛśaḥ kharaḥ // Āk_1,7.126 //",
    "GS40anandk_u:2961": " (kāntaloharasāyanasevākramaḥ)",
    "GS40anandk_u:2962": " atha sevāṃ pravakṣyāmi kāntalohasya bhasmanaḥ /",
    "GS40anandk_u:2963": " sumuhūrte śubhadine pūjiteśādidevataḥ // Āk_1,7.127 //",
    "GS40anandk_u:2964": " seveta siddhidaṃ divyaṃ kāntabhasma rasāyanam /",
    "GS40anandk_u:2965": " śuddhadeho virekādyairabhrabhasma purā priye // Āk_1,7.128 //",
    "GS40anandk_u:2966": " māsamekaṃ tu seveta tasmācchuddhavapurbhavet /",
    "GS40anandk_u:2967": " māṣamātraṃ kāntabhasma guñjāmātrābhrabhasma ca // Āk_1,7.129 //",
    "GS40anandk_u:2968": " dviniṣkaṃ triphalācūrṇaṃ madhusarpiḥsamanvitam /",
    "GS40anandk_u:2969": " lihet prātar viśuddhātmā snānadānādikarmabhiḥ // Āk_1,7.130 //",
    "GS40anandk_u:2970": " anupeyaṃ tato lohād gavyaṃ ṣaṣṭiguṇaṃ payaḥ /",
    "GS40anandk_u:2971": " dhāroṣṇaṃ tadabhāve tu kṛtvā kṣīraṃ samāmbukam // Āk_1,7.131 //",
    "GS40anandk_u:2972": " yāvatkṣīṇajalaṃ kvāthyaṃ kṣīraṃ cānupibetpriye /",
    "GS40anandk_u:2973": " tadasātmye varākvāthaṃ guḍūcyā vā kaṣāyakam // Āk_1,7.132 //",
    "GS40anandk_u:2974": " ityekamāsaṃ seveta kramāddvitricatuṣṭayam /",
    "GS40anandk_u:2975": " pratimāsaṃ māṣaguñjāvṛddhiḥ kāntābhrabhasmanoḥ // Āk_1,7.133 //",
    "GS40anandk_u:2976": " evaṃ ṣoḍaśamāsāntaṃ vṛddhiḥ ṣoḍaśamātrakāḥ /",
    "GS40anandk_u:2977": " pūrvoktavadvidhiṃ tyājyaṃ kuryātsiddhimavāpnuyāt // Āk_1,7.134 //",
    "GS40anandk_u:2978": " asya vatsarayogena kṣudrāmayavināśanam /",
    "GS40anandk_u:2979": " etaddvivarṣayogena mahārogapraṇāśanam // Āk_1,7.135 //",
    "GS40anandk_u:2980": " trivarṣātpalitaṃ hanti caturvarṣādvaliṃ haret /",
    "GS40anandk_u:2981": " pañcamādapamṛtyughnaṃ ṣaṣṭhe syādāyuṣaḥ śatam // Āk_1,7.136 //",
    "GS40anandk_u:2982": " saptābde sūryavaddīptiṃ daśame siddhimelanam /",
    "GS40anandk_u:2983": " vaidyādharaṃ samāpnoti varṣe caikādaśe priye // Āk_1,7.137 //",
    "GS40anandk_u:2984": " trayodaśābde devatvam indratvaṃ ca caturdaśe /",
    "GS40anandk_u:2985": " tathā pañcadaśābde ca sarvalokapriyo bhavet // Āk_1,7.138 //",
    "GS40anandk_u:2986": " ṣoḍaśābde'ṣṭasiddhiḥ syātsatyaṃ satyaṃ maheśvari /",
    "GS40anandk_u:2987": " (kāntadrutikramaḥ)",
    "GS40anandk_u:2988": " suvarṇadrutivatkāntadrutiḥ syātpūrvavatpriye // Āk_1,7.139 //",
    "GS40anandk_u:2989": " kāntadrutirbhavedbhasma kāntalohasya bhasmavat /",
    "GS40anandk_u:2990": " (lohabhedāstadguṇāśca)",
    "GS40anandk_u:2991": " kiṭṭaṃ muṇḍaṃ tathā tīkṣṇaṃ kāntaṃ pūrvottarottaram // Āk_1,7.140 //",
    "GS40anandk_u:2992": " guṇāḍhyāḥ syur daśaśatasahasraṃ lakṣakaṃ kramāt /",
    "GS40anandk_u:2993": " śatādhiko bhavet kāntastvauṣadhānāṃ rasāyanam // Āk_1,7.141 //",
    "GS40anandk_u:2994": " tridoṣaśamanaṃ divyaṃ sarvarogāpahārakam /",
    "GS40anandk_u:2995": " kāntiṃ rucyaṃ ca cakṣuṣyaṃ hṛdyam āyuṣyadaṃ śuci // Āk_1,7.142 //",
    "GS40anandk_u:2996": " sthairyaṃ dārḍhyaṃ ca dhātūnāṃ balavacca rasāyanam /",
    "GS40anandk_u:2997": " (abhrakotpattiḥ tadbhedā lakṣaṇañca)",
    "GS40anandk_u:2998": " athābhrakaṃ pravakṣyāmi tadutpattyādikaṃ kramāt // Āk_1,7.143 //",
    "GS40anandk_u:2999": " purādiśaktir bhavatī śvetadvīpe manorame /",
    "GS40anandk_u:3000": " indrāṇīkamalāvāṇīgāyatrīpramukhaiḥ saha // Āk_1,7.144 //",
    "GS40anandk_u:3001": " arundhatīmukhair divyamunidāraiśca saṃyutā /",
    "GS40anandk_u:3002": " saṃcikrīḍe mahāmāyā citsadānandarūpiṇī // Āk_1,7.145 //",
    "GS40anandk_u:3003": " ānandāśrukaṇāḥ kṣaume nyapatanbahavo dṛśoḥ /",
    "GS40anandk_u:3004": " tadā ṛtumatī jātā tataḥ svādu saritpateḥ // Āk_1,7.146 //",
    "GS40anandk_u:3005": " tīre tyaktvā ca tadvastraṃ snātvā kailāsamāyayau /",
    "GS40anandk_u:3006": " vātyāvaśena tadvastraṃ kṣīrābdhau nyapatattadā // Āk_1,7.147 //",
    "GS40anandk_u:3007": " devāsurair mathyamānāt tasmāt kṣīrāmbudhestadā /",
    "GS40anandk_u:3008": " samabhūt tadrajovastraṃ caturdhābhrakasaṃjñakam // Āk_1,7.148 //",
    "GS40anandk_u:3009": " kṛṣṇābhrakaṃ sāñjanābhaṃ pītaṃ devyaṅgalepanāt /",
    "GS40anandk_u:3010": " raktaṃ tasya rajorūpaṃ kṣaumaṃ śvetam abhūditi // Āk_1,7.149 //",
    "GS40anandk_u:3011": " caturvidhaṃ tadālokya rasabandhanakāraṇam /",
    "GS40anandk_u:3012": " rasāyanaṃ rogaharaṃ sarvasiddhipradāyakam // Āk_1,7.150 //",
    "GS40anandk_u:3013": " ityūcire surāḥ sarve sākṣādamṛtasaṃmitam /",
    "GS40anandk_u:3014": " śvetaṃ rajatakāryeṣu trayamanyatsuvarṇake // Āk_1,7.151 //",
    "GS40anandk_u:3015": " sarvaṃ rasāyane yojyaṃ raktapītasitāsitam /",
    "GS40anandk_u:3016": " śvetācchataguṇaṃ raktaṃ raktātpītaṃ sahasrakam // Āk_1,7.152 //",
    "GS40anandk_u:3017": " pītāllakṣaguṇaṃ kṛṣṇaṃ jñeyaṃ lohe rasāyane /",
    "GS40anandk_u:3018": " pratyekaṃ tāni jāyante caturdhā jātitaḥ kramāt // Āk_1,7.153 //",
    "GS40anandk_u:3019": " pinākaṃ darduraṃ nāgaṃ vajraṃ ceti caturvidham /",
    "GS40anandk_u:3020": " vajraṃ samāharenmukhyaṃ trīṇyanyāni vivarjayet // Āk_1,7.154 //",
    "GS40anandk_u:3021": " pinākamagninikṣiptaṃ muñcate dalasaṃcayam /",
    "GS40anandk_u:3022": " tatsevitaṃ malaṃ baddhvā mārayedrogakāraṇam // Āk_1,7.155 //",
    "GS40anandk_u:3023": " darduraṃ vahninikṣiptaṃ kurute bhekaniḥsvanam /",
    "GS40anandk_u:3024": " tadutpādayate rogamaśmaryākhyam asādhyakam // Āk_1,7.156 //",
    "GS40anandk_u:3025": " nāgamagnau vinikṣiptaṃ phūtkāraṃ vitanoti yat /",
    "GS40anandk_u:3026": " tatsevayā mahākuṣṭhaṃ maṇḍalākhyaṃ bhaveddhruvam // Āk_1,7.157 //",
    "GS40anandk_u:3027": " (grāhyalakṣaṇam)",
    "GS40anandk_u:3028": " etattritayasevābhirjāyate rogasaṃcayaḥ /",
    "GS40anandk_u:3029": " vahnisthitaṃ tu vajrābhraṃ vikārānnācaretkvacit // Āk_1,7.158 //",
    "GS40anandk_u:3030": " tasmādvajrābhrakaṃ sevyaṃ valīpalitamṛtyujit /",
    "GS40anandk_u:3031": " rājahastātparaṃ grāhyaṃ khanitrena tadākarāt // Āk_1,7.159 //",
    "GS40anandk_u:3032": " (vajrābhra: :",
    "GS40anandk_u:3033": " parīkṣā: :",
    "GS40anandk_u:3034": " bad quality)",
    "GS40anandk_u:3035": " bhārayuktaṃ pṛthudalaṃ snigdhaṃ mocyadalaṃ sukham /",
    "GS40anandk_u:3036": " kācacandrakakiṭṭābhaṃ na yojyaṃ tatkadācana // Āk_1,7.160 //",
    "GS40anandk_u:3037": " (dhānyābhrakam)",
    "GS40anandk_u:3038": " pūrvoktalakṣaṇayutaṃ vajrābhraṃ dhamayed dṛḍham /",
    "GS40anandk_u:3039": " arkakṣīrāranāle ca gomūtre triphalārase // Āk_1,7.161 //",
    "GS40anandk_u:3040": " meghanādarase cetthaṃ nikṣipetteṣu tattridhā /",
    "GS40anandk_u:3041": " samyagdalaṃ mocayitvā meghanādāmlayor dravaiḥ // Āk_1,7.162 //",
    "GS40anandk_u:3042": " bhāvayed ātape tīvre ślakṣṇaṃ piṣṭvātha vastrake /",
    "GS40anandk_u:3043": " nikṣipya dhānyasahitaṃ baddhvā tatkāñjike punaḥ // Āk_1,7.163 //",
    "GS40anandk_u:3044": " karābhyāṃ ghaṭṭayed gāḍhaṃ sūkṣmaṃ tatkāñjike sravet /",
    "GS40anandk_u:3045": " tat kuryād ātape śuṣkam etad dhānyābhrakaṃ smṛtam // Āk_1,7.164 //",
    "GS40anandk_u:3046": " (abhrakasatvapātanam)",
    "GS40anandk_u:3047": " kāntavatsatvapatanamabhrakasya bhavetpriye /",
    "GS40anandk_u:3048": " hema rūpyaṃ mākṣikaṃ ca vaikrāntaṃ madhu ṭaṅkaṇam // Āk_1,7.165 //",
    "GS40anandk_u:3049": " guñjā guḍaṃ ghṛtaṃ bhallam ekaikaṃ daśaniṣkakam /",
    "GS40anandk_u:3050": " piṣṭvārkapayasā kāryā vaṭikāḥ karṣamātrakāḥ // Āk_1,7.166 //",
    "GS40anandk_u:3051": " śataniṣke 'bhrasatve 'smin vidrute vaṭikāḥ kṣipet /",
    "GS40anandk_u:3052": " ekaikaghaṭikāmātraṃ vaṭyaḥ kṣepyāḥ śanaiḥ śanaiḥ // Āk_1,7.167 //",
    "GS40anandk_u:3053": " yāvat tat sattvaśeṣaṃ syāt tāvad dhāmyam atandritaiḥ /",
    "GS40anandk_u:3054": " idam abhrakasattvaṃ tu devayogyaṃ rasāyanam // Āk_1,7.168 //",
    "GS40anandk_u:3055": " (abhrakasatvabhasma)",
    "GS40anandk_u:3056": " cūrṇīkṛtyābhrasattvaṃ tanmeghanādaḥ punarnavā /",
    "GS40anandk_u:3057": " sūraṇo'rkadalaṃ mustā jambīrastālamūlikā // Āk_1,7.169 //",
    "GS40anandk_u:3058": " triphalā vajravallī ca śāṅgerī maricaṃ tathā /",
    "GS40anandk_u:3059": " amlavargo vaṭajaṭā kārpāsamuniśigrukam // Āk_1,7.170 //",
    "GS40anandk_u:3060": " ekavīrā kokilākṣī sarpākṣī tulasī vacā /",
    "GS40anandk_u:3061": " peṭārī vākucī kanyā caikaikasya rasaiḥ pṛthak // Āk_1,7.171 //",
    "GS40anandk_u:3062": " mardanaṃ gharmapākaṃ ca sthālīpākaṃ puṭaṃ kramāt /",
    "GS40anandk_u:3063": " ekaikāhaṃ prakurvīta tato daradamākṣike // Āk_1,7.172 //",
    "GS40anandk_u:3064": " satvaṣoḍaśabhāgena yojyaṃ peṣyaṃ varārasaiḥ /",
    "GS40anandk_u:3065": " puṭaṣoḍaśaparyantaṃ kuryādevaṃ hi bhairavi // Āk_1,7.173 //",
    "GS40anandk_u:3066": " pūrvoktavat syād amṛtīkaraṇaṃ kāntasatvavat /",
    "GS40anandk_u:3067": " nirutthaṃ bhasma bhavati cāyurārogyadāyakam // Āk_1,7.174 //",
    "GS40anandk_u:3068": " (abhrakasatvasevākramaḥ)",
    "GS40anandk_u:3069": " atha sevāṃ pravakṣyāmi ghanasatvarasāyane /",
    "GS40anandk_u:3070": " vamanādiviśuddhātmā pūjitasveṣṭadevataḥ // Āk_1,7.175 //",
    "GS40anandk_u:3071": " guñjāmātrābhrasatvaṃ ca dviniṣkaṃ triphalārajaḥ /",
    "GS40anandk_u:3072": " madhvājyābhyāṃ lihetprātarekamāsaṃ bhajediti // Āk_1,7.176 //",
    "GS40anandk_u:3073": " evaṃ ṣoḍaśamāsāntaṃ māsavṛddhikrameṇa vai /",
    "GS40anandk_u:3074": " guñjāvṛddhirbhaveddevi sevetetthaṃ rasāyanam // Āk_1,7.177 //",
    "GS40anandk_u:3075": " pūrvoktavadvidhiṃ tyājyaṃ prakurvīta sureśvari /",
    "GS40anandk_u:3076": " varṣeṇa dehaśuddhiḥ syāddvivarṣādāmayāccyutaḥ // Āk_1,7.178 //",
    "GS40anandk_u:3077": " trivatsarānmahāroganāśanaṃ bhavati dhruvam /",
    "GS40anandk_u:3078": " caturvarṣān mahākāntibalavīryapravardhanam // Āk_1,7.179 //",
    "GS40anandk_u:3079": " pañcavarṣāddehadārḍhyaṃ ṣaṣṭhe vāksiddhimeti hi /",
    "GS40anandk_u:3080": " saptame divyadṛṣṭiḥ syādaṣṭame viṣanāśanam // Āk_1,7.180 //",
    "GS40anandk_u:3081": " navābde siddhatāmeti tato vidyādharo bhavet /",
    "GS40anandk_u:3082": " ekādaśābde tvindratvaṃ dvādaśe brahmatā bhavet // Āk_1,7.181 //",
    "GS40anandk_u:3083": " trayodaśābde viṣṇutvaṃ rudratvaṃ ca caturdaśe /",
    "GS40anandk_u:3084": " īśatvaṃ pañcadaśake ṣoḍaśābde sadāśivaḥ // Āk_1,7.182 //",
    "GS40anandk_u:3085": " aṇimādiyutaḥ svairī sarvajñaḥ sarvakṛdbhavet /",
    "GS40anandk_u:3086": " (abhrakadrutiḥ)",
    "GS40anandk_u:3087": " athābhrakadrutiṃ vakṣye kañcukīkanda eva ca // Āk_1,7.183 //",
    "GS40anandk_u:3088": " kapitindau keśataile pratyekaṃ tu tridhā vapet /",
    "GS40anandk_u:3089": " mūṣāyāṃ drāvayitvā tadabhrasatvadrutirbhavet // Āk_1,7.184 //",
    "GS40anandk_u:3090": " bhasmīkuryātprayatnena drutimabhrakasatvavat /",
    "GS40anandk_u:3091": " (abhrakaguṇāḥ)",
    "GS40anandk_u:3092": " ṣaḍrasaḥ sarvarogaghnastridoṣaśamanaḥ paraḥ // Āk_1,7.185 //",
    "GS40anandk_u:3093": " vīryāyuṣyabalaprajñākāntirūpavivardhanaḥ /",
    "GS40anandk_u:3094": " vapurdārḍhyasthairyayukto valīpalitamṛtyuhā // Āk_1,7.186 //",
    "GS40anandk_u:3095": " rucyo vṛṣyo laghuḥ śīto medhyaḥ snigdho rasāyanam /",
    "GS40anandk_u:3096": " abhrakaṃ dīpanaṃ grāhi śreṣṭhaṃ pāradabandhanam // Āk_1,7.187 //",
    "GS40anandk_u:3097": " pakṣajitsūtarājasya bhasmībhūtābhrasatvakaḥ /",
    "GS40anandk_u:3098": " abhrasya patraṃ rogaghnaṃ tacca satvaṃ dṛḍhaṃkaram // Āk_1,7.188 //",
    "GS40anandk_u:3099": " cetasatvaṃ mṛdu hareddrutistāṃśca daridratām // Āk_1,7.189 //",
    "GS40anandk_u:3100": " Āk, 1, 8",
    "GS40anandk_u:3101": " (rasāyanasevā)",
    "GS40anandk_u:3102": " sūto vajraṃ suvarṇaṃ ca kāntalohaṃ tathābhrakam /",
    "GS40anandk_u:3103": " pañcaitānyamṛtāni syuḥ kalpitāni nṛṇāṃ mayā // Āk_1,8.1 //",
    "GS40anandk_u:3104": " mattakāśini yo vetti so'pi sākṣānmaheśvaraḥ /",
    "GS40anandk_u:3105": " ahaṃ raso rasaścāhamāvayorantaraṃ na hi // Āk_1,8.2 //",
    "GS40anandk_u:3106": " tena yuktāstu vajrādyāḥ siddhidāḥ syurna saṃśayaḥ /",
    "GS40anandk_u:3107": " puruṣaṃ rasasevārhaṃ vadāmi śṛṇu pārvati // Āk_1,8.3 //",
    "GS40anandk_u:3108": " strīklībabālakānāṃ ca na hi yojyaṃ rasāyanam /",
    "GS40anandk_u:3109": " bālāḥ pañcadaśābdā ye kumārāṃstriṃśadabdakāḥ // Āk_1,8.4 //",
    "GS40anandk_u:3110": " pañcāśadvarṣadeśīyā yuvānaḥ parikīrtitāḥ /",
    "GS40anandk_u:3111": " ataḥ paraṃ ca sthavirāḥ bhaveyuste rasāyane // Āk_1,8.5 //",
    "GS40anandk_u:3112": " yathoktakāle siddhiḥ syātkumārasya rasāyanāt /",
    "GS40anandk_u:3113": " tasmāddviguṇakālena yūnaḥ siddhirbhaveddhruvam // Āk_1,8.6 //",
    "GS40anandk_u:3114": " tasmāttriguṇakālena vṛddhaḥ siddhimavāpnuyāt /",
    "GS40anandk_u:3115": " jñātavyāḥ kramaśo devi hyuttamo madhyamo'dhamaḥ // Āk_1,8.7 //",
    "GS40anandk_u:3116": " (rasāyanasevākramaḥ)",
    "GS40anandk_u:3117": " pūrvam abhrakamaśnīyāttataḥ kāntarasāyanam /",
    "GS40anandk_u:3118": " atha kāntābhrakaṃ devi paścāddhemarasāyanam // Āk_1,8.8 //",
    "GS40anandk_u:3119": " athābhrakaṃ svarṇayogaṃ kāntahemarasāyanam /",
    "GS40anandk_u:3120": " ghanakāntasvarṇayogaṃ tato vajrarasāyanam // Āk_1,8.9 //",
    "GS40anandk_u:3121": " athābhravajrasevāṃ ca kāntavajramataḥ param /",
    "GS40anandk_u:3122": " ghanāyaskāntahīraṃ ca hemavajraṃ tato bhavet // Āk_1,8.10 //",
    "GS40anandk_u:3123": " paścādabhrasvarṇavajraṃ kāntāṣṭāpadavajrakam /",
    "GS40anandk_u:3124": " ghanakāntaṃ hemavajramataḥ pāradabhakṣaṇam // Āk_1,8.11 //",
    "GS40anandk_u:3125": " tathābhrarasayogaṃ syāttataḥ kāntarasaṃ bhavet /",
    "GS40anandk_u:3126": " ghanakāntarasaṃ devi paścāddhemarasaṃ bhavet // Āk_1,8.12 //",
    "GS40anandk_u:3127": " ghanahemarasaṃ paścātkāntahemarasaṃ tataḥ /",
    "GS40anandk_u:3128": " ghanakāntaṃ hemasūtamato vajrarasaṃ bhavet // Āk_1,8.13 //",
    "GS40anandk_u:3129": " ghanavajrarasaṃ devi kāntavajrarasaṃ tataḥ /",
    "GS40anandk_u:3130": " ghanakāntaṃ vajrasūtaṃ hemavajrarasaṃ tataḥ // Āk_1,8.14 //",
    "GS40anandk_u:3131": " ghanahemapavīsūtaṃ kāntahemapavīrasam /",
    "GS40anandk_u:3132": " ghanakāntasvarṇavajrarasam asmātparaṃ na hi // Āk_1,8.15 //",
    "GS40anandk_u:3133": " uttarottarataḥ sarve caite sarvaguṇottarāḥ /",
    "GS40anandk_u:3134": " rasāyanāni pañca syurekaikāni varānane // Āk_1,8.16 //",
    "GS40anandk_u:3135": " rasā dvidvyauṣadhabhavāstritryauṣadhabhavā daśa /",
    "GS40anandk_u:3136": " catuścaturbhavāḥ pañca tvekaḥ pañcauṣadhodbhavaḥ // Āk_1,8.17 //",
    "GS40anandk_u:3137": " ekatriṃśadvarārohe rasāyanamiti priye /",
    "GS40anandk_u:3138": " ghanaṃ kāntaṃ hema vajraṃ pāradaścetaram // Āk_1,8.18 //",
    "GS40anandk_u:3139": " pūrvottarottaraguṇā bhavanti prāṇavallabhe /",
    "GS40anandk_u:3140": " rasasya krāmaṇaṃ vajraṃ hemakāntaghanaṃ bhavet // Āk_1,8.19 //",
    "GS40anandk_u:3141": " vajrasaṃkrāmaṇaṃ hema kāntaṃ vyoma bhavetpriye /",
    "GS40anandk_u:3142": " hemnaḥ kāntabhavaṃ yojyaṃ kāntasya krāmaṇaṃ ghanam // Āk_1,8.20 //",
    "GS40anandk_u:3143": " abhrasya krāmaṇaṃ cābhrasattvaṃ siddhipradaṃ yataḥ /",
    "GS40anandk_u:3144": " ekaikauṣadhasevāyāṃ yathoktaṃ krāmaṇaṃ bhavet // Āk_1,8.21 //",
    "GS40anandk_u:3145": " yukto dvitricatuḥpañcabhaiṣajyaiḥ krāmaṇaṃ na hi /",
    "GS40anandk_u:3146": " triphalāmadhusarpīṃṣi sāmānyakrāmaṇaṃ bhavet // Āk_1,8.22 //",
    "GS40anandk_u:3147": " Āk, 1, 9",
    "GS40anandk_u:3148": " (rasāyanārharasasaṃskāraḥ;",
    "GS40anandk_u:3149": " prathamaḥ prakāraḥ)",
    "GS40anandk_u:3150": " śrībhairavī /",
    "GS40anandk_u:3151": " rasāyanārhāṃ sūtasya saṃskṛtiṃ vada me vibho /",
    "GS40anandk_u:3152": " śrībhairavaḥ /",
    "GS40anandk_u:3153": " śṛṇu pārvati yatnena saṃskāraṃ śodhanādikam // Āk_1,9.1 //",
    "GS40anandk_u:3154": " punarnavārasaiḥ peṣyaṃ dhānyābhraṃ pāradaṃ samam /",
    "GS40anandk_u:3155": " taptakhalve dinaṃ devi vajramūṣāgataṃ rasam // Āk_1,9.2 //",
    "GS40anandk_u:3156": " pacedbhūdharayantre ca punaḥ saṃmardayecca tam /",
    "GS40anandk_u:3157": " pūrvadravairyathāpūrvaṃ mardanaṃ pācanaṃ punaḥ // Āk_1,9.3 //",
    "GS40anandk_u:3158": " kṛtvaivaṃ daśavāraṃ taṃ pātyaṃ pātanayantrake /",
    "GS40anandk_u:3159": " śuddhaḥ syātpārado devi yojyo yoge rasāyane // Āk_1,9.4 //",
    "GS40anandk_u:3160": " (dvitīyaḥ prakāraḥ)",
    "GS40anandk_u:3161": " daśamāṃśaṃ rasādgandhaṃ taptakhalve vinikṣipet /",
    "GS40anandk_u:3162": " varājambīrakanyāgnidravairyāmaṃ vimardayet // Āk_1,9.5 //",
    "GS40anandk_u:3163": " pātayetpātanāyantre kuryādevaṃ tu saptadhā /",
    "GS40anandk_u:3164": " sagandhakaṃ mardanaṃ ca pātanaṃ bhavati priye // Āk_1,9.6 //",
    "GS40anandk_u:3165": " śuddhaḥ syātpārado devi yogyo yoge rasāyane /",
    "GS40anandk_u:3166": " (tṛtīyaḥ prakāraḥ)",
    "GS40anandk_u:3167": " tilatailair māhiṣikair mūtrair mardyāmlakena ca // Āk_1,9.7 //",
    "GS40anandk_u:3168": " gomāṃsair hiṅgulaṃ pācyaṃ lohapātre kramāgninā /",
    "GS40anandk_u:3169": " saptāhaṃ lohadaṇḍena cālayansadravaṃ muhuḥ // Āk_1,9.8 //",
    "GS40anandk_u:3170": " sārdramāyūrapittena bhāvayedātape dinam /",
    "GS40anandk_u:3171": " pācayetpātanāyantre daradaṃ kharavahninā // Āk_1,9.9 //",
    "GS40anandk_u:3172": " śuddho bhaveccaturyāmātpāradaḥ syādrasāyane /",
    "GS40anandk_u:3173": " (rasabhasmakramaḥ;",
    "GS40anandk_u:3174": " prathamaḥ prakāraḥ)",
    "GS40anandk_u:3175": " ūrdhvādhastātkhajīrṇasya sūtasya samagandhakam // Āk_1,9.10 //",
    "GS40anandk_u:3176": " nikṣipetpakvamūṣāyāṃ garte dvābhyāṃ caturguṇam /",
    "GS40anandk_u:3177": " kākamācīdravaṃ dattvā nirudhyaināṃ kramāgninā // Āk_1,9.11 //",
    "GS40anandk_u:3178": " pacedguṇḍakayantrasthāṃ mūṣāṃ yāmacatuṣṭayam /",
    "GS40anandk_u:3179": " bhasmasājjāyate sūto yojayettu rasāyane // Āk_1,9.12 //",
    "GS40anandk_u:3180": " (dvitīyaḥ prakāraḥ)",
    "GS40anandk_u:3181": " jīrṇasūtaṃ snukkṣīraiḥ samaṃ gandhaṃ vimardayet /",
    "GS40anandk_u:3182": " dinaṃ tato garbhayantre puṭe bhasmati pūrvavat // Āk_1,9.13 //",
    "GS40anandk_u:3183": " (tṛtīyaḥ prakāraḥ)",
    "GS40anandk_u:3184": " khajīrṇasūtaṃ tulyāṃśaṃ lākṣorṇāmadhuṭaṅkaṇam /",
    "GS40anandk_u:3185": " guñjāṃ bhṛṅgarasaiḥ sarvaṃ dinamekaṃ vimardayet // Āk_1,9.14 //",
    "GS40anandk_u:3186": " andhritaṃ vajramūṣāyāṃ dhamedbhasmati pāradaḥ /",
    "GS40anandk_u:3187": " (caturthaḥ prakāraḥ)",
    "GS40anandk_u:3188": " ghanajīrṇaṃ rasaṃ gandhaṃ tryahaṃ tulyaṃ vimardayet // Āk_1,9.15 //",
    "GS40anandk_u:3189": " ahimāryā rasairvātha hyajāmāryā rasena vā /",
    "GS40anandk_u:3190": " rasena kīṭamāriṇyāḥ śvetāṅkolarasena vā // Āk_1,9.16 //",
    "GS40anandk_u:3191": " divārātraṃ karīṣāgnau mṛṇmaye saṃpuṭe dahet /",
    "GS40anandk_u:3192": " tuṣāgninā vā tridinādbhasmībhavati pāradaḥ // Āk_1,9.17 //",
    "GS40anandk_u:3193": " taptakhalve vajrabhasma jīrṇe sūte samaṃ tryaham /",
    "GS40anandk_u:3194": " haṃsapādīrasair mardyaṃ bījairdivyauṣadhodbhavaiḥ // Āk_1,9.18 //",
    "GS40anandk_u:3195": " lepayedvajramūṣāyāṃ tatra pūrvaṃ rasaṃ kṣipet /",
    "GS40anandk_u:3196": " tryahaṃ tuṣāgninā pācyaṃ haṃsapādīdravaiḥ punaḥ // Āk_1,9.19 //",
    "GS40anandk_u:3197": " mardayettridinaṃ gāḍhaṃ tadgolaṃ pūrvavatpacet /",
    "GS40anandk_u:3198": " bhasmībhavati sūtendraḥ śaṅkhakundendusannibhaḥ // Āk_1,9.20 //",
    "GS40anandk_u:3199": " (jāritarasamāraṇam;",
    "GS40anandk_u:3200": " prathamaḥ prakāraḥ)",
    "GS40anandk_u:3201": " atha vakṣyāmi deveśi jāritaṃ rasamāraṇam /",
    "GS40anandk_u:3202": " prathamaṃ jāraṇaṃ kuryātsabījaṃ suranāyike // Āk_1,9.21 //",
    "GS40anandk_u:3203": " ajāritaṃ rasaṃ mūḍhaḥ pramādānmārayedyadi /",
    "GS40anandk_u:3204": " mama drohī sa pāpiṣṭho mahāpātakavān bhavet // Āk_1,9.22 //",
    "GS40anandk_u:3205": " bhrūṇahā gurughātī ca goghnaḥ strībālaghātakaḥ /",
    "GS40anandk_u:3206": " tasmātsarvaprayatnena kuryājjāraṇapūrvakam // Āk_1,9.23 //",
    "GS40anandk_u:3207": " māraṇaṃ rasarājasya mama bījasya pārvati /",
    "GS40anandk_u:3208": " dharāyāṃ gomayaṃ devi sthāpayitvā tata upari // Āk_1,9.24 //",
    "GS40anandk_u:3209": " pakvamūṣāyāṃ vinikṣipya tanmadhye kaṭutumbijam /",
    "GS40anandk_u:3210": " tailaṃ nidhāya sūtaṃ ca nikṣipecca tata upari // Āk_1,9.25 //",
    "GS40anandk_u:3211": " kākamācīraso deyastailatulyo varānane /",
    "GS40anandk_u:3212": " śuddhaṃ gandhaṃ vrīhimātraṃ dattvā mūṣāṃ nirodhayet // Āk_1,9.26 //",
    "GS40anandk_u:3213": " tadūrdhvaṃ khādirāṅgārapūritaṃ śrāvakaṃ nyaset /",
    "GS40anandk_u:3214": " jñātvā tatsvāṅgaśītatvaṃ punargandhaṃ ca tailakam // Āk_1,9.27 //",
    "GS40anandk_u:3215": " kākamācīdravaṃ dattvā vahnimevaṃ punaḥ punaḥ /",
    "GS40anandk_u:3216": " adhastādgomayaṃ sāndramupariṣṭācca pāvakam // Āk_1,9.28 //",
    "GS40anandk_u:3217": " kākamācīdravaḥ sūtastailaṃ caitattrayaṃ samam /",
    "GS40anandk_u:3218": " jārayetṣaḍguṇaṃ gandhaṃ rasasyetthaṃ mukhīkṛtiḥ // Āk_1,9.29 //",
    "GS40anandk_u:3219": " dinaṃ jambīranīreṇa mardayettaṃ rasaṃ punaḥ /",
    "GS40anandk_u:3220": " catuḥ ṣaṣṭyaṃśakaṃ hemnaḥ patraṃ kaṇṭakabhedanam // Āk_1,9.30 //",
    "GS40anandk_u:3221": " mayūrapittaṃ tailaṃ ca lipetsarṣapasaṃbhavam /",
    "GS40anandk_u:3222": " abhāve tailapittasya cūlikālavaṇaṃ balim // Āk_1,9.31 //",
    "GS40anandk_u:3223": " jambīrasya rasairmardyaṃ taṃ rasaṃ hemapatrakam /",
    "GS40anandk_u:3224": " pācayetpūrvavadvahnau jambīrasya rasaiḥ punaḥ // Āk_1,9.32 //",
    "GS40anandk_u:3225": " sampūrṇāṃ rodhayenmūṣāṃ pūrvavajjārayetpunaḥ /",
    "GS40anandk_u:3226": " dvātriṃśadaṃśakaṃ hema ṣoḍaśāṃśaṃ tata upari // Āk_1,9.33 //",
    "GS40anandk_u:3227": " mardayejjārayedevaṃ tataḥ sūtasya māraṇam /",
    "GS40anandk_u:3228": " samūlāṃ kumbhim ādāya gavāṃ mūtreṇa peṣayet // Āk_1,9.34 //",
    "GS40anandk_u:3229": " dinamekaṃ tadrasena mardayetpāradaṃ sudhīḥ /",
    "GS40anandk_u:3230": " saṃpuṭe kāntaje kṣiptvā cordhvādhaśca niyāmakān // Āk_1,9.35 //",
    "GS40anandk_u:3231": " cullyāṃ mṛdvagninā pācyaṃ dinaṃ bhasma bhavedrasaḥ /",
    "GS40anandk_u:3232": " akṣīṇo mṛtyunāśī syājjarādāridryanāśanaḥ // Āk_1,9.36 //",
    "GS40anandk_u:3233": " (dvitīyaḥ prakāraḥ)",
    "GS40anandk_u:3234": " vāsitaṃ pāradaṃ karṣamaṣṭaguñjāḥ suvarṇakam /",
    "GS40anandk_u:3235": " mṛtaṃ vajraṃ caturguñjaṃ mardyaṃ haṃsapadīrasaiḥ // Āk_1,9.37 //",
    "GS40anandk_u:3236": " taptakhalve vajramūṣāgataṃ kṛtvā nirodhayet /",
    "GS40anandk_u:3237": " pacedbhūdharayantre ca punarādāya taṃ rasam // Āk_1,9.38 //",
    "GS40anandk_u:3238": " haṃsapādīdravairmardyaṃ taptakhalve dinatrayam /",
    "GS40anandk_u:3239": " pūrvavadbhūdhare yantre pacetsūtaṃ punaḥ punaḥ // Āk_1,9.39 //",
    "GS40anandk_u:3240": " evaṃ śatapuṭaṃ kṛtvā bhasma syādraktavarṇakam /",
    "GS40anandk_u:3241": " etāni rasabhasmāni śastāni ca rasāyane // Āk_1,9.40 //",
    "GS40anandk_u:3242": " (rasāyanayogāḥ;",
    "GS40anandk_u:3243": " abhrakarasāyanam)",
    "GS40anandk_u:3244": " ekadvitricatuḥpañcayogayuktaṃ rasāyanam /",
    "GS40anandk_u:3245": " kramādvakṣyāmi deveśi tatrāpyabhrakasevanam // Āk_1,9.41 //",
    "GS40anandk_u:3246": " vamanādiviśuddhātmā tyaktakṣārāmlakādikaḥ /",
    "GS40anandk_u:3247": " pūrvavadbhasmayedvyomasatvaṃ bhṛṅgavarārasaiḥ // Āk_1,9.42 //",
    "GS40anandk_u:3248": " triḥ saptadhā bhāvanīyaṃ prātarguñjādvayaṃ bhajet /",
    "GS40anandk_u:3249": " sasitaṃ tadanu kṣaudraṃ ghṛtaiḥ satriphalaṃ lihet // Āk_1,9.43 //",
    "GS40anandk_u:3250": " dvātriṃśadguñjakā vṛddhiḥ krāmaṇaṃ karṣamātrakam /",
    "GS40anandk_u:3251": " eṣa ṣoḍaśamāsānte sarvarogādvimucyate // Āk_1,9.44 //",
    "GS40anandk_u:3252": " sa bhavetkāntasevārhastvevamabhrakasevayā /",
    "GS40anandk_u:3253": " (kāntarasāyanam)",
    "GS40anandk_u:3254": " pūrvavadbhasmayetkāntaṃ varānirguṇḍibhṛṅgajaiḥ // Āk_1,9.45 //",
    "GS40anandk_u:3255": " rasaistrisaptavārāṇi mardayedbhāvayetkramāt /",
    "GS40anandk_u:3256": " kṣaudrājyābhyāṃ lihetprātarnityaṃ guñjādvayonmitam // Āk_1,9.46 //",
    "GS40anandk_u:3257": " anu bhakṣyaṃ sinduvāravarābhṛṅgabhavaṃ rajaḥ /",
    "GS40anandk_u:3258": " madhvājyābhyāṃ karṣamātraṃ śuddhāṅgo vamanādibhiḥ // Āk_1,9.47 //",
    "GS40anandk_u:3259": " dvātriṃśadguñjikā vṛddhiḥ paramāvadhirīśvari /",
    "GS40anandk_u:3260": " bhavet ṣoḍaśamāsāntājjarāvyādhibhirujjhitaḥ // Āk_1,9.48 //",
    "GS40anandk_u:3261": " kāntasya sevayā paścādbhavetkāntābhrakārhakaḥ /",
    "GS40anandk_u:3262": " (kāntābhrarasāyanam)",
    "GS40anandk_u:3263": " mṛtaṃ kāntaṃ ghanaṃ tulyaṃ dhātrībhṛṅgapunarnavāḥ // Āk_1,9.49 //",
    "GS40anandk_u:3264": " dravaireṣāṃ pṛthaṅmardyaṃ kalye guñjādvayaṃ lihet /",
    "GS40anandk_u:3265": " śarkarāmadhusarpirbhiḥ śuddhātmā vamanādibhiḥ // Āk_1,9.50 //",
    "GS40anandk_u:3266": " bhṛṅgāmalakavarṣābhūcūrṇaṃ krāmaṇamuttamam /",
    "GS40anandk_u:3267": " madhvājyairanu lehyaṃ taddvātriṃśadguñjakāvadhi // Āk_1,9.51 //",
    "GS40anandk_u:3268": " māsaṣoḍaśayogena valīpalitajidbalī /",
    "GS40anandk_u:3269": " kāntābhrasatvabhajanāddhemasevārhako bhavet // Āk_1,9.52 //",
    "GS40anandk_u:3270": " (svarṇarasāyanam)",
    "GS40anandk_u:3271": " pūrvavadbhasmayetsvarṇaṃ daśamūlakaṣāyataḥ /",
    "GS40anandk_u:3272": " ekaviṃśativāraṃ taṃ mardayedbhāvayetpriye // Āk_1,9.53 //",
    "GS40anandk_u:3273": " madhvājyābhyāṃ mudgamānaṃ lihetprātarviśuddhadhīḥ /",
    "GS40anandk_u:3274": " guḍūcītriphalākvāthaṃ palaṃ cānupibetsudhīḥ // Āk_1,9.54 //",
    "GS40anandk_u:3275": " aṣṭaguñjāvadhir vṛddhir bhavet ṣoḍaśamāsataḥ /",
    "GS40anandk_u:3276": " tejasvī balavāndhīmāṃścakṣuṣmān rogavarjitaḥ // Āk_1,9.55 //",
    "GS40anandk_u:3277": " valīpalitanirmuktastrikālaviṣajidbhavet /",
    "GS40anandk_u:3278": " (svarṇābhrakarasāyanam)",
    "GS40anandk_u:3279": " pūrvavanmārayetsvarṇaṃ tasmād dviguṇamabhrakam // Āk_1,9.56 //",
    "GS40anandk_u:3280": " daśamūlavarābhṛṅgīkvāthair bhāvyaṃ trisaptadhā /",
    "GS40anandk_u:3281": " prātarmāṣatrayaṃ lehyaṃ madhvājyaiḥ krāmaṇaṃ lihet // Āk_1,9.57 //",
    "GS40anandk_u:3282": " palaṃ guḍūcītriphalākvāthaṃ tadanu pārvati /",
    "GS40anandk_u:3283": " caturviṃśatiguñjāsya vṛddhiḥ syātparamāvadhiḥ // Āk_1,9.58 //",
    "GS40anandk_u:3284": " māsaṣoḍaśayogena divyatejā mahābalaḥ /",
    "GS40anandk_u:3285": " ghanakāñcanayogena svarṇakāntārhako bhavet // Āk_1,9.59 //",
    "GS40anandk_u:3286": " (svarṇakāntarasāyanam)",
    "GS40anandk_u:3287": " pūrvavanmārayetsvarṇaṃ kāntaṃ svarṇadvibhāgakam /",
    "GS40anandk_u:3288": " dhātrīphalair dvisaptaiva bhāvayenmardayetkramāt // Āk_1,9.60 //",
    "GS40anandk_u:3289": " saśarkaraṃ bhajet prātastrimāṣaṃ ca pibedanu /",
    "GS40anandk_u:3290": " dhātrīsatvaṃ ghṛtaṃ kṣaudraṃ karṣamātraṃ sureśvari // Āk_1,9.61 //",
    "GS40anandk_u:3291": " caturviṃśatikā guñjā vṛddhiḥ syāt paramāvadhiḥ /",
    "GS40anandk_u:3292": " māsaṣoḍaśayogena valīpalitavarjitaḥ // Āk_1,9.62 //",
    "GS40anandk_u:3293": " taptakāñcanasacchāyaḥ pañcabāṇa ivāparaḥ /",
    "GS40anandk_u:3294": " hemakāntāsvādanena kāntābhrakanakārhakaḥ // Āk_1,9.63 //",
    "GS40anandk_u:3295": " (svarṇābhrakāntarasāyanam)",
    "GS40anandk_u:3296": " pūrvavanmārayetsvarṇaṃ kāntasattvābhrasatvakam /",
    "GS40anandk_u:3297": " samāni trīṇi caitāni bhāvayecca trisaptakam // Āk_1,9.64 //",
    "GS40anandk_u:3298": " muṇḍinirguṇḍikābhṛṅgavarānīreṇa pārvati /",
    "GS40anandk_u:3299": " māṣatrayonmitaṃ prātarlihetkṣaudraghṛtāplutam // Āk_1,9.65 //",
    "GS40anandk_u:3300": " muṇḍīcūrṇaṃ karṣamātraṃ madhvājyābhyāṃ lihedanu /",
    "GS40anandk_u:3301": " gokṣīraṃ palamātraṃ ca pibettadanu pārvati // Āk_1,9.66 //",
    "GS40anandk_u:3302": " valladvādaśasaṃkhyātā parā vṛddhir bhavet priye /",
    "GS40anandk_u:3303": " māsaṣoḍaśayoge divyakāyo bhavennaraḥ // Āk_1,9.67 //",
    "GS40anandk_u:3304": " hemābhrakāntabhajanād yogyaḥ syādvajrabhakṣaṇe /",
    "GS40anandk_u:3305": " (vajrarasāyanam)",
    "GS40anandk_u:3306": " pūrvavadbhasmayed vajraṃ dhātrīnīreṇa mardayet // Āk_1,9.68 //",
    "GS40anandk_u:3307": " bhāvayetsaptadhā dhīmānvrīhimātraṃ lihetpriye /",
    "GS40anandk_u:3308": " ghṛtakṣaudrayutaṃ cānupibeddhātrīrasaṃ palam // Āk_1,9.69 //",
    "GS40anandk_u:3309": " vallāvadhir bhavedvṛddhirmāsaṣoḍaśayogataḥ /",
    "GS40anandk_u:3310": " cirajīvī vajrakāyo divyadṛṣṭir mahābalaḥ // Āk_1,9.70 //",
    "GS40anandk_u:3311": " vajrasya sevayā yogyo bhavedvajrābhrabhakṣaṇe /",
    "GS40anandk_u:3312": " (vajrābhrarasāyanam)",
    "GS40anandk_u:3313": " pūrvavanmārayedvyoma vajraṃ vajrāccaturguṇam // Āk_1,9.71 //",
    "GS40anandk_u:3314": " ghanaṃ dhātryāḥ śatāvaryā rasair bhāvyaṃ trisaptadhā /",
    "GS40anandk_u:3315": " yavamātraṃ lihetprātarmadhvājyābhyāṃ lihedanu // Āk_1,9.72 //",
    "GS40anandk_u:3316": " dhātrīśatāvarīnīraṃ krāmaṇaṃ palamātrakam /",
    "GS40anandk_u:3317": " caturguñjā parā vṛddhirbhavetṣoḍaśamāsataḥ // Āk_1,9.73 //",
    "GS40anandk_u:3318": " vāksiddhir divyadṛṣṭiḥ syāddevatāsadṛśaprabhaḥ /",
    "GS40anandk_u:3319": " sevayā ghanavajrasya kāntavajrārhako bhavet // Āk_1,9.74 //",
    "GS40anandk_u:3320": " (kāntavajrarasāyanam)",
    "GS40anandk_u:3321": " pūrvavadbhasmayedvajraṃ kāntaṃ vajrāccaturguṇam /",
    "GS40anandk_u:3322": " kāntaṃ trisaptadhā bhāvyamaśvagandhāvarārasaiḥ // Āk_1,9.75 //",
    "GS40anandk_u:3323": " yavamātraṃ kṣaudraghṛtairyuktaṃ lehyaṃ dinodaye /",
    "GS40anandk_u:3324": " aśvagandhāvarācūrṇaṃ karṣaṃ gopayasā pibet // Āk_1,9.76 //",
    "GS40anandk_u:3325": " caturguñjāvadhirjñeyā vṛddhiḥ syātparamāvadhiḥ /",
    "GS40anandk_u:3326": " māsaṣoḍaśayogena bālasūryasamadyutiḥ // Āk_1,9.77 //",
    "GS40anandk_u:3327": " mahābalo mahātejā vāksiddhaḥ siddhatāṃ vrajet /",
    "GS40anandk_u:3328": " sevayā vajrakāntasya vajrakāntābhrakārhakaḥ // Āk_1,9.78 //",
    "GS40anandk_u:3329": " (vajrābhrakarasāyanam)",
    "GS40anandk_u:3330": " pūrvavanmārayedvajraṃ kāntābhrāṇi ca hīrakāt /",
    "GS40anandk_u:3331": " caturguṇe ca kāntābhre varābhṛṅgakuraṇḍajaiḥ // Āk_1,9.79 //",
    "GS40anandk_u:3332": " rasaistrisaptadhā bhāvyaṃ yavamātraṃ lihetpriye /",
    "GS40anandk_u:3333": " samadhvājyaṃ bhṛṅgavarākuraṇḍakarajoyutam // Āk_1,9.80 //",
    "GS40anandk_u:3334": " palaṃ pibecca gokṣīraṃ caturguñjāparāvadhiḥ /",
    "GS40anandk_u:3335": " māsaṣoḍaśayogena gṛdhradṛṣṭir mahābalaḥ // Āk_1,9.81 //",
    "GS40anandk_u:3336": " avyāhatagatirdhīraḥ siddhasaṃghena vartate /",
    "GS40anandk_u:3337": " kāntābhravajrabhajanādyogyaḥ syāddhemavajrayoḥ // Āk_1,9.82 //",
    "GS40anandk_u:3338": " (svarṇavajrarasāyanam)",
    "GS40anandk_u:3339": " pūrvavanmārayedvajraṃ svarṇaṃ vajrāddvibhāgakam /",
    "GS40anandk_u:3340": " suvarṇavajraṃ varṣābhūrasairbhāvyaṃ trisaptadhā // Āk_1,9.83 //",
    "GS40anandk_u:3341": " vrīhimeyaṃ lihetkṣaudraghṛtābhyāṃ ca punarnavām /",
    "GS40anandk_u:3342": " karṣaṃ palaṃ ca gokṣīramanupeyaṃ sureśvari // Āk_1,9.84 //",
    "GS40anandk_u:3343": " dviguñjāvadhi vṛddhiḥ syānmāsaṣoḍaśayogataḥ /",
    "GS40anandk_u:3344": " cirakālaṃ bhavejjīvī valīpalitavarjitaḥ // Āk_1,9.85 //",
    "GS40anandk_u:3345": " vajrahemopayogena svarṇābhrakuliśārhakaḥ /",
    "GS40anandk_u:3346": " (svarṇābhravajrarasāyanam)",
    "GS40anandk_u:3347": " pūrvavadbhasmayeddhemaghanavajrāṇi pārvati // Āk_1,9.86 //",
    "GS40anandk_u:3348": " hīrakād dviguṇaṃ svarṇaṃ svarṇādabhraṃ dvibhāgakam /",
    "GS40anandk_u:3349": " musalīkandasāreṇa bhāvanīyaṃ trisaptadhā // Āk_1,9.87 //",
    "GS40anandk_u:3350": " yavamātraṃ lihetprātarmadhvājyābhyāṃ pibedanu /",
    "GS40anandk_u:3351": " karṣaṃ syānmusalīcūrṇaṃ gokṣīraṃ palamātrakam // Āk_1,9.88 //",
    "GS40anandk_u:3352": " caturguñjāvadhir vṛddhirmāsaṣoḍaśayogataḥ /",
    "GS40anandk_u:3353": " mṛtyuṃ jayejjarāhīno vajrakāyo mahābalaḥ // Āk_1,9.89 //",
    "GS40anandk_u:3354": " etasya sevayā vajrahemakāntārhako bhavet /",
    "GS40anandk_u:3355": " (svarṇavajrakāntarasāyanam)",
    "GS40anandk_u:3356": " vajrakāntasuvarṇāni pūrvavanmāritāni ca // Āk_1,9.90 //",
    "GS40anandk_u:3357": " vajrātsuvarṇaṃ dviguṇaṃ svarṇātkāntaṃ dvibhāgakam /",
    "GS40anandk_u:3358": " dhātrībhṛṅgarasairmardyamekaviṃśativārakam // Āk_1,9.91 //",
    "GS40anandk_u:3359": " yavamātraṃ lihetprātarmadhvājyābhyāṃ pibedanu /",
    "GS40anandk_u:3360": " dhātrībhṛṅgabhavaṃ cūrṇaṃ karṣaṃ godugdhakaṃ palam // Āk_1,9.92 //",
    "GS40anandk_u:3361": " guñjācatuṣṭayī vṛddhirmāsaṣoḍaśayogataḥ /",
    "GS40anandk_u:3362": " valīpalitanirmukto divyatejā mahābalaḥ // Āk_1,9.93 //",
    "GS40anandk_u:3363": " etasya sevayā kāntasvarṇavajrābhrakārhakaḥ /",
    "GS40anandk_u:3364": " (svarṇakāntavajrābhrakarasāyanam)",
    "GS40anandk_u:3365": " bhasmayet svarṇakāntābhravajrāṇi ca yathoktavat // Āk_1,9.94 //",
    "GS40anandk_u:3366": " jyotiṣmatīrasair bhāvyamekaviṃśativārakam /",
    "GS40anandk_u:3367": " yavamātraṃ lihetprātarmadhvājyābhyāṃ pibedanu // Āk_1,9.95 //",
    "GS40anandk_u:3368": " aśvagandhākandacūrṇaṃ karṣaṃ godugdhakaṃ palam /",
    "GS40anandk_u:3369": " guñjācatuṣṭayī vṛddhiḥ paramāvadhirīśvari // Āk_1,9.96 //",
    "GS40anandk_u:3370": " māsaṣoḍaśayogena sākṣādindrasamo bhavet /",
    "GS40anandk_u:3371": " etasya sevayā devi rasaṃ sevitum arhati // Āk_1,9.97 //",
    "GS40anandk_u:3372": " (rasabhasma)",
    "GS40anandk_u:3373": " dhānyābhraṃ pāradaṃ mardyaṃ taptakhalve dinatrayam /",
    "GS40anandk_u:3374": " triphalāragvadhaniśākumārīkṛṣṇadhūrtajaiḥ // Āk_1,9.98 //",
    "GS40anandk_u:3375": " punarnavāgnijaṃbīrabhavair nīrair vimardayet /",
    "GS40anandk_u:3376": " pātayetpātanāyantre tvevaṃ mardanapātanam // Āk_1,9.99 //",
    "GS40anandk_u:3377": " kuryāttrivāraṃ śuddhaḥ syātpārado doṣavarjitaḥ /",
    "GS40anandk_u:3378": " niyāmakairmardayettaṃ mūṣālepaṃ niyāmakaiḥ // Āk_1,9.100 //",
    "GS40anandk_u:3379": " kṛtvā taṃ marditaṃ sūtaṃ mūṣāyāṃ nikṣipetsudhīḥ /",
    "GS40anandk_u:3380": " andhrayitvā bhūdharākhye yantre pācyaṃ sureśvari // Āk_1,9.101 //",
    "GS40anandk_u:3381": " evaṃ ca saptadhā kuryānmardanaṃ puṭapācanam /",
    "GS40anandk_u:3382": " rasabhasma bhavecchubhraṃ yojyaṃ yoge rasāyane // Āk_1,9.102 //",
    "GS40anandk_u:3383": " (āroṭakarasāḥ;",
    "GS40anandk_u:3384": " abhrakajīrṇarasabhasma)",
    "GS40anandk_u:3385": " atha cāroṭakarasaṃ dehasiddhyekakāraṇam /",
    "GS40anandk_u:3386": " māṣamātraṃ lihetprātar madhvājyatriphalaiḥ saha // Āk_1,9.103 //",
    "GS40anandk_u:3387": " dhāroṣṇaṃ gopayaḥ peyaṃ mātramanu priye /",
    "GS40anandk_u:3388": " aṣṭaguñjāvadhiṃ vṛddhiṃ kṛtvā ṣoḍaśamāsakam // Āk_1,9.104 //",
    "GS40anandk_u:3389": " valīpalitanirmukto jīvedācandratārakam /",
    "GS40anandk_u:3390": " etasya sevayā devi hyabhrasūtārhako bhavet // Āk_1,9.105 //",
    "GS40anandk_u:3391": " mukhīkṛte rase devi catuḥṣaṣṭikaniṣkake /",
    "GS40anandk_u:3392": " abhrasatvaṃ niṣkamātraṃ kṣiptvā jambīrajairdravaiḥ // Āk_1,9.106 //",
    "GS40anandk_u:3393": " taptakhalve mardayecca dinaṃ kacchapayantrake /",
    "GS40anandk_u:3394": " sabiḍaṃ ca pacetpaścāttamādāya vimardayet // Āk_1,9.107 //",
    "GS40anandk_u:3395": " abhrasatvaṃ dviniṣkaṃ ca jambīrāmlena pārvati /",
    "GS40anandk_u:3396": " taptakhalve kacchapākhye yantre pacanakarma ca // Āk_1,9.108 //",
    "GS40anandk_u:3397": " tṛtīye ca caturniṣkaṃ caturthe pañcame kramāt /",
    "GS40anandk_u:3398": " aṣṭaniṣkābhrasatvaṃ ca dadyātpañcamapātane // Āk_1,9.109 //",
    "GS40anandk_u:3399": " ghanaṣoḍaśaniṣkaṃ ca ṣaṣṭhe dvātriṃśadaṃśakam /",
    "GS40anandk_u:3400": " sattvaṃ saptame syātsamameva hi pārvati // Āk_1,9.110 //",
    "GS40anandk_u:3401": " pārade'bhrakasatvasya jāraṇā bhavati priye /",
    "GS40anandk_u:3402": " evaṃ jāritasūtendraṃ bhasmīkuryācca pūrvavat // Āk_1,9.111 //",
    "GS40anandk_u:3403": " palaṃ caitatsūtabhasma vyomasatvaṃ catuṣpalam /",
    "GS40anandk_u:3404": " bhṛṅgarājadravair mardyaṃ mūṣāyāmandhayeddṛḍham // Āk_1,9.112 //",
    "GS40anandk_u:3405": " kukkuṭākhye puṭe pacyātsvāṅgaśītaṃ samāharet /",
    "GS40anandk_u:3406": " triphalābhṛṅgajair nīrair bhāvayettattrisaptadhā // Āk_1,9.113 //",
    "GS40anandk_u:3407": " madhvājyābhyāṃ guñjamātraṃ lihetprātarviśuddhadhīḥ /",
    "GS40anandk_u:3408": " pibedanu varākvāthaṃ palaṃ niyatamānasaḥ // Āk_1,9.114 //",
    "GS40anandk_u:3409": " guñjāṣoḍaśikā vṛddhiḥ sevyaṃ ṣoḍaśamāsataḥ /",
    "GS40anandk_u:3410": " ācandratārakaṃ jīvedvalīpalitavarjitaḥ // Āk_1,9.115 //",
    "GS40anandk_u:3411": " etasya sevayā kāntasūtasevārhako bhavet /",
    "GS40anandk_u:3412": " (kāntajīrṇarasabhasma)",
    "GS40anandk_u:3413": " mukhīkṛte sūtarāje yathābhūdabhrajāraṇā // Āk_1,9.116 //",
    "GS40anandk_u:3414": " tathaiva kāntasatvasya jāraṇā bhavati priye /",
    "GS40anandk_u:3415": " mārayet pūrvavatsūtaṃ kāntasatvena jāritam // Āk_1,9.117 //",
    "GS40anandk_u:3416": " evaṃvidhaṃ sabhasma bhāgamekaṃ bhavetpunaḥ /",
    "GS40anandk_u:3417": " caturbhāgaṃ kāntabhasma mardayettriphalāmbunā // Āk_1,9.118 //",
    "GS40anandk_u:3418": " mūṣāyām andhrayet paścātpacetkaukkuṭike puṭe /",
    "GS40anandk_u:3419": " tamādāya varānīrair bhāvayecca trisaptadhā // Āk_1,9.119 //",
    "GS40anandk_u:3420": " madhvājyābhyāṃ lihedguñjāmātraṃ prātaratandritaḥ /",
    "GS40anandk_u:3421": " anupeyaṃ ca gokṣīraṃ palamātraṃ sureśvari // Āk_1,9.120 //",
    "GS40anandk_u:3422": " guñjāṣoḍaśikā vṛddhirmāsaṣoḍaśayogataḥ /",
    "GS40anandk_u:3423": " divyadṛṣṭiṃ khecaratvaṃ prāpnuyād aindrakaṃ padam // Āk_1,9.121 //",
    "GS40anandk_u:3424": " etasya sevayā sūtaghanakāntārhako bhavet /",
    "GS40anandk_u:3425": " mukhīkṛtarase kuryātpūrvavadvyomajāraṇam // Āk_1,9.122 //",
    "GS40anandk_u:3426": " (kāntābhrakajīrṇarasabhasma)",
    "GS40anandk_u:3427": " samaṃ sūtasya deveśi paścātkāryaṃ vicakṣaṇaiḥ /",
    "GS40anandk_u:3428": " pūrvavatkāntasatvasya jāraṇā sūtarāṭsamā // Āk_1,9.123 //",
    "GS40anandk_u:3429": " kāntasatvābhrasatvābhyāṃ jāritaḥ pārado yadi /",
    "GS40anandk_u:3430": " sa rasaḥ pakṣahīnaḥ syāccāñcalyarahitaḥ śivaḥ // Āk_1,9.124 //",
    "GS40anandk_u:3431": " taṃ rasaṃ pūrvavad divyair auṣadhair māritaṃ rasam /",
    "GS40anandk_u:3432": " palaṃ taddviguṇaṃ vyomasatvabhasma ca tatsamam // Āk_1,9.125 //",
    "GS40anandk_u:3433": " bhasma vaikrāntasatvasya mardyamevaṃ trayaṃ tridhā /",
    "GS40anandk_u:3434": " bhṛṅgadhātrīphalarase tato laghupuṭe pacet // Āk_1,9.126 //",
    "GS40anandk_u:3435": " bhṛṅgadhātrīphalarasaiśchāyāyāṃ bhāvayedrasam /",
    "GS40anandk_u:3436": " triphalāmadhusarpirbhir guñjāmātraṃ lihedanu // Āk_1,9.127 //",
    "GS40anandk_u:3437": " pibetpalaṃ ca gokṣīraṃ vṛddhiḥ ṣoḍaśaguñjikā /",
    "GS40anandk_u:3438": " māsaṣoḍaśayogena jīvedācandratārakam // Āk_1,9.128 //",
    "GS40anandk_u:3439": " etasya sevayā sūtasvarṇasevārhako bhavet /",
    "GS40anandk_u:3440": " (svarṇajīrṇarasabhasma)",
    "GS40anandk_u:3441": " hemajīrṇaṃ sūtarājaṃ bhasmīkuryācca pūrvavat // Āk_1,9.129 //",
    "GS40anandk_u:3442": " evaṃvidhaṃ sūtabhasma palaṃ svarṇapaladvayam /",
    "GS40anandk_u:3443": " bhṛṅgadhātrīphalarasaiśchāyāyāṃ bhāvayettridhā // Āk_1,9.130 //",
    "GS40anandk_u:3444": " ruddhvā taṃ saṃpuṭe pacyātkukkuṭākhye puṭe pacet /",
    "GS40anandk_u:3445": " punastrisaptadhā bhṛṅgadhātrīnīraiśca bhāvayet // Āk_1,9.131 //",
    "GS40anandk_u:3446": " māṣamātraṃ lihet prātar madhvājyābhyāṃ yutaṃ rasam /",
    "GS40anandk_u:3447": " anupeyaṃ ca gokṣīraṃ vṛddhiḥ ṣoḍaśamāṣakam // Āk_1,9.132 //",
    "GS40anandk_u:3448": " māsaṣoḍaśayogena devatulyaścirāyuṣaḥ /",
    "GS40anandk_u:3449": " sevayā svarṇasūtasya ghanahemarasārhakaḥ // Āk_1,9.133 //",
    "GS40anandk_u:3450": " (svarṇābhrakajīrṇarasabhasma)",
    "GS40anandk_u:3451": " mukhīkṛtarase cābhrasatvaṃ jāryaṃ samaṃ purā /",
    "GS40anandk_u:3452": " tataḥ svarṇaṃ samaṃ jāryaṃ taṃ sūtaṃ bhasmayettataḥ // Āk_1,9.134 //",
    "GS40anandk_u:3453": " pūrvoktavatsūtabhasma palaṃ svarṇapaladvayam /",
    "GS40anandk_u:3454": " catuṣpalaṃ vyomasatvabhasma caikatra yojayet // Āk_1,9.135 //",
    "GS40anandk_u:3455": " nīlīpatrarase mardyaṃ varākvāthe dinaṃ priye /",
    "GS40anandk_u:3456": " ruddhvā taṃ saṃpuṭe pacyādanyair viṃśatigomayaiḥ // Āk_1,9.136 //",
    "GS40anandk_u:3457": " nīlīrasavarākvāthair bhāvayettaṃ trisaptadhā /",
    "GS40anandk_u:3458": " guñjonmeyaṃ lihetkalye madhvājyābhyāṃ pibedanu // Āk_1,9.137 //",
    "GS40anandk_u:3459": " palamātraṃ varākvāthaṃ vṛddhiḥ ṣoḍaśaguñjikā /",
    "GS40anandk_u:3460": " māsaṣoḍaśayogena jīvedācandratārakam // Āk_1,9.138 //",
    "GS40anandk_u:3461": " etasya sevayā kāntahemasūtārhako bhavet /",
    "GS40anandk_u:3462": " (svarṇakāntajīrṇarasabhasma)",
    "GS40anandk_u:3463": " samukhe pārade kāntasatvaṃ jāryaṃ yathoktavat // Āk_1,9.139 //",
    "GS40anandk_u:3464": " jārayecca tathā svarṇaṃ dvābhyāṃ jīrṇaṃ samaṃ samam /",
    "GS40anandk_u:3465": " vidhinā bhasmayetsūtaṃ kāntahāṭakajāritam // Āk_1,9.140 //",
    "GS40anandk_u:3466": " taṃ rasaṃ palamekaṃ ca hemabhasma paladvayam /",
    "GS40anandk_u:3467": " calaṃ kāntasatvabhasma yuñjyādyathāvidhi // Āk_1,9.141 //",
    "GS40anandk_u:3468": " śatāvarīvarānīre dinaṃ saṃmardya saṃpuṭe /",
    "GS40anandk_u:3469": " ruddhvā taṃ kukkuṭapuṭe pacedādāya taṃ rasam // Āk_1,9.142 //",
    "GS40anandk_u:3470": " triḥ saptadhā śatāvaryā rasairbhāvyaṃ varārasaiḥ /",
    "GS40anandk_u:3471": " guñjāmātraṃ ghṛtakṣaudrayuktaṃ lehyaṃ pibedanu // Āk_1,9.143 //",
    "GS40anandk_u:3472": " śatāvarīrasaḥ peyaḥ palamātraṃ sureśvari /",
    "GS40anandk_u:3473": " guñjāṣoḍaśikā vṛddhirmāsaṣoḍaśayogataḥ // Āk_1,9.144 //",
    "GS40anandk_u:3474": " valīpalitanirmuktaḥ pralayāntaṃ ca jīvati /",
    "GS40anandk_u:3475": " etasya sevayā svarṇakāntābhrarasabhug bhavet // Āk_1,9.145 //",
    "GS40anandk_u:3476": " (svarṇakāntābhrajīrṇarasabhasma)",
    "GS40anandk_u:3477": " ghanakāntasuvarṇāni caikaikāni samāni vai /",
    "GS40anandk_u:3478": " mukhīkṛtasya sūtasya jārayetkramaśaḥ priye // Āk_1,9.146 //",
    "GS40anandk_u:3479": " ghanādijāritaṃ sūtaṃ mārayetpūrvavatsudhīḥ /",
    "GS40anandk_u:3480": " tasmādbhasmīkṛtāt sūtād dviguṇaṃ hemabhasma ca // Āk_1,9.147 //",
    "GS40anandk_u:3481": " hematulyaṃ mṛtaṃ kāntaṃ kāntatulyaṃ mṛtaṃ ghanam /",
    "GS40anandk_u:3482": " etat sarvaṃ varākvāthamuṇḍībhṛṅgarasair dinam // Āk_1,9.148 //",
    "GS40anandk_u:3483": " mardayetsaṃpuṭe ruddhvā pacetkaukkuṭike puṭe /",
    "GS40anandk_u:3484": " tadādāya varābhṛṅgamuṇḍinīraiśca bhāvayet // Āk_1,9.149 //",
    "GS40anandk_u:3485": " triḥ saptavāraṃ chāyāyāṃ prātarguñjonmitaṃ lihet /",
    "GS40anandk_u:3486": " śarkarāmadhusarpirbhir anupeyaṃ ca gopayaḥ // Āk_1,9.150 //",
    "GS40anandk_u:3487": " guñjāṣoḍaśikā vṛddhirmāsaṣoḍaśayogataḥ /",
    "GS40anandk_u:3488": " valīpalitanirmukto jīvedācandratārakam // Āk_1,9.151 //",
    "GS40anandk_u:3489": " etasya sevayā sūtavajrasevārhako bhavet /",
    "GS40anandk_u:3490": " (vajrajīrṇarasabhasma)",
    "GS40anandk_u:3491": " samukhe pārade kuryātpūrvavadvajrajāraṇām // Āk_1,9.152 //",
    "GS40anandk_u:3492": " vajrajīrṇaṃ rasaṃ devi bhasmīkuryācca pūrvavat /",
    "GS40anandk_u:3493": " bhasmībhūtarasād vajrabhasma ca dviguṇaṃ priye // Āk_1,9.153 //",
    "GS40anandk_u:3494": " kanyābhṛṅgavarānīrair dinaṃ mardyaṃ ca saṃpuṭe /",
    "GS40anandk_u:3495": " kukkuṭākhye puṭe pacyāttamādāyātha bhāvayet // Āk_1,9.154 //",
    "GS40anandk_u:3496": " kanyābhṛṅgavarānīrair bhāvayecca trisaptadhā /",
    "GS40anandk_u:3497": " yavamātraṃ lihetprātarmadhvājyābhyāṃ pibedanu // Āk_1,9.155 //",
    "GS40anandk_u:3498": " gokṣīraṃ palamātraṃ tu vṛddhirguñjācatuṣṭayam /",
    "GS40anandk_u:3499": " māsaṣoḍaśayogena jīvedācandratārakam // Āk_1,9.156 //",
    "GS40anandk_u:3500": " etasya sevayā vajrasūtavyomārhako bhavet /",
    "GS40anandk_u:3501": " (vajrābhrakajīrṇarasabhasma)",
    "GS40anandk_u:3502": " ghanajīrṇaṃ vajrajīrṇaṃ bhasmīkuryādrasaṃ sudhīḥ // Āk_1,9.157 //",
    "GS40anandk_u:3503": " bhasmībhūtād rasādvajraṃ dviguṇaṃ vyomabhasma ca /",
    "GS40anandk_u:3504": " caturguṇaṃ ca tatsarvamekīkṛtya vimardayet // Āk_1,9.158 //",
    "GS40anandk_u:3505": " varākvāthe rasairdinaṃ saṃpuṭake pacet /",
    "GS40anandk_u:3506": " kṛte laghupuṭe paścādbhāvyaṃ bhṛṅgavarārasaiḥ // Āk_1,9.159 //",
    "GS40anandk_u:3507": " trisaptadhā samadhvājyaṃ māṣamātraṃ pibedanu /",
    "GS40anandk_u:3508": " gavyaṃ kṣīrapalaṃ peyaṃ vṛddhirguñjāṣṭakāvadhiḥ // Āk_1,9.160 //",
    "GS40anandk_u:3509": " evaṃ ṣoḍaśamāsena jīvedācandratārakam /",
    "GS40anandk_u:3510": " etasya sevayā kāntavajrasūtārhako bhavet // Āk_1,9.161 //",
    "GS40anandk_u:3511": " (kāntavajrajīrṇarasabhasma)",
    "GS40anandk_u:3512": " kāntaṃ vajraṃ samaṃ jāryaṃ samukhe pārade priye /",
    "GS40anandk_u:3513": " kāntahīrakajīrṇaṃ taṃ pāradaṃ mārayetsudhīḥ // Āk_1,9.162 //",
    "GS40anandk_u:3514": " pūrvoktavidhinā kānte etatpāradabhasma ca /",
    "GS40anandk_u:3515": " pāradāddviguṇaṃ vajraṃ vajrātkāntaṃ caturguṇam // Āk_1,9.163 //",
    "GS40anandk_u:3516": " palāśapuṣpasvarasairdinaṃ mardyaṃ ca saṃpuṭe /",
    "GS40anandk_u:3517": " ruddhvā kukkuṭake paścāttamādāyātha bhāvayet // Āk_1,9.164 //",
    "GS40anandk_u:3518": " palāśapuṣpanīreṇa bhāvayettaṃ trisaptadhā /",
    "GS40anandk_u:3519": " samadhvājyaṃ māṣamātraṃ lihedanu pibetpayaḥ // Āk_1,9.165 //",
    "GS40anandk_u:3520": " aṣṭaguñjāvadhir vṛddhir bhavetṣoḍaśamāsataḥ /",
    "GS40anandk_u:3521": " valīpalitanirmukto jīvedācandratārakam // Āk_1,9.166 //",
    "GS40anandk_u:3522": " etasya sevayā vajrarasakāntābhrakārhakaḥ /",
    "GS40anandk_u:3523": " (kāntavajrābhrakajīrṇarasabhasma)",
    "GS40anandk_u:3524": " samukhe pārade vyomakāntavajrāṇi ca kramāt // Āk_1,9.167 //",
    "GS40anandk_u:3525": " samāni jārayetpaścājjīrṇaṃ taṃ mārayedrasam /",
    "GS40anandk_u:3526": " pūrvavatpāradādvajraṃ samaṃ vajracaturguṇam // Āk_1,9.168 //",
    "GS40anandk_u:3527": " kāntaṃ kāntasamaṃ vyomasatvaṃ caitāni mardayet /",
    "GS40anandk_u:3528": " triphalābhṛṅgajarasai ruddhvā saṃpuṭake pacet // Āk_1,9.169 //",
    "GS40anandk_u:3529": " laghunāgnipuṭenaiva tamādāyātha bhāvayet /",
    "GS40anandk_u:3530": " varābhṛṅgarasair ekaviṃśatiṃ vāramātape // Āk_1,9.170 //",
    "GS40anandk_u:3531": " māṣamātraṃ samadhvājyaṃ lihetprātarviśuddhadhīḥ /",
    "GS40anandk_u:3532": " anupeyaṃ ca gokṣīraṃ vṛddhirguñjāṣṭakaṃ bhavet // Āk_1,9.171 //",
    "GS40anandk_u:3533": " māsaṣoḍaśayogena jīvedācandratārakam /",
    "GS40anandk_u:3534": " etasya sevayā hemavajrasūtārhako bhavet // Āk_1,9.172 //",
    "GS40anandk_u:3535": " (svarṇavajrajīrṇarasabhasma)",
    "GS40anandk_u:3536": " samukhe pārade tulye hema vajraṃ ca jārayet /",
    "GS40anandk_u:3537": " taṃ rasaṃ bhasmayeddevi rasaṃ vajraṃ samaṃ samam // Āk_1,9.173 //",
    "GS40anandk_u:3538": " tayoḥ samaṃ mṛtaṃ hema varākvāthena mardayet /",
    "GS40anandk_u:3539": " tatsarvaṃ saṃpuṭe kṣiptvā bhūdharākhye puṭe pacet // Āk_1,9.174 //",
    "GS40anandk_u:3540": " tamādāya varākvāthairbhāvayecca trisaptadhā /",
    "GS40anandk_u:3541": " māṣamātraṃ lihetprātastilājyamadhusaṃyutam // Āk_1,9.175 //",
    "GS40anandk_u:3542": " gokṣīramanupeyaṃ syādaṣṭaguñjāvadhi kramāt /",
    "GS40anandk_u:3543": " māsaṣoḍaśaparyantaṃ jīyād ācandratārakam // Āk_1,9.176 //",
    "GS40anandk_u:3544": " etasya sevayā vyomahemavajrarasārhakaḥ /",
    "GS40anandk_u:3545": " (svarṇavajrābhrakajīrṇarasabhasma)",
    "GS40anandk_u:3546": " samukhe pārade vyomahemavajrāṇi jārayet // Āk_1,9.177 //",
    "GS40anandk_u:3547": " pāradasya samāṃśāni tataḥ sūtaṃ vimārayet /",
    "GS40anandk_u:3548": " rasatulyaṃ mṛtaṃ vajraṃ tayostulyaṃ ca hāṭakam // Āk_1,9.178 //",
    "GS40anandk_u:3549": " sarvatulyaṃ rasaṃ vyoma tatsarvaṃ brahmabījakaiḥ /",
    "GS40anandk_u:3550": " tailaistryahaṃ peṣayitvā saṃpuṭedbhūdhare puṭe // Āk_1,9.179 //",
    "GS40anandk_u:3551": " taṃ palāśakaṣāyeṇa bhāvanāścaikaviṃśatiḥ /",
    "GS40anandk_u:3552": " taṃ rasaṃ māṣamātraṃ ca tailaṃ brahmadrubījakam // Āk_1,9.180 //",
    "GS40anandk_u:3553": " karṣamātraṃ pibeccānu yāvadguñjāṣṭakāvadhi /",
    "GS40anandk_u:3554": " māsaṣoḍaśayogena siddho bhavati śāśvataḥ // Āk_1,9.181 //",
    "GS40anandk_u:3555": " etasya sevayā kāntahemavajrarasārhakaḥ /",
    "GS40anandk_u:3556": " (svarṇakāntavajrajīrṇarasabhasma)",
    "GS40anandk_u:3557": " mukhīkṛte sūtarāje kāntaṃ svarṇaṃ samaṃ samam // Āk_1,9.182 //",
    "GS40anandk_u:3558": " jārayedbhasmayettaṃ ca tatsamaṃ vajrabhasma ca /",
    "GS40anandk_u:3559": " tayostulyaṃ mṛtaṃ hema kāntaṃ sarvasamaṃ priye // Āk_1,9.183 //",
    "GS40anandk_u:3560": " varābhṛṅgarase piṣṭvā bhūdhare saṃpuṭe pacet /",
    "GS40anandk_u:3561": " tato bhṛṅgavarānīrairekaviṃśatibhāvanāḥ // Āk_1,9.184 //",
    "GS40anandk_u:3562": " varākṣaudrair lihet prātarmāṣamātraṃ rasaṃ sudhīḥ /",
    "GS40anandk_u:3563": " gavyaṃ payaḥ palaṃ peyaṃ vṛddhiḥ ṣoḍaśamāṣikā // Āk_1,9.185 //",
    "GS40anandk_u:3564": " māsaṣoḍaśayogena bhavet siddhasamaḥ prabhuḥ /",
    "GS40anandk_u:3565": " etasya sevayā vyomakāntahemapavīrasam // Āk_1,9.186 //",
    "GS40anandk_u:3566": " sevituṃ jāyate'rho'sau saṃyatātmā maheśvaraḥ /",
    "GS40anandk_u:3567": " (svarṇakāntavajrābhrakajīrṇarasabhasma)",
    "GS40anandk_u:3568": " ghanakāntasvarṇavajraṃ jārayet samukhe rase // Āk_1,9.187 //",
    "GS40anandk_u:3569": " pratyekaṃ pāradasamameva kāryaṃ sureśvari /",
    "GS40anandk_u:3570": " tatastaṃ mārayedyuktyā rasatulyaṃ mṛtaṃ pavim // Āk_1,9.188 //",
    "GS40anandk_u:3571": " tayostulyaṃ mṛtaṃ hema sarvatulyaṃ mṛtaṃ ghanam /",
    "GS40anandk_u:3572": " ghanatulyamayaskāntaṃ sarvatulyaṃ suradrujaiḥ // Āk_1,9.189 //",
    "GS40anandk_u:3573": " tailaistataḥ saṃpuṭe ca kṣiptvā bhūdharake pacet /",
    "GS40anandk_u:3574": " guñjāmātraṃ rasaṃ caitaṃ lihet prātaḥ śuciḥ sudhīḥ // Āk_1,9.190 //",
    "GS40anandk_u:3575": " devadārujatailena karṣamātraṃ tu pārvati /",
    "GS40anandk_u:3576": " dhāroṣṇaṃ gopayaḥ peyaṃ palamātramanu priye // Āk_1,9.191 //",
    "GS40anandk_u:3577": " guñjāṣoḍaśaparyantaṃ māsaṣoḍaśayogataḥ /",
    "GS40anandk_u:3578": " ya imaṃ pāradaṃ divyaṃ sevate pathyabhuksadā // Āk_1,9.192 //",
    "GS40anandk_u:3579": " vyādhijanmajarāmṛtyuvarjitaḥ sarvasiddhibhāk /",
    "GS40anandk_u:3580": " sarvajñaḥ sarvagaḥ siddhaḥ sṛjatīva pitāmahaḥ // Āk_1,9.193 //",
    "GS40anandk_u:3581": " viṣṇuvattrāyate viśvaṃ haratīva haraḥ svayam /",
    "GS40anandk_u:3582": " vāñchitārthān svayaṃ datte kalpadruma ivāparaḥ // Āk_1,9.194 //",
    "GS40anandk_u:3583": " kandarpa iva kāmākṣīḥ sahasraṃ ramayet kṣaṇāt /",
    "GS40anandk_u:3584": " saccidānandarūpo'yaṃ rasasevī bhaveddhruvam // Āk_1,9.195 //",
    "GS40anandk_u:3585": " ghanādipañcayogotthamekatriṃśadrasāyanam /",
    "GS40anandk_u:3586": " bhavatsnehena kathitaṃ rahasyaṃ devadurlabham // Āk_1,9.196 //",
    "GS40anandk_u:3587": " Āk, 1, 10",
    "GS40anandk_u:3588": " (ghuṭikāsiddhiḥ)",
    "GS40anandk_u:3589": " praṇamya parayā bhaktyā bhairavaṃ bhairavī śivam /",
    "GS40anandk_u:3590": " uvāca vinayenedaṃ lokānāṃ hitakāṃkṣiṇī // Āk_1,10.1 //",
    "GS40anandk_u:3591": " śrībhairavī /",
    "GS40anandk_u:3592": " devadeva kṛpāmūrte sarvānugrāhaka prabho /",
    "GS40anandk_u:3593": " tvatprasādānmayā jñātaṃ rahasyam atidurlabham // Āk_1,10.2 //",
    "GS40anandk_u:3594": " kāntābhrahemakuliśarasabhasma rasāyanam /",
    "GS40anandk_u:3595": " ataḥ paraṃ mahādeva śrotumicchāmi bhairava // Āk_1,10.3 //",
    "GS40anandk_u:3596": " etair ghanādyai racitaghuṭikānāṃ rasāyanam /",
    "GS40anandk_u:3597": " śrutvā savinayaṃ vākyaṃ bhairavyāstvādibhairavaḥ // Āk_1,10.4 //",
    "GS40anandk_u:3598": " sthitvetyuvāca vacanaṃ tadvakṣyāmi rasāyanam /",
    "GS40anandk_u:3599": " śrībhairavaḥ /",
    "GS40anandk_u:3600": " (1. sañjīvanī ghuṭikā)",
    "GS40anandk_u:3601": " śṛṇu pārvati yatnena sāvadhānena sāmpratam // Āk_1,10.5 //",
    "GS40anandk_u:3602": " prathamaṃ jāraṇaṃ kāryaṃ paścātpāradabandhanam /",
    "GS40anandk_u:3603": " tasmājjāraṇabījāni ghanādīnāṃ vadāmi te // Āk_1,10.6 //",
    "GS40anandk_u:3604": " gandhatālaśilātutthakharparīhiṅgulāmalāḥ /",
    "GS40anandk_u:3605": " bhūnāgatāpyakāsīsanṛpāvartābhragairikam // Āk_1,10.7 //",
    "GS40anandk_u:3606": " kāntatrikṣāravaikrāntāstvete cūrṇasamāṃśakaḥ /",
    "GS40anandk_u:3607": " siddhacūrṇamidaṃ khyātaṃ śreṣṭhaṃ syād bījakarmaṇi // Āk_1,10.8 //",
    "GS40anandk_u:3608": " dvandvamelopaliptāyāṃ mūṣāyāṃ nikṣipetpriye /",
    "GS40anandk_u:3609": " kṛṣṇasatvābhrasatvaṃ ca drāvayetsamaśulbakam // Āk_1,10.9 //",
    "GS40anandk_u:3610": " samitrapañcakaṃ tasminsiddhacūrṇaṃ muhurmuhuḥ /",
    "GS40anandk_u:3611": " ghanāddaśaguṇaṃ kṣepyaṃ dhamedgāḍhaṃ varānane // Āk_1,10.10 //",
    "GS40anandk_u:3612": " ghanasatvāvaśiṣṭaṃ syāddhamanīyaṃ ca tāvatā /",
    "GS40anandk_u:3613": " kālenedaṃ vyomasatvabījaṃ jāryaṃ rasāyane // Āk_1,10.11 //",
    "GS40anandk_u:3614": " samukhe pārade bījaṃ catuḥṣaṣṭyaṃśake kṣipet /",
    "GS40anandk_u:3615": " taptakhalve'mlavargeṇa mardayed divasatrayam // Āk_1,10.12 //",
    "GS40anandk_u:3616": " taṃ sūtaṃ kacchape yantre sabiḍe jārayetpriye /",
    "GS40anandk_u:3617": " tato dvātriṃśadaṃśaṃ ca ṣoḍaśāṃśaṃ rasasya tu // Āk_1,10.13 //",
    "GS40anandk_u:3618": " aṣṭamāṃśaṃ caturthāṃśaṃ dvyaṃśaṃ caiva samāṃśakam /",
    "GS40anandk_u:3619": " pārade jārayedevaṃ kramādbījaṃ sureśvari // Āk_1,10.14 //",
    "GS40anandk_u:3620": " sūtamevaṃvidhaṃ vyomasatvaṃ bījasamaṃ priye /",
    "GS40anandk_u:3621": " taptakhalve'mlavargeṇa mardayedekavāsaram // Āk_1,10.15 //",
    "GS40anandk_u:3622": " piṣṭiṃ pāradarājaṃ taṃ jambīrāntarvinikṣipet /",
    "GS40anandk_u:3623": " dolāyantre'mlayukte taṃ vipacetsaptavāsaram // Āk_1,10.16 //",
    "GS40anandk_u:3624": " tamādāya baliṃ kṣiptvā siddhacūrṇena pārvati /",
    "GS40anandk_u:3625": " tatastaṃ bhūdhare yantre pacellaghupuṭena ca // Āk_1,10.17 //",
    "GS40anandk_u:3626": " yāvatkaṭhinatāṃ yāti tāvatkāryaṃ muhurmuhuḥ /",
    "GS40anandk_u:3627": " dolāpākaṃ siddhacūrṇalepaṃ bhūdharake puṭam // Āk_1,10.18 //",
    "GS40anandk_u:3628": " mṛtasañjīvanī nāmnā ghuṭikā sarvasiddhidā /",
    "GS40anandk_u:3629": " vaktrāntare gale mūrdhni bāhau karṇe'thavā vahet // Āk_1,10.19 //",
    "GS40anandk_u:3630": " hemnā suveṣṭitā samyagvalīpalitanāśinī /",
    "GS40anandk_u:3631": " vaktrasthā mṛtyuhā varṣādviṣavigrahanāśinī // Āk_1,10.20 //",
    "GS40anandk_u:3632": " śuddhaṃ gandhaṃ karṣamātraṃ gavyaṃ kṣīraṃ palaṃ pibet /",
    "GS40anandk_u:3633": " anena kramaṇenaiva sūtaḥ saṃkramate tanum // Āk_1,10.21 //",
    "GS40anandk_u:3634": " (2. divyā ghuṭikā)",
    "GS40anandk_u:3635": " kāntamlecchamukhaṃ rūpyaṃ liptamūṣāntare samam /",
    "GS40anandk_u:3636": " drāvayitvā siddhacūrṇaṃ kāntāddaśaguṇaṃ śanaiḥ // Āk_1,10.22 //",
    "GS40anandk_u:3637": " vahenmuhurmuhurdrāvyaṃ yāvatkānto'vaśiṣyate /",
    "GS40anandk_u:3638": " kāntabījamidaṃ proktaṃ śreṣṭhaṃ jāryaṃ rasāyane // Āk_1,10.23 //",
    "GS40anandk_u:3639": " samukhe pārade cedaṃ bījaṃ cāryaṃ ca pūrvavat /",
    "GS40anandk_u:3640": " catuḥṣaṣṭyaṃśakaṃ pūrvaṃ samāṃśaṃ taṃ krameṇa vai // Āk_1,10.24 //",
    "GS40anandk_u:3641": " evaṃvidhaṃ sūtarājaṃ kāntabījaṃ dvayaṃ samam /",
    "GS40anandk_u:3642": " mardayettaptakhalve ca sāmlavarge dinatrayam // Āk_1,10.25 //",
    "GS40anandk_u:3643": " piṣṭībhūtaṃ ca jambīre kṣiptvāmlagaṇapūrite /",
    "GS40anandk_u:3644": " dolāyantre pacetsamyagevam ā saptavārakam // Āk_1,10.26 //",
    "GS40anandk_u:3645": " tamādāya lihedbāhye siddhacūrṇena bhairavi /",
    "GS40anandk_u:3646": " tato divyauṣadhairlipte saṃpuṭe bhūdhare pacet // Āk_1,10.27 //",
    "GS40anandk_u:3647": " yāvatkaṭhinatāṃ yāti tāvatkuryātkrameṇa ca /",
    "GS40anandk_u:3648": " dolāpākaṃ siddhacūrṇalepaṃ bhūdharapācanam // Āk_1,10.28 //",
    "GS40anandk_u:3649": " puṭe tau jārayed divyanāmnātha parameśvari /",
    "GS40anandk_u:3650": " vaktrāntare gale mūrdhni bāhau karṇe'thavā vahet // Āk_1,10.29 //",
    "GS40anandk_u:3651": " hemnā suveṣṭitaṃ dhāryaṃ valīpalitanāśanam /",
    "GS40anandk_u:3652": " pūrvavatphaladā puṇyā dhāryā yatnena mānavaiḥ // Āk_1,10.30 //",
    "GS40anandk_u:3653": " pūrvavatkrāmaṇaṃ kāryaṃ dehe saṃkramate rasaḥ /",
    "GS40anandk_u:3654": " (3. kāmeśvarī ghuṭikā)",
    "GS40anandk_u:3655": " samukhe pārade vyomakāntabījaṃ ca mārayet // Āk_1,10.31 //",
    "GS40anandk_u:3656": " pratyekaṃ pāradasamaṃ pūrvavacca śanaiḥ śanaiḥ /",
    "GS40anandk_u:3657": " catuḥṣaṣṭyaṃśakaṃ cādau samāṃśaṃ taṃ kramādrase // Āk_1,10.32 //",
    "GS40anandk_u:3658": " asya sūtasya tulyāṃśaṃ kāntabījābhrabījakam /",
    "GS40anandk_u:3659": " taptakhalve'mlavargeṇa mardayedvāsaratrayam // Āk_1,10.33 //",
    "GS40anandk_u:3660": " piṣṭīkṛtaṃ ca jambīre kṣiptvā dolāgataṃ pacet /",
    "GS40anandk_u:3661": " punarādāya tāṃ piṣṭiṃ siddhacūrṇena lepayet // Āk_1,10.34 //",
    "GS40anandk_u:3662": " divyauṣadhigaṇairlipte saṃpuṭe bhūdhare pacet /",
    "GS40anandk_u:3663": " yadā kaṭhinatāṃ yāti dvidhā kuryātkrameṇa tu // Āk_1,10.35 //",
    "GS40anandk_u:3664": " dolāsvedaṃ cūrṇalepaṃ kṛtvā bhūdharapācanam /",
    "GS40anandk_u:3665": " kāmeśvarīyaṃ ghuṭikā vaktrasthā sarvasiddhidā // Āk_1,10.36 //",
    "GS40anandk_u:3666": " pūrvavatkrāmaṇaṃ kāryaṃ rasendraḥ krāmate tanum /",
    "GS40anandk_u:3667": " (4. hemasundarī ghuṭikā)",
    "GS40anandk_u:3668": " svarṇaṃ rūpyaṃ mlecchamukhaṃ kāntasatvābhrasatvakam // Āk_1,10.37 //",
    "GS40anandk_u:3669": " dvandvamelopaliptāyāṃ mūṣāyāṃ tadvinikṣipet /",
    "GS40anandk_u:3670": " tasmindrute siddhacūrṇaṃ svarṇāddaśaguṇaṃ kṣipet // Āk_1,10.38 //",
    "GS40anandk_u:3671": " yāvatsvarṇāvaśeṣaṃ syāttāvaddrāvyaṃ śanaiḥ śanaiḥ /",
    "GS40anandk_u:3672": " hemabījam idaṃ khyātaṃ śreṣṭhaṃ rasarasāyane // Āk_1,10.39 //",
    "GS40anandk_u:3673": " samukhe pārade devi bījaṃ rasasamaṃ kramāt /",
    "GS40anandk_u:3674": " jārayet pūrvavaddevi catuḥṣaṣṭyaṃśakādikam // Āk_1,10.40 //",
    "GS40anandk_u:3675": " etadrasaṃ hemabījaṃ samaṃ khalve ca tāpite /",
    "GS40anandk_u:3676": " mardayed amlavargeṇa tryahāt piṣṭir bhavedrasaḥ // Āk_1,10.41 //",
    "GS40anandk_u:3677": " piṣṭiṃ jambīrajāṃ kṛtvā dolāyantre'mlapūrite /",
    "GS40anandk_u:3678": " ṣaḍahaṃ pācayeddevi siddhacūrṇapralepanam // Āk_1,10.42 //",
    "GS40anandk_u:3679": " tathā saṃpuṭalepaṃ ca tathā bhūdharapācanam /",
    "GS40anandk_u:3680": " yāvat kaṭhinatāṃ yāti tāvatkuryācca pūrvavat // Āk_1,10.43 //",
    "GS40anandk_u:3681": " iyaṃ tu ghuṭikā divyā vikhyātā hemasundarī /",
    "GS40anandk_u:3682": " vaktrasthā siddhidā nḥṇāṃ jarāmṛtyuviṣāpahā // Āk_1,10.44 //",
    "GS40anandk_u:3683": " pūrvavat krāmaṇaṃ kāryaṃ sūtaḥ saṃkramate punaḥ /",
    "GS40anandk_u:3684": " (5. madanasundarī ghuṭikā)",
    "GS40anandk_u:3685": " mukhīkṛte rase vyomabījaṃ hāṭakabījakam // Āk_1,10.45 //",
    "GS40anandk_u:3686": " samaṃ samaṃ kramājjāryaṃ catuḥṣaṣṭyaṃśakādikam /",
    "GS40anandk_u:3687": " ityevaṃ jāritaṃ sūtaṃ bījaṃ gaganarukmayoḥ // Āk_1,10.46 //",
    "GS40anandk_u:3688": " mardayet pāradasamaṃ taptakhalve'mlavargataḥ /",
    "GS40anandk_u:3689": " tridinājjāyate piṣṭiḥ punar jambīragām kuru // Āk_1,10.47 //",
    "GS40anandk_u:3690": " dolāyantre'mlabharite pacettāṃ saptavāsaram /",
    "GS40anandk_u:3691": " lepanaṃ siddhacūrṇasya tathā saṃpuṭalepanam // Āk_1,10.48 //",
    "GS40anandk_u:3692": " tathā bhūdharapākaśca yāvatkaṭhinatāṃ vrajet /",
    "GS40anandk_u:3693": " siddhidā ghuṭikā hyeṣā nāmnā madanasundarī // Āk_1,10.49 //",
    "GS40anandk_u:3694": " āsyāntarasthitā kuryāt sarvasiddhīś cirāyuṣaḥ /",
    "GS40anandk_u:3695": " vyālavyāghragajādīnāṃ rājñāṃ vaśyaṃ striyāmapi // Āk_1,10.50 //",
    "GS40anandk_u:3696": " pūrvavat krāmaṇaṃ kāryaṃ kāyam ākrāmate rasaḥ /",
    "GS40anandk_u:3697": " (6. khecarī ghuṭikā)",
    "GS40anandk_u:3698": " mukhīkṛte rase kāntahemabījaṃ samaṃ samam // Āk_1,10.51 //",
    "GS40anandk_u:3699": " rasonmite pṛthak jāryaṃ catuḥṣaṣṭyaṃśakādikam /",
    "GS40anandk_u:3700": " itthaṃ jīrṇaṃ rasaṃ bījaṃ kāntahemno rasonmitam // Āk_1,10.52 //",
    "GS40anandk_u:3701": " pūrvavat piṣṭikāṃ kṛtvā dolāyantre ca pācanam /",
    "GS40anandk_u:3702": " yāvat kaṭhinatāṃ yāti tāvat kāryaṃ muhurmuhuḥ // Āk_1,10.53 //",
    "GS40anandk_u:3703": " ghuṭikā jāyate nāmnā khecarī sarvasiddhidā /",
    "GS40anandk_u:3704": " pūrvavat krāmaṇaṃ kāryaṃ sugandhaṃ gopayaḥ pibet // Āk_1,10.54 //",
    "GS40anandk_u:3705": " tena saṃkramate dehaṃ ghuṭikāntargato rasaḥ /",
    "GS40anandk_u:3706": " (7. vajreśvarī ghuṭikā)",
    "GS40anandk_u:3707": " samukhe pārade vyomakāntahemnāṃ samaṃ samam // Āk_1,10.55 //",
    "GS40anandk_u:3708": " bījaṃ pṛthakpṛthak jāryaṃ catuḥṣaṣṭyaṃśakādikam /",
    "GS40anandk_u:3709": " itthaṃbhūtasya sūtasya samaṃ vyomādibījakam // Āk_1,10.56 //",
    "GS40anandk_u:3710": " trayaṃ tāpitakhalvena tryahamamlena mardayet /",
    "GS40anandk_u:3711": " sa sūtaḥ piṣṭim āpnoti tāṃ piṣṭiṃ pūrvavatpriye // Āk_1,10.57 //",
    "GS40anandk_u:3712": " dolāpākaṃ siddhacūrṇalepaṃ bhūdharapācanam /",
    "GS40anandk_u:3713": " yāvatkaṭhinatāṃ yāti tāvatkāryam atandritaiḥ // Āk_1,10.58 //",
    "GS40anandk_u:3714": " vajreśvarīti ghuṭikā vaktrasthā sarvasiddhidā /",
    "GS40anandk_u:3715": " pūrvavatkrāmaṇaṃ kāryaṃ gātraṃ vyāpnoti pāradaḥ // Āk_1,10.59 //",
    "GS40anandk_u:3716": " (8. mahāvajreśvarī ghuṭikā)",
    "GS40anandk_u:3717": " śuddhaṃ svarṇaṃ vajrabhasma lohacūrṇābhrasatvakam /",
    "GS40anandk_u:3718": " etaccatuḥsamaṃ nāgaṃ mūṣāyāṃ cāndhritaṃ dhamet // Āk_1,10.60 //",
    "GS40anandk_u:3719": " dvandvamelopaliptāyāṃ punarādāya taṃ priye /",
    "GS40anandk_u:3720": " ekībhūtaṃ ca mūṣāyāṃ prakaṭaṃ ca dhametpunaḥ // Āk_1,10.61 //",
    "GS40anandk_u:3721": " dhautasattvaṃ mākṣikaṃ ca svalpaṃ svalpaṃ muhuḥ kṣipet /",
    "GS40anandk_u:3722": " vajrahemāvaśeṣaṃ tu yāvatsyāt tata uddharet // Āk_1,10.62 //",
    "GS40anandk_u:3723": " etasmin vyomasatvāyaścūrṇanāgāṃśca pūrvavat /",
    "GS40anandk_u:3724": " dvandvamelopaliptāyām andhrayitvā dṛḍhaṃ dhamet // Āk_1,10.63 //",
    "GS40anandk_u:3725": " ekībhūtaṃ samādāya mūṣāyāṃ prakaṭaṃ dhamet /",
    "GS40anandk_u:3726": " hemavajrāvaśeṣaṃ syād yāvat tat punarāharet // Āk_1,10.64 //",
    "GS40anandk_u:3727": " vyomasatvam ayaścūrṇaṃ nāgaṃ vāhyaṃ punaḥ punaḥ /",
    "GS40anandk_u:3728": " pūrvavat kramayogena mākṣikaṃ dhautasattvakam // Āk_1,10.65 //",
    "GS40anandk_u:3729": " muhuḥ kṣipya dhamettaṃ tu bāhyamevaṃ tu ṣaḍguṇam /",
    "GS40anandk_u:3730": " vajrabījamidaṃ śreṣṭhaṃ jāryaṃ rasarasāyane // Āk_1,10.66 //",
    "GS40anandk_u:3731": " samukhe pārade jāryaṃ vajrabījaṃ rasonmitam /",
    "GS40anandk_u:3732": " catuḥṣaṣṭyaṃśakādyaṃ ca kramāt saṃkrāmayet priye // Āk_1,10.67 //",
    "GS40anandk_u:3733": " itthaṃ jāritasūtasya samaṃ kuliśabījakam /",
    "GS40anandk_u:3734": " taptakhalve'mlavargeṇa mardayed divasatrayam // Āk_1,10.68 //",
    "GS40anandk_u:3735": " sa piṣṭir jāyate sūtastāṃ piṣṭīṃ ca samāharet /",
    "GS40anandk_u:3736": " dolāpākaḥ siddhacūrṇalepaḥ sampuṭabhūdharam // Āk_1,10.69 //",
    "GS40anandk_u:3737": " kurvīta pūrvavat sarvaṃ yāvat kaṭhinatāṃ vrajet /",
    "GS40anandk_u:3738": " mahāvajreśvarī nāmnā ghuṭikā siddhidāyinī // Āk_1,10.70 //",
    "GS40anandk_u:3739": " vaktrasthā krāmaṇaṃ kāryaṃ pūrvavat krāmate rasaḥ /",
    "GS40anandk_u:3740": " (9. vajrakhecarī ghuṭikā)",
    "GS40anandk_u:3741": " mukhīkṛte rase vyomavajrabījaṃ rasonmitam // Āk_1,10.71 //",
    "GS40anandk_u:3742": " pṛthak pṛthak jāraṇīyaṃ catuḥṣaṣṭyaṃśakādikam /",
    "GS40anandk_u:3743": " amuṣya jīrṇasūtasya samaṃ vajrābhrabījakam // Āk_1,10.72 //",
    "GS40anandk_u:3744": " taptakhalve'mlavargeṇa tridinaṃ mardayeddṛḍham /",
    "GS40anandk_u:3745": " sa raso jāyate piṣṭistāṃ punaḥ pūrvavatpriye // Āk_1,10.73 //",
    "GS40anandk_u:3746": " dolāsvedaṃ siddhacūrṇalepaṃ bhūdharapācanam /",
    "GS40anandk_u:3747": " yāvat kaṭhinatāṃ yati tāvad evaṃ muhurmuhuḥ // Āk_1,10.74 //",
    "GS40anandk_u:3748": " ghuṭikā jāyate divyā nāmneyaṃ vajrakhecarī /",
    "GS40anandk_u:3749": " vaktrasthā siddhidā nṛṇāṃ pūrvavat krāmaṇaṃ priye // Āk_1,10.75 //",
    "GS40anandk_u:3750": " (10. kālavidhvaṃsinī ghuṭikā)",
    "GS40anandk_u:3751": " mukhīkṛte rase kāntavajrabījaṃ rasonmitam /",
    "GS40anandk_u:3752": " pṛthakpṛthag jāraṇīyaṃ catuḥṣaṣṭyaṃśakādikam // Āk_1,10.76 //",
    "GS40anandk_u:3753": " asya jīrṇasya sūtasya samaṃ kuliśakāntayoḥ /",
    "GS40anandk_u:3754": " bījaṃ saṃtaptakhalve 'mlavarge mardyaṃ dinatrayam // Āk_1,10.77 //",
    "GS40anandk_u:3755": " piṣṭir bhavatyeṣa sūtaḥ piṣṭiṃ tāṃ punarāharet /",
    "GS40anandk_u:3756": " dolāsvedaḥ siddhacūrṇalepaḥ saṃpuṭabhūdharam // Āk_1,10.78 //",
    "GS40anandk_u:3757": " yāvat kaṭhinatāṃ yāti tāvadevaṃ muhurmuhuḥ /",
    "GS40anandk_u:3758": " kālavidhvaṃsinī nāmnā ghuṭikā jāyate śubhā // Āk_1,10.79 //",
    "GS40anandk_u:3759": " mukhasthā siddhidā divyā pūrvavat krāmaṇaṃ pibet /",
    "GS40anandk_u:3760": " (11. gaganeśvarī ghuṭikā)",
    "GS40anandk_u:3761": " mukhīkṛte sūtarāje vajrakāntābhrabījakam // Āk_1,10.80 //",
    "GS40anandk_u:3762": " pṛthakpṛthaksūtarāje catuḥṣaṣṭyaṃśakādikam /",
    "GS40anandk_u:3763": " rasasya tasya sadṛśaṃ vajrabījābhrabījakam // Āk_1,10.81 //",
    "GS40anandk_u:3764": " taptakhalve'mlavargeṇa tryahāt piṣṭiḥ sumardanāt /",
    "GS40anandk_u:3765": " dolāpākaḥ siddhacūrṇalepaḥ saṃpuṭabhūdharam // Āk_1,10.82 //",
    "GS40anandk_u:3766": " yāvat kaṭhinatāṃ yāti tāvat kuryānmuhurmuhuḥ /",
    "GS40anandk_u:3767": " gaganeśvarīyaṃ ghuṭikā vaktrasthā sarvasiddhidā // Āk_1,10.83 //",
    "GS40anandk_u:3768": " pūrvavat krāmaṇaṃ kāryaṃ dehe krāmati sūtakaḥ /",
    "GS40anandk_u:3769": " (12. vajraghaṇṭeśvarī ghuṭikā)",
    "GS40anandk_u:3770": " mukhīkṛte sūtarāje bījaṃ vajrasuvarṇayoḥ // Āk_1,10.84 //",
    "GS40anandk_u:3771": " pṛthakpṛthaksamaṃ jāryaṃ catuḥṣaṣṭyaṃśakādikam /",
    "GS40anandk_u:3772": " asya sūtasya sadṛśaṃ hemno vajrasya bījakam // Āk_1,10.85 //",
    "GS40anandk_u:3773": " taptakhalve'mlavargeṇa tryahāt piṣṭir bhavedrasaḥ /",
    "GS40anandk_u:3774": " tāṃ piṣṭiṃ punarādāya pūrvavat parikalpayet // Āk_1,10.86 //",
    "GS40anandk_u:3775": " dolāpākaṃ siddhacūrṇalepaṃ bhūdharapācanam /",
    "GS40anandk_u:3776": " yāvat kaṭhinatāṃ yāti tāvat kuryānmuhurmuhuḥ // Āk_1,10.87 //",
    "GS40anandk_u:3777": " vajraghaṇṭeśvarī hyeṣā ghuṭikā siddhidāyinī /",
    "GS40anandk_u:3778": " mukhasthā siddhidā divyā pūrvoktaṃ krāmaṇaṃ pibet // Āk_1,10.88 //",
    "GS40anandk_u:3779": " (13. vajrabhairavī ghuṭikā)",
    "GS40anandk_u:3780": " mukhīkṛte sūtarāje hemavajrābhrabījakam /",
    "GS40anandk_u:3781": " pṛthakpṛthaksamaṃ jāryaṃ catuḥṣaṣṭyaṃśakādikam // Āk_1,10.89 //",
    "GS40anandk_u:3782": " asya sūtasya sadṛśaṃ hemavajrābhrabījakam /",
    "GS40anandk_u:3783": " mardayed amlavargeṇa taptakhalve dinatrayam // Āk_1,10.90 //",
    "GS40anandk_u:3784": " piṣṭirbhavet punastāṃ ca samādāya tataḥ priye /",
    "GS40anandk_u:3785": " dolāpākaṃ siddhacūrṇalepaṃ bhūdharapācanam // Āk_1,10.91 //",
    "GS40anandk_u:3786": " yāvat kaṭhinatāmeti tāvatkāryaṃ muhurmuhuḥ /",
    "GS40anandk_u:3787": " ghuṭikā jāyate divyā nāmneyaṃ vajrabhairavī // Āk_1,10.92 //",
    "GS40anandk_u:3788": " mukhasthitā siddhakarī krāmaṇaṃ pūrvavatpriye /",
    "GS40anandk_u:3789": " (14. tripurabhairavī ghuṭikā)",
    "GS40anandk_u:3790": " mukhīkṛte rase kāntavajrahāṭakabījakam // Āk_1,10.93 //",
    "GS40anandk_u:3791": " jāryaṃ pṛthaksūtasamaṃ catuḥṣaṣṭyaṃśakādikam /",
    "GS40anandk_u:3792": " jīrṇasūtasamaṃ kāntavajrakāñcanabījakam // Āk_1,10.94 //",
    "GS40anandk_u:3793": " taptakhalve'mlavargeṇa mardayeddivasatrayam /",
    "GS40anandk_u:3794": " jāyate pāradaḥ piṣṭiḥ pūrvavattāṃ samāharet // Āk_1,10.95 //",
    "GS40anandk_u:3795": " dolāpākaṃ siddhacūrṇalepaṃ bhūdharapācanam /",
    "GS40anandk_u:3796": " yāvat kaṭhinatām eti tāvatkāryaṃ muhurmuhuḥ // Āk_1,10.96 //",
    "GS40anandk_u:3797": " ghuṭikā jāyate divyā nāmnā tripurabhairavī /",
    "GS40anandk_u:3798": " mukhasthā siddhidā hyeṣā pūrvavat krāmaṇaṃ priye // Āk_1,10.97 //",
    "GS40anandk_u:3799": " (15. mahābhairavī ghuṭikā)",
    "GS40anandk_u:3800": " mukhīkṛte rase kāntavajrābhrasvarṇabījakam /",
    "GS40anandk_u:3801": " pṛthaksūtasamaṃ jāryaṃ catuḥṣaṣṭyaṃśakādikam // Āk_1,10.98 //",
    "GS40anandk_u:3802": " asya sūtasya jīrṇasya samaṃ vyomādibījakam /",
    "GS40anandk_u:3803": " mardayed amlavargeṇa taptakhalve dinatrayam // Āk_1,10.99 //",
    "GS40anandk_u:3804": " piṣṭir bhavati sūtendrastāṃ piṣṭiṃ punarāharet /",
    "GS40anandk_u:3805": " dolāpākaṃ siddhacūrṇalepaṃ saṃpuṭabhūdhare // Āk_1,10.100 //",
    "GS40anandk_u:3806": " yāvat kaṭhinatāmeti tāvatkāryaṃ muhurmuhuḥ /",
    "GS40anandk_u:3807": " nāmnā mahābhairavīyaṃ ghuṭikā sarvasiddhidā // Āk_1,10.101 //",
    "GS40anandk_u:3808": " dhārayenmukhamadhye tat pūrvavat krāmaṇaṃ pibet /",
    "GS40anandk_u:3809": " (krāmaṇāni)",
    "GS40anandk_u:3810": " triphalā musalī muṇḍī bhṛṅgarājaśca vākucī // Āk_1,10.102 //",
    "GS40anandk_u:3811": " nīlī kanyā kākamācī hayagandhā śatāvarī /",
    "GS40anandk_u:3812": " uttarā vāruṇī devadālī citrā punarnavā // Āk_1,10.103 //",
    "GS40anandk_u:3813": " nirguṇḍī sahadevī ca rudantī gajakarṇikā /",
    "GS40anandk_u:3814": " bhūtāvarātabhallātakākatuṇḍāmṛtālatāḥ // Āk_1,10.104 //",
    "GS40anandk_u:3815": " palāśaḥ kukkurūṭaśca dhātrīphalarasaḥ payaḥ /",
    "GS40anandk_u:3816": " palāśabījakaṃ tailaṃ ghṛtaṃ madhu śivāmbu ca // Āk_1,10.105 //",
    "GS40anandk_u:3817": " bilvamajjā ca tailaṃ ca tailaṃ jyotiṣmatībhavam /",
    "GS40anandk_u:3818": " etāni krāmaṇārhāṇi cauṣadhāni bhavanti hi // Āk_1,10.106 //",
    "GS40anandk_u:3819": " ete cāṣṭārdhagaditāḥ krāmaṇārthe prayogataḥ /",
    "GS40anandk_u:3820": " rasabhasmaprayoge ca ghuṭikānāṃ rasāyane // Āk_1,10.107 //",
    "GS40anandk_u:3821": " (pañcadaśaghuṭikāphalam)",
    "GS40anandk_u:3822": " priye pañcadaśānāṃ ca ghuṭikānāṃ phalaṃ śṛṇu /",
    "GS40anandk_u:3823": " abhrabījena racitaghuṭikā rasasaṃyutā // Āk_1,10.108 //",
    "GS40anandk_u:3824": " mukhasthitā dvādaśābdaṃ sarvarogavināśanī /",
    "GS40anandk_u:3825": " sa jīvedvatsaraśataṃ pumāṃśca parameśvari // Āk_1,10.109 //",
    "GS40anandk_u:3826": " kāntabījena racitā ghuṭikā rasasaṃyutā /",
    "GS40anandk_u:3827": " āsyasthā sarvarogaghnī dvādaśābdaṃ varānane // Āk_1,10.110 //",
    "GS40anandk_u:3828": " dhātudārḍhyaprajananī sahasrāyuṣyadāyinī /",
    "GS40anandk_u:3829": " kāntābhrabījaracitā rasayugghuṭikā śubhā // Āk_1,10.111 //",
    "GS40anandk_u:3830": " dvādaśābdaṃ mukhāntasthā jarāmayavināśinī /",
    "GS40anandk_u:3831": " ayutāyuṣyadā divyā mahābalavivardhinī // Āk_1,10.112 //",
    "GS40anandk_u:3832": " hemabījayutā sūtaghuṭikā mukhamadhyagā /",
    "GS40anandk_u:3833": " ā dvādaśābdaṃ dehasya valīpalitarogahā // Āk_1,10.113 //",
    "GS40anandk_u:3834": " āyuṣyapradā puṇyā nāgāyutabalapradā /",
    "GS40anandk_u:3835": " hemābhrabījaghaṭitā ghuṭikā yuktapāradā // Āk_1,10.114 //",
    "GS40anandk_u:3836": " vaktrāsthitārkasaṃkhyābdaṃ daśalakṣābdajīvadā /",
    "GS40anandk_u:3837": " divyabuddhiprajananī divyasatvapradāyinī // Āk_1,10.115 //",
    "GS40anandk_u:3838": " kāntakāñcanabījābhyāṃ sasūtā ghuṭikā kṛtā /",
    "GS40anandk_u:3839": " dvādaśābdaṃ mukhāntā koṭyāyuṣyavivardhinī // Āk_1,10.116 //",
    "GS40anandk_u:3840": " mahātejaḥprajananī bilanidhyādidarśinī /",
    "GS40anandk_u:3841": " kāntābhrahemaghaṭitā ghuṭikā rasasaṃyutā // Āk_1,10.117 //",
    "GS40anandk_u:3842": " mukhasthā dvādaśābdāntād daśakoṭyabdajīvadā /",
    "GS40anandk_u:3843": " hālāhalādisaṃvartakhecaratvapradāyinī // Āk_1,10.118 //",
    "GS40anandk_u:3844": " nirmuktavajrabījena rasayugghuṭikā śubhā /",
    "GS40anandk_u:3845": " mukhasthā dvādaśābdāntaṃ sarvalokagatipradā // Āk_1,10.119 //",
    "GS40anandk_u:3846": " yāvadbhūmiḥ sthiratarā tāvadāyuḥpravardhinī /",
    "GS40anandk_u:3847": " taruṇaḥ sarvadā kāmaḥ kāntānāṃ suratakṣamaḥ // Āk_1,10.120 //",
    "GS40anandk_u:3848": " vajrābhrabījaracitā ghuṭikā rasagarbhitā /",
    "GS40anandk_u:3849": " ghuṭikā rasasaṃkhyābdaṃ mukhasthā sarvasiddhidā // Āk_1,10.121 //",
    "GS40anandk_u:3850": " brahmāyuṣyapradā puṃsāṃ jagat sṛṣṭuṃ kramāt prabhuḥ /",
    "GS40anandk_u:3851": " pūjyate brahmavaddevair vedavedāṅgapāragaḥ // Āk_1,10.122 //",
    "GS40anandk_u:3852": " sarasvatyā ca sāvitryā sevyate sarvalokagaḥ /",
    "GS40anandk_u:3853": " aṣṭābhiḥ siddhibhir yukto hyaṇimādibhir īśvari // Āk_1,10.123 //",
    "GS40anandk_u:3854": " vajrakāñcanabījena sasūtā ghuṭikā kṛtā /",
    "GS40anandk_u:3855": " mukhasthā dvādaśābdāntaṃ viṣṇvāyuṣyapradā nṛṇām // Āk_1,10.124 //",
    "GS40anandk_u:3856": " sa ca viṣṇutvamāpnoti viṣṇuvat pālituṃ kṣamaḥ /",
    "GS40anandk_u:3857": " sevyate sanakādyaiśca śriyā yukto mahābalaḥ // Āk_1,10.125 //",
    "GS40anandk_u:3858": " svecchāgatir mahendrādyair nirjaraiḥ sevyate sadā /",
    "GS40anandk_u:3859": " hemābhravajrabījena racitā ghuṭikā priye // Āk_1,10.126 //",
    "GS40anandk_u:3860": " sapāradā mukhāntaḥsthā dvādaśābdaṃ varānane /",
    "GS40anandk_u:3861": " rudrāyuṣpradā nḥṇāṃ rudratvaṃ sā dadāti hi // Āk_1,10.127 //",
    "GS40anandk_u:3862": " saṃhartā rudravallokaṃ viṣṇvindrādyaiśca sevyate /",
    "GS40anandk_u:3863": " aṇimādyaiśca sahitaḥ sarvajñaḥ sarvalokagaḥ // Āk_1,10.128 //",
    "GS40anandk_u:3864": " sevyate pramathaśreṣṭhair divyaśaktyā samanvitaḥ /",
    "GS40anandk_u:3865": " yogīndrair dhyāyate dhīro mahātejā mahābalaḥ // Āk_1,10.129 //",
    "GS40anandk_u:3866": " kāntakāñcanavajrāṇāṃ bījaiḥ sūtayutā kṛtā /",
    "GS40anandk_u:3867": " ghuṭikā bhānusaṃkhyābdaṃ mukhasthā siddhidā nṛṇām // Āk_1,10.130 //",
    "GS40anandk_u:3868": " īśvarāyuṣyamāpnoti khecaratvaṃ ca mānavaḥ /",
    "GS40anandk_u:3869": " tirodhatte svayaṃ lokādbrahmendrādyabhivanditaḥ // Āk_1,10.131 //",
    "GS40anandk_u:3870": " koṭisūryapratīkāśo mahāmārutasattvavān /",
    "GS40anandk_u:3871": " mahākalpāntakāle'pi vināśaṃ na vrajeddhruvam // Āk_1,10.132 //",
    "GS40anandk_u:3872": " yogakrīḍānuṣaktātmā dhyāyate yogavittamaiḥ /",
    "GS40anandk_u:3873": " kāntābhrahemavajrāṇāṃ kṛtā bījai rasātmikā // Āk_1,10.133 //",
    "GS40anandk_u:3874": " ghuṭikā ravisaṃkhyābdavaktrasthā yasya bhairavi /",
    "GS40anandk_u:3875": " sadāśivāyuḥ sa bhavet sarvānugrāhakaḥ prabhuḥ // Āk_1,10.134 //",
    "GS40anandk_u:3876": " sadāśivatvam āpnoti devānāmadhipastathā /",
    "GS40anandk_u:3877": " vahnau vahnir jale vāri mārute mārutātmakaḥ // Āk_1,10.135 //",
    "GS40anandk_u:3878": " pṛthivyāṃ pṛthivīrūpaḥ śūnye śūnyātmako bhavet /",
    "GS40anandk_u:3879": " tasyākṣiṇīnduvahnyarkā brahmendrādyāśca sevakāḥ // Āk_1,10.136 //",
    "GS40anandk_u:3880": " gāyakā nāradādyāśca nartakyaścāpsaro'ṅganāḥ /",
    "GS40anandk_u:3881": " tadājñayaiva brahmendrāḥ sṛṣṭisthitivināśakāḥ // Āk_1,10.137 //",
    "GS40anandk_u:3882": " saccidānandakaḥ śaktaḥ sarvagaḥ sarvavicchivaḥ /",
    "GS40anandk_u:3883": " parāśaktiyutaḥ puṇyo nirmāyo niṣkalaḥ param // Āk_1,10.138 //",
    "GS40anandk_u:3884": " evaṃ guṇāḥ prakathitā ghuṭikānāṃ mayā priye /",
    "GS40anandk_u:3885": " śastrastambhakaraścāsāṃ sarvāsām api vidyate // Āk_1,10.139 //",
    "GS40anandk_u:3886": " rasāyanasya sarvasya siddhido'yaṃ maheśvari /",
    "GS40anandk_u:3887": " (ghuṭikāsiddhau mantraprayogaḥ)",
    "GS40anandk_u:3888": " vakṣyate mantrarājo'yaṃ sarvasiddhipradāyakaḥ // Āk_1,10.140 //",
    "GS40anandk_u:3889": " aiṃ hrīṃ śrīṃ klīṃ sauḥ amṛteśvarabhairava amṛtaṃ kuru amṛteśvarabhairavāya huṃ /",
    "GS40anandk_u:3890": " sauḥ klīṃ śrīṃ hrīṃ aiṃ huṃ phaṭ svāhā /",
    "GS40anandk_u:3891": " sauḥ klīṃ śrīṃ hrīṃ aiṃ /",
    "GS40anandk_u:3892": " pumānanena mantreṇa śīghraṃ siddhimavāpnuyāt // Āk_1,10.141 //",
    "GS40anandk_u:3893": " Āk, 1, 11",
    "GS40anandk_u:3894": " (jīvata eva divyadehasiddhiḥ;",
    "GS40anandk_u:3895": " bhūtakālāntakarasaḥ)",
    "GS40anandk_u:3896": " śrībhairavī /",
    "GS40anandk_u:3897": " devadeva mahādeva kathitāni tvayādhunā /",
    "GS40anandk_u:3898": " rasāyanāni divyāni siddhidāni maheśvara // Āk_1,11.1 //",
    "GS40anandk_u:3899": " cirakālena dehānāṃ kalpānāṃ siddhidāni hi /",
    "GS40anandk_u:3900": " sadyaḥ siddhiryathā deva jāyate parameśvara // Āk_1,11.2 //",
    "GS40anandk_u:3901": " tadbrūhi nyūnābhyadhikahīnakṣīṇāṅginām api /",
    "GS40anandk_u:3902": " atha gadgadamūkānāṃ kubjānāmatha kuṣṭhinām // Āk_1,11.3 //",
    "GS40anandk_u:3903": " andhapaṅgvabalānāṃ ca jarājarjaritātmanām /",
    "GS40anandk_u:3904": " sadā rogārtaṣaṇḍānāṃ kṛśānāṃ bhrāntacetasām // Āk_1,11.4 //",
    "GS40anandk_u:3905": " bhūtapretapiśācāpasmāronmattayujāmapi /",
    "GS40anandk_u:3906": " pramādājjīvaśeṣāṇāṃ dehasiddhipradaṃ nṛṇām // Āk_1,11.5 //",
    "GS40anandk_u:3907": " śrībhairavaḥ /",
    "GS40anandk_u:3908": " śrutvā tadbhairavīvākyaṃ sādhu pṛṣṭaṃ tvayā priye /",
    "GS40anandk_u:3909": " tathāvidhāṃ pravakṣyāmi dehasiddhiṃ varānane // Āk_1,11.6 //",
    "GS40anandk_u:3910": " pañcabhūtātmikāḥ pañca kartavyā ghuṭikāḥ priye /",
    "GS40anandk_u:3911": " jīvātmikā bhavetṣaṣṭhī ghuṭikā piṇḍakoṣṭayuk // Āk_1,11.7 //",
    "GS40anandk_u:3912": " kāle tu yā kanyā kuryātsaṃbhogamāyatam /",
    "GS40anandk_u:3913": " tadvarāṅgasthitaṃ raktaṃ śuklaṃ syādvyomasatvakam // Āk_1,11.8 //",
    "GS40anandk_u:3914": " tasyāḥ sadyaḥ prasūtasya viṣṭhā putrasya mārutam /",
    "GS40anandk_u:3915": " tattvaṃ syātkevalaṃ tasyā rajastejātmasattvakam // Āk_1,11.9 //",
    "GS40anandk_u:3916": " tadapatyasya rudhiraṃ jalatattvaṃ prakīrtitam /",
    "GS40anandk_u:3917": " tatsūtasya vapuḥ sarvaṃ pārthivaṃ tattvamucyate // Āk_1,11.10 //",
    "GS40anandk_u:3918": " sūtasevakaśuklaṃ ca jīvatattvaṃ bhavetpriye /",
    "GS40anandk_u:3919": " koṭivedhakaraṃ sūtaṃ karṣaṃ karṣaṃ niyojayet // Āk_1,11.11 //",
    "GS40anandk_u:3920": " ekaikatattvamadhye tu prasekaṃ tāni mardayet /",
    "GS40anandk_u:3921": " teṣāṃ ca golakānkṛtvā ṣaḍrasaṃ sthāpayetpṛthak // Āk_1,11.12 //",
    "GS40anandk_u:3922": " nṛmānamunnataṃ kāyamāyāmaṃ tu tadardhakam /",
    "GS40anandk_u:3923": " kaṭāhaṃ tāmraghaṭitaṃ piṇḍasthaulyaṃ ṣaḍaṅgulam // Āk_1,11.13 //",
    "GS40anandk_u:3924": " caturmukhamayaṃ koṣṭhaṃ tasyopari kaṭāhakam /",
    "GS40anandk_u:3925": " dhārayenniścalaṃ samyaktadantaḥ pūrayetpriye // Āk_1,11.14 //",
    "GS40anandk_u:3926": " goghṛtaṃ ca mahātailaṃ samabhāgamidaṃ dvayam /",
    "GS40anandk_u:3927": " arcayeddaśadikpālān yoginīśca kumārikām // Āk_1,11.15 //",
    "GS40anandk_u:3928": " śrīguruṃ siddhacakraṃ ca bhairavaṃ bhairavīṃ tathā /",
    "GS40anandk_u:3929": " gaṇādhipaṃ kṣetrapālaṃ nijeṣṭadaivataṃ tathā // Āk_1,11.16 //",
    "GS40anandk_u:3930": " navagrahāgniviprāṃśca daivajñān bhiṣaguttamān /",
    "GS40anandk_u:3931": " tathāntarāyakartḥṃśca bhūtapretapiśācakān // Āk_1,11.17 //",
    "GS40anandk_u:3932": " yakṣarākṣasagandharvānmantrajñānsvajanānapi /",
    "GS40anandk_u:3933": " tarpayenmadyamāṃsaiśca vastrabhūṣaṇakāñcanaiḥ // Āk_1,11.18 //",
    "GS40anandk_u:3934": " tattatpriyakarair divyairbaliṃ dikṣu vinikṣipet /",
    "GS40anandk_u:3935": " caturbhirvaṅkanālaiśca dhamayetkhadirāgninā // Āk_1,11.19 //",
    "GS40anandk_u:3936": " phenahīnam adhūmaṃ ca saṃtaptaṃ ca yadā bhavet /",
    "GS40anandk_u:3937": " śrīguruṃ nijadevaṃ ca candrasūryāgnitārakāḥ // Āk_1,11.20 //",
    "GS40anandk_u:3938": " bhuvanāni namaskṛtya kaṭāhe nikṣipettanum /",
    "GS40anandk_u:3939": " jñātvā samyagdrutaṃ dehaṃ pārthivākhyaṃ rasaṃ kṣipet // Āk_1,11.21 //",
    "GS40anandk_u:3940": " dhamedgāḍhaṃ prayatnena tatkalkaṃ ca yadā bhavet /",
    "GS40anandk_u:3941": " tato 'ptattvākhyarasakaṃ nikṣiped raktatāṃ nayet // Āk_1,11.22 //",
    "GS40anandk_u:3942": " tejastattvarasaṃ paścātkṣipettanmāṃsatāṃ vrajet /",
    "GS40anandk_u:3943": " nikṣipedvāyutattvākhyaṃ rasaṃ tatra vinikṣipet // Āk_1,11.23 //",
    "GS40anandk_u:3944": " śubhravarṇatvamāpnoti tataścākāśatattvakam /",
    "GS40anandk_u:3945": " nikṣipejjīvatattvākhyaṃ rasatattvaṃ ca pārvati // Āk_1,11.24 //",
    "GS40anandk_u:3946": " rasaṃ kṣipettvandhritasya svarṇasya tatsamaṃ bhavet /",
    "GS40anandk_u:3947": " sajīvo jāyate siddho huṃkāratrayam uccaret // Āk_1,11.25 //",
    "GS40anandk_u:3948": " yathodito bhānubimbo mahābuddhiparākramaḥ /",
    "GS40anandk_u:3949": " mahāvapurmahātejā nāgāyutamahābalaḥ // Āk_1,11.26 //",
    "GS40anandk_u:3950": " manmathopamarūpāḍhyo vācā vāgīśvarīsamaḥ /",
    "GS40anandk_u:3951": " buddhyā jīvasamaḥ śrīmānviṣṇuvaddhanadopamaḥ // Āk_1,11.27 //",
    "GS40anandk_u:3952": " tyāge roṣe ca kālāgnirgāmbhīryeṇa mahodadhiḥ /",
    "GS40anandk_u:3953": " sraṣṭā hartā ca goptā ca sarvānugrāhakaḥ prabhuḥ // Āk_1,11.28 //",
    "GS40anandk_u:3954": " divyadṛṣṭir vajradehaḥ sa sākṣādbhairavastvayam /",
    "GS40anandk_u:3955": " ardhayojanavistīrṇahemakiṅkiṇimaṇḍitam // Āk_1,11.29 //",
    "GS40anandk_u:3956": " caladbhramarasaśobhaṃ nānāmāṇikyamaṇḍitam /",
    "GS40anandk_u:3957": " hemamālāpariṣvaktaṃ ghaṇṭānādamanoharam // Āk_1,11.30 //",
    "GS40anandk_u:3958": " divyadīptamahānādiśaṅkhakāhalasaṃkulam /",
    "GS40anandk_u:3959": " vīṇāveṇumṛdaṅgādyair vāditrair murajaiḥ samam // Āk_1,11.31 //",
    "GS40anandk_u:3960": " tālairbahuvidhaiścānyairdivyaghoṣaiḥ samākulam /",
    "GS40anandk_u:3961": " gāyatkinnaragandharvaistathā kiṃpuruṣairyutam // Āk_1,11.32 //",
    "GS40anandk_u:3962": " lasanmāṇikyakeyūrahārakaṅkaṇamudrakāḥ /",
    "GS40anandk_u:3963": " kācanūpurasaṃyuktā divyābharaṇabhūṣitāḥ // Āk_1,11.33 //",
    "GS40anandk_u:3964": " divyamālāpariṣkārā divyagandhānulepanāḥ /",
    "GS40anandk_u:3965": " divyāmbarāścārurūpā mattamanmathavihvalāḥ // Āk_1,11.34 //",
    "GS40anandk_u:3966": " divyāṅganāstadā cainaṃ samāśritya bruvanti ca /",
    "GS40anandk_u:3967": " kiṃ karma siddhasaṃkhedās tvādeśo deva dīyatām // Āk_1,11.35 //",
    "GS40anandk_u:3968": " upāsate siddhakanyāḥ paraḥ śatasahasrakam /",
    "GS40anandk_u:3969": " yatra yāsyati tatraiva cānuyāmo vayaṃ vṛtāḥ // Āk_1,11.36 //",
    "GS40anandk_u:3970": " divyālayāṃśca vividhānhemamāṇikyamaṇḍitān /",
    "GS40anandk_u:3971": " divyāni snānapānāni svīkurvāṇo muhurmuhuḥ // Āk_1,11.37 //",
    "GS40anandk_u:3972": " vajryādisarvalokeṣu svecchayā viharatyasau /",
    "GS40anandk_u:3973": " pūjyate devasiddhaughaiḥ yathāyaṃ bhairavastathā // Āk_1,11.38 //",
    "GS40anandk_u:3974": " bhuñjānaḥ sarvabhogāṃśca kṣutpipāsāvivarjitaḥ /",
    "GS40anandk_u:3975": " yoginīśatasāhasraṃ bhoktā saṃcintayan sukham // Āk_1,11.39 //",
    "GS40anandk_u:3976": " mahākalpāntakāle'pi prakṣīṇe'sminvarānane /",
    "GS40anandk_u:3977": " līyate parame vyomni līyante yatra devatāḥ // Āk_1,11.40 //",
    "GS40anandk_u:3978": " bhūtakālāntako nāma rasasyāsya prabhāvataḥ /",
    "GS40anandk_u:3979": " abhedyo 'yam akhaṇḍyaśca tvadāhyo bhavati priye // Āk_1,11.41 //",
    "GS40anandk_u:3980": " rasāyanasya sarvasya siddhido'yaṃ maheśvari /",
    "GS40anandk_u:3981": " vakṣyate mantrarājo'yaṃ rasasiddhipradāyakaḥ // Āk_1,11.42 //",
    "GS40anandk_u:3982": " aiṃ hrīṃ śrīṃ klīṃ sauḥ śrībhairava // Āk_1,11.43 //",
    "GS40anandk_u:3983": " Āk, 1, 12",
    "GS40anandk_u:3984": " (śrīśaile siddhilābhaḥ)",
    "GS40anandk_u:3985": " śrībhairavī /",
    "GS40anandk_u:3986": " śrīśaile vividhā siddhiḥ sadyaḥ pratyayakāriṇī /",
    "GS40anandk_u:3987": " sulabhā śrūyate deva tāṃ brūhi vividhāṃ prabho // Āk_1,12.1 //",
    "GS40anandk_u:3988": " śrībhairavaḥ /",
    "GS40anandk_u:3989": " vakṣyāmi śṛṇu tatsarvaṃ sadyaḥ siddhikaraṃ priye /",
    "GS40anandk_u:3990": " kailāsānmandarānmerorvindhyādreśca himālayāt // Āk_1,12.2 //",
    "GS40anandk_u:3991": " mahendrānmalayādreśca sahyādṛśyagirerapi /",
    "GS40anandk_u:3992": " śreṣṭhaḥ śrīparvato divyaḥ siddhiyogīndrasevitaḥ // Āk_1,12.3 //",
    "GS40anandk_u:3993": " tatra tīrthāni sarvāṇi sarāṃsi saritaḥ priye /",
    "GS40anandk_u:3994": " siddhipradāni liṅgāni latāpāṣāṇapādapāḥ // Āk_1,12.4 //",
    "GS40anandk_u:3995": " mṛttikākandatoyāni patrapuṣpaphalāni ca /",
    "GS40anandk_u:3996": " evamādīni vidyante sarvasiddhikarāṇi ca // Āk_1,12.5 //",
    "GS40anandk_u:3997": " śrīparvato'hamīśāni tvahaṃ sākṣātsa parvataḥ /",
    "GS40anandk_u:3998": " sthāvaraṃ māmakaṃ rūpaṃ viddhi taṃ surasevitam // Āk_1,12.6 //",
    "GS40anandk_u:3999": " asminyadasti nānyatra yadanyatra sthitaṃ ca tat /",
    "GS40anandk_u:4000": " divyaliṅgasparśanīyaṃ jyotirliṅgamanāmayam // Āk_1,12.7 //",
    "GS40anandk_u:4001": " śrīmallikārjunamiti prakhyātaṃ parameśvari /",
    "GS40anandk_u:4002": " vāmapārśve'sya liṅgasya ghaṇṭāsiddheśvaraḥ sthitaḥ // Āk_1,12.8 //",
    "GS40anandk_u:4003": " ghaṇṭā vilambate dvāre tīrthakuṇḍaṃ ca vidyate /",
    "GS40anandk_u:4004": " upoṣitaistribhiḥ kāryaṃ jāgarūkairatandritaiḥ // Āk_1,12.9 //",
    "GS40anandk_u:4005": " niśi kṛṣṇacaturdaśyāmajasraṃ snāpayecchivam /",
    "GS40anandk_u:4006": " ekaḥ samānayettoyaṃ kuṇḍasthamaparaḥ priye // Āk_1,12.10 //",
    "GS40anandk_u:4007": " ghaṇṭāṃ ninādayedanyaścaturyāmāvadhi priye /",
    "GS40anandk_u:4008": " ghaṇṭāsiddheśvarastuṣṭo dadyāttebhyo'pi khe gatim // Āk_1,12.11 //",
    "GS40anandk_u:4009": " ghaṇṭāsiddheśvarasyāsya dakṣiṇe nikhanetpriye /",
    "GS40anandk_u:4010": " jānudaghnaṃ tu tatraiva dṛśyate rocanaprabhā // Āk_1,12.12 //",
    "GS40anandk_u:4011": " mṛttikā tāṃ samāhṛtya karṣamātraṃ pibetpriye /",
    "GS40anandk_u:4012": " kṣīrayuktāṃ ca saptāhaṃ sa sākṣādamaro bhavet // Āk_1,12.13 //",
    "GS40anandk_u:4013": " śrīgirīśasya purato gajākārā mahāśilā /",
    "GS40anandk_u:4014": " sravatyeva divārātraṃ divyagandhaṃ suguggulum // Āk_1,12.14 //",
    "GS40anandk_u:4015": " taṃ gṛhṇīyātpalāśasya darvyālābukapātrake /",
    "GS40anandk_u:4016": " prakṣipedgandhakayutaṃ bhakṣayetkarṣamātrakam // Āk_1,12.15 //",
    "GS40anandk_u:4017": " pratyahaṃ māsaparyantaṃ tataḥ siddhimavāpnuyāt /",
    "GS40anandk_u:4018": " sadānando yuvā dhīro jīvedācandratārakam // Āk_1,12.16 //",
    "GS40anandk_u:4019": " vidrute mlecchavadane gugguluṃ taṃ vinikṣipet /",
    "GS40anandk_u:4020": " koṭimaṃśaṃ tatastāmraṃ divyaṃ bhavati kāñcanam // Āk_1,12.17 //",
    "GS40anandk_u:4021": " (candrodaka bei Mallikārjuna)",
    "GS40anandk_u:4022": " mallikārjunadevasya candravāpyasti paścime /",
    "GS40anandk_u:4023": " vaiśākhapūrṇimāyāṃ tu sādhayetsādhakottamaḥ // Āk_1,12.18 //",
    "GS40anandk_u:4024": " nirbhayo nirvikalpaśca vasaṃstoyasamīpataḥ /",
    "GS40anandk_u:4025": " japenmṛtyuñjayaṃ mantraṃ rātrau vāsovivarjitaḥ // Āk_1,12.19 //",
    "GS40anandk_u:4026": " niśīthe candrasalilaṃ candraspṛṣṭaṃ bhavedyadā /",
    "GS40anandk_u:4027": " tattīrthacchidradeśe ca svāñjaliṃ prakṣipedataḥ // Āk_1,12.20 //",
    "GS40anandk_u:4028": " spṛṣṭvā candro yadā gacchettadā tattoyamāharet /",
    "GS40anandk_u:4029": " pibecca sahasā dhīro jīvedācandratārakam // Āk_1,12.21 //",
    "GS40anandk_u:4030": " vajrakāyaḥ saumyarūpaḥ śāntātmā sa bhavennaraḥ /",
    "GS40anandk_u:4031": " (Tripurāntaka)",
    "GS40anandk_u:4032": " pūrvadvāre śrīgirestu vidyate tripurāntakaḥ // Āk_1,12.22 //",
    "GS40anandk_u:4033": " devasya nikaṭe deśe cottare tintriṇītaruḥ /",
    "GS40anandk_u:4034": " dṛśyate tatra mūle tu svayaṃ śrībhairavaḥ prabhuḥ // Āk_1,12.23 //",
    "GS40anandk_u:4035": " nṛmātrāṃ nikhanedbhūmiṃ tadagre dṛśyate tadā /",
    "GS40anandk_u:4036": " taptakuṇḍaṃ nīlajalaṃ divyasiddhipradāyakam // Āk_1,12.24 //",
    "GS40anandk_u:4037": " tattintriṇīkapatrāṇi vastre baddhvā vinikṣipet /",
    "GS40anandk_u:4038": " kuṇḍe tasmiṃstadā tāni sthūlamīnā bhavanti ca // Āk_1,12.25 //",
    "GS40anandk_u:4039": " gṛhītvā tintriṇīkāṣṭhaiḥ pacedevaṃ kramātsudhīḥ /",
    "GS40anandk_u:4040": " teṣāṃ śiraḥkaṇṭakāni khāni ca vivarjayet // Āk_1,12.26 //",
    "GS40anandk_u:4041": " bhakṣayeccheṣamakhilaṃ sādhakaḥ siddhikāṅkṣayā /",
    "GS40anandk_u:4042": " kṣaṇamātraṃ bhavenmūrcchā tena paścādvibudhyate // Āk_1,12.27 //",
    "GS40anandk_u:4043": " vasudhāyāṃ bilaṃ paśyejjīveddivyāyutābdakam /",
    "GS40anandk_u:4044": " (maṇipalli)",
    "GS40anandk_u:4045": " paścime tripurāntasya gavyūtidvayamātrake // Āk_1,12.28 //",
    "GS40anandk_u:4046": " maṇipalliriti grāmastasya paścimabhāgataḥ /",
    "GS40anandk_u:4047": " vidyate kaścana giristatpaścādekavāṭakam // Āk_1,12.29 //",
    "GS40anandk_u:4048": " dṛśyate praviśettatra pūrvāsyaśca tato vrajet /",
    "GS40anandk_u:4049": " dakṣiṇābhimukhaḥ paścād daśacāpāntamātrakam // Āk_1,12.30 //",
    "GS40anandk_u:4050": " tatra cāmraphalākārān pāṣāṇāñjvalanaprabhān /",
    "GS40anandk_u:4051": " gṛhītvā bandhayedvastre tadvastraṃ raktatāṃ vrajet // Āk_1,12.31 //",
    "GS40anandk_u:4052": " pāṣāṇayuktaṃ tadvastraṃ kṣīramadhye vinikṣipet /",
    "GS40anandk_u:4053": " tataḥ kṣīraṃ raktavarṇaṃ syāt pibet sādhakottamaḥ // Āk_1,12.32 //",
    "GS40anandk_u:4054": " saptāhājjāyate siddhirvajrakāyo mahābalaḥ /",
    "GS40anandk_u:4055": " jīved ācandratāraṃ ca ā kalpamavilpakam // Āk_1,12.33 //",
    "GS40anandk_u:4056": " (kokilābila)",
    "GS40anandk_u:4057": " tripurāntasyodagbhāge kokilābilam uttamam /",
    "GS40anandk_u:4058": " jagatprakāśaṃ tatrāste kṛtvā dehaviśodhanam // Āk_1,12.34 //",
    "GS40anandk_u:4059": " sādhako vamanādyaiśca tadbilaṃ praviśetsudhīḥ /",
    "GS40anandk_u:4060": " daśacāpāvadhistatra pāṣāṇāḥ kokilopamāḥ // Āk_1,12.35 //",
    "GS40anandk_u:4061": " santi gṛhītvā tatpṛṣṭhe tilāḥ kṣiptāḥ sphuṭanti ca /",
    "GS40anandk_u:4062": " ityetatpratyayaṃ dṛṣṭvā tāśca ghṛṣya parasparam // Āk_1,12.36 //",
    "GS40anandk_u:4063": " dugdhāntaḥ prakṣipettāṃśca tatkṣīraṃ kṛṣṇatāṃ vrajet /",
    "GS40anandk_u:4064": " tatkṣīraṃ māsamātraṃ ca pibeddivyatanurbhavet // Āk_1,12.37 //",
    "GS40anandk_u:4065": " brahmaṇastridinaṃ jīvedvalīpalitavarjitaḥ /",
    "GS40anandk_u:4066": " vege samīrasadṛśaśchidraṃ paśyati bhūtale // Āk_1,12.38 //",
    "GS40anandk_u:4067": " tripurāntasya pūrvasyāṃ diśi yojanamātrake /",
    "GS40anandk_u:4068": " asti svargapurīnātho devastasyāgrataḥ khanet // Āk_1,12.39 //",
    "GS40anandk_u:4069": " jānumātraṃ ca vasudhāṃ tatra sarpaphaṇopamāḥ /",
    "GS40anandk_u:4070": " sparśasaṃjñāstu pāṣāṇā nirgacchanti varānane // Āk_1,12.40 //",
    "GS40anandk_u:4071": " tripurāntakadevasya paścime'rdhārdhayojane /",
    "GS40anandk_u:4072": " asti divyabiladvāraṃ tatra cāpatrayāntaram // Āk_1,12.41 //",
    "GS40anandk_u:4073": " vrajetkharjūravṛkṣo'sti kṛṣṇavarṇaḥ phalānvitaḥ /",
    "GS40anandk_u:4074": " tatphalānāṃ rasaṃ pītvā tena mūrcchā bhavetkṣaṇam // Āk_1,12.42 //",
    "GS40anandk_u:4075": " prabuddho'sau bhavetsiddho jīved ā candrabhāskaram /",
    "GS40anandk_u:4076": " śrīgirer dakṣiṇadvāre vajreśvarasureśvarau // Āk_1,12.43 //",
    "GS40anandk_u:4077": " tiṣṭhato nikhanedbhūmiṃ tatra śrīphalasannibhāḥ /",
    "GS40anandk_u:4078": " pāṣāṇāḥ sparśabhedāḥ syuḥ saṃgrāhyāste sureśvari // Āk_1,12.44 //",
    "GS40anandk_u:4079": " tatra rāmeśvarākhyo'sti nikhanettasya sannidhau /",
    "GS40anandk_u:4080": " rudrākṣākārapāṣāṇāḥ sparśabhedā bhavanti te // Āk_1,12.45 //",
    "GS40anandk_u:4081": " (āvartaka)",
    "GS40anandk_u:4082": " jyotiḥsiddhavaṭasthāne dakṣiṇe caikapādapaḥ /",
    "GS40anandk_u:4083": " tiṣṭhatyāvartako nāma tadāsanne tu paścime // Āk_1,12.46 //",
    "GS40anandk_u:4084": " parvato vidyate tatra khanettālaphalopamāḥ /",
    "GS40anandk_u:4085": " pāṣāṇāstāndhamedgāḍhaṃ tat sarvaṃ kāñcanaṃ bhavet // Āk_1,12.47 //",
    "GS40anandk_u:4086": " tasyaiva dakṣiṇe dvāre vidyate kuṇḍaleśvaraḥ /",
    "GS40anandk_u:4087": " tannikṛṣṭe jānumātraṃ khanedbhūmiṃ samuddharet // Āk_1,12.48 //",
    "GS40anandk_u:4088": " raktābhāḥ śrīphalākārāḥ pāṣāṇāḥ sparśavedhakāḥ /",
    "GS40anandk_u:4089": " puruṣeśvaradevasya samīpe kuṇḍamasti hi // Āk_1,12.49 //",
    "GS40anandk_u:4090": " guñjāriḍḍhau ca vidyete vṛkṣau tatpattram aśnīyāt /",
    "GS40anandk_u:4091": " saptāhājjāyate siddho jarāmaraṇavarjitaḥ // Āk_1,12.50 //",
    "GS40anandk_u:4092": " (hastiśilā)",
    "GS40anandk_u:4093": " tatra hastiśilā dakṣe khaneddhastapramāṇataḥ /",
    "GS40anandk_u:4094": " tatra jambūphalākārā grāhyāste sparśasaṃjñakāḥ // Āk_1,12.51 //",
    "GS40anandk_u:4095": " khyātā hastiśironāmnā khyātā hastiśileti sā /",
    "GS40anandk_u:4096": " (chāyāchattra)",
    "GS40anandk_u:4097": " ekayojanamātre tu tasyā dakṣiṇabhāgataḥ // Āk_1,12.52 //",
    "GS40anandk_u:4098": " śivarūpaṃ śivaproktaṃ chāyāchattraṃ tu vidyate /",
    "GS40anandk_u:4099": " vartulaṃ śatahastaṃ tu chidraṃ tasyāpyadho vrajet // Āk_1,12.53 //",
    "GS40anandk_u:4100": " na kaiściddṛśyate so'pi siddho bhavati tatkṣaṇāt /",
    "GS40anandk_u:4101": " yadṛcchayā rudratulyaḥ krīḍatyeva jagattraye // Āk_1,12.54 //",
    "GS40anandk_u:4102": " siddhyaṣṭakaṃ sādhayedvā sarvasiddhipradāyakaḥ /",
    "GS40anandk_u:4103": " kāntābhrasatvakanakasūtāḥ kramaguṇottarāḥ // Āk_1,12.55 //",
    "GS40anandk_u:4104": " amlena mardayedgāḍhaṃ golaṃ kṛtvā tu veṣṭayet /",
    "GS40anandk_u:4105": " tadgolaṃ dīrghavaṃśāgre baddhvā śrīkālikāmanum // Āk_1,12.56 //",
    "GS40anandk_u:4106": " japenniveśayettatra chāyāchattreṇa tena ca /",
    "GS40anandk_u:4107": " vaṃśāgrabaddhagolāntarjāyate ghuṭikā śubhā // Āk_1,12.57 //",
    "GS40anandk_u:4108": " vaktrāntardhārayettāṃ tu tatkṣaṇātkhecaro bhavet /",
    "GS40anandk_u:4109": " śilāṃ tālaṃ vastrabaddhaṃ kṛtvā vaṃśāgraveṣṭitam // Āk_1,12.58 //",
    "GS40anandk_u:4110": " chāyāchattre nivasyaitattābhyāṃ netre samañjayet /",
    "GS40anandk_u:4111": " nidhiṃ paśyati bhūmisthaṃ nātra kāryā vicāraṇā // Āk_1,12.59 //",
    "GS40anandk_u:4112": " vaṃśāgrabaddhakhaḍgaṃ ca chāyāchattre vinikṣipet /",
    "GS40anandk_u:4113": " mantrayetkālikāmantraṃ taṃ khaḍgaṃ dhārayet kare // Āk_1,12.60 //",
    "GS40anandk_u:4114": " trailokyavijayī dhīro bhavedvīro jagattraye /",
    "GS40anandk_u:4115": " vaṃśāgre rocanaṃ baddhvā chāyāchattre niveśayet // Āk_1,12.61 //",
    "GS40anandk_u:4116": " lalāṭe tilakaṃ tena kṛtvā lokaṃ vaśaṃ nayet /",
    "GS40anandk_u:4117": " srotoñjanāñjane tadvacchāyācchatre niveśayet // Āk_1,12.62 //",
    "GS40anandk_u:4118": " tenāñjanenāñjito'sau devairapi na dṛśyate /",
    "GS40anandk_u:4119": " pāduke pūrvavadbaddhvā chāyācchatre nidhāpayet // Āk_1,12.63 //",
    "GS40anandk_u:4120": " pādābhyāṃ pāduke dhṛtvā yatra yatrābhivāñchati /",
    "GS40anandk_u:4121": " prayātuṃ tatra tatraiva nayatastaṃ ca pāduke // Āk_1,12.64 //",
    "GS40anandk_u:4122": " pūrvavad raktavastraṃ ca chāyācchatre niveśayet /",
    "GS40anandk_u:4123": " āveṣṭayettaṃ ca paṭamadṛśyo bhavati kṣaṇāt // Āk_1,12.65 //",
    "GS40anandk_u:4124": " samujjhite paṭe paścāddṛśyate'sau na saṃśayaḥ /",
    "GS40anandk_u:4125": " kāntaṃ vyoma hema sūtamekīkṛtya vimardayet // Āk_1,12.66 //",
    "GS40anandk_u:4126": " golībhūtaṃ tu vastreṇa vaṃśāgre bandhayetsudhīḥ /",
    "GS40anandk_u:4127": " chāyācchatre sthāpayettatkālīmantreṇa mantrayet // Āk_1,12.67 //",
    "GS40anandk_u:4128": " sparśavedhī bhavedetatsatyaṃ satyaṃ varānane /",
    "GS40anandk_u:4129": " śrīśailapaścimadvāre devo brahmeśvaraḥ sthitaḥ // Āk_1,12.68 //",
    "GS40anandk_u:4130": " durgā devī ca tatrasthā sopānaṃ navamaṃ ca yat /",
    "GS40anandk_u:4131": " tuṅgabhadrāyāṃ ca nadyāṃ tato brahmeśvarasya ca // Āk_1,12.69 //",
    "GS40anandk_u:4132": " dvāradeśe mudgavarṇaṃ catvāraḥ sparśakā amī /",
    "GS40anandk_u:4133": " ciñcāvanaṃ ca nairṛtye sthitaṃ brahmeśvarasya hi // Āk_1,12.70 //",
    "GS40anandk_u:4134": " kuṇḍaṃ ca vidyate tatra ciñcādhaścaṇḍikā sthitā /",
    "GS40anandk_u:4135": " ekapādena satataṃ tacciñcāphalam āharet // Āk_1,12.71 //",
    "GS40anandk_u:4136": " vastreṇa bandhayetkuṇḍe kṣiptvā snānaṃ samācaret /",
    "GS40anandk_u:4137": " snānānte tāni gṛhṇīyāttāvanmatsyā bhavanti hi // Āk_1,12.72 //",
    "GS40anandk_u:4138": " tadindhanaiḥ pacettāśca hyasthipucchaśirastyajet /",
    "GS40anandk_u:4139": " dadyāddevāyaikam aṃśam atithīnāṃ dvitīyakam // Āk_1,12.73 //",
    "GS40anandk_u:4140": " tṛtīyāṃśaṃ svayaṃ bhakṣenmūrchito bhavati kṣaṇāt /",
    "GS40anandk_u:4141": " divyo bhavati siddho'yaṃ bilaṃ paśyati bhūtale // Āk_1,12.74 //",
    "GS40anandk_u:4142": " jarāmaraṇanirmukto hyabadhyo nirjarairapi /",
    "GS40anandk_u:4143": " alampurottare grāmo vidyate bhīmapādukaḥ // Āk_1,12.75 //",
    "GS40anandk_u:4144": " pārśve tu tasya grāmasya hastamātraṃ dharāṃ khanet /",
    "GS40anandk_u:4145": " pāṣāṇā hi phaṇākārāḥ sparśasaṃjñā bhavanti te // Āk_1,12.76 //",
    "GS40anandk_u:4146": " yogīśvarīti devyasti tatrālaṃpuradevatā /",
    "GS40anandk_u:4147": " tasyāgrato ramyaguhā tasyā madhye khanedbhuvam // Āk_1,12.77 //",
    "GS40anandk_u:4148": " pāṣāṇā bhedasaṃkāśā grāhyā mārjālaviṣṭhayā /",
    "GS40anandk_u:4149": " saṃmiśrya nikṣipedvaṅge drute tattāratāṃ vrajet // Āk_1,12.78 //",
    "GS40anandk_u:4150": " madhvājyābhyāṃ pibettāṃśca pāṣāṇānsādhakottamaḥ /",
    "GS40anandk_u:4151": " divyo bhavati siddho'yaṃ valīpalitamṛtyujit // Āk_1,12.79 //",
    "GS40anandk_u:4152": " śrīparvatottaradvāre devo nāmnā maheśvaraḥ /",
    "GS40anandk_u:4153": " tiṣṭhati bhramarāmraśca tatra tatphalamāharet // Āk_1,12.80 //",
    "GS40anandk_u:4154": " sphoṭayecca tadantasthā niryānti bhramarāstathā /",
    "GS40anandk_u:4155": " sajīvā atha tānsarvānbhramarāṃstānvivarjayet // Āk_1,12.81 //",
    "GS40anandk_u:4156": " tatphalāni pacetkṣāre yāvacchakyaṃ payaḥ pibet /",
    "GS40anandk_u:4157": " kṣaṇaṃ mūrcchā bhavettena mūrcchānte ca payaḥ pibet // Āk_1,12.82 //",
    "GS40anandk_u:4158": " evaṃ kuryātprayatnena caikaviṃśativāsaram /",
    "GS40anandk_u:4159": " tena vajraśarīraḥ syādvalīpalitavarjitaḥ // Āk_1,12.83 //",
    "GS40anandk_u:4160": " vedavedāṅgatattvajño jīvedādityatārakam /",
    "GS40anandk_u:4161": " tarasā vāyunā tulyastatkṣaṇādbhavati priye // Āk_1,12.84 //",
    "GS40anandk_u:4162": " tadāmrasya phalenaiva tyaktabhramarakena ca /",
    "GS40anandk_u:4163": " vaṅgasya palasāhasraṃ drāvitaṃ rajataṃ bhavet // Āk_1,12.85 //",
    "GS40anandk_u:4164": " randhramāpādayedāmraphale bhṛṅgaṃ vivarjayet /",
    "GS40anandk_u:4165": " tanmadhye nikṣipetsūtaṃ karṣaṃ kṛṣṇābhrasatvakam // Āk_1,12.86 //",
    "GS40anandk_u:4166": " nirudhya vaktraṃ samṛdā gomayena ca lepayet /",
    "GS40anandk_u:4167": " chāyāyāṃ śoṣayetkāṣṭhaistadīyaiḥ praharaṃ pacet // Āk_1,12.87 //",
    "GS40anandk_u:4168": " svabhāvaśītalaṃ kṛtvā vaktrasthāṃ kārayetsudhīḥ /",
    "GS40anandk_u:4169": " khecaratvamavāpnoti valīpalitavarjitaḥ // Āk_1,12.88 //",
    "GS40anandk_u:4170": " jīveccandrārkaparyantaṃ vāgmitvaṃ brahmaṇā samam /",
    "GS40anandk_u:4171": " sūtaṃ kṛṣṇābhrasatvaṃ cāmraphale pūrvavatkṣipet // Āk_1,12.89 //",
    "GS40anandk_u:4172": " pralipya gośakṛnmṛdbhyāṃ puṭedāraṇyakopalaiḥ /",
    "GS40anandk_u:4173": " svaśītaṃ pāradaṃ grāhyaṃ madhusarpirbhir yutaṃ lihet // Āk_1,12.90 //",
    "GS40anandk_u:4174": " guñjāmātraṃ ca māsāntaṃ bālo bhavati mānavaḥ /",
    "GS40anandk_u:4175": " navanāgopamaḥ satve jīved brahmaikavāsaram // Āk_1,12.91 //",
    "GS40anandk_u:4176": " uttare śrīgirīśasya vidyate śuklaparvate /",
    "GS40anandk_u:4177": " pañcopacāraiḥ sampūjya triṣu lokeṣu viśrutaḥ // Āk_1,12.92 //",
    "GS40anandk_u:4178": " oṃ huṃ phaṭkāramantreṇa nirvikalpena sādhakaḥ /",
    "GS40anandk_u:4179": " paśyetpaścimadigbhāgam antarikṣe vimānakam // Āk_1,12.93 //",
    "GS40anandk_u:4180": " divyaṃ hyanekaruciraṃ sadyaḥ pratyayakārakam /",
    "GS40anandk_u:4181": " tataḥ paścimadigbhāge vrajettīrtvā mahānadīm // Āk_1,12.94 //",
    "GS40anandk_u:4182": " dṛśyate ca guhā tatra praviśetpaścimānanaḥ /",
    "GS40anandk_u:4183": " triyojanaṃ vrajettatra vibhīr eko 'vikalpakaḥ // Āk_1,12.95 //",
    "GS40anandk_u:4184": " kadalīkānanaṃ tatra dṛśyate pañcayojanam /",
    "GS40anandk_u:4185": " acchodapūrṇā sarasī tanmadhye bhadrapīṭhakam // Āk_1,12.96 //",
    "GS40anandk_u:4186": " tatpīṭhaṃ tu mahaddivyaṃ paśyetsphaṭikasannibham /",
    "GS40anandk_u:4187": " uccārayenmantramimaṃ daṇḍavatpraṇatiṃ bhajet // Āk_1,12.97 //",
    "GS40anandk_u:4188": " oṃ hrīṃ vidyāvāgīśvarādhipataye hrīṃ oṃ svāhā /",
    "GS40anandk_u:4189": " tatra snātvā japenmantraṃ lakṣamekaṃ varānane /",
    "GS40anandk_u:4190": " kandamūlāśano vā yatheṣṭaṃ sādhakaḥ priye // Āk_1,12.98 //",
    "GS40anandk_u:4191": " siṃhāsanāntare devaṃ paśyetsphaṭikasannibham /",
    "GS40anandk_u:4192": " caturbhujaṃ triṇetraṃ ca viśadendukalādharam // Āk_1,12.99 //",
    "GS40anandk_u:4193": " nīlagrīvaṃ nāgabhūṣaṃ paraśvathamṛgāyudham /",
    "GS40anandk_u:4194": " varābhayaṃ vareṇyaṃ taṃ viśiṣṭavibudhārcitam // Āk_1,12.100 //",
    "GS40anandk_u:4195": " namaskuryācca sāṣṭāṅgaṃ mantraiḥ stotrair muhurmuhuḥ /",
    "GS40anandk_u:4196": " tataḥ prasannaḥ sa śivo varaṃ datte yathepsitam // Āk_1,12.101 //",
    "GS40anandk_u:4197": " śatamāyatanaṃ tatra kūpaṃ navaśataṃ yathā /",
    "GS40anandk_u:4198": " ārāmāścāpi tāvanti nandanāni vanāni ca // Āk_1,12.102 //",
    "GS40anandk_u:4199": " vāpyo navaśataṃ santi vivaraṃ caiva tatsamam /",
    "GS40anandk_u:4200": " kalpavṛkṣāśca tāvanti ete sarve'pi siddhidāḥ // Āk_1,12.103 //",
    "GS40anandk_u:4201": " tatrāste mohalī nāmnā prathitā yakṣiṇīṣṭadā /",
    "GS40anandk_u:4202": " brūte sā dehi me bhuktiṃ siddhiṃ tvaṃ yadi vāñchasi // Āk_1,12.104 //",
    "GS40anandk_u:4203": " devi dāsyāmyahaṃ bhuktiṃ vaktavyamiha cāmunā /",
    "GS40anandk_u:4204": " kandamūlaṃ phalaṃ tasyai pāyasaṃ vā samarpayet // Āk_1,12.105 //",
    "GS40anandk_u:4205": " sā yakṣiṇī punarvakti yāvadbhuñje sutaṃ mama /",
    "GS40anandk_u:4206": " dhārayer vakṣasā tāvadvaraṃ dāsyāmi te mahat // Āk_1,12.106 //",
    "GS40anandk_u:4207": " visṛjestvaṃ yadi tadā bhavantaṃ hanmi nirdayā /",
    "GS40anandk_u:4208": " evaṃ gatabhayaś cīraḥ kuryāccet siddhibhāgbhavet // Āk_1,12.107 //",
    "GS40anandk_u:4209": " vrajedudīcīdigbhāge tatsaro yojanārdhake /",
    "GS40anandk_u:4210": " tatrāste candanaṃ divyaṃ puṣpapūrṇaṃ maheśvari // Āk_1,12.108 //",
    "GS40anandk_u:4211": " tatpuṣpāghrāṇamātreṇa kṣutpipāsā na bādhate /",
    "GS40anandk_u:4212": " bhakṣayedathavā tasya phalamekaṃ yathocitam // Āk_1,12.109 //",
    "GS40anandk_u:4213": " vajrakāyo bhavettasya bhakṣaṇādeva mānavaḥ /",
    "GS40anandk_u:4214": " sarodakṣiṇadigbhāge gacchedyojanapādakam // Āk_1,12.110 //",
    "GS40anandk_u:4215": " nandanaṃ dṛśyate tatra dāḍimīvṛkṣasaṃkulam /",
    "GS40anandk_u:4216": " tatphalaṃ bhakṣayedyastu jīvedyugasahasrakam // Āk_1,12.111 //",
    "GS40anandk_u:4217": " tasyaiva sarasaḥ pūrvabhāge krośārdhamātrakam /",
    "GS40anandk_u:4218": " gaccheddhātrīphalair yuktaṃ vidyate nandanaṃ vanam // Āk_1,12.112 //",
    "GS40anandk_u:4219": " aśnīyāttatphalaṃ dhīro jīvetsaṃvartakatrayam /",
    "GS40anandk_u:4220": " sarasastasya bhāge ca paścime yojanaṃ vrajet // Āk_1,12.113 //",
    "GS40anandk_u:4221": " tatra śrīphalasampūrṇaṃ nandanaṃ vidyate vanam /",
    "GS40anandk_u:4222": " adyate tatphalaṃ yena jīvaty ācandratārakam // Āk_1,12.114 //",
    "GS40anandk_u:4223": " tatraiva nandanavane liṅgaṃ syānnīlavarṇakam /",
    "GS40anandk_u:4224": " tasyodagdvāramārgeṇa viśennāgo mahābalaḥ // Āk_1,12.115 //",
    "GS40anandk_u:4225": " tatra saptaphaṇopetastūgrabhītikaro mahān /",
    "GS40anandk_u:4226": " evaṃvidhaṃ mahānāgaṃ huṃhuṃkāraṃ vadanmuhuḥ // Āk_1,12.116 //",
    "GS40anandk_u:4227": " namaskuryātprayatnena sādhakaḥ siddhikāṅkṣayā /",
    "GS40anandk_u:4228": " vadatyevaṃ mahānāgas tvadṛśyatvaṃ dadāmi te // Āk_1,12.117 //",
    "GS40anandk_u:4229": " yāhi svaṃ paścimadvāraṃ divyā kanyāsti tatra vai /",
    "GS40anandk_u:4230": " samuccaranmahāmantraṃ vrajettatraiva sādhakaḥ // Āk_1,12.118 //",
    "GS40anandk_u:4231": " dadāti hāraṃ sā kanyā praveśaṃ na dadāti ca /",
    "GS40anandk_u:4232": " hāraṃ gale dhārayettaṃ tena sārasvataṃ bhavet // Āk_1,12.119 //",
    "GS40anandk_u:4233": " tasmāddakṣiṇadigdvāre vrajedbhītikaraṃ param /",
    "GS40anandk_u:4234": " tatra paśyenmuktakeśaṃ jihmanetraṃ digambaram // Āk_1,12.120 //",
    "GS40anandk_u:4235": " gadāhastaṃ nīlavarṇaṃ dṛṣṭvā śrīkṣetrapālakam /",
    "GS40anandk_u:4236": " vandeta mantramuccārya stotrairvighnanivāraṇam // Āk_1,12.121 //",
    "GS40anandk_u:4237": " hāhāhehehuṃhuṃkāraṃ phaṭ huṃ svāhāntameva ca /",
    "GS40anandk_u:4238": " kṣetrapālo'pyanenaiva mantreṇāśu prasīdati // Āk_1,12.122 //",
    "GS40anandk_u:4239": " svāgatvaṃ vitaratyeṣa praveśaṃ na dadāti hi /",
    "GS40anandk_u:4240": " atha vrajet pūrvadiśo dvāraṃ tatra gaṇādhipam // Āk_1,12.123 //",
    "GS40anandk_u:4241": " sthitaṃ prapūjayettatra praviśetsādhakottamaḥ /",
    "GS40anandk_u:4242": " dṛśyate divyaliṅgaṃ ca cāpastatra manoharaḥ // Āk_1,12.124 //",
    "GS40anandk_u:4243": " oṃ huṅkāreṇa mantreṇa pūjayecca tamīśvaram /",
    "GS40anandk_u:4244": " upavāsena tatraiva divārātraṃ japetsudhīḥ // Āk_1,12.125 //",
    "GS40anandk_u:4245": " pratyakṣo bhavatīśāno dadāti hi varaṃ param /",
    "GS40anandk_u:4246": " ityevamādayaḥ santi siddhayaḥ kadalīvane // Āk_1,12.126 //",
    "GS40anandk_u:4247": " tatraiva sarasaḥ pūrvabhāge yojanamātrake /",
    "GS40anandk_u:4248": " akṣarairlikhitaṃ dvāri tatra padmāvatībilam // Āk_1,12.127 //",
    "GS40anandk_u:4249": " vamanādyairviśuddhātmā praviśettatra sādhakaḥ /",
    "GS40anandk_u:4250": " tatra cāpāntaraśataṃ gacchettatra mṛdaṅgakam // Āk_1,12.128 //",
    "GS40anandk_u:4251": " ālokya vādayettaṃ ca taddhvaniśravaṇāttadā /",
    "GS40anandk_u:4252": " padmāvatī svayaṃ yāti hyamṛtaṃ ca dadāti ca // Āk_1,12.129 //",
    "GS40anandk_u:4253": " tasya pānena siddho'yamamaratvaṃ labheta ca /",
    "GS40anandk_u:4254": " tataḥ sainaṃ samāgamya prārthayettvaṃ mamāntikam // Āk_1,12.130 //",
    "GS40anandk_u:4255": " samāgacchālaye divye kanyāpañcaśatākule /",
    "GS40anandk_u:4256": " sthitvā mama patirbhūyā brahmāyuṣyāvadhi prabho // Āk_1,12.131 //",
    "GS40anandk_u:4257": " tadante śāśvataṃ sthānaṃ gamiṣyasi na saṃśayaḥ /",
    "GS40anandk_u:4258": " tasya pūrvataṭākasya cāgneyyāṃ diśi vidyate // Āk_1,12.132 //",
    "GS40anandk_u:4259": " kadambeśvaradevo'pi vṛkṣaḥ kādambako'grataḥ /",
    "GS40anandk_u:4260": " tatra patrāṇi cādāya kaṭutailena lepayet // Āk_1,12.133 //",
    "GS40anandk_u:4261": " tadbījasaṃbhavaistailair limped vātha pacetsudhīḥ /",
    "GS40anandk_u:4262": " tatkāṣṭhaistāni matsyāḥ syustāmrapātre vinikṣipet // Āk_1,12.134 //",
    "GS40anandk_u:4263": " varjyamasthi śiraḥ pucchaṃ kṣaudrasarpiryutaṃ bhajet /",
    "GS40anandk_u:4264": " tatsevayā bhavetsiddho rudratulyo mahābalaḥ // Āk_1,12.135 //",
    "GS40anandk_u:4265": " tadvṛkṣaśca nadītīre kuṇḍaleśasya sannidhau /",
    "GS40anandk_u:4266": " vidyate pūrvavadyuktyā siddhirbhavati nānyathā // Āk_1,12.136 //",
    "GS40anandk_u:4267": " astyuttare puṣpagiriḥ kapoteśaśca vidyate /",
    "GS40anandk_u:4268": " triḥ pradakṣiṇamātanyāttasya mūrdhānamāvrajet // Āk_1,12.137 //",
    "GS40anandk_u:4269": " khecaratvaṃ bhavettasya sādhakasya na saṃśayaḥ /",
    "GS40anandk_u:4270": " tasya pūrvottare bhāge chedikīdvārakaṃ sthitam // Āk_1,12.138 //",
    "GS40anandk_u:4271": " udaṅmukhaṃ viśettatra tricāpāntaramādarāt /",
    "GS40anandk_u:4272": " mūṣikākārapāṣāṇaṃ takre piṣṭvā pibennaraḥ // Āk_1,12.139 //",
    "GS40anandk_u:4273": " kṣipraṃ mūrcchā bhavettasya jīvedbrahmadinatrayam /",
    "GS40anandk_u:4274": " vedhayet sarvalohāni sparśamātrānna saṃśayaḥ // Āk_1,12.140 //",
    "GS40anandk_u:4275": " upoṣya ca divā naktaṃ devāgre siddhimāpnuyāt /",
    "GS40anandk_u:4276": " vidyate devatāyugmaṃ kapoteśvaradakṣiṇe // Āk_1,12.141 //",
    "GS40anandk_u:4277": " ā nābhimātraṃ nikhaneddevatādvayamadhyataḥ /",
    "GS40anandk_u:4278": " gorocanopamāstatra pāṣāṇāḥ santi tānharet // Āk_1,12.142 //",
    "GS40anandk_u:4279": " piṣṭvā kṣaudraghṛtābhyāṃ ca pibedyaḥ so'maro bhavet /",
    "GS40anandk_u:4280": " kapoteśasya vāyavye nikhaneddhastamātrakam // Āk_1,12.143 //",
    "GS40anandk_u:4281": " tatra pārāvatākārapāṣāṇāḥ sparśasaṃjñakāḥ /",
    "GS40anandk_u:4282": " devatārādhanaṃ kṛtvā teṣāmekaṃ samāharet // Āk_1,12.144 //",
    "GS40anandk_u:4283": " aiśānyāṃ śrīgirīśasya hyastyeva bhṛgupātanam /",
    "GS40anandk_u:4284": " tatsamīpe divyakuṇḍaṃ mṛdaṃ tasmātsamāharet // Āk_1,12.145 //",
    "GS40anandk_u:4285": " gavyapañcakayuktāṃ tāṃ dhametkhadiravahninā /",
    "GS40anandk_u:4286": " tasmāllohaṃ patennīlaṃ madhvājyābhyāṃ pratāpitam // Āk_1,12.146 //",
    "GS40anandk_u:4287": " tatsecayetsaptadhaute tadgolaṃ nikṣipenmukhe /",
    "GS40anandk_u:4288": " viṣṇutulyo bhavetsiddhaḥ sarvajñaḥ sarvagaḥ sukhī // Āk_1,12.147 //",
    "GS40anandk_u:4289": " bhṛgupātanaśailāgrāt krośe dadhikavāṭakam /",
    "GS40anandk_u:4290": " acchatailagirir nāmnā tadagre vidyate sadā // Āk_1,12.148 //",
    "GS40anandk_u:4291": " bilaṃ tatpaścime hyasti tanmadhye cāpapañcake /",
    "GS40anandk_u:4292": " gate paśyettatra kuṇḍaṃ tatra lākṣāsamaṃ rasam // Āk_1,12.149 //",
    "GS40anandk_u:4293": " alābupātre gṛhṇīyāt sa sūtaḥ koṭivedhakaḥ /",
    "GS40anandk_u:4294": " prākāraścandraguptasya śrīgirīśasya paścime // Āk_1,12.150 //",
    "GS40anandk_u:4295": " tanmadhye vidyate veśma caityaṃ tatpūrvataḥ sthitam /",
    "GS40anandk_u:4296": " caityātpūrve śilā divyā mudgābhā sparśasaṃjñakā // Āk_1,12.151 //",
    "GS40anandk_u:4297": " tatrāste mohano dantī tamāruhya samāhitaḥ /",
    "GS40anandk_u:4298": " pṛṣṭhāttasya tṛṇaṃ grāhyaṃ tatsarvaṃ kāñcanaṃ bhavet // Āk_1,12.152 //",
    "GS40anandk_u:4299": " tadgajasyottare pārśve jānudaghnāṃ khaneddharām /",
    "GS40anandk_u:4300": " jambūphalābhāḥ pāṣāṇāḥ sparśasaṃjñā bhavanti te // Āk_1,12.153 //",
    "GS40anandk_u:4301": " kṣitiṃ khanedgajasyādho jānumātraṃ labhettataḥ /",
    "GS40anandk_u:4302": " lakṣavedhakarā siddhā trikoṇe ghuṭikā parā // Āk_1,12.154 //",
    "GS40anandk_u:4303": " mallināthasya vāyavye natvā devahradaḥ paraḥ /",
    "GS40anandk_u:4304": " tīrthaṃ tatrāsti pāṣāṇā mudgābhāḥ sparśasaṃjñaḥ // Āk_1,12.155 //",
    "GS40anandk_u:4305": " liṅgaṃ kūrmopamaṃ tatra sparśasaṃjñaṃ śubhaṃ priye /",
    "GS40anandk_u:4306": " pūrṇimāyāṃ kṛttikāyāṃ pūjayitvā samāharet // Āk_1,12.156 //",
    "GS40anandk_u:4307": " tasmādgavyūtiyugalātsmṛtā nīlavanī parā /",
    "GS40anandk_u:4308": " tasyā liṅgaṃ ca salilaṃ nīlavarṇaṃ praśasyate // Āk_1,12.157 //",
    "GS40anandk_u:4309": " aśvāmrakākasaṅkāśāḥ pāṣāṇāḥ sparśavedhakāḥ /",
    "GS40anandk_u:4310": " devālayāntarnikhanejjānumātrāntarāddharām // Āk_1,12.158 //",
    "GS40anandk_u:4311": " mūṣikākārapāṣāṇāḥ sparśasaṃjñā bhavanti te /",
    "GS40anandk_u:4312": " śrīgirīśasya nairṛtyāṃ khyātā guṇḍīprabhākhyayā // Āk_1,12.159 //",
    "GS40anandk_u:4313": " tasyāgragarte pītābhāṃ mṛttikāṃ ca puṭe dahet /",
    "GS40anandk_u:4314": " tasyānniḥsarati svarṇaṃ śuddhadevārhakaṃ param // Āk_1,12.160 //",
    "GS40anandk_u:4315": " tatrāste bhṛṅgacūto'pi pūrvavat siddhidāyakaḥ /",
    "GS40anandk_u:4316": " tathā tambīpure cāsti tīrthe ca vipule śubham // Āk_1,12.161 //",
    "GS40anandk_u:4317": " sadāphalaṃ tu vikhyātaṃ tasyāḥ pūrvottare sudhīḥ /",
    "GS40anandk_u:4318": " śrīgirer nairṛte bhāge mahānandeti viśrutaḥ // Āk_1,12.162 //",
    "GS40anandk_u:4319": " vrajed ghaṇṭāpathenaiva tasya pūrvottare sudhīḥ /",
    "GS40anandk_u:4320": " tatrāste kālakaṇṭheśo nāmnāgre tasya kuṇḍakam // Āk_1,12.163 //",
    "GS40anandk_u:4321": " tatrendragopasaṅkāśaṃ siddhiḥ sūtasya vidyate /",
    "GS40anandk_u:4322": " bhavanti sapta lohāni svarṇaṃ taptāni sekataḥ // Āk_1,12.164 //",
    "GS40anandk_u:4323": " aiśānye śrīgirīśasya cāsti śrīmālinīśvaraḥ /",
    "GS40anandk_u:4324": " tasyottaradiśi khyātas tūmāparvatasaṃjñakaḥ // Āk_1,12.165 //",
    "GS40anandk_u:4325": " tasyāgre ca triśūlābhāḥ santi darbhāḥ śubhaṅkarāḥ /",
    "GS40anandk_u:4326": " tadadho nikhanennābhimātraṃ nīlāṃ mṛdaṃ haret // Āk_1,12.166 //",
    "GS40anandk_u:4327": " akṣakāṣṭhaiḥ pacettāṃ ca devātithyagnaye kramāt /",
    "GS40anandk_u:4328": " ekaikabhāgaṃ kalpeta caturthāṃśaṃ svayaṃ bhajet // Āk_1,12.167 //",
    "GS40anandk_u:4329": " jīvetkalpāyutaṃ siddho mahābalaparākramaḥ /",
    "GS40anandk_u:4330": " ileśvarasya nikaṭe tatra koṭīśvaraḥ sthitaḥ // Āk_1,12.168 //",
    "GS40anandk_u:4331": " puṣpaṃ patraṃ tadagre'sti sparśavedhakaraṃ bhavet /",
    "GS40anandk_u:4332": " tatrācaleśvaro devaḥ sparśavedhakaraḥ paraḥ // Āk_1,12.169 //",
    "GS40anandk_u:4333": " tasya yojanamātre ca dakṣiṇe cāmareśvaraḥ /",
    "GS40anandk_u:4334": " tataḥ svarṇaśilā cāsti tadūrdhvaṃ naramāṃsakam // Āk_1,12.170 //",
    "GS40anandk_u:4335": " gomāṃsaṃ vā kṣipetkāṣṭhairbādarairjvālayetsudhīḥ /",
    "GS40anandk_u:4336": " prātaḥ kāñcanasaṅkāśā dṛśyate sā śilā tadā // Āk_1,12.171 //",
    "GS40anandk_u:4337": " pratyagrapuṣpavatyāśca rajasā bhāvitāṃśukam /",
    "GS40anandk_u:4338": " loḍayettacchilāyāṃ ca kṣipedalpāmbupātrake // Āk_1,12.172 //",
    "GS40anandk_u:4339": " tasya saṃsparśamātreṇa lehaḥ syātkāñcanaṃ param /",
    "GS40anandk_u:4340": " śrīgurau yatra tatrāpi piṇḍabhūmisthitopalāḥ // Āk_1,12.173 //",
    "GS40anandk_u:4341": " karṣamātraṃ tu taccūrṇaṃ bhakṣayettriphalā samam /",
    "GS40anandk_u:4342": " valīpalitajinmāsājjīvedācandratārakam // Āk_1,12.174 //",
    "GS40anandk_u:4343": " śrīgirīndrasya nairṛtyāṃ paṭāhakarṇa īśvaraḥ /",
    "GS40anandk_u:4344": " tasya pūrvottare bhāge pañcaviṃśaticāpake // Āk_1,12.175 //",
    "GS40anandk_u:4345": " dvihastamātrordhvaśilā khanettatra dvihastakam /",
    "GS40anandk_u:4346": " śarāvasaṃpuṭākārān dṛṣadas tānsamāharet // Āk_1,12.176 //",
    "GS40anandk_u:4347": " kurvīta tān agnivarṇān siñcyāt kūṣmāṇḍajair dravaiḥ /",
    "GS40anandk_u:4348": " tanmadhyānnavanītaṃ tu dadyāddevāya bhāgakam // Āk_1,12.177 //",
    "GS40anandk_u:4349": " bhāgaikamatitherdeyaṃ bhāgamekaṃ svayaṃ lihet /",
    "GS40anandk_u:4350": " divā naktaṃ bhavenmūrcchā vinidro bhavati svayam // Āk_1,12.178 //",
    "GS40anandk_u:4351": " valīpalitasaṃvarjyo jīvedvarṣāyutaṃ naraḥ /",
    "GS40anandk_u:4352": " sparśakāntasya sopānaṃ dvitīyaṃ bhavati priye // Āk_1,12.179 //",
    "GS40anandk_u:4353": " taddevapārśvayoḥ sarve pāṣāṇāḥ śvetapītakāḥ /",
    "GS40anandk_u:4354": " sparśāḥ sarvā bhavantyete teṣu caikaṃ samāharet // Āk_1,12.180 //",
    "GS40anandk_u:4355": " prācyāṃ hi tasya devasya samīpe kūpamasti ca /",
    "GS40anandk_u:4356": " maṇḍūkābhāśca pāṣāṇāḥ santi ca sparśasaṃjñakāḥ // Āk_1,12.181 //",
    "GS40anandk_u:4357": " tasyeśvarasya codīcyāṃ liṅgādrir vidyate mahān /",
    "GS40anandk_u:4358": " taduttarasyāṃ diśyasti taṭinī pūrvavāhinī // Āk_1,12.182 //",
    "GS40anandk_u:4359": " taṭinyāḥ paścimāśāyāṃ piṅgābhaṃ liṅgamasti hi /",
    "GS40anandk_u:4360": " pūrṇaśailodakaṃ kuṇḍaṃ tatra syātkṣaṇavedhakam // Āk_1,12.183 //",
    "GS40anandk_u:4361": " dviyojane maheśasya dakṣiṇe caṇḍikā sthitā /",
    "GS40anandk_u:4362": " piṇḍikākhyā suvikhyātā tasyā vāyavyakoṇataḥ // Āk_1,12.184 //",
    "GS40anandk_u:4363": " andhurasti hi tanmadhye mudgavarṇāstathopalāḥ /",
    "GS40anandk_u:4364": " kecitpathyānibhāḥ santi te sarve sparśasaṃjñakāḥ // Āk_1,12.185 //",
    "GS40anandk_u:4365": " atratyānāṃ ca sarveṣāṃ sparśānāṃ vidhirucyate /",
    "GS40anandk_u:4366": " yadi sthūlaṃ peṣayettaṃ ślakṣṇaṃ mūṣāntareṇa hi // Āk_1,12.186 //",
    "GS40anandk_u:4367": " kuryātsarvāṇi lohāni tasyāmāvartayet priye /",
    "GS40anandk_u:4368": " tatsarvaṃ jāyate svarṇaṃ kuryādevaṃ yatheṣṭakam // Āk_1,12.187 //",
    "GS40anandk_u:4369": " sūkṣmaścetsarvalohānāṃ drutānāmantare kṣipet /",
    "GS40anandk_u:4370": " tatsparśāt sarvalohāni kāñcanatvaṃ prayānti hi // Āk_1,12.188 //",
    "GS40anandk_u:4371": " vāyavyāṃ mallināthasya tīrthe sarveśvarākhyakam /",
    "GS40anandk_u:4372": " tasya dakṣiṇadigbhāge rājamārge dviyojane // Āk_1,12.189 //",
    "GS40anandk_u:4373": " gate ḍoṃgalikā tatra dṛśyate tasya mūrdhani /",
    "GS40anandk_u:4374": " kṛṣṇadhātrīphalānyeva santi tāni ca bhakṣayet // Āk_1,12.190 //",
    "GS40anandk_u:4375": " saptavāsaraparyantam ā tṛptiṃ vajravigrahaḥ /",
    "GS40anandk_u:4376": " jarāmaraṇanirmukto jīvetkalpaśatatrayam // Āk_1,12.191 //",
    "GS40anandk_u:4377": " tasmācca dakṣiṇe bhāge kākalārīmahāvane /",
    "GS40anandk_u:4378": " tatrāste stambakadalī praviśettatra sādhakaḥ // Āk_1,12.192 //",
    "GS40anandk_u:4379": " krośārdhamātraṃ gacchecca rasakuṇḍaṃ ca dṛśyate /",
    "GS40anandk_u:4380": " alābupātre saṃsthāpya koṭivedhī bhavettu saḥ // Āk_1,12.193 //",
    "GS40anandk_u:4381": " śilāmayo nīlavarṇaḥ śikhaṇḍī tatra dṛśyate /",
    "GS40anandk_u:4382": " tanmukhāgre'sti kuṇḍaṃ vitastimātrātinīlakam // Āk_1,12.194 //",
    "GS40anandk_u:4383": " śuṣkavaṃśaṃ ca tanmadhye kṣaṇaṃ kṣiptaṃ navaṃ bhavet /",
    "GS40anandk_u:4384": " patraṃ puṣpaṃ dinaikena bhavatyeva na saṃśayaḥ // Āk_1,12.195 //",
    "GS40anandk_u:4385": " tatra prasthaṃ rasaṃ kṣiptvā tāvanmātraṃ jalaṃ haret /",
    "GS40anandk_u:4386": " madhutulyaṃ pibettaṃ ca mūrcchā bhavati tatkṣaṇāt // Āk_1,12.196 //",
    "GS40anandk_u:4387": " kṣaṇena labdhajñānaḥ syājjīvedyugasahasrakam /",
    "GS40anandk_u:4388": " śrīgirervahnidigbhāge ghaṭikāsiddhakhecaraḥ // Āk_1,12.197 //",
    "GS40anandk_u:4389": " asti tasya puro bhūmau pañcahastaṃ khanetsudhīḥ /",
    "GS40anandk_u:4390": " badarākārapāṣāṇā vidyante khagatipradāḥ // Āk_1,12.198 //",
    "GS40anandk_u:4391": " ekaṃ vaktre sadā dhāryaṃ siddhaiḥ khegatilipsubhiḥ /",
    "GS40anandk_u:4392": " (siddhikramaḥ)",
    "GS40anandk_u:4393": " śrīśaile sarvasiddhīnāmuktānāṃ vidhirucyate // Āk_1,12.199 //",
    "GS40anandk_u:4394": " mantranyāsaṃ purā kṛtvā paścāllakṣaṃ japenmanum /",
    "GS40anandk_u:4395": " aghorāntena vai śīghraṃ tattatsiddhimavāpnuyāt // Āk_1,12.200 //",
    "GS40anandk_u:4396": " (atha nyāsaḥ)",
    "GS40anandk_u:4397": " oṃ hrīṃ mahāparvatavāsinyai hṛdayāya namaḥ /",
    "GS40anandk_u:4398": " oṃ hrīṃ jyeṣṭhāyai śirase svāhā /",
    "GS40anandk_u:4399": " oṃ hrīṃ raudryai śikhāyai vaṣaṭ /",
    "GS40anandk_u:4400": " oṃ hrīṃ kanakakuṇḍalinyai kavacāya huṃ /",
    "GS40anandk_u:4401": " oṃ hrīṃ saṃjīvinyai netrebhyo vauṣaṭ /",
    "GS40anandk_u:4402": " oṃ hrīṃ mālinyai astrāya phaṭ /",
    "GS40anandk_u:4403": " oṃ huṃ śivāya namaḥ pādayornyaset /",
    "GS40anandk_u:4404": " oṃ vaṃ vāmadevāya namaḥ jaṅghayoḥ /",
    "GS40anandk_u:4405": " oṃ paṃ padminyai namaḥ guhye /",
    "GS40anandk_u:4406": " oṃ kāṃ kanyākumāryai namaḥ nābhau /",
    "GS40anandk_u:4407": " oṃ glauṃ namaḥ kukṣau /",
    "GS40anandk_u:4408": " oṃ drāṃ hrīṃ durgāyai namaḥ urasi /",
    "GS40anandk_u:4409": " oṃ huṃ vindhyavāsinyai namaḥ kaṇṭhamūle /",
    "GS40anandk_u:4410": " oṃ laṃ namaḥ grīvāyām /",
    "GS40anandk_u:4411": " oṃ hrīṃ śrīṃ aṣṭabhujāyai namaḥ bhujayoḥ /",
    "GS40anandk_u:4412": " oṃ huṃ sarvatomukhinyai namaḥ mukhe /",
    "GS40anandk_u:4413": " oṃ prakāśikāyai namaḥ netrayoḥ /",
    "GS40anandk_u:4414": " oṃ mahiṣamardinyai namaḥ karṇayoḥ /",
    "GS40anandk_u:4415": " oṃ hrāṃ sarvāṅgasundaryai namaḥ mūrdhni nyaset /",
    "GS40anandk_u:4416": " evam aṅgarakṣāṃ kṛtvā kṣetraṃ pūjayet /",
    "GS40anandk_u:4417": " oṃ hrīṃ śrīṃ namo bhagavati sarveśvari devi namo maṇḍalavāsini krāṃ krīṃ krūṃ hana hana paca paca matha matha śīghram āveśaya śīghramāveśaya ehyehi bhuvanavandite svāhā /",
    "GS40anandk_u:4418": " anena mantreṇa devatāmāvāhayet /",
    "GS40anandk_u:4419": " oṃ hrāṃ hrīṃ hrūṃ tribhuvaneśvaryai namaḥ sāṃnidhyaṃ kuru kuru svāhā /",
    "GS40anandk_u:4420": " anena mantreṇa tatkṣetradevatāṃ pūjayet /",
    "GS40anandk_u:4421": " oṃ kṛṣṇavarṇini aparāmukhyai namaḥ pūrvasmin /",
    "GS40anandk_u:4422": " oṃ sudhāvarṣiṇyai namaḥ āgneye /",
    "GS40anandk_u:4423": " oṃ parvatākṛṣṇavarṇinīraudramukhyai namaḥ dakṣiṇe /",
    "GS40anandk_u:4424": " oṃ bālārkavarṇinīmahālakṣmyai namaḥ nairṛtye /",
    "GS40anandk_u:4425": " oṃ khaṃ raktaparvatavarṇinī /",
    "GS40anandk_u:4426": " mahāmahiṣāsuramardinyai namaḥ paścime /",
    "GS40anandk_u:4427": " oṃ māṃ sarvavarṇinīhuṅkāravāgdevyai namaḥ vāyavye /",
    "GS40anandk_u:4428": " oṃ sihmavāhinyai namaḥ uttare /",
    "GS40anandk_u:4429": " oṃ śivāśivāśivātriśūlahastāyai namaḥ aiśānye /",
    "GS40anandk_u:4430": " oṃ hrāṃ hrīṃ klīṃ manonmanyai namaḥ ākāśe /",
    "GS40anandk_u:4431": " oṃ hrāṃ hrīṃ mahāmohinyai namaḥ pātāle /",
    "GS40anandk_u:4432": " oṃ hrāṃ hrīṃ hrūṃ hraiṃ hroṃ hrauṃ hraṃ mahāvidye jambhaya jambhaya mohaya mohaya darśaya darśaya mūrchaya mūrchaya klīṃ matha matha ākarṣayākarṣaya huṃ phaṭ svāhā /",
    "GS40anandk_u:4433": " madhye ca pūjayet /",
    "GS40anandk_u:4434": " evaṃ nyāsaṃ rakṣāṃ pūjāṃ kṛtvā tatkarmaṇi lakṣamekam aghoraṃ japet /",
    "GS40anandk_u:4435": " tataḥ siddhimavāpnoti /",
    "GS40anandk_u:4436": " mantraṃ yathā /",
    "GS40anandk_u:4437": " oṃ hrāṃ hrīṃ hraṃ aghoratara prasphura prasphura prakaṭa prakaṭa kaha kaha śama śama jāta jāta daha daha pātaya pātaya oṃ hraiṃ hrāṃ hraṃ adhorāstrāya phaṭ /",
    "GS40anandk_u:4438": " amuṃ mantraṃ lakṣaṃ japet /",
    "GS40anandk_u:4439": " tataḥ svapne pratyakṣībhūya devatā varaṃ dadāti // Āk_1,12.201 //",
    "GS40anandk_u:4440": " Āk, 1, 13",
    "GS40anandk_u:4441": " (gandhakaḥ)",
    "GS40anandk_u:4442": " śrībhairavī /",
    "GS40anandk_u:4443": " praṇamya śirasā śambhumastauṣītparameśvarī /",
    "GS40anandk_u:4444": " śrutaṃ tava prasādena divyaṃ sarvarasāyanam // Āk_1,13.1 //",
    "GS40anandk_u:4445": " utpattiṃ gandhakasyāpi jātiṃ saṃśodhanaṃ tathā /",
    "GS40anandk_u:4446": " sevāṃ rasāyanaphalaṃ kramādbrūhi maheśvara // Āk_1,13.2 //",
    "GS40anandk_u:4447": " śrībhairavaḥ /",
    "GS40anandk_u:4448": " devi śṛṇu pravakṣyāmi gandhakasya rasāyanam /",
    "GS40anandk_u:4449": " śvetadvīpe purā devi latākalpadrumojjvale // Āk_1,13.3 //",
    "GS40anandk_u:4450": " nānāmaṇigaṇākīrṇe nānāpuṣpaphalākule /",
    "GS40anandk_u:4451": " siddhavidyādharastrībhiḥ kinnaryapsarasāṃ gaṇaiḥ // Āk_1,13.4 //",
    "GS40anandk_u:4452": " anekanirjarastrībhiḥ krīḍantī tvaṃ madollasā /",
    "GS40anandk_u:4453": " veṇuvīṇāvinodena vādyanādairmanoharaiḥ // Āk_1,13.5 //",
    "GS40anandk_u:4454": " tālair jhallarikāḍhakkāninādaiḥ karatālakaiḥ /",
    "GS40anandk_u:4455": " atyānandena deveśi nṛtyantī tvaṃ surārcite // Āk_1,13.6 //",
    "GS40anandk_u:4456": " tadā ṛtumatī jātā susrāva ca rajo mahat /",
    "GS40anandk_u:4457": " sugandhinā tadrajasā tvadvastraṃ raktatāṃ yayau // Āk_1,13.7 //",
    "GS40anandk_u:4458": " vihāya tadraktavastraṃ snātvā kṣīramahodadhau /",
    "GS40anandk_u:4459": " anekāmarakāntābhir vṛtā kailāsamāvrajaḥ // Āk_1,13.8 //",
    "GS40anandk_u:4460": " vāyunā tadrajovastraṃ kṣiptaṃ kṣīramahodadhau /",
    "GS40anandk_u:4461": " magnaṃ tatraiva tadvastraṃ cirakālaṃ sureśvari // Āk_1,13.9 //",
    "GS40anandk_u:4462": " mathyamānānmahāmbhodher amṛtena sahodbhavam /",
    "GS40anandk_u:4463": " ślāghyena nijagandhena modayannasurānsurān // Āk_1,13.10 //",
    "GS40anandk_u:4464": " tenaiva nāmnā ūcuste śakrādyāḥ surapuṅgavāḥ /",
    "GS40anandk_u:4465": " gandhako'yaṃ bhavatvasya nāmnā jātaṃ tu matpriye // Āk_1,13.11 //",
    "GS40anandk_u:4466": " caturvidhaṃ śoṇitaṃ te divyaṃ balakaraṃ param /",
    "GS40anandk_u:4467": " samartho'yaṃ gandhakastu rasabandhe ca jāraṇe // Āk_1,13.12 //",
    "GS40anandk_u:4468": " rasendre ye guṇāḥ santi te guṇāḥ santi gandhake /",
    "GS40anandk_u:4469": " ityūcur indrapramukhā hṛṣṭā gandhakagandhataḥ // Āk_1,13.13 //",
    "GS40anandk_u:4470": " tadā prabhṛti loke'sminkhyāto'yaṃ gandhakaḥ priye /",
    "GS40anandk_u:4471": " japākusumasaṅkāśaḥ kṣatriyaścottamaḥ priye // Āk_1,13.14 //",
    "GS40anandk_u:4472": " pīto vaiśyo madhyamaḥ syācchveto vipro'dhamaḥ smṛtaḥ /",
    "GS40anandk_u:4473": " kṛṣṇavarṇo bhavecchūdraḥ priye syādadhamādhamaḥ // Āk_1,13.15 //",
    "GS40anandk_u:4474": " raktavarṇaṃ lohavedhi pītavarṇaṃ rasāyanam /",
    "GS40anandk_u:4475": " śvetavarṇaṃ ca bhaiṣajye kṛṣṇaṃ kuṣṭhādilepane // Āk_1,13.16 //",
    "GS40anandk_u:4476": " (gandhakaśuddhiḥ)",
    "GS40anandk_u:4477": " atha vakṣye gandhakasya śodhanaṃ siddhidāyakam /",
    "GS40anandk_u:4478": " tilaparṇyajamodāśca brāhmī bhṛṅgī ca dhutturaḥ // Āk_1,13.17 //",
    "GS40anandk_u:4479": " eteṣāṃ ca rasair bhāvyaṃ cūrṇitaṃ gandhakaṃ dinam /",
    "GS40anandk_u:4480": " kāntapātre vinikṣipya samāṃśājyena pācayet // Āk_1,13.18 //",
    "GS40anandk_u:4481": " mṛdvagninā tu tatpaktvā hyajākṣīre vinikṣipet /",
    "GS40anandk_u:4482": " gokṣīrājyaiḥ kiṃcidūnaṃ sthālyā vaktraṃ tu bandhayet // Āk_1,13.19 //",
    "GS40anandk_u:4483": " svacchāṃśukena baddhasya cūrṇaṃ tadupari kṣipet /",
    "GS40anandk_u:4484": " tadūrdhvaṃ śrāvakaṃ ruddhvā tatsthāpyaṃ gartakāntare // Āk_1,13.20 //",
    "GS40anandk_u:4485": " vanotpalair mṛdupuṭaṃ dattvā dravati gandhakam /",
    "GS40anandk_u:4486": " punaśca tilaparṇyādyairbhāvayecchoṣayet tridhā // Āk_1,13.21 //",
    "GS40anandk_u:4487": " drāvayettatsamādāya matsyapittena saptadhā /",
    "GS40anandk_u:4488": " bhāvayejjālinībījacūrṇais tat paripeṣayet // Āk_1,13.22 //",
    "GS40anandk_u:4489": " tato bhṛṅgadravairbhāvyaṃ saptakṛtvastape khare /",
    "GS40anandk_u:4490": " jalaiḥ prakṣālya tat samyak śoṣayettatpunaḥ pacet // Āk_1,13.23 //",
    "GS40anandk_u:4491": " mṛdvagninā kāntapātre ghṛtākte tu kṣaṇaṃ tataḥ /",
    "GS40anandk_u:4492": " bhṛṅgarājadrave kṣiptvā śuddhaṃ tadgandhakaṃ bhavet // Āk_1,13.24 //",
    "GS40anandk_u:4493": " rase rasāyane yoge yojyaṃ sukhakaraṃ bhavet /",
    "GS40anandk_u:4494": " (gandhakarasāyanam)",
    "GS40anandk_u:4495": " pūrvoktavad dehaśuddhiṃ kuryādvāntivirecanaiḥ // Āk_1,13.25 //",
    "GS40anandk_u:4496": " sumuhūrte sunakṣatre pūjayitvā paraṃ śivam /",
    "GS40anandk_u:4497": " gaṇādhipaṃ kṣetrapālaṃ śrīguruṃ bhiṣajaṃ kramāt // Āk_1,13.26 //",
    "GS40anandk_u:4498": " niṣkaikaṃ triphalācūrṇaṃ niṣkamekaṃ ca guggulum /",
    "GS40anandk_u:4499": " guñjonmeyaṃ śuddhagandhaṃ lihederaṇḍatailataḥ // Āk_1,13.27 //",
    "GS40anandk_u:4500": " guñjāvṛddhikrameṇaiva sevyaṃ tatprativāsaram /",
    "GS40anandk_u:4501": " dinaṣoḍaśaparyantaṃ guñjāṣoḍaśamātrakam // Āk_1,13.28 //",
    "GS40anandk_u:4502": " tadā ṣoḍaśaghasrānte sevyaṃ tatprativāsaram /",
    "GS40anandk_u:4503": " guñjāṣoḍaśikonmeyam apūrvaṃ triphalāṃ param // Āk_1,13.29 //",
    "GS40anandk_u:4504": " etasmādadhikā vṛddhirna kāryā siddhilipsunā /",
    "GS40anandk_u:4505": " evaṃ māsaprayogeṇa kuṣṭhamaṣṭādaśaṃ haret // Āk_1,13.30 //",
    "GS40anandk_u:4506": " tathā pramehān gulmāni kāsaśvāsakṣayajvarān /",
    "GS40anandk_u:4507": " vraṇānbhagandarādīṃścāśītivātodbhavāngadān // Āk_1,13.31 //",
    "GS40anandk_u:4508": " māsadvayaprayogeṇa bahukāntiṃ prayacchati /",
    "GS40anandk_u:4509": " sarvavyādhipraśamanaṃ bhavenmāsatrayātpriye // Āk_1,13.32 //",
    "GS40anandk_u:4510": " tataḥ ṣaṇmāsayogena vṛddho yauvanamāpnuyāt /",
    "GS40anandk_u:4511": " evamabdaprayogeṇa siddho bhavati śāmbhavi // Āk_1,13.33 //",
    "GS40anandk_u:4512": " tanmūtramalayogena tāmraṃ kāñcanatāṃ vrajet /",
    "GS40anandk_u:4513": " vidhiṃ ca pratiṣedhaṃ ca kuryātpūrvoktavatsudhīḥ // Āk_1,13.34 //",
    "GS40anandk_u:4514": " rasādi puṇyamamalaṃ yaḥ seveta rasāyanam /",
    "GS40anandk_u:4515": " sa eva kṛtakṛtyaḥ syāddaivatairapi pūjyate // Āk_1,13.35 //",
    "GS40anandk_u:4516": " sarvatīrtheṣu saṃsnātaḥ sarvavrataphalānvitaḥ /",
    "GS40anandk_u:4517": " aśvamedhādiyajñānāṃ sarveṣāṃ phalamāpnuyāt // Āk_1,13.36 //",
    "GS40anandk_u:4518": " dhanyaḥ puṇyatamaḥ śreṣṭhaḥ ślāghanīyo manīṣibhiḥ /",
    "GS40anandk_u:4519": " sa yogavijñaḥ sarvajñaḥ sarvānugrāhakaḥ prabhuḥ // Āk_1,13.37 //",
    "GS40anandk_u:4520": " śuddhaḥ sarvagataḥ śāntaḥ śūraḥ satvaguṇojjvalaḥ /",
    "GS40anandk_u:4521": " tasya dehalayo nāsti hyadṛśyaḥ śivatāṃ vrajet // Āk_1,13.38 //",
    "GS40anandk_u:4522": " Āk, 1, 14",
    "GS40anandk_u:4523": " (viṣam; viṣotpattiḥ)",
    "GS40anandk_u:4524": " śrībhairavī /",
    "GS40anandk_u:4525": " śrutaṃ sarvaṃ mayā deva divyaṃ sarvarasāyanam /",
    "GS40anandk_u:4526": " viṣotpattiṃ ca jātiṃ ca sevāṃ vada ca tatphalam // Āk_1,14.1 //",
    "GS40anandk_u:4527": " śrībhairavaḥ /",
    "GS40anandk_u:4528": " kṣīrodadhau mathyamāne manthanīkṛtamandaraiḥ /",
    "GS40anandk_u:4529": " siddhakinnaraguhyendrapiśācoragarākṣasaiḥ // Āk_1,14.2 //",
    "GS40anandk_u:4530": " brahmādyairakhilair devairekato danujādhipaiḥ /",
    "GS40anandk_u:4531": " daityairanyatra vipulairmahābalaparākramaiḥ // Āk_1,14.3 //",
    "GS40anandk_u:4532": " tato jātāni ratnāni kaustubhādīni kāmagauḥ /",
    "GS40anandk_u:4533": " kalpavṛkṣo mahālakṣmīr airāvatamahāgajaḥ // Āk_1,14.4 //",
    "GS40anandk_u:4534": " uccaiḥśravāstathā cendurdhanvantaribhiṣagvaraḥ /",
    "GS40anandk_u:4535": " amṛtaṃ ca latā divyā divyasiddhipradāyakāḥ // Āk_1,14.5 //",
    "GS40anandk_u:4536": " mandarabhramaṇaśrāntanāgarājamukhāt tataḥ /",
    "GS40anandk_u:4537": " viṣajvālā samutpannā tīvrā lokabhayaṃkarī // Āk_1,14.6 //",
    "GS40anandk_u:4538": " mamajja kṣīrajaladhāvatyantamathanātpunaḥ /",
    "GS40anandk_u:4539": " kālakūṭaṃ mahākṣveḍaṃ kalpāntayamasannibham // Āk_1,14.7 //",
    "GS40anandk_u:4540": " saṃvartāgnipratīkāśaṃ vīkṣya bhītāḥ surāstadā /",
    "GS40anandk_u:4541": " mamāntikaṃ samājagmuḥ stuvanto dīnamānasāḥ // Āk_1,14.8 //",
    "GS40anandk_u:4542": " svāminsarvottama trāhi śaraṇāgatapālaka /",
    "GS40anandk_u:4543": " ityādi bahudhā stotraṃ kurvāṇāste surāsurāḥ // Āk_1,14.9 //",
    "GS40anandk_u:4544": " ahaṃ smitamukhaṃ kṛtvā kālakūṭaṃ tadāpibam /",
    "GS40anandk_u:4545": " tatra tatrāvaśiṣṭaṃ tadbahudhā samabhūdbhuvi // Āk_1,14.10 //",
    "GS40anandk_u:4546": " kvacinmūlasvarūpeṇa kvāpi tvagrūpataḥ priye /",
    "GS40anandk_u:4547": " kutrāpi parṇarūpeṇa toyarūpeṇa kutracit // Āk_1,14.11 //",
    "GS40anandk_u:4548": " evaṃ bahuvidhaṃ jātaṃ tatra tatra viṣaṃ gatam /",
    "GS40anandk_u:4549": " teṣāṃ śreṣṭhaṃ kandaviṣamaṣṭādaśaviṣaṃ priye // Āk_1,14.12 //",
    "GS40anandk_u:4550": " (poison:: 10 kinds)",
    "GS40anandk_u:4551": " kramādbhedaṃ pravakṣyāmi kālakūṭaṃ ca darduram /",
    "GS40anandk_u:4552": " hālāhalaṃ meṣaśṛṅgaṃ mohadaṃ granthi karkaṭam // Āk_1,14.13 //",
    "GS40anandk_u:4553": " raktaśṛṅgi haridraṃ ca kesaraṃ daśamaṃ smṛtam /",
    "GS40anandk_u:4554": " ete daśavidhāḥ kṣveḍā na prayojyā rasāyane // Āk_1,14.14 //",
    "GS40anandk_u:4555": " (poison:: 8 kinds)",
    "GS40anandk_u:4556": " śvetaśṛṅgī vatsanābhaṃ sarṣapaṃ śṛṅgi vālukam /",
    "GS40anandk_u:4557": " mustakaṃ saktukaṃ devi cāṣṭamaṃ kardamaṃ bhavet // Āk_1,14.15 //",
    "GS40anandk_u:4558": " rasāyane yojanīyāstvaṣṭau bhedāḥ prakīrtitāḥ /",
    "GS40anandk_u:4559": " kālakūṭaṃ kākacañcuprabhaṃ dardurasannibham // Āk_1,14.16 //",
    "GS40anandk_u:4560": " darduraṃ nīlavarṇaṃ ca hālāhalaviṣaṃ samam /",
    "GS40anandk_u:4561": " meṣaśṛṅgī tu meṣasya śṛṅgābhaṃ mohadaṃ punaḥ // Āk_1,14.17 //",
    "GS40anandk_u:4562": " raktanīlaprabhaṃ devi granthikaṃ granthisaṃyutam /",
    "GS40anandk_u:4563": " karkaṭaṃ kapilābhaṃ ca raktaśṛṅgi mahāviṣam // Āk_1,14.18 //",
    "GS40anandk_u:4564": " kṛṣṇapiṅgaṃ ca raktābhaṃ haridrābhaṃ haridrakam /",
    "GS40anandk_u:4565": " kesaraṃ padmakiñjalkaprabhaṃ daśavidhaṃ tviti // Āk_1,14.19 //",
    "GS40anandk_u:4566": " śvetaśṛṅgībhadantābhaṃ vatsanābhaṃ ca pāṇḍuram /",
    "GS40anandk_u:4567": " sarṣapākṛtibhiryuktaṃ bindubhiḥ sarṣapaṃ bhavet // Āk_1,14.20 //",
    "GS40anandk_u:4568": " śṛṅgī śṛṅgākṛtirjñeyo vālukaṃ vālukākṛti /",
    "GS40anandk_u:4569": " mustākṛtirmustakaṃ syācchvetavarṇaṃ tu saktukam // Āk_1,14.21 //",
    "GS40anandk_u:4570": " madhūcchiṣṭākṛtirdevi kardamaṃ viṣamuttamam /",
    "GS40anandk_u:4571": " viṣakhaṇḍeṣu bhagneṣu dṛśyante yeṣu bindavaḥ // Āk_1,14.22 //",
    "GS40anandk_u:4572": " śvetaraktapītavarṇāḥ kṛṣṇā viprādayaḥ kramāt /",
    "GS40anandk_u:4573": " śvetā rasāyane raktā vaśye pāradakarmaṇi // Āk_1,14.23 //",
    "GS40anandk_u:4574": " kṣudrakarmaṇi pītāḥ syuḥ kṛṣṇavarṇāstu māraṇe /",
    "GS40anandk_u:4575": " viṣaṃ yuktyāmṛtaṃ devi tadayuktyā viṣaṃ bhavet // Āk_1,14.24 //",
    "GS40anandk_u:4576": " tasmādyuktyā viṣaṃ sevyamayuktyā na kadācana /",
    "GS40anandk_u:4577": " rasābhrahemakāntānāṃ vīryeṇa sadṛśaṃ viṣam // Āk_1,14.25 //",
    "GS40anandk_u:4578": " (viṣaśuddhiḥ)",
    "GS40anandk_u:4579": " raktasarṣapatailena lipte vastre ca bandhayet /",
    "GS40anandk_u:4580": " tridinānte samuddhṛtya ṭaṅkaṇena samaṃ viṣam // Āk_1,14.26 //",
    "GS40anandk_u:4581": " mardayecchlakṣṇacūrṇaṃ tatkārayecca viśudhyati /",
    "GS40anandk_u:4582": " roge rasāyane yojyaṃ siddhidaṃ syādvarānane // Āk_1,14.27 //",
    "GS40anandk_u:4583": " (viṣarasāyanam)",
    "GS40anandk_u:4584": " śuddhadeho virekādyaiḥ pathyāśī viṣabhugbhavet /",
    "GS40anandk_u:4585": " krameṇa sevanīyaṃ tatsarṣapaṃ rājasarṣapam // Āk_1,14.28 //",
    "GS40anandk_u:4586": " mudgavrīhiyavā māṣā guñjāmātraṃ parāvadhiḥ /",
    "GS40anandk_u:4587": " śarkarāsahitaṃ sevyaṃ kṣvelaṃ tadamṛtaṃ bhavet // Āk_1,14.29 //",
    "GS40anandk_u:4588": " kaṭvamlalavaṇāstyājyā vyāyāmoṣṇātapādayaḥ /",
    "GS40anandk_u:4589": " tailasarṣapakhādyāśca varjyā viṣarasāyane // Āk_1,14.30 //",
    "GS40anandk_u:4590": " gavyaṃ kṣīraṃ ghṛtaṃ takraṃ snigdhaṃ dadhi ca śarkarā /",
    "GS40anandk_u:4591": " sevyā svādurasadravyā nocedvikṛtikāraṇam // Āk_1,14.31 //",
    "GS40anandk_u:4592": " (viṣopadravāstaccikitsā ca)",
    "GS40anandk_u:4593": " mātrayā sevitaṃ kṣvelam amṛtaṃ bhavati priye /",
    "GS40anandk_u:4594": " atimātraṃ yadi bhavedamṛtaṃ ca viṣāyate // Āk_1,14.32 //",
    "GS40anandk_u:4595": " pramādādatimātraṃ cet tadā vegā bhavanti ca /",
    "GS40anandk_u:4596": " kaṣṭaṃ prathamavege syādvepathuśca dvitīyake // Āk_1,14.33 //",
    "GS40anandk_u:4597": " tṛtīye ca tṛṣā dāhaś caturthe gatibhañjanam /",
    "GS40anandk_u:4598": " phenilāsyaḥ pañcame syātṣaṣṭhe kandharabhañjanam // Āk_1,14.34 //",
    "GS40anandk_u:4599": " saptame ca nirutthānaṃ maraṇaṃ cāṣṭame bhavet /",
    "GS40anandk_u:4600": " tasmācchīghraṃ pratīkāraḥ karaṇīyo varānane // Āk_1,14.35 //",
    "GS40anandk_u:4601": " kiṃcinmātrādhikaṃ kṣvelaṃ nānārogānkaroti tat /",
    "GS40anandk_u:4602": " bhrāntivismṛtiśūlāni vāntyatīsārakaṃ param // Āk_1,14.36 //",
    "GS40anandk_u:4603": " svarasādaṃ gadgadatvaṃ dāhaṃ dṛṣṭibhramaṃ tathā /",
    "GS40anandk_u:4604": " karṇarukśvāsakāsādīn anyān vātodbhavān gadān // Āk_1,14.37 //",
    "GS40anandk_u:4605": " yadātimātraṃ cihnāni dṛśyante vapuṣi priye /",
    "GS40anandk_u:4606": " tadā tu ṭaṅkaṇaṃ niṣkam ājyaṃ cāpi caturguṇam // Āk_1,14.38 //",
    "GS40anandk_u:4607": " peyaṃ tatparihārārthaṃ jalairvā taṇḍulīyakam /",
    "GS40anandk_u:4608": " majjāṃ vā putrajīvasya phalānniṣkaṃ jalānvitam // Āk_1,14.39 //",
    "GS40anandk_u:4609": " tutthaṃ paṇadvayonmeyaṃ nṛmūtrair vā haridrakam /",
    "GS40anandk_u:4610": " vacāṃ vā devadālīṃ vā sarpākṣīṃ vātha sārbuṇīm // Āk_1,14.40 //",
    "GS40anandk_u:4611": " paṭolīṃ giriparṇīṃ nṛmūtrairviṣajitpṛthak /",
    "GS40anandk_u:4612": " lāṃ yāṃ vāṃ hāṃ caturvarṇair gāruḍaṃ saṃpuṭīkṛtam // Āk_1,14.41 //",
    "GS40anandk_u:4613": " stambhastobhananirvāhanirviṣīkaraṇaṃ tathā /",
    "GS40anandk_u:4614": " lāṃ proṃ lāṃ anena mantreṇa stambhanam /",
    "GS40anandk_u:4615": " śītajalaghaṭam abhimantrya viṣāturasya mastake jalaṃ ḍhālayet /",
    "GS40anandk_u:4616": " viṣaṃ nākrāmati /",
    "GS40anandk_u:4617": " yāṃ proṃ yāṃ anena stobhanamantreṇa viṣāturasya śikhinamandhayet /",
    "GS40anandk_u:4618": " vāṃ proṃ vāṃ anena nirvāhamantreṇārkadaṇḍaṃ vā dhuttūrakāṣṭhadaṇḍaṃ vābhimantrya viṣāturasya sarvāṅgaṃ spṛṣṭvā viṣaṃ nirvāhayet /",
    "GS40anandk_u:4619": " hāṃ proṃ hāṃ anena nirviṣīkaraṇamantreṇa nirviṣīkaraṇārthaṃ viṣāturasya sarvāṅgaṃ daṇḍenāpāmārjayet svastho bhavati /",
    "GS40anandk_u:4620": " jīrṇaṃ kṣvelaṃ śarīre cetpittāntaṃ vamanaṃ priye // Āk_1,14.42 //",
    "GS40anandk_u:4621": " āmāntaṃ recanaṃ kāryaṃ taṇḍulīyakamūlabhuk /",
    "GS40anandk_u:4622": " seveta māṃsaṃ saghṛtaṃ viṣadoṣaharaṃ bhavet // Āk_1,14.43 //",
    "GS40anandk_u:4623": " pūrvoktamātrāsevī yo mahāvyādhervimucyate /",
    "GS40anandk_u:4624": " devi ṣaṇmāsayogena jarāpalitakhaṇḍanam // Āk_1,14.44 //",
    "GS40anandk_u:4625": " saṃvatsaropayogena jīveccandrārkatārakam /",
    "GS40anandk_u:4626": " himaśītavasanteṣu yojyaṃ viṣarasāyanam // Āk_1,14.45 //",
    "GS40anandk_u:4627": " grīṣmavarṣaśaratsvetanna prayojyaṃ kadācana /",
    "GS40anandk_u:4628": " vātasthaviragarbhiṇyaḥ kṣuttṛḍgharmādhvapīḍitāḥ // Āk_1,14.46 //",
    "GS40anandk_u:4629": " napuṃsakā gadakṣīṇāḥ pittakrodhādhikāstathā /",
    "GS40anandk_u:4630": " yakṣmiṇo naiva yogyāḥ syuḥ sadā viṣarasāyane // Āk_1,14.47 //",
    "GS40anandk_u:4631": " Āk, 1, 15",
    "GS40anandk_u:4632": " (divyauṣadhirasāyanāni)",
    "GS40anandk_u:4633": " śrībhairavī /",
    "GS40anandk_u:4634": " malamāyāvihīneśa jarājanmagadāpaha /",
    "GS40anandk_u:4635": " tvatprasādena viditaṃ rasādīnāṃ rasāyanam // Āk_1,15.1 //",
    "GS40anandk_u:4636": " itaḥparamapi svāmin śuśrūṣe kimapi prabho /",
    "GS40anandk_u:4637": " sukhopāyopayogyaṃ ca divyauṣadhirasāyanam // Āk_1,15.2 //",
    "GS40anandk_u:4638": " brūhi me tadvidhaṃ divyaṃ sarvasiddhipradāyakam /",
    "GS40anandk_u:4639": " śrībhairavaḥ /",
    "GS40anandk_u:4640": " (1. brahmakalpaḥ;",
    "GS40anandk_u:4641": " brahmavṛkṣatailakalpaḥ)",
    "GS40anandk_u:4642": " vakṣyāmi brahmavṛkṣādi divyauṣadhirasāyanam // Āk_1,15.3 //",
    "GS40anandk_u:4643": " tatrādau brahmavṛkṣasya śṛṇu devi rasāyanam /",
    "GS40anandk_u:4644": " brahmavṛkṣasya bījāni vidadhyān nistuṣāṇi ca // Āk_1,15.4 //",
    "GS40anandk_u:4645": " pariśoṣyātape tīvre sūkṣmacūrṇāni kārayet /",
    "GS40anandk_u:4646": " dhātrīphalena saptāhaṃ bhāvayetpayasāthavā // Āk_1,15.5 //",
    "GS40anandk_u:4647": " cakrayantre kṣipettāni tatastattailamāharet /",
    "GS40anandk_u:4648": " itthamutthāpitaṃ tailaṃ doṣaghnaṃ ca rasāyanam // Āk_1,15.6 //",
    "GS40anandk_u:4649": " brahmabījajatailasya prasthamājyaṃ ca tatsamam /",
    "GS40anandk_u:4650": " nikṣiptaṃ snigdhabhāṇḍe ca dhānyarāśau vinikṣipet // Āk_1,15.7 //",
    "GS40anandk_u:4651": " māsārdhamāsaṃ deveśi tasmāttailaṃ samāharet /",
    "GS40anandk_u:4652": " śuddhadeho virekādyairarcitāgnigurudvijaḥ // Āk_1,15.8 //",
    "GS40anandk_u:4653": " dvipalaṃ ca gavāṃ kṣīraṃ tattailaṃ niṣkamātrakam /",
    "GS40anandk_u:4654": " saṃmiśrya ca pibetprātaḥ pathyāśī syājjitendriyaḥ // Āk_1,15.9 //",
    "GS40anandk_u:4655": " evaṃ dvitīye'pi dine hyekāhāntarite kramāt /",
    "GS40anandk_u:4656": " niṣkavṛddhir bhavedevaṃ yāvatṣoḍaśaniṣkakam // Āk_1,15.10 //",
    "GS40anandk_u:4657": " etattailasya paramā mātrā hyasyaivam īritā /",
    "GS40anandk_u:4658": " pītamātre kṣaṇaṃ mūrcchā jāyate siñcayenmukham // Āk_1,15.11 //",
    "GS40anandk_u:4659": " prabuddhe saghṛtaṃ dadyāddugdhānnaṃ śarkarānvitam /",
    "GS40anandk_u:4660": " evaṃ tailopayogena māsājjñānī bhavennaraḥ // Āk_1,15.12 //",
    "GS40anandk_u:4661": " sakṛdgrāhī sukāntaśca ṣoḍaśābda iva sthitaḥ /",
    "GS40anandk_u:4662": " dvitīye nāgabalavān sarvavyādhivivarjitaḥ // Āk_1,15.13 //",
    "GS40anandk_u:4663": " indropamabalo dhīraścaturthe māsi ca kramāt /",
    "GS40anandk_u:4664": " vajradeho divyadṛṣṭiḥ pañcame khecaro bhavet // Āk_1,15.14 //",
    "GS40anandk_u:4665": " aṇimādiguṇopetaḥ sarvagaḥ sarvakālikaḥ /",
    "GS40anandk_u:4666": " ṣaṣṭhe māsi svayaṃ sraṣṭā bhoktā hartā trimūrtivat // Āk_1,15.15 //",
    "GS40anandk_u:4667": " varṣaikasevanāddevi bhavetsākṣātsadāśivaḥ /",
    "GS40anandk_u:4668": " yāvattailopajīvī syāt tāvat kṣīraudanāśanaḥ // Āk_1,15.16 //",
    "GS40anandk_u:4669": " vamanādiviśuddhāṅgaḥ kṛtvā vaidyadvijārcanam /",
    "GS40anandk_u:4670": " prātargokṣīrakuḍubaṃ tailaṃ kiṃśukabījajam // Āk_1,15.17 //",
    "GS40anandk_u:4671": " kuḍubaṃ pūrvavajjātamekīkṛtya dvayaṃ pibet /",
    "GS40anandk_u:4672": " tatpānamātre mūrchā syātkuryāttaṃ bhasmaśāyinam // Āk_1,15.18 //",
    "GS40anandk_u:4673": " saptarātre prabuddhaḥ syādbaddhavacchayane sthitaḥ /",
    "GS40anandk_u:4674": " nāṅgāni cālayedeṣa jāyate vicalekṣaṇaḥ // Āk_1,15.19 //",
    "GS40anandk_u:4675": " taile jīrṇe samāpanne saṃjñā bhavati bhairavi /",
    "GS40anandk_u:4676": " gokṣīraṃ tasya dātavyaṃ pratyahaṃ daśavāsaram // Āk_1,15.20 //",
    "GS40anandk_u:4677": " sa tvacaṃ ca tyajeddehāt kañcukaṃ bhujago yathā /",
    "GS40anandk_u:4678": " kṣīrāhārī bhavennityamekaviṃśativāsaram // Āk_1,15.21 //",
    "GS40anandk_u:4679": " vācāṃ patirbhaveddhīraḥ śrutaṃ dhārayate kṣaṇāt /",
    "GS40anandk_u:4680": " dūraśrāvī divyadṛṣṭir jīvedbrahmadinaṃ sudhīḥ // Āk_1,15.22 //",
    "GS40anandk_u:4681": " (brahmavṛkṣapallavakalpaḥ)",
    "GS40anandk_u:4682": " puṇyarkṣe brahmavṛkṣasya pallavāni samāharet /",
    "GS40anandk_u:4683": " krimikīṭavihīnāni komalāni śubhāni ca // Āk_1,15.23 //",
    "GS40anandk_u:4684": " ātape śoṣayettīvre cūrṇitaṃ vastragālitam /",
    "GS40anandk_u:4685": " kuryānnūtanabhāṇḍe ca nikṣipecca prayatnataḥ // Āk_1,15.24 //",
    "GS40anandk_u:4686": " vamanādyairviśuddhāṅgo brahmacārī jitendriyaḥ /",
    "GS40anandk_u:4687": " kṣārāmlavarjitāhāraḥ kṣīraśālyannabhojanaḥ // Āk_1,15.25 //",
    "GS40anandk_u:4688": " koṣṇaṃ jalaṃ pibennityaṃ nivāte śayanaṃ bhajet /",
    "GS40anandk_u:4689": " karṣamātraṃ ca seveta māsaṃ gotakrasaṃyutam // Āk_1,15.26 //",
    "GS40anandk_u:4690": " dvitīye ca tṛtīye ca vṛddhiḥ karṣādhikā kramāt /",
    "GS40anandk_u:4691": " evaṃ ṣoḍaśamāsāntaṃ satakraṃ kuḍubaṃ pibet // Āk_1,15.27 //",
    "GS40anandk_u:4692": " evaṃ nityopasevī yaḥ kuñcitasnigdhakuntalaḥ /",
    "GS40anandk_u:4693": " mattamātaṅgabalavān jīvedbrahmadinaṃ naraḥ // Āk_1,15.28 //",
    "GS40anandk_u:4694": " (brahmavṛkṣapuṣpakalpaḥ)",
    "GS40anandk_u:4695": " brahmavṛkṣasya puṣpāṇi chāyāyāṃ śoṣayetsudhīḥ /",
    "GS40anandk_u:4696": " cūrṇayedgālayedvastre navabhāṇḍe vinikṣipet // Āk_1,15.29 //",
    "GS40anandk_u:4697": " viṃśatpalaṃ puṣpacūrṇaṃ caturviṃśatigoghṛtam /",
    "GS40anandk_u:4698": " palamekatra saṃmiśraṃ dhānyarāśau niveśayet // Āk_1,15.30 //",
    "GS40anandk_u:4699": " taduddharecca māsānte kṛtvā bhāgāṃścaturdaśa /",
    "GS40anandk_u:4700": " ekaikaṃ pratyekaṃ sevyamevaṃ māsatrayaṃ bhavet // Āk_1,15.31 //",
    "GS40anandk_u:4701": " bhuñjīta śulbapātre ca lavaṇāmlādivarjitam /",
    "GS40anandk_u:4702": " pāyasāśī kaṣāyaṃ tṛṣārtaḥ khādiraṃ pibet // Āk_1,15.32 //",
    "GS40anandk_u:4703": " trimāsājjāyate gātraṃ vajravan nātra saṃśayaḥ /",
    "GS40anandk_u:4704": " nāgāyutabalo dhīro vāyuvegagatirbhavet // Āk_1,15.33 //",
    "GS40anandk_u:4705": " asya varṣopayogena purīṣamapi mūtrakam /",
    "GS40anandk_u:4706": " vedhayetsarvalohāni kāñcanāni ca kārayet // Āk_1,15.34 //",
    "GS40anandk_u:4707": " jīvedbrahmadinaṃ sākṣāddaivataiḥ saha modate /",
    "GS40anandk_u:4708": " (brahmavṛkṣabījakalpaḥ)",
    "GS40anandk_u:4709": " brahmavṛkṣasya bījāni cūrṇayennikṣipedghaṭe // Āk_1,15.35 //",
    "GS40anandk_u:4710": " madhvājyaśarkarāyuktaṃ dhānyarāśau vinikṣipet /",
    "GS40anandk_u:4711": " māsādūrdhvaṃ samāhṛtya pratyahaṃ karṣamātrakam // Āk_1,15.36 //",
    "GS40anandk_u:4712": " upayuñjīta śuddhātmā gokṣīraṃ ca pibedanu /",
    "GS40anandk_u:4713": " yāvatpalaṃ bhavedvṛddhistāvadevādhikaṃ na hi // Āk_1,15.37 //",
    "GS40anandk_u:4714": " evaṃ saṃvatsarātsiddhirjāyate mṛtyuvarjitā /",
    "GS40anandk_u:4715": " jīvedbrahmadinaṃ śuddho mataṅgajabalopamaḥ // Āk_1,15.38 //",
    "GS40anandk_u:4716": " (brahmavṛkṣavalkalakalpaḥ)",
    "GS40anandk_u:4717": " sūkṣmacūrṇaṃ prakurvīta brahmavṛkṣasya valkalam /",
    "GS40anandk_u:4718": " bhāvayedgavyapayasā palaṃ cānudinaṃ pibet // Āk_1,15.39 //",
    "GS40anandk_u:4719": " jitendriyaśca pathyāśī bhaved ā vatsaraṃ sudhīḥ /",
    "GS40anandk_u:4720": " daśavarṣasahasrāṇi jīvetsiddho bhaveddhruvam // Āk_1,15.40 //",
    "GS40anandk_u:4721": " (brahmavṛkṣaniryāsakalpaḥ)",
    "GS40anandk_u:4722": " brāhmī ca madhukaṃ sājyaṃ niryāsaṃ brahmavṛkṣajam /",
    "GS40anandk_u:4723": " samabhāgāni seveta palaṃ cānupibetpayaḥ // Āk_1,15.41 //",
    "GS40anandk_u:4724": " evamekābdayogena śubhaṃyudarśanaḥ śuciḥ /",
    "GS40anandk_u:4725": " jīvedbrahmadinaṃ jñānī valīpalitavarjitaḥ // Āk_1,15.42 //",
    "GS40anandk_u:4726": " (brahmavṛkṣapañcāṅgakalpaḥ)",
    "GS40anandk_u:4727": " pañcāṅgaṃ brahmavṛkṣasya vidhivattatsamāharet /",
    "GS40anandk_u:4728": " chāyāśuṣkaṃ prakurvīta cūrṇitaṃ paṭaśodhitam // Āk_1,15.43 //",
    "GS40anandk_u:4729": " karṣamātraṃ lihecchuddhaḥ kṣaudrājyābhyāṃ dinodaye /",
    "GS40anandk_u:4730": " valīpalitanirmukto vatsarājjāyate naraḥ // Āk_1,15.44 //",
    "GS40anandk_u:4731": " (brahmavṛkṣamūlaguptadhātrīkalpaḥ)",
    "GS40anandk_u:4732": " atisthūlataraṃ dīrghaṃ bhedayedbrahmabhūruham /",
    "GS40anandk_u:4733": " mūle trihastaśeṣaṃ ca tadagre gartam āracet // Āk_1,15.45 //",
    "GS40anandk_u:4734": " dhātrīphalāni pakvāni tatra sampūrayetpriye /",
    "GS40anandk_u:4735": " tacchinnakāṣṭhaśeṣeṇa tadgartaṃ ca nirodhayet // Āk_1,15.46 //",
    "GS40anandk_u:4736": " kuśaiḥ saṃveṣṭayetsamyag ā mūlāgraṃ ca lepayet /",
    "GS40anandk_u:4737": " mṛdgomayābhyāṃ matimāṃstato vastreṇa veṣṭayet // Āk_1,15.47 //",
    "GS40anandk_u:4738": " punarmṛdgomayābhyāṃ ca lepayecchoṣayetsudhīḥ /",
    "GS40anandk_u:4739": " samyak śuṣke ca paritaḥ karīṣaiḥ paripūrayet // Āk_1,15.48 //",
    "GS40anandk_u:4740": " dahettaṃ śītalībhūte sāndraṃ tatphalamāharet /",
    "GS40anandk_u:4741": " bhāṇḍe kṣaudrājyabharite kṣipeddhātrīphalaṃ ca tat // Āk_1,15.49 //",
    "GS40anandk_u:4742": " bhūgṛhe vā nivāte vā pradeśe ca vasansukhī /",
    "GS40anandk_u:4743": " yatheṣṭaṃ bhakṣayennityaṃ kṣīrāhārī jitendriyaḥ // Āk_1,15.50 //",
    "GS40anandk_u:4744": " ṣaṇmāsātpaśyati chidraṃ nidhānāni ca bhūtale /",
    "GS40anandk_u:4745": " tyajettvacaṃ sarpa iva jīvedbrahmayugaṃ naraḥ // Āk_1,15.51 //",
    "GS40anandk_u:4746": " (2. śvetabrahmavṛkṣakalpaḥ;",
    "GS40anandk_u:4747": " śvetabrahmavṛkṣapañcāṅgakalpaḥ)",
    "GS40anandk_u:4748": " cūrṇayecchvetapālāśapañcāṅgaṃ śoṣayetpriye /",
    "GS40anandk_u:4749": " chāyāyāṃ vastragalitaṃ madhunā ca lihetpriye // Āk_1,15.52 //",
    "GS40anandk_u:4750": " karṣamātraṃ trimāsāntar jarāmṛtyuṃ jayennaraḥ /",
    "GS40anandk_u:4751": " saṃvatsarācca brahmāyuḥ siddhaḥ sarvagato bhavet // Āk_1,15.53 //",
    "GS40anandk_u:4752": " (śvetabrahmabījakalpaḥ)",
    "GS40anandk_u:4753": " śvetapālāśabījāni caikaikāni samāharet /",
    "GS40anandk_u:4754": " ajāghṛtenānudinaṃ māsānmṛtyuṃ jarāṃ jayet // Āk_1,15.54 //",
    "GS40anandk_u:4755": " saṃvatsarād brahmayugaṃ jīvet siddhipurogamaḥ /",
    "GS40anandk_u:4756": " ye proktā raktapālāśatailatvakparṇakādiṣu // Āk_1,15.55 //",
    "GS40anandk_u:4757": " te guṇāḥ śvetapālāśe santi sādhakasiddhidāḥ /",
    "GS40anandk_u:4758": " (brahmavṛkṣakalpasiddhiḥ)",
    "GS40anandk_u:4759": " vakṣyāmi brahmavṛkṣasya kalpasiddhiṃ manum // Āk_1,15.56 //",
    "GS40anandk_u:4760": " oṃ hrīṃ amṛtaṃ kuru kuru amṛtamālinyai namaḥ /",
    "GS40anandk_u:4761": " pūrvaṃ viṃśatisāhasraṃ puraścaraṇamācaret /",
    "GS40anandk_u:4762": " sudhākumbhavarākṣasragjñānamudrāṃ karāṃbujaiḥ // Āk_1,15.57 //",
    "GS40anandk_u:4763": " bibhrāṇāṃ mauktikaṃ pāśaṃ dhyāyedamṛtamālinīm /",
    "GS40anandk_u:4764": " grahaṇe'ṣṭottaraśataṃ bhakṣayetsaptavārakam // Āk_1,15.58 //",
    "GS40anandk_u:4765": " candrasūryoparāgādikāleṣvaṣṭasahasrakam /",
    "GS40anandk_u:4766": " mantraṃ vinā na siddhiḥ syātkalpakoṭiśatairapi // Āk_1,15.59 //",
    "GS40anandk_u:4767": " samantre śīghrasiddhiḥ syāccarenmantrapuraḥsaraḥ /",
    "GS40anandk_u:4768": " (3. muṇḍīkalpaḥ)",
    "GS40anandk_u:4769": " atha muṇḍīṃ pravakṣyāmi sādhakeṣṭārthadāyinīm // Āk_1,15.60 //",
    "GS40anandk_u:4770": " caturvidhā bhavet ca raktā pītā sitāsitā /",
    "GS40anandk_u:4771": " puṣyārke pūrṇamāsyāṃ vā revatyāṃ śravaṇe'pi vā // Āk_1,15.61 //",
    "GS40anandk_u:4772": " uparāgādikāle vā siddhayogeṣu vā haret /",
    "GS40anandk_u:4773": " kaidārīṃ muṇḍinīṃ tāṃ ca balipūjanapūrvakam // Āk_1,15.62 //",
    "GS40anandk_u:4774": " samāharetkṛtasnāno maunī mantraṃ samuccaran /",
    "GS40anandk_u:4775": " oṃ amṛtodbhavāya amṛtaṃ kuru kuru svāhā hrīṃ saḥ /",
    "GS40anandk_u:4776": " mantraṃ dvādaśasāhasraṃ puraścaryāṃ samācaret // Āk_1,15.63 //",
    "GS40anandk_u:4777": " mūlaṃ nālaṃ phalaṃ puṣpaṃ patraṃ pañcāṅgam īritam /",
    "GS40anandk_u:4778": " sa pañcāṅgaṃ harenmuṇḍīṃ samyak śītena vāriṇā // Āk_1,15.64 //",
    "GS40anandk_u:4779": " prakṣālya śoṣayettāṃ ca chāyāyāṃ cūrṇayettataḥ /",
    "GS40anandk_u:4780": " vastreṇa śodhayetkumbhe nūtane sthāpayetkramāt // Āk_1,15.65 //",
    "GS40anandk_u:4781": " viśuddhadehastaccūrṇaṃ karṣaṃ gopayasā saha /",
    "GS40anandk_u:4782": " pibejjīrṇe ca bhaiṣajye ghṛtamādau pibennaraḥ // Āk_1,15.66 //",
    "GS40anandk_u:4783": " tato bhuñjīta lavaṇatailāmlādivivarjitam /",
    "GS40anandk_u:4784": " ghṛtapakvaṃ samadhuraṃ ṣaṣṭikānnaṃ payo'dhikam // Āk_1,15.67 //",
    "GS40anandk_u:4785": " ṣaṇmāsājjāyate siddhistvacaṃ sarpa iva tyajet /",
    "GS40anandk_u:4786": " palitādivinirmukto divyadṛṣṭirdṛḍhaṃ vapuḥ // Āk_1,15.68 //",
    "GS40anandk_u:4787": " mattanāgabalo dhīro yuvā darpavigrahaḥ /",
    "GS40anandk_u:4788": " saṃvatsarāt sarvasiddhir bhavedbrahmāyuṣo naraḥ // Āk_1,15.69 //",
    "GS40anandk_u:4789": " ghṛtopayuktā sā muṇḍī pūrvaphaladā bhavet /",
    "GS40anandk_u:4790": " (4. devadālīkalpaḥ)",
    "GS40anandk_u:4791": " atha vakṣyāmyahaṃ devi devadālīrasāyanam // Āk_1,15.70 //",
    "GS40anandk_u:4792": " śvetā kṛṣṇā ca pītā ca devadālī tridhā matā /",
    "GS40anandk_u:4793": " śvetā rogapraśamanī kṛṣṇā pītā viśeṣataḥ // Āk_1,15.71 //",
    "GS40anandk_u:4794": " rasāyane ca phaladā lohakarmaṇi pārvati /",
    "GS40anandk_u:4795": " candrasūryoparāgeṣu pūrṇimāyāṃ surārcite // Āk_1,15.72 //",
    "GS40anandk_u:4796": " trayodaśyāṃ kṛṣṇapakṣe pañcamyāṃ vā yathāvidhi /",
    "GS40anandk_u:4797": " śubhāhe śubhanakṣatre cāharenmantrapūrvakam // Āk_1,15.73 //",
    "GS40anandk_u:4798": " oṃ amṛtagaṇarudragaṇāntāya svāhā /",
    "GS40anandk_u:4799": " aṣṭottaraśataṃ japtvā balipūrvaṃ samāharet /",
    "GS40anandk_u:4800": " oṃ namo bhagavate rudrāya phaṭ svāhā /",
    "GS40anandk_u:4801": " sādhakasya śikhābandhanamantraḥ /",
    "GS40anandk_u:4802": " devadālyāśca pañcāṅgaṃ chāyāyāṃ śoṣayetsudhīḥ // Āk_1,15.74 //",
    "GS40anandk_u:4803": " vastreṇa śodhayetsamyaggavyakṣīreṇa bhakṣayet /",
    "GS40anandk_u:4804": " pacettāṃ lauhapātreṇa tato mandāgninā sudhīḥ // Āk_1,15.75 //",
    "GS40anandk_u:4805": " madhvājyābhyāṃ lihetkarṣaṃ śuddhātmā saptavāsaram /",
    "GS40anandk_u:4806": " tasya divyā bhavetprajñā rogahṛnmāsasevayā // Āk_1,15.76 //",
    "GS40anandk_u:4807": " dvimāsabhakṣaṇenaiva nidhyādiṃ paśyati dhruvam /",
    "GS40anandk_u:4808": " dhātrīphalarasaṃ kṣaudraṃ devadālīrasaṃ ghṛtam // Āk_1,15.77 //",
    "GS40anandk_u:4809": " pratyekaṃ karṣamātraṃ syātpratyahaṃ ca pibellaghu /",
    "GS40anandk_u:4810": " ekaviṃśaddinādūrdhvaṃ medhāvī śrutadhārakaḥ // Āk_1,15.78 //",
    "GS40anandk_u:4811": " pañcāṅgaṃ cūrṇayeddevadālyā vastreṇa śodhayet /",
    "GS40anandk_u:4812": " śivāmbunā vā payasā gomūtrairvā pibetsadā // Āk_1,15.79 //",
    "GS40anandk_u:4813": " pūrvavatsiddhidā sā syātsarvakuṣṭhāpahāriṇī /",
    "GS40anandk_u:4814": " kāmilāplīhapavanaśūlaṃ hanti bhagandarān // Āk_1,15.80 //",
    "GS40anandk_u:4815": " tadraso gandhakopetaḥ sarvalohaṃ vilāpayet /",
    "GS40anandk_u:4816": " badhnāti ca rasaṃ samyak samaṃ mūrchati tatkṣaṇāt // Āk_1,15.81 //",
    "GS40anandk_u:4817": " gandharvalajjāgāndhārīdevadālīrasastathā /",
    "GS40anandk_u:4818": " lepanaṃ meṣatailena stambhayedagnimujjvalam // Āk_1,15.82 //",
    "GS40anandk_u:4819": " bījāni devadālyāśca saguḍāni ca mardayet /",
    "GS40anandk_u:4820": " tena vartiṃ prakurvīta arśoghnī syādgudāṅkure // Āk_1,15.83 //",
    "GS40anandk_u:4821": " rasena devadālyāśca nayanaṃ tvañjayennaraḥ /",
    "GS40anandk_u:4822": " paśyatyasau bhūtajālaṃ tasmai sarvaṃ prayacchati // Āk_1,15.84 //",
    "GS40anandk_u:4823": " ghṛtaṃ dhātrīphalarasaṃ devadālīrasaṃ madhu /",
    "GS40anandk_u:4824": " rasaṃ ca lakṣmaṇāyāśca sarvamekapalaṃ pibet // Āk_1,15.85 //",
    "GS40anandk_u:4825": " tridinam ṛtukāle tu strīṇāṃ putrapradāyakam /",
    "GS40anandk_u:4826": " devadālīrasaṃ kṣīraṃ madhvājyābhyāṃ samaṃ lihet // Āk_1,15.86 //",
    "GS40anandk_u:4827": " puṃsaḥ komalabījānāṃ bījaṃ garbhapradaṃ bhavet /",
    "GS40anandk_u:4828": " bhṛṅgarāḍ vākucī vahniḥ sarpākṣī devadālikam // Āk_1,15.87 //",
    "GS40anandk_u:4829": " śivāmbunā cānudinaṃ pibetkarṣaṃ maheśvari /",
    "GS40anandk_u:4830": " dharitryāḥ paśyati chidraṃ varṣānmṛtyuṃ jarāṃ jayet // Āk_1,15.88 //",
    "GS40anandk_u:4831": " punarnavādevadālyoḥ palaṃ kṣīrayutaṃ pibet /",
    "GS40anandk_u:4832": " śivāmbunā devadālīṃ sasarpākṣīpalaṃ pibet // Āk_1,15.89 //",
    "GS40anandk_u:4833": " pūrvavajjāyate siddhiḥ śīghrameva varānane /",
    "GS40anandk_u:4834": " śivāṃbunā devadālyā nirguṇḍyāśca palaṃ pibet // Āk_1,15.90 //",
    "GS40anandk_u:4835": " saṃvatsarājjarāṃ hanyājjīvedācandratārakam /",
    "GS40anandk_u:4836": " oṃ amṛtaṃ kuru kuru amṛteśvarāya svāhā /",
    "GS40anandk_u:4837": " etanmantraṃ japedādau devadālyupayogake // Āk_1,15.91 //",
    "GS40anandk_u:4838": " (5. śvetārkakalpaḥ;",
    "GS40anandk_u:4839": " śvetārkamūlakalpaḥ)",
    "GS40anandk_u:4840": " atha śvetārkamūlasya kalpaṃ vakṣyāmyahaṃ śṛṇu /",
    "GS40anandk_u:4841": " śvetārkamūlaṃ puṣyarkṣe gṛhītvā kāṣṭhavarjitam // Āk_1,15.92 //",
    "GS40anandk_u:4842": " śuddhāṃ tvacaṃ ca chāyāyāṃ śoṣayetpaṭaśodhitam /",
    "GS40anandk_u:4843": " cūrṇaṃ kṛtvā karṣamekaṃ sevyaṃ gopayasā saha // Āk_1,15.93 //",
    "GS40anandk_u:4844": " paladvayena ṣaṇmāsātsarvavyādhīñjarāṃ haret /",
    "GS40anandk_u:4845": " saṃvatsarādbrahmadinatrayaṃ jīvenna saṃśayaḥ // Āk_1,15.94 //",
    "GS40anandk_u:4846": " (śvetārkaparṇakalpaḥ)",
    "GS40anandk_u:4847": " śvetārkaparṇasvarasaṃ bhṛṅgarājarasaṃ samam /",
    "GS40anandk_u:4848": " ekīkṛtyātape śoṣyaṃ yāvaccūrṇatvamāpnuyāt // Āk_1,15.95 //",
    "GS40anandk_u:4849": " caturguṇe gavāṃ kṣīre tatpacenmṛduvahninā /",
    "GS40anandk_u:4850": " yāvatpiṇḍaṃ bhavettāvatsevyaṃ tatkarṣamātrakam // Āk_1,15.96 //",
    "GS40anandk_u:4851": " gavāṃ kṣīraṃ palaṃ peyaṃ pūrvavatphalamāpnuyāt /",
    "GS40anandk_u:4852": " oṃ āṃ haṃsamālini svāhā ayaṃ bhakṣaṇamantraḥ /",
    "GS40anandk_u:4853": " (6. hastikarṇīkalpaḥ;",
    "GS40anandk_u:4854": " hastikarṇīpatrakalpaḥ)",
    "GS40anandk_u:4855": " athenduvārasaṃyuktatrayodaśyāṃ samāharet // Āk_1,15.97 //",
    "GS40anandk_u:4856": " hastikarṇīpalāśāni chāyāśuṣkāṇi cūrṇayet /",
    "GS40anandk_u:4857": " palaṃ sevyaṃ gavāṃ kṣīraṃ varṣānmṛtyuṃ jarāṃ jayet // Āk_1,15.98 //",
    "GS40anandk_u:4858": " jīvedbrahmāyuṣaṃ martyaḥ siddhasādhyādisevitaḥ /",
    "GS40anandk_u:4859": " (hastikarṇīpañcāṅgakalpaḥ)",
    "GS40anandk_u:4860": " pañcāṅgaṃ hastikarṇyāśca kuryācchāyāviśoṣitam // Āk_1,15.99 //",
    "GS40anandk_u:4861": " māsaikamudakaiḥ sārdhaṃ karṣaṃ pratyahamaśnuyāt /",
    "GS40anandk_u:4862": " sauvīradadhidugdhājyatakrakṣaudrairyathākramam // Āk_1,15.100 //",
    "GS40anandk_u:4863": " ekaikaṃ pratimāsaṃ ca sevyaṃ varṣācca sidhyati /",
    "GS40anandk_u:4864": " jīvedbrahmadinaṃ siddho vajrakāyo mahābalaḥ // Āk_1,15.101 //",
    "GS40anandk_u:4865": " oṃ amṛtāya amṛtaṃ gṛhṇāmi svāhā /",
    "GS40anandk_u:4866": " ayaṃ grahaṇamantraḥ /",
    "GS40anandk_u:4867": " amṛtakuṭījātānām amṛtaṃ kuru kuru svāhā /",
    "GS40anandk_u:4868": " anena mantreṇa pūjayet /",
    "GS40anandk_u:4869": " oṃ amṛtodbhavāya amṛtaṃ kuru kuru nityaṃ namo namaḥ /",
    "GS40anandk_u:4870": " ayaṃ bhakṣaṇamantraḥ /",
    "GS40anandk_u:4871": " (7. rudantīkalpaḥ)",
    "GS40anandk_u:4872": " atha vakṣyāmyahaṃ divyaṃ rudantīkalpamuttamam /",
    "GS40anandk_u:4873": " caṇapatropamaiḥ patraiḥ puṣpairapi ca tādṛśaiḥ // Āk_1,15.102 //",
    "GS40anandk_u:4874": " rudantī nāma vikhyātā hyadhastājjalavarṣiṇī /",
    "GS40anandk_u:4875": " roditīva janāndṛṣṭvā mriyamāṇāngadākulān // Āk_1,15.103 //",
    "GS40anandk_u:4876": " caturvidhā ca sā jñeyā pītā raktā sitāsitā /",
    "GS40anandk_u:4877": " śuklapakṣe śubhadine rudantīṃ tāṃ samāharet // Āk_1,15.104 //",
    "GS40anandk_u:4878": " samūlāṃ śoṣayeddhīmān chāyāyāṃ vastraśodhitām /",
    "GS40anandk_u:4879": " viśuddhadehaḥ seveta biḍālapadamātrakam // Āk_1,15.105 //",
    "GS40anandk_u:4880": " kṣaudrājyābhyāmanudinaṃ bhuktiḥ kṣīrājyasaṃyutā /",
    "GS40anandk_u:4881": " jīrṇāyāṃ saṃyamī bhūtvā varṣāttejobalānvitaḥ // Āk_1,15.106 //",
    "GS40anandk_u:4882": " paramāyurbhavenmartyo jarāvyādhivivarjitaḥ /",
    "GS40anandk_u:4883": " tailaṃ katakamūlotthaṃ kuryātpātālayantrake // Āk_1,15.107 //",
    "GS40anandk_u:4884": " garbhayantre'thavā kṣālyaṃ pañcāśadvāramambunā /",
    "GS40anandk_u:4885": " nālikerāmbunā vātha kṛtvetthaṃ tailaśodhanam // Āk_1,15.108 //",
    "GS40anandk_u:4886": " pañcāṅgaṃ ca rudantyāśca chāyāśuṣkaṃ vicūrṇayet /",
    "GS40anandk_u:4887": " tadardhaṃ musalīcūrṇaṃ musalyardhapalatrayam // Āk_1,15.109 //",
    "GS40anandk_u:4888": " etattricūrṇaṃ saṃmiśraṃ karṣaṃ katakatailataḥ /",
    "GS40anandk_u:4889": " lihedanudinaṃ śuddhastadvṛddhiḥ syātpalāvadhi // Āk_1,15.110 //",
    "GS40anandk_u:4890": " saṃvatsarādvajrakāyaḥ sa jīvedbrahmaṇo dinam /",
    "GS40anandk_u:4891": " (8. nirguṇḍīkalpaḥ;",
    "GS40anandk_u:4892": " nirguṇḍīmūlakalpaḥ)",
    "GS40anandk_u:4893": " atha vacmi śubhaṃ divyaṃ nirguṇḍīkalpamuttamam // Āk_1,15.111 //",
    "GS40anandk_u:4894": " prātaḥ puṣyaravau grāhyā nirguṇḍīmūlasaṃbhavā /",
    "GS40anandk_u:4895": " tvak śoṣaṇīyā chāyāyāṃ taccūrṇaṃ karṣamātrakam // Āk_1,15.112 //",
    "GS40anandk_u:4896": " palamātrājamūtreṇa pibecchuddho 'nuvāsaram /",
    "GS40anandk_u:4897": " ṣaṇmāsād divyadehaḥ syānmattanāgabalānvitaḥ // Āk_1,15.113 //",
    "GS40anandk_u:4898": " madhvājyakṣīralulitaṃ taccūrṇaṃ snigdhabhāṇḍake /",
    "GS40anandk_u:4899": " pidhāya dhānyarāśau tu māsamekaṃ tu nikṣipet // Āk_1,15.114 //",
    "GS40anandk_u:4900": " māsānte tatsamuddhṛtya śuddhāṅgo dvipalaṃ sadā /",
    "GS40anandk_u:4901": " seveta varṣaparyantaṃ jīvedācandratārakam // Āk_1,15.115 //",
    "GS40anandk_u:4902": " athavārdhapalaṃ cūrṇaṃ tadīyaṃ saghṛtaṃ pibet /",
    "GS40anandk_u:4903": " pūrvavajjāyate siddhirjarārogavivarjitaḥ // Āk_1,15.116 //",
    "GS40anandk_u:4904": " vacāmuṇḍīnimbavarāguḍūcībhṛṅgarāṭ samāḥ /",
    "GS40anandk_u:4905": " eṣāṃ samāṃśaṃ saṃyojya nirguṇḍīmūlacūrṇataḥ // Āk_1,15.117 //",
    "GS40anandk_u:4906": " kṣaudrājyābhyāṃ liheddhastādanvahaṃ palamātrakam /",
    "GS40anandk_u:4907": " āyurviriñcitridinaṃ bhavenmṛtyujarojjhitam // Āk_1,15.118 //",
    "GS40anandk_u:4908": " nirguṇḍīmūlacūrṇaṃ tu krimighnakaṭukaiḥ samam /",
    "GS40anandk_u:4909": " palamātramajākṣīrairnityaṃ śuddhaḥ pibedbudhaḥ // Āk_1,15.119 //",
    "GS40anandk_u:4910": " valīpalitanirmukto nirgadaḥ syāttrimāsataḥ /",
    "GS40anandk_u:4911": " (nirguṇḍīpatrakalpaḥ)",
    "GS40anandk_u:4912": " nirguṇḍīpatrajadrāvaṃ bhāṇḍe mṛdvagninā pacet // Āk_1,15.120 //",
    "GS40anandk_u:4913": " guḍavatpākamāpannaṃ taṃ pibenniṣkamātrakam /",
    "GS40anandk_u:4914": " dine dine niṣkavṛddhiryāvaddvipalikaṃ bhavet // Āk_1,15.121 //",
    "GS40anandk_u:4915": " tena vāntirvirekaḥ syānniryānti krimayaḥ param /",
    "GS40anandk_u:4916": " apānato dehagatā mukhanāsākṣikarṇataḥ // Āk_1,15.122 //",
    "GS40anandk_u:4917": " kṣayakuṣṭhādirogāśca naśyanti munivāsarāt /",
    "GS40anandk_u:4918": " māsatraye jarāṃ hanti jīvedvarṣaśatatrayam // Āk_1,15.123 //",
    "GS40anandk_u:4919": " (nirguṇḍīpañcāṅgakalpaḥ)",
    "GS40anandk_u:4920": " pañcāṅgacūrṇaṃ nirguṇḍyāstilatailena sevitam /",
    "GS40anandk_u:4921": " niṣkādipalaparyantaṃ trimāsena jarāṃ jayet // Āk_1,15.124 //",
    "GS40anandk_u:4922": " aśītiṃ vātajānrogān kuṣṭhānapi galāmayān /",
    "GS40anandk_u:4923": " āsyārtyupakuśādīṃśca jayettatparṇacarvaṇāt // Āk_1,15.125 //",
    "GS40anandk_u:4924": " sindhuvārakapañcāṅgacūrṇaṃ madhughṛtaplutam /",
    "GS40anandk_u:4925": " palamātraṃ lihetprātastato jīrṇe gavāṃ payaḥ // Āk_1,15.126 //",
    "GS40anandk_u:4926": " pibed yathānalabalaṃ bhuñjītāgnau krameṇa ca /",
    "GS40anandk_u:4927": " nirvāte nivaseddhīmānsiddhimāpnoti vatsarāt // Āk_1,15.127 //",
    "GS40anandk_u:4928": " siddhadehasya pūrveṇa mriyete viṣapāradau /",
    "GS40anandk_u:4929": " kāle kāle yathāprāptaṃ pañcāṅgaṃ sindhuvārakāt // Āk_1,15.128 //",
    "GS40anandk_u:4930": " chāyāyāṃ śoṣitaṃ cūrṇaṃ trimadhutriphalāyutam /",
    "GS40anandk_u:4931": " snigdhabhāṇḍe dhānyarāśau trimāsaṃ sthāpayettataḥ // Āk_1,15.129 //",
    "GS40anandk_u:4932": " niṣkādipalaparyantaṃ sevetākarṣakaṃ sudhīḥ /",
    "GS40anandk_u:4933": " sarvavyādhivinirmukto jarāmaraṇavarjitaḥ // Āk_1,15.130 //",
    "GS40anandk_u:4934": " oṃ namo māyāgaṇapataye kuberāya svāhā /",
    "GS40anandk_u:4935": " ayaṃ bhakṣaṇamantraḥ /",
    "GS40anandk_u:4936": " (9. śunakaśālmalīkalpaḥ)",
    "GS40anandk_u:4937": " atha vakṣyāmi deveśi kalpaṃ śunakaśālmaleḥ /",
    "GS40anandk_u:4938": " aṣṭamyāṃ kṛṣṇapakṣasya snātvā rātrau samāhitaḥ // Āk_1,15.131 //",
    "GS40anandk_u:4939": " āveṣṭya kṛṣṇasūtraiśca vṛkṣaṃ śunakaśālmalim /",
    "GS40anandk_u:4940": " tatrāghoraṃ japeddhīraḥ sahasravasusaṃmitam // Āk_1,15.132 //",
    "GS40anandk_u:4941": " (9. śunakaśālmalīmūlakalpaḥ)",
    "GS40anandk_u:4942": " tanmūlavalkalaṃ grāhyaṃ chāyāyāṃ śoṣayettataḥ /",
    "GS40anandk_u:4943": " cūrṇaṃ kṛtvā tu madhvājyaiḥ khādetprātaḥ palaṃ palam // Āk_1,15.133 //",
    "GS40anandk_u:4944": " varṣādvalijarāmuktaḥ sa jīved brahmaṇo dinam /",
    "GS40anandk_u:4945": " (śunakaśālmalīpuṣpakalpaḥ)",
    "GS40anandk_u:4946": " tasyāṣṭādaśa puṣpāṇi gokṣīre 'ṣṭapale pacet // Āk_1,15.134 //",
    "GS40anandk_u:4947": " puṣpavarjyaṃ pibetkṣāramevaṃ ca prativāsaram /",
    "GS40anandk_u:4948": " māsena divyadehaḥ syājjīved brahmadinatrayam // Āk_1,15.135 //",
    "GS40anandk_u:4949": " (śunakaśālmalīphalakalpaḥ)",
    "GS40anandk_u:4950": " tatphalaṃ tu gavāṃ kṣīre pācayetkāntapātrake /",
    "GS40anandk_u:4951": " phalaṃ tyaktvā pibetkṣīraṃ dīpte'gnau kṣīrabhojanam // Āk_1,15.136 //",
    "GS40anandk_u:4952": " māsaṣaṭkaprayogeṇa divyadeho bhavennaraḥ /",
    "GS40anandk_u:4953": " jīvetkalpāntaparyantaṃ vāyuvegī mahābalaḥ // Āk_1,15.137 //",
    "GS40anandk_u:4954": " tasya mūtrapurīṣābhyāṃ śulbaṃ svarṇaṃ bhaveddhruvam /",
    "GS40anandk_u:4955": " (10. pathyākalpaḥ;",
    "GS40anandk_u:4956": " pathyotpattiḥ)",
    "GS40anandk_u:4957": " athātaḥ sampravakṣyāmi pathyākalpam anūpamam // Āk_1,15.138 //",
    "GS40anandk_u:4958": " yena rogā vinaśyanti sidhyanti ca manorathāḥ /",
    "GS40anandk_u:4959": " pītvāmṛtaṃ śacīnāthaḥ prītyā śacyai samāpibat // Āk_1,15.139 //",
    "GS40anandk_u:4960": " tayor hṛṣṭamukhāmbhojagalitāmṛtabindavaḥ /",
    "GS40anandk_u:4961": " saptadhā bhuvi te jātā mahāvīryāḥ sthirāyuṣaḥ // Āk_1,15.140 //",
    "GS40anandk_u:4962": " te saptadeśeṣūtpannāḥ saptadhā nāma dhārakāḥ /",
    "GS40anandk_u:4963": " vindhyadeśe kānyakubje saurāṣṭre himavadgirau // Āk_1,15.141 //",
    "GS40anandk_u:4964": " gaṅgātaṭe ca kāśmīre vainyadeśe yathākramam /",
    "GS40anandk_u:4965": " vijayā rohiṇī caiva pūtā syāttrivṛtāmṛtā // Āk_1,15.142 //",
    "GS40anandk_u:4966": " jīvantī tvabhayā jātā deśe deśe yathākramam /",
    "GS40anandk_u:4967": " uttamā madhyamā nīcāḥ svayaṃ pakvāstu śobhanāḥ // Āk_1,15.143 //",
    "GS40anandk_u:4968": " harītakyāṃ rasāḥ pañca vidyante lavaṇojjhitāḥ /",
    "GS40anandk_u:4969": " svādvamlatiktakaṭukatuvarāśca yathākramam // Āk_1,15.144 //",
    "GS40anandk_u:4970": " syur majjasnāyuvṛntatvaṅmāṃseṣu kramaśo rasāḥ /",
    "GS40anandk_u:4971": " alābukarṇī vṛttā ca caturaṅgyalpacarmakā // Āk_1,15.145 //",
    "GS40anandk_u:4972": " pañcāsrā māṃsalā svarṇavarṇā kṛṣṇā smṛtāḥ kramāt /",
    "GS40anandk_u:4973": " yā majjantī jale grāhyā gurvī snigdhā ghanāghanāḥ // Āk_1,15.146 //",
    "GS40anandk_u:4974": " dvikarṣamātrā sā śreṣṭhā karṣamātrā tu madhyamā /",
    "GS40anandk_u:4975": " ardhakarṣā bhavennīcā pathyā phalamudāhṛtam // Āk_1,15.147 //",
    "GS40anandk_u:4976": " krimijuṣṭā vahnidagdhā naṣṭā paṅkajalārdritā /",
    "GS40anandk_u:4977": " sphuṭitā coṣarasthā ca varjanīyā harītakī // Āk_1,15.148 //",
    "GS40anandk_u:4978": " (pathyākalpaḥ)",
    "GS40anandk_u:4979": " śuddhadeśe puṇyadine grahaṇe candrasūryayoḥ /",
    "GS40anandk_u:4980": " gandhādyaiḥ pūjayitvādau prārthayitvā japetsudhīḥ // Āk_1,15.149 //",
    "GS40anandk_u:4981": " gāyatrīśatam āvṛttya pathyāmevaṃ samāharet /",
    "GS40anandk_u:4982": " śuṇṭhyā vātha guḍenāpi saindhavenāthavā śivām // Āk_1,15.150 //",
    "GS40anandk_u:4983": " seveta dīpanaṃ tena karotyāmavināśanam /",
    "GS40anandk_u:4984": " kṣaudreṇa vā guḍenāpi pippalyā nāgareṇa vā // Āk_1,15.151 //",
    "GS40anandk_u:4985": " saindhavenāthavā sevyā śuddhāṅgaḥ prativāsaram /",
    "GS40anandk_u:4986": " dve dve pathye dvādaśābdaṃ tena jīvecchataṃ samāḥ // Āk_1,15.152 //",
    "GS40anandk_u:4987": " dviniṣkacūrṇaṃ pathyāyā niṣkaikaṃ lohabhasma ca /",
    "GS40anandk_u:4988": " lolayitvā goghṛtena kāntapātre ca lepayet // Āk_1,15.153 //",
    "GS40anandk_u:4989": " adhomukhīkṛtaṃ pātraṃ sthāpayettaddivāniśam /",
    "GS40anandk_u:4990": " prātaḥ śuddhavapurlehyaṃ jarāṃ mṛtyuṃ jayetsudhīḥ // Āk_1,15.154 //",
    "GS40anandk_u:4991": " śālmalīṃ chidrayitvādau tadantarnikṣipecchivāḥ /",
    "GS40anandk_u:4992": " ā ṣaṇmāsaṃ parastāstu grāhyā caikaikaśo'nvaham // Āk_1,15.155 //",
    "GS40anandk_u:4993": " seveta pathyāṃ śuddhāṅgastasya mṛtyurjarā na hi /",
    "GS40anandk_u:4994": " (11. āmalakīkalpaḥ)",
    "GS40anandk_u:4995": " atha vakṣyāmi deveśi kalpamāmalakībhavam // Āk_1,15.156 //",
    "GS40anandk_u:4996": " caitrādau grāhayeddhātryāḥ supakvāni phalāni ca /",
    "GS40anandk_u:4997": " harītakīvad grāhyāni chāyāśuṣkāṇi cūrṇayet // Āk_1,15.157 //",
    "GS40anandk_u:4998": " karṣaṃ jalena vājyena madhunā vā phalaṃ niśi /",
    "GS40anandk_u:4999": " vardhayejjāṭharaṃ vahnimindriyāṇāṃ prasādakṛt // Āk_1,15.158 //",
    "GS40anandk_u:5000": " dhātrīcūrṇaṃ lohabhasma kṣaudrājyālulitaṃ lihet /",
    "GS40anandk_u:5001": " valīpalitamṛtyughnaṃ vatsarātpūrvavadvidhiḥ // Āk_1,15.159 //",
    "GS40anandk_u:5002": " kṣīrapakvaṃ ca tadbhakṣyaṃ pūrvavatsiddhidāyakaḥ /",
    "GS40anandk_u:5003": " dhātrīcūrṇaṃ bhṛṅgacūrṇaṃ madhvājyasahitaṃ lihet // Āk_1,15.160 //",
    "GS40anandk_u:5004": " valīpalitanirmukto vatsarādbhavati dhruvam /",
    "GS40anandk_u:5005": " niṃbāmalakayoścūrṇaṃ madhvājyasahitaṃ lihet // Āk_1,15.161 //",
    "GS40anandk_u:5006": " pūrvavacca phalaṃ devi nātra kāryā vicāraṇā /",
    "GS40anandk_u:5007": " (12. triphalākalpaḥ)",
    "GS40anandk_u:5008": " atha bravīmi te devi triphalāyā rasāyanam // Āk_1,15.162 //",
    "GS40anandk_u:5009": " ekaṃ harītakībhāgaṃ dvibhāgaṃ ca vibhītakam /",
    "GS40anandk_u:5010": " caturbhāgaṃ tathā dhātrī sarvamekatra cūrṇayet // Āk_1,15.163 //",
    "GS40anandk_u:5011": " pippalyā vā tugākṣīryā saindhavairmadhukena vā /",
    "GS40anandk_u:5012": " kṣaudreṇa vā sarpiṣā vā vacayā sitayāthavā // Āk_1,15.164 //",
    "GS40anandk_u:5013": " suvarṇai rajataiḥ śulbair vaṅgair nāgaistathāyasaiḥ /",
    "GS40anandk_u:5014": " saṃyuktā triphalā līḍhā jarāmaraṇanāśinī // Āk_1,15.165 //",
    "GS40anandk_u:5015": " triphalāyāḥ samāṃśāstu yojyāścaikaikaśastu tāḥ /",
    "GS40anandk_u:5016": " pippalyādyāstu sauvarṇabhasmādīnāṃ ca kathyate // Āk_1,15.166 //",
    "GS40anandk_u:5017": " sauvarṇaṃ paṇamātraṃ ca dvipaṇaṃ rājataṃ bhavet /",
    "GS40anandk_u:5018": " paṇārdhaṃ śulbacūrṇaṃ ca dvipaṇaṃ nāgavaṅgajam // Āk_1,15.167 //",
    "GS40anandk_u:5019": " cūrṇaṃ tathāyasaṃ proktaṃ paṇapañcakamātrakam /",
    "GS40anandk_u:5020": " evaṃ yas triphalāsevī jīvedācandratārakam // Āk_1,15.168 //",
    "GS40anandk_u:5021": " ekāṃ harītakīṃ prātarbhukteḥ prāg dvivibhītakam /",
    "GS40anandk_u:5022": " caturāmalakaṃ rātrau sarve te ghṛtapācitāḥ // Āk_1,15.169 //",
    "GS40anandk_u:5023": " sevetāvatsaraṃ dhīmānvalīpalitavarjitaḥ /",
    "GS40anandk_u:5024": " annodakena saṃpeṣya kāntapātre lihenniśi // Āk_1,15.170 //",
    "GS40anandk_u:5025": " sakṣaudraṃ tallihetprātarāyurārogyavardhanam /",
    "GS40anandk_u:5026": " triphalāṃ bhāvayetpūrvaṃ khadirāsanayūṣataḥ // Āk_1,15.171 //",
    "GS40anandk_u:5027": " triḥ saptavāraṃ deveśi tataḥ kṣaudraghṛtāplutām /",
    "GS40anandk_u:5028": " sevetānudinaṃ karṣaṃ varṣādindrāyuṣo bhavet // Āk_1,15.172 //",
    "GS40anandk_u:5029": " viḍaṅgabhṛṅgakhadirabrahmavṛkṣarasaiḥ pṛthak /",
    "GS40anandk_u:5030": " pṛthaksaptadinaṃ gharme bhāvayettriphalāṃ priye // Āk_1,15.173 //",
    "GS40anandk_u:5031": " bhakṣayedguḍasarpirbhyāṃ karṣaṃ varṣātsuropamaḥ /",
    "GS40anandk_u:5032": " triphalāyāḥ śataphalaṃ cūrṇaṃ bhṛṅgarasaiḥ purā // Āk_1,15.174 //",
    "GS40anandk_u:5033": " triḥ saptavāsaraṃ bhāvyaṃ lihenmadhughṛtānvitam /",
    "GS40anandk_u:5034": " palārdhaṃ pratyahaṃ prātarjīrṇe'dyād dadhibhaktakam // Āk_1,15.175 //",
    "GS40anandk_u:5035": " varṣātprasannadṛṣṭiśca jīvet ṣaṭśatavatsaram /",
    "GS40anandk_u:5036": " mahābalaḥ kṛṣṇakeśaḥ smṛtibuddhisamanvitaḥ // Āk_1,15.176 //",
    "GS40anandk_u:5037": " yuvā śatastrīrantā ca dhīraḥ sa subhago bhavet /",
    "GS40anandk_u:5038": " (13. śuṇṭhīkalpaḥ)",
    "GS40anandk_u:5039": " atha vakṣyāmi girije divyaṃ śuṇṭhīrasāyanam // Āk_1,15.177 //",
    "GS40anandk_u:5040": " śreṣṭhaṃ nāgaramādāya cūrṇayet paṭagālitam /",
    "GS40anandk_u:5041": " guḍaṃ cāsya samaṃ yojyaṃ madhunā goghṛtena ca // Āk_1,15.178 //",
    "GS40anandk_u:5042": " snigdhabhāṇḍe vinikṣipya dhānyarāśau suyantritam /",
    "GS40anandk_u:5043": " dvimaṇḍalāt samāhṛtya śuddhāṅgaḥ puṇyavāsare // Āk_1,15.179 //",
    "GS40anandk_u:5044": " karṣaṃ karṣaṃ lihennityaṃ saptāhādrogavarjitaḥ /",
    "GS40anandk_u:5045": " ṣaṇmāsamupabhuñjāno jīvedvarṣaśatadvayam // Āk_1,15.180 //",
    "GS40anandk_u:5046": " buddhyā vācaspatisamaḥ purāṇāgamaśāstravit /",
    "GS40anandk_u:5047": " mayānubhūtaṃ deveśi kathitaṃ tava sauhṛdāt // Āk_1,15.181 //",
    "GS40anandk_u:5048": " (14. pippalīkalpaḥ)",
    "GS40anandk_u:5049": " atha priye pravakṣyāmi pippalīnāṃ rasāyanam /",
    "GS40anandk_u:5050": " pippalīṃ śodhayetpūrvaṃ kiṃśukakṣāravāriṇā // Āk_1,15.182 //",
    "GS40anandk_u:5051": " saptadhā ca tataḥ kuryāttāsāṃ ca ghṛtabharjanam /",
    "GS40anandk_u:5052": " tataḥ seveta śuddhāṅgaḥ pañcāṣṭau daśa saptadhā // Āk_1,15.183 //",
    "GS40anandk_u:5053": " varṣamekaṃ tu madhvājyai rogāstasya na santi ca /",
    "GS40anandk_u:5054": " valīpalitanirmukto jīvecca śaradaḥ śatam // Āk_1,15.184 //",
    "GS40anandk_u:5055": " prātaḥ prāgbhojanātpaścādbhakṣayet tritripippalīḥ /",
    "GS40anandk_u:5056": " varṣādvyādhiṃ jarāṃ hanti śatāyuṣyamavāpnuyāt // Āk_1,15.185 //",
    "GS40anandk_u:5057": " ekadvitrikrameṇaiva vardhayeddaśavāsaram /",
    "GS40anandk_u:5058": " hrāsayetpippalīstadvaddhrāsavṛddhī punaḥ punaḥ // Āk_1,15.186 //",
    "GS40anandk_u:5059": " gokṣīreṇa yutaṃ yāvatpippalīnāṃ sahasrakam /",
    "GS40anandk_u:5060": " tāvatseveta śuddhāṅgo jarārogavivarjitaḥ // Āk_1,15.187 //",
    "GS40anandk_u:5061": " ajākṣīreṇa saṃpeṣya pibedyuktā balādhikā /",
    "GS40anandk_u:5062": " kṣīraśṛtā madhyaphalā pūrvavaddhrāsavṛddhayaḥ // Āk_1,15.188 //",
    "GS40anandk_u:5063": " yāvatsahasradvitayaṃ tāvatsevyaṃ rasāyanam /",
    "GS40anandk_u:5064": " kāsaśvāsakṣayāḥ pāṇḍuplīhaśoṇitamārutāḥ // Āk_1,15.189 //",
    "GS40anandk_u:5065": " mehārśograhaṇīśophahidhmavamigalagrahāḥ /",
    "GS40anandk_u:5066": " rasāyanena pippalyā naśyanti viṣamajvarāḥ // Āk_1,15.190 //",
    "GS40anandk_u:5067": " jīvedvarṣaśataṃ pūrṇaṃ valīpalitavarjitaḥ /",
    "GS40anandk_u:5068": " (15. citrakakalpaḥ)",
    "GS40anandk_u:5069": " atha citrakakalpaṃ te vakṣyāmi śṛṇu pārvati // Āk_1,15.191 //",
    "GS40anandk_u:5070": " citrakastrividho jñeyaḥ kṛṣṇo raktaḥ sitaḥ śive /",
    "GS40anandk_u:5071": " kṛṣṇo rasāyane rakto lohe roge sito bhavet // Āk_1,15.192 //",
    "GS40anandk_u:5072": " śreṣṭhamadhyakanīyāṃso na hemante samāharet /",
    "GS40anandk_u:5073": " vasante kṛṣṇapañcamyāṃ kṛṣṇāmbaradharaḥ śuciḥ // Āk_1,15.193 //",
    "GS40anandk_u:5074": " kṛṣṇagandhākṣataiḥ puṣpaiḥ pūjayetkṛṣṇasūtrakaiḥ /",
    "GS40anandk_u:5075": " pariveṣṭya ca pūrvedyurdadyāt kṛṣṇaudanaṃ balim // Āk_1,15.194 //",
    "GS40anandk_u:5076": " prātarmaunī khanecchuddhaḥ samūlaṃ citrakaṃ haret /",
    "GS40anandk_u:5077": " na goghrātaṃ padā spṛṣṭaṃ śucau deśe vinikṣipet // Āk_1,15.195 //",
    "GS40anandk_u:5078": " kṣiptaṃ kṣīrāntare kṛṣṇaṃ vahnau kṣīraṃ tu kṛṣṇati /",
    "GS40anandk_u:5079": " raktacitraṃ parīkṣyaivaṃ kṣīraṃ raktatvamāpnuyāt // Āk_1,15.196 //",
    "GS40anandk_u:5080": " evaṃ ca raktacitrasya raktapuṣpākṣatādibhiḥ /",
    "GS40anandk_u:5081": " kṛṣṇaṃ vā lohitaṃ vāpi samūlamapi khaṇḍayet // Āk_1,15.197 //",
    "GS40anandk_u:5082": " saptadhāmalakāmbhobhir bhāvayecchoṣayet kramāt /",
    "GS40anandk_u:5083": " saṃcūrṇya tārkṣītālatvakcitrakatriphalāḥ samāḥ // Āk_1,15.198 //",
    "GS40anandk_u:5084": " eṣāṃ samaṃ cāgnicūrṇaṃ sarvaṃ bhāṇḍe nave kṣipet /",
    "GS40anandk_u:5085": " tataḥ śuddhaḥ śubhadine niṣkaṃ niṣkaṃ ghṛtāplutam // Āk_1,15.199 //",
    "GS40anandk_u:5086": " bhakṣayenmāsamātreṇa vraṇakuṣṭhādikṛntanam /",
    "GS40anandk_u:5087": " dantakeśanakhā yānti patanaṃ ca punarbhavam // Āk_1,15.200 //",
    "GS40anandk_u:5088": " valīpalitanirmukto jīvecca śaradaḥ śatam /",
    "GS40anandk_u:5089": " evaṃ ca raktacitrasya yojanā ca phalaṃ tathā // Āk_1,15.201 //",
    "GS40anandk_u:5090": " (16. bhallātakīkalpaḥ)",
    "GS40anandk_u:5091": " atha bhallātakīkalpaṃ śṛṇu vakṣyāmi pārvati /",
    "GS40anandk_u:5092": " pakvaṃ navaṃ sutīkṣṇaṃ ca bhallātakaphalaṃ haret // Āk_1,15.202 //",
    "GS40anandk_u:5093": " gokṣīre phalamekaṃ tu sūcībhinnaṃ pacetsudhīḥ /",
    "GS40anandk_u:5094": " madhvājyaśarkarāyuktaṃ phalaṃ tyaktvā payaḥ pibet // Āk_1,15.203 //",
    "GS40anandk_u:5095": " ekadvitrikrameṇaivaṃ vardhayedekaviṃśatim /",
    "GS40anandk_u:5096": " phalāni ca dinānyekaviṃśatiḥ kramaśaḥ priye // Āk_1,15.204 //",
    "GS40anandk_u:5097": " sarve rogā vinaśyanti ṣaṇmāsāddivyavigrahaḥ /",
    "GS40anandk_u:5098": " (17. bhūmikadambakalpaḥ)",
    "GS40anandk_u:5099": " atha bhūmikadambasya kalpaṃ vakṣyāmi pārvati // Āk_1,15.205 //",
    "GS40anandk_u:5100": " trividhaḥ sa tu vijñeyaḥ śveto raktaśca mecakaḥ /",
    "GS40anandk_u:5101": " śuklapakṣe ca puṣyārke vidhivattaṃ samāharet // Āk_1,15.206 //",
    "GS40anandk_u:5102": " samūlaṃ śoṣayettaṃ ca chāyāyāṃ cūrṇayettataḥ /",
    "GS40anandk_u:5103": " taccūrṇaṃ karṣamājyena lihecchuddhavapuḥ priye // Āk_1,15.207 //",
    "GS40anandk_u:5104": " tasmiñjīrṇe prakurvīta kṣīrānnaṃ vijitendriyaḥ /",
    "GS40anandk_u:5105": " naśyanti valayastasya ṣaṇmāsātpalitāni ca // Āk_1,15.208 //",
    "GS40anandk_u:5106": " saṃvatsaraprayogeṇa jīvedvarṣaśatatrayam /",
    "GS40anandk_u:5107": " (18. punarnavākalpaḥ)",
    "GS40anandk_u:5108": " divyaṃ punarnavākalpaṃ vakṣyāmi śṛṇu pārvati // Āk_1,15.209 //",
    "GS40anandk_u:5109": " punarnavākhyā dvividhā lohitā dhavalā tathā /",
    "GS40anandk_u:5110": " rase rasāyane śvetā roge raktā praśasyate // Āk_1,15.210 //",
    "GS40anandk_u:5111": " puṣyārke śvetaśophaghnīṃ samūlāmāharetsudhīḥ /",
    "GS40anandk_u:5112": " chāyāśuṣkaṃ cūrṇayitvā gokṣīreṇa palārdhakam // Āk_1,15.211 //",
    "GS40anandk_u:5113": " palaṃ vātha pibetprātaḥ śuddhāṅgo vatsarāvadhi /",
    "GS40anandk_u:5114": " yuvā bhavati vṛddho'pi sa jīveccharadaḥ śatam // Āk_1,15.212 //",
    "GS40anandk_u:5115": " gokṣīreṇa ca tanmūlaṃ kṣīrakṣīṇaṃ pacetpriye /",
    "GS40anandk_u:5116": " cūrṇīkṛtya ca tanmūlaṃ pakvīkṛtaguḍe samam // Āk_1,15.213 //",
    "GS40anandk_u:5117": " goghṛtaṃ ca kṣipettatra tvekīkṛtyāvatārayet /",
    "GS40anandk_u:5118": " palaṃ cānudinaṃ lehyaṃ kṣīrānnāśī jitendriyaḥ // Āk_1,15.214 //",
    "GS40anandk_u:5119": " saṃvatsaraprayogeṇa valīpalitavarjitaḥ /",
    "GS40anandk_u:5120": " tatsevakasya naśyanti viṣāṇi vividhāni ca // Āk_1,15.215 //",
    "GS40anandk_u:5121": " tvagdoṣaḥ kaphapāṇḍvādyā audarā gulmapāyujāḥ /",
    "GS40anandk_u:5122": " naśyanti sakalā rogāśchardihikkākṣikarṇajāḥ // Āk_1,15.216 //",
    "GS40anandk_u:5123": " puṣpitāṃ phalitāṃ pakvām ādāya ca punarnavām /",
    "GS40anandk_u:5124": " khaṇḍitāṃ nāgarakvāthasusvinnāṃ kṣīrapeṣitām // Āk_1,15.217 //",
    "GS40anandk_u:5125": " pibeddivā ca cūrṇānte niśi kṣīraghṛtāśanaḥ /",
    "GS40anandk_u:5126": " ṣaṇmāsāt siddhimāpnoti yoṣicchatarato bhavet // Āk_1,15.218 //",
    "GS40anandk_u:5127": " (19. bhṛṅgarājakalpaḥ)",
    "GS40anandk_u:5128": " atha śrībhṛṅgarājasya kalpaṃ vacmi maheśvari /",
    "GS40anandk_u:5129": " samūlaṃ tacca puṣyārke samāhṛtyātha śoṣayet // Āk_1,15.219 //",
    "GS40anandk_u:5130": " chāyāyāṃ pūrṇitaṃ kṛtvā karṣaṃ sauvīraloḍitam /",
    "GS40anandk_u:5131": " prātaḥ pibecchuddhadeho māsādrogānvyapohati // Āk_1,15.220 //",
    "GS40anandk_u:5132": " tataḥ ṣaṇmāsayogena valīpalitakhaṇḍanam /",
    "GS40anandk_u:5133": " ghṛtakṣīrāśano nityaṃ jīvedvarṣaśatatrayam // Āk_1,15.221 //",
    "GS40anandk_u:5134": " yuktaḥ kṛṣṇatilair ardhair bhṛṅgarājasya pallavam /",
    "GS40anandk_u:5135": " upayuñjīta ṣaṇmāsaṃ valīpalitakṛntanam // Āk_1,15.222 //",
    "GS40anandk_u:5136": " bhṛṅgarājaphalaṃ puṣpaṃ patraṃ mūlaṃ ca cūrṇayet /",
    "GS40anandk_u:5137": " etaccūrṇasya sadṛśāṃścitrādyānparikalpayet // Āk_1,15.223 //",
    "GS40anandk_u:5138": " citraviśvakaṇābilvapathyādhātrīviḍaṅgakam /",
    "GS40anandk_u:5139": " marīcaṃ vyādhighātaṃ ca cakramardasya bījakam // Āk_1,15.224 //",
    "GS40anandk_u:5140": " lodhrasarṣaparājyaśca cūrṇitāśca samāhṛtāḥ /",
    "GS40anandk_u:5141": " ekīkṛtyaiva bhṛṅgasya rasena paribhāvayet // Āk_1,15.225 //",
    "GS40anandk_u:5142": " saptadhā ca tataḥ sarvaṃ cūrṇīkṛtya punaḥ priye /",
    "GS40anandk_u:5143": " karṣaṃ gopayasā sārdhaṃ śuddhakoṣṭho lihetpriye // Āk_1,15.226 //",
    "GS40anandk_u:5144": " ṣaṇmāsājjāyate siddhirvalīpalitavarjitaḥ /",
    "GS40anandk_u:5145": " pūrvoktavadvidhiḥ proktaḥ svarṇabhṛṅgasya pārvati // Āk_1,15.227 //",
    "GS40anandk_u:5146": " oṃ namo bhagavate rudrāya tiṣṭha tiṣṭha saṃgṛhāṇa svāhā /",
    "GS40anandk_u:5147": " ayaṃ grahaṇamantraḥ /",
    "GS40anandk_u:5148": " oṃ namo rudrāya amṛtātmane svāhā /",
    "GS40anandk_u:5149": " ayam āloḍanamantraḥ /",
    "GS40anandk_u:5150": " oṃ uttiṣṭhottiṣṭha kalyāṇi svāhā /",
    "GS40anandk_u:5151": " ayaṃ bhakṣaṇamantraḥ /",
    "GS40anandk_u:5152": " (20. kumārīkalpaḥ)",
    "GS40anandk_u:5153": " atha vakṣyāmyahaṃ devi kumārīkalpamuttamam /",
    "GS40anandk_u:5154": " nadītīre'thavā grāme nagare'bdhitaṭe'thavā // Āk_1,15.228 //",
    "GS40anandk_u:5155": " mṛdukarṇakapatrāṇi pītānyahisamāni ca /",
    "GS40anandk_u:5156": " pravālasamapuṣpāṇi sakledahastīni ca // Āk_1,15.229 //",
    "GS40anandk_u:5157": " yasyāḥ patrāṇi tiṣṭhanti sā kumārīti kathyate /",
    "GS40anandk_u:5158": " śuciḥ puṇyadine kanyāṃ sopavāsaḥ samāharet // Āk_1,15.230 //",
    "GS40anandk_u:5159": " arcayitvā baliṃ dattvā kumārīṃ siddhidāyinīm /",
    "GS40anandk_u:5160": " śuddhakoṣṭhaḥ prage khādeccaturaṅgulamātrataḥ // Āk_1,15.231 //",
    "GS40anandk_u:5161": " evaṃ māsaṃ tataḥ khādyaṃ yathā vṛddhiḥ śanaiḥ śanaiḥ /",
    "GS40anandk_u:5162": " atyantaṃ varjayenmadhyaṃ khādyaṃ bhavati sarvadā // Āk_1,15.232 //",
    "GS40anandk_u:5163": " svaśaktyanuguṇaṃ sevyaṃ svecchāhāravihāravān /",
    "GS40anandk_u:5164": " snigdhairmāṃsarasakṣīrairyuktyā sevyā kumārikā // Āk_1,15.233 //",
    "GS40anandk_u:5165": " haratyakhilarogāṃśca rājayakṣmādikānpriye /",
    "GS40anandk_u:5166": " kinnaraiḥ sadṛśaṃ gāyed gṛdhradṛṣṭirmahābalaḥ // Āk_1,15.234 //",
    "GS40anandk_u:5167": " snigdhakeśaśca matimān bālādityasamaprabhaḥ /",
    "GS40anandk_u:5168": " daśanāgabalopetaḥ samīrasadṛśo gatau // Āk_1,15.235 //",
    "GS40anandk_u:5169": " valīpalitanirmuktaḥ ṣoḍaśābdavayā bhavet /",
    "GS40anandk_u:5170": " evaṃ varṣaprayogeṇa bhavatyetair guṇairyutaḥ // Āk_1,15.236 //",
    "GS40anandk_u:5171": " yastu dvādaśavarṣāntaṃ seveta sa surāsuraiḥ /",
    "GS40anandk_u:5172": " mahoragairavadhyaśca triṃśannāgabalānvitaḥ // Āk_1,15.237 //",
    "GS40anandk_u:5173": " mayūradṛṣṭiḥ sarvajñaḥ sarvaśāstraviśāradaḥ /",
    "GS40anandk_u:5174": " vidyādharo bhavenmartyo nātra kāryā vicāraṇā // Āk_1,15.238 //",
    "GS40anandk_u:5175": " kumāryā dalamādāya hastarkṣe sādhake'hani /",
    "GS40anandk_u:5176": " prātaḥ pratyahamāsvādya śuciragnibalaṃ yathā // Āk_1,15.239 //",
    "GS40anandk_u:5177": " tanmajjāṃ vā lihedyastu madhvājyavyoṣasaṃyutām /",
    "GS40anandk_u:5178": " māsaṃ seveta niyamātsarvarogaiḥ pramucyate // Āk_1,15.240 //",
    "GS40anandk_u:5179": " ṣaṇmāsamupayuñjāno valīpalitavarjitaḥ /",
    "GS40anandk_u:5180": " tasyāḥ kledaṃ samānīya vyoṣakṣaudrājyasaṃyutam // Āk_1,15.241 //",
    "GS40anandk_u:5181": " svinnaṃ mṛdvagninā sevyaṃ kṣīrāhāro jitendriyaḥ /",
    "GS40anandk_u:5182": " māsādrogā vinaśyanti dvimāsāddṛḍhavigrahaḥ // Āk_1,15.242 //",
    "GS40anandk_u:5183": " divyadṛṣṭiśca tejasvī dvimāsād dviṣahṛdbhavet /",
    "GS40anandk_u:5184": " ṣaṇmāsayogād vṛddho'pi yuvā syātsatyamīśvari // Āk_1,15.243 //",
    "GS40anandk_u:5185": " evaṃ varṣopayogena jīveddviśatavatsaram /",
    "GS40anandk_u:5186": " tasyā dalaṃ yugaiḥ sārdhaṃ bhakṣayecchuddhakoṣṭhavān // Āk_1,15.244 //",
    "GS40anandk_u:5187": " valīpalitanāśaḥ syādvatsarānnātra saṃśayaḥ /",
    "GS40anandk_u:5188": " (21. nīlīkalpaḥ)",
    "GS40anandk_u:5189": " atha devi pravakṣyāmi mahānīlīrasāyanam // Āk_1,15.245 //",
    "GS40anandk_u:5190": " puṣyārke śucirādadyānmahānīlīṃ vidhānataḥ /",
    "GS40anandk_u:5191": " mūlapuṣpaphalopetāṃ chāyāyāṃ śoṣayetpriye // Āk_1,15.246 //",
    "GS40anandk_u:5192": " paṭacūrṇaṃ dviniṣkaṃ syānniṣkamabhraṃ ca yojayet /",
    "GS40anandk_u:5193": " sarvaṃ ca madhunāloḍya snigdhabhāṇḍe vinikṣipet // Āk_1,15.247 //",
    "GS40anandk_u:5194": " dhānyarāśau nyasenmāsam uddhṛtya ca tataḥ priye /",
    "GS40anandk_u:5195": " śuddhakoṣṭho lihetprātarbiḍālapadamātrakam // Āk_1,15.248 //",
    "GS40anandk_u:5196": " ṣaṇmāsājjāyate martyo valīpalitavarjitaḥ /",
    "GS40anandk_u:5197": " mahānīlīṃ ca kṛṣṇābhraṃ musalīmamṛtālatām // Āk_1,15.249 //",
    "GS40anandk_u:5198": " samāṃśaṃ cūrṇitānkṛtvā madhunā karṣam ālihet /",
    "GS40anandk_u:5199": " evaṃ varṣopayogena jīrṇo'pi taruṇāyate // Āk_1,15.250 //",
    "GS40anandk_u:5200": " balavānmatimāndhīro jīvedvarṣaśatadvayam /",
    "GS40anandk_u:5201": " abhrakaṃ ca kumārīṃ ca kākajaṅghāṃ śatāvarīm // Āk_1,15.251 //",
    "GS40anandk_u:5202": " etatsamāṃ mahānīlīṃ cūrṇayet snigdhabhāṇḍake /",
    "GS40anandk_u:5203": " madhunā sahitaṃ saptarātryante ca samuddharet // Āk_1,15.252 //",
    "GS40anandk_u:5204": " karṣaṃ lihetkṣīrabhojī varṣādvalijarāṃ jayet /",
    "GS40anandk_u:5205": " (22. musalīkalpaḥ)",
    "GS40anandk_u:5206": " atha bravīmi deveśi musalīkalpamuttamam // Āk_1,15.253 //",
    "GS40anandk_u:5207": " svarṇapuṣpī ca kharjūrapatravat patraśobhitā /",
    "GS40anandk_u:5208": " antaḥ śvetā ca nārācamūlā sā musalī smṛtā // Āk_1,15.254 //",
    "GS40anandk_u:5209": " tanmūlaṃ ca samuddhṛtya chāyāśuṣkaṃ ca cūrṇayet /",
    "GS40anandk_u:5210": " karṣaṃ madhvājyalulitaṃ prātaḥ śuddhatanurlihet // Āk_1,15.255 //",
    "GS40anandk_u:5211": " jīrṇe dugdhānnabhojī syādrūkṣānnaṃ varjayet priye /",
    "GS40anandk_u:5212": " ṣaṣṭhe māsi bhavedbālo vṛddho'pi balabuddhimān // Āk_1,15.256 //",
    "GS40anandk_u:5213": " payasā musalīcūrṇaṃ dadhnā vāpi pibecchuciḥ /",
    "GS40anandk_u:5214": " varṣād yauvanam āpnoti śatastrīgamane paṭuḥ // Āk_1,15.257 //",
    "GS40anandk_u:5215": " (23. indravallīkalpaḥ)",
    "GS40anandk_u:5216": " athendravallīkalpaṃ ca vyākhyāmi śṛṇu pārvati /",
    "GS40anandk_u:5217": " mayoditā surendrasya daityānāṃ vijayāya ca // Āk_1,15.258 //",
    "GS40anandk_u:5218": " tadā prabhṛti lokeṣu khyātā sā cendravallikā /",
    "GS40anandk_u:5219": " tāmimāṃ bhajatāṃ puṃsāṃ dehasiddhirbhaveddhruvam // Āk_1,15.259 //",
    "GS40anandk_u:5220": " samūlāṃ tāṃ samuddhṛtya chāyāśuṣkāṃ vicūrṇayet /",
    "GS40anandk_u:5221": " taccūrṇaṃ dvādaśapalaṃ vacācūrṇaṃ ca tatsamam // Āk_1,15.260 //",
    "GS40anandk_u:5222": " vraṇaghnīcūrṇam etasya samāṃśaṃ trikaṭūdbhavam /",
    "GS40anandk_u:5223": " ṣaṭpalaṃ sarvamekatra kṛtvā bhāṇḍe vinikṣipet // Āk_1,15.261 //",
    "GS40anandk_u:5224": " karṣaṃ karṣaṃ madhuyutaṃ prātaḥ prātarlihetsadā /",
    "GS40anandk_u:5225": " ṣaṇmāsāt sarvarogaghnaṃ vatsarāddehasiddhidam // Āk_1,15.262 //",
    "GS40anandk_u:5226": " bhūyo bhūyaśca ṣaṇmāsānnavaṃ cūrṇaṃ prakalpayet /",
    "GS40anandk_u:5227": " (24. jyotirdrumakalpaḥ)",
    "GS40anandk_u:5228": " atha jyotirdrumasyāpi pañcāṅgānyāharet priye // Āk_1,15.263 //",
    "GS40anandk_u:5229": " triḥ saptarātraṃ sakṣaudrāṇyāśrayeddhānyarāśike /",
    "GS40anandk_u:5230": " bhakṣayedroganirmuktastejasvī dehasiddhibhāk // Āk_1,15.264 //",
    "GS40anandk_u:5231": " (25. aśvagandhākalpaḥ)",
    "GS40anandk_u:5232": " athāśvagandhākandaṃ ca pautrīkoraṇṭayoḥ samam /",
    "GS40anandk_u:5233": " cūrṇitaṃ madhusarpirbhyāṃ karṣaṃ prātarlihecchuciḥ // Āk_1,15.265 //",
    "GS40anandk_u:5234": " saṃvatsaraprayogeṇa triśatāyurbhavennaraḥ /",
    "GS40anandk_u:5235": " (26. jyotiṣmatīkalpaḥ)",
    "GS40anandk_u:5236": " atha jyotiṣmatīkalpaṃ vakṣyāmi śṛṇu pārvati // Āk_1,15.266 //",
    "GS40anandk_u:5237": " divyā jyotiṣmatī vallī taptakāñcanasannibhā /",
    "GS40anandk_u:5238": " bahupratānā svarṇābhā phalabījā śubhapradā // Āk_1,15.267 //",
    "GS40anandk_u:5239": " āṣāḍhe śuklapakṣe ca śubharkṣe śubhavāsare /",
    "GS40anandk_u:5240": " kuṅkumāktena sūtreṇa tāṃ vallīṃ pariveṣṭayet // Āk_1,15.268 //",
    "GS40anandk_u:5241": " raktagandhākṣataiḥ puṣpairarcayitvā praṇamya ca /",
    "GS40anandk_u:5242": " raktamālyāmbaradharaḥ kuṅkumāgarucarcitaḥ // Āk_1,15.269 //",
    "GS40anandk_u:5243": " tāṃbūlacarvaṇaṃ kurvanhṛṣṭo niyatamānasaḥ /",
    "GS40anandk_u:5244": " abhīṣṭadevatāmantraistārāmantreṇa vārcayet // Āk_1,15.270 //",
    "GS40anandk_u:5245": " abhīṣṭadevatāṃ dhyātvā tataścodaṅmukhaḥ priye /",
    "GS40anandk_u:5246": " pakvabījāni gṛhṇīyādātape śoṣayettataḥ // Āk_1,15.271 //",
    "GS40anandk_u:5247": " tvagvarjyāni nidhāyādau cūrṇitāni viśeṣataḥ /",
    "GS40anandk_u:5248": " tebhyastailaṃ samāhṛtya tattailasadṛśaṃ payaḥ // Āk_1,15.272 //",
    "GS40anandk_u:5249": " pādāṃśaṃ madhu saṃyojya tailaśeṣaṃ pacecchanaiḥ /",
    "GS40anandk_u:5250": " tasminkarpūratakkolatvagjātīphalameva ca // Āk_1,15.273 //",
    "GS40anandk_u:5251": " etāni samabhāgāni cūrṇayitvā ca kovidaḥ /",
    "GS40anandk_u:5252": " tattailaṃ ṣoḍaśapalaṃ taccūrṇaṃ palamātrakam // Āk_1,15.274 //",
    "GS40anandk_u:5253": " ekīkṛtyāvaloḍyātha snehabhāṇḍe vinikṣipet /",
    "GS40anandk_u:5254": " triḥ saptavāsaraṃ dhānyarāśau bhāṇḍe vinikṣipet // Āk_1,15.275 //",
    "GS40anandk_u:5255": " daśāhamathavā triṃśatṣaṣṭirvā navatistathā /",
    "GS40anandk_u:5256": " adhikaṃ vā yathāyogaṃ paścāttailaṃ samāharet // Āk_1,15.276 //",
    "GS40anandk_u:5257": " śuddhakoṣṭhaḥ śubhadine kṛtadevadvijārcanaḥ /",
    "GS40anandk_u:5258": " sūryodaye pibeddhīro binduvṛddhyā kramātpriye // Āk_1,15.277 //",
    "GS40anandk_u:5259": " palāntaṃ sādhakastena niḥsaṃjñatvam avāpyate /",
    "GS40anandk_u:5260": " mandaṃ mandaṃ labdhasaṃjño muhuḥ krandati nandati // Āk_1,15.278 //",
    "GS40anandk_u:5261": " rodityeva muhuḥ kṛcchrāllabdhasaṃjño bhavennaraḥ /",
    "GS40anandk_u:5262": " gokṣīraṃ pāyayetpaścātsakṣaudraṃ śrāntacetase // Āk_1,15.279 //",
    "GS40anandk_u:5263": " kramādevaṃ bhavetsvasthaḥ sādhako'sau na saṃśayaḥ /",
    "GS40anandk_u:5264": " ṣaṣṭikānnaṃ sagokṣīraṃ taile jīrṇe ca bhojanam // Āk_1,15.280 //",
    "GS40anandk_u:5265": " evaṃ kuryātpratidinaṃ māsamekaṃ nirantaram /",
    "GS40anandk_u:5266": " māsātsūryasamaḥ sākṣāttejasā mantraśāstravit // Āk_1,15.281 //",
    "GS40anandk_u:5267": " sāṅgopāṅgaśrutiṃ vetti tvanadhīto'pi mānavaḥ /",
    "GS40anandk_u:5268": " madhyāhne bhāskaraṃ paśyetpūrṇacandramivāparam // Āk_1,15.282 //",
    "GS40anandk_u:5269": " vainateyasamā dṛṣṭirdivā paśyati tārakāḥ /",
    "GS40anandk_u:5270": " annavajjīryate kṣvelaṃ supto'pyākarṇayeddhvanim // Āk_1,15.283 //",
    "GS40anandk_u:5271": " aṣṭādaśavidhaṃ kuṣṭhaṃ sarvarogānvināśayet /",
    "GS40anandk_u:5272": " phalaṃ dvitīyamāsasya śṛṇu vakṣyāmi bhairavi // Āk_1,15.284 //",
    "GS40anandk_u:5273": " gandharvoragarakṣobhiḥ sevyate tailasevakaḥ /",
    "GS40anandk_u:5274": " mahāpātakakartāro devatāpitṛnindakāḥ // Āk_1,15.285 //",
    "GS40anandk_u:5275": " samayācārarahitās ta ete muktakilbiṣāḥ /",
    "GS40anandk_u:5276": " amuṣya sevayā muktāḥ prayānti paramāṃ gatim // Āk_1,15.286 //",
    "GS40anandk_u:5277": " phalaṃ tṛtīyamāsasya śṛṇu pārvati vakṣyate /",
    "GS40anandk_u:5278": " devāśca divyā ṛṣayo vasavo'ṣṭau mahoragāḥ // Āk_1,15.287 //",
    "GS40anandk_u:5279": " amuṣya sevāṃ kurvanti priyaṃ nityahitaṃ tathā /",
    "GS40anandk_u:5280": " tasya mūtraṃ tāmraghaṭe pūrayitvā khanedbhuvam // Āk_1,15.288 //",
    "GS40anandk_u:5281": " tadgarte vihitaṃ kṛtvā ṣaṇmāsātkanakaṃ bhavet /",
    "GS40anandk_u:5282": " caturthamāsasya phalaṃ śarvāṇi śṛṇu sāṃpratam // Āk_1,15.289 //",
    "GS40anandk_u:5283": " adṛśyo'sau bhavenmartyaḥ sarvaiśvaryayuto balī /",
    "GS40anandk_u:5284": " daśabrahmadinaṃ jīvetsarvalokagatau paṭuḥ // Āk_1,15.290 //",
    "GS40anandk_u:5285": " tanmūtramalagharmāmbūdvartanais tāmralepanam /",
    "GS40anandk_u:5286": " kuryādvahnau pratapanaṃ tacchulbaṃ kāñcanaṃ bhavet // Āk_1,15.291 //",
    "GS40anandk_u:5287": " atha pañcamamāse tu sadehaḥ khecaro bhavet /",
    "GS40anandk_u:5288": " sākṣādbrahmā bhaved devi śṛṇu ṣāṇmāsikaṃ phalam // Āk_1,15.292 //",
    "GS40anandk_u:5289": " mahāsiddhaiḥ parivṛtaḥ sarvalokān yadṛcchayā /",
    "GS40anandk_u:5290": " vicarecchivatulyaḥ syānmahātejā mahāyaśāḥ // Āk_1,15.293 //",
    "GS40anandk_u:5291": " atha saptamamāsasya phalaṃ kalyāṇi vakṣyate /",
    "GS40anandk_u:5292": " jitāriṣaḍvargamanāḥ sarvabhūtahite rataḥ // Āk_1,15.294 //",
    "GS40anandk_u:5293": " viṣṇvāyuṣyamavāpnoti puṇyāpuṇyavivarjitaḥ /",
    "GS40anandk_u:5294": " vicarecca mahāvīryaḥ śrīmān viṣṇurivāparaḥ // Āk_1,15.295 //",
    "GS40anandk_u:5295": " aṣṭamāsaphalaṃ vacmi śṛṇu tvaṃ sarvamaṅgale /",
    "GS40anandk_u:5296": " matpriyo divyakarmā ca sarvajño muktimāpnuyāt // Āk_1,15.296 //",
    "GS40anandk_u:5297": " phalaṃ navamamāsasya śṛṇu kātyāyani priye /",
    "GS40anandk_u:5298": " dvitīyacintāmaṇivad vīro'sau kāmarūpavān // Āk_1,15.297 //",
    "GS40anandk_u:5299": " brahmaviṣṇvindracandrāṇāṃ rūpaṃ sṛjati sādhakaḥ /",
    "GS40anandk_u:5300": " manasā cintitaṃ yadyattattatkartuṃ svayaṃ prabhuḥ // Āk_1,15.298 //",
    "GS40anandk_u:5301": " etadrasāyanaṃ divyaṃ sukaraṃ mokṣasādhanam /",
    "GS40anandk_u:5302": " puṇyaṃ paramaguhyaṃ ca gopanīyaṃ tvayā priye // Āk_1,15.299 //",
    "GS40anandk_u:5303": " etasya sadṛśaṃ nāsti devānāmapi durlabham /",
    "GS40anandk_u:5304": " bahunātra kimuktena tvatpriyārthaṃ mayoditam // Āk_1,15.300 //",
    "GS40anandk_u:5305": " rasāyanam idaṃ divyaṃ na kurvanti ca mānavāḥ /",
    "GS40anandk_u:5306": " ajñānopahatāḥ kecit kecin nāstīti śaṅkayā // Āk_1,15.301 //",
    "GS40anandk_u:5307": " antarāyeṇa kecic ca tadalābhena kecana /",
    "GS40anandk_u:5308": " tatkalpājñānataḥ kecitkecid guruvivarjitāḥ // Āk_1,15.302 //",
    "GS40anandk_u:5309": " kecid rogākulā devi tvitthaṃ tairapi vighnitāḥ /",
    "GS40anandk_u:5310": " yatra jyotiṣmatī vallī sā bhūmiḥ puṇyabhūmikā // Āk_1,15.303 //",
    "GS40anandk_u:5311": " tatraiva sarvatīrthāni siddhayo vividhā api /",
    "GS40anandk_u:5312": " jyotiṣmatīphalabhavaṃ sevyaṃ divyarasāyanam // Āk_1,15.304 //",
    "GS40anandk_u:5313": " (27. guggulukalpaḥ)",
    "GS40anandk_u:5314": " atha guggulukalpaṃ ca śṛṇu tvaṃ caṇḍike'dhunā /",
    "GS40anandk_u:5315": " caturvidho gugguluḥ syātkumudaḥ padmakastathā // Āk_1,15.305 //",
    "GS40anandk_u:5316": " mahiṣākṣaṃ ca hemākhyas tattadvarṇasamujjvalaḥ /",
    "GS40anandk_u:5317": " hemākhyaṃ ca manuṣyāṇāṃ rasāyanam udāhṛtam // Āk_1,15.306 //",
    "GS40anandk_u:5318": " kaṇaśo gugguluṃ kṛtvā goghṛtena śanaiḥ pacet /",
    "GS40anandk_u:5319": " ḍolāyantre yuktiparo ghṛtabharjitamāṃsavat // Āk_1,15.307 //",
    "GS40anandk_u:5320": " pathyāvibhītakau dhātrī gandhakaśca pṛthakpṛthak /",
    "GS40anandk_u:5321": " samāṃśaṃ tānvicūrṇyaiva etatsarvasamaṃ puram // Āk_1,15.308 //",
    "GS40anandk_u:5322": " śuddhakoṣṭho lihetprātastailaṃ hyeraṇḍasaṃbhavam /",
    "GS40anandk_u:5323": " lolayitvā niṣkamātraṃ vṛddhiḥ karṣāvadhirbhavet // Āk_1,15.309 //",
    "GS40anandk_u:5324": " evaṃ varṣaprayogeṇa śītavātavraṇāstathā /",
    "GS40anandk_u:5325": " piḍakāgaṇḍamālādyā vinaśyanti mahārujaḥ // Āk_1,15.310 //",
    "GS40anandk_u:5326": " dvādaśābdaprayogeṇa vajrakāyo bhavennaraḥ /",
    "GS40anandk_u:5327": " yadyaddravyaṃ ca sātmyaṃ syāt tattaddravyeṇa vā bhajet // Āk_1,15.311 //",
    "GS40anandk_u:5328": " yasya yasya ca rogasya yadyadbheṣajamīritam /",
    "GS40anandk_u:5329": " taistaiḥ sahaiva seveta tattadrogaharaṃ bhavet // Āk_1,15.312 //",
    "GS40anandk_u:5330": " (28. vijayākalpaḥ;",
    "GS40anandk_u:5331": " vijayotpattiḥ)",
    "GS40anandk_u:5332": " śrībhairavī /",
    "GS40anandk_u:5333": " devadeva jagannātha surāsuranamaskṛta /",
    "GS40anandk_u:5334": " pañcakṛtyapradhāneśa namastubhyaṃ parātpara // Āk_1,15.313 //",
    "GS40anandk_u:5335": " sarve'pyauṣadhakalpāśca matprītyā kathitāstvayā /",
    "GS40anandk_u:5336": " āścaryaṃ bhūtadeveśa sadyaḥ siddhipradāyakam // Āk_1,15.314 //",
    "GS40anandk_u:5337": " sukhasevyaṃ sukhakaraṃ jñānadaṃ bhuktidaṃ śucim /",
    "GS40anandk_u:5338": " asmatsāyujyadaṃ brūhi prītyā mama rasāyanam // Āk_1,15.315 //",
    "GS40anandk_u:5339": " tataḥ smitamukho bhūtvā śaṅkaro lokaśaṃkaraḥ /",
    "GS40anandk_u:5340": " śrībhairavaḥ /",
    "GS40anandk_u:5341": " devi vakṣyāmyahaṃ kalpaṃ spṛhaṇīyaṃ surāsuraiḥ // Āk_1,15.316 //",
    "GS40anandk_u:5342": " siddhaiśca munibhiḥ strībhiḥ sarvavarṇaiśca yogibhiḥ /",
    "GS40anandk_u:5343": " bālairvṛddhaiśca rugṇaiśca ṣaṇḍhaiśca bahuyoṣitaiḥ // Āk_1,15.317 //",
    "GS40anandk_u:5344": " śṛṇu tvamamṛtodbhūtaṃ sāvadhānena cetasā /",
    "GS40anandk_u:5345": " āgneyo māmako 'ṃśaḥ syātsaumyāṃśastāvakaḥ priye // Āk_1,15.318 //",
    "GS40anandk_u:5346": " agnīṣomātmakaṃ sarvamauṣadhaṃ jaladhau surāḥ /",
    "GS40anandk_u:5347": " asurāḥ prākṣipaṃścakrurmathanaṃ mandarādriṇā // Āk_1,15.319 //",
    "GS40anandk_u:5348": " atīva mathanāttatra devyāgneyo mamāṃśakaḥ /",
    "GS40anandk_u:5349": " jvalanmahāviṣaṃ ghoraṃ jātaṃ hālāhalākhyakam // Āk_1,15.320 //",
    "GS40anandk_u:5350": " tena vyākulitā mlānā gatavegāḥ surāsurāḥ /",
    "GS40anandk_u:5351": " kṛpayā tanmayā sarvaṃ viṣaṃ ca kabalīkṛtam // Āk_1,15.321 //",
    "GS40anandk_u:5352": " tato devā ditisutā mamanthurhṛṣṭamānasāḥ /",
    "GS40anandk_u:5353": " tato lakṣmīprabhṛtayaḥ prādurāsaṃstato'mṛtam // Āk_1,15.322 //",
    "GS40anandk_u:5354": " tad udbhūtaṃ paraṃ divyaṃ jarāmaraṇakṛntanam /",
    "GS40anandk_u:5355": " tadā tadā mahāviṣṇurmama hastāmbuje'rpayat // Āk_1,15.323 //",
    "GS40anandk_u:5356": " trivāraṃ bindavo dattāḥ parasmai paramātmane /",
    "GS40anandk_u:5357": " parāśaktiyuje paścāttubhyaṃ datte mayā priye // Āk_1,15.324 //",
    "GS40anandk_u:5358": " pītaṃ tvayā ca me dattaṃ madhusūktamudīrya ca /",
    "GS40anandk_u:5359": " svīkṛtaṃ ca mayā kānte cidānandātmakāmṛtam // Āk_1,15.325 //",
    "GS40anandk_u:5360": " sāndrānandena ca mayā sphūtkṛtir lajjayā kṛtā /",
    "GS40anandk_u:5361": " patitā bindavaḥ sūkṣmāstebhyo jātā mahauṣadhiḥ // Āk_1,15.326 //",
    "GS40anandk_u:5362": " tāmālokya śubhāṃ divyāṃ muditāḥ paryapālayan /",
    "GS40anandk_u:5363": " matkarāṃbujanītena pīyūṣeṇa vivardhitam // Āk_1,15.327 //",
    "GS40anandk_u:5364": " tasmāttriśūlasadṛśaparṇaṃ ca paṭalaṃ bahu /",
    "GS40anandk_u:5365": " tasmānmahauṣadhirjātā madādiṣṭairguṇairvṛtā // Āk_1,15.328 //",
    "GS40anandk_u:5366": " kadācidbhairavo dṛṣṭvā hṛṣṭastāṃ prārthayanmayā /",
    "GS40anandk_u:5367": " dattā tasmai bhairavo'pi yoginībhyaḥ samarpipat // Āk_1,15.329 //",
    "GS40anandk_u:5368": " tāśca prītāḥ svabhaktebhyo bhaktebhyaḥ pradaduśca te /",
    "GS40anandk_u:5369": " ninyuśca bhūtalaṃ divyāmauṣadhiṃ sarvasiddhidām // Āk_1,15.330 //",
    "GS40anandk_u:5370": " (vijayābhedāḥ)",
    "GS40anandk_u:5371": " śrībhairavī /",
    "GS40anandk_u:5372": " kiṃnāmnī sā kathaṃvīryā sevanīyā kathaṃ prabho /",
    "GS40anandk_u:5373": " kīdṛgvarṇā kiyadbhedā kīdṛgrūpaguṇā ca sā // Āk_1,15.331 //",
    "GS40anandk_u:5374": " kathaṃ vā siddhidā sā syātkramānme brūhi vallabha /",
    "GS40anandk_u:5375": " śrībhairavaḥ /",
    "GS40anandk_u:5376": " atha tasyāścaturvarṇā yugadharmāśritāḥ priye // Āk_1,15.332 //",
    "GS40anandk_u:5377": " śuklavarṇā kṛtayuge tretāyāṃ śoṇitaprabhā /",
    "GS40anandk_u:5378": " dvāpare pītavarṇā ca nīlavarṇā kalau yuge // Āk_1,15.333 //",
    "GS40anandk_u:5379": " ekaparṇā triparṇā ca pañcaparṇā municchadā /",
    "GS40anandk_u:5380": " daśaparṇā rudraparṇā trayodaśadalānvitā // Āk_1,15.334 //",
    "GS40anandk_u:5381": " navaparṇeti vijñeyā bhedā hyete sureśvari /",
    "GS40anandk_u:5382": " (vijayālakṣaṇam)",
    "GS40anandk_u:5383": " strīrūpā saphalā vallī puṃrūpā ca drumākṛtiḥ // Āk_1,15.335 //",
    "GS40anandk_u:5384": " saphalā tu madaṃ mūrchāṃ sukhaṃ satvaṃ karoti ca /",
    "GS40anandk_u:5385": " yogavāhā tiktarasā sā kaṭuś cūgragandhinī // Āk_1,15.336 //",
    "GS40anandk_u:5386": " śivamūlī ca vijayā bhaṅgī gañjā vimardinī /",
    "GS40anandk_u:5387": " divyā siddhā siddhidā ca siddhamūlī manonmanī // Āk_1,15.337 //",
    "GS40anandk_u:5388": " madhudravā cidāhlādā paśupāśavināśinī /",
    "GS40anandk_u:5389": " kālaghnī sarvarogaghnī nāmānyetāni pārvati // Āk_1,15.338 //",
    "GS40anandk_u:5390": " śivo mūlaṃ bhavedyasyāḥ śivamūlīti kathyate /",
    "GS40anandk_u:5391": " trilokān ariṣaḍvargān vijayākhyā jayediti // Āk_1,15.339 //",
    "GS40anandk_u:5392": " tāpatrayādiduḥkhānāṃ bhañjanād bhaṅginī smṛtā /",
    "GS40anandk_u:5393": " gañjeti mādayatyeṣā madirāsthānakāriṇī // Āk_1,15.340 //",
    "GS40anandk_u:5394": " sadṛśaṃ marśanaṃ yasyāḥ saiva proktā vimarśinī /",
    "GS40anandk_u:5395": " krīḍāmodadyutimadakāntidatvācca divyakā // Āk_1,15.341 //",
    "GS40anandk_u:5396": " svataḥsiddheti siddhākhyā diṣṭasiddhipradāyikā /",
    "GS40anandk_u:5397": " siddhideti mahāsiddhaiḥ sā nītā siddhamūlikā // Āk_1,15.342 //",
    "GS40anandk_u:5398": " manaścintitakāryāṇāṃ sādhanācca manonmanā /",
    "GS40anandk_u:5399": " saṃvidānandadatvācca cidāhlādeti kīrtitā // Āk_1,15.343 //",
    "GS40anandk_u:5400": " brahmarandhrasthitasudhādrāvaṇācca madhudravā /",
    "GS40anandk_u:5401": " jantūnāṃ pāśanāśatvātpaśupāśavināśinī // Āk_1,15.344 //",
    "GS40anandk_u:5402": " mṛtyuñjayatvāt kālaghnī rogaghnī sārthanāmikā /",
    "GS40anandk_u:5403": " (vijayāvardhanakramaḥ)",
    "GS40anandk_u:5404": " vardhanakramamācakṣe śṛṇu lokaśivaṃkari // Āk_1,15.345 //",
    "GS40anandk_u:5405": " śilāloṣṭādito varjyā vālukāśarkarāditaḥ /",
    "GS40anandk_u:5406": " bhūmiḥ kṛṣṇā pāṃsulā ca mṛdulā sakarīṣakā // Āk_1,15.346 //",
    "GS40anandk_u:5407": " bhujaṅgamāṃsasahitā tatra bījāni vāpayet /",
    "GS40anandk_u:5408": " ahivaktreṣu satvañci snigdhāni ca gurūṇi ca // Āk_1,15.347 //",
    "GS40anandk_u:5409": " puṣyārke siddhayoge vā śravaṇe śuklapakṣake /",
    "GS40anandk_u:5410": " snāto liptatanurgandhaiḥ kṛtanyāsajapārcanaḥ // Āk_1,15.348 //",
    "GS40anandk_u:5411": " udaṅmukhaḥ prāṅmukho vā dhyātvā ca gurupādukām /",
    "GS40anandk_u:5412": " sakṣīrāṅkolatailena jalena pariṣecayet // Āk_1,15.349 //",
    "GS40anandk_u:5413": " aṅkure ca samutpanne siñcetsaghṛtavāriṇā /",
    "GS40anandk_u:5414": " parṇe kīṭe samutpanne sāmudraṃ vāri secayet // Āk_1,15.350 //",
    "GS40anandk_u:5415": " tato'syāṃ vitatāyāṃ ca śiraśchittvā ca randhrayet /",
    "GS40anandk_u:5416": " tatra sūtaṃ kṣipenniṣkaṃ niṣkaṃ pratyekamādarāt // Āk_1,15.351 //",
    "GS40anandk_u:5417": " nirodhayettanmukhāni kauśikena prayatnataḥ /",
    "GS40anandk_u:5418": " puṣpite phalite madyamāṃsāmbu ca niṣecayet // Āk_1,15.352 //",
    "GS40anandk_u:5419": " ekaikapakṣaparyantaṃ kṣīrādi pariṣecayet /",
    "GS40anandk_u:5420": " asyāṃ baddhvā jaṭāmāṃsīṃ sakṣaudraṃ vāri secayet // Āk_1,15.353 //",
    "GS40anandk_u:5421": " śeṣaṃ madyena vā vārā vardhanīyā mahauṣadhiḥ /",
    "GS40anandk_u:5422": " ādau vā paramaṃ mantraṃ paścāt sevanamantrakam // Āk_1,15.354 //",
    "GS40anandk_u:5423": " oṃ kṣāṃ kṣīṃ kṣūṃ kṣetrapālāya namaḥ savīryaṃ kuru kuru siddhiṃ dehi dehi svāhā /",
    "GS40anandk_u:5424": " ayaṃ sthāpanamantraḥ /",
    "GS40anandk_u:5425": " oṃ śrīṃ hrīṃ klīṃ yaralavaśaṣasaha amṛteśvari amṛtaṃ kuru kuru āṃ hrāṃ kroṃ svāhā /",
    "GS40anandk_u:5426": " ayaṃ sevanamantraḥ /",
    "GS40anandk_u:5427": " phālgune kṛṣṇapakṣasya caturdaśyāṃ ca sādhakaḥ /",
    "GS40anandk_u:5428": " snātaḥ śuddhāmbaro gandhapuṣpabhūṣaṇasaṃyutaḥ // Āk_1,15.355 //",
    "GS40anandk_u:5429": " arcayedbhairavaṃ tatra nandīśaṃ ca krameṇa ca /",
    "GS40anandk_u:5430": " madyamāṃsopahāreṇa raktapītasitāsitaiḥ // Āk_1,15.356 //",
    "GS40anandk_u:5431": " tantubhirveṣṭayeddevi tanmantraṃ ca nigadyate /",
    "GS40anandk_u:5432": " oṃ glauṃ sauṃ hrīṃ khecarabhūcaradivyayogini imāṃ rakṣa rakṣa sarvaśatrupramathini svāhā /",
    "GS40anandk_u:5433": " ayaṃ tantubandhanamantraḥ /",
    "GS40anandk_u:5434": " sahasraṃ pratyahaṃ japyamaghoraṃ mantranāyakam // Āk_1,15.357 //",
    "GS40anandk_u:5435": " evaṃ saptadinaṃ kāryaṃ pañcamyām amṛteśvarīm /",
    "GS40anandk_u:5436": " dhyātvā kundendukarpūrasaṃkāśāṃ dhavalāṃbarām // Āk_1,15.358 //",
    "GS40anandk_u:5437": " sitamālyānulepārdrāṃ muktābharaṇamaṇḍitām /",
    "GS40anandk_u:5438": " dakṣiṇe'kṣaguṇaṃ vāme sudhāpūrṇaghaṭaṃ tataḥ // Āk_1,15.359 //",
    "GS40anandk_u:5439": " tadadho dakṣiṇe vāme saṃvitpustakadhāriṇīm /",
    "GS40anandk_u:5440": " tatra sthitāṃ tataḥ kuryāl lavanaṃ ca samantrakam // Āk_1,15.360 //",
    "GS40anandk_u:5441": " snigdhāni ca sabījāni saparṇāni samāharet /",
    "GS40anandk_u:5442": " oṃ klīṃ vaṃ saṃ krauṃ śivānandāmṛtodbhave tribhuvanavijaye vijayaṃ prayaccha svāhā /",
    "GS40anandk_u:5443": " ayaṃ lāvanamantraḥ /",
    "GS40anandk_u:5444": " mandātape śuddhadeśe śoṣayetsaptavāsaram // Āk_1,15.361 //",
    "GS40anandk_u:5445": " nikṣipennūtane bhāṇḍe tatparṇāni sucūrṇayet /",
    "GS40anandk_u:5446": " sthālīdvayaṃ pratāpyādāvekasyāṃ prathamaṃ puṭet // Āk_1,15.362 //",
    "GS40anandk_u:5447": " tato'parasyāṃ puṭayedevaṃ kāryaṃ muhurmuhuḥ /",
    "GS40anandk_u:5448": " yāvatsupākatāṃ yāti tajjñastāvadvipācayet // Āk_1,15.363 //",
    "GS40anandk_u:5449": " guñjonmattaśca vallī ca tāsāṃ parṇarasairmuhuḥ /",
    "GS40anandk_u:5450": " sthālyau pṛthakpṛthak devi saptadhā saptadhā priye // Āk_1,15.364 //",
    "GS40anandk_u:5451": " muṇḍī brāhmī kumārī ca varī dhātrī kaṭudvayam /",
    "GS40anandk_u:5452": " sugandhikā kramājjñeyā caikaikapalamānataḥ // Āk_1,15.365 //",
    "GS40anandk_u:5453": " yojanīyāścūrṇitāśca tatsarvasadṛśā jayāḥ /",
    "GS40anandk_u:5454": " sitā sarvasamā yojyā tatsamaṃ gopayaḥ kṣipet // Āk_1,15.366 //",
    "GS40anandk_u:5455": " kṣīramadhye sitāṃ kṣiptvā tantupākaṃ bhavedbhiṣak /",
    "GS40anandk_u:5456": " muṇḍādivijayāntaṃ ca taccūrṇaṃ tatra nikṣipet // Āk_1,15.367 //",
    "GS40anandk_u:5457": " lolayitvāvatāryaivaṃ śaitye kṣaudraṃ sitārdhakam /",
    "GS40anandk_u:5458": " nikṣipya goghṛtaṃ tulyaṃ kṣaudrasya parimelayet // Āk_1,15.368 //",
    "GS40anandk_u:5459": " pakṣadvayaṃ dhānyarāśau nidhāya pratyahaṃ japet /",
    "GS40anandk_u:5460": " sahasraṃ vā yathāśaktyā mahāvaṭukamantrakam // Āk_1,15.369 //",
    "GS40anandk_u:5461": " hrīṃ śrīṃ mahākālāgnibhairavāya sarvasiddhimātṛbrahmā liṅgitavigrahāya sarvāpadāṃ śoṣakāya huṃ phaṭ ṭhaṃ /",
    "GS40anandk_u:5462": " ayam agnipākamantraḥ /",
    "GS40anandk_u:5463": " māsāduddhṛtya vidhivad grasedāmalakopamam /",
    "GS40anandk_u:5464": " nivātamandire sthāyī kṣīrānnāśī jitendriyaḥ // Āk_1,15.370 //",
    "GS40anandk_u:5465": " gurūpadiṣṭadevaṃ vā tattvaṃ vā paramaṃ smaret /",
    "GS40anandk_u:5466": " dvikālaṃ vā trikālaṃ vā yathā sevābalaṃ kramāt // Āk_1,15.371 //",
    "GS40anandk_u:5467": " evaṃ trivarṣājjarayā valībhiśca vivarjitaḥ /",
    "GS40anandk_u:5468": " bhūcarīsiddhim āpnoti jīvettriśatavatsaram // Āk_1,15.372 //",
    "GS40anandk_u:5469": " vārāhī triphalā citramaśvagandhā krameṇa ca /",
    "GS40anandk_u:5470": " evaṃ dvitricaturbhāgam aśvagandhādi yojayet // Āk_1,15.373 //",
    "GS40anandk_u:5471": " etatsamā ca vijayā madhunā lolayetsukham /",
    "GS40anandk_u:5472": " ātape pakṣaparyantaṃ sthāpayet pratitāpayet // Āk_1,15.374 //",
    "GS40anandk_u:5473": " dhātrīphalopamaṃ sevyaṃ sūryābhaścāṣṭamāsataḥ /",
    "GS40anandk_u:5474": " sādhako jāyate varṣājjarāmaraṇavarjitaḥ // Āk_1,15.375 //",
    "GS40anandk_u:5475": " japanmantram imaṃ bhaktyā dehasiddhyai sureśvari /",
    "GS40anandk_u:5476": " hrīṃ śrīṃ mahāvyomabhāskarāya dīpimātṛkāliṅgitavigrahāya tejasāṃ nidhiṃ kuru kuru ṭhaṃ /",
    "GS40anandk_u:5477": " iti sūryapākamantraḥ /",
    "GS40anandk_u:5478": " palatrayaṃ jayāyāśca yaṣṭīcūrṇaṃ paladvayam // Āk_1,15.376 //",
    "GS40anandk_u:5479": " palamelābhadracūrṇaṃ citramūlaṃ palārdhakam /",
    "GS40anandk_u:5480": " śrīkhaṇḍacūrṇaṃ ca palaṃ caitatsarvasamā sitā // Āk_1,15.377 //",
    "GS40anandk_u:5481": " svarṇacūrṇaṃ ca niṣkārdhaṃ niṣkaṃ ca himavālukam /",
    "GS40anandk_u:5482": " sarvamājyena lulitaṃ jyotsnāyāṃ nikṣipetsudhīḥ // Āk_1,15.378 //",
    "GS40anandk_u:5483": " śuklapañcamīm ārabhya pakṣāntaṃ śaśibhāvanā /",
    "GS40anandk_u:5484": " vidhivatpūjayitvā tu śuddhakoṣṭho lihetpriye // Āk_1,15.379 //",
    "GS40anandk_u:5485": " asya mantraṃ punarvacmi sarvasiddhipradāyakam /",
    "GS40anandk_u:5486": " hrīṃ śrīṃ mahāśaśāṅkakiraṇavisphārabhairavāya amṛteśvarī mātṛkāliṅgitavigrahāya visphuraṇaṃ kuru kuru huṃ phaṭ ṭhaṃ /",
    "GS40anandk_u:5487": " iti candrapākamantraḥ /",
    "GS40anandk_u:5488": " evaṃvidhasya kalpasya trividhaṃ mantramīritam // Āk_1,15.380 //",
    "GS40anandk_u:5489": " ekaikamantramayutaṃ puraścaraṇamācaret /",
    "GS40anandk_u:5490": " vahnipākaṃ caturmāseṣvāṣāḍhādiṣu tanyate // Āk_1,15.381 //",
    "GS40anandk_u:5491": " phālgunādau prakurvīta ravipākaṃ sureśvari /",
    "GS40anandk_u:5492": " kārttikādiṣu candrasya pākaḥ syāt siddhidāyakaḥ // Āk_1,15.382 //",
    "GS40anandk_u:5493": " muṇḍīcitrakanirguṇḍīsahitā kuṣṭhanāśinī /",
    "GS40anandk_u:5494": " brāhmī kumāryā yuktā cedam apasmāravināśinī // Āk_1,15.383 //",
    "GS40anandk_u:5495": " jayā varāvyoṣayutā kṣayasya kṣayakāriṇī /",
    "GS40anandk_u:5496": " jayā kārpāsamatsyākṣīpatrayuktā ca pittanut // Āk_1,15.384 //",
    "GS40anandk_u:5497": " snuhyarkapatrakṣāreṇa saṃyutā gulmaśūlahṛt /",
    "GS40anandk_u:5498": " vacādūrvārajoyuktā jñānavṛddhipradāyinī // Āk_1,15.385 //",
    "GS40anandk_u:5499": " yaṣṭīgandhakasaṃyuktā kuṣṭhanutpuṣṭidāyinī /",
    "GS40anandk_u:5500": " śālmalīpicchasaṃyuktā sasitā vīryavardhinī // Āk_1,15.386 //",
    "GS40anandk_u:5501": " pāṭhātiktātrikaṭukairyuktā kaphagadāpahā /",
    "GS40anandk_u:5502": " śuklaguñjāyutā nḥṇāṃ mahāviṣavināśinī // Āk_1,15.387 //",
    "GS40anandk_u:5503": " vyāghātacūrṇasahitā kuṣṭharogavināśinī /",
    "GS40anandk_u:5504": " āraṇyamaricairaṇḍayuktā vātavināśinī // Āk_1,15.388 //",
    "GS40anandk_u:5505": " ete dvādaśayogāśca māseṣu dvādaśeṣu ca /",
    "GS40anandk_u:5506": " mantratrayaṃ ca prajapetpratimāseṣu sādhakaḥ // Āk_1,15.389 //",
    "GS40anandk_u:5507": " sādhako'nena yogena jarāmaraṇavarjitaḥ /",
    "GS40anandk_u:5508": " bhavatyeva na sandehaḥ satyaṃ satyaṃ varānane // Āk_1,15.390 //",
    "GS40anandk_u:5509": " rasatrigandhakṛṣṇābhrarudrākṣasvarṇabhasma ca /",
    "GS40anandk_u:5510": " jayārasena saṃmardyaṃ pakṣamekaṃ tu bhāvayet // Āk_1,15.391 //",
    "GS40anandk_u:5511": " bhūdhare saṃpuṭe yantre puṭayeccūrṇayettataḥ /",
    "GS40anandk_u:5512": " etaccaturguṇajayā śarkarāghṛtasaṃyutā // Āk_1,15.392 //",
    "GS40anandk_u:5513": " sevyā niṣkapramāṇena prātaḥ sāyantane'thavā /",
    "GS40anandk_u:5514": " mahāvaṭukamantraṃ ca japellakṣāvadhi priye // Āk_1,15.393 //",
    "GS40anandk_u:5515": " ṣaṣṭhamāse bhavetsiddhir jarāmaraṇavarjitaḥ /",
    "GS40anandk_u:5516": " varṣānmanojavagatir nāgāyutabalo bhavet // Āk_1,15.394 //",
    "GS40anandk_u:5517": " vajrakāyaśca siddho'sau jīvedācandratārakam /",
    "GS40anandk_u:5518": " vaṭāṅkurasya cūrṇena sitāmadhvājyasaṃyutā // Āk_1,15.395 //",
    "GS40anandk_u:5519": " tripakṣātsevitajayā sarvalokavaśaṃkarī /",
    "GS40anandk_u:5520": " apāmārgarajoyuktā jayā ghṛtasamanvitā // Āk_1,15.396 //",
    "GS40anandk_u:5521": " mantrajāpī bhavennityaṃ ṣaṇmāsādamaro bhavet /",
    "GS40anandk_u:5522": " varā sitajayā citrastrivṛtā trikaṭurvṛṣā // Āk_1,15.397 //",
    "GS40anandk_u:5523": " dūrvā bhṛṅgo marīcaśca madhukājājisaindhavam /",
    "GS40anandk_u:5524": " karpūraṃ ca kacoraṃ ca sarvatulyaṃ jayārajaḥ // Āk_1,15.398 //",
    "GS40anandk_u:5525": " madhutrayeṇa lulitaṃ snigdhabhāṇḍe vinikṣipet /",
    "GS40anandk_u:5526": " karṣaṃ prabhāte seveta maṇḍalātsiddhibhāgbhavet // Āk_1,15.399 //",
    "GS40anandk_u:5527": " syādvarṣāddevasadṛśo jīveddevadinatrayam /",
    "GS40anandk_u:5528": " aśvagandhā vacā vyoṣaṃ jayācūrṇaṃ ca tatsamam // Āk_1,15.400 //",
    "GS40anandk_u:5529": " lihettrimadhurair yuktaṃ trivarṣāddevatāsamaḥ /",
    "GS40anandk_u:5530": " gañjācūrṇaṃ cāṣṭabhāgaṃ caturbhāgā ca muṇḍikā // Āk_1,15.401 //",
    "GS40anandk_u:5531": " brāhmīrajo dvibhāgaṃ syādvājigandhaikabhāgikā /",
    "GS40anandk_u:5532": " dvibhāgastryūṣaṇasyāpi varābhāgadvayaṃ tathā // Āk_1,15.402 //",
    "GS40anandk_u:5533": " bhāgamekaṃ śilāyāśca bhāgaikaṃ gandhakasya ca /",
    "GS40anandk_u:5534": " rasarāḍ ekabhāgaḥ syāttadardhaṃ svarṇabhasma ca // Āk_1,15.403 //",
    "GS40anandk_u:5535": " tatsamaṃ mauktikaṃ yojyaṃ muktātulyaṃ pravālakam /",
    "GS40anandk_u:5536": " madhvājyābhyāṃ vilulitaṃ snigdhabhāṇḍe vinikṣipet // Āk_1,15.404 //",
    "GS40anandk_u:5537": " saptarātraṃ dhānyapākaṃ kṛtvā lakṣatrayaṃ japam /",
    "GS40anandk_u:5538": " niṣkamātravaṭī sevyā kṣīrāhāro jitendriyaḥ // Āk_1,15.405 //",
    "GS40anandk_u:5539": " maṇḍalātsarvarogaghnaṃ tvabdātpuṣpavad agnibhāk /",
    "GS40anandk_u:5540": " ardhavarṣādbhairavaḥ syājjīvedācandratārakam // Āk_1,15.406 //",
    "GS40anandk_u:5541": " trisugandhivarāvyoṣaiḥ samāṃśā śivamūlikā /",
    "GS40anandk_u:5542": " madhvājyābhyāṃ yutā lehyā kāsaghnī vahnivardhanī // Āk_1,15.407 //",
    "GS40anandk_u:5543": " madhuraprāyabhojī cetsakāsaśvāsarogajit /",
    "GS40anandk_u:5544": " haridrayā ca sahitā sarvamehavināśinī // Āk_1,15.408 //",
    "GS40anandk_u:5545": " maṇḍūkaparṇyā sahitā vacayā vāṅmatipradā /",
    "GS40anandk_u:5546": " drākṣā sitā vallakī ca kharjūrī dugdhapiṇḍikā // Āk_1,15.409 //",
    "GS40anandk_u:5547": " sahitā kandalīnīrasaiḥ sarvasvāduriti smṛtaḥ /",
    "GS40anandk_u:5548": " nārikelodakairyuktā karpūrasurabhīkṛtā // Āk_1,15.410 //",
    "GS40anandk_u:5549": " sarvasvāduyutā siddhā pittaghnī vīryavardhanī /",
    "GS40anandk_u:5550": " svādoścaturguṇaṃ kṣīraṃ madhupākaṃ yathā bhavet // Āk_1,15.411 //",
    "GS40anandk_u:5551": " tadvastragālitaṃ kṛtvā karpūraṃ tatra nikṣipet /",
    "GS40anandk_u:5552": " elāṃ ca sarvamadhuraṃ jayāṃ ca pibatastataḥ // Āk_1,15.412 //",
    "GS40anandk_u:5553": " śatastrīgamane śaktiḥ pittahṛtpuṣṭivardhanam /",
    "GS40anandk_u:5554": " samāmbupayasi kṣiptvā jayābījaṃ savastrakam // Āk_1,15.413 //",
    "GS40anandk_u:5555": " avaśiṣṭaṃ caturthāṃśaṃ pacenmṛdvagninā priye /",
    "GS40anandk_u:5556": " tad dadhīkṛtya vidhivanmanthayettata uddharet // Āk_1,15.414 //",
    "GS40anandk_u:5557": " navanītaṃ kṣipettatra karpūrailā sitā madhu /",
    "GS40anandk_u:5558": " puṣṭyāyuṣyadyutikaraṃ balārogyavivardhanam // Āk_1,15.415 //",
    "GS40anandk_u:5559": " śatadhā stanyadhautaṃ tacchatadhautamitīritam /",
    "GS40anandk_u:5560": " nāgakesarakacchūralavaṅgailāgaruṃ tathā // Āk_1,15.416 //",
    "GS40anandk_u:5561": " karpūracandanamṛganābhitakkolakuṅkumam /",
    "GS40anandk_u:5562": " etatsamaṃ jayābījaṃ gokṣīreṇa ca mardayet // Āk_1,15.417 //",
    "GS40anandk_u:5563": " niṣkaniṣkapramāṇena vidadhyādvaṭikāḥ sudhīḥ /",
    "GS40anandk_u:5564": " supuṣpavāsitāḥ kṛtvā satāmbūlaṃ mukhe kṣipet // Āk_1,15.418 //",
    "GS40anandk_u:5565": " prasekamukhavairasyamalapūtiharī śuciḥ /",
    "GS40anandk_u:5566": " saugandhyavaiśadyakarī cittaharṣapradāyinī // Āk_1,15.419 //",
    "GS40anandk_u:5567": " gokṣīre cārdhasalile dhātakīkusumaṃ kṣipet /",
    "GS40anandk_u:5568": " jātīphalaṃ nāgaraṃ ca tatsarvasadṛśāṃ jayām // Āk_1,15.420 //",
    "GS40anandk_u:5569": " kṣīrāvaśiṣṭaṃ vastreṇa gālayettrimadhuplutam /",
    "GS40anandk_u:5570": " siddhayoga iti khyāto vṛṣyāyuṣyabalapradaḥ // Āk_1,15.421 //",
    "GS40anandk_u:5571": " ajamodayutā vāpi niśārajoyutāthavā /",
    "GS40anandk_u:5572": " tanmātrasevitā cūrṇā pāmākiṭṭibhanāśinī // Āk_1,15.422 //",
    "GS40anandk_u:5573": " jayā tālayutā hanyātpradaraṃ śvayathuṃ tathā /",
    "GS40anandk_u:5574": " kaṇḍūpraśamanī jñeyā vijayā śilayā yutā // Āk_1,15.423 //",
    "GS40anandk_u:5575": " tailena bhāvayetsthālyāṃ jayāṃ paścācca phāṇite /",
    "GS40anandk_u:5576": " sāndrapākaṃ bhaveddhīmān saghṛtaṃ bhakṣayetsadā // Āk_1,15.424 //",
    "GS40anandk_u:5577": " sākṣātparyāyamadano'nekayoṣitsukhapradaḥ /",
    "GS40anandk_u:5578": " pathyā bhallātakaguḍaṃ tilāścaite samāṃśinaḥ // Āk_1,15.425 //",
    "GS40anandk_u:5579": " tatsamā vijayā hanti gudakīlāṃśca ṣaḍvidhān /",
    "GS40anandk_u:5580": " yavānī jīrakayugamajamodā samāṃśinaḥ // Āk_1,15.426 //",
    "GS40anandk_u:5581": " etatsamā ca vijayā sarpiṣā sevyatāṃ budhaiḥ /",
    "GS40anandk_u:5582": " sandhivātaṃ bhramaṃ chardimunmādaṃ mastakavyathām // Āk_1,15.427 //",
    "GS40anandk_u:5583": " śarkarāṃ madhu viśvaṃ ca māgadhīṃ tatsamāṃ jayām /",
    "GS40anandk_u:5584": " kṛtvājyagalitāṃ golīm imāṃ pañcāgadaṃ viduḥ // Āk_1,15.428 //",
    "GS40anandk_u:5585": " hṛdrogaplīhajaṭharabhagandaranikṛntanīm /",
    "GS40anandk_u:5586": " sacitrakā vahnikarī savarā śūlabhañjinī // Āk_1,15.429 //",
    "GS40anandk_u:5587": " savyoṣā vātasaṃhartrī pittaghnī śarkarāyutā /",
    "GS40anandk_u:5588": " śvetādrikarṇikābījaṃ vijayāṃ kharamūtrataḥ // Āk_1,15.430 //",
    "GS40anandk_u:5589": " nasyenāpasmṛtiharā bhūtapretādibhañjanī /",
    "GS40anandk_u:5590": " jayācūrṇaṃ samadhvājyaṃ bhajed āmalakopamam // Āk_1,15.431 //",
    "GS40anandk_u:5591": " vākpāṭavaṃ vīryavṛddhiṃ kurute vijayā param /",
    "GS40anandk_u:5592": " madhunājyena vā dhātryā mustayā svarasena vā // Āk_1,15.432 //",
    "GS40anandk_u:5593": " upayuktā jayā rātrau dṛkprasādakarī nṛṇām /",
    "GS40anandk_u:5594": " yauvanasthairyamātanyādāyuṣyaṃ paramaṃ bhavet // Āk_1,15.433 //",
    "GS40anandk_u:5595": " guḍo 'bhayā ca vijayā durnāmakulabhañjanī /",
    "GS40anandk_u:5596": " jayākāṣṭhena dantānāṃ śodhanaṃ dantadārḍhyakṛt // Āk_1,15.434 //",
    "GS40anandk_u:5597": " tailāktavijayākāṣṭhād rasajñāśodhanaṃ yadi /",
    "GS40anandk_u:5598": " jihvāpūtimalān hanyād yathārthā syādrasajñatā // Āk_1,15.435 //",
    "GS40anandk_u:5599": " nālikerabhavakṣīre pacenmṛdvagninā jayām /",
    "GS40anandk_u:5600": " trimadhvaktāṃ pibedrātrau tato rāmāśataṃ bhajet // Āk_1,15.436 //",
    "GS40anandk_u:5601": " śuṇṭhī harītakī tulye tatsamā ca jayā tathā /",
    "GS40anandk_u:5602": " sarvatulyā sitā yojyā yogas trailokyamohanam // Āk_1,15.437 //",
    "GS40anandk_u:5603": " tryūṣaṇaṃ madhukaṃ cavyaṃ cāturjātaṃ phalaṃ varā /",
    "GS40anandk_u:5604": " gostanī pippalīmūlaṃ samāṃśaṃ parikalpayet // Āk_1,15.438 //",
    "GS40anandk_u:5605": " priyālamajjā taistulyā caitatsarvasamā jayā /",
    "GS40anandk_u:5606": " triguṇena guḍe pakve teṣāṃ cūrṇaṃ kṣipecchive // Āk_1,15.439 //",
    "GS40anandk_u:5607": " āloḍya modakānkuryātkāmī kandarpamodakān /",
    "GS40anandk_u:5608": " sarvarogopaśamanāṃstridoṣaghnānbalapradān // Āk_1,15.440 //",
    "GS40anandk_u:5609": " vṛṣyānpuṣṭikarān dhīmāṃstrisaṃdhyamanuvāsaram /",
    "GS40anandk_u:5610": " bhakṣayecchuddhakoṣṭhe tu trivarṣātsiddhirīdṛśī // Āk_1,15.441 //",
    "GS40anandk_u:5611": " sadaivamupayuñjāno jarāmaraṇavarjitaḥ /",
    "GS40anandk_u:5612": " marīcaṃ pippalī śuṇṭhī tvagelāṃ patrakaṃ samam // Āk_1,15.442 //",
    "GS40anandk_u:5613": " etaiśca vijayā tulyā samagodhūmapiṣṭakaiḥ /",
    "GS40anandk_u:5614": " dviguṇena guḍenaiva modakānparikalpayet // Āk_1,15.443 //",
    "GS40anandk_u:5615": " karṣamātrānpratidinaṃ bhakṣayenniyatendriyaḥ /",
    "GS40anandk_u:5616": " balapuṣṭiyuto varṣādvalīpalitavarjitaḥ // Āk_1,15.444 //",
    "GS40anandk_u:5617": " caṇakairmāṣakairmudgair āḍhakairvā tilaistathā /",
    "GS40anandk_u:5618": " niṣpāvairvituṣairājyabharjitairguḍasaṃyutaiḥ // Āk_1,15.445 //",
    "GS40anandk_u:5619": " satrijātaiśca savyoṣaiḥ sajīraiḥ samabhāgataḥ /",
    "GS40anandk_u:5620": " saṃyojya vijayāṃ kuryānmodakān karṣamātrakān // Āk_1,15.446 //",
    "GS40anandk_u:5621": " ekaikaṃ pratyahaṃ khādetsāyaṃ prātarviśuddhadhīḥ /",
    "GS40anandk_u:5622": " sarvarogaharān vṛṣyān buddhīndriyabalapradān // Āk_1,15.447 //",
    "GS40anandk_u:5623": " takkolaṃ candanaṃ sevyaṃ karpūraṃ nāgakesaram /",
    "GS40anandk_u:5624": " elālavaṅgamadhukaṃ pippalī maricaṃ tathā // Āk_1,15.448 //",
    "GS40anandk_u:5625": " sarvaiḥ samāṃśā vijayā sitā sarvasamā śubhā /",
    "GS40anandk_u:5626": " pañcabāṇābhidhāno'yaṃ cūrṇaṃ sarvarujāpaham // Āk_1,15.449 //",
    "GS40anandk_u:5627": " dvādaśābdopayogena valīpalitahā bhavet /",
    "GS40anandk_u:5628": " varā trijātakaścandrakhaṇḍabījaṃ kaṭutrayam // Āk_1,15.450 //",
    "GS40anandk_u:5629": " etaiḥ samā siddhamūlī sarvatulyā ca śarkarā /",
    "GS40anandk_u:5630": " madhunā lolitā līḍhā dīpanī dehasiddhidā // Āk_1,15.451 //",
    "GS40anandk_u:5631": " śatāvaryuttamāvyoṣamusalīdviguṇānvitaḥ /",
    "GS40anandk_u:5632": " jayā samā samasitā vṛṣyāyuṣyabalapradā // Āk_1,15.452 //",
    "GS40anandk_u:5633": " āyurghṛtayutā dhatte prātaḥ śuṇṭhīsitāyutā /",
    "GS40anandk_u:5634": " kṣīrasiddhā jayā vṛṣyā balyā ca niśi sevitā // Āk_1,15.453 //",
    "GS40anandk_u:5635": " madhunā sevitā bhukteḥ pūrvaṃ sā vājigandhayā /",
    "GS40anandk_u:5636": " balapuṣṭikarā siddhā rasāyanamidaṃ param // Āk_1,15.454 //",
    "GS40anandk_u:5637": " nistvaṅmarkaṭikābījaṃ māṣacūrṇaṃ samā jayā /",
    "GS40anandk_u:5638": " kṣīre ca māhiṣe paktvā rātrau sevyātivṛṣyakṛt // Āk_1,15.455 //",
    "GS40anandk_u:5639": " vidhivacchālmalīpicchavarībhṛṅgāmṛtārasaiḥ /",
    "GS40anandk_u:5640": " kāntapātre pratirasaiḥ saptadhā saptadhātape // Āk_1,15.456 //",
    "GS40anandk_u:5641": " kurvīta bhāvanāṃ paścāccūrṇayettatsamāṃ jayām /",
    "GS40anandk_u:5642": " madhunā ca lihetkarṣaṃ jarāmaraṇanāśinī // Āk_1,15.457 //",
    "GS40anandk_u:5643": " pañcāṅgaṃ śālmalergrāhyaṃ tatsamaṃ vijayārajaḥ /",
    "GS40anandk_u:5644": " madhvājyābhyāṃ lihetkarṣaṃ valīpalitakhaṇḍanam // Āk_1,15.458 //",
    "GS40anandk_u:5645": " atha puṣyaravau hastikandaṃ grāhyaṃ samūlakam /",
    "GS40anandk_u:5646": " anātape ca saṃśoṣya cūrṇayettatsamāṃ jayām // Āk_1,15.459 //",
    "GS40anandk_u:5647": " madhunāloḍayet paścāt snigdhabhāṇḍe vinikṣipet /",
    "GS40anandk_u:5648": " ekaviṃśaddinaṃ dhānyarāśau sthāpyaṃ tata uddharet // Āk_1,15.460 //",
    "GS40anandk_u:5649": " pratyahaṃ palamekaṃ tu bhakṣayenmaṇḍaladvayam /",
    "GS40anandk_u:5650": " kaṭvamlau varjayettāvanmṛdu yūṣānnabhojanam // Āk_1,15.461 //",
    "GS40anandk_u:5651": " madhuraṃ laghu pittaghnaṃ palalaṃ jāṅgalaṃ hitam /",
    "GS40anandk_u:5652": " bālārkābhaśca matimān pikālāpo balānvitaḥ // Āk_1,15.462 //",
    "GS40anandk_u:5653": " śatayojanaparyantaṃ dinenaikena gacchati /",
    "GS40anandk_u:5654": " muṇḍīcūrṇaṃ jayācūrṇaṃ samaṃ madhughṛtānvitam // Āk_1,15.463 //",
    "GS40anandk_u:5655": " karṣaṃ prātaḥ pratidinaṃ lihedāyuṣyapuṣṭikṛt /",
    "GS40anandk_u:5656": " dvādaśābdaṃ tu seveta bhuñjīta ghṛtasaṃyutam // Āk_1,15.464 //",
    "GS40anandk_u:5657": " gokṣīraṃ ṣaṣṭikānnaṃ ca loṇāmlakṣārahīnakam /",
    "GS40anandk_u:5658": " bhavedvalijarāhīno dṛśyaḥ syāllaghudehavān // Āk_1,15.465 //",
    "GS40anandk_u:5659": " patraṃ puṣpaṃ phalaṃ śvetabrahmavṛkṣasya cāharet /",
    "GS40anandk_u:5660": " chāyāyāṃ śoṣayeccūrṇaṃ tatsamaṃ vijayārajaḥ // Āk_1,15.466 //",
    "GS40anandk_u:5661": " madhvājyābhyāṃ lihetkarṣamabdādyauvanamāpnuyāt /",
    "GS40anandk_u:5662": " jayābījāni ca tilānbharjayetsaguḍānpriye // Āk_1,15.467 //",
    "GS40anandk_u:5663": " vidhāya laḍḍukānprātarbhakṣayed goghṛtāplutān /",
    "GS40anandk_u:5664": " manaḥsaṃmohanakarān kāntāsaṅgamasādhakān // Āk_1,15.468 //",
    "GS40anandk_u:5665": " pākārhavyañjanaiḥ sārdhaṃ jayāpatrāṇi pācayet /",
    "GS40anandk_u:5666": " bharjayedgoghṛtenaiva guḍailātīkṣṇajīrakaiḥ // Āk_1,15.469 //",
    "GS40anandk_u:5667": " saṃskṛtaḥ sukhasevyo'yaṃ nāmnā vyañjanayogarāṭ /",
    "GS40anandk_u:5668": " taṇḍulānvijayābījaṃ mudgaṃ ca vigatatvacaḥ // Āk_1,15.470 //",
    "GS40anandk_u:5669": " surandhranālikerāntaḥ kṣipedrandhraṃ nirodhayet /",
    "GS40anandk_u:5670": " bahirgomayamṛlliptaṃ śoṣayenmṛduvahninā // Āk_1,15.471 //",
    "GS40anandk_u:5671": " pācayennālikerasthaṃ samajjaṃ tatsamāharet /",
    "GS40anandk_u:5672": " madhutrayeṇa sahitaṃ bhuñjīta ca yathābalam // Āk_1,15.472 //",
    "GS40anandk_u:5673": " mahāvṛṣyakaro yogaḥ ṣaṇḍhānām api puṃstvadaḥ /",
    "GS40anandk_u:5674": " gokṣīre vijayābījaṃ vastrabaddhaṃ vinikṣipet // Āk_1,15.473 //",
    "GS40anandk_u:5675": " ardhāvaśiṣṭe tatkṣīre vyajanānilaśītale /",
    "GS40anandk_u:5676": " vārāhīmarkaṭībījakarpūrailālavaṅgakam // Āk_1,15.474 //",
    "GS40anandk_u:5677": " trimadhu trisugandhaṃ ca nikṣipecca samāṃśataḥ /",
    "GS40anandk_u:5678": " ekīkṛtya pibedrātrau mahāvṛṣyakaraḥ paraḥ // Āk_1,15.475 //",
    "GS40anandk_u:5679": " vārāhīyoga eṣo'yaṃ ṣaṇḍhatvādinikṛntanaḥ /",
    "GS40anandk_u:5680": " kṣīraśṛtaṃ ca tadbījaṃ peṣayecchilayā tanu // Āk_1,15.476 //",
    "GS40anandk_u:5681": " rasenottamakanyāyāḥ kāṃsyapātre pralepayet /",
    "GS40anandk_u:5682": " tīvrātape dhārayettaṃ tasmātsnehaṃ samāharet // Āk_1,15.477 //",
    "GS40anandk_u:5683": " snehāntarayujā tena nasyakarma samācaret /",
    "GS40anandk_u:5684": " jatrūrdhvagatarogāṃśca kāsaśvāsādikānharet // Āk_1,15.478 //",
    "GS40anandk_u:5685": " yasya yasya ca rogasya vihitaṃ yadyadauṣadham /",
    "GS40anandk_u:5686": " tena tena yutā siddhā tattadrogaharā bhavet // Āk_1,15.479 //",
    "GS40anandk_u:5687": " guṇā mayā ca kathyante tān śṛṇuṣva maheśvari /",
    "GS40anandk_u:5688": " jihvārdratā manaḥsaukhyaṃ tṛptiḥ saṃkalpasiddhatā // Āk_1,15.480 //",
    "GS40anandk_u:5689": " vākpaṭutvaṃ mukhollāso bhavedvyāyāmapeśalaḥ /",
    "GS40anandk_u:5690": " snānadhyānārcanaparo madhurāsvādalolupaḥ // Āk_1,15.481 //",
    "GS40anandk_u:5691": " mṛṣṭānnāśī śītavāri pibannālāpatatparaḥ /",
    "GS40anandk_u:5692": " yatheṣṭālokanaparaḥ kāminīsaṅgalolupaḥ // Āk_1,15.482 //",
    "GS40anandk_u:5693": " sarvabhūtadayāviṣṭas tattvajñānavilīnadhīḥ /",
    "GS40anandk_u:5694": " kavitākhyānavijñānopanyāsaikaparāyaṇaḥ // Āk_1,15.483 //",
    "GS40anandk_u:5695": " vādeṣu vijayaṃ kuryātsaṅgrāme mallasaṅgare /",
    "GS40anandk_u:5696": " anye'pi bahavaḥ santi guṇāstvanyatra durlabhāḥ // Āk_1,15.484 //",
    "GS40anandk_u:5697": " (vijayāvyāpatsiddhī)",
    "GS40anandk_u:5698": " etasyāḥ siddhimūlyāśca bhakṣaṇe tvadhike sati /",
    "GS40anandk_u:5699": " jāyante hi vikārāśca śṛṇu tānparameśvari // Āk_1,15.485 //",
    "GS40anandk_u:5700": " āraktalocanaḥ śuṣkajihvauṣṭhapuṭatālukaḥ /",
    "GS40anandk_u:5701": " prathame śuṣkanāsāgra uṣṇakṛcchvāsapārśvayoḥ // Āk_1,15.486 //",
    "GS40anandk_u:5702": " dvitīye 'kṣinimīlatvaṃ paṭalīkṛtavigrahaḥ /",
    "GS40anandk_u:5703": " tṛtīye pādahastākṣidāhakṛd gadgadadhvaniḥ // Āk_1,15.487 //",
    "GS40anandk_u:5704": " caturthe kṣutpipāsārto nidrāghūrṇitalocanaḥ /",
    "GS40anandk_u:5705": " pañcame gadgadā vāṇī svaproktaṃ vismaretkṣaṇāt // Āk_1,15.488 //",
    "GS40anandk_u:5706": " ṣaṣṭhe vikāre saṃjāte cittāpasmṛtikāraṇam /",
    "GS40anandk_u:5707": " saptame karasādaśca dehe ca rucirāyate // Āk_1,15.489 //",
    "GS40anandk_u:5708": " mahormaya ivollāsā jāyante ca punaḥ punaḥ /",
    "GS40anandk_u:5709": " aṣṭame digbhramaḥ śāntirbhrūbhaṅgaścātirodanam // Āk_1,15.490 //",
    "GS40anandk_u:5710": " navame śrotrahuṅkāro mūrcchāpasmṛtikātaraḥ /",
    "GS40anandk_u:5711": " udgāraḥ kūjanaṃ bhūmau luṭhanaṃ dainyabhāṣaṇam // Āk_1,15.491 //",
    "GS40anandk_u:5712": " anyathā bhāṣaṇaṃ guhyaṃ bravansaukhyaṃ na vetti ca /",
    "GS40anandk_u:5713": " duḥkhaṃ ca mṛdukalpo'yaṃ svinnāṅgaśca bhavetpriye // Āk_1,15.492 //",
    "GS40anandk_u:5714": " anye vikārā bahavaḥ santi teṣāṃ cikitsanam /",
    "GS40anandk_u:5715": " vireko'mlarasaḥ śīrṣasnānaṃ śītāmbunā tataḥ // Āk_1,15.493 //",
    "GS40anandk_u:5716": " candanośīrakarpūrahimāmbuparilepanam /",
    "GS40anandk_u:5717": " sugandhiśītalībhūtamālālaṃkṛtavigrahaḥ // Āk_1,15.494 //",
    "GS40anandk_u:5718": " mallikājāticāmpeyakamalotpaladhāriṇā /",
    "GS40anandk_u:5719": " mṛṇālavalayodbhāsiśayyā ca kadalīdalam // Āk_1,15.495 //",
    "GS40anandk_u:5720": " karpūrailālavaṅgāśca takkolaṃ kaṭukīphalam /",
    "GS40anandk_u:5721": " carvayet saha tāmbūlaṃ tālavṛntena vījanam // Āk_1,15.496 //",
    "GS40anandk_u:5722": " sūkṣmakāṣāyavastrāṇi sugandhīni ca dhārayet /",
    "GS40anandk_u:5723": " kaṅkaṇe candram āpaśyañjyotsnāyāṃ dvimuhūrtakam // Āk_1,15.497 //",
    "GS40anandk_u:5724": " pīnottuṅgakucadvandvagāḍhāliṅganatatparaḥ /",
    "GS40anandk_u:5725": " śayīta śarkarākṣīraghṛtamāṃsarasādikam // Āk_1,15.498 //",
    "GS40anandk_u:5726": " pānakaṃ mudgayūṣaṃ vā peyaṃ vā śārkaraṃ madhu /",
    "GS40anandk_u:5727": " kevalaṃ śayanaṃ kuryādyadyacchītaṃ bhajecca tat // Āk_1,15.499 //",
    "GS40anandk_u:5728": " (29. kañcukīkalpaḥ)",
    "GS40anandk_u:5729": " atha vakṣyāmi deveśi kañcukīkalpamuttamam /",
    "GS40anandk_u:5730": " saptāṣṭacchadasaṃyuktā mūlakopamakandukā // Āk_1,15.500 //",
    "GS40anandk_u:5731": " kṣīrānvitā meṣaśabdājjāyante pallavānyapi /",
    "GS40anandk_u:5732": " sā jñeyā pītaraktābhakāṇḍā śvetatanuḥ priye // Āk_1,15.501 //",
    "GS40anandk_u:5733": " āṣāḍhe kārttike māse caityadeśe prarohati /",
    "GS40anandk_u:5734": " piṣṭāṃ palāṣṭake kṣīre tvaṅguṣṭhadvayamātrakam // Āk_1,15.502 //",
    "GS40anandk_u:5735": " kuṭīpraveśaṃ kṛtvādau pītvā paścātpayaḥ pibet /",
    "GS40anandk_u:5736": " jīrṇe kṣīraṃ punaḥ peyaṃ peyāṃ vā snehavarjitām // Āk_1,15.503 //",
    "GS40anandk_u:5737": " stokoṣṇalavaṇāmlāṃ tāṃ na spṛśecchītalaṃ jalam /",
    "GS40anandk_u:5738": " evaṃ saptadinaṃ sevyaṃ khilakuṣṭhaṃ vināśayet // Āk_1,15.504 //",
    "GS40anandk_u:5739": " tṛtīye saptarātreṇa naśyanti nikhilā gadāḥ /",
    "GS40anandk_u:5740": " tṛtīye saptarātreṇa bhujaṅgaḥ kañcukaṃ tathā // Āk_1,15.505 //",
    "GS40anandk_u:5741": " tvakkeśanakhadantāṃśca sa tyajet svayamevaṃ hi /",
    "GS40anandk_u:5742": " jīvetpañcaśataṃ varṣaṃ rūpamedhābalānvitaḥ // Āk_1,15.506 //",
    "GS40anandk_u:5743": " cūrṇitaṃ kañcukīkandaṃ tatkṣīreṇa vibhāvitam /",
    "GS40anandk_u:5744": " karṣaṃ gokṣīrakuḍubaiḥ piṣṭvā khaṇḍaṃ palaṃ kṣipet // Āk_1,15.507 //",
    "GS40anandk_u:5745": " nakhakeśāsthidantasthān rogānpānena nāśayet /",
    "GS40anandk_u:5746": " kañcukyāstu palaṃ cūrṇaṃ prasthagokṣīravāpitam // Āk_1,15.508 //",
    "GS40anandk_u:5747": " cūrṇaśeṣaṃ pacettāvad goghṛtena ca bharjayet /",
    "GS40anandk_u:5748": " sitayā madhunā lihyāt kṣīrānno maṇḍalāvadhi // Āk_1,15.509 //",
    "GS40anandk_u:5749": " mahāgajabalopeto dviraṣṭavayasojjvalaḥ /",
    "GS40anandk_u:5750": " jīvetpañcaśataṃ varṣānkāminīkelimanmathaḥ // Āk_1,15.510 //",
    "GS40anandk_u:5751": " (30. kukkuṭīkalpaḥ)",
    "GS40anandk_u:5752": " atha vakṣyāmi te devi kukkuṭīkalpamuttamam /",
    "GS40anandk_u:5753": " surāsurair mathyamānādabdheramṛtabindavaḥ // Āk_1,15.511 //",
    "GS40anandk_u:5754": " patitāstebhya utpannā kukkuṭī nirjaratvadā /",
    "GS40anandk_u:5755": " pattrair marakatacchāyaiḥ kharjūrīdalasannibhaiḥ // Āk_1,15.512 //",
    "GS40anandk_u:5756": " kandaiśca kukkuṭāsyābhair īṣat kaṭukapicchilaiḥ /",
    "GS40anandk_u:5757": " lakṣitā kukkuṭī jñeyā mahārogaharā parā // Āk_1,15.513 //",
    "GS40anandk_u:5758": " viśeṣādvātarogāṃśca gudakīlaviṣāṇi ca /",
    "GS40anandk_u:5759": " ghṛtena bharjayetkandaṃ śuddhakoṣṭhaḥ kuṭīṃ vrajet // Āk_1,15.514 //",
    "GS40anandk_u:5760": " guñjāmātraṃ prage sevyaṃ dhāroṣṇaṃ gopayaḥ pibet /",
    "GS40anandk_u:5761": " jīrṇe kṣīrānnamaśnīyājjalānnaṃ vā vicakṣaṇaḥ // Āk_1,15.515 //",
    "GS40anandk_u:5762": " yathābalaṃ pratidinaṃ vardhayenmaṇḍalāvadhi /",
    "GS40anandk_u:5763": " jatrūrdhvarogān pāṇḍvādīn kṣayakuṣṭhādikānharet // Āk_1,15.516 //",
    "GS40anandk_u:5764": " sthirakeśadvijanakho valīpalitavarjitaḥ /",
    "GS40anandk_u:5765": " jīveddviśatavarṣaṃ ca medhādhairyabalānvitaḥ // Āk_1,15.517 //",
    "GS40anandk_u:5766": " śuklapratipadārabhya caikaikaṃ ghṛtavarjitam /",
    "GS40anandk_u:5767": " kandaṃ prāśnīya parvāntaṃ vardhayettadyathābalam // Āk_1,15.518 //",
    "GS40anandk_u:5768": " tathaivāsitapakṣādi nūnaṃ kuryāddināddinam /",
    "GS40anandk_u:5769": " bhukteḥ prāgupayuñjīta paścātkṣīrāśano bhavet // Āk_1,15.519 //",
    "GS40anandk_u:5770": " darśāntamevaṃ seveta pratimāsaṃ punaḥ punaḥ /",
    "GS40anandk_u:5771": " trivarṣāt siddhimāpnoti jīvedvarṣāyutatrayam // Āk_1,15.520 //",
    "GS40anandk_u:5772": " kukkuṭīkandacūrṇaṃ ca gokṣīreṇa yathābalam /",
    "GS40anandk_u:5773": " jīrṇe pibedyavāgūṃśca māsātsiddhiḥ prajāyate // Āk_1,15.521 //",
    "GS40anandk_u:5774": " nānāvidhagadānhanti jīvedvarṣaśatadvayam /",
    "GS40anandk_u:5775": " (31. somalatākalpaḥ)",
    "GS40anandk_u:5776": " atha somalatākalpaṃ divyaṃ vakṣyāmi śaṅkari // Āk_1,15.522 //",
    "GS40anandk_u:5777": " somaḥ svayaṃ manuṣyāṇāṃ hitāyāvanimaṇḍalam /",
    "GS40anandk_u:5778": " pratipede ca tannāmnā khyātā somalatā bhuvi // Āk_1,15.523 //",
    "GS40anandk_u:5779": " caturviṃśatidhā proktā sthānanāmādibhedataḥ /",
    "GS40anandk_u:5780": " pūrvapratipadārabhya pūrṇāntaṃ prativāsaram // Āk_1,15.524 //",
    "GS40anandk_u:5781": " ekaikaṃ jāyate parṇaṃ tathaivāparapakṣake /",
    "GS40anandk_u:5782": " patati kramaśaḥ parṇaṃ darśe saikāvaśiṣyate // Āk_1,15.525 //",
    "GS40anandk_u:5783": " pūrṇamāsyāṃ pañcadaśachadopetā sadā bhavet /",
    "GS40anandk_u:5784": " nānāvidhadalopetāś chadapañcadaśātmikāḥ // Āk_1,15.526 //",
    "GS40anandk_u:5785": " kṣīrayuktalatākandāḥ sarvāḥ somalatāḥ smṛtāḥ /",
    "GS40anandk_u:5786": " tuṣārādrāvarbude ca sahye devagirau tathā // Āk_1,15.527 //",
    "GS40anandk_u:5787": " śrīparvate ca malaye mahendre pāriyātrake /",
    "GS40anandk_u:5788": " vindhye devasahe'drau ca devasūtahṛde tathā // Āk_1,15.528 //",
    "GS40anandk_u:5789": " vitastottaratīre'sti prabhāsākhyo mahīdharaḥ /",
    "GS40anandk_u:5790": " sindhuhrado'sti pāñcāle candramāḥ plavate'tra ca // Āk_1,15.529 //",
    "GS40anandk_u:5791": " tatpradeśe ca vāpyasti tvaṃśumānatha muñjavān /",
    "GS40anandk_u:5792": " divyaṃ saro'sti kāśmīre khyātaṃ kṣudrakamānasam // Āk_1,15.530 //",
    "GS40anandk_u:5793": " auṣṇik traiṣṭubhagāyatro jāgatas tryaiṣṭubhas tathā /",
    "GS40anandk_u:5794": " anyāśca pañca santyatra mṛgāṅkābhāsavallikāḥ // Āk_1,15.531 //",
    "GS40anandk_u:5795": " bhāgyahīnā na paśyanti devāgnidvijanindakāḥ /",
    "GS40anandk_u:5796": " sarvasomalatānāṃ ca vidhireka upāsane // Āk_1,15.532 //",
    "GS40anandk_u:5797": " candramāḥ svarṇasacchāyo viśado rajataprabhaḥ /",
    "GS40anandk_u:5798": " tau raṃbhākṛtikandau tu candramāstu jalecaraḥ // Āk_1,15.533 //",
    "GS40anandk_u:5799": " laśunacchadanaḥ puṇyo muñjavāngaruḍāhṛtaḥ /",
    "GS40anandk_u:5800": " śyenacchadanibhaḥ pāṇḍuḥ sarpanirmokavatsadā // Āk_1,15.534 //",
    "GS40anandk_u:5801": " lambate pādapāgreṣu viśeṣaṃ lakṣaṇaṃ smṛtam /",
    "GS40anandk_u:5802": " aṃśumāṃścandramāścaiva śonakī karṇakopamaḥ // Āk_1,15.535 //",
    "GS40anandk_u:5803": " dūrvāsomau jāgrataśca kanyābhāsaśca śākvaraḥ /",
    "GS40anandk_u:5804": " karavīrastālavṛntaḥ pratānaśca gavīnasaḥ // Āk_1,15.536 //",
    "GS40anandk_u:5805": " pathyaḥ somapradaścaiva garuḍāhṛtanāmakaḥ /",
    "GS40anandk_u:5806": " ayaḥprabho 'gniṣṭomaḥ syādaukthyo revatakastathā // Āk_1,15.537 //",
    "GS40anandk_u:5807": " aṃśumānsarvamukhyaḥ syādasya sevāṃ pracakṣate /",
    "GS40anandk_u:5808": " etadrasāyanajñaiśca prītairmantraviduttamaiḥ // Āk_1,15.538 //",
    "GS40anandk_u:5809": " bhiṣagvaraiḥ suhṛdbhiśca saṃyuktaḥ śuddhakoṣṭhavān /",
    "GS40anandk_u:5810": " kuṭīṃ praviśya nivṛtāṃ puṇyarkṣe śubhavāsare // Āk_1,15.539 //",
    "GS40anandk_u:5811": " pūrvedyurdevi viprāgnisiddhasāmāyikāngurūn /",
    "GS40anandk_u:5812": " yoginīśca kumārīśca bālakān siddhasantatim // Āk_1,15.540 //",
    "GS40anandk_u:5813": " gandhapuṣpākṣatādyaiśca dhūpairdīpaiśca pūjayet /",
    "GS40anandk_u:5814": " bhojanairdakṣiṇābhiśca toṣayecca vidhānataḥ // Āk_1,15.541 //",
    "GS40anandk_u:5815": " kṣīramaṃśumataḥ kandātsvarṇasūcyā vibheditāt /",
    "GS40anandk_u:5816": " hemapātre samādāya tatkṣīraṃ kuḍubaṃ pibet // Āk_1,15.542 //",
    "GS40anandk_u:5817": " sakṛdeva pibetsarvaṃ pītaśeṣaṃ jale kṣipet /",
    "GS40anandk_u:5818": " divā suhṛdbhir viharedvāgyataśca vaśī bhavet // Āk_1,15.543 //",
    "GS40anandk_u:5819": " dravyadehopadeśajñaiḥ kuṭyāmāstikabuddhibhiḥ /",
    "GS40anandk_u:5820": " upavāsī japarataḥ sāyaṃ sandhyārcanāparaḥ // Āk_1,15.544 //",
    "GS40anandk_u:5821": " prasupyād darbhaśayane kṛṣṇājinatirohite /",
    "GS40anandk_u:5822": " pipāsito'pi pānīyaṃ śītalaṃ mātrayā pibet // Āk_1,15.545 //",
    "GS40anandk_u:5823": " prabhāte ca samutthāya kṛtaprāgetanakramaḥ /",
    "GS40anandk_u:5824": " vinā somaṃ tathāsīta jīrṇe kṣīre saśoṇitam // Āk_1,15.546 //",
    "GS40anandk_u:5825": " pittāvasānaṃ sakṛmi vamanaṃ bhavati priye /",
    "GS40anandk_u:5826": " śṛtaśītaṃ ca gokṣīraṃ sāyaṃ peyaṃ susādhakaiḥ // Āk_1,15.547 //",
    "GS40anandk_u:5827": " vireko jāyate tasya tṛtīyadivase mahān /",
    "GS40anandk_u:5828": " tena pramucyate martyaḥ pūrvakair duṣṭabhojanaiḥ // Āk_1,15.548 //",
    "GS40anandk_u:5829": " snānaṃ kuryāddinānte sa śṛtaśītaṃ pibetpayaḥ /",
    "GS40anandk_u:5830": " darbhaśayyāṃ sumakṣaumachāditāyāṃ śayīta saḥ // Āk_1,15.549 //",
    "GS40anandk_u:5831": " tataścaturthe divase śvayathustasya jāyate /",
    "GS40anandk_u:5832": " aṅgebhyaḥ krimayo bahvyaḥ sūkṣmā niryānti taddine // Āk_1,15.550 //",
    "GS40anandk_u:5833": " goviḍbhasmamayīṃ śayyāṃ śodhitāṃ mṛdulāṃ sudhīḥ /",
    "GS40anandk_u:5834": " adhiśeta pipāsā cecchṛtaśītaṃ jalaṃ pibet // Āk_1,15.551 //",
    "GS40anandk_u:5835": " sāyaṃ gavyaṃ śṛtaṃ kṣīraṃ pītvā śiṣyasuhṛdvṛtaḥ /",
    "GS40anandk_u:5836": " yathāsukhaṃ prasupyācca niśi pañcamaṣaṣṭhayoḥ // Āk_1,15.552 //",
    "GS40anandk_u:5837": " ahno vidhirayaṃ kāryo dvikālaṃ pāyayetpayaḥ /",
    "GS40anandk_u:5838": " saptame divase dehastvagasthisnāyuśeṣitaḥ // Āk_1,15.553 //",
    "GS40anandk_u:5839": " māṃsaraktavihīnaḥ syātsomapaḥ prāṇaśeṣitaḥ /",
    "GS40anandk_u:5840": " sukhoṣṇaiḥ siñcayetkṣīrair gavyairetasya vigraham // Āk_1,15.554 //",
    "GS40anandk_u:5841": " śrīkhaṇḍatilayaṣṭyāhvaiḥ piṣṭaistaṃ parilepayet /",
    "GS40anandk_u:5842": " kṣīrāśī kaṭaśāyī ca kṣaumamayyāṃ śayīta saḥ // Āk_1,15.555 //",
    "GS40anandk_u:5843": " aṣṭame'hni nakhaṃ śmaśru tvakkeśā radanā api /",
    "GS40anandk_u:5844": " patanti sadyojātasya dehavajjāyate vapuḥ // Āk_1,15.556 //",
    "GS40anandk_u:5845": " kṣīrāśī syāttu navame'ṇutailābhyaṅgamācaret /",
    "GS40anandk_u:5846": " snāyātsomalatākalpaṃ kvathitena jalena ca // Āk_1,15.557 //",
    "GS40anandk_u:5847": " tatastu navame tvakca sthiratāṃ pratiyāti ca /",
    "GS40anandk_u:5848": " tathaivaikādaśadinaṃ prārabhya ṣoḍaśaṃ dinam // Āk_1,15.558 //",
    "GS40anandk_u:5849": " abhyaṅgaṃ nācaretsnānaṃ somavalkakaṣāyajam /",
    "GS40anandk_u:5850": " dinātsaptadaśādūrdhvaṃ caturviṃśatikāvadhi // Āk_1,15.559 //",
    "GS40anandk_u:5851": " sthiratvaṃ tvagavāpnoti dantā vajranibhojjvalāḥ /",
    "GS40anandk_u:5852": " sthirā dṛḍhatarāḥ snigdhā jāyante samapaṅktayaḥ // Āk_1,15.560 //",
    "GS40anandk_u:5853": " pañcaviṃśattame ghasre ṣaṣṭyannaṃ gopayo'nvitam /",
    "GS40anandk_u:5854": " bhuñjīta nakharāstasya śukacañcunibhojjvalāḥ // Āk_1,15.561 //",
    "GS40anandk_u:5855": " tvagasya jāyate snigdhā nīlotpalasamadyutiḥ /",
    "GS40anandk_u:5856": " sulakṣaṇātasīpuṣpavaiḍūryāmbudasannibhā // Āk_1,15.562 //",
    "GS40anandk_u:5857": " māsād anantaraṃ kuryāttilośīrakacandanaiḥ /",
    "GS40anandk_u:5858": " piṣṭaiḥ pralepanaṃ paścātpayasā snapanakriyā // Āk_1,15.563 //",
    "GS40anandk_u:5859": " rohanti cikurāstasya bhramarāñjanasannibhāḥ /",
    "GS40anandk_u:5860": " māsasaptadinād ūrdhvaṃ dvitīyāvaraṇasthitiḥ // Āk_1,15.564 //",
    "GS40anandk_u:5861": " punastṛtīyāvaraṇe tiṣṭhet siddho muhūrtakam /",
    "GS40anandk_u:5862": " kuṭīṃ viśedyathāpūrvaṃ balātailājyalepanam // Āk_1,15.565 //",
    "GS40anandk_u:5863": " kuryāddinatrayaṃ paścāccatvāriṃśaddinātparam /",
    "GS40anandk_u:5864": " karīṣabhasmanoddhūlya dehaṃ kalkairvilepayet // Āk_1,15.566 //",
    "GS40anandk_u:5865": " ajaśṛṅgītvagudbhūtaiḥ snānaṃ koṣṇajalena ca /",
    "GS40anandk_u:5866": " candanośīrakarpūrair liptāṅgo mudgadhātrijaiḥ // Āk_1,15.567 //",
    "GS40anandk_u:5867": " yūṣaiḥ ṣaṣṭyannam aśnīyāt kṣīraistrimadhusaṃyutaiḥ /",
    "GS40anandk_u:5868": " ghṛtena vā dvitīye tu vasedāvaraṇe sudhīḥ // Āk_1,15.568 //",
    "GS40anandk_u:5869": " divasaṃ pañcakaṃ tatra kiṃcidvātātape sudhīḥ /",
    "GS40anandk_u:5870": " madhye madhye ca seveta tathaiva daśavāsaram // Āk_1,15.569 //",
    "GS40anandk_u:5871": " soḍhavātātapas tasmāttṛtīyāvaraṇaṃ bhajet /",
    "GS40anandk_u:5872": " ekaviṃśaddinaṃ tiṣṭhan sthirīkṛtamanāḥ samut // Āk_1,15.570 //",
    "GS40anandk_u:5873": " tato dvāviṃśatidine dehasiddhiḥ prajāyate /",
    "GS40anandk_u:5874": " bahirnirgatya ca tadā pūjayedbhairavaṃ purā // Āk_1,15.571 //",
    "GS40anandk_u:5875": " gurvagnidvijasiddhānāṃ cetāṃsi parimodayan /",
    "GS40anandk_u:5876": " sarvatra svecchayā nityaṃ viharedduḥkhavarjitaḥ // Āk_1,15.572 //",
    "GS40anandk_u:5877": " varṣāyutaṃ navaṃ divyaṃ vapurdhatte sukāntimat /",
    "GS40anandk_u:5878": " balaṃ gajasahasrāṇāṃ bhavedasya na saṃśayaḥ // Āk_1,15.573 //",
    "GS40anandk_u:5879": " viṣāgnitoyaśastrāstramṛgādibhyo bhayaṃ na hi /",
    "GS40anandk_u:5880": " brahmalokādilokeṣu vicaret svecchayā sadā // Āk_1,15.574 //",
    "GS40anandk_u:5881": " kāntyā dvitīyaścandraḥ syādrūpeṇa makaradhvajaḥ /",
    "GS40anandk_u:5882": " sarvāhlādakaraḥ śāntaḥ saṣaḍaṅgapadakramān // Āk_1,15.575 //",
    "GS40anandk_u:5883": " vedānvetti ca śāstrāṇi bhūlokagatinirjaraḥ /",
    "GS40anandk_u:5884": " hrasvaśākhāpratānāyāḥ somavallyāḥ samāharet // Āk_1,15.576 //",
    "GS40anandk_u:5885": " kāṇḍāndvātriṃśatiṃ svarṇapātre puṇye yathāvidhi /",
    "GS40anandk_u:5886": " raupye pātre'thavā yojyaṃ dvipalaṃ gopayastathā // Āk_1,15.577 //",
    "GS40anandk_u:5887": " somavallīrasaṃ tadvanmelayitvā pibettataḥ /",
    "GS40anandk_u:5888": " kuṭīpraveśaḥ pathyaṃ ca pūrvavatsamudāhṛtam // Āk_1,15.578 //",
    "GS40anandk_u:5889": " aṇimādyaṣṭasiddhiḥ syātsa sākṣādamaro bhavet /",
    "GS40anandk_u:5890": " (32. guḍūcīkalpaḥ)",
    "GS40anandk_u:5891": " athāmṛtalatākalpaṃ vakṣyāmi śṛṇu bhairavi // Āk_1,15.579 //",
    "GS40anandk_u:5892": " sākṣātsudhāmṛtalatā vyādhijanmajarāpahā /",
    "GS40anandk_u:5893": " amṛtāyāḥ śatapalaṃ triprasthaṃ madhuratrayam // Āk_1,15.580 //",
    "GS40anandk_u:5894": " cūrṇaṃ lihetkarṣamātramevaṃ saṃvatsarāvadhi /",
    "GS40anandk_u:5895": " sarvavyādhipraśamanaṃ jīvecca śaradaḥ śatam // Āk_1,15.581 //",
    "GS40anandk_u:5896": " atha chinnaruhācūrṇaṃ pañcaviṃśatpalaṃ sitā /",
    "GS40anandk_u:5897": " dviguṇā ca tavakṣīrī cātmaguptāśvagandhikā // Āk_1,15.582 //",
    "GS40anandk_u:5898": " punarnavājyaṃ pratyekaṃ yuñjyāddaśapalaṃ priye /",
    "GS40anandk_u:5899": " mṛdvīkāṣṭapalā yaṣṭī tataḥ pañcapalā tathā // Āk_1,15.583 //",
    "GS40anandk_u:5900": " ekīkṛtya ca tatsarvaṃ snigdhabhāṇḍe vinikṣipet /",
    "GS40anandk_u:5901": " pakṣamekaṃ dhānyarāśau nidhāya prativāsaram // Āk_1,15.584 //",
    "GS40anandk_u:5902": " palaṃ palaṃ prayuñjīta māsaṃ syādvyādhivarjitaḥ /",
    "GS40anandk_u:5903": " ṣaṇmāsād gṛdhradṛṣṭiḥ syādvarṣaṃ jīvecchatāyuṣam // Āk_1,15.585 //",
    "GS40anandk_u:5904": " amṛtāyāḥ śatapalaṃ cūrṇaṃ ṣaṣṭipalaṃ madhu /",
    "GS40anandk_u:5905": " catvāriṃśatpalaṃ sarpir dvimāsaṃ dhānyarāśigam // Āk_1,15.586 //",
    "GS40anandk_u:5906": " pratyahaṃ palamātrāśī māsātsarvagadānharet /",
    "GS40anandk_u:5907": " divyadṛṣṭiḥ śataṃ jīvenmedhābalamahādyutiḥ // Āk_1,15.587 //",
    "GS40anandk_u:5908": " (33. tuvarakakalpaḥ)",
    "GS40anandk_u:5909": " atha vakṣyāmyahaṃ devi kalpaṃ tuvarakasya ca /",
    "GS40anandk_u:5910": " vṛkṣāḥ paścimavārīśataṭe tiṣṭhanti saṃtatam // Āk_1,15.588 //",
    "GS40anandk_u:5911": " taraṅgānilasaṃkṣubdhaśīkārārdritapallavāḥ /",
    "GS40anandk_u:5912": " varṣartau ca supakvāni tatphalāni samāharet // Āk_1,15.589 //",
    "GS40anandk_u:5913": " śoṣayitvātha saṃcūrṇya tilavattailamāharet /",
    "GS40anandk_u:5914": " athavairaṇḍavattailaṃ prayatnena samāharet // Āk_1,15.590 //",
    "GS40anandk_u:5915": " punarvahnau pacettailaṃ yāvadaṃbhaḥkṣayaṃ bhavet /",
    "GS40anandk_u:5916": " tatkarṣaṃ nikṣipetpakṣaṃ tata uddhṛtya prayatnataḥ // Āk_1,15.591 //",
    "GS40anandk_u:5917": " caturbhaktavihīnaḥ san śuddhaḥ karṣaṃ pibetpriye /",
    "GS40anandk_u:5918": " śaṅkhacakragadāpāṇis tvāmājñāpayad acyutaḥ // Āk_1,15.592 //",
    "GS40anandk_u:5919": " mantreṇānena seveta sarvo doṣo vinaśyati /",
    "GS40anandk_u:5920": " evaṃ pañcadinaṃ sevyamahitāni ca varjayet // Āk_1,15.593 //",
    "GS40anandk_u:5921": " māsaṃ mudgarasāśī syātsarvakuṣṭhavivarjitaḥ /",
    "GS40anandk_u:5922": " tataḥ kṣaudraghṛtābhyāṃ ca lihet ṣāṇmāsikāvadhi // Āk_1,15.594 //",
    "GS40anandk_u:5923": " valīpalitahīnaśca jīvedvarṣaśatadvayam /",
    "GS40anandk_u:5924": " tattailaṃ dinapañcāśaṃ nasyeddhīrakavad dvijaḥ // Āk_1,15.595 //",
    "GS40anandk_u:5925": " valīpalitanirmuktaḥ śrutadhārī dṛḍhāṅgavān /",
    "GS40anandk_u:5926": " jīved dviśatavarṣaṃ ca medhāvī gṛdhralocanaḥ // Āk_1,15.596 //",
    "GS40anandk_u:5927": " (34. somarājīkalpaḥ)",
    "GS40anandk_u:5928": " atha vakṣyāmyahaṃ devi somarājīrasāyanam /",
    "GS40anandk_u:5929": " saṃgrahettāṃ puṣyaravāvātape śoṣayettataḥ // Āk_1,15.597 //",
    "GS40anandk_u:5930": " cūrṇitāṃ koṣṇasalilaiḥ pibetprātarviśuddhaye /",
    "GS40anandk_u:5931": " tridivaṃ ca tataḥ kṣaudraiḥ karṣamātraṃ lihetprage // Āk_1,15.598 //",
    "GS40anandk_u:5932": " māsena rogā naśyanti ṣaṇmāsātsiddhimāpnuyāt /",
    "GS40anandk_u:5933": " (35. vṛddhadārukakalpaḥ)",
    "GS40anandk_u:5934": " atha bravīmi deveśi vṛddhadārukakalpakam // Āk_1,15.599 //",
    "GS40anandk_u:5935": " nāgavallīdalakṣaudraiḥ sadugdhairmṛduromakaiḥ /",
    "GS40anandk_u:5936": " patrairyutāpi saphalā raktapuṣpā pratānikā // Āk_1,15.600 //",
    "GS40anandk_u:5937": " tiktoṣaṇaṃ kāmbuteti mahiṣākhyalatā smṛtā /",
    "GS40anandk_u:5938": " tulonmitaṃ ca tanmūlaṃ cūrṇitaṃ sarṣapāyutam // Āk_1,15.601 //",
    "GS40anandk_u:5939": " dhānyarāśau nyaset pakṣam uddhṛtyonmitakarṣakam /",
    "GS40anandk_u:5940": " anupeyaṃ ca gokṣīraṃ jīrṇe kṣīrānnabhojanam // Āk_1,15.602 //",
    "GS40anandk_u:5941": " vṛddho'pi taruṇo bhūyādvarṣātsarvagadojjhitaḥ /",
    "GS40anandk_u:5942": " evaṃ dvādaśavarṣāṇi sevetālasyavarjitaḥ // Āk_1,15.603 //",
    "GS40anandk_u:5943": " jīvetṣaṭśatavarṣaṃ ca valīpalitavarjitaḥ /",
    "GS40anandk_u:5944": " vṛddhadārukacūrṇaṃ ca śuddhaṃ śatapalonmitam // Āk_1,15.604 //",
    "GS40anandk_u:5945": " vājigandhākandacūrṇaṃ śatatrayapalaṃ ghṛtaiḥ /",
    "GS40anandk_u:5946": " āloḍya bhakṣayetkarṣaṃ sa jīveccharadāṃ śatam // Āk_1,15.605 //",
    "GS40anandk_u:5947": " turaṃgamasamo vege bale dantābalopamaḥ /",
    "GS40anandk_u:5948": " kāntyā himāṃśusadṛśastejasā bhāskaropamaḥ // Āk_1,15.606 //",
    "GS40anandk_u:5949": " śatāvaryāśvagandhā ca gokṣuro vṛddhadārukaḥ /",
    "GS40anandk_u:5950": " samāṃśamakhilaṃ sarpiryuktaṃ karṣaṃ ca khādayet // Āk_1,15.607 //",
    "GS40anandk_u:5951": " saptāhāt kinnaradhvāno vatsarāt siddhibhāgbhavet /",
    "GS40anandk_u:5952": " vṛddhadārukamūlaṃ ca varīsvarasapeṣitam // Āk_1,15.608 //",
    "GS40anandk_u:5953": " karṣaṃ pibedvatsaraṃ yatsa jīveccharadaḥ śatam /",
    "GS40anandk_u:5954": " vṛddhadārukacūrṇaṃ ca dhātrīsvarasabhāvitam // Āk_1,15.609 //",
    "GS40anandk_u:5955": " ekaviṃśatidhā prātarmadhvājyābhyāṃ tu karṣakam /",
    "GS40anandk_u:5956": " lihedabdaṃ sa jīvecca varṣāṇi ca śatadvayam // Āk_1,15.610 //",
    "GS40anandk_u:5957": " yovasāpastadhā jīvennīrujaḥ sa mahānbhavet /",
    "GS40anandk_u:5958": " godugdhena ca tanmūlaṃ rasaṃ dhātryāśca saṃmitam // Āk_1,15.611 //",
    "GS40anandk_u:5959": " pibetsaṃvatsaraṃ yastu sa jīveccharadaḥ śatam /",
    "GS40anandk_u:5960": " tatsiddhaṃ sarpiraśnīyāt pūrvavatphalam āpnuyāt // Āk_1,15.612 //",
    "GS40anandk_u:5961": " punarnavā varī śuṇṭhī māgadhī rajanīdvayam /",
    "GS40anandk_u:5962": " etatsarvaṃ samaṃ vṛddhadārukaṃ kāñjikānvitam // Āk_1,15.613 //",
    "GS40anandk_u:5963": " palaṃ prātaḥ pibeddhīmān dacchadāddhāramācaret /",
    "GS40anandk_u:5964": " māsātsarvāmayān hanti varṣādāyuḥ śataṃ bhavet // Āk_1,15.614 //",
    "GS40anandk_u:5965": " dvīpī śauṇḍī varā viśvaṃ mustamelā samāṃśakam /",
    "GS40anandk_u:5966": " etatsaṃyojya siddhaṃ taccūrṇaṃ vellarikaṃ bhavet // Āk_1,15.615 //",
    "GS40anandk_u:5967": " kṣaudrājyalulitaṃ khādetkarṣaṃ varṣeṇa sidhyati /",
    "GS40anandk_u:5968": " tatphalaṃ svarasaṃ karṣaṃ ghṛtaṃ kṣaudraṃ ca tatsamam // Āk_1,15.616 //",
    "GS40anandk_u:5969": " pibedanu gavāṃ kṣīraṃ māhiṣaṃ vā palonmitam /",
    "GS40anandk_u:5970": " māsena sarvarogaghnaṃ varṣājjīvecchatāyuṣam // Āk_1,15.617 //",
    "GS40anandk_u:5971": " cūrṇaṃ vellarikāmūlaṃ phalaṃ pippalikābhavam /",
    "GS40anandk_u:5972": " samavellarikāmūlaphalajaiśca rasaistathā // Āk_1,15.618 //",
    "GS40anandk_u:5973": " guḍūcīsvarasenāpi bhāvayedekaviṃśatim /",
    "GS40anandk_u:5974": " śuṣkaṃ ghṛtaplutaṃ bhāṇḍe snigdhe dhānyacaye sthitaḥ // Āk_1,15.619 //",
    "GS40anandk_u:5975": " trisaptāhāttaduddhṛtya karṣaṃ prātarlihennaraḥ /",
    "GS40anandk_u:5976": " varṣādvarṣasahasrāyuḥ sarvarogavivarjitaḥ // Āk_1,15.620 //",
    "GS40anandk_u:5977": " (36. vajravallīkalpaḥ)",
    "GS40anandk_u:5978": " atha vyākhyāmyahaṃ devi vajravallīrasāyanam /",
    "GS40anandk_u:5979": " vajravallīṃ samūlāṃ ca chāyāśuṣkāṃ vicūrṇayet // Āk_1,15.621 //",
    "GS40anandk_u:5980": " varā vraṇārimūlaṃ ca pratyekaṃ bhāskaraṃ palam /",
    "GS40anandk_u:5981": " rogānaśeṣān ṣaṇmāsāddhanyāt saṃvatsarādbhavet // Āk_1,15.622 //",
    "GS40anandk_u:5982": " dehasiddhiśca ṣaṇmāsāccūrṇamanyatprakalpayet /",
    "GS40anandk_u:5983": " (37. tilakṣīriṇikākalpaḥ)",
    "GS40anandk_u:5984": " tilakṣīriṇikākalpaṃ kathayiṣyāmi śāmbhavi // Āk_1,15.623 //",
    "GS40anandk_u:5985": " tilakṣīriṇikāmūlaṃ maunenotpāṭya sādhakaḥ /",
    "GS40anandk_u:5986": " koṣṇena vāriṇā piṣṭvā prāṅmukhodaṅmukhaḥ pibet // Āk_1,15.624 //",
    "GS40anandk_u:5987": " giledvā gulikāṃ kṛtvā kṣīrājyānāśayecchuciḥ /",
    "GS40anandk_u:5988": " krameṇārdhadvitriniṣkaṃ sevetābdaṃ sa siddhibhāk // Āk_1,15.625 //",
    "GS40anandk_u:5989": " daśāhācchukravṛddhiḥ syāttrimāsāt sarvarogajit /",
    "GS40anandk_u:5990": " ṣaṇmāsātsiddhimāpnoti nātra kāryā vicāraṇā // Āk_1,15.626 //",
    "GS40anandk_u:5991": " (38. brāhmīkalpaḥ)",
    "GS40anandk_u:5992": " atha vakṣyāmi deveśi brāhmīkalpamanuttamam /",
    "GS40anandk_u:5993": " samūlāmuddhared brāhmīṃ prakṣālya salilena ca // Āk_1,15.627 //",
    "GS40anandk_u:5994": " ulūkhale kuṭṭayitvā pātre tatra samāharet /",
    "GS40anandk_u:5995": " juhuyācchāradāmantraistadrasaiśca sahasrakam // Āk_1,15.628 //",
    "GS40anandk_u:5996": " arcayitvā gurūnviprānprāśnīta hutaśeṣakam /",
    "GS40anandk_u:5997": " palamātraṃ tadrasaṃ ca jīrṇe kṣīrānnabhojanam // Āk_1,15.629 //",
    "GS40anandk_u:5998": " evaṃ saptadinaṃ sevyaṃ brahmacārī jape rataḥ /",
    "GS40anandk_u:5999": " medhāvī brahmavarcasvī vāgviśuddhaḥ prajāyate // Āk_1,15.630 //",
    "GS40anandk_u:6000": " ūrdhvaṃ saptadinātsevyaṃ prabadhnātīcchayā api /",
    "GS40anandk_u:6001": " vismṛtānapi vettyeva śrutaṃ śīghraṃ ca dhārayet // Āk_1,15.631 //",
    "GS40anandk_u:6002": " dvitīye saptamād ūrdhvaṃ pūrvavattadrasaṃ pibet /",
    "GS40anandk_u:6003": " sakṛcchrutaṃ ślokaśataṃ sahasramapi dhārayet // Āk_1,15.632 //",
    "GS40anandk_u:6004": " evaṃ trisaptadivasaṃ pibed brāhmīrasaṃ śuciḥ /",
    "GS40anandk_u:6005": " dehād alakṣmīrniryāti vāṇī viśati śāśvatī // Āk_1,15.633 //",
    "GS40anandk_u:6006": " bhavetpuṃrūpavāgdevī sarvaśāstrārthavedinī /",
    "GS40anandk_u:6007": " vedavedāntaviddhīmāñjīvet pañcaśatābdakam // Āk_1,15.634 //",
    "GS40anandk_u:6008": " Āk, 1, 16",
    "GS40anandk_u:6009": " (1. aṅkolakalpaḥ)",
    "GS40anandk_u:6010": " atha bravīmyahaṃ devi kalpamaṅkolabījakam /",
    "GS40anandk_u:6011": " caturbhiḥ sādhakair dhīrairviśuddhaiḥ śuddhikāṅkṣibhiḥ // Āk_1,16.1 //",
    "GS40anandk_u:6012": " samavetaḥ sādhakendraiḥ puṇyarkṣeṣvārabhecca tat /",
    "GS40anandk_u:6013": " aṅkolamūlaṃ vitṛṇaṃ kṛtvā saṃmārjya śodhanam // Āk_1,16.2 //",
    "GS40anandk_u:6014": " tatra liṅgaṃ ca saṃsthāpya tadagre sthāpayedghaṭam /",
    "GS40anandk_u:6015": " ekasūtreṇa badhnīyālliṅgāṅkolaghaṭān priye // Āk_1,16.3 //",
    "GS40anandk_u:6016": " gandhapuṣpādibhiḥ pūjāmaghoreṇa prakalpayet /",
    "GS40anandk_u:6017": " pratimāsaṃ divā naktaṃ puṣpādi phalitāvadhi // Āk_1,16.4 //",
    "GS40anandk_u:6018": " gṛhītvā tatphalaṃ pakvaṃ pūrayettadghaṭaṃ phalaiḥ /",
    "GS40anandk_u:6019": " yoginībhairavīprītyai mahāpūjāṃ vidhāya ca // Āk_1,16.5 //",
    "GS40anandk_u:6020": " ānīya tadghaṭaṃ gehe śoṣayedātape phalam /",
    "GS40anandk_u:6021": " vituṣāṇi ca bījāni kuryāt tanmukhagharṣaṇam // Āk_1,16.6 //",
    "GS40anandk_u:6022": " kuryāttato viśālāsye pātre mṛccūrṇalepanam /",
    "GS40anandk_u:6023": " ekaikaśaścordhvamukhaṃ ropayedbhujagākṛti // Āk_1,16.7 //",
    "GS40anandk_u:6024": " tatastu ṭaṅkaṇaṃ tadvat tattadvaktreṣu lepayet /",
    "GS40anandk_u:6025": " tatpātraṃ kāṃsyapātre ca sthāpayet tadadhomukham // Āk_1,16.8 //",
    "GS40anandk_u:6026": " ātape dhārayeddhīmānpalalaiśca tirodadhet /",
    "GS40anandk_u:6027": " dine dine cyutaṃ tailaṃ gṛhṇīyāddinapañcakam // Āk_1,16.9 //",
    "GS40anandk_u:6028": " tattailaṃ kācakūpyantaḥ sthāpayecca samantrakam /",
    "GS40anandk_u:6029": " ardhamātrāṅkolatailaṃ dviguṇaṃ tilatailakam // Āk_1,16.10 //",
    "GS40anandk_u:6030": " nāsārandhradvaye nasyaṃ jarāmṛtyuvināśanam /",
    "GS40anandk_u:6031": " sa jīvettriśataṃ varṣaṃ sarvāmayavivarjitaḥ // Āk_1,16.11 //",
    "GS40anandk_u:6032": " rogādijalapāśādyair bhramādyaiśca viṣeṇa ca /",
    "GS40anandk_u:6033": " gatāsūnāṃ nṛṇāṃ nasyaṃ kuryātpuṃśuklamiśritam // Āk_1,16.12 //",
    "GS40anandk_u:6034": " mṛtasūtaṃ ca tailaṃ te jīvanti ca na saṃśayaḥ /",
    "GS40anandk_u:6035": " mṛtasaṃjīvanī vidyā pūrvoktā kathitānaghe // Āk_1,16.13 //",
    "GS40anandk_u:6036": " (anye rasāyanakalpāḥ)",
    "GS40anandk_u:6037": " elābhayā vacā kākatuṇḍīphalamaruṣkaraḥ /",
    "GS40anandk_u:6038": " sahadevī nimbapatraṃ lāṅgalīkandameva ca // Āk_1,16.14 //",
    "GS40anandk_u:6039": " samāṃśaṃ śoṣayedyantre pātāle tailamāharet /",
    "GS40anandk_u:6040": " tattailaṃ nasyamādadyātsaptāhāntaritaṃ priye // Āk_1,16.15 //",
    "GS40anandk_u:6041": " evaṃ varṣe kṛte nasye sahasrāyurbhavennaraḥ /",
    "GS40anandk_u:6042": " nīlikāmūlasaṃyuktaṃ tailaṃ cārdhapalaṃ pibet // Āk_1,16.16 //",
    "GS40anandk_u:6043": " vatsarājjāyate siddho valīpalitavarjitaḥ /",
    "GS40anandk_u:6044": " jīvedbrahmadinaṃ tryabdādvāyuvego mahābalaḥ // Āk_1,16.17 //",
    "GS40anandk_u:6045": " bhṛṅgīrasaṃ kṛṣṇajīraṃ prasthaṃ prasthaṃ prakalpayet /",
    "GS40anandk_u:6046": " nīlotpalaṃ ca madhukaṃ prasthārdhaṃ ca pṛthagbhavet // Āk_1,16.18 //",
    "GS40anandk_u:6047": " tilatailaṃ pañcapalaṃ pācayetsarvamekataḥ /",
    "GS40anandk_u:6048": " tailāvaśiṣṭaṃ tattailaṃ jarā mṛtyuśca naśyati // Āk_1,16.19 //",
    "GS40anandk_u:6049": " ardhaniṣkaṃ caikaniṣkaṃ sārdhaniṣkaṃ krameṇa ca /",
    "GS40anandk_u:6050": " tailapramāṇamityuktam abdāñjīvecchatatrayam // Āk_1,16.20 //",
    "GS40anandk_u:6051": " iṣṭikākṣipalaṃ kṣiptvā karṣaikamudakaiḥ pibet /",
    "GS40anandk_u:6052": " vatsarātpalitaṃ hanti sahasrāyurbhavennaraḥ // Āk_1,16.21 //",
    "GS40anandk_u:6053": " sarpākṣī kākamācī ca sahadevī ca bhṛṅgarāṭ /",
    "GS40anandk_u:6054": " kākatuṇḍīphalaṃ nimbaṃ parṇaṃ vākucibījakam // Āk_1,16.22 //",
    "GS40anandk_u:6055": " samūlāṃ devadālīṃ ca brāhmīmūlaṃ phalatrayam /",
    "GS40anandk_u:6056": " mūlaṃ ca vājigandhāyā nīlakoraṇḍapatrakam // Āk_1,16.23 //",
    "GS40anandk_u:6057": " samaṃ samaṃ kanyakāyā dravaiśca paribhāvayet /",
    "GS40anandk_u:6058": " saptāhaṃ śoṣayeccūrṇaṃ chāyāyāṃ trimadhuplutam // Āk_1,16.24 //",
    "GS40anandk_u:6059": " dvikarṣaṃ pratyahaṃ sevyaṃ vatsareṇa jarāṃ jayet /",
    "GS40anandk_u:6060": " ā candratārakaṃ jīvenmahābalayutaḥ sukham // Āk_1,16.25 //",
    "GS40anandk_u:6061": " (mahākāmeśvarakalpaḥ)",
    "GS40anandk_u:6062": " cāturjātakacoracandanajaladrākṣātugāreṇukaṃ kastūrītagarendukuṅkumajaṭākuṣṭhāśvagandhābdakam /",
    "GS40anandk_u:6063": " kaṅkolāmaradārucitrakaviṣaṃ dve jīrake saindhavaṃ bhārṅgīgokṣuradevapuṣpamusalīyaṣṭībalāphenakam // Āk_1,16.26 //",
    "GS40anandk_u:6064": " raṃbhākandaphalatrayaṃ trikaṭukaṃ jātīphalaṃ vāśakaṃ tālīśaṃ kaṭukīphalaṃ gajakaṇā māṣāmṛtāśarkarā /",
    "GS40anandk_u:6065": " picchābhṛṅgavidārikāmadanakaṃ bījaṃ ca kacchūdbhavaṃ śālmalyaṅghripunarnavāgaruśatāvaryapyatho dīpyakam // Āk_1,16.27 //",
    "GS40anandk_u:6066": " pādāṃśaṃ mṛtamabhrakaṃ ca vijayā tulyauṣadhānāṃ samā sarveṣāṃ sadṛśā sitā ca madhunā cājyena saṃyojitā /",
    "GS40anandk_u:6067": " jātīcampakaketakādikusumaiḥ seveta saṃvāsitaṃ karṣārdhaṃ niśi dehasiddhidamahākāmeśvaraḥ kāmadaḥ // Āk_1,16.28 //",
    "GS40anandk_u:6068": " puṃsāṃ śukravivṛddhidārḍhyakaraṇe kṣīrānupānaṃ hitaṃ śālmalyaṅghrijalānupānam athavāpyanyacca yacchukralam /",
    "GS40anandk_u:6069": " prauḍhānāṃ sudṛśāṃ sukhātisukhado vaśyo mahādrāvakaḥ saṅge bhaṅgurakāmakautukarasaḥ krīḍākalāmodadaḥ // Āk_1,16.29 //",
    "GS40anandk_u:6070": " saṃbhoge sthavirāgniyoṣiti made yūnāṃ smare darpahā nityānandanidānam ādipuruṣair apyāhitāsvādanaḥ /",
    "GS40anandk_u:6071": " vācāṃ siddhikaraḥ prakṛṣṭakavitāsaṃdarbhasaṃpādanaḥ saukhyārogyaviśeṣayauvanakalāsāmagryasaṃdhāyakaḥ // Āk_1,16.30 //",
    "GS40anandk_u:6072": " vṛddhatvaṃ harate balaṃ ca kurute mṛtyuṃ nirasyetparaṃ vyādhivrātam apākaroti kurute kāntiṃ nayatyārjavam /",
    "GS40anandk_u:6073": " yogābhyāsavidhau ratasya sulabhā siddhiṃ vidhattetarām aṃhaḥ saṃtatisaṃhṛtiṃ kalayate strīṇām apatyapradaḥ // Āk_1,16.31 //",
    "GS40anandk_u:6074": " rogāṇāṃ nicayaṃ kṣayaṃ kṣapayati kṣipraṃ mahārudgaṇaṃ vyāhanti śvasanaṃ layaṃ gamayate chinte ca kāsodayam /",
    "GS40anandk_u:6075": " durnāmāni ca ṣaḍbhinatti harate sarvārtirogolbaṇaṃ mehaughaṃ ca lunāti śoṇitadaraṃ vidhvaṃsate sevanāt // Āk_1,16.32 //",
    "GS40anandk_u:6076": " kṣīṇe poṣamupādadhāti vipulaṃ pūrṇātijīrṇojjvalaṃ mandāgniṃ grahaṇīṃ nikṛntatitarāṃ doṣānaśeṣānapi /",
    "GS40anandk_u:6077": " śreṣṭhaḥ sarvarasāyaneṣu viduṣāṃ bhogārthināṃ yogināṃ siddhiṃ samyagihātanoti vapuṣaḥ saṃsevanād anvaham // Āk_1,16.33 //",
    "GS40anandk_u:6078": " (mūlikākalpeṣu rasābhrakādimelanātideśaḥ)",
    "GS40anandk_u:6079": " mahāvṛkṣādikalpeṣu prokteṣveteṣu sādhakaiḥ /",
    "GS40anandk_u:6080": " eṣa sādhāraṇo yogaḥ kartavyaḥ siddhikāṅkṣibhiḥ // Āk_1,16.34 //",
    "GS40anandk_u:6081": " guñjāmātraṃ śuddhasūtaṃ vābhrakaṃ vā paṇadvayam /",
    "GS40anandk_u:6082": " kāntalohaṃ tathaivopayojayed bhakṣayennaraḥ // Āk_1,16.35 //",
    "GS40anandk_u:6083": " rasābhralohayogena sadyaḥ siddhimavāpnuyāt /",
    "GS40anandk_u:6084": " jīvahīno yathā deho gandhahīnaṃ prasūnakam // Āk_1,16.36 //",
    "GS40anandk_u:6085": " tathaiva mūlikākalpā rasahīnā na siddhidāḥ /",
    "GS40anandk_u:6086": " tasmādrasena sahitāḥ sadyaḥ siddhipradāyakāḥ // Āk_1,16.37 //",
    "GS40anandk_u:6087": " (abhyaṅgarasāyanam;",
    "GS40anandk_u:6088": " mahānīlītailam)",
    "GS40anandk_u:6089": " mahānīlīrasaṃ prasthaṃ prasthaṃ bhṛṅgarasaṃ priye /",
    "GS40anandk_u:6090": " dhātrīphalarasaṃ prasthaṃ kākatuṇḍīphalodbhavam // Āk_1,16.38 //",
    "GS40anandk_u:6091": " prasthaṃ kaṣāyatilajaṃ tailaprasthaṃ ca gopayaḥ /",
    "GS40anandk_u:6092": " āḍhakaṃ yojayetsarvaṃ kākatuṇḍīphalaṃ palam // Āk_1,16.39 //",
    "GS40anandk_u:6093": " tripalaṃ cāmalaṃ bhṛṅganīlīpatrarajaḥ palam /",
    "GS40anandk_u:6094": " piṣṭvā tasmin kṣipet sarvaṃ pacenmandāgninā priye // Āk_1,16.40 //",
    "GS40anandk_u:6095": " tailāvaśiṣṭaṃ vipacettato vastreṇa śodhayet /",
    "GS40anandk_u:6096": " tailenānena cābhyajya śiro'bhyaṅgaṃ samācaret // Āk_1,16.41 //",
    "GS40anandk_u:6097": " pratyahaṃ karṇapūraṃ ca evaṃ kuryādrasāyanam /",
    "GS40anandk_u:6098": " keśā bhramarasaṅkāśāḥ śrotraṃ digantapāṭavam // Āk_1,16.42 //",
    "GS40anandk_u:6099": " jatrūrdhvarogā naśyanti tathā pādahitaṃ bhavet /",
    "GS40anandk_u:6100": " (candanādyaṃ tailam)",
    "GS40anandk_u:6101": " candanāgarukarpūrakastūrīkuṅkumaṃ tathā // Āk_1,16.43 //",
    "GS40anandk_u:6102": " uśīradvayakaṅkolajātīphalalavaṅgakam /",
    "GS40anandk_u:6103": " nalikānaladāspṛkkāturuṣkasthāṇulocanam // Āk_1,16.44 //",
    "GS40anandk_u:6104": " hareṇustagaraṃ lākṣā nakhaṃ sthauṇeyakaṃ murā /",
    "GS40anandk_u:6105": " naladāmalakaṃ kuṣṭhaṃ corakaṃ kaṭukīphalam // Āk_1,16.45 //",
    "GS40anandk_u:6106": " prapauṇḍarīkaṃ kharjūraṃ padmakaṃ jātipattrikā /",
    "GS40anandk_u:6107": " śaileyaṃ dhātakīpuṣpaṃ saralaṃ cailavālukam // Āk_1,16.46 //",
    "GS40anandk_u:6108": " pūgīphalaṃ saptaparṇaṃ tathā tāmalakaṃ priye /",
    "GS40anandk_u:6109": " ekaikaṃ karṣamātraṃ syātprasthaṃ tailaṃ ca gopayaḥ // Āk_1,16.47 //",
    "GS40anandk_u:6110": " āḍhakaṃ tatpacetsarvaṃ tailaśeṣaṃ samāharet /",
    "GS40anandk_u:6111": " tasmin mṛgāṇḍaṃ kastūrīṃ karpūraṃ kuṅkumaṃ kṣipet // Āk_1,16.48 //",
    "GS40anandk_u:6112": " pṛthakkarṣaṃ ca jātyādikusumair vāsayedbudhaḥ /",
    "GS40anandk_u:6113": " tenābhyaṅgam adhaḥkāye kuryād daurgandhyanāśanam // Āk_1,16.49 //",
    "GS40anandk_u:6114": " aśītivarṣadeśīyo 'pyasau syāt ṣoḍaśābdakaḥ /",
    "GS40anandk_u:6115": " kāminīlokakandadarpaḥ subhagaḥ śuklavṛddhimān // Āk_1,16.50 //",
    "GS40anandk_u:6116": " yoṣicchataṃ ca ramate sa jīveccharadaḥ śatam /",
    "GS40anandk_u:6117": " (udvartanarasāyanam)",
    "GS40anandk_u:6118": " athodvartanamākhyāmi valīpalitabhañjanam // Āk_1,16.51 //",
    "GS40anandk_u:6119": " sūtaṃ gandhaṃ samaṃ mardyaṃ stanadugdhena yoṣitaḥ /",
    "GS40anandk_u:6120": " muṇḍikā meghanādaśca viṣṇukrāntā munistathā // Āk_1,16.52 //",
    "GS40anandk_u:6121": " sarpākṣī ca dravairāsāṃ dinamekaṃ vimardayet /",
    "GS40anandk_u:6122": " etaddaśaguṇaṃ kṣārastilasya ca yavasya ca // Āk_1,16.53 //",
    "GS40anandk_u:6123": " etatsarvaṃ samadhvājyamanenodvartanaṃ vapuḥ /",
    "GS40anandk_u:6124": " valīpalitanāśaḥ syād varṣāt triśatavatsaraḥ // Āk_1,16.54 //",
    "GS40anandk_u:6125": " jīveddivyavapur bhūtvā sādhako nātra saṃśayaḥ /",
    "GS40anandk_u:6126": " sanālamutpalaṃ sūtaṃ saptāhaṃ parimardayet // Āk_1,16.55 //",
    "GS40anandk_u:6127": " ātmīyaśivatoyena tataścāṅgaṃ vimardayet /",
    "GS40anandk_u:6128": " vatsarājjāyate siddhiḥ pūrvavad divyavigrahaḥ // Āk_1,16.56 //",
    "GS40anandk_u:6129": " śivāṃbhasā ca sūtendraṃ brahmadaṇḍīyamūlakam /",
    "GS40anandk_u:6130": " mardayetsaptadivasaṃ samyagdevi vimardayet // Āk_1,16.57 //",
    "GS40anandk_u:6131": " vatsarājjāyate siddhiḥ pūrvavaddivyavigrahaḥ /",
    "GS40anandk_u:6132": " kaṭutailena surabhiṃ bhāvayeddinasaptakam // Āk_1,16.58 //",
    "GS40anandk_u:6133": " palārdhaṃ bhakṣayennityaṃ varṣād vajravapur bhavet /",
    "GS40anandk_u:6134": " triśatāyuḥsvarṇavarṇo valīpalitavarjitaḥ // Āk_1,16.59 //",
    "GS40anandk_u:6135": " samadhvājyaṃ kuṣṭhacūrṇaṃ karṣaṃ prātarlihennaraḥ /",
    "GS40anandk_u:6136": " śatapuṣpasugandhāṅgo jīvedvalivivarjitaḥ // Āk_1,16.60 //",
    "GS40anandk_u:6137": " (keśarañjanakalpāḥ)",
    "GS40anandk_u:6138": " kākatuṇḍīphalaṃ kāntacūrṇamāmrāṇḍatailakam /",
    "GS40anandk_u:6139": " āloḍya bhāṇḍe nikṣipya māsaṃ dhānyamaye kṣipet // Āk_1,16.61 //",
    "GS40anandk_u:6140": " uddhṛtya lepayecchīrṣaṃ nasyakarmāmunā bhavet /",
    "GS40anandk_u:6141": " tryahāt keśāḥ sunīlāḥ syuḥ ṣaṇmāsāt keśarañjanam // Āk_1,16.62 //",
    "GS40anandk_u:6142": " harītakī niṣkamekaṃ dvipalaṃ kāntacūrṇakam /",
    "GS40anandk_u:6143": " palamekaṃ nāgacūrṇamamladadhnā pramardayet // Āk_1,16.63 //",
    "GS40anandk_u:6144": " abhyakto nikṣipenmūrdhni mardayennāḍikārdhakam /",
    "GS40anandk_u:6145": " eraṇḍapatraiḥ saṃveṣṭya punarvastreṇa bandhayet // Āk_1,16.64 //",
    "GS40anandk_u:6146": " snāyātpunaśca tridinaṃ pūrvavatkeśarañjanam /",
    "GS40anandk_u:6147": " samūlau nīlikābhṛṅgāvayaścūrṇaṃ varāsamam // Āk_1,16.65 //",
    "GS40anandk_u:6148": " cūrṇameḍakamūtreṇa dinamekaṃ ca bhāvayet /",
    "GS40anandk_u:6149": " snānādi pūrvavatkṛtvā pūrvavatkeśarañjanam // Āk_1,16.66 //",
    "GS40anandk_u:6150": " nistvagguñjāphalaṃ cailā devadāru ca kuṣṭhakam /",
    "GS40anandk_u:6151": " samaṃ cūrṇaṃ bhṛṅgarasair bhāvyam ekadinaṃ priye // Āk_1,16.67 //",
    "GS40anandk_u:6152": " anyaccūrṇaṃ tailaṃ pacenmṛdvagninā budhaḥ /",
    "GS40anandk_u:6153": " yasya tailaghṛtābhyaṅgātkeśā bhramarasannibhāḥ // Āk_1,16.68 //",
    "GS40anandk_u:6154": " hastidantasya dagdhasya samabhāgaṃ rasāñjanam /",
    "GS40anandk_u:6155": " chāgīdugdhena saṃpeṣya lepanātkeśarañjanam // Āk_1,16.69 //",
    "GS40anandk_u:6156": " kṛṣṇamṛttriphalābhṛṅgarasāyaścūrṇakaṃ samam /",
    "GS40anandk_u:6157": " āloḍyainaṃ samaṃ bhāṇḍe māsamekaṃ nirodhayet // Āk_1,16.70 //",
    "GS40anandk_u:6158": " tallepāccikurāḥ kṛṣṇā bhaveyuḥ pañcamāsataḥ /",
    "GS40anandk_u:6159": " dhātrīphalaṃ japāpuṣpaṃ kiṭṭaṃ piṣṭvā ca mūrdhani // Āk_1,16.71 //",
    "GS40anandk_u:6160": " lepayettridinaṃ tena keśāḥ syur bhramaropamāḥ /",
    "GS40anandk_u:6161": " cūrṇaṃ sindūrasadṛśaṃ tayostulyā ca sāṃbraṇiḥ // Āk_1,16.72 //",
    "GS40anandk_u:6162": " piṣṭvāṃbhasā pralepena tatkṣaṇāt keśarañjanam /",
    "GS40anandk_u:6163": " gorocanaṃ kṛṣṇatilān śatapuṣpāṃ śivāṃbunā // Āk_1,16.73 //",
    "GS40anandk_u:6164": " kākamācīmidaṃ sarvamayaḥpātre vimardayet /",
    "GS40anandk_u:6165": " tenaiva divasādūrdhvaṃ keśarañjanamuttamam // Āk_1,16.74 //",
    "GS40anandk_u:6166": " cūrṇaṃ siddhārthakaṃ sarjo yavakṣāraṃ ca kāñjikaiḥ /",
    "GS40anandk_u:6167": " nāgapuṣparasaiḥ peṣyaṃ lepanaṃ keśarañjanam // Āk_1,16.75 //",
    "GS40anandk_u:6168": " kadalīkandacūrṇaṃ ca sindūrāṅgārakau tathā /",
    "GS40anandk_u:6169": " rasairjambīrajair lohamuṣṭyāyaḥpātrake piṣet // Āk_1,16.76 //",
    "GS40anandk_u:6170": " dinaikalepanāttena keśānāṃ rañjanaṃ bhavet /",
    "GS40anandk_u:6171": " kāsīsaṃ nīlikāpatraṃ dadhibhṛṅgarasastathā // Āk_1,16.77 //",
    "GS40anandk_u:6172": " samāṃśaṃ lohacūrṇaṃ ca lepanātkeśarañjanam /",
    "GS40anandk_u:6173": " nāgadaṇḍena patrāṇi koraṇṭasya ca mardayet // Āk_1,16.78 //",
    "GS40anandk_u:6174": " dinatrayaṃ ca tallepāt keśāḥ syur bhramaropamāḥ /",
    "GS40anandk_u:6175": " varā bhṛṅgī cūtabījaṃ mṛṇālaṃ ca priyaṅgukam // Āk_1,16.79 //",
    "GS40anandk_u:6176": " nīlī niśā lohanāgau cūrṇitā niṃbatailakaiḥ /",
    "GS40anandk_u:6177": " kāntapātre loḍayitvā māsamekaṃ vibhāvayet // Āk_1,16.80 //",
    "GS40anandk_u:6178": " tena liptāḥ kacāḥ kṛṣṇā rañjitā bhramaropamāḥ /",
    "GS40anandk_u:6179": " tilāḥ kṛṣṇāḥ kākamācībījāni samabhāgataḥ // Āk_1,16.81 //",
    "GS40anandk_u:6180": " tattailayantrato grāhyaṃ tena syātkeśarañjanam /",
    "GS40anandk_u:6181": " karṣaṃ japārasaḥ kṣaudraṃ saptāhaṃ nasyamācaret // Āk_1,16.82 //",
    "GS40anandk_u:6182": " tadūrdhvaṃ rañjayet keśān sarvanasyottamo hyayam /",
    "GS40anandk_u:6183": " bhṛṅgarājarasaiḥ piṣṭvā triphalāṃ lohacūrṇakam // Āk_1,16.83 //",
    "GS40anandk_u:6184": " tailam etatsamaṃ yojyaṃ tathā bhṛṅgarasaiḥ punaḥ /",
    "GS40anandk_u:6185": " mṛdvagninā pacetsarvaṃ tailaśeṣaṃ yathā bhavet // Āk_1,16.84 //",
    "GS40anandk_u:6186": " snigdhabhāṇḍe ca tattailaṃ māsaṃ bhūmau vinikṣipet /",
    "GS40anandk_u:6187": " tailena lepayecchīrṣaṃ kāravallīdalaiḥ purā // Āk_1,16.85 //",
    "GS40anandk_u:6188": " veṣṭayettattu vastreṇa nivāte kṣīrabhojanam /",
    "GS40anandk_u:6189": " kṣālayet triphalākvāthaiḥ kuryāt saptadinaṃ priye // Āk_1,16.86 //",
    "GS40anandk_u:6190": " kapālarañjanaṃ kuryād yāvajjīvaṃ na saṃśayaḥ /",
    "GS40anandk_u:6191": " śriyālīkākatuṇḍyāśca bījaṃ nirguṇḍikārasaiḥ // Āk_1,16.87 //",
    "GS40anandk_u:6192": " japāpuṣparasair bhāvyaṃ pṛthak dinacatuṣṭayam /",
    "GS40anandk_u:6193": " pātālayantre tattailaṃ pātayettena lepanam // Āk_1,16.88 //",
    "GS40anandk_u:6194": " kuryānmūrdhni ca gandharvapattraiśca pariveṣṭayet /",
    "GS40anandk_u:6195": " vastreṇa ca tato vātaśūnyadeśe vasansudhīḥ // Āk_1,16.89 //",
    "GS40anandk_u:6196": " kṣīrāśī kāñjike snānaṃ kuryātsaptadinaṃ tviti /",
    "GS40anandk_u:6197": " keśā bhramarasaṅkāśā yāvajjīvaṃ na saṃśayaḥ // Āk_1,16.90 //",
    "GS40anandk_u:6198": " jalamaṇḍanikākākamācībhṛṅgāḥ samāḥ samāḥ /",
    "GS40anandk_u:6199": " piṣṭvā tailaṃ pacetsūpaṃ punastailena lepayet // Āk_1,16.91 //",
    "GS40anandk_u:6200": " mūrdhānaṃ lepayettena saptāhaṃ keśarañjanam /",
    "GS40anandk_u:6201": " snānabhojanaśayyāṃ ca pūrvavatparikalpayet // Āk_1,16.92 //",
    "GS40anandk_u:6202": " varābhṛṅgarasaiḥ piṣṭvā kāntapātre vilepayet /",
    "GS40anandk_u:6203": " avāṅmukhaṃ viniṣṭhāpya prātastaṃ bhṛṅgarāḍrasaiḥ // Āk_1,16.93 //",
    "GS40anandk_u:6204": " punaḥ piṣṭvā lihecchīrṣaṃ kṣālayet triphalāṃbunā /",
    "GS40anandk_u:6205": " ekaviṃśaddinaṃ kuryāt pūrvavat phalam āpnuyāt // Āk_1,16.94 //",
    "GS40anandk_u:6206": " garalaṃ kṛṣṇajīraṃ ca piṣṭvā ruddhvā ca tanmukham /",
    "GS40anandk_u:6207": " gṛhāṅgaṇe paṅkile ca khanitvā sthāpayet sudhīḥ // Āk_1,16.95 //",
    "GS40anandk_u:6208": " ṣaṇmāsāt taddravībhūtaṃ kṛṣṇaṃ sādhu samuddharet /",
    "GS40anandk_u:6209": " śiromadhye kṣipet karṣaṃ pūrvavad veṣṭanādikam // Āk_1,16.96 //",
    "GS40anandk_u:6210": " ā janma rañjayetkeśāṃstacca kāpālarañjanam /",
    "GS40anandk_u:6211": " bhṛṅgī nīlī varā kṛṣṇāyasaṃ madanabījakam // Āk_1,16.97 //",
    "GS40anandk_u:6212": " koraṇṭakusumaṃ cūrṇamarjunasya tvacodbhavam /",
    "GS40anandk_u:6213": " ambhojamūlaṃ jambvāśca tatsarvaṃ ca samāṃśakam // Āk_1,16.98 //",
    "GS40anandk_u:6214": " lohabhāṇḍagataṃ kuryātpakṣaṃ bhūmau vinikṣipet /",
    "GS40anandk_u:6215": " haredbhāṇḍagataṃ kalkaṃ kalkāttailaṃ caturguṇam // Āk_1,16.99 //",
    "GS40anandk_u:6216": " tailāccaturguṇaṃ bhṛṅgarasas tasmāccaturguṇaḥ /",
    "GS40anandk_u:6217": " varākvāthaḥ sarvamidaṃ mandavahnau vipācayet // Āk_1,16.100 //",
    "GS40anandk_u:6218": " tailāvaśiṣṭaṃ vipacet tatpiṣṭvāyasapātrake /",
    "GS40anandk_u:6219": " nikṣipecca parīkṣārthaṃ kākapakṣaṃ vilepayet // Āk_1,16.101 //",
    "GS40anandk_u:6220": " tailena yadi kṛṣṇaṃ tadauṣadhaṃ siddhidaṃ bhavet /",
    "GS40anandk_u:6221": " sādhako māsam ekaṃ tu tasminpātre vipācitam // Āk_1,16.102 //",
    "GS40anandk_u:6222": " tena liptāḥ kacāstasya ṣaṇmāsādbhramaropamāḥ /",
    "GS40anandk_u:6223": " ciñcāśvatthapalāśānāṃ vāsāyāśca dravairmuhuḥ // Āk_1,16.103 //",
    "GS40anandk_u:6224": " drutaṃ pātragataṃ nāgaṃ cālayed bhasmatāṃ vrajet /",
    "GS40anandk_u:6225": " tāvat pacennāgabhasma palaṃ lohasya cūrṇakam // Āk_1,16.104 //",
    "GS40anandk_u:6226": " dvipalaṃ ca varācūrṇaṃ tripalaṃ dāḍimatvacaḥ /",
    "GS40anandk_u:6227": " palaṃ caitatsarvasamaṃ kāñjikaṃ lohabhājane // Āk_1,16.105 //",
    "GS40anandk_u:6228": " loḍayet pācayet kiṃcit kṣaṇaṃ tallohapātrake /",
    "GS40anandk_u:6229": " ātape dhārayed bhṛṅgakoraṇṭarasabhāvitam // Āk_1,16.106 //",
    "GS40anandk_u:6230": " ekaviṃśaddinaṃ bhāvyaṃ bhūyo bhūyo dravaṃ dravam /",
    "GS40anandk_u:6231": " tenaiva liptāścikurāḥ piñchatāpiñchasannibhāḥ // Āk_1,16.107 //",
    "GS40anandk_u:6232": " kacarañjanayogeṣu kathitākathiteṣu ca /",
    "GS40anandk_u:6233": " niśi lepaṃ tathairaṇḍapatraiśca pariveṣṭanam // Āk_1,16.108 //",
    "GS40anandk_u:6234": " prātaḥ snānamidaṃ karma sarvasādhāraṇaṃ smṛtam /",
    "GS40anandk_u:6235": " (divyauṣadhigrahaṇayogyasthalanirdeśaḥ)",
    "GS40anandk_u:6236": " śmaśāne salile mārge gṛhe devālaye tathā // Āk_1,16.109 //",
    "GS40anandk_u:6237": " malamūtrayutasthāne grāme goṣṭhe taroradhaḥ /",
    "GS40anandk_u:6238": " chāyāyāṃ ca viṣaprāye kuśīte cānyabādhite // Āk_1,16.110 //",
    "GS40anandk_u:6239": " evaṃprāyeṣu deśeṣu na grāhyā siddhamūlikā /",
    "GS40anandk_u:6240": " araṇye parvate tīre nadyā tapavane śucau // Āk_1,16.111 //",
    "GS40anandk_u:6241": " śilāsaṅgiśucikṣetre siddhakṣetre 'bdhirodhasi /",
    "GS40anandk_u:6242": " śrīparvate himagirau taṭāke vijane hrade // Āk_1,16.112 //",
    "GS40anandk_u:6243": " gṛhṇīyānmūlikā jātā dehasiddhipradāyikāḥ /",
    "GS40anandk_u:6244": " (divyauṣadhigrahaṇavidhiḥ)",
    "GS40anandk_u:6245": " sarveṣāṃ siddhamūlānāṃ rakṣābandhanakarmaṇi // Āk_1,16.113 //",
    "GS40anandk_u:6246": " khananeṣūtpāṭaneṣu grahaṇeṣu krameṇa vai /",
    "GS40anandk_u:6247": " kathyante manavo divyāḥ sarvasādhāraṇāḥ smṛtāḥ // Āk_1,16.114 //",
    "GS40anandk_u:6248": " pūrvedyureva susnātaḥ kṛtadantaviśodhanaḥ /",
    "GS40anandk_u:6249": " anuliptaḥ śuddhavastro hṛṣṭaḥ saṃyatamānasaḥ // Āk_1,16.115 //",
    "GS40anandk_u:6250": " maunī gandhākṣatopeto rakṣābandhanasūtritām /",
    "GS40anandk_u:6251": " pūrvam anveṣitāṃ gatvā mūlikāṃ sveṣṭadāyikām // Āk_1,16.116 //",
    "GS40anandk_u:6252": " vitṛṇaṃ paritaḥ kṛtvā khātvāmbu pariṣecayet /",
    "GS40anandk_u:6253": " gandhapuṣpākṣataiḥ pūjāṃ kṛtvā sūtreṇa bandhayet // Āk_1,16.117 //",
    "GS40anandk_u:6254": " samantrakaṃ sādhakendraḥ sopavāso jitendriyaḥ /",
    "GS40anandk_u:6255": " atraiva tiṣṭha kalyāṇi mama kāryakarī bhava // Āk_1,16.118 //",
    "GS40anandk_u:6256": " mama kāryakarī siddhā tataḥ svargaṃ gamiṣyasi /",
    "GS40anandk_u:6257": " oṃ hrīṃ namaste 'mṛtasambhūte balavīryavivardhini balamāyuśca me dehi pāpaṃ me jahi dūrataḥ /",
    "GS40anandk_u:6258": " hrīṃ phaṭ /",
    "GS40anandk_u:6259": " anenaiva tu mantreṇa tridhā sūtreṇa veṣṭitam // Āk_1,16.119 //",
    "GS40anandk_u:6260": " rakṣāṃ badhnīta tāṃ spṛṣṭvā japedaṣṭottaraṃ śatam /",
    "GS40anandk_u:6261": " tataḥ prātaḥ samutthāya kṛtvā nityavidhiṃ śuciḥ // Āk_1,16.120 //",
    "GS40anandk_u:6262": " mūlikāṃ tāṃ samāsādya gandhapuṣpākṣatādibhiḥ /",
    "GS40anandk_u:6263": " sarvopacāraiḥ sampūjya baliṃ dadyāt sahetukām // Āk_1,16.121 //",
    "GS40anandk_u:6264": " samantrakaṃ khaneddhīmānmantro 'yamapi kathyate /",
    "GS40anandk_u:6265": " yena tvāṃ khanate brahmā yena tvāṃ khanate bhṛguḥ // Āk_1,16.122 //",
    "GS40anandk_u:6266": " yenendro varuṇo viṣṇustena tvāmupacakrame /",
    "GS40anandk_u:6267": " tvāmevāhaṃ khaniṣyāmi mantrapūtena pāṇinā // Āk_1,16.123 //",
    "GS40anandk_u:6268": " evaṃ samprārthayitvādau paścānmantraṃ samuccaret /",
    "GS40anandk_u:6269": " oṃ śrīṃ hrīṃ taṃ amṛteśvari ehi ehi mama sakalasiddhiṃ kuru huṃ phaṭ /",
    "GS40anandk_u:6270": " anenaiva tu mantreṇa nikhanet siddhimūlikām // Āk_1,16.124 //",
    "GS40anandk_u:6271": " atha tūtpāṭayettāṃ tu prāñjaliḥ prārthayediti /",
    "GS40anandk_u:6272": " mā utpate mā nipate mā ca te cānyathā bhavet /",
    "GS40anandk_u:6273": " oṃ hrīṃ caṇḍa huṃ phaṭ svāhā /",
    "GS40anandk_u:6274": " utpāṭayedanenaiva mantreṇa parameśvari /",
    "GS40anandk_u:6275": " acchinnamūlāmādāya śuddhavastrābhiveṣṭitām // Āk_1,16.125 //",
    "GS40anandk_u:6276": " kṣiptvā paṭalikāyāṃ ca svaveśmani śucisthale /",
    "GS40anandk_u:6277": " nicaye hṛṣṭamanasā nidadhyāt pāraṇaṃ tataḥ // Āk_1,16.126 //",
    "GS40anandk_u:6278": " oṃ namo bhairavāya mahāsiddhipradāyakāya āpaduttaraṇāya huṃ phaṭ /",
    "GS40anandk_u:6279": " anenaiva tu mantreṇa gṛhītvā gṛhamānayet // Āk_1,16.127 //",
    "GS40anandk_u:6280": " Āk, 1, 17",
    "GS40anandk_u:6281": " (uṣaḥpānarasāyanam)",
    "GS40anandk_u:6282": " atha prītamanā devī papraccha parameśvarī /",
    "GS40anandk_u:6283": " śrībhairavī /",
    "GS40anandk_u:6284": " ādibhairava deveśa sṛṣṭisthityantakāraṇa // Āk_1,17.1 //",
    "GS40anandk_u:6285": " sarvajña śiva lokeśa tvatprasādānmayā vibho /",
    "GS40anandk_u:6286": " rasāyanāni divyāni śrutāni vividhāni ca // Āk_1,17.2 //",
    "GS40anandk_u:6287": " susādhyaṃ sulabhaṃ divyaṃ sadyaḥ pratyayakāraṇam /",
    "GS40anandk_u:6288": " bālastrīṣaṇḍhavṛddhānāṃ rogārtānāṃ viśeṣataḥ // Āk_1,17.3 //",
    "GS40anandk_u:6289": " yogyaṃ rasāyanārhāṇāṃ brūhi deva kṛpānidhe /",
    "GS40anandk_u:6290": " tataḥ smerānanāmbhojo bhairavo bhavabhairavaḥ // Āk_1,17.4 //",
    "GS40anandk_u:6291": " śrībhairavaḥ /",
    "GS40anandk_u:6292": " śṛṇu devi pravakṣyāmi sarvayogyaṃ sukhaṅkaram /",
    "GS40anandk_u:6293": " pāvanaṃ sulabhaṃ cāntarbahiraṃhovināśanam // Āk_1,17.5 //",
    "GS40anandk_u:6294": " yasmājjaganti jātāni prāṇāḥ prāṇabhṛtāmapi /",
    "GS40anandk_u:6295": " trāyate viśvamakhilaṃ sarvadevātmakaṃ priye // Āk_1,17.6 //",
    "GS40anandk_u:6296": " tridoṣaśamanaṃ saukhyaṃ pathyaṃ sarvarasādhikam /",
    "GS40anandk_u:6297": " ṣaḍjīvanādiguṇayugrasayuktaṃ balapradam // Āk_1,17.7 //",
    "GS40anandk_u:6298": " jīvanaṃ ca balaṃ prāyaḥ prāṇināmagnimūlakam /",
    "GS40anandk_u:6299": " tasyāgnirindhanaṃ toyaṃ tasmāttoyaṃ pibedbudhaḥ // Āk_1,17.8 //",
    "GS40anandk_u:6300": " vaidyuto bāḍavo vahnirjāṭharaśca trayo'gnayaḥ /",
    "GS40anandk_u:6301": " abindhanāḥ syuranyeṣāṃ kāṣṭhādīnīndhanāni hi // Āk_1,17.9 //",
    "GS40anandk_u:6302": " tasmāddevi śivaṃ vacmi śṛṇu toyarasāyanam /",
    "GS40anandk_u:6303": " pūrayennūtanaghaṭe prātaḥ śodhyaiśca vāribhiḥ // Āk_1,17.10 //",
    "GS40anandk_u:6304": " gāṅgeyairvātha nādeyais tāṭākairvāpi sārasaiḥ /",
    "GS40anandk_u:6305": " kaupairvā cāpi vai gharmairvārṣikairvā yathābhavaiḥ // Āk_1,17.11 //",
    "GS40anandk_u:6306": " tadghaṭaṃ sthāpayenmañce divyabhāskararaśmibhiḥ /",
    "GS40anandk_u:6307": " naṣṭadoṣaṃ niśāyāṃ ca candrāmṛtakarāplutam // Āk_1,17.12 //",
    "GS40anandk_u:6308": " elośīrakakarpūracandanairadhivāsitam /",
    "GS40anandk_u:6309": " pāṭalīketakījātimallikotpalavāsitam // Āk_1,17.13 //",
    "GS40anandk_u:6310": " uśīratālavṛntena toyasiktena mandrataḥ /",
    "GS40anandk_u:6311": " muhurmuhurvījitaṃ tu haṃsodakamudāhṛtam // Āk_1,17.14 //",
    "GS40anandk_u:6312": " anurādhodayātpūrvaṃ nāspṛṣṭamalamūtrakam /",
    "GS40anandk_u:6313": " pibettoyaṃ tataḥ kuryānmalamūtravisarjanam // Āk_1,17.15 //",
    "GS40anandk_u:6314": " sandhyāvandanakarmādi kurvansvecchāśano bhavet /",
    "GS40anandk_u:6315": " ekābdabālako nityaṃ pibettoyaṃ palaṃ palam // Āk_1,17.16 //",
    "GS40anandk_u:6316": " evaṃ ṣoḍaśavarṣāntaṃ pratyabdaṃ ca palaṃ palam /",
    "GS40anandk_u:6317": " vardhayet kramaśo dhīmānpalaṣoḍaśikāvadhi // Āk_1,17.17 //",
    "GS40anandk_u:6318": " ṣoḍaśābdātparaṃ sevyaṃ ṣoḍaśaprasṛtaṃ jalam /",
    "GS40anandk_u:6319": " evaṃ viṃśativarṣāntaṃ nityaṃ seveta sādaram // Āk_1,17.18 //",
    "GS40anandk_u:6320": " anena vyādhayaḥ sarve vinaśyanti na saṃśayaḥ /",
    "GS40anandk_u:6321": " jīvedvarṣaśataṃ buddhibalendriyasukhānvitaḥ // Āk_1,17.19 //",
    "GS40anandk_u:6322": " prasṛtaṃ ca pibedaṣṭapalaṃ dīrghāyuṣāya ca /",
    "GS40anandk_u:6323": " yathā vahnibalaṃ toyaṃ tryahādvā pañcavāsarāt // Āk_1,17.20 //",
    "GS40anandk_u:6324": " saptāhādvā kramātprājñaḥ prasṛtaṃ prasṛtaṃ tathā /",
    "GS40anandk_u:6325": " punastu kuḍavaṃ vāpi vardhayettacchanaiḥ śanaiḥ // Āk_1,17.21 //",
    "GS40anandk_u:6326": " ṣoḍaśaprasṛtaṃ yāvattāvatsevyaṃ tataḥ param /",
    "GS40anandk_u:6327": " yathā yathāmbuno vṛddhistathā doṣaḥ praśāmyati // Āk_1,17.22 //",
    "GS40anandk_u:6328": " ṣaṇmāsaṃ vā vatsaraṃ vā vādyantaṃ vā pibejjalam /",
    "GS40anandk_u:6329": " yathā vṛddhistathā hrāso yāvacculukamātrakam // Āk_1,17.23 //",
    "GS40anandk_u:6330": " upavāsaṃ divā rātrau pathyāśī tatparityajet /",
    "GS40anandk_u:6331": " ātyantike ca vyāyāme sati vāñjalimātrakam // Āk_1,17.24 //",
    "GS40anandk_u:6332": " pādamardhaṃ tripādaṃ vā yathā sevāñjaliṃ pibet /",
    "GS40anandk_u:6333": " madhvājyatailadugdhājyajalādyanyatamair yutam // Āk_1,17.25 //",
    "GS40anandk_u:6334": " hanyācchīghraṃ vātarogamathavāsyasthabheṣajaiḥ /",
    "GS40anandk_u:6335": " tattadrogopaśamanaṃ bhakṣayitvā ca bheṣajam // Āk_1,17.26 //",
    "GS40anandk_u:6336": " tato jalaṃ vā prapibenmuhūrte vā gate sati /",
    "GS40anandk_u:6337": " jīrṇe vā salile sevyaṃ bhojanānte'thavā niśi // Āk_1,17.27 //",
    "GS40anandk_u:6338": " jvarādiroge saṃjāta upavāso bhavedyadi /",
    "GS40anandk_u:6339": " pibed ardhaṃ ca pūrvasmāllaghvāhārī yathāsukham // Āk_1,17.28 //",
    "GS40anandk_u:6340": " upavāso vratārthaṃ cet tatkṣīraṃ vā palaṃ niśi /",
    "GS40anandk_u:6341": " rātrāvabhojanaṃ devi jaṭhare vāri śuṣyati // Āk_1,17.29 //",
    "GS40anandk_u:6342": " ardhaṃ vā prāñjaliṃ vāri pibennityaṃ prayatnataḥ /",
    "GS40anandk_u:6343": " sarvatrāhārasatvāgnisāmyaṃ vāri pibetsudhīḥ // Āk_1,17.30 //",
    "GS40anandk_u:6344": " viṇmūtrotsarjanaṃ brāhmānmuhūrtātpūrvato yadi /",
    "GS40anandk_u:6345": " tataḥ pītvaiva salilaṃ viṇmūtraṃ ca visarjayet // Āk_1,17.31 //",
    "GS40anandk_u:6346": " vāri pūtaṃ viṣaṃ tvalpaṃ viṇmūtrotsarjanātparam /",
    "GS40anandk_u:6347": " ajñātavele rātrau cetpibettoyaṃ punaḥ prage // Āk_1,17.32 //",
    "GS40anandk_u:6348": " pādaṃ vātha caturthāṃśamañjaliṃ vā pibejjalam /",
    "GS40anandk_u:6349": " (jalapānakalpe pathyam apathyañca)",
    "GS40anandk_u:6350": " godhūmaṣaṣṭiśālyannaṃ yavajāṅgalajāmiṣam // Āk_1,17.33 //",
    "GS40anandk_u:6351": " gavyaṃ sarpirdadhi kṣīramudaśvinnavanītakam /",
    "GS40anandk_u:6352": " madhvikṣudāḍimadrākṣāmocakharjūraśarkarāḥ // Āk_1,17.34 //",
    "GS40anandk_u:6353": " sahakāraphalaṃ dhātrī nālikerajalaṃ navam /",
    "GS40anandk_u:6354": " kūṣmāṇḍālāburunimbapatraphalāni ca // Āk_1,17.35 //",
    "GS40anandk_u:6355": " patrapuṣpaphalaṃ śigrormudgayūṣarasau kṛtau /",
    "GS40anandk_u:6356": " suniṣaṇṇakagoraṇṭī jīvantīdvayakaṃ tathā // Āk_1,17.36 //",
    "GS40anandk_u:6357": " rājavṛkṣakaśothaghnī cillī vāpi laghucchadā /",
    "GS40anandk_u:6358": " śatāvarī taṇḍulī ca matsyākṣī ca vidārikā // Āk_1,17.37 //",
    "GS40anandk_u:6359": " upodakī ca vārttākī kāravallīphalāni ca /",
    "GS40anandk_u:6360": " laghukośātakī lakṣmī paṭolaṃ tālamūlakam // Āk_1,17.38 //",
    "GS40anandk_u:6361": " mocāyāḥ kusumaṃ daṇḍaphalāni kṣudradantikā /",
    "GS40anandk_u:6362": " sadāphalaṃ ca matsyāṇḍī śṛṅgaveraṃ ca saindhavam // Āk_1,17.39 //",
    "GS40anandk_u:6363": " phalapūrāmlakaṃ pakvadhātrīphalam alarkakaḥ /",
    "GS40anandk_u:6364": " vāyasī kuntalī caiva vasukanyālikā tathā // Āk_1,17.40 //",
    "GS40anandk_u:6365": " kustumbarī ca sarasī śārṅgerī cakramardakaḥ /",
    "GS40anandk_u:6366": " maṇḍūkaparṇī pālakyāḥ patraṃ gāṅgerukaṃ tathā // Āk_1,17.41 //",
    "GS40anandk_u:6367": " ākhukarṇī kāsamardapatraṃ gāṅgerukaṃ tathā /",
    "GS40anandk_u:6368": " saṃskārārthaṃ ca kaiḍaryasaindhavoṣaṇajārakāḥ // Āk_1,17.42 //",
    "GS40anandk_u:6369": " sarve'pi madhuraprāyāḥ svāduśītāḥ sukhapradāḥ /",
    "GS40anandk_u:6370": " katakasya ca pathyāyāḥ śalāṭuṃ lavaṇāktakam // Āk_1,17.43 //",
    "GS40anandk_u:6371": " nīlotpalābjayor nālapuṣpaśālūkakesarāḥ /",
    "GS40anandk_u:6372": " snehayuktaṃ bhajetsnānaṃ śvetāmbaradharaḥ śuciḥ // Āk_1,17.44 //",
    "GS40anandk_u:6373": " kastūrīcandanahimakarpūrair anulepanam /",
    "GS40anandk_u:6374": " mandānilaṃ puṣpamālyaṃ kaumudīratnabhūṣaṇam // Āk_1,17.45 //",
    "GS40anandk_u:6375": " pathyaṃ rucyaṃ jalīyaṃ ca svāduprāyaṃ ca sadravam /",
    "GS40anandk_u:6376": " ghṛtakṣīrayutaṃ bhaktaṃ bhuñjītodakasevakaḥ // Āk_1,17.46 //",
    "GS40anandk_u:6377": " tāmbūlacarvaṇaṃ kuryāt sakarpūraṃ sukhāsanam /",
    "GS40anandk_u:6378": " nārikelajalaṃ sāyaṃ niśi kṣīraṃ saśarkaram // Āk_1,17.47 //",
    "GS40anandk_u:6379": " śālmalī tūlaśayyā ca niśi nidrā yathāsukham /",
    "GS40anandk_u:6380": " ūnātimātraviṣṭambhivibandhyuṣṇakharāṇi ca // Āk_1,17.48 //",
    "GS40anandk_u:6381": " rūkṣāhṛdyasthiragurupicchilākālabhojanam /",
    "GS40anandk_u:6382": " kulmāṣabṛhatīcoṣadvayālābunirūḍhakam // Āk_1,17.49 //",
    "GS40anandk_u:6383": " kulutthayūṣakāliṅgaguñjāvṛkṣaphalaṃ tathā /",
    "GS40anandk_u:6384": " palāṇḍu laśunaṃ sarvakandaṃ siddhārthakaṃ tathā // Āk_1,17.50 //",
    "GS40anandk_u:6385": " ajāṅgalaṃ palaṃ matsyaṃ kiṃcitkṣīrānnabhojanam /",
    "GS40anandk_u:6386": " anuktaśākamannaṃ ca phalaṃ kṣīrayutaṃ palam // Āk_1,17.51 //",
    "GS40anandk_u:6387": " sarvakṣīrayutānsarvānrasānamadhurānapi /",
    "GS40anandk_u:6388": " tilatailaṃ ca tatkalkam etaiḥ saṃyuktam auṣadham // Āk_1,17.52 //",
    "GS40anandk_u:6389": " bahubhāṣyātapachāyāsamacintādhvaroṣaṇam /",
    "GS40anandk_u:6390": " śokavāhanabhītiś cālasyātyantarataṃ tathā // Āk_1,17.53 //",
    "GS40anandk_u:6391": " mūrdhni bhāravahaścāṃbhastaraṇaṃ copavāsakam /",
    "GS40anandk_u:6392": " vyāyāmerṣyādivāsvāpo niśi jāgaraṇaṃ tathā // Āk_1,17.54 //",
    "GS40anandk_u:6393": " purovāto himaṃ dhūlirvātaprāyasthalaṃ tathā /",
    "GS40anandk_u:6394": " dhūmaprāyagṛhaṃ talpaṃ kārpāsaparikalpitam // Āk_1,17.55 //",
    "GS40anandk_u:6395": " agniḥ śramāmbujananaṃ tathoṣṇāmbaradhāraṇam /",
    "GS40anandk_u:6396": " kauśeyadhāraṇaṃ tūrvostāḍanaṃ kaṭhināsanam // Āk_1,17.56 //",
    "GS40anandk_u:6397": " uṣṇālayakṣārakūpasalilaṃ kaṭutiktakau /",
    "GS40anandk_u:6398": " amlaḥ kaṣāyatiktaśca rāmaṭhaṃ ca virūkṣakam // Āk_1,17.57 //",
    "GS40anandk_u:6399": " madirā ca vasā majjā mūtraṃ duṣṭajalāni ca /",
    "GS40anandk_u:6400": " madaṃ śītamanārogyaṃ bhojanaṃ tailavarjitam // Āk_1,17.58 //",
    "GS40anandk_u:6401": " abhyaṅgaṃ kāñjikaṃ śītaṃ rogābhāve kaṣāyakam /",
    "GS40anandk_u:6402": " vidāhi śoṣaṇaṃ mūrdhni snānamapyuṣṇavāribhiḥ // Āk_1,17.59 //",
    "GS40anandk_u:6403": " kāraṇaṃ doṣakopānāṃ nindyamanyadvivarjayet /",
    "GS40anandk_u:6404": " (pītajalajīrṇalakṣaṇam)",
    "GS40anandk_u:6405": " svasthaḥ pītvā sukhāsīnaḥ salilaṃ vāgyataḥ śuciḥ // Āk_1,17.60 //",
    "GS40anandk_u:6406": " visarjayenmalaṃ mūtraṃ tāmbūlādīṃśca varjayet /",
    "GS40anandk_u:6407": " yāvajjalaṃ pibettāvanmūtraṃ niryāti cet tadā // Āk_1,17.61 //",
    "GS40anandk_u:6408": " jalaṃ jīrṇaṃ vijānīyādauṣadhena vinā yadā /",
    "GS40anandk_u:6409": " nirgacchetsalilaṃ pītaṃ tadā svasthataro mataḥ // Āk_1,17.62 //",
    "GS40anandk_u:6410": " nirgate pītasalile niḥśeṣe kṣutprajāyate /",
    "GS40anandk_u:6411": " tailābhyaṅgaṃ tataḥ kuryādvihitaṃ pathyamācaret // Āk_1,17.63 //",
    "GS40anandk_u:6412": " (jalājīrṇalakṣaṇaṃ tatparihāraśca)",
    "GS40anandk_u:6413": " parihāraṃ vinā rogā jāyante nāvicārataḥ /",
    "GS40anandk_u:6414": " śramaḥ klamaśca vamanaṃ śirastodaḥ śirobhramaḥ // Āk_1,17.64 //",
    "GS40anandk_u:6415": " salilastambhaśoṣau cābhiṣyando vegarodhanam /",
    "GS40anandk_u:6416": " gulmodāvartakau vahnisadanaṃ gātrabhañjanam // Āk_1,17.65 //",
    "GS40anandk_u:6417": " todo bastau mehane ca vakṣaṇe hṛdi locane /",
    "GS40anandk_u:6418": " jaṅghodveṣṭanakaṃ śvāso bhuktidveṣastvarocakaḥ // Āk_1,17.66 //",
    "GS40anandk_u:6419": " aśmarī pīnasaḥ kāsastvatisāraśca dustaraḥ /",
    "GS40anandk_u:6420": " sakṛdambhoviśoṣaś ced rūkṣāyāsādikarmabhiḥ // Āk_1,17.67 //",
    "GS40anandk_u:6421": " sa doṣo na tu vijñeyo doṣastaṃbho'sakṛdyadi /",
    "GS40anandk_u:6422": " prapīte salile stabdhe cikitsātra vidhīyate // Āk_1,17.68 //",
    "GS40anandk_u:6423": " kūṣmāṇḍapatrair udaraṃ bastiṃ cācchādayetsudhīḥ /",
    "GS40anandk_u:6424": " mūtramocanakṛllepaṃ vidadhyājjalamuktaye // Āk_1,17.69 //",
    "GS40anandk_u:6425": " yadvājyadhātrīliptāṅgasnānaṃ kuryādrasāyanam /",
    "GS40anandk_u:6426": " saguḍaṃ vā pibetkṣīraṃ takraṃ vā śarkarānvitam // Āk_1,17.70 //",
    "GS40anandk_u:6427": " nālikerodakairvāpi sasitorvārubījakam /",
    "GS40anandk_u:6428": " kaṣṭājjīrṇaṃ jalaṃ yasya bhukteḥ prāk sarpir ādadet // Āk_1,17.71 //",
    "GS40anandk_u:6429": " yadvā tiṣṭhecciraṃ cāpsu snāyāddhātryādibhirhimaiḥ /",
    "GS40anandk_u:6430": " yadvā stabdhe jale pīte svāduśītairviśodhayet // Āk_1,17.72 //",
    "GS40anandk_u:6431": " kṛṣṇāmadanasindhūtthaiḥ kalkairmadhuyutairvamet /",
    "GS40anandk_u:6432": " pathyācūrṇaṃ nālikerajalaiḥ pītvā virecayet // Āk_1,17.73 //",
    "GS40anandk_u:6433": " yadvā trijātakavyoṣakrimighnāmalakābdakaiḥ /",
    "GS40anandk_u:6434": " trivṛtsarvasamā yojyā hyetatsarvasamā sitā // Āk_1,17.74 //",
    "GS40anandk_u:6435": " sakṣaudragulikāṃ kṛtvā lihedambhovimuktaye /",
    "GS40anandk_u:6436": " rātrau varā sevitā cetsarvadoṣavināśinī // Āk_1,17.75 //",
    "GS40anandk_u:6437": " nābheradhaścārdrapaṭaṃ kṣaṇamātraṃ nidhāpayet /",
    "GS40anandk_u:6438": " avagāhena śītāmbho mūrdhni vā śītavāri ca // Āk_1,17.76 //",
    "GS40anandk_u:6439": " nikṣipedathavā sārdrasikatātalpaśobhite /",
    "GS40anandk_u:6440": " dhārāgṛhe vā cāsīta trapusorvārubījakam // Āk_1,17.77 //",
    "GS40anandk_u:6441": " varīdrākṣāmbunā peyaṃ vā tu kāśmīrajaṃ vṛṣam /",
    "GS40anandk_u:6442": " drākṣārasena vā peyaṃ karkaṭībījakāni ca // Āk_1,17.78 //",
    "GS40anandk_u:6443": " taṇḍulakṣālanajalairmadhukaṃ vātha śarkarām /",
    "GS40anandk_u:6444": " sadrākṣaṃ ca guḍaṃ dārvīṃ taṇḍulodakayogataḥ // Āk_1,17.79 //",
    "GS40anandk_u:6445": " yadvā dhātrīphalarasairgostanīṃ śarkarānvitām /",
    "GS40anandk_u:6446": " varīṃ vā śarkarāyuktāṃ drākṣāṃ vā mastunā saha // Āk_1,17.80 //",
    "GS40anandk_u:6447": " jalena vā guḍaṃ peyaṃ nālikerajalena vā /",
    "GS40anandk_u:6448": " tugākṣīrībhavaṃ kalkaṃ vāpi karkārubījakam // Āk_1,17.81 //",
    "GS40anandk_u:6449": " kalpaṃ vā tāmalakyāśca mūlaṃ vā yaṣṭikalkakam /",
    "GS40anandk_u:6450": " piśācakadalīpakvaphalaṃ kṣaudrasitānvitam // Āk_1,17.82 //",
    "GS40anandk_u:6451": " nālikerajalairvāpi takrairvā mastunāpi vā /",
    "GS40anandk_u:6452": " rambhākandajalairvāpi kṣīrairvāmalakīrasaiḥ // Āk_1,17.83 //",
    "GS40anandk_u:6453": " yad vāmṛtārasair vāpi kūṣmāṇḍasvarasena vā /",
    "GS40anandk_u:6454": " dāḍimasya rasairvāpi tvabhīrośca rasaistathā // Āk_1,17.84 //",
    "GS40anandk_u:6455": " alābośca rasairvāpi pibedelāṃ saśarkarām /",
    "GS40anandk_u:6456": " kadalīkandayaṣṭyāhvaśvadaṃṣṭrāśca kaśerukāḥ // Āk_1,17.85 //",
    "GS40anandk_u:6457": " tṛṇapañcakamūlāni śukrā caiva śatāvarī /",
    "GS40anandk_u:6458": " eteṣāṃ kadalīkandapramukhānāṃ kaṣāyakam // Āk_1,17.86 //",
    "GS40anandk_u:6459": " sakṣaudraṃ sasitaṃ vāpi peyaṃ jalavimuktaye /",
    "GS40anandk_u:6460": " (uṣaḥpānaguṇāḥ)",
    "GS40anandk_u:6461": " evaṃ brāhme muhūrte yatpītaṃ vāri rasāyanam // Āk_1,17.87 //",
    "GS40anandk_u:6462": " doṣān aśeṣān śamayed rogānapi vināśayet /",
    "GS40anandk_u:6463": " raktavātaṃ ca vātāṃśca hṛdrogaṃ śvāsakāsakam // Āk_1,17.88 //",
    "GS40anandk_u:6464": " raktapittaṃ ca pittāni grahaṇīchardyarocakān /",
    "GS40anandk_u:6465": " kṣayamūrcchākuṣṭhamehamohagaṇḍārbudān gadān // Āk_1,17.89 //",
    "GS40anandk_u:6466": " gulmaplīhāśmarīśūlānāhājīrṇaviṣūcikāḥ /",
    "GS40anandk_u:6467": " krimiṃ pāṇḍuṃ kāmilāṃ ca halīmakavisarpakāḥ // Āk_1,17.90 //",
    "GS40anandk_u:6468": " vraṇaṃ ca śvayathuṃ śvitramagnisādaṃ tridhā viṣam /",
    "GS40anandk_u:6469": " jatrūrdhvaguhyakān rogān apasmāraṃ ca vibhramam // Āk_1,17.91 //",
    "GS40anandk_u:6470": " jvarān ādhmānajaṭharamūtrāghātagudāṅkurān /",
    "GS40anandk_u:6471": " valīpalitanirmukto jīvettriśatavatsaram // Āk_1,17.92 //",
    "GS40anandk_u:6472": " sthiradhīrbalavāndhīraḥ kāntaḥ kāntāmanobhavaḥ /",
    "GS40anandk_u:6473": " (nāsāpānarasāyanam)",
    "GS40anandk_u:6474": " nāsāpuṭābhyāṃ salilaṃ yastu prātaḥ pibennaraḥ // Āk_1,17.93 //",
    "GS40anandk_u:6475": " śuktimātraṃ pratidinaṃ pathyāśī vijitendriyaḥ /",
    "GS40anandk_u:6476": " indriyāṇāṃ paṭutvaṃ ca valīpalitanāśanam // Āk_1,17.94 //",
    "GS40anandk_u:6477": " śatāyuṣyam avāpnoti nāsārandhrarasāyanam // Āk_1,17.95 //",
    "GS40anandk_u:6478": " Āk, 1, 19",
    "GS40anandk_u:6479": " (ṛtucaryā,",
    "GS40anandk_u:6480": " kālavibhāgaḥ)",
    "GS40anandk_u:6481": " śrībhairavī /",
    "GS40anandk_u:6482": " bhagavan tvatprasādena nityācārakramaḥ śrutaḥ /",
    "GS40anandk_u:6483": " svāminnaimittikācāraṃ śrotuṃ vāñchāsti me vada // Āk_1,19.1 //",
    "GS40anandk_u:6484": " śrībhairavaḥ /",
    "GS40anandk_u:6485": " tacchṛṇu tvaṃ mahādevi brūmi naimittikīṃ vidhim /",
    "GS40anandk_u:6486": " kālādhīnaḥ sa tu bhavedanapāyo'mitaḥ sadā // Āk_1,19.2 //",
    "GS40anandk_u:6487": " anādinidhanaḥ sūkṣmaḥ sthūlo vyāptaḥ sadātanaḥ /",
    "GS40anandk_u:6488": " brahmādayaśca sūryādyā mahābhūtādayaḥ pare // Āk_1,19.3 //",
    "GS40anandk_u:6489": " kālānusāriṇaḥ sarve prayatne kālarūpiṇaḥ /",
    "GS40anandk_u:6490": " kālādeva hi jāyante līyante tatra sarvadā // Āk_1,19.4 //",
    "GS40anandk_u:6491": " yaḥ kālaḥ so'hameveti tvaṃ ca kālapravartinī /",
    "GS40anandk_u:6492": " tasmājjanmabhṛtāṃ janmanidhanāya nivedyate // Āk_1,19.5 //",
    "GS40anandk_u:6493": " avibhājyo hi kālo'yaṃ tathāpi pravibhajyate /",
    "GS40anandk_u:6494": " tīkṣṇasūcyābdapatraṃ tu yāvatkālena bhidyate // Āk_1,19.6 //",
    "GS40anandk_u:6495": " sa kālo lava ityuktastruṭī triṃśallavair bhavet /",
    "GS40anandk_u:6496": " tadyo'yaṃ syāttruṭiḥ kālo mātrā syāttaddvayānvitā // Āk_1,19.7 //",
    "GS40anandk_u:6497": " dṛkpakṣmaṇoḥ parikṣepaḥ sa tu mātrā praśasyate /",
    "GS40anandk_u:6498": " mātrāṣṭādaśabhiḥ kāṣṭhā kāṣṭhātriṃśadyutā kalā // Āk_1,19.8 //",
    "GS40anandk_u:6499": " kalātriṃśatkṣaṇaḥ proktaḥ kṣaṇaiḥ ṣaḍbhiśca nāḍikā /",
    "GS40anandk_u:6500": " nāḍīdvayaṃ muhūrtaḥ syāttaiścaturbhiśca yāmakaḥ // Āk_1,19.9 //",
    "GS40anandk_u:6501": " yāmaiścaturbhir divasastathā rātrirbhavetpriye /",
    "GS40anandk_u:6502": " evaṃ divāniśaṃ kiṃ tu pūrvāhṇo daśa nāḍikāḥ // Āk_1,19.10 //",
    "GS40anandk_u:6503": " madhyāhne daśa nāḍī syādaparāhṇastathaiva ca /",
    "GS40anandk_u:6504": " pūrvarātraṃ cārdharātraṃ tathaivāpararātrakam // Āk_1,19.11 //",
    "GS40anandk_u:6505": " divasaiḥ pañcadaśabhiḥ pakṣaḥ syācchuklasaṃjñakaḥ /",
    "GS40anandk_u:6506": " dvitīyaḥ kṛṣṇapakṣaḥ syāddvābhyāṃ māsastu jāyate // Āk_1,19.12 //",
    "GS40anandk_u:6507": " māsābhyāmṛtusaṃjñā syādṛtubhyāṃ kālasaṃjñakaḥ /",
    "GS40anandk_u:6508": " ṛtutrayaṃ syādayanaṃ dvābhyāṃ saṃvatsaro bhavet // Āk_1,19.13 //",
    "GS40anandk_u:6509": " aṣṭādaśaprakāreṇa kālastasmādvibhajyate /",
    "GS40anandk_u:6510": " māghādimāsāḥ kramaśo bhavanti śiśirādayaḥ // Āk_1,19.14 //",
    "GS40anandk_u:6511": " śiśiraśca vasantaśca grīṣmo varṣā śaraddhimaḥ /",
    "GS40anandk_u:6512": " ṛtavo dakṣiṇaṃ teṣāṃ kathayāmi śṛṇu priye // Āk_1,19.15 //",
    "GS40anandk_u:6513": " (hemantartusvarūpam)",
    "GS40anandk_u:6514": " tatra sūryo diśaścaiva himānīkaluṣīkṛtāḥ /",
    "GS40anandk_u:6515": " dhūmadhūmrarajomando vāyuḥ śītaprabodhanaḥ // Āk_1,19.16 //",
    "GS40anandk_u:6516": " romāñcakārī kaubero lavalyaḥ puṣpitāstadā /",
    "GS40anandk_u:6517": " puṃnāgalodhraphalinīpuṣpāmoditaṣaṭpadāḥ // Āk_1,19.17 //",
    "GS40anandk_u:6518": " gajavājīgomahiṣīkākājādyāśca garvitāḥ /",
    "GS40anandk_u:6519": " saritprāleyapaṭalasaṃchannaśakunādayaḥ // Āk_1,19.18 //",
    "GS40anandk_u:6520": " soṣṇabāṣpajalāḥ kūpāḥ paśya haimantike ṛtau /",
    "GS40anandk_u:6521": " (śiśirartusvarūpam)",
    "GS40anandk_u:6522": " evaṃ hi śiśire kāle cayaṃ yāti kaphaḥ svataḥ // Āk_1,19.19 //",
    "GS40anandk_u:6523": " (vasantartusvarūpam)",
    "GS40anandk_u:6524": " vasante vimalā dikkāḥ sūryaścāruṇadīdhitaḥ /",
    "GS40anandk_u:6525": " malayānilasañcāro navapallavaśobhitāḥ // Āk_1,19.20 //",
    "GS40anandk_u:6526": " navīnatvakpalāśāḍhyā vṛkṣāḥ sarvatra puṣpitāḥ /",
    "GS40anandk_u:6527": " sahakāśokabakulamādhavīcampakodbhavaiḥ // Āk_1,19.21 //",
    "GS40anandk_u:6528": " palāśakādimaiḥ puṣpaiḥ pravibhāti vanasthalī /",
    "GS40anandk_u:6529": " bhramadbhramaranidhvānakokilālāpasaṃkulā // Āk_1,19.22 //",
    "GS40anandk_u:6530": " śleṣmakopaśca bhavati kālaḥ sarvottamo hyayam /",
    "GS40anandk_u:6531": " (grīṣmartusvarūpam)",
    "GS40anandk_u:6532": " grīṣme tīkṣṇakaraścaṇḍo'tasīkusumasannibhaḥ // Āk_1,19.23 //",
    "GS40anandk_u:6533": " saṃtāpitamahīdikkaḥ śoṣitāśeṣabhūrasaḥ /",
    "GS40anandk_u:6534": " dāvāgninātijvalitā diśo bhūmiśca dhūsarāḥ // Āk_1,19.24 //",
    "GS40anandk_u:6535": " nairṛto vāyuratyugro vātyā cogrāsukhā bhavet /",
    "GS40anandk_u:6536": " ātapasvedapavanaiḥ prāṇino jvaritā iva // Āk_1,19.25 //",
    "GS40anandk_u:6537": " saṃtaptakroḍamahiṣamātaṅgair ākulīkṛtāḥ /",
    "GS40anandk_u:6538": " caṇḍāśukiraṇottaptaśuṣkasvalpajalānvitāḥ // Āk_1,19.26 //",
    "GS40anandk_u:6539": " kallolitāstaṭākādyāḥ saṃtaptajalajantavaḥ /",
    "GS40anandk_u:6540": " jīrṇaśuṣkaviśīrṇaiśca parṇaiśca patitair drumāḥ // Āk_1,19.27 //",
    "GS40anandk_u:6541": " soṣmāśchāyāvihīnāśca vāyuvyākulitā bhṛśam /",
    "GS40anandk_u:6542": " śuṣkapatralatāgulmāḥ śirīṣāḥ kusumojjvalāḥ // Āk_1,19.28 //",
    "GS40anandk_u:6543": " śleṣmakṣayaścānudinaṃ tasmādvāyoścayo bhavet /",
    "GS40anandk_u:6544": " (varṣartusvarūpam)",
    "GS40anandk_u:6545": " varṣartau paścimo vāyurmahī navatṛṇāvṛtā // Āk_1,19.29 //",
    "GS40anandk_u:6546": " bhinnaistathāñjanābhaiśca jaladaiśchāditākhilā /",
    "GS40anandk_u:6547": " śakragopāvṛtā pṛthvī sarvasasyamanoharā // Āk_1,19.30 //",
    "GS40anandk_u:6548": " bhūlatānivahacchannā jalaklinnā ca paṅkilā /",
    "GS40anandk_u:6549": " mattakekikulakrīḍānṛttavistīrṇapiñchakā // Āk_1,19.31 //",
    "GS40anandk_u:6550": " bhekabhīkaranidhvānabadhirīkṛtadiṅmukhā /",
    "GS40anandk_u:6551": " kadambakadalījātikuṭajāmodamedurā // Āk_1,19.32 //",
    "GS40anandk_u:6552": " dhārādharāmbudhārābhighātanaṣṭasaroruhā /",
    "GS40anandk_u:6553": " prabhūtasalilāpūrṇasopānā dīrghikā bhṛśam // Āk_1,19.33 //",
    "GS40anandk_u:6554": " patisaṃyogasadṛśamahākārā mahājalāḥ /",
    "GS40anandk_u:6555": " pūrṇobhayataṭāntāśca nadyaḥ sakaluṣodakāḥ // Āk_1,19.34 //",
    "GS40anandk_u:6556": " nabhaḥ stanitajīmūtaprodyadvidyutpradīpitam /",
    "GS40anandk_u:6557": " anyonyāmbudasaṃghaṭṭajātanirghoṣabhīkaram // Āk_1,19.35 //",
    "GS40anandk_u:6558": " indracāpalasanmeghacchāditārkendumaṇḍalam /",
    "GS40anandk_u:6559": " vanaṃ hṛṣṭājamahiṣakiṭicātakasaṅkulam // Āk_1,19.36 //",
    "GS40anandk_u:6560": " śleṣmā kṣīṇataro vāyoḥ kopaḥ pittacayastadā /",
    "GS40anandk_u:6561": " (śaradṛtusvarūpam)",
    "GS40anandk_u:6562": " śaradi sphuritābhāśca bhānostīkṣṇā marīcayaḥ // Āk_1,19.37 //",
    "GS40anandk_u:6563": " prakṣīṇavārivimalavāridonmuktamārgakāḥ /",
    "GS40anandk_u:6564": " jyotsnāmṛtarasāsiktamoditākhilajantavaḥ // Āk_1,19.38 //",
    "GS40anandk_u:6565": " sphuritoḍukulākīrṇā rātrayaśca manoharāḥ /",
    "GS40anandk_u:6566": " vimalākāśarucirāḥ kāmalīlotsavapradāḥ // Āk_1,19.39 //",
    "GS40anandk_u:6567": " mahī cāśyānapaṅkā ca kaṇikāpūrṇaśālikā /",
    "GS40anandk_u:6568": " sadasyaḥ phullakamalakumudotpalamaṇḍitāḥ // Āk_1,19.40 //",
    "GS40anandk_u:6569": " prahṛṣṭamīnahaṃsālīlīlālolataraṅgikāḥ /",
    "GS40anandk_u:6570": " amalāmbusarākīrṇāḥ snānapānahitapradāḥ // Āk_1,19.41 //",
    "GS40anandk_u:6571": " diśaḥ praphullarucirakāśacāmaraśobhitāḥ /",
    "GS40anandk_u:6572": " vimalāmoditakroñcamallikāparimaṇḍitāḥ // Āk_1,19.42 //",
    "GS40anandk_u:6573": " saptacchadarajoyogadṛptadantikulaṃ vanam /",
    "GS40anandk_u:6574": " prakṣīyate tadā vāyuḥ pittaṃ kupyati pārvati // Āk_1,19.43 //",
    "GS40anandk_u:6575": " (ādānavisargakālasvarūpam)",
    "GS40anandk_u:6576": " divāniśādimadhyānte śleṣmapittasamīraṇāḥ /",
    "GS40anandk_u:6577": " kupyanti ṛtavaḥ sarve pravartante kramācchive // Āk_1,19.44 //",
    "GS40anandk_u:6578": " dinamāgneyarūpaṃ syād rātriḥ saumyamayī bhavet /",
    "GS40anandk_u:6579": " dvau ca pakṣau tadā devi ṛtū hemantaśaiśirau // Āk_1,19.45 //",
    "GS40anandk_u:6580": " tau ṛtū himakālaḥ syāduṣṇau madhunidāghakau /",
    "GS40anandk_u:6581": " prāvṛṭśaradṛtū jñeyau varṣākālaḥ sa ucyate // Āk_1,19.46 //",
    "GS40anandk_u:6582": " ṛtubhiḥ śiśirādyaistattribhiḥ syāduttarāyaṇam /",
    "GS40anandk_u:6583": " tadā jñeyamiti jñeyamādānaṃ tadbhavetpriye // Āk_1,19.47 //",
    "GS40anandk_u:6584": " sūryānilau svabhāvena bhūmisaumyarasāpahau /",
    "GS40anandk_u:6585": " kiṃtu mārgavaśādetāvatyuṣṇakhararūkṣakau // Āk_1,19.48 //",
    "GS40anandk_u:6586": " ādadāte balaṃ tejaḥ prāṇināṃ prativāsaram /",
    "GS40anandk_u:6587": " tiktaḥ kaṣāyakaṭukau prabalāḥ syuryathottaram // Āk_1,19.49 //",
    "GS40anandk_u:6588": " prāvṛḍādyaiśca ṛtubhistribhiḥ syāddakṣiṇāyanam /",
    "GS40anandk_u:6589": " etatsomātmakaṃ viddhi visargākhyamiti smṛtam // Āk_1,19.50 //",
    "GS40anandk_u:6590": " prakṛtyā śītalā vṛṣṭyā vāyusomāmbudāḥ param /",
    "GS40anandk_u:6591": " balinaḥ syuryatastasmātsūryaḥ kṣīṇarucir bhavet // Āk_1,19.51 //",
    "GS40anandk_u:6592": " gate bhūtalatāpe'smin prāṇināṃ prativāsaram /",
    "GS40anandk_u:6593": " kālo balaṃ visṛjati prabalāḥ syuryathottaram // Āk_1,19.52 //",
    "GS40anandk_u:6594": " atrāmlalavaṇau svādū rasāḥ snigdhā bhavanti hi /",
    "GS40anandk_u:6595": " hemante śiśire pūrṇaṃ madhau śaradi madhyamam // Āk_1,19.53 //",
    "GS40anandk_u:6596": " grīṣme prāvṛṣi śītaṃ syātsarveṣāṃ prāṇināṃ balam /",
    "GS40anandk_u:6597": " (hemantartucaryā)",
    "GS40anandk_u:6598": " rasasya balinaḥ śītasaṃvṛtatvāddhimāgame // Āk_1,19.54 //",
    "GS40anandk_u:6599": " koṣṭhāgneścāvikīrṇatvātpiṇḍito jaṭhare yataḥ /",
    "GS40anandk_u:6600": " tato balīyān koṣṭhāgnis tasmin svalpāśano yadi // Āk_1,19.55 //",
    "GS40anandk_u:6601": " vāyunā dīpyate vahniḥ paceddhātūn rasādikān /",
    "GS40anandk_u:6602": " tasmāddhimāgame sevyo madhuro lavaṇāmlakaḥ // Āk_1,19.56 //",
    "GS40anandk_u:6603": " atha dairghyānniśānāṃ tu kṣudhā prātastarāṃ bhavet /",
    "GS40anandk_u:6604": " dinacaryāprakāreṇa visṛjanmalamūtrakam // Āk_1,19.57 //",
    "GS40anandk_u:6605": " dantakāṣṭhādikaṃ sarvaṃ vidadhyātparameśvari /",
    "GS40anandk_u:6606": " tato mūrdhārhavātaghnatailenābhyaṅgam ācaret // Āk_1,19.58 //",
    "GS40anandk_u:6607": " gātrābhyaṅgaṃ mardanaṃ ca yāvacchakyaṃ ca yathāsukham /",
    "GS40anandk_u:6608": " kuśalair bāhuyuddhaṃ ca yāvacchakyaṃ bhajettataḥ // Āk_1,19.59 //",
    "GS40anandk_u:6609": " godhūmacaṇakair mudgair hṛtatailo yathāvidhi /",
    "GS40anandk_u:6610": " snātvā kauśeyeke rakte laghunyuṣṇe susāndrake // Āk_1,19.60 //",
    "GS40anandk_u:6611": " vāsasī paridhāyaiva kastūryā kuṅkumena ca /",
    "GS40anandk_u:6612": " kālāgarudraveṇaiva carcāṃ kurvīta vigrahe // Āk_1,19.61 //",
    "GS40anandk_u:6613": " dhūpayeddehacikurānkālāgarujadhūpataḥ /",
    "GS40anandk_u:6614": " campakaṃ bakulaṃ puṣpaṃ śatapatraṃ ca kaitakam // Āk_1,19.62 //",
    "GS40anandk_u:6615": " javādyairupaliptāni kṛtvā śirasi dhārayet /",
    "GS40anandk_u:6616": " guḍāsavaṃ madyamaṇḍaṃ madyaṃ māṃsaṃ ca meduram // Āk_1,19.63 //",
    "GS40anandk_u:6617": " snigdhaṃ māṃsarasaṃ soṣṇaṃ māṣagodhūmapiṣṭajān /",
    "GS40anandk_u:6618": " ikṣukṣīravikārāṃśca soṣṇamannaṃ tilodbhavam // Āk_1,19.64 //",
    "GS40anandk_u:6619": " śauce sukhoṣṇaṃ salilaṃ soṣmalaṃ cāru mandiram /",
    "GS40anandk_u:6620": " śayanaṃ kauthakaślakṣṇamṛdulājinakambalaiḥ // Āk_1,19.65 //",
    "GS40anandk_u:6621": " prāvāraiḥ śubhakauśeyaiḥ krameṇāstṛtamujjvalam /",
    "GS40anandk_u:6622": " bhajedavṛddhasūryāṃśūn pṛṣṭhabhāgena śāmbhavi // Āk_1,19.66 //",
    "GS40anandk_u:6623": " svedaṃ copānahaṃ nityaṃ hasantītīvratāpite /",
    "GS40anandk_u:6624": " garbhagehe nivāsaṃ ca vṛttapīnonnatastanīḥ // Āk_1,19.67 //",
    "GS40anandk_u:6625": " rathāṅgavṛttasuśroṇyo rambhāstambhorumaṇḍitāḥ /",
    "GS40anandk_u:6626": " madyapānamadonmattā vastrasraggandhaśobhitāḥ // Āk_1,19.68 //",
    "GS40anandk_u:6627": " priyāḥ prītāḥ samāśliṣyenna bādhā śītadoṣajā /",
    "GS40anandk_u:6628": " kastūrī kuṅkumaṃ candraṃ lavaṅgaṃ jātikāphalam // Āk_1,19.69 //",
    "GS40anandk_u:6629": " pratyekaṃ niṣkamekaṃ syātsāraḥ khadirasambhavaḥ /",
    "GS40anandk_u:6630": " yuñjyātṣoḍaśaniṣkaṃ ca sarvaṃ peṣyaṃ himāmbunā // Āk_1,19.70 //",
    "GS40anandk_u:6631": " gulikāṃ maricākārāṃ kuryāddaurgandhyanāśinīm /",
    "GS40anandk_u:6632": " vātaśleṣmaharā rucyā guṭikaiṣā prakīrtitā // Āk_1,19.71 //",
    "GS40anandk_u:6633": " guṭyanvitaṃ ca tāmbūlaṃ yatheṣṭaṃ bhakṣayetsadā /",
    "GS40anandk_u:6634": " evaṃ hemantacaryā syāt śiśire 'pyamumācaret // Āk_1,19.72 //",
    "GS40anandk_u:6635": " śleṣmā citaḥ syānnitarāṃ bhajeddhaimantikaṃ vidhim /",
    "GS40anandk_u:6636": " atrādānabhavaṃ rūkṣaṃ bhavecchīto mahattaraḥ // Āk_1,19.73 //",
    "GS40anandk_u:6637": " (vasantartucaryā)",
    "GS40anandk_u:6638": " śiśire tu citaḥ śleṣmā vasante'rkāṃśuvidrutaḥ /",
    "GS40anandk_u:6639": " nāśayejjāṭharaṃ vahniṃ svayaṃ toyasvabhāvataḥ // Āk_1,19.74 //",
    "GS40anandk_u:6640": " janayedrogamakhilaṃ tasmācchīghraṃ kaphaṃ jayet /",
    "GS40anandk_u:6641": " atha vāsantikāṃ caryāṃ kathayāmi mama priye // Āk_1,19.75 //",
    "GS40anandk_u:6642": " tīkṣṇāñjanacchardinasyair vyāyāmodvartanairapi /",
    "GS40anandk_u:6643": " pādābhyāṃ mardanenoṣmavārisnānena taṃ haret // Āk_1,19.76 //",
    "GS40anandk_u:6644": " kāṣāyaraktakausumbhakauśeyavasanāni ca /",
    "GS40anandk_u:6645": " paridhāya sakarpūrāgaruṇāṅgāni dhūpayet // Āk_1,19.77 //",
    "GS40anandk_u:6646": " kastūrīkuṅkumahimaiścandanairlepayet tanum /",
    "GS40anandk_u:6647": " cūtacampakapunnāgapūgakesarapāṭalam // Āk_1,19.78 //",
    "GS40anandk_u:6648": " mādhavīketakīmallikāśokanavamālikāḥ /",
    "GS40anandk_u:6649": " javādyairlepitāḥ kṛtvā vahetkalhāramutpalam // Āk_1,19.79 //",
    "GS40anandk_u:6650": " madyaṃ pañcavidhaṃ proktaṃ sarvavyādhiharaṃ param /",
    "GS40anandk_u:6651": " mādhavāriṣṭamārdvīkāsavaśīthur itīritāḥ // Āk_1,19.80 //",
    "GS40anandk_u:6652": " kṣaudrair madakaradravyai racito mādhavaḥ smṛtaḥ /",
    "GS40anandk_u:6653": " ciraṃ madakaradravyaṃ khanitvā sthāpitaṃ bhuvi // Āk_1,19.81 //",
    "GS40anandk_u:6654": " ariṣṭo'yamiti jñeyo mārdvīko gostanībhavaḥ /",
    "GS40anandk_u:6655": " āsavo madakṛddravyasavanādvā samudbhavaḥ // Āk_1,19.82 //",
    "GS40anandk_u:6656": " śīthur ikṣurasājjātaḥ sevyāḥ pañca mayā matāḥ /",
    "GS40anandk_u:6657": " kāminīvadanāmbhojavāsitāś cittahāriṇaḥ // Āk_1,19.83 //",
    "GS40anandk_u:6658": " puṣpādivāsitā hṛdyāḥ kāntānayanarañjitāḥ /",
    "GS40anandk_u:6659": " purāṇāḥ kaṭukāstiktāḥ kaṣāyāḥ śleṣmahāriṇaḥ // Āk_1,19.84 //",
    "GS40anandk_u:6660": " mātuluṅgāmrajambūnāṃ patrapuṣpaphalānvitāḥ /",
    "GS40anandk_u:6661": " suhṛdbhiḥ saha jaṃbīrarasārdrakapalāṇḍukam // Āk_1,19.85 //",
    "GS40anandk_u:6662": " jāṅgalaṃ palalaṃ śūlyaṃ tadrasaṃ ca kṛtaṃ navam /",
    "GS40anandk_u:6663": " purāṇakṣaudragodhūmayavaṣaṣṭikaśālikān // Āk_1,19.86 //",
    "GS40anandk_u:6664": " bhajetkaphaghnaṃ śākaṃ ca vyañjanaṃ pānakaṃ tathā /",
    "GS40anandk_u:6665": " amadyapastu śuṇṭhyambu mustāmbu kṣaudravāri vā // Āk_1,19.87 //",
    "GS40anandk_u:6666": " khadirāsanasārotthakvathitaṃ vāri vā pibet /",
    "GS40anandk_u:6667": " udyāne saudhakācādyairmaṇinīkāśarocibhiḥ // Āk_1,19.88 //",
    "GS40anandk_u:6668": " kuṭṭimair maṇḍite cārumaṇḍape suratocite /",
    "GS40anandk_u:6669": " kokilālāparucire sugandhikusumojjvale // Āk_1,19.89 //",
    "GS40anandk_u:6670": " bahupādapasacchāyāvāritoṣṇāśudīdhitau /",
    "GS40anandk_u:6671": " samantāt salilāpūrṇakulyābhiḥ śītalīkṛte // Āk_1,19.90 //",
    "GS40anandk_u:6672": " malayānilasañcāraśamitaśramavāriṇi /",
    "GS40anandk_u:6673": " nānāprasūnasubhagaśākhinīnālanandite // Āk_1,19.91 //",
    "GS40anandk_u:6674": " lambamānasugandhasraṅmakarandābhiṣecite /",
    "GS40anandk_u:6675": " uśīrapāṭalīpaṅktiśobhite bisavistṛte // Āk_1,19.92 //",
    "GS40anandk_u:6676": " puṣpair ākīrṇite mandatālavṛntānilojjvale /",
    "GS40anandk_u:6677": " samāsīnaḥ priyālāpacaturāḥ kāmalolupāḥ // Āk_1,19.93 //",
    "GS40anandk_u:6678": " kandarpadarpasarvasvāḥ sūkṣmasvacchāṃbarāḥ priyāḥ /",
    "GS40anandk_u:6679": " taruṇī ramayan goṣṭhīḥ kurvaṃstābhirmanoharāḥ // Āk_1,19.94 //",
    "GS40anandk_u:6680": " suhṛdbhir āptaiḥ sahito madhyāhnaṃ gamayetsukhī /",
    "GS40anandk_u:6681": " atiśītagurusnigdhasvādvamlalavaṇāni ca // Āk_1,19.95 //",
    "GS40anandk_u:6682": " tilekṣukṣīravikṛtidivāsvapnātipicchilam /",
    "GS40anandk_u:6683": " matsyaṃ kṣārodakaṃ pūpaṃ śleṣmalaṃ varjayenmadhau // Āk_1,19.96 //",
    "GS40anandk_u:6684": " (grīṣmartucaryā)",
    "GS40anandk_u:6685": " grīṣme hyatyarthatīkṣṇaḥ syād gharmabhānurbhuvo rasān /",
    "GS40anandk_u:6686": " snigdhān guṇāṃśca kṣapayetkaphastasmātkṣayaṃ vrajet // Āk_1,19.97 //",
    "GS40anandk_u:6687": " tena vāyuścitaḥ syācca pūritaiḥ śītalairjalaiḥ /",
    "GS40anandk_u:6688": " candanāgarukastūrīkuṅkumaiśca sugandhibhiḥ // Āk_1,19.98 //",
    "GS40anandk_u:6689": " prasūnairvividhaiḥ phullairvāsite mallikādibhiḥ /",
    "GS40anandk_u:6690": " kāminīpīnavakṣojadaghnāmbuni suśodhite // Āk_1,19.99 //",
    "GS40anandk_u:6691": " hrade vā dīrghikāyāṃ vā saṃskṛtāyāṃ yathāvidhi /",
    "GS40anandk_u:6692": " ā karṇapūrṇanayanavirājitamukhendubhiḥ // Āk_1,19.100 //",
    "GS40anandk_u:6693": " mṛṇālabhūṣaṇodbhāsiśirīṣamṛdubāhubhiḥ /",
    "GS40anandk_u:6694": " karpūramuktākusumamālāmalayajojjvalaiḥ // Āk_1,19.101 //",
    "GS40anandk_u:6695": " sūkṣmakausumbhavasanabaddhamadhyanitambibhiḥ /",
    "GS40anandk_u:6696": " svanūpuraravākṛṣṭasārasārāvarañjitaiḥ // Āk_1,19.102 //",
    "GS40anandk_u:6697": " jalakrīḍāticaturaiḥ saṃyuktaḥ kāminījanaiḥ /",
    "GS40anandk_u:6698": " saṃkrīḍeta karonmuktavārisiktāṅganāmukhaḥ // Āk_1,19.103 //",
    "GS40anandk_u:6699": " drutiśṛṅgamukhotsṛṣṭavārisecitavigrahaḥ /",
    "GS40anandk_u:6700": " tābhirbhujāntaraṃ śliṣyan kurvan līlāṃ muhurmuhuḥ // Āk_1,19.104 //",
    "GS40anandk_u:6701": " uttīrya ca vapurvastrair udvartya cikurānsukham /",
    "GS40anandk_u:6702": " svacche sūkṣme kaṣāye ca vasane dhārayettataḥ // Āk_1,19.105 //",
    "GS40anandk_u:6703": " candanāgarukarpūrairdhūpayetkeśavigrahau /",
    "GS40anandk_u:6704": " śrīkhaṇḍacandrakastūrīpaṅkacarcitavigrahaḥ // Āk_1,19.106 //",
    "GS40anandk_u:6705": " nepālamālatīmallīpāṭalīśatapatrakāḥ /",
    "GS40anandk_u:6706": " saugandhikaṃ maruvakaṃ hrīveraṃ ca mṛgāṇḍajaiḥ // Āk_1,19.107 //",
    "GS40anandk_u:6707": " sugandhatailairliptāni dhārayet kusumāni ca /",
    "GS40anandk_u:6708": " atra madyaṃ na peyaṃ syādathavā madyasātmyakaiḥ // Āk_1,19.108 //",
    "GS40anandk_u:6709": " svalpaṃ peyaṃ tu teneṣanna tṛptiścet tadā jalaiḥ /",
    "GS40anandk_u:6710": " svādubhirbahubhir yuktaṃ pibenmadyaṃ yathāsukham // Āk_1,19.109 //",
    "GS40anandk_u:6711": " tathā nocedbhaved dhātuśoṣo 'ntardāhamohabhāk /",
    "GS40anandk_u:6712": " śithilāvayavakṣīṇaprāṇabuddhibalaḥ priye // Āk_1,19.110 //",
    "GS40anandk_u:6713": " madhuraṃ śītalaṃ snigdhaṃ dravaṃ laghu hitaṃ bhajet /",
    "GS40anandk_u:6714": " sadyaḥ saśarkaraṃ lihyācchāleyaṃ jāṅgalaṃ palam // Āk_1,19.111 //",
    "GS40anandk_u:6715": " ameduraṃ māṃsarasaṃ rasālāṃ pānakaṃ pibet /",
    "GS40anandk_u:6716": " pañcasāraṃ ca rāgaṃ ca ṣāḍavaṃ cāthavā hitam // Āk_1,19.112 //",
    "GS40anandk_u:6717": " (rasālāpānake)",
    "GS40anandk_u:6718": " śarkarāmaricopetaṃ dadhi hastaviloḍitam /",
    "GS40anandk_u:6719": " etadrasālā vikhyātā rambhāpanasacūtajaiḥ // Āk_1,19.113 //",
    "GS40anandk_u:6720": " phalaiḥ saśarkarāmbhobhir navamṛtpātragaṃ kṛtam /",
    "GS40anandk_u:6721": " īṣadamlamiti khyātaṃ pānakaṃ taddhitaṃkaram // Āk_1,19.114 //",
    "GS40anandk_u:6722": " (pañcasāraḥ)",
    "GS40anandk_u:6723": " mṛdvīkārājakharjūramadhūkakusumāni ca /",
    "GS40anandk_u:6724": " śrīparṇīkṣudrakharjūrīparipakvaphalāni ca // Āk_1,19.115 //",
    "GS40anandk_u:6725": " saśarkarāmbu nikṣipya dṛḍhaṃ hastena peṣayet /",
    "GS40anandk_u:6726": " saṃsthāpya navamṛdbhāṇḍe hyanyedyur vastraśodhitam // Āk_1,19.116 //",
    "GS40anandk_u:6727": " pañcasāra iti khyāto hṛdyo vātakaphāpahaḥ /",
    "GS40anandk_u:6728": " (rāgaṣāḍavau)",
    "GS40anandk_u:6729": " sitākṣaudrādimadhuradravyayuktaṃ phalaṃ ca yat // Āk_1,19.117 //",
    "GS40anandk_u:6730": " svacchaṃ rāga iti jñeyaḥ sarvasantāpanāśanaḥ /",
    "GS40anandk_u:6731": " ayameva tu sāndraś cel lehyaṃ ṣāḍava īritaḥ // Āk_1,19.118 //",
    "GS40anandk_u:6732": " sa ca vastreṇa saṃśuddhaḥ peyaṣāḍava ucyate /",
    "GS40anandk_u:6733": " etatpañcavidhaṃ pānaṃ pāṭalīcampakādibhiḥ // Āk_1,19.119 //",
    "GS40anandk_u:6734": " elayā vāsitaṃ śuddhaṃ mṛdbhāṇḍe sthāpite nave /",
    "GS40anandk_u:6735": " uśīratālavṛntasya vāyunā śītalīkṛtam // Āk_1,19.120 //",
    "GS40anandk_u:6736": " mocacocadalopetameṣā sāmānyasaṃskṛtiḥ /",
    "GS40anandk_u:6737": " atha nūtanabhāṇḍāntaḥ pūritaṃ svādu nirmalam // Āk_1,19.121 //",
    "GS40anandk_u:6738": " pāṭalīketakīpuṣpakarpūrasurabhīkṛtam /",
    "GS40anandk_u:6739": " sāndrāṃbareṇa saṃvītaṃ tālavṛntaiḥ suśītalam // Āk_1,19.122 //",
    "GS40anandk_u:6740": " pibejjalaṃ tālasālapūgakharjūrapādapaiḥ /",
    "GS40anandk_u:6741": " nālikerāmrapanasajambūpunnāgacampakaiḥ // Āk_1,19.123 //",
    "GS40anandk_u:6742": " karapraceyavyālambiphalapuṣpakagucchakaiḥ /",
    "GS40anandk_u:6743": " drākṣāstabakasaṃchannaśākhāntaritarājitaiḥ // Āk_1,19.124 //",
    "GS40anandk_u:6744": " mādhavīstabakālīnabhṛṅgagītābhinanditaiḥ /",
    "GS40anandk_u:6745": " nānāsugandhitarubhir vāryamāṇārkadīdhitau // Āk_1,19.125 //",
    "GS40anandk_u:6746": " haṃsasārasakāraṇḍaśobhamānasarovare /",
    "GS40anandk_u:6747": " paritaḥ pravahatkulyātaraṅgānilaśītale // Āk_1,19.126 //",
    "GS40anandk_u:6748": " nṛtyatkekikalākīrṇakokilālāpaśobhite /",
    "GS40anandk_u:6749": " śārikāśukasaṃlāpamuhyanmānavatījane // Āk_1,19.127 //",
    "GS40anandk_u:6750": " udyāne bālakośīravṛtau salilasecite /",
    "GS40anandk_u:6751": " mṛṇālapadmakalhārotpalapallavanirmite // Āk_1,19.128 //",
    "GS40anandk_u:6752": " sugandhipuṣpamālābhirlambamāne suśītale /",
    "GS40anandk_u:6753": " ārdrāmbaraiśca racitacchāyānavapaṭālike // Āk_1,19.129 //",
    "GS40anandk_u:6754": " mādhavīmaṇḍape ramye sarvasantāpahāriṇi /",
    "GS40anandk_u:6755": " kadalīmṛṇālakusumapallavaiḥ parikalpitām // Āk_1,19.130 //",
    "GS40anandk_u:6756": " cārūttamacchadapaṭāṃ himāmbupariṣecitām /",
    "GS40anandk_u:6757": " śayyāmatyantamṛdulāṃ santāpaśramahāriṇīm // Āk_1,19.131 //",
    "GS40anandk_u:6758": " tuṣāraśītalataraiścarmavastrābhipūritaiḥ /",
    "GS40anandk_u:6759": " sūkṣmair jalalavaiḥ siktaḥ savayobhiḥ samanvitaḥ // Āk_1,19.132 //",
    "GS40anandk_u:6760": " madhyāhnaṃ gamayedevaṃ tathā dhārāgṛhe'thavā /",
    "GS40anandk_u:6761": " dīvyan pustamayīkāntāstanahastamukhacyutaiḥ // Āk_1,19.133 //",
    "GS40anandk_u:6762": " bālośīrāmbubhiḥ śīte svacchasphaṭikapaṭṭake /",
    "GS40anandk_u:6763": " karpūracandanālipte luṭhaṃstāpapraśāntaye // Āk_1,19.134 //",
    "GS40anandk_u:6764": " pratyagrasnānaśītāṅgyo muktābharaṇabhūṣitāḥ /",
    "GS40anandk_u:6765": " mṛṇālacandanālepā mṛṇālavalayānvitāḥ // Āk_1,19.135 //",
    "GS40anandk_u:6766": " svacchāmbarātirucirāḥ pramadāstāpahāriṇīḥ /",
    "GS40anandk_u:6767": " cumbanāliṅganasparśais toṣayan parihāsayan // Āk_1,19.136 //",
    "GS40anandk_u:6768": " puṣpamālāviracitavitānapariśobhite /",
    "GS40anandk_u:6769": " śītāṃśukiraṇasparśadravaccandropalojjvale // Āk_1,19.137 //",
    "GS40anandk_u:6770": " candrikākāntilasite mandānilavirājite /",
    "GS40anandk_u:6771": " saudhasthale samāsīnaḥ śaśāṅkakiraṇāhvayān // Āk_1,19.138 //",
    "GS40anandk_u:6772": " bhakṣānaśnīta tārendukiraṇaiḥ śītalīkṛtam /",
    "GS40anandk_u:6773": " saśarkaraṃ pibetkṣīraṃ māhiṣaṃ balakṛddhitam // Āk_1,19.139 //",
    "GS40anandk_u:6774": " nidāghahaṃ śarīrasya mālācandanadhāriṇaḥ /",
    "GS40anandk_u:6775": " svacchāṃśukāvṛtāṅgasya samāptaratikarmaṇaḥ // Āk_1,19.140 //",
    "GS40anandk_u:6776": " jalārdrāṃśukavātena tālavṛntānilena ca /",
    "GS40anandk_u:6777": " vistāritābjapatrasya vījanaiścāmbuvarṣibhiḥ // Āk_1,19.141 //",
    "GS40anandk_u:6778": " mayūratālavṛntaiśca tathā ca haricandanaiḥ /",
    "GS40anandk_u:6779": " karpūramallikāmuktāmālābhir madhuraiḥ priye // Āk_1,19.142 //",
    "GS40anandk_u:6780": " śārikāśukabālānām ālāpairbisabhūṣaṇaiḥ /",
    "GS40anandk_u:6781": " phullakalhārakamalanīlotpalavirājitaiḥ // Āk_1,19.143 //",
    "GS40anandk_u:6782": " karpūracandanālepaiḥ kāntaiśca pramadājanaiḥ /",
    "GS40anandk_u:6783": " tāpaḥ saṃhriyate cāsya cādānoṣṇābhitāpinaḥ // Āk_1,19.144 //",
    "GS40anandk_u:6784": " saktukaṭvamlalavaṇarūkṣāyāsātapāṃstyajet /",
    "GS40anandk_u:6785": " (varṣartucaryā)",
    "GS40anandk_u:6786": " athāto vārṣikīṃ caryāṃ śṛṇu vakṣyāmi bhairavi // Āk_1,19.145 //",
    "GS40anandk_u:6787": " ādānakṣīṇadhātūnāṃ narāṇāṃ jaṭharānalaḥ /",
    "GS40anandk_u:6788": " kṣīṇo'pi varṣāsamaye doṣaiḥ sīdati satvaram // Āk_1,19.146 //",
    "GS40anandk_u:6789": " savārivāridavrātatirohitadivākare /",
    "GS40anandk_u:6790": " vyomni jhañjhāsamīreṇa śītalena tuṣāriṇā // Āk_1,19.147 //",
    "GS40anandk_u:6791": " vātaḥ syātkupito'tyantaṃ prataptāyā nidāghataḥ /",
    "GS40anandk_u:6792": " bhūmermeghādisiktāyā bāṣpaiḥ kālasvabhāvataḥ // Āk_1,19.148 //",
    "GS40anandk_u:6793": " amlapākaiśca lūtādimalinaiḥ salilaistathā /",
    "GS40anandk_u:6794": " pittaṃ kupyati cātyarthaṃ durdinatvācca jāṭharaḥ // Āk_1,19.149 //",
    "GS40anandk_u:6795": " vahniḥ sīdati tenaiva śleṣmā kupyati dustaraḥ /",
    "GS40anandk_u:6796": " evamanyonyaduṣṭāḥ syurdoṣāḥ sādhāraṇaṃ tataḥ // Āk_1,19.150 //",
    "GS40anandk_u:6797": " mardanaṃ ca śiro'bhyaṅgaṃ tailairnārāyaṇairbhajet /",
    "GS40anandk_u:6798": " uṣṇodakaiśca bahubhiḥ snātvā saṃmārjayettanum // Āk_1,19.151 //",
    "GS40anandk_u:6799": " raktaṃ cāpyathavā śuklaṃ māñjiṣṭhaṃ vātha dhārayet /",
    "GS40anandk_u:6800": " sāndreṇāgarudhūpena śarīraṃ dhūpayecchive // Āk_1,19.152 //",
    "GS40anandk_u:6801": " kastūrīṃ kuṅkumaṃ cāru bhajetkālāgarudravam /",
    "GS40anandk_u:6802": " kuṭajaṃ ketakīṃ jātiṃ maruvaṃ karavīrakam // Āk_1,19.153 //",
    "GS40anandk_u:6803": " snigdhajāṅgalamāṃsāni saṃskṛtāṃstadrasān api /",
    "GS40anandk_u:6804": " mudgāḍhakakulutthānāṃ pibedyūṣaṃ ca saṃskṛtam // Āk_1,19.154 //",
    "GS40anandk_u:6805": " ariṣṭākhyaṃ ca maireyaṃ purāṇamathavā pibet /",
    "GS40anandk_u:6806": " sauvarcalayutaṃ mastu pañcakolarajoyutam // Āk_1,19.155 //",
    "GS40anandk_u:6807": " bhajeduṣṇakaraṃ sarvaṃ śuddhakoṣṭho bhavennaraḥ /",
    "GS40anandk_u:6808": " kuryātkaṣāyabastiṃ ca jīrṇadhānyāśanaṃ bhajet // Āk_1,19.156 //",
    "GS40anandk_u:6809": " divyaṃ vā kaupamudakaṃ śṛtaṃ peyaṃ sukhāvaham /",
    "GS40anandk_u:6810": " atyantavātavarṣe'hni prāyeṇa lavaṇāmlakam // Āk_1,19.157 //",
    "GS40anandk_u:6811": " madhuraṃ laghu sakṣaudraṃ śuṣkanistālitāni ca /",
    "GS40anandk_u:6812": " vyañjanāni ca tailaṃ ca vaṭakānparpaṭānbhajet // Āk_1,19.158 //",
    "GS40anandk_u:6813": " yathāsukhaṃ ca tāmbūlaṃ kastūrīphalasaṃyutam /",
    "GS40anandk_u:6814": " netevanīsyād agarudhūpitāmbaramāvahet // Āk_1,19.159 //",
    "GS40anandk_u:6815": " sugandhāvayavastiṣṭhetsaudhe bhūbāṣpavarjite /",
    "GS40anandk_u:6816": " tuṣāraśītarahite suramye'garudhūpite // Āk_1,19.160 //",
    "GS40anandk_u:6817": " divāsuptiṃ nadītoyaṃ saktuṃ jalaghṛtāplutam /",
    "GS40anandk_u:6818": " vyāyāmamarkakiraṇān saṃgamātyantikaṃ tyajet // Āk_1,19.161 //",
    "GS40anandk_u:6819": " (śaradṛtucaryā)",
    "GS40anandk_u:6820": " athātaḥ śāradīṃ caryāṃ vakṣyāmi śṛṇu vāṅmayi /",
    "GS40anandk_u:6821": " varṣartau śītavṛṣṭibhyāṃ sahasaiva raveḥ karaiḥ // Āk_1,19.162 //",
    "GS40anandk_u:6822": " taptāṅgānāṃ nṛṇāṃ pittaṃ citaṃ vṛṣṭau tu śārade /",
    "GS40anandk_u:6823": " sutarāṃ kupyati tadā tasmātpittāpanuttaye // Āk_1,19.163 //",
    "GS40anandk_u:6824": " pittaghnatailenābhyaṅgaṃ mardanaṃ mṛdu kalpayet /",
    "GS40anandk_u:6825": " sukhoṣṇavāriṇā snānaṃ śuklakāṣāyamambaram // Āk_1,19.164 //",
    "GS40anandk_u:6826": " dhṛtvā cāgarukarpūradhūmenāṅgāni lepayet /",
    "GS40anandk_u:6827": " bhadraśrīhimaliptāṅgaḥ ketakībhallakāni ca // Āk_1,19.165 //",
    "GS40anandk_u:6828": " campakāmbujapatrāṇi vahenmṛgamadānvitam /",
    "GS40anandk_u:6829": " virecanaṃ sirāmokṣaṃ tiktājyāsvādanaṃ bhajet // Āk_1,19.166 //",
    "GS40anandk_u:6830": " śāligodhūmamudgaṃ ca paṭolakṣaudraśarkarāḥ /",
    "GS40anandk_u:6831": " jāṅgalaṃ piśitaṃ tiktaṃ kaṣāyaṃ madhurān bhajet // Āk_1,19.167 //",
    "GS40anandk_u:6832": " bubhukṣitastu laghvannaṃ dhātrīṃ śīthuṃ ghṛtaṃ payaḥ /",
    "GS40anandk_u:6833": " pānakaṃ yāvasaṃ cekṣunālikerodakaṃ navam // Āk_1,19.168 //",
    "GS40anandk_u:6834": " agastyodayasaṃśuddhanirviṣaṃ laghu śītalam /",
    "GS40anandk_u:6835": " arkendukiraṇottaptaśītaṃ haṃsodakaṃ pibet // Āk_1,19.169 //",
    "GS40anandk_u:6836": " maudgayūṣaṃ pradoṣe tu himacandanacarcitaḥ /",
    "GS40anandk_u:6837": " sugandhamālānirdhautavasanālaṃkṛtaḥ sukhī // Āk_1,19.170 //",
    "GS40anandk_u:6838": " muktāmālāpariṣkāraḥ sugandhośīralepitaḥ /",
    "GS40anandk_u:6839": " ramyārāmāparivṛte harmye jyotsnātisundare // Āk_1,19.171 //",
    "GS40anandk_u:6840": " samāsīnaścandrapādān seveta taruṇīyutaḥ /",
    "GS40anandk_u:6841": " svādan svādaṃścekṣudaṇḍān pittaghnamadirāmapi // Āk_1,19.172 //",
    "GS40anandk_u:6842": " pāyaṃ pāyaṃ sukhaṃ tiṣṭhankrīḍayankāminījanam /",
    "GS40anandk_u:6843": " yavakṣārādikān kṣārān himam ātṛpti bhojanam // Āk_1,19.173 //",
    "GS40anandk_u:6844": " tilatailaṃ ravikarāndivā nidrāṃ vasāṃ dadhi /",
    "GS40anandk_u:6845": " tīkṣṇaṃ madyaṃ tyajedvastu prācīvāyuṃ ca pittakṛt // Āk_1,19.174 //",
    "GS40anandk_u:6846": " (sarvartusādhāraṇī caryā)",
    "GS40anandk_u:6847": " atha sādhāraṇī caryā saṃkṣepādvakṣyate śive /",
    "GS40anandk_u:6848": " svādvamlalavaṇānprāyo himavarṣāgame bhajet // Āk_1,19.175 //",
    "GS40anandk_u:6849": " tiktoṣaṇakaṣāyāṃśca vasante nitarāṃ bhajet /",
    "GS40anandk_u:6850": " nidāghe madhuraprāyaṃ bhajedvarṣātyaye punaḥ // Āk_1,19.176 //",
    "GS40anandk_u:6851": " tiktasvādukaṣāyāṃśca varṣartau ca bhajetkramāt /",
    "GS40anandk_u:6852": " madhau rūkṣoṣṇamaśnīyād grīṣme snigdhaṃ ca śītalam // Āk_1,19.177 //",
    "GS40anandk_u:6853": " prāvṛṭśiśirahemante snigdhaṃ coṣṇataraṃ bhajet /",
    "GS40anandk_u:6854": " meghātyaye rūkṣaśītaṃ vidhinānena sevayet // Āk_1,19.178 //",
    "GS40anandk_u:6855": " tattadṛtūktān adhikān rasān seveta cānvaham /",
    "GS40anandk_u:6856": " anyānapi rasānsarvānalpamātraṃ yathāruci // Āk_1,19.179 //",
    "GS40anandk_u:6857": " ekasyāntyaṃ ca saptāhamanyasya dinasaptakam /",
    "GS40anandk_u:6858": " evaṃ caturdaśadinam ṛtusaṃdhiriti smṛtaḥ // Āk_1,19.180 //",
    "GS40anandk_u:6859": " vartamānāmṛtoścaryāṃ mandaṃ mandaṃ samutsṛjet /",
    "GS40anandk_u:6860": " āgāmina ṛtoścaryām ṛtusaṃdhau bhajet kramāt // Āk_1,19.181 //",
    "GS40anandk_u:6861": " sātmyadravyavisargācca hyasātmyadravyasevanāt /",
    "GS40anandk_u:6862": " rogā bhavanti tasmāttacchīlatyāgau śanairvrajet // Āk_1,19.182 //",
    "GS40anandk_u:6863": " ṛtucaryāmiti bhajannāyurārogyam āpnuyāt /",
    "GS40anandk_u:6864": " (annapākakramo dhātumalādyutpattikramaśca)",
    "GS40anandk_u:6865": " annapākakramaṃ vakṣye samāsena surārcite // Āk_1,19.183 //",
    "GS40anandk_u:6866": " bhuktamannaṃ ca sakalaṃ koṣṭhakaṃ prāṇavāyunā /",
    "GS40anandk_u:6867": " āhṛtaṃ taddravairbhinnasaṃghātaṃ mārdavaṃ punaḥ // Āk_1,19.184 //",
    "GS40anandk_u:6868": " snehena nītaṃ koṣṭhāgnirāmāśayagataṃ pacet /",
    "GS40anandk_u:6869": " samānavāyunoddīpto jāṭharastu yathā bahiḥ // Āk_1,19.185 //",
    "GS40anandk_u:6870": " sthālīsthaṃ taṇḍulaṃ toyaṃ pacedannaṃ ca pāvakaḥ /",
    "GS40anandk_u:6871": " bhuktamātreṇa tatsarvaṃ ṣaḍrasaṃ madhurāyate // Āk_1,19.186 //",
    "GS40anandk_u:6872": " pacyamānaṃ kaphotpādyaiḥ phenaḥ syānmadhurādibhiḥ /",
    "GS40anandk_u:6873": " phenastu kaphatattvaṃ yātyamlatāṃ ca vidāhataḥ // Āk_1,19.187 //",
    "GS40anandk_u:6874": " āmāśayāccyutaṃ tacca pittaṃ bhavati nirmalam /",
    "GS40anandk_u:6875": " pakvāśayamanuprāptamagninā pariśoṣitam // Āk_1,19.188 //",
    "GS40anandk_u:6876": " piṇḍitaṃ paripakvaṃ syānmahataḥ pākataḥ kaṭuḥ /",
    "GS40anandk_u:6877": " pārthivaścāpya āgneyo vāyavyaśceti nābhasaḥ // Āk_1,19.189 //",
    "GS40anandk_u:6878": " pañcoṣmāṇaḥ pārthivādīn annānanu pacanti ca /",
    "GS40anandk_u:6879": " pañcāhāraguṇān pakvāṃstathā bhūtaguṇānapi // Āk_1,19.190 //",
    "GS40anandk_u:6880": " pṛthak pṛthak yathāsvaṃ ca puṣṇantyete yathāsukham /",
    "GS40anandk_u:6881": " bhaumo bhaumāṃstathaivānyān anye dehagatānkramāt // Āk_1,19.191 //",
    "GS40anandk_u:6882": " pakvaṃ tadannaṃ dvividhaṃ kiṭṭasāraprabhedataḥ /",
    "GS40anandk_u:6883": " kiṭṭaṃ tu dvividhaṃ cācchaṃ mūtraṃ sāndraṃ śakṛdbhavet // Āk_1,19.192 //",
    "GS40anandk_u:6884": " punaḥ sāraṃ pacantyeva yathāsvaṃ sapta vahnayaḥ /",
    "GS40anandk_u:6885": " dhātugāstu tato devi rasādraktaṃ bhavettataḥ // Āk_1,19.193 //",
    "GS40anandk_u:6886": " māṃsaṃ māṃsādbhavenmedastasmādasthi prajāyate /",
    "GS40anandk_u:6887": " asthno majjā tataḥ śukraṃ śukrādgarbho bhavetpriye // Āk_1,19.194 //",
    "GS40anandk_u:6888": " prasādaśeṣajānvakṣye rasātstanyamasṛktataḥ /",
    "GS40anandk_u:6889": " sirāśca kaṇḍarā māṃsātṣaṭ tvacaśca vasā bhavet // Āk_1,19.195 //",
    "GS40anandk_u:6890": " medasaḥ snāyusandhī ca śeṣaṃ naśyatyataḥ param /",
    "GS40anandk_u:6891": " rasasya kiṭṭaṃ śleṣmā syādasṛjaḥ pittameva ca // Āk_1,19.196 //",
    "GS40anandk_u:6892": " māṃsasya kiṭṭaṃ khamalā medaso gharmavāri ca /",
    "GS40anandk_u:6893": " asthno romāṇi keśāḥ syurmajjāyāstvakṣiviṭtvacām // Āk_1,19.197 //",
    "GS40anandk_u:6894": " snehaḥ śuklasya caujaḥ syātkramāddhātumalāḥ smṛtāḥ /",
    "GS40anandk_u:6895": " kiṭṭaṃ prasādo bhavati dhātūnāṃ paripākataḥ // Āk_1,19.198 //",
    "GS40anandk_u:6896": " itaretarasaṃstambhā dhātusnehaparamparā /",
    "GS40anandk_u:6897": " āhārātsādhu jīrṇādyo jātaḥ sāro raso hi saḥ // Āk_1,19.199 //",
    "GS40anandk_u:6898": " tasmādrasastu dhātūnāṃ raktādīnāṃ ca vardhanaḥ /",
    "GS40anandk_u:6899": " narāṇāṃ dhātavaḥ sapta santi strīṇāṃ yathā tathā // Āk_1,19.200 //",
    "GS40anandk_u:6900": " puṃsāṃ śuklaṃ ca śirasi nārīṇāṃ hṛṣṭamānase /",
    "GS40anandk_u:6901": " patisaṅge tu tacchuklaṃ sravanti smaramandire // Āk_1,19.201 //",
    "GS40anandk_u:6902": " taccāmbusadṛśaṃ svacchaṃ saumyaṃ garbhāya no bhavet /",
    "GS40anandk_u:6903": " bhuktamannaṃ divārātraṃ śuklavṛddhiṃ karoti tat // Āk_1,19.202 //",
    "GS40anandk_u:6904": " saptāhādacchaśuklaṃ syānmāsādgarbhakṣamaṃ hi tat /",
    "GS40anandk_u:6905": " evaṃ pākakrameṇaiva bhavetṣāṇmāturāṃbike // Āk_1,19.203 //",
    "GS40anandk_u:6906": " vṛṣyauṣadhaprabhāveṇa sadyaḥ śuklādi jāyate /",
    "GS40anandk_u:6907": " caṅkramadbhojyadhātūnāṃ parivṛttiḥ sadā bhavet // Āk_1,19.204 //",
    "GS40anandk_u:6908": " (pācakāgnisvarūpam)",
    "GS40anandk_u:6909": " jāṭharo bhautikaścaiva dhātavīyo'gnayaḥ smṛtāḥ /",
    "GS40anandk_u:6910": " eteṣu jāṭharaḥ śreṣṭho yenānnaṃ paripacyate // Āk_1,19.205 //",
    "GS40anandk_u:6911": " sa eva mūlaṃ sarveṣāmagnīnāṃ tatkṣaye kṣayaḥ /",
    "GS40anandk_u:6912": " tadvṛddhau ca bhavedvṛddhistanmūlaṃ jīvitaṃ balam // Āk_1,19.206 //",
    "GS40anandk_u:6913": " devi tasmāddhitaiḥ sātmyairannapānākhyadārubhiḥ /",
    "GS40anandk_u:6914": " pālayettaṃ prayatnena tadāyattā hyarogatā // Āk_1,19.207 //",
    "GS40anandk_u:6915": " caturvidhaḥ sa evāgnistīkṣṇo mandaḥ samo'samaḥ /",
    "GS40anandk_u:6916": " pittābhimūrchite vāyau samāne tīkṣṇapāvakaḥ // Āk_1,19.208 //",
    "GS40anandk_u:6917": " asamyagbahu vā bhuktaṃ pacecchīghraṃ tu pittajān /",
    "GS40anandk_u:6918": " rogānkuryāttu mandāgniḥ samāne kaphapīḍite // Āk_1,19.209 //",
    "GS40anandk_u:6919": " samyagbhuktaṃ mitaṃ vāpi hitaṃ cānnaṃ cirātpacet /",
    "GS40anandk_u:6920": " vaktraśoṣādhmānatāśca gauravaṃ cāntrakūjanam // Āk_1,19.210 //",
    "GS40anandk_u:6921": " āṭopamasakṛtkuryācchleṣmajān āmayānapi /",
    "GS40anandk_u:6922": " svasthānasthe samāne tu samo'gnirabhidhīyate // Āk_1,19.211 //",
    "GS40anandk_u:6923": " samyagbhuktaṃ pacetkāle tvārogyaphalado bhavet /",
    "GS40anandk_u:6924": " asamo'gnir amārgasthe samāne syātsubhojanam // Āk_1,19.212 //",
    "GS40anandk_u:6925": " cirātpacettu durbhuktam acirād vātajān gadān /",
    "GS40anandk_u:6926": " kuryāttasmādapramattaḥ samāgniṃ rakṣayetpriye // Āk_1,19.213 //",
    "GS40anandk_u:6927": " yāmadvaye pacettīkṣṇaḥ ṣaḍyāmānmandapāvakaḥ /",
    "GS40anandk_u:6928": " kṛcchrādannaṃ samāgnistu caturyāmātpacetsukham // Āk_1,19.214 //",
    "GS40anandk_u:6929": " asamāgniḥ kadācit tu śīghraṃ vā mandameva vā /",
    "GS40anandk_u:6930": " nābhisthāne sthito vahniḥ sarveṣāṃ prāṇināmapi // Āk_1,19.215 //",
    "GS40anandk_u:6931": " gajoṣṭraturagādīnāṃ vahniraṅguṣṭhamātrakaḥ /",
    "GS40anandk_u:6932": " paśumartyamṛgāṇāṃ ca yavamātrānalo bhavet // Āk_1,19.216 //",
    "GS40anandk_u:6933": " gṛdhrolūkabakādīnāṃ jāṭharāgnistilonmitaḥ /",
    "GS40anandk_u:6934": " kṛmikīṭādijantūnāṃ keśamātro hutāśanaḥ // Āk_1,19.217 //",
    "GS40anandk_u:6935": " pradīpto jāṭharo vahnirādāvannaṃ pacettataḥ /",
    "GS40anandk_u:6936": " annābhāve paceddoṣāndoṣe kṣīṇe pacettataḥ // Āk_1,19.218 //",
    "GS40anandk_u:6937": " dhātūndhātukṣaye prāṇānsaṃharetprāṇināṃ param // Āk_1,19.219 //",
    "GS40anandk_u:6938": " Āk, 1, 20",
    "GS40anandk_u:6939": " (yogarasāyanam)",
    "GS40anandk_u:6940": " śrībhairavī /",
    "GS40anandk_u:6941": " devadeva kṛpāmbhodhe kālakandarpanāśana /",
    "GS40anandk_u:6942": " aṣṭamūrte mahāmūrte pañcakṛtyaparāyaṇa // Āk_1,20.1 //",
    "GS40anandk_u:6943": " prapañcitaṃ jagatsarvaṃ tryambaka tripurāntaka /",
    "GS40anandk_u:6944": " jaṭākalitabhogīndraphūtkāraklāntacandramaḥ // Āk_1,20.2 //",
    "GS40anandk_u:6945": " sūryenduvahninayana smerapañcānana prabho /",
    "GS40anandk_u:6946": " kuṇḍalāhiphaṇāratnadyotamānakapolabhūḥ // Āk_1,20.3 //",
    "GS40anandk_u:6947": " kundāgradantasubhagapallavādharaśobhita /",
    "GS40anandk_u:6948": " hālāhalāsitagala saptabhogīndrabhūṣaṇa // Āk_1,20.4 //",
    "GS40anandk_u:6949": " mahāhivalayaprodyadaṣṭādaśabhujojjvala /",
    "GS40anandk_u:6950": " sarvadivyāyudhopeta varavyāghrājināṃbara // Āk_1,20.5 //",
    "GS40anandk_u:6951": " namatsurāsurādhīśamakuṭotpalaraśmibhiḥ /",
    "GS40anandk_u:6952": " nīrājitapadadvandva yogijanmajarāpaha // Āk_1,20.6 //",
    "GS40anandk_u:6953": " saccidānandavibhava prasanna karuṇāmbudhe /",
    "GS40anandk_u:6954": " oṅkāragamya vimalātarkyācintyāprameya bhoḥ // Āk_1,20.7 //",
    "GS40anandk_u:6955": " stotā stutyaḥ stutistvaṃ hi kartā kāryaṃ ca kārakaḥ /",
    "GS40anandk_u:6956": " sarvo'pi hi tvamevāsi prasīda parameśvara // Āk_1,20.8 //",
    "GS40anandk_u:6957": " tvanmāyayā jagatsarvaṃ sṛṣṭaṃ trātaṃ hataṃ tathā /",
    "GS40anandk_u:6958": " tvaṃ bhūstvamāpastvaṃ vahnistvaṃ vāyustvaṃ nabhaḥ śaśī // Āk_1,20.9 //",
    "GS40anandk_u:6959": " ravistvaṃ paramātmā tvaṃ guṇāstvaṃ prakṛtistathā /",
    "GS40anandk_u:6960": " puruṣastvaṃ manastvaṃ ca buddhiścittamahaṃkṛtiḥ // Āk_1,20.10 //",
    "GS40anandk_u:6961": " rasāyanaṃ ca sakalamākhyātuṃ ca savistaram /",
    "GS40anandk_u:6962": " ājñāpayāhaṃ yadi te hṛdyā prāṇapriyā vibho // Āk_1,20.11 //",
    "GS40anandk_u:6963": " jīvanmuktiḥ kathaṃ nātha yogarūpaṃ ca kīdṛśam /",
    "GS40anandk_u:6964": " anugṛhṇīṣva deveśa sukhopāyaṃ bhavāpaham // Āk_1,20.12 //",
    "GS40anandk_u:6965": " śrutvā stutiṃ smitamukho bhairavaḥ parayā mudā /",
    "GS40anandk_u:6966": " uvāca devīṃ kalyāṇīṃ parvatādhipanandinīm // Āk_1,20.13 //",
    "GS40anandk_u:6967": " śrībhairavaḥ /",
    "GS40anandk_u:6968": " sādhu sādhu mahāmāye sarvaṃ vetsi sanātane /",
    "GS40anandk_u:6969": " tathāpi pṛcchasīśāni lokānāṃ hitakāmyayā // Āk_1,20.14 //",
    "GS40anandk_u:6970": " pravakṣyāmi samāsena sāvadhānaṃ śṛṇu priye /",
    "GS40anandk_u:6971": " tvatto'nyā vallabhā kā me rahasyārthavibhāṣaṇe // Āk_1,20.15 //",
    "GS40anandk_u:6972": " (jīvanmuktalakṣaṇam)",
    "GS40anandk_u:6973": " śṛṇu vakṣyāmi deveśi jīvanmuktasya lakṣaṇam /",
    "GS40anandk_u:6974": " kāmaṃ krodhaṃ bhayaṃ lobhaṃ madaṃ mohaṃ ca matsaram // Āk_1,20.16 //",
    "GS40anandk_u:6975": " mānaṃ lajjāṃ kulaṃ śīlaṃ kutsāṃ dambhaṃ ca vañcanām /",
    "GS40anandk_u:6976": " avidyāṃ jaḍatāṃ garvaṃ śītamuṣṇaṃ tathātapam // Āk_1,20.17 //",
    "GS40anandk_u:6977": " vātaṃ sukhaṃ ca duḥkhaṃ ca pāpaṃ puṇyaṃ hitāhitam /",
    "GS40anandk_u:6978": " tāpatrayaṃ putramitrakalatrādīni yastyajet // Āk_1,20.18 //",
    "GS40anandk_u:6979": " na saktaḥ sarvaviṣaye tattvacintāparāyaṇaḥ /",
    "GS40anandk_u:6980": " padmapatram ivāmbhobhir nirliptahṛdayo bhavet // Āk_1,20.19 //",
    "GS40anandk_u:6981": " maitrīkṛtātaṭopekṣāmadaitair maṇḍitāśayaḥ /",
    "GS40anandk_u:6982": " aihikāmuṣmikasukhaprāptikāryāviraktadhīḥ // Āk_1,20.20 //",
    "GS40anandk_u:6983": " nityānityavivekajño hyantaḥkaraṇanigrahaḥ /",
    "GS40anandk_u:6984": " jarāmaraṇahīnaśca śivasāmarasātmavān // Āk_1,20.21 //",
    "GS40anandk_u:6985": " jīvanmuktaḥ sa vijñeyastīrṇasaṃsārasāgaraḥ /",
    "GS40anandk_u:6986": " devadaityādibhirvandyaḥ sa sevyaḥ sa guruḥ śivaḥ // Āk_1,20.22 //",
    "GS40anandk_u:6987": " yathāhaṃ sarvalokeṣu pūjanīyo maheśvari /",
    "GS40anandk_u:6988": " tathāsau sarvalokeṣu sarvaiḥ sampūjyate sadā // Āk_1,20.23 //",
    "GS40anandk_u:6989": " dehānteṣu tu muktiryā prāṇināṃ sāprayojanā /",
    "GS40anandk_u:6990": " dehānte dehinaḥ sarve muktiṃ yānti na saṃśayaḥ // Āk_1,20.24 //",
    "GS40anandk_u:6991": " bhagasaṃdrāvaṇānmuktir bhavecced gardabhādayaḥ /",
    "GS40anandk_u:6992": " pakṣiṇo vṛṣabhā meṣāḥ kiṃ muktāstripurāmbike // Āk_1,20.25 //",
    "GS40anandk_u:6993": " retoviṇmūtrasevāyāṃ yadi muktirbhavetpriye /",
    "GS40anandk_u:6994": " kapiśca sūkarādyāśca kathaṃ muktā bhavanti te // Āk_1,20.26 //",
    "GS40anandk_u:6995": " na kevalāmaratvācca na śivatvādbhavettathā /",
    "GS40anandk_u:6996": " taddvayor melanācca syājjīvanmuktiriyaṃ smṛtā // Āk_1,20.27 //",
    "GS40anandk_u:6997": " sarvasminsamaye śāstre muktirastyantakālajā /",
    "GS40anandk_u:6998": " na dṛśyate karāntasthamaṇivatsā ca śāmbhavi // Āk_1,20.28 //",
    "GS40anandk_u:6999": " atigopyamavācyaṃ yaddevānāmapi durlabham /",
    "GS40anandk_u:7000": " kathayiṣyāmi deveśi dehasthairyaṃ sadātanam // Āk_1,20.29 //",
    "GS40anandk_u:7001": " (jīvanmuktisādhakaśarīrasthairyasaṃpādanopāyaḥ;",
    "GS40anandk_u:7002": " yogasiddhiḥ)",
    "GS40anandk_u:7003": " śivatvaṃ khecaratvaṃ ca sarvasiddhipradaṃ śubham /",
    "GS40anandk_u:7004": " dehaṃ vinā na kiṃcit syāddeho'yaṃ sarvasādhanam // Āk_1,20.30 //",
    "GS40anandk_u:7005": " tasmāddehaṃ prayatnena rakṣayetsarvataḥ sadā /",
    "GS40anandk_u:7006": " dehapāte dharmanāśo dharmanāśe kriyācyutiḥ // Āk_1,20.31 //",
    "GS40anandk_u:7007": " kriyācyutau kuto yogo yogabhraṃśe na cidbhavet /",
    "GS40anandk_u:7008": " cidabhāve kuto mokṣo mokṣe bhraṣṭe na kiṃcana // Āk_1,20.32 //",
    "GS40anandk_u:7009": " anyopāyaśatenāpi na deho dhāryate sadā /",
    "GS40anandk_u:7010": " pāradaḥ pavanaśca syātsarvasiddhida uttamaḥ // Āk_1,20.33 //",
    "GS40anandk_u:7011": " saṃmūrchitau mṛtau baddhāvubhau pavanapāradau /",
    "GS40anandk_u:7012": " kramādrogaharau nityaṃ mṛtyughnau khecarapradau // Āk_1,20.34 //",
    "GS40anandk_u:7013": " rasaḥ pūrvaṃ mayā khyāto'dhunā vāyuḥ praśasyate /",
    "GS40anandk_u:7014": " vāyoḥ saṃdhāraṇājjñānaṃ jñānānmokṣaḥ prajāyate // Āk_1,20.35 //",
    "GS40anandk_u:7015": " sarveṣāṃ dehamūlaṃ syāttatsthairye pavanaḥ prabhuḥ /",
    "GS40anandk_u:7016": " parasmādakṣarāttasmādākāśaṃ samabhūttataḥ // Āk_1,20.36 //",
    "GS40anandk_u:7017": " vāyustasmācca dahanastasmādāpastato mahī /",
    "GS40anandk_u:7018": " eteṣāṃ pañcabhūtānāmakṣaraṃ kāraṇaṃ param // Āk_1,20.37 //",
    "GS40anandk_u:7019": " vyoma śabdātmakaṃ vāyuḥ śabdasparśātmako bhavet /",
    "GS40anandk_u:7020": " vahniḥ śabdasparśarūpamayaḥ salilamucyate // Āk_1,20.38 //",
    "GS40anandk_u:7021": " śabdarūpasparśarasātmakaṃ bhūmirviśeṣataḥ /",
    "GS40anandk_u:7022": " śabdarūparasasparśagandharūpā bhavet priye // Āk_1,20.39 //",
    "GS40anandk_u:7023": " bhūvāyvagnyanilākāśādhiṣṭhātryaścaiva devatāḥ /",
    "GS40anandk_u:7024": " brahmā viṣṇuśca rudraśca maheśvarasadāśivau // Āk_1,20.40 //",
    "GS40anandk_u:7025": " bhūmir naṣṭāmbusaṃmagnā tāśca grastā mahāgninā /",
    "GS40anandk_u:7026": " sa ca caṇḍasamīreṇa śamitaḥ so'pi pārvati // Āk_1,20.41 //",
    "GS40anandk_u:7027": " vyomni līnaḥ kramāt tasmād ākāśād udbhavanti te /",
    "GS40anandk_u:7028": " antarbahiḥ sthitaṃ vyāptaṃ nirādhāraṃ nirāśrayam // Āk_1,20.42 //",
    "GS40anandk_u:7029": " ākāśaṃ cetasā dhyāyan pracchindyād bhavabandhanam /",
    "GS40anandk_u:7030": " jagatprāṇamayaṃ vāyuṃ cidānandapradaṃ jalam // Āk_1,20.43 //",
    "GS40anandk_u:7031": " niścalīkurute yuktyā vāyuvatsyātsa khecaraḥ /",
    "GS40anandk_u:7032": " anantārkāgnisaṃdīptaṃ dahantaṃ jagatāṃ trayam // Āk_1,20.44 //",
    "GS40anandk_u:7033": " tejo dhyātvā svahṛdaye nāgninā sa tu bādhyate /",
    "GS40anandk_u:7034": " sudhātaraṅganikaraplāvyamānamahītalam // Āk_1,20.45 //",
    "GS40anandk_u:7035": " aptattvaṃ bhāvayan svānte vāri taṃ na hi bādhate /",
    "GS40anandk_u:7036": " abhūtalacarākrāntaṃ bhūtalaṃ bhūtasaṃplavam // Āk_1,20.46 //",
    "GS40anandk_u:7037": " hṛdaye bhāvayannityaṃ tasya no pārthivaṃ bhayam /",
    "GS40anandk_u:7038": " yadyadbhāvayate citte tattadrūpam avāpnuyāt // Āk_1,20.47 //",
    "GS40anandk_u:7039": " yathāgnitvaṃ vrajet kāṣṭhaḥ kīṭo bhramaratāṃ yathā /",
    "GS40anandk_u:7040": " (yogāṅgāni)",
    "GS40anandk_u:7041": " āsanaṃ prāṇaniyamaḥ pratyāhāraśca dhāraṇā // Āk_1,20.48 //",
    "GS40anandk_u:7042": " dhyānaṃ samādhiḥ ṣoḍhā syuryogāṅgāni krameṇa ca /",
    "GS40anandk_u:7043": " (1. āsanavidhiḥ)",
    "GS40anandk_u:7044": " caturaśītilakṣāṇi hyāsanāni bhavanti hi // Āk_1,20.49 //",
    "GS40anandk_u:7045": " teṣu mukhyāsane dve ca siddhapadmāsane smṛte /",
    "GS40anandk_u:7046": " (siddhāsanam)",
    "GS40anandk_u:7047": " svayoniṃ pādamūlena caikena ghaṭayed dṛḍham // Āk_1,20.50 //",
    "GS40anandk_u:7048": " anyaccaraṇamūlaṃ ca mehanopari vinyaset /",
    "GS40anandk_u:7049": " avakrāṅgaḥ samāsīno vaśībhūtendriyaḥ priye // Āk_1,20.51 //",
    "GS40anandk_u:7050": " niścalākṣo bhruvormadhyaṃ paśyanniścalamānasaḥ /",
    "GS40anandk_u:7051": " siddhāsanamidaṃ jñeyaṃ muktimārgapradāyakam // Āk_1,20.52 //",
    "GS40anandk_u:7052": " (padmāsanam)",
    "GS40anandk_u:7053": " dakṣiṇorau padaṃ vāmaṃ vāmorau dakṣiṇaṃ padam /",
    "GS40anandk_u:7054": " vinyasya karayugmena pṛṣṭhabhāgagatena ca // Āk_1,20.53 //",
    "GS40anandk_u:7055": " viparītena cāṅguṣṭhaṃ vāmaṃ vāmakareṇa ca /",
    "GS40anandk_u:7056": " dakṣiṇaṃ dakṣiṇenaiva dṛḍhaṃ dhṛtvā nijorasi // Āk_1,20.54 //",
    "GS40anandk_u:7057": " vinyasya cubukaṃ dhyāyennāsāgraṃ saṃyatendriyaḥ /",
    "GS40anandk_u:7058": " etatpadmāsanaṃ khyātaṃ sarvaroganibarhaṇam // Āk_1,20.55 //",
    "GS40anandk_u:7059": " (2. prāṇāyāmaḥ;",
    "GS40anandk_u:7060": " ajapāmudrā)",
    "GS40anandk_u:7061": " ādhāraṃ tu gudasthāne caturdalasaroruham /",
    "GS40anandk_u:7062": " vādisāntākṣaropetaṃ bālāruṇasamaprabham // Āk_1,20.56 //",
    "GS40anandk_u:7063": " svādhiṣṭhānaṃ ṣaḍdalābjaṃ bādilāntākṣarānvitam /",
    "GS40anandk_u:7064": " vidyutprabhaṃ tato devi ratnābhaṃ maṇipūrakam // Āk_1,20.57 //",
    "GS40anandk_u:7065": " ḍādiphāntārṇasaṃyuktaṃ nābhau dalaśatātmakam /",
    "GS40anandk_u:7066": " anāhataṃ suvarṇābhaṃ dvādaśacchadapaṅkajam // Āk_1,20.58 //",
    "GS40anandk_u:7067": " hṛdaye kādiṭhāntārṇaṃ viśuddhistu praśasyate /",
    "GS40anandk_u:7068": " ṣoḍaśāraṃ mahāpadmaṃ ṣoḍaśasvarabhūṣitam // Āk_1,20.59 //",
    "GS40anandk_u:7069": " ājñācakraṃ dvayadalaṃ padmahastavirājitam /",
    "GS40anandk_u:7070": " śvetamevaṃ kramāddevi ṣaṭcakraṃ samudāhṛtam // Āk_1,20.60 //",
    "GS40anandk_u:7071": " nābher adhastānmeḍhrasyopariṣṭāt kanda ucyate /",
    "GS40anandk_u:7072": " vihaṃgamāṇḍasaṅkāśastatra nāḍīsamudbhavaḥ // Āk_1,20.61 //",
    "GS40anandk_u:7073": " saptatidvisahasrāḥ syustāsu mukhyā daśa smṛtāḥ /",
    "GS40anandk_u:7074": " iḍā ca prathamā nāḍī piṅgalā ca dvitīyakā // Āk_1,20.62 //",
    "GS40anandk_u:7075": " suṣumnā ca tṛtīyā syādgāndhārī ca caturthikā /",
    "GS40anandk_u:7076": " pañcamī hastijihvā syātṣaṣṭhī pūṣā tarasvinī // Āk_1,20.63 //",
    "GS40anandk_u:7077": " saptamyalambuṣā nāḍī cāṣṭamī ca kuhūḥ smṛtā /",
    "GS40anandk_u:7078": " navamī śaṅkhinī caiva daśamī ca krameṇa hi // Āk_1,20.64 //",
    "GS40anandk_u:7079": " etāstu prāṇavāhinyo vāyavastu japāḥ smṛtāḥ /",
    "GS40anandk_u:7080": " prāṇāpānau tathā vyānodānau caiva samānakaḥ // Āk_1,20.65 //",
    "GS40anandk_u:7081": " nāgaḥ kūrmaśca kṛkalo devadatto dhanañjayaḥ /",
    "GS40anandk_u:7082": " sarveṣu nāḍīcakreṣu vartante daśa vāyavaḥ // Āk_1,20.66 //",
    "GS40anandk_u:7083": " vāmadakṣiṇamārgābhyāmadha ūrdhvaṃ ca cañcalāḥ /",
    "GS40anandk_u:7084": " prāṇāpānavaśo jīvaḥ pradhāvati na dṛśyate // Āk_1,20.67 //",
    "GS40anandk_u:7085": " hastābhyāmāhato bhūmau kanduko na sthiro yathā /",
    "GS40anandk_u:7086": " prāṇāpānaparikṣiptastathā jīvo'pi na sthiraḥ // Āk_1,20.68 //",
    "GS40anandk_u:7087": " prāṇāpānasamākarṣe tathā prāṇamapānataḥ /",
    "GS40anandk_u:7088": " bahirgacchaddhakāreṇa sakāreṇāntarāviśet // Āk_1,20.69 //",
    "GS40anandk_u:7089": " haṃsaḥ so'haṃ manumamuṃ sadā jīvo japet priye /",
    "GS40anandk_u:7090": " ekaviṃśatsahasraṃ ca ṣaṭśatādhikamīśvari // Āk_1,20.70 //",
    "GS40anandk_u:7091": " haṃsamantrasya saṃkhyā syādahorātreṇa sarvadā /",
    "GS40anandk_u:7092": " haṃsākhyo'yaṃ mahāmantro hyajapeti prakīrtitaḥ // Āk_1,20.71 //",
    "GS40anandk_u:7093": " japākhyeyaṃ ca gāyatrī yamikaivalyadāyinī /",
    "GS40anandk_u:7094": " etatsamaṃ tapo jñānaṃ japaḥ puṇyaṃ na kiṃcana // Āk_1,20.72 //",
    "GS40anandk_u:7095": " anuccāryā hyavarṇā ca kuṇḍalinyāḥ samudbhavā /",
    "GS40anandk_u:7096": " prāṇasaṃcāriṇī hyeṣā jñātavyā yogibhiḥ sadā // Āk_1,20.73 //",
    "GS40anandk_u:7097": " mātā kuṇḍalinī śaktiḥ kandādūrdhvaṃ pratiṣṭhitā /",
    "GS40anandk_u:7098": " aṣṭadhā parivṛttā ca prasuptabhujagākṛtiḥ // Āk_1,20.74 //",
    "GS40anandk_u:7099": " brahmadvāramukhaṃ sā tu svamukhena pidhāya ca /",
    "GS40anandk_u:7100": " tāṃ ca prabodhayedādau vahniyogena pārvati // Āk_1,20.75 //",
    "GS40anandk_u:7101": " vāyunā manasā sārdhaṃ madhyanāḍyā vrajecchive /",
    "GS40anandk_u:7102": " haṭhādākuñcanād brahmadvāram udghāṭayettu sā // Āk_1,20.76 //",
    "GS40anandk_u:7103": " yathā nayedguṇaṃ sūcī tadvad brahmabilaṃ tu sā /",
    "GS40anandk_u:7104": " sukhaṃ padmāsanāsīnaḥ pāṇī cottānitau priye // Āk_1,20.77 //",
    "GS40anandk_u:7105": " aṅkamadhye nidhāyaiva cubukaṃ vakṣasi nyaset /",
    "GS40anandk_u:7106": " dṛḍhaṃ gudamukhaṃ gāḍham ākuñcyāpānarandhrakam // Āk_1,20.78 //",
    "GS40anandk_u:7107": " muhurmuhurvāyumūrdhvaṃ cālayettvaritaṃ priye /",
    "GS40anandk_u:7108": " prāṇaṃ muñcankuṇḍalinyāḥ prabhāvānmokṣavartmajam // Āk_1,20.79 //",
    "GS40anandk_u:7109": " upaiti satprabodhaṃ ca devānāmapi durlabham /",
    "GS40anandk_u:7110": " tadodbhūtaiḥ śramajalaiḥ svāṅgāni parimārjayet // Āk_1,20.80 //",
    "GS40anandk_u:7111": " kṣīrāhārī mitānnāśī kaṭvamlalavaṇaṃ tyajet /",
    "GS40anandk_u:7112": " jitendriyo brahmacārī kuṭīsthaḥ karmavarjitaḥ // Āk_1,20.81 //",
    "GS40anandk_u:7113": " evamabhyāsanirato vatsarātsiddhimeti saḥ /",
    "GS40anandk_u:7114": " (prāṇāyāme mudrāḥ)",
    "GS40anandk_u:7115": " jālandharaṃ mūlabandham oḍḍīyāṇaṃ ca khecarīm // Āk_1,20.82 //",
    "GS40anandk_u:7116": " mahāmudrāṃ ca yaḥ kuryātsa bhaveddehasiddhibhāk /",
    "GS40anandk_u:7117": " eṣāṃ vakṣye lakṣaṇāni gopyāni tava śāmbhavi // Āk_1,20.83 //",
    "GS40anandk_u:7118": " (jālandharabandhaḥ)",
    "GS40anandk_u:7119": " jālandharaṃ kaṇṭhasirāsamūhānāṃ ca bandhanam /",
    "GS40anandk_u:7120": " kṛtvādho namayitvā kaṃ tadā syandati mūrdhataḥ // Āk_1,20.84 //",
    "GS40anandk_u:7121": " nabhastaḥ syandamānā ca sudhā dogdhau patenna ca /",
    "GS40anandk_u:7122": " na dhāvati maruttatra karṇasaṃkocane kṛte // Āk_1,20.85 //",
    "GS40anandk_u:7123": " karṇāmayasamūhaghnaṃ mṛtyughnaṃ tatparaṃ bhavet /",
    "GS40anandk_u:7124": " (mūlabandhaḥ)",
    "GS40anandk_u:7125": " mūlabandhaṃ pārṣṇibhāgādyonisthānaṃ prapīḍayet // Āk_1,20.86 //",
    "GS40anandk_u:7126": " gudamākuñcayedyogī nayedūrdhvam apānakam /",
    "GS40anandk_u:7127": " evaṃ kṛte mūlabandhe kṣīyate malamūlakam // Āk_1,20.87 //",
    "GS40anandk_u:7128": " prāṇāpānau ca saṃyuktau syātāṃ vṛddho'pi yauvanam /",
    "GS40anandk_u:7129": " prāpnuyānmūlabandhena mṛtyuthopi vivasvatām // Āk_1,20.88 //",
    "GS40anandk_u:7130": " (oḍyāṇabandhaḥ)",
    "GS40anandk_u:7131": " oḍḍiyāṇe nābhivivaramūrdhvaṃ jaṭhare dṛḍham /",
    "GS40anandk_u:7132": " ākṛṣya paścimaṃ tānaṃ bandhayetpavanastadā // Āk_1,20.89 //",
    "GS40anandk_u:7133": " viśrāntaḥ syānmahāmāye coḍyāṇo 'yaṃ prakīrtitaḥ /",
    "GS40anandk_u:7134": " mṛtyudāvānalo dīpto jarārogābdhivāḍabaḥ // Āk_1,20.90 //",
    "GS40anandk_u:7135": " (khecarīmudrā)",
    "GS40anandk_u:7136": " āsyāntarvivare jihvāṃ tālurandhre praveśayet /",
    "GS40anandk_u:7137": " viparītāṃ bhruvormadhye paśyenniścalayā dṛśā // Āk_1,20.91 //",
    "GS40anandk_u:7138": " eṣā hi khecarī mudrā gopanīyātidurlabhā /",
    "GS40anandk_u:7139": " jihvā tu khagatā yasmānmanaścarati khe tataḥ // Āk_1,20.92 //",
    "GS40anandk_u:7140": " khecarīti prasiddheyaṃ mṛtyurogajarāpahā /",
    "GS40anandk_u:7141": " nidrā kṣudhā tṛṣā nāsti khecaryā mudritasya ca // Āk_1,20.93 //",
    "GS40anandk_u:7142": " mūrcchā bhavati sādhvī ca karmabandhabhayaṃ na hi /",
    "GS40anandk_u:7143": " ramaṇyā saṃgatasyāpi reto na patati dhruvam // Āk_1,20.94 //",
    "GS40anandk_u:7144": " yāvacchukraṃ sthiraṃ dehe tāvatkālabhayaṃ na hi /",
    "GS40anandk_u:7145": " yena baddhā nabhomudrā bījastasya na gacchati // Āk_1,20.95 //",
    "GS40anandk_u:7146": " yadi gacchettasya bījo hutāśanamupaiti hi /",
    "GS40anandk_u:7147": " sa bījaścordhvamāyāti śaktyā pratihataḥ svayam // Āk_1,20.96 //",
    "GS40anandk_u:7148": " yonimudrānibaddhaḥ sansā mudrā tena durlabhā /",
    "GS40anandk_u:7149": " bījastu dvividhaḥ proktaḥ śukraṃ caiva mahārajaḥ // Āk_1,20.97 //",
    "GS40anandk_u:7150": " śiraḥsthānagataṃ śukraṃ yonisthānagataṃ rajaḥ /",
    "GS40anandk_u:7151": " śukraṃ tu śvetavarṇaṃ syātpravālābhaṃ rajaḥ smṛtam // Āk_1,20.98 //",
    "GS40anandk_u:7152": " śukraṃ candragataṃ nityaṃ rajaḥ sūryeṇa saṅgatam /",
    "GS40anandk_u:7153": " śukraṃ śivo rajaḥ śaktistayā yogaḥ sudurlabhaḥ // Āk_1,20.99 //",
    "GS40anandk_u:7154": " marutā śakticāreṇa rajaścordhvaṃ praṇīyate /",
    "GS40anandk_u:7155": " aikyaṃ tadbindunā yāti tadā divyaṃ vapurbhavet // Āk_1,20.100 //",
    "GS40anandk_u:7156": " (mahāmudrā)",
    "GS40anandk_u:7157": " vāmāṅghrimūlabhāgena yonisthānaṃ prapīḍayet /",
    "GS40anandk_u:7158": " dakṣiṇāṅghriṃ ca vitataṃ hastābhyām abhidhārayet // Āk_1,20.101 //",
    "GS40anandk_u:7159": " hanuṃ vakṣasi nikṣipya vāyunā jaṭharaṃ tataḥ /",
    "GS40anandk_u:7160": " āpūrya recayeddevi sthitvā baddhāsano yamī // Āk_1,20.102 //",
    "GS40anandk_u:7161": " eṣā khyātā mahāmudrā malasaṃśodhanī varā /",
    "GS40anandk_u:7162": " sūryendū ghaṭayejjihvāśoṣaṇī pāpanāśinī // Āk_1,20.103 //",
    "GS40anandk_u:7163": " tathā dakṣiṇapādena yonisthānaṃ prapīḍayet /",
    "GS40anandk_u:7164": " vitatya vāmapādaṃ ca karābhyāṃ dhārayetpriye // Āk_1,20.104 //",
    "GS40anandk_u:7165": " śeṣaṃ pūrvoktavat kuryādevaṃ savyāpasavyayoḥ /",
    "GS40anandk_u:7166": " bhāgayoḥ samakālaḥ syādabhyāsastāṃ vivarjayet // Āk_1,20.105 //",
    "GS40anandk_u:7167": " tasya pathyamapathyaṃ ca ṣaḍrasā nīrasā api /",
    "GS40anandk_u:7168": " ghoraṃ viṣaṃ vātisukhaṃ pīyūṣamiva jīryate // Āk_1,20.106 //",
    "GS40anandk_u:7169": " gulmodāvartakuṣṭhādyā rogā naśyantyasaṃśayam /",
    "GS40anandk_u:7170": " siddhideyaṃ mahāmudrā kālaṃ hanti jarābhayam // Āk_1,20.107 //",
    "GS40anandk_u:7171": " na prakāśyā na deyā ca yasmai kasmaicana priye /",
    "GS40anandk_u:7172": " (3. pratyāhāraḥ)",
    "GS40anandk_u:7173": " muktāsanasthito yogī ṛjvaṅgagrīvamastakaḥ // Āk_1,20.108 //",
    "GS40anandk_u:7174": " ghoṇāgralocanaḥ svasthaḥ kuṭīsthaḥ praṇavaṃ japet /",
    "GS40anandk_u:7175": " trilokaśca trikālaśca tridevāstrīśvarā api // Āk_1,20.109 //",
    "GS40anandk_u:7176": " trijyotīṃṣīndumukhyāni trivedāścāgnayastrayaḥ /",
    "GS40anandk_u:7177": " śaktitrayaṃ tripadavī brāhmī caindrī ca vaiṣṇavī // Āk_1,20.110 //",
    "GS40anandk_u:7178": " varṇatrayaṃ ca bhāsante yatra tajjyotiromiti /",
    "GS40anandk_u:7179": " tam oṃkāraṃ ca manasā vacasā karmaṇā tu yaḥ // Āk_1,20.111 //",
    "GS40anandk_u:7180": " dhyāyejjapedabhyasecca sa mukto bhavabandhanāt /",
    "GS40anandk_u:7181": " gacchaṃs tiṣṭhañjapañjāgracchucir vāpyaśucir yadi // Āk_1,20.112 //",
    "GS40anandk_u:7182": " na karmaṇā ca liptaḥ syājjalenābjadalaṃ yathā /",
    "GS40anandk_u:7183": " vāyau calati sarve'pi calantīndriyadhātavaḥ // Āk_1,20.113 //",
    "GS40anandk_u:7184": " sthite vāyau sthire sarvaṃ vapuḥprabhṛti śāmbhavi /",
    "GS40anandk_u:7185": " tasmādvāyuṃ nibadhnīyātsthire vāte sthiraṃ manaḥ // Āk_1,20.114 //",
    "GS40anandk_u:7186": " sthire manasi jīvaśca sthiro bhavati bhairavi /",
    "GS40anandk_u:7187": " yāvatsaṃyamito vāyuryāvacceto'pi susthiram // Āk_1,20.115 //",
    "GS40anandk_u:7188": " bījaṃ yāvadbhruvormadhye tāvatkālabhayaṃ na hi /",
    "GS40anandk_u:7189": " ṣaṭtriṃśadvyaṅgulaṃ nityaṃ tataḥ prāṇaḥ prakīrtitaḥ // Āk_1,20.116 //",
    "GS40anandk_u:7190": " baddhapadmāsane sthitvā ṛjvaṅgaḥ sthiramānasaḥ /",
    "GS40anandk_u:7191": " vāmanāsāpuṭenaiva pūrayetprāṇamārutam // Āk_1,20.117 //",
    "GS40anandk_u:7192": " yāvatṣoḍaśamātraṃ ca kumbhayed dvādaśa priye /",
    "GS40anandk_u:7193": " recayeddaśamātraṃ ca dakṣanāsāpuṭena ca // Āk_1,20.118 //",
    "GS40anandk_u:7194": " punaśca sūryamārgeṇa pūrayet pūrvavatpriye /",
    "GS40anandk_u:7195": " kumbhayitvā recayecca vāmanāsāpuṭena ca // Āk_1,20.119 //",
    "GS40anandk_u:7196": " prāṇāyāmavidhiḥ proktastrividho yogivandite /",
    "GS40anandk_u:7197": " adhamo madhyamo devi hyuttamo'pi yathākramam // Āk_1,20.120 //",
    "GS40anandk_u:7198": " prokto 'yam adhamas tasmād dviguṇo madhyamaḥ smṛtaḥ /",
    "GS40anandk_u:7199": " uttamastriguṇaḥ proktaḥ prāṇāyāmo'yamīśvari // Āk_1,20.121 //",
    "GS40anandk_u:7200": " yadā tu vāmanāsāyāṃ pūrayeccandramakṣaram /",
    "GS40anandk_u:7201": " dhyāyedamṛtavārīśamadhyasthaṃ kṣīrasannibham // Āk_1,20.122 //",
    "GS40anandk_u:7202": " yadā tu dakṣanāsāyāṃ pūrayet sūryamakṣaram /",
    "GS40anandk_u:7203": " jvalajjvalanasaṅkāśaṃ nābhisthaṃ cintayetsadā // Āk_1,20.123 //",
    "GS40anandk_u:7204": " evaṃ bījadvayaṃ dhyātvā nāsārandhradvayena ca /",
    "GS40anandk_u:7205": " pūrayedyastu matimānnāḍīśuddhirato bhavet // Āk_1,20.124 //",
    "GS40anandk_u:7206": " evaṃ māsatrayābhyāsādyatheṣṭaṃ vāyudhāraṇam /",
    "GS40anandk_u:7207": " pradīpto jāṭharo vahnirnādavyaktiśca jāyate // Āk_1,20.125 //",
    "GS40anandk_u:7208": " ārogyaṃ prāpnuyāddevi nityamabhyāsayogataḥ /",
    "GS40anandk_u:7209": " prathameyaṃ na dharmaḥ syāddvitīye kampate vapuḥ // Āk_1,20.126 //",
    "GS40anandk_u:7210": " uttiṣṭhati tṛtīye tu baddhapadmāsanasthiteḥ /",
    "GS40anandk_u:7211": " prāṇāyāmādiṣaṭkena pratyāhāro bhavecchive // Āk_1,20.127 //",
    "GS40anandk_u:7212": " taddviṣaṭkena vidhinā dhāraṇā tu praśasyate /",
    "GS40anandk_u:7213": " dhāraṇādvādaśena syāddhyānaṃ taddvādaśātmakaḥ // Āk_1,20.128 //",
    "GS40anandk_u:7214": " samādhiḥ kathyate devi tena dṛśyaṃ parātparam /",
    "GS40anandk_u:7215": " tasminparāpare dhāmni kṣīyate karmasaṃcayaḥ // Āk_1,20.129 //",
    "GS40anandk_u:7216": " janmamṛtyū na bhavato jarārogaśca naśyati /",
    "GS40anandk_u:7217": " yuktiyuktena yogena cirāyuśca sukhī bhavet // Āk_1,20.130 //",
    "GS40anandk_u:7218": " ayuktyābhyāsanāddhikkākarṇarogaśirovyathā /",
    "GS40anandk_u:7219": " śvāsakāsādayo rogā doṣāḥ syurbahavastathā // Āk_1,20.131 //",
    "GS40anandk_u:7220": " (viparītakaraṇīmudrā)",
    "GS40anandk_u:7221": " saumyasthānātsamāyātā dvābhyāṃ caikā tu bhujyate /",
    "GS40anandk_u:7222": " tatastṛtīyo yaḥ kaścitsa syājjanmajarojjhitaḥ // Āk_1,20.132 //",
    "GS40anandk_u:7223": " prajvalajjvalanākāro nābhimadhye sthito raviḥ /",
    "GS40anandk_u:7224": " tālumadhye śaśī bhāti sudhāṃ varṣatyadhomukhaḥ // Āk_1,20.133 //",
    "GS40anandk_u:7225": " tāṃ grasatyūrdhvavadano bhāskaraḥ kiraṇatviṣā /",
    "GS40anandk_u:7226": " etasya viparītaṃ yatkaraṇaṃ viparītakam // Āk_1,20.134 //",
    "GS40anandk_u:7227": " kākacañcuvadāsyaṃ ca kṛtvā vāyuṃ sasūtkṛtam /",
    "GS40anandk_u:7228": " ādāya nāsārandhreṇa punastaṃ śvasanaṃ tyajet // Āk_1,20.135 //",
    "GS40anandk_u:7229": " śītalīkaraṇākhyo'yaṃ yogastu jvarapittahṛt /",
    "GS40anandk_u:7230": " amṛtaṃ śītalaṃ tasya pibataśca jarā na hi // Āk_1,20.136 //",
    "GS40anandk_u:7231": " jihvayā tālumūlena prāṇaṃ yaḥ pibati priye /",
    "GS40anandk_u:7232": " tasya ṣaṇmāsataḥ sarve rogā naśyanti yoginaḥ // Āk_1,20.137 //",
    "GS40anandk_u:7233": " rasanāmūrdhvataḥ kṛtvā somaṃ pibati yaḥ priye /",
    "GS40anandk_u:7234": " siddhirmāsārdha āyāti rogāstasya na santi hi // Āk_1,20.138 //",
    "GS40anandk_u:7235": " jihvāgreṇa ca saṃpīḍya rasanāntarbilaṃ mahat /",
    "GS40anandk_u:7236": " dhyātvāmṛtajharīmambām ardhābdena bhavetkaviḥ // Āk_1,20.139 //",
    "GS40anandk_u:7237": " amṛtāplāvitatanor yogino vatsaratrayāt /",
    "GS40anandk_u:7238": " retaścordhvaṃ prayātyeva sidhyanti hyaṇimādayaḥ // Āk_1,20.140 //",
    "GS40anandk_u:7239": " trividhaṃ garalaṃ tasya śarīre ca na saṃkramet /",
    "GS40anandk_u:7240": " jarā ca maraṇaṃ nāsti duṣṭasattvabhayaṃ tathā // Āk_1,20.141 //",
    "GS40anandk_u:7241": " (4. dhāraṇam)",
    "GS40anandk_u:7242": " uktāsanasamārūḍhaḥ prāṇāyāmarataḥ sadā /",
    "GS40anandk_u:7243": " pratyāhāraprasannaḥ sannabhyaseddhāraṇaṃ tataḥ // Āk_1,20.142 //",
    "GS40anandk_u:7244": " cetaso niścalatvaṃ yaddhāraṇā sā smṛtā śive /",
    "GS40anandk_u:7245": " pṛthvyādipañcabhūtānāṃ yā pṛthagdhāraṇā hṛdi // Āk_1,20.143 //",
    "GS40anandk_u:7246": " caturaśrā suvarṇā salakārā ca hṛdi sthitā /",
    "GS40anandk_u:7247": " brahmaṇā sahitā bhūmirdhyātavyā pañca nāḍikāḥ // Āk_1,20.144 //",
    "GS40anandk_u:7248": " prāṇaṃ tatraiva manasā dhārayetsaha śāṃbhavi /",
    "GS40anandk_u:7249": " eṣā stambhakarī vidyā pṛthvījayamavāpnuyāt // Āk_1,20.145 //",
    "GS40anandk_u:7250": " ardhacandrapratīkāśaṃ karpūrahimanirmalam /",
    "GS40anandk_u:7251": " kaṇṭhasthānagataṃ nityaṃ sudhāplutavakārayuk // Āk_1,20.146 //",
    "GS40anandk_u:7252": " jalatattvaṃ ca saṃyuktaṃ viṣṇunā tatra dhārayet /",
    "GS40anandk_u:7253": " prāṇaṃ cittena sahitaṃ dhyātavyaṃ pañcanāḍikāḥ // Āk_1,20.147 //",
    "GS40anandk_u:7254": " eṣā hi vāruṇī vidyā viṣapittajvarāpahā /",
    "GS40anandk_u:7255": " grasane kālakūṭasya mayaiva parikalpitā // Āk_1,20.148 //",
    "GS40anandk_u:7256": " trikoṇaṃ taptahemābhaṃ sarephaṃ rudradaivatam /",
    "GS40anandk_u:7257": " tālusthānagataṃ dhyāyedvahnitattvaṃ jvalatprabham // Āk_1,20.149 //",
    "GS40anandk_u:7258": " tatraiva pañcaghaṭikāḥ prāṇaṃ ca manasā saha /",
    "GS40anandk_u:7259": " dhārayennihitaṃ yogī hyeṣā vaiśvānarī parā // Āk_1,20.150 //",
    "GS40anandk_u:7260": " viṣāgnibhītisaṃhartrī vātaśleṣmādirogahṛt /",
    "GS40anandk_u:7261": " vartulaṃ nīlameghābhaṃ bhruvormadhye pratiṣṭhitam // Āk_1,20.151 //",
    "GS40anandk_u:7262": " sayakāraṃ vāyutattvaṃ nityamīśvaradaivatam /",
    "GS40anandk_u:7263": " tatraiva nāḍikāḥ pañca prāṇaṃ ca manasā saha // Āk_1,20.152 //",
    "GS40anandk_u:7264": " dhārayedvāyavīyaiṣā vidyā khagatidāyinī /",
    "GS40anandk_u:7265": " mṛgatṛṣṇāmbusaṅkāśaṃ hakāreṇa samanvitam // Āk_1,20.153 //",
    "GS40anandk_u:7266": " sadāśivādidaivaṃ ca brahmarandhragataṃ sadā /",
    "GS40anandk_u:7267": " vyomatattvaṃ nirākāśaṃ śāntaṃ sarvagataṃ priye // Āk_1,20.154 //",
    "GS40anandk_u:7268": " tatra prāṇaṃ ca saṃyamya manasā saha dhārayet /",
    "GS40anandk_u:7269": " yāvatsyuḥ pañca ghaṭikā nabhovidyeyamīśvari // Āk_1,20.155 //",
    "GS40anandk_u:7270": " kathitā mokṣadā devi yogināṃ duḥkhahāriṇī /",
    "GS40anandk_u:7271": " stambhanī pārthivī vidyā plāvanī vāruṇī matā // Āk_1,20.156 //",
    "GS40anandk_u:7272": " tato vaiśvānarī vidyā dāhinīti prakīrtitā /",
    "GS40anandk_u:7273": " vāyavī bhrāmaṇī proktā śamanī vyomarūpiṇī // Āk_1,20.157 //",
    "GS40anandk_u:7274": " kramaśaḥ pañcavidyāśca dhāraṇīyāḥ pṛthakpṛthak /",
    "GS40anandk_u:7275": " svanāmakarmasadṛśaṃ phalaṃ dadati yoginām // Āk_1,20.158 //",
    "GS40anandk_u:7276": " eṣā pañcavidhā devi dhāraṇā bhuvi durlabhā /",
    "GS40anandk_u:7277": " (5. dhyānam)",
    "GS40anandk_u:7278": " tattveṣu niścalā cintā yā taddhyānaṃ prakīrtyate // Āk_1,20.159 //",
    "GS40anandk_u:7279": " dhyānaṃ dvidheti vikhyātaṃ saguṇaṃ nirguṇaṃ priye /",
    "GS40anandk_u:7280": " saguṇaṃ varṇasahitaṃ nirguṇaṃ varṇavarjitam // Āk_1,20.160 //",
    "GS40anandk_u:7281": " lakṣaṃ ca vājapeyānāmaśvamedhasahasrakam /",
    "GS40anandk_u:7282": " sakṛddhyānasya yogasya kalāṃ nārhanti ṣoḍaśīm // Āk_1,20.161 //",
    "GS40anandk_u:7283": " pratyaṅmanā bahirdṛṣṭir ṛjuḥ padmāsanasthitaḥ /",
    "GS40anandk_u:7284": " dhyānayogaḥ sa vijñeyaḥ sadyaḥ siddhipradaḥ śubhaḥ // Āk_1,20.162 //",
    "GS40anandk_u:7285": " mūlādhāre suvarṇābhe cakre'sminprathame priye /",
    "GS40anandk_u:7286": " dhyātvātmānaṃ ca nāsāgre lakṣayeddhanti kilbiṣam // Āk_1,20.163 //",
    "GS40anandk_u:7287": " svādhiṣṭhāne ca ratnābhe hyātmānaṃ paricintayet /",
    "GS40anandk_u:7288": " nāsāgralakṣo duḥkhebhyo mucyate yogisattamaḥ // Āk_1,20.164 //",
    "GS40anandk_u:7289": " bālāruṇābhe cātmānaṃ cakre'sminmaṇipūrake /",
    "GS40anandk_u:7290": " smṛtvā nāsāgradṛṣṭiḥ saṃstrijagatkṣobhayedyamī // Āk_1,20.165 //",
    "GS40anandk_u:7291": " vidyunmālānibhe cakre'nāhate hṛdayasthale /",
    "GS40anandk_u:7292": " prāṇāyāmena bahudhā sādhite parameśvari // Āk_1,20.166 //",
    "GS40anandk_u:7293": " ātmānaṃ cintayedyastu nāsāgragatalocanaḥ /",
    "GS40anandk_u:7294": " bhavedbrahmasamo yogī vaśīkṛtamanāḥ priye // Āk_1,20.167 //",
    "GS40anandk_u:7295": " ghaṇṭikāyāṃ viśuddhākhye svarṇacampakasannibhe /",
    "GS40anandk_u:7296": " ghrāṇāgradṛṣṭirātmānaṃ dhyātvānandamayo bhavet // Āk_1,20.168 //",
    "GS40anandk_u:7297": " lambikāyāṃ sudhāpūrṇe candramaṇḍalamaṇḍite /",
    "GS40anandk_u:7298": " nāsāgradṛṣṭirātmānaṃ dhyātvānandamayo bhavet // Āk_1,20.169 //",
    "GS40anandk_u:7299": " bhruvormadhye'ñjanākāre dhyāyedātmānamīśvari /",
    "GS40anandk_u:7300": " jitaprāṇo bhavedyogī yogānandamayo bhavet // Āk_1,20.170 //",
    "GS40anandk_u:7301": " nirguṇaṃ nirapāyaṃ ca śivaṃ śāntaṃ parātparam /",
    "GS40anandk_u:7302": " viśvataijasam ātmānaṃ dhyāyedbhrūmadhyalocanaḥ // Āk_1,20.171 //",
    "GS40anandk_u:7303": " brahmānandamayo yogī bhavatyeva na saṃśayaḥ /",
    "GS40anandk_u:7304": " ājñācakramiti khyātaṃ pare vyomni nirāmaye // Āk_1,20.172 //",
    "GS40anandk_u:7305": " śivam ātmānamācintya bhavejjñānamayo vaśī /",
    "GS40anandk_u:7306": " gaganākāramamalaṃ mṛgatṛṣṇāmbusannibham // Āk_1,20.173 //",
    "GS40anandk_u:7307": " dhyātvātmānaṃ sarvagataṃ mokṣaṃ vrajati saṃyamī /",
    "GS40anandk_u:7308": " apānameḍhrau nābhiśca hṛdayaṃ ghaṇṭikā tathā // Āk_1,20.174 //",
    "GS40anandk_u:7309": " lambikā ca bhruvormadhyaṃ nabhaśca brahmarandhrakam /",
    "GS40anandk_u:7310": " tava cakramiti khyātaṃ deyaṃ sthānaṃ ca yoginām // Āk_1,20.175 //",
    "GS40anandk_u:7311": " dhāraṇā pañcaghaṭikā ṣaṇṇāḍī dhyānamucyate /",
    "GS40anandk_u:7312": " samādhirdvādaśāhaṃ syātprāṇasaṃyamanātpriye // Āk_1,20.176 //",
    "GS40anandk_u:7313": " (6. samādhiḥ)",
    "GS40anandk_u:7314": " jalasaindhavayoryogādekatvaṃ ca yathā bhavet /",
    "GS40anandk_u:7315": " cittātmanoḥ sāmarasyaṃ samādhiḥ sa tu kathyate // Āk_1,20.177 //",
    "GS40anandk_u:7316": " manaḥ pralīyate cānte yadā prāṇakṣayo bhavet /",
    "GS40anandk_u:7317": " sāmarasyaṃ tadā syācca samādhiḥ sa tu kathyate // Āk_1,20.178 //",
    "GS40anandk_u:7318": " praṇaṣṭākhilasaṅkalpo jīvātmā paramātmanā /",
    "GS40anandk_u:7319": " yadekatvaṃ bhajeddevi samādhiḥ sa tu kathyate // Āk_1,20.179 //",
    "GS40anandk_u:7320": " parāpekṣojjhitaṃ cittamindriyeṣu pravartate /",
    "GS40anandk_u:7321": " yadā jīvo gataścaikyaṃ tadā naivendriyaṃ manaḥ // Āk_1,20.180 //",
    "GS40anandk_u:7322": " śabdaṃ sparśaṃ ca rūpaṃ ca rasaṃ gandhaṃ paraṃ tathā /",
    "GS40anandk_u:7323": " ātmānaṃ ca sukhaṃ duḥkhaṃ mānāmānaṃ priyāpriye // Āk_1,20.181 //",
    "GS40anandk_u:7324": " śītāśītaṃ tathā vātamātapaṃ yo na vetti ca /",
    "GS40anandk_u:7325": " na bādhyate svakarmaughairna kaiścidapi bādhyate // Āk_1,20.182 //",
    "GS40anandk_u:7326": " na śastrairbādhyate mantrairyantraistantrairna gṛhyate /",
    "GS40anandk_u:7327": " nāgninā na jalenāpi vāyunā na ca pīḍyate // Āk_1,20.183 //",
    "GS40anandk_u:7328": " avadhyo dehibhiḥ sarvair mānanīyaḥ surairapi /",
    "GS40anandk_u:7329": " āhāre ca vihāre ca nidrāyām avabodhane // Āk_1,20.184 //",
    "GS40anandk_u:7330": " sarvakarmasu yuktaḥ sansa tattvaṃ vetti yogini /",
    "GS40anandk_u:7331": " nirālambaṃ nirākāramanādyantaṃ nirāśrayam // Āk_1,20.185 //",
    "GS40anandk_u:7332": " anālayaṃ niṣprapañcaṃ niṣkriyaṃ nirmalaṃ mahat /",
    "GS40anandk_u:7333": " niścalaṃ nirmalaṃ nityaṃ nirguṇaṃ vyoma cinmayam // Āk_1,20.186 //",
    "GS40anandk_u:7334": " sadānandamanantaṃ ca sarvagaṃ vibhu saṃtatam /",
    "GS40anandk_u:7335": " etadbrahmapadaṃ tattvaṃ viddhi tvaṃ vindhyavāsini // Āk_1,20.187 //",
    "GS40anandk_u:7336": " anāmaye nirālambe nirātaṅke mahādyutau /",
    "GS40anandk_u:7337": " nirābhāse pare tattve yogayuktaḥ pralīyate // Āk_1,20.188 //",
    "GS40anandk_u:7338": " dugdhe dugdhaṃ ghṛte cājyamagnāvagnirjale jalam /",
    "GS40anandk_u:7339": " kṣiptaṃ vrajettanmayatvaṃ tathā brahmaṇi līyate // Āk_1,20.189 //",
    "GS40anandk_u:7340": " (yogābhyāsaphalam)",
    "GS40anandk_u:7341": " mayoditamidaṃ sarvaṃ divyavāyurasāyanam /",
    "GS40anandk_u:7342": " yaḥ seveta sa puṇyātmā kṛtakṛtyo jagattraye // Āk_1,20.190 //",
    "GS40anandk_u:7343": " sarvayajñaphalopetaḥ sa snātaḥ sarvatīrthake /",
    "GS40anandk_u:7344": " sa yaśasvī sa yogīndraḥ sa evāmaravanditaḥ // Āk_1,20.191 //",
    "GS40anandk_u:7345": " sa eva siddhaḥ śuddhaśca mama tulyo varānane /",
    "GS40anandk_u:7346": " tasminsnihyati me cetastaccittaṃ me nivāsabhūḥ // Āk_1,20.192 //",
    "GS40anandk_u:7347": " saphalaṃ jīvitaṃ tasya pūtaṃ tadubhayaṃ kulam /",
    "GS40anandk_u:7348": " tatpadanyāsamātreṇa dharitrī pāvanīkṛtā // Āk_1,20.193 //",
    "GS40anandk_u:7349": " yatroṣitaṃ kṣaṇaṃ tena puṇyakṣetraṃ hi sā mahī /",
    "GS40anandk_u:7350": " dhanyā tajjanayitrī ca puṇyastajjanakaḥ priye // Āk_1,20.194 //",
    "GS40anandk_u:7351": " taddarśanātsajīvāḥ syuḥ śūlaprotādayaḥ śavāḥ /",
    "GS40anandk_u:7352": " tadvākyenaiva sarve'pi labhante'pi śubhāśubham // Āk_1,20.195 //",
    "GS40anandk_u:7353": " tanmūtramalasaṃsparśāllohā yānti suvarṇatām /",
    "GS40anandk_u:7354": " kiṃ punaḥ kathyate devi mama tulyaparākramaḥ // Āk_1,20.196 //",
    "GS40anandk_u:7355": " Āk, 1, 21",
    "GS40anandk_u:7356": " (yogasiddhidakuṭīnirmāṇavidhiḥ)",
    "GS40anandk_u:7357": " śrībhairavī /",
    "GS40anandk_u:7358": " kuṭī proktā tvayā pūrvaṃ kathaṃ kāryā ca kīdṛśī /",
    "GS40anandk_u:7359": " tatra kālaṃ kiyacchaṃbho vastavyaṃ brūhi me prabho // Āk_1,21.1 //",
    "GS40anandk_u:7360": " śrībhairavaḥ /",
    "GS40anandk_u:7361": " vakṣyāmi tāṃ kuṭīṃ samyak śṛṇu tripurasundari /",
    "GS40anandk_u:7362": " medinīm unnatīkṛtya punastāṃ suhṛdaṃ priye // Āk_1,21.2 //",
    "GS40anandk_u:7363": " staṃbhāṃśca kramaśaḥ ṣaṭ ṣaṭ paṅktiśaḥ sthāpayedṛjūn /",
    "GS40anandk_u:7364": " tulā upari cāropya dārūṇi sudṛḍhāni ca // Āk_1,21.3 //",
    "GS40anandk_u:7365": " sthāpayediṣṭakāḥ paścātsudhayā sāndramālipet /",
    "GS40anandk_u:7366": " parito valabhiṃ kṛtvā bhittiṃ trivalayāṃ śubhām // Āk_1,21.4 //",
    "GS40anandk_u:7367": " kuryātkuṭīṃ ca tanmadhye tṛtīyāvaraṇaiḥ punaḥ /",
    "GS40anandk_u:7368": " nikhaneccaturaśraṃ ca daśaprādeśamātrakam // Āk_1,21.5 //",
    "GS40anandk_u:7369": " pañcaprādeśamātre ca tvadhonimnaṃ tathordhvataḥ /",
    "GS40anandk_u:7370": " evaṃ daśavitastyābhir acintyāṃ tāṃ manoharām // Āk_1,21.6 //",
    "GS40anandk_u:7371": " prāgdvāraṃ bāhyavalaye dvitīye valaye śive /",
    "GS40anandk_u:7372": " yāmyadvāraṃ tṛtīye tu pratyagdvāraṃ vidhīyate // Āk_1,21.7 //",
    "GS40anandk_u:7373": " dvārāṇāṃ ca pramāṇaṃ hi vitastidvayamucyate /",
    "GS40anandk_u:7374": " sakavāṭaṃ pratidvāramacchidraṃ cārgalānvitam // Āk_1,21.8 //",
    "GS40anandk_u:7375": " sudhāpralepitaṃ kuryādbhittiṃ ślakṣṇataraṃ sthalam /",
    "GS40anandk_u:7376": " dakṣiṇe cottare caiva kuṭyantarvedikādvayam // Āk_1,21.9 //",
    "GS40anandk_u:7377": " sārdhatrayaṃ vitastīnāṃ viśālaṃ cāyataṃ daśa /",
    "GS40anandk_u:7378": " prādeśamātram utsedhaṃ madhyaṃ prādeśikatrayam // Āk_1,21.10 //",
    "GS40anandk_u:7379": " tatra gomayasambhūtaṃ bhasma vastreṇa gālitam /",
    "GS40anandk_u:7380": " pūrayecca kuṭībhittau citraṃ bahu suvistaram // Āk_1,21.11 //",
    "GS40anandk_u:7381": " bhairavaṃ kālameghābhaṃ jvaladūrdhvaśiroruham /",
    "GS40anandk_u:7382": " phālākṣaṃ vakradaṃṣṭraṃ ca nāgakuṇḍalamaṇḍitam // Āk_1,21.12 //",
    "GS40anandk_u:7383": " nāgayajñopavītaṃ ca kiṅkiṇīmuṇḍamālinam /",
    "GS40anandk_u:7384": " digambaraṃ tu kākoṭībhūṣitāṅghriśiroruham // Āk_1,21.13 //",
    "GS40anandk_u:7385": " hārakeyūrakaṭakamudrikādivibhūṣitam /",
    "GS40anandk_u:7386": " daśahastaṃ ca ḍamarumaṅkuśaṃ khaḍgaśūlakam // Āk_1,21.14 //",
    "GS40anandk_u:7387": " varadaṃ savyahastābjair nāgaṃ pāśaṃ ca ghaṇṭikām /",
    "GS40anandk_u:7388": " madhupatraṃ bhayaharaṃ bibhrāṇaṃ vāmabāhubhiḥ // Āk_1,21.15 //",
    "GS40anandk_u:7389": " kṛṣṇāṅgarāgamālāḍhyaṃ sarvavyādhivināśanam /",
    "GS40anandk_u:7390": " vyādhibhūtāhiśatrughnaṃ kṣvelādibhayanāśanam // Āk_1,21.16 //",
    "GS40anandk_u:7391": " tato mṛtyuñjayaṃ śāntaṃ vaṭukaṃ vilikhetpriye /",
    "GS40anandk_u:7392": " pāradenduhimaśvetaṃ bālaṃ dvibhujaśobhitam // Āk_1,21.17 //",
    "GS40anandk_u:7393": " kiṅkiṇīmālayā baddhakarṇanūpuraśobhitam /",
    "GS40anandk_u:7394": " bālaṃ kuṇḍalasacchobhaṃ trinetraṃ nagnarūpiṇam // Āk_1,21.18 //",
    "GS40anandk_u:7395": " śvetamālyānulepaṃ ca pūrṇapātraṃ ca vāmataḥ /",
    "GS40anandk_u:7396": " daṇḍaṃ dakṣiṇahastena dadhānaṃ mṛtyunāśanam // Āk_1,21.19 //",
    "GS40anandk_u:7397": " māyābījaṃ ca vaṭukaṃ hyenaṃ prathamamuccaret /",
    "GS40anandk_u:7398": " āpaduddhāraṇāyeti likhetpañcākṣaradvayam // Āk_1,21.20 //",
    "GS40anandk_u:7399": " vaṭukāyeti māyāṃ ca vaṭukasya manuḥ smṛtaḥ /",
    "GS40anandk_u:7400": " mūrtidvayorayaṃ mantraḥ kathitaḥ suravandite // Āk_1,21.21 //",
    "GS40anandk_u:7401": " mantrasyāsya ca yadyantraṃ tadyantraṃ tatra saṃlikhet /",
    "GS40anandk_u:7402": " ramāṃ ca bhuvaneśīṃ ca kāmaṃ cintāmaṇiṃ kramāt // Āk_1,21.22 //",
    "GS40anandk_u:7403": " karṇikāyāṃ likhetpūrvaṃ vaṭukāyeti vīpsitam /",
    "GS40anandk_u:7404": " aṣṭapatre likheccheṣāṇyakṣarāṇyaṣṭapatrake // Āk_1,21.23 //",
    "GS40anandk_u:7405": " bahiḥ ṣoḍaśapatreṣu vilikhetṣoḍaśa svarān /",
    "GS40anandk_u:7406": " dvātriṃśaddalake kādisāntadvātriṃśadakṣarān // Āk_1,21.24 //",
    "GS40anandk_u:7407": " anye dale halakṣāṃśca vilikhedbhūpuraṃ bahiḥ /",
    "GS40anandk_u:7408": " āpaduddhāraṇaṃ yantramapamṛtyunivāraṇam // Āk_1,21.25 //",
    "GS40anandk_u:7409": " rakṣākaraṃ grahārtānāṃ sarveṣāṃ prāṇināmapi /",
    "GS40anandk_u:7410": " strīvaśyaṃ rājavaśyaṃ ca puṃvaśyaṃ paśuvaśyakam // Āk_1,21.26 //",
    "GS40anandk_u:7411": " nānāsiddhipradaṃ nityaṃ sarvarogaviṣāpaham /",
    "GS40anandk_u:7412": " hārakeyūraruciraṃ kāntyā viśvavimohanam // Āk_1,21.27 //",
    "GS40anandk_u:7413": " mahāmṛtyuñjayaṃ devaṃ bhāvayenmṛtyujidbhavet /",
    "GS40anandk_u:7414": " evaṃ dvitīyavargasya tṛtīyaṃ pañcamena ca // Āk_1,21.28 //",
    "GS40anandk_u:7415": " svareṇa bindunā yuktaṃ sontaṃ sādhyapadaṃ tataḥ /",
    "GS40anandk_u:7416": " rakṣaśabdayugaṃ paścātpūrvaṃ bījatrayaṃ punaḥ // Āk_1,21.29 //",
    "GS40anandk_u:7417": " pratilomaṃ samuccārya mantraṃ mṛtyuñjayaṃ japet /",
    "GS40anandk_u:7418": " tāraṃ madhye sasādhyākhyaṃ digdale bhaṃ samālikhet // Āk_1,21.30 //",
    "GS40anandk_u:7419": " āgneyādidaleṣvantyamakṣaraṃ kramaśo likhet /",
    "GS40anandk_u:7420": " bāhye bhūpuramālikhya dikṣu sāndraṃ samālikhet // Āk_1,21.31 //",
    "GS40anandk_u:7421": " catuṣkoṇe ṭhakāraṃ ca yantraṃ mṛtyuñjayātmakam /",
    "GS40anandk_u:7422": " apamṛtyujvaravyādhikṣvelamohavināśanam // Āk_1,21.32 //",
    "GS40anandk_u:7423": " tatra cintāmaṇiṃ devaṃ cintitārthapradaṃ likhet /",
    "GS40anandk_u:7424": " nīlapravālaruciraṃ triṇetraṃ rucirānanam // Āk_1,21.33 //",
    "GS40anandk_u:7425": " pāśāruṇotpalaṃ vāme dakṣe śūlakapālakau /",
    "GS40anandk_u:7426": " dadhānam indumakuṭaṃ dhyāyedardhāmbikeśvaram // Āk_1,21.34 //",
    "GS40anandk_u:7427": " vahniprathamavargādiṣamarephāḥ kramāttataḥ /",
    "GS40anandk_u:7428": " prāṇasadyāntasahitaḥ ṣaṣṭhasvarasabindukaḥ // Āk_1,21.35 //",
    "GS40anandk_u:7429": " idaṃ cintāmaṇer mantraṃ cintitārthapradaṃ śubham /",
    "GS40anandk_u:7430": " ṣoḍaśasvarasaṃvītaṃ cintāmaṇimabhīṣṭadam // Āk_1,21.36 //",
    "GS40anandk_u:7431": " ṭhakārāveṣṭitaṃ kuryājjvarāpasmṛtimṛtyuham /",
    "GS40anandk_u:7432": " tataśca śāradādevīm ālikhet siddhidāyinīm // Āk_1,21.37 //",
    "GS40anandk_u:7433": " śaṅkhakundendudhavalāṃ makuṭendukalādharām /",
    "GS40anandk_u:7434": " sudhākumbhaṃ varākṣasraksaṃvinmudrāṃ karāṃbujaiḥ // Āk_1,21.38 //",
    "GS40anandk_u:7435": " bibhrāṇāṃ śvetavasanāṃ mauktikābharaṇojjvalām /",
    "GS40anandk_u:7436": " vāgbījaṃ bhuvaneśīṃ ca vadavākyadvayaṃ tataḥ // Āk_1,21.39 //",
    "GS40anandk_u:7437": " vāgvādinīṃ sasambuddhim agnipatnīṃ samuccaret /",
    "GS40anandk_u:7438": " eṣa śrīmātṛkāmantraḥ proktaḥ sārasvatapradaḥ // Āk_1,21.40 //",
    "GS40anandk_u:7439": " ādibījadvayaṃ hitvā śeṣaṃ pūrvavad uccaret /",
    "GS40anandk_u:7440": " daśārṇaśāradāmantro vāgvilāsapradāyakaḥ // Āk_1,21.41 //",
    "GS40anandk_u:7441": " viyadvarṇasukāraṃ ca sadyāntaṃ savisargakam /",
    "GS40anandk_u:7442": " karṇikāyāṃ likhetpūrvaṃ kiñjalkeṣu svarānapi // Āk_1,21.42 //",
    "GS40anandk_u:7443": " aṣṭacchadeṣv aṣṭavargāny aśahādyaiḥ paraistribhiḥ /",
    "GS40anandk_u:7444": " kādyaiśca pañcabhirvarṇairaṣṭavargāḥ samīritāḥ // Āk_1,21.43 //",
    "GS40anandk_u:7445": " likhedbhūpurakoṇeṣu ṭhakārāndikṣu vinyaset /",
    "GS40anandk_u:7446": " idaṃ hi mātṛkāyantraṃ viṣamṛtyugadāpaham // Āk_1,21.44 //",
    "GS40anandk_u:7447": " aghoraṃ vilikheddevi nīlajīmūtasannibham /",
    "GS40anandk_u:7448": " krūradaṃṣṭraṃ triṇetraṃ ca nāgendrāṣṭavibhūṣitam // Āk_1,21.45 //",
    "GS40anandk_u:7449": " raktāṅgarāgavasanaṃ raktamālāvirājitam /",
    "GS40anandk_u:7450": " paraśvathuṃ ca ḍamaruṃ khaḍgaṃ kheṭam iṣuṃ dhanuḥ // Āk_1,21.46 //",
    "GS40anandk_u:7451": " triśūlaṃ pūrṇapātraṃ ca bibhrāṇaṃ cāṣṭabāhubhiḥ /",
    "GS40anandk_u:7452": " bhuvaneśīṃ sphuradvandvaṃ tataḥ prasphuravīpsitam // Āk_1,21.47 //",
    "GS40anandk_u:7453": " ghoraṃ tato'ghorataraṃ tanurūpaṃ caṭadvayam /",
    "GS40anandk_u:7454": " prakaṭadviguṇaṃ caiva kahaśabdayugaṃ tataḥ // Āk_1,21.48 //",
    "GS40anandk_u:7455": " vamaśabdadvayaṃ devi bandhaśabdaṃ ca vīpsitam /",
    "GS40anandk_u:7456": " ghātayadvitayaṃ devi kavacaṃ ca phaḍantakam // Āk_1,21.49 //",
    "GS40anandk_u:7457": " ekottaro'yaṃ pañcāśadarṇo 'ghoraḥ smṛto manuḥ /",
    "GS40anandk_u:7458": " vaśyārthaṃ taptahemābhaṃ pūrvoktākṛtisaṃyutam // Āk_1,21.50 //",
    "GS40anandk_u:7459": " muktau mṛtyuñjayārthe tu śvetaṃ pūrvoktavigraham /",
    "GS40anandk_u:7460": " sarvārthasiddhidaṃ śāntamaghorāstraṃ likhetpriye // Āk_1,21.51 //",
    "GS40anandk_u:7461": " māyābījaṃ sasādhyaṃ syānmadhye ca svarasaṃyutam /",
    "GS40anandk_u:7462": " tadbahiḥkesareṣvevaṃ vilikhedaṣṭavargakam // Āk_1,21.52 //",
    "GS40anandk_u:7463": " tatastvaṣṭadale mantravarṇānguṇamitān likhet /",
    "GS40anandk_u:7464": " agraśeṣeṣu tadvat tatṣaṭkoṇe kavacāstrakau // Āk_1,21.53 //",
    "GS40anandk_u:7465": " tadbahirbhūpuraṃ lekhyam enadāghorayantrakam /",
    "GS40anandk_u:7466": " sphuradvayāvṛtaṃ madhye śaktibījaṃ likhettataḥ // Āk_1,21.54 //",
    "GS40anandk_u:7467": " ṣaṭkoṇe prasphurayugaṃ tataścāṣṭadale kramāt /",
    "GS40anandk_u:7468": " ṣaḍbhiścaturbhirvedaiśca rasairvastraiśca gopadaiḥ // Āk_1,21.55 //",
    "GS40anandk_u:7469": " ṛtubhiḥ śiṣṭamantrārṇair amībhir vilikhettataḥ /",
    "GS40anandk_u:7470": " ṣaṭkoṇe vahnicāstrābhyām uddhṛtaṃ vītakoṇakam // Āk_1,21.56 //",
    "GS40anandk_u:7471": " bhūpureṇāvṛtaṃ yantramaghoraṃ vilikhetpriye /",
    "GS40anandk_u:7472": " vyālāricorakṣudrāpasmārabhūtagrahāpaham // Āk_1,21.57 //",
    "GS40anandk_u:7473": " atho mahāgaṇapatiṃ likhedvidrumasannibham /",
    "GS40anandk_u:7474": " koṭīracandraśakalaṃ gajāsyaṃ locanatrayam // Āk_1,21.58 //",
    "GS40anandk_u:7475": " tundilaṃ raktavasanaṃ raktamālānulepanam /",
    "GS40anandk_u:7476": " daśadordaṇḍasubhagaṃ vāmorusthitayoṣitam // Āk_1,21.59 //",
    "GS40anandk_u:7477": " hārakeyūrakaṭakamudrikākuṇḍalojjvalam /",
    "GS40anandk_u:7478": " phalapūraṃ gadām ikṣukodaṇḍaṃ ca triśūlakam // Āk_1,21.60 //",
    "GS40anandk_u:7479": " cakraṃ sarasijaṃ pāśamutpalaṃ śālimañjarīm /",
    "GS40anandk_u:7480": " svadantatuṇḍayā ratnakalaśaṃ daśabhiḥ karaiḥ // Āk_1,21.61 //",
    "GS40anandk_u:7481": " bibhrāṇaṃ padmakarayā vāmorusthitayā śriyā /",
    "GS40anandk_u:7482": " āliṅgitaṃ bhaktalokacintitārthasuradrumam // Āk_1,21.62 //",
    "GS40anandk_u:7483": " praṇavaṃ kamalāṃ māyāṃ kāmarājaṃ vasuṃdharām /",
    "GS40anandk_u:7484": " kramādgaṇapaterbījaṃ mahāgaṇapatiṃ tataḥ // Āk_1,21.63 //",
    "GS40anandk_u:7485": " caturthyantaṃ sasaṃbuddhiṃ varaṃ ca varadaṃ tathā /",
    "GS40anandk_u:7486": " tataḥ sarvajanaṃ me ca vaśamānaya śabdakam // Āk_1,21.64 //",
    "GS40anandk_u:7487": " agnipatnīṃ samālikhya cāṣṭāviṃśativarṇakam /",
    "GS40anandk_u:7488": " mantraṃ mahāgaṇapater mṛtyudāridryanāśanam // Āk_1,21.65 //",
    "GS40anandk_u:7489": " trikoṇe bījamālikhya satāre ca gaṇeśituḥ /",
    "GS40anandk_u:7490": " dikṣu śrīśaktimadanabhūbījāni bahirlikhet // Āk_1,21.66 //",
    "GS40anandk_u:7491": " ṣaṭkoṇe bījaṣaṭkaṃ ca tatsaṃdhiṣvaṅgamantrakam /",
    "GS40anandk_u:7492": " tato'ṣṭadalamadhyeṣu mantrāṇi gaṇaśo likhet // Āk_1,21.67 //",
    "GS40anandk_u:7493": " antyākṣare cāntyadale mātṛkāmanulomataḥ /",
    "GS40anandk_u:7494": " lekhe ca pratilomenāṅkuśapāśāvṛtaṃ tataḥ // Āk_1,21.68 //",
    "GS40anandk_u:7495": " bhūmandireṇa subhagaṃ yantraṃ gaṇapateḥ śubham /",
    "GS40anandk_u:7496": " gajāntaṃ śrīpadaṃ divyamāyuṣyārogyavardhanam // Āk_1,21.69 //",
    "GS40anandk_u:7497": " etāni yantrajālāni kuṭyantardevatā likhet /",
    "GS40anandk_u:7498": " kuṭībhittibahirbhāge bhairavaṃ varṇamālikhet // Āk_1,21.70 //",
    "GS40anandk_u:7499": " asitāṅgaṃ ruruṃ caṇḍaṃ krodhamunmattabhairavam /",
    "GS40anandk_u:7500": " kapālinaṃ bhīṣaṇaṃ ca saṃhāraṃ bhairavaṃ kramāt // Āk_1,21.71 //",
    "GS40anandk_u:7501": " dvitīyāvaraṇasyāntar bhittāvekādaśa kramāt /",
    "GS40anandk_u:7502": " rudrāṃstrilocanāṃścandrakalājūṭajaṭān likhet // Āk_1,21.72 //",
    "GS40anandk_u:7503": " tadbāhye nava nāthāṃśca nava siddhāṃśca ṣoḍaśa /",
    "GS40anandk_u:7504": " sanatkumārasanakasanandādīn likhettataḥ // Āk_1,21.73 //",
    "GS40anandk_u:7505": " tṛtīyāvaraṇasyāntar bhittau brāhmyādimātaraḥ /",
    "GS40anandk_u:7506": " catuḥṣaṣṭiśca yoginyo lekhanīyā yathāvidhi // Āk_1,21.74 //",
    "GS40anandk_u:7507": " tadbhittibāhye devendramukhā dikpatayaḥ kramāt /",
    "GS40anandk_u:7508": " grahāśca candrasūryādyā aśvinyādyāśca tārakāḥ // Āk_1,21.75 //",
    "GS40anandk_u:7509": " meṣādyā rāśayo lekhyāḥ sālaṅkārāśca sāyudhāḥ /",
    "GS40anandk_u:7510": " kuṭīdvāravipārśve ca gaṇeśaṃ bhairavaṃ likhet // Āk_1,21.76 //",
    "GS40anandk_u:7511": " dvitīyāvaraṇadvārapārśve dvau śaṅkhapadmakau /",
    "GS40anandk_u:7512": " garutmantaṃ hanūmantaṃ tṛtīyāvaraṇasya ca // Āk_1,21.77 //",
    "GS40anandk_u:7513": " dvārasya pārśvayordevi vilikhedbhayabhañjanau /",
    "GS40anandk_u:7514": " yasmindeśe kuṭī divyā kalpitā yogisattamaiḥ // Āk_1,21.78 //",
    "GS40anandk_u:7515": " deśo dhanyataraḥ ślāghyaḥ puṇyakṣetraṃ ca pāvanam /",
    "GS40anandk_u:7516": " tatratyāśca prajā dhanyāḥ sphītārthāḥ puṇyakarmiṇaḥ // Āk_1,21.79 //",
    "GS40anandk_u:7517": " rāṣṭraṃ subhikṣam ārogyam anāmayasukhāvaham /",
    "GS40anandk_u:7518": " ītihīnaṃ kālavṛṣṭisahitaṃ dhānyasaṅkulam // Āk_1,21.80 //",
    "GS40anandk_u:7519": " taskaropadravavyāghrasarpādibhayavarjitam /",
    "GS40anandk_u:7520": " tatra tīrthāni sarvāṇi gaṅgādīni vasanti ca // Āk_1,21.81 //",
    "GS40anandk_u:7521": " indrādayo'pi vibudhāḥ sūryacandrādayo grahāḥ /",
    "GS40anandk_u:7522": " yoginyo bhairavāḥ siddhā gaṇeśaguhamātaraḥ // Āk_1,21.82 //",
    "GS40anandk_u:7523": " tatrasthasya mahīpasya jayārthāvāptirāyuṣaḥ /",
    "GS40anandk_u:7524": " sambhaveccakravartitvaṃ punarnityotsavojjvalam // Āk_1,21.83 //",
    "GS40anandk_u:7525": " vandhyānāṃ putrasampattiḥ kuṭīsaṃdarśanādbhavet /",
    "GS40anandk_u:7526": " kuṣṭhāpasmārabhūtādimahāvyādhivināśanam // Āk_1,21.84 //",
    "GS40anandk_u:7527": " kuṭīgatā bhaveyuste ye sevante rasāyanam /",
    "GS40anandk_u:7528": " siddhiṃ yānti sukhenaiva devānāmapi durlabhām // Āk_1,21.85 //",
    "GS40anandk_u:7529": " (amarīkalpaḥ)",
    "GS40anandk_u:7530": " devi citraṃ pravakṣyāmi divyaṃ guhyatamaṃ śivam /",
    "GS40anandk_u:7531": " amarīkalpamanaghaṃ sulabhaṃ nijadehajam // Āk_1,21.86 //",
    "GS40anandk_u:7532": " aṇimādyaṣṭakaiśvaryadehalohādisiddhidam /",
    "GS40anandk_u:7533": " vamanādiviśuddhāṅgo lavaṇāmlavivarjitaḥ // Āk_1,21.87 //",
    "GS40anandk_u:7534": " kuṭīgatastu deveśi śivatoyamudāradhīḥ /",
    "GS40anandk_u:7535": " sthūlasya katakasyaiva dāruṇā pānapātrakam // Āk_1,21.88 //",
    "GS40anandk_u:7536": " kuryācca triphalāṃ piṣṭvā lepayeccaṣakāntare /",
    "GS40anandk_u:7537": " karṣaṃ śivāmbunā rātrau pātraṃ cādhomukhaṃ priye // Āk_1,21.89 //",
    "GS40anandk_u:7538": " sthāpayitvā punaḥ prātarādyantaṃ prasravaṃ tyajet /",
    "GS40anandk_u:7539": " madhyadhārāśca tatpātre kṣipettattriphalāṃ tataḥ // Āk_1,21.90 //",
    "GS40anandk_u:7540": " loḍayedamarīyuktaṃ pibetprāgānanaḥ sadā /",
    "GS40anandk_u:7541": " iṣṭadevāngurūnvṛddhān natvārcitagaṇeśvaraḥ // Āk_1,21.91 //",
    "GS40anandk_u:7542": " mitāhāro yuktaceṣṭo vātātapavivarjitaḥ /",
    "GS40anandk_u:7543": " ekamaṇḍalamātreṇa bāhyāntaḥ śucibhāg bhavet // Āk_1,21.92 //",
    "GS40anandk_u:7544": " maṇḍalena dvitīyena sarvakuṣṭhavināśanam /",
    "GS40anandk_u:7545": " maṇḍalena tṛtīyena caturvidhaviṣāpaham // Āk_1,21.93 //",
    "GS40anandk_u:7546": " maṇḍalena caturthena nālikerāmbuvad bhavet /",
    "GS40anandk_u:7547": " ātmatoyaṃ pañcamena maladaurgandhyanāśanam // Āk_1,21.94 //",
    "GS40anandk_u:7548": " ṣaṣṭhamaṇḍalayogena dehadaurgandhyanāśanam /",
    "GS40anandk_u:7549": " saptamaṇḍalayogena bhavedindriyapāṭavam // Āk_1,21.95 //",
    "GS40anandk_u:7550": " tato'ṣṭame maṇḍale tu rajanīcūrṇakarṣayuk /",
    "GS40anandk_u:7551": " seveta śivatoyaṃ ca yāvaddviḥ saptamaṇḍalam // Āk_1,21.96 //",
    "GS40anandk_u:7552": " valīpalitahīnaḥ syānmahāviṣabhayojjhitaḥ /",
    "GS40anandk_u:7553": " maṇḍale pañcadaśake karṣāṃśau śṛṅgagandhakau // Āk_1,21.97 //",
    "GS40anandk_u:7554": " śivatoyena sammiśraṃ prapibedekaviṃśatim /",
    "GS40anandk_u:7555": " maṇḍalaṃ ca tadante syātsiddhibhāgdehalohayoḥ // Āk_1,21.98 //",
    "GS40anandk_u:7556": " dvāviṃśanmaṇḍale devi cābhrakaṃ varayā yutam /",
    "GS40anandk_u:7557": " evaṃ bhajedyamī yāvadaṣṭāviṃśatimaṇḍalam // Āk_1,21.99 //",
    "GS40anandk_u:7558": " mattahastibalopeto gṛdhradṛṣṭiranāmayaḥ /",
    "GS40anandk_u:7559": " ekonatriṃśati prāpte maṇḍale varayā yutām // Āk_1,21.100 //",
    "GS40anandk_u:7560": " sakāntacūrṇavimalāṃ godhāmapi pibet priye /",
    "GS40anandk_u:7561": " pañcatriṃśanmaṇḍalāntaṃ vajrakāyo bhavennaraḥ // Āk_1,21.101 //",
    "GS40anandk_u:7562": " ṣaṭtriṃśanmaṇḍalādi svarṇadhātrīrajo'nvitam /",
    "GS40anandk_u:7563": " ātmagodhānvitaṃ peyaṃ tattu yāvaddvyadhikam // Āk_1,21.102 //",
    "GS40anandk_u:7564": " catvāriṃśanmaṇḍalāntaṃ saśarīraḥ khago bhavet /",
    "GS40anandk_u:7565": " tricatvāriṃśanmaṇḍale tu prāpte pāradasaṃyutam // Āk_1,21.103 //",
    "GS40anandk_u:7566": " varāyutaṃ pibed ūnapañcāśanmaṇḍalāvadhiḥ /",
    "GS40anandk_u:7567": " aṇimādiguṇopeto vajrakāyaśca khecaraḥ // Āk_1,21.104 //",
    "GS40anandk_u:7568": " siddhair yukto nirātaṅko nirapāyo nirañjanaḥ /",
    "GS40anandk_u:7569": " yadṛcchayā sarvaloke viharatyeva sarvadā // Āk_1,21.105 //",
    "GS40anandk_u:7570": " ārabhya prathamaṃ devi maṇḍalānnityamācaret /",
    "GS40anandk_u:7571": " ātmatoyena dhuttūrarasena pariloḍayet // Āk_1,21.106 //",
    "GS40anandk_u:7572": " bhasma tenaiva sarvāṅgamasakṛtparimardayet /",
    "GS40anandk_u:7573": " anyakālasamāyātam ātmatoyaṃ viśeṣataḥ // Āk_1,21.107 //",
    "GS40anandk_u:7574": " mūrdhni nāsāpuṭe karṇe dṛśi pādakaradvaye /",
    "GS40anandk_u:7575": " śīlayetsatataṃ devi śuddhadeho bhavennaraḥ // Āk_1,21.108 //",
    "GS40anandk_u:7576": " kadācidapyātmagodhāṃ bhūmau na visṛjetpriye /",
    "GS40anandk_u:7577": " amarīsevinaḥ puṃsaḥ śivatoyena jāyate // Āk_1,21.109 //",
    "GS40anandk_u:7578": " sarvalohaṃ ca kanakaṃ divyaṃ manujadurlabham /",
    "GS40anandk_u:7579": " vijayāsahitāṃ godhāṃ prativāsaramāpibet // Āk_1,21.110 //",
    "GS40anandk_u:7580": " Āk, 1, 22",
    "GS40anandk_u:7581": " (vandākakalpaḥ)",
    "GS40anandk_u:7582": " vandāko dvividhaḥ proktaḥ puruṣastrīvibhedataḥ /",
    "GS40anandk_u:7583": " kharjūrīpatravatpatraḥ puruṣaḥ sarvasiddhidaḥ // Āk_1,22.1 //",
    "GS40anandk_u:7584": " strīsaṃjñastu guṇairalpo vṛttapatraḥ pratāpavān /",
    "GS40anandk_u:7585": " vandākaḥ pādaparuhaḥ śikharī tarurohiṇī // Āk_1,22.2 //",
    "GS40anandk_u:7586": " vṛkṣādanī kāminī ca vṛkṣarugbandhabandhakam /",
    "GS40anandk_u:7587": " vandākastiktatuvaraḥ kaphapittaśramāpahaḥ // Āk_1,22.3 //",
    "GS40anandk_u:7588": " vaśyādisiddhido vṛṣyo viṣaghnaśca rasāyanam /",
    "GS40anandk_u:7589": " (vandākāharaṇavidhiḥ)",
    "GS40anandk_u:7590": " kṛtopavāsaḥ susnāto raktamālyānulepanaḥ // Āk_1,22.4 //",
    "GS40anandk_u:7591": " muktakeśāmbaro bhūtvā rātrau saṃyatamānasaḥ /",
    "GS40anandk_u:7592": " vṛkṣaṃ pradakṣiṇaṃ kṛtvā gandhapuṣpākṣatādibhiḥ // Āk_1,22.5 //",
    "GS40anandk_u:7593": " pūjādravyaiḥ samabhyarcya baliṃ dadhyodanaiḥ kiret /",
    "GS40anandk_u:7594": " cintāmaṇiṃ nṛsiṃhaṃ ca manumaṣṭottaraṃ śatam // Āk_1,22.6 //",
    "GS40anandk_u:7595": " japtvā khaḍgena saṃchidya vandākaṃ vidhināharet /",
    "GS40anandk_u:7596": " vandākānāṃ tu sarveṣāṃ vidhireṣa udāhṛtaḥ // Āk_1,22.7 //",
    "GS40anandk_u:7597": " aśvinyāṃ śuciraśvatthavandākaṃ vidhināhṛtam /",
    "GS40anandk_u:7598": " kṣīreṇa piṣṭamāloḍya pibedaśvabalo bhavet // Āk_1,22.8 //",
    "GS40anandk_u:7599": " tathaivāśvatthavandākamuparāge'rkacandrayoḥ /",
    "GS40anandk_u:7600": " nṛsiṃhamantraṃ prajapan khaḍgenācchidya cāharet // Āk_1,22.9 //",
    "GS40anandk_u:7601": " ghṛṣṭvāṃbhasā prakoṣṭheṇa liptvā gorocanānvitam /",
    "GS40anandk_u:7602": " vidhāya tilakaṃ paśyetsarvavaśyo bhaveddhruvam // Āk_1,22.10 //",
    "GS40anandk_u:7603": " nyagrodhasya tu vandākamaśvinyāṃ vidhināharet /",
    "GS40anandk_u:7604": " sūtreṇa bandhayeddhaste hyadṛśyo jāyate naraḥ // Āk_1,22.11 //",
    "GS40anandk_u:7605": " sarvavaśyaṃ bhavetkṣīraiḥ piṣṭvā pāne gadāñjayet /",
    "GS40anandk_u:7606": " aśvinyāṃ tu śirīṣasya vandākaṃ vidhināharet // Āk_1,22.12 //",
    "GS40anandk_u:7607": " sūtreṇa bandhayeddhaste vīryastambho bhaveddhruvam /",
    "GS40anandk_u:7608": " aśvinyāmāhareddhīmān palāśasya tu bandhakam // Āk_1,22.13 //",
    "GS40anandk_u:7609": " haste baddhvā spṛśedyastu sā nārī vaśagā bhavet /",
    "GS40anandk_u:7610": " aṅkolabandham aśvinyāṃ kare baddhvā jagatpriyaḥ // Āk_1,22.14 //",
    "GS40anandk_u:7611": " bharaṇyāṃ kuśavandākaṃ gṛhītvā śubhayogataḥ /",
    "GS40anandk_u:7612": " badhnīyāddakṣiṇe haste tenādṛśyo bhavennaraḥ // Āk_1,22.15 //",
    "GS40anandk_u:7613": " bharaṇyāṃ phalguvandākaṃ dhānyarāśau vinikṣipet /",
    "GS40anandk_u:7614": " tena vai dhānyavṛddhiḥ syānnātra kāryā vicāraṇā // Āk_1,22.16 //",
    "GS40anandk_u:7615": " bharaṇyāṃ badarīṇāṃ ca vandākaṃ vidhināharet /",
    "GS40anandk_u:7616": " bandhayeddakṣiṇe haste saṃlabhed īpsitaṃ phalam // Āk_1,22.17 //",
    "GS40anandk_u:7617": " kṛttikāyāṃ tu katakavandākaṃ vidhināharet /",
    "GS40anandk_u:7618": " vartimadhye kṣipettaṃ ca tena saṃgṛhya kajjalam // Āk_1,22.18 //",
    "GS40anandk_u:7619": " strīṇāmañjanamātreṇa patirvaśyo bhaveddhruvam /",
    "GS40anandk_u:7620": " kṛttikāyāṃ śucirbhūtvā jambūvandākam āharet // Āk_1,22.19 //",
    "GS40anandk_u:7621": " kṣīreṇa piṣṭaṃ tatkalkaṃ pītvā rogairvimucyate /",
    "GS40anandk_u:7622": " rohiṇyāṃ tintriṇīkasya vandākaṃ vidhināharet // Āk_1,22.20 //",
    "GS40anandk_u:7623": " baddhvā haste spṛśedyaṃ yaṃ sarvavaśyo bhavennaraḥ /",
    "GS40anandk_u:7624": " timirādiṣu śastaṃ tadasādhyaṃ ghṛtamañjanāt // Āk_1,22.21 //",
    "GS40anandk_u:7625": " kṣaudraghṛṣṭena tenaiva kṛtaṃ cakṣuṣyamañjanam /",
    "GS40anandk_u:7626": " bandhakam udumbarabhavaṃ rohiṇyāṃ gṛhya valayakaṃ kuryāt /",
    "GS40anandk_u:7627": " tadvalayopari vinihitabhāṇḍasthitamodakaṃ kṣayaṃ naiti // Āk_1,22.22 //",
    "GS40anandk_u:7628": " aśvatthasya tu vandākaṃ rohiṇyāṃ vidhināharet // Āk_1,22.23 //",
    "GS40anandk_u:7629": " gṛhe sthite ca vandāke nityaiśvaryaṃ prajāyate /",
    "GS40anandk_u:7630": " katakasya tu vandākaṃ rohiṇyāṃ vidhināharet // Āk_1,22.24 //",
    "GS40anandk_u:7631": " añjane netrayugale nidhiṃ paśyati niścitam /",
    "GS40anandk_u:7632": " tadeva bandhayeddhaste sarvavaśyo bhaveddhruvam // Āk_1,22.25 //",
    "GS40anandk_u:7633": " udumbarasya vandākaṃ rohiṇyāṃ vidhināharet /",
    "GS40anandk_u:7634": " haste baddhvā nihantyāśu jvaraṃ cāturthikaṃ priye // Āk_1,22.26 //",
    "GS40anandk_u:7635": " rohiṇyāṃ mātuluṅgasya bandhakaṃ tu samāharet /",
    "GS40anandk_u:7636": " dhārayeddakṣiṇe karṇe jagadvaśyakaraṃ param // Āk_1,22.27 //",
    "GS40anandk_u:7637": " rohiṇyāṃ bilvavandākaṃ kare baddhvā jagatpriyaḥ /",
    "GS40anandk_u:7638": " mṛgaśīrṣe śirīṣasya vandākaṃ samyagāhṛtam // Āk_1,22.28 //",
    "GS40anandk_u:7639": " haste baddhvā spṛśennārīṃ naraṃ vā vaśayeddhruvam /",
    "GS40anandk_u:7640": " mṛgaśīrṣe tu vandākaṃ tintriṇīvṛkṣasambhavam // Āk_1,22.29 //",
    "GS40anandk_u:7641": " kṣīreṇa piṣṭvā prapibedadṛśyo jāyate naraḥ /",
    "GS40anandk_u:7642": " taddadhnā yaḥ pibetprātaḥ sarvavyādhiharo bhavet // Āk_1,22.30 //",
    "GS40anandk_u:7643": " mahiṣītakrapiṣṭena tena sarvāṅgalepanam /",
    "GS40anandk_u:7644": " kṛtvā vahnigato yastu vahninā ca na dahyate // Āk_1,22.31 //",
    "GS40anandk_u:7645": " tintriṇīkasya vandākaṃ gṛhe yasya pratiṣṭhitam /",
    "GS40anandk_u:7646": " tasya corabhayaṃ nāsti kare dyūtajayo bhavet // Āk_1,22.32 //",
    "GS40anandk_u:7647": " udumbarasya vandākaṃ mṛgaśīrṣe samāharet /",
    "GS40anandk_u:7648": " haste baddhvā spṛśennārīṃ sā nārī vaśagā bhavet // Āk_1,22.33 //",
    "GS40anandk_u:7649": " strīṇāṃ haste tu badhnīyādannamadhye vinikṣipet /",
    "GS40anandk_u:7650": " jāyate cānnavṛddhistu nātra kāryā vicāraṇā // Āk_1,22.34 //",
    "GS40anandk_u:7651": " nyagrodhasya tu vandākaṃ mṛgaśīrṣe samāharet /",
    "GS40anandk_u:7652": " badhnīyāddakṣiṇe haste janavaśyo bhaveddhruvam // Āk_1,22.35 //",
    "GS40anandk_u:7653": " ādāya māṭarūṣasya vandākaṃ samudāhṛtam /",
    "GS40anandk_u:7654": " baddhvā haste janairdīvyan syāddyūteṣvaparājitaḥ // Āk_1,22.36 //",
    "GS40anandk_u:7655": " ārdrāyāṃ taumburaṃ grāhyaṃ vandākaṃ vidhinā haret /",
    "GS40anandk_u:7656": " kṣīreṇa prapibedyastu tasya syāllohamoṭanam // Āk_1,22.37 //",
    "GS40anandk_u:7657": " ārdrārke vā puṣyaravau vandākaṃ tumburorharet /",
    "GS40anandk_u:7658": " badhnīyāddakṣiṇe haste bāṇastambhaḥ prajāyate // Āk_1,22.38 //",
    "GS40anandk_u:7659": " punarvasorhṛtaṃ vaṃśavandākaṃ kṣīrapeṣitam /",
    "GS40anandk_u:7660": " pītvā strīpuruṣau vandhyau prasuvāte sutānbahūn // Āk_1,22.39 //",
    "GS40anandk_u:7661": " naktamālasya vandākamāharecca punarvasau /",
    "GS40anandk_u:7662": " kṣīreṇa piṣṭvā prapibed akhilāmayanāśanam // Āk_1,22.40 //",
    "GS40anandk_u:7663": " taccūrṇasya mātreṇa naśyanti graharākṣasāḥ /",
    "GS40anandk_u:7664": " puṣye bandhūkavandākaṃ gṛhītvā taṃ nidhāpayet // Āk_1,22.41 //",
    "GS40anandk_u:7665": " kṣetramadhye ripostatra sasyanāśaśca jāyate /",
    "GS40anandk_u:7666": " āśleṣāyāṃ karṇikāravandākaṃ samyagāhṛtam // Āk_1,22.42 //",
    "GS40anandk_u:7667": " baddhvā haste dṛḍhaṃ tena spṛśan vaśati tejanāt /",
    "GS40anandk_u:7668": " madhūkasya ca vandākamāśleṣāyāṃ samāharet // Āk_1,22.43 //",
    "GS40anandk_u:7669": " bandhayeddakṣiṇe haste vyāghrādibhayanāśanam /",
    "GS40anandk_u:7670": " maghāsu mucukundasya vandākaṃ vidhināhṛtam // Āk_1,22.44 //",
    "GS40anandk_u:7671": " nidhāpayeddhānyamadhye taddhānyaṃ tvakṣayaṃ bhavet /",
    "GS40anandk_u:7672": " vibhītakasya vandākaṃ phalgunyoḥ pūrvayorhṛtam // Āk_1,22.45 //",
    "GS40anandk_u:7673": " sthāpayeddhānyamadhyena tadakṣayyaṃ kṣaṇādbhavet /",
    "GS40anandk_u:7674": " phalgunyor anyayor haste'pyayameva vidhiḥ smṛtaḥ // Āk_1,22.46 //",
    "GS40anandk_u:7675": " śākavṛkṣasya vandākaṃ maghāyāṃ vidhināharet /",
    "GS40anandk_u:7676": " dhānyasaṃcayakṛddvāre dhānyavṛddhiśca jāyate // Āk_1,22.47 //",
    "GS40anandk_u:7677": " mauñjīvṛkṣasya vandākaṃ maghārke vidhināharet /",
    "GS40anandk_u:7678": " śirasā dhārayennityaṃ tasya śrīrvaśamāpnuyāt // Āk_1,22.48 //",
    "GS40anandk_u:7679": " palāśasya tu vandākaṃ hastarkṣe vidhināharet /",
    "GS40anandk_u:7680": " kare śirasi badhnīyādvyāghrādigrahahṛdbhavet // Āk_1,22.49 //",
    "GS40anandk_u:7681": " tindukasya ca vandākaṃ citrāyāmāhṛtaṃ tathā /",
    "GS40anandk_u:7682": " baddhvā haste samastānāṃ sadhvadho bhavati dviṣām // Āk_1,22.50 //",
    "GS40anandk_u:7683": " kuṭajasya tu vandākaṃ citrāyāṃ vidhināharet /",
    "GS40anandk_u:7684": " badhnīyāddakṣiṇe haste durlabhaṃ cepsitaṃ labhet // Āk_1,22.51 //",
    "GS40anandk_u:7685": " svātyāṃ likucavandākaṃ gṛhītvā yatra vastuni /",
    "GS40anandk_u:7686": " nidhāpayati tatsarvamakṣayaṃ nātra saṃśayaḥ // Āk_1,22.52 //",
    "GS40anandk_u:7687": " babbūlabandhakaṃ svātyāṃ badaryāstvanurādhake /",
    "GS40anandk_u:7688": " badhnanyo dhārayeddhaste tatspṛṣṭā strī vaśā bhavet // Āk_1,22.53 //",
    "GS40anandk_u:7689": " āhṛtya dhātrīvandākaṃ viśākhāyāṃ yathāvidhi /",
    "GS40anandk_u:7690": " śuktakārasya bhavane viruddhasya nidhāpayet // Āk_1,22.54 //",
    "GS40anandk_u:7691": " sarvaṃ madyamapeyaṃ syānmokṣastasminsamuddhṛte /",
    "GS40anandk_u:7692": " anurādhāsu vidhinā aindrīvandākamāhṛtam // Āk_1,22.55 //",
    "GS40anandk_u:7693": " dhānyamadhye vinikṣiptaṃ dhānyamakṣayatāṃ nayet /",
    "GS40anandk_u:7694": " jyeṣṭhāyām āmravandākaṃ hṛtvā veśyāgṛhe khanet // Āk_1,22.56 //",
    "GS40anandk_u:7695": " sā durbhagā bhavetsatyamuddhṛte mokṣa ucyate /",
    "GS40anandk_u:7696": " mūle khadiravandākaṃ gṛhītvā vidhipūrvakam // Āk_1,22.57 //",
    "GS40anandk_u:7697": " baddhvā haste naraḥ kṣipraṃ durbhagaḥ subhago bhavet /",
    "GS40anandk_u:7698": " tadeva piṣṭaṃ kṣīreṇa pītaṃ kuṣṭhādināśanam // Āk_1,22.58 //",
    "GS40anandk_u:7699": " mūlārke goṭṭikāyāśca vandākaṃ vidhināharet /",
    "GS40anandk_u:7700": " dakṣiṇe bandhayeddhaste strīvaśyaṃ bhavati dhruvam // Āk_1,22.59 //",
    "GS40anandk_u:7701": " tadeva śirasā dhāryaṃ sarvasiddhirbhaved dhruvam /",
    "GS40anandk_u:7702": " karavīrasya vandākaṃ pūrvāṣāḍhāsu sādhitam // Āk_1,22.60 //",
    "GS40anandk_u:7703": " dhārayecchirasā yuddhe sa bhavedaparājitaḥ /",
    "GS40anandk_u:7704": " pūrvāṣāḍhāsu vandākaṃ badarīvṛkṣasambhavam // Āk_1,22.61 //",
    "GS40anandk_u:7705": " pibetkṣīreṇa yā vandhyā sā bahūṃśca sutāṃllabhet /",
    "GS40anandk_u:7706": " kuravasya tu vandākaṃ pūrvāṣāḍhārkavārake // Āk_1,22.62 //",
    "GS40anandk_u:7707": " bandhayeddakṣiṇe haste hyadṛśyo jāyate naraḥ /",
    "GS40anandk_u:7708": " uttarāṣāḍhanakṣatre grāhyaṃ mandārabandhakam // Āk_1,22.63 //",
    "GS40anandk_u:7709": " palāśabandhakaṃ vātha kare baddhvā vaśaṃkaram /",
    "GS40anandk_u:7710": " śravaṇe citrakodbhūtaṃ vandākaṃ prāpyate na tu // Āk_1,22.64 //",
    "GS40anandk_u:7711": " kaṅkuṇītailaghṛṣṭena tāmrapatraṃ ca lepayet /",
    "GS40anandk_u:7712": " puṭapākavidhānena tatsvarṇaṃ bhavati dhruvam // Āk_1,22.65 //",
    "GS40anandk_u:7713": " eraṇḍasya tu vandākaṃ śravaṇārke samāharet /",
    "GS40anandk_u:7714": " bandhayeddakṣiṇe haste sadā dyūtajayo bhavet // Āk_1,22.66 //",
    "GS40anandk_u:7715": " dhaniṣṭhāyāṃ tu badarīvandākaṃ vidhināhṛtam /",
    "GS40anandk_u:7716": " baddhvā kare spṛśedyaṃ yaṃ sa sa dāso bhaveddhruvam // Āk_1,22.67 //",
    "GS40anandk_u:7717": " hṛtaṃ punnāgavandākaṃ vāruṇeṣu yathāvidhi /",
    "GS40anandk_u:7718": " kṣīreṇa piṣṭvā prapibanmahānāgabalo bhavet // Āk_1,22.68 //",
    "GS40anandk_u:7719": " naktamālasya vandākaṃ maghārke vidhināharet /",
    "GS40anandk_u:7720": " vidhinā dhārayedbāhau piśācānāṃ ca darśanam // Āk_1,22.69 //",
    "GS40anandk_u:7721": " tintriṇīkasya vandākaṃ punnarkṣe vidhināharet /",
    "GS40anandk_u:7722": " bandhayeddakṣiṇe haste nityaṃ dyūtajayo bhavet // Āk_1,22.70 //",
    "GS40anandk_u:7723": " punnarkṣe vaṃśavandākamadṛśyo jāyate kare /",
    "GS40anandk_u:7724": " śirīṣasya tu vandākamuttare vidhināharet // Āk_1,22.71 //",
    "GS40anandk_u:7725": " kare śirasi badhnīyādvyāghrādigrahahṛdbhavet /",
    "GS40anandk_u:7726": " maghāyāṃ sthāpayetkṣetre vandākaṃ madhukodbhavam // Āk_1,22.72 //",
    "GS40anandk_u:7727": " pakṣiṇāṃ mūṣikānāṃ ca jāyate tuṇḍabandhanam /",
    "GS40anandk_u:7728": " palāśasya tu vandākaṃ hastarkṣe vidhināharet // Āk_1,22.73 //",
    "GS40anandk_u:7729": " liṅgalepaṃ prakurvīta vīryastambho bhaveddhruvam /",
    "GS40anandk_u:7730": " kṣīreṇāloḍya vallīkaṃ kṣaudraṃ piṣṭvā niṣecayet // Āk_1,22.74 //",
    "GS40anandk_u:7731": " vaṅgaṃ tu saptadhā devi tadvaṅgaṃ rajataṃ bhavet /",
    "GS40anandk_u:7732": " palāśasya tu vandākaṃ hastarkṣe vidhināharet // Āk_1,22.75 //",
    "GS40anandk_u:7733": " kṣīreṇa prapibedyastu hyadṛśyo jāyate naraḥ /",
    "GS40anandk_u:7734": " tindukasya ca vandākaṃ citrāyāmāhṛtaṃ tathā // Āk_1,22.76 //",
    "GS40anandk_u:7735": " baddhvā haste samastānāmavadhyo bhavati dviṣām /",
    "GS40anandk_u:7736": " harītakyāstu vandākaṃ pūrvabhādrapadāhṛtam // Āk_1,22.77 //",
    "GS40anandk_u:7737": " kṣīreṇa kalkitaṃ pītvā caredvararuceḥ samaḥ /",
    "GS40anandk_u:7738": " uttarāsvarkavandākaṃ hṛtaṃ bhādrapadāsu tat // Āk_1,22.78 //",
    "GS40anandk_u:7739": " pralepādyaiḥ paraṃ hanyādviṣaṃ sthāvarajaṅgamam /",
    "GS40anandk_u:7740": " revatyāṃ bodhivandākalatayā kṛtakautukā // Āk_1,22.79 //",
    "GS40anandk_u:7741": " vandhyāpi labhate garbhaṃ pītvā gopayasā ca tat /",
    "GS40anandk_u:7742": " revatyāṃ vaṭavandākaṃ valmīkamadhugharṣitam // Āk_1,22.80 //",
    "GS40anandk_u:7743": " akṣidoṣeṣvatiśreṣṭhamakṣarāvaraṇādiṣu /",
    "GS40anandk_u:7744": " revatyāṃ vaṭavandākaṃ gṛhītvā dhārayedbhuje // Āk_1,22.81 //",
    "GS40anandk_u:7745": " mahānāgabalopeto mahāgaṇaśca jāyate /",
    "GS40anandk_u:7746": " samuddhṛtaṃ viśākhāyāṃ vandākaṃ rājavṛkṣakam // Āk_1,22.82 //",
    "GS40anandk_u:7747": " nivārayati gehasthaṃ vaiśvānarabhayaṃ gṛhe /",
    "GS40anandk_u:7748": " rohiṇyāṃ vaṭavandākaṃ kaṭisthaṃ vīryavardhanam // Āk_1,22.83 //",
    "GS40anandk_u:7749": " aśvatthabhavavandākaṃ revatyāṃ garbhadaṃ smṛtam /",
    "GS40anandk_u:7750": " viṣavṛkṣotthavandākaṃ pūrvāṣāḍhoddhṛtaṃ yadi // Āk_1,22.84 //",
    "GS40anandk_u:7751": " praliptaṃ tanute bhūtapiśācādiprabhāṣaṇam /",
    "GS40anandk_u:7752": " cullikāntargataṃ kuryātsabhaktāṃ pānasantatim // Āk_1,22.85 //",
    "GS40anandk_u:7753": " dyūte jāmbavavandākaṃ revatyāṃ jayakārakam /",
    "GS40anandk_u:7754": " kuryāt kuravavandākaṃ hastasthaṃ bāṇavāraṇam // Āk_1,22.86 //",
    "GS40anandk_u:7755": " madhūkavṛkṣavandākaṃ dhānyasthaṃ dhānyavṛddhidam /",
    "GS40anandk_u:7756": " palāśataruvandākaṃ vākpradaṃ kṣīrasevitam // Āk_1,22.87 //",
    "GS40anandk_u:7757": " veśyāyāṃ nimbavandākaṃ gṛhāntarnihitaṃ yadi /",
    "GS40anandk_u:7758": " vaśyaṃ karoti sāścaryam ā janmamaraṇāntikam // Āk_1,22.88 //",
    "GS40anandk_u:7759": " Āk, 1, 23",
    "GS40anandk_u:7760": " (viśiṣṭā rasasaṃskārāḥ)",
    "GS40anandk_u:7761": " śrībhairavī /",
    "GS40anandk_u:7762": " śrutaṃ sarvaṃ mayā deva divyaṃ sarvarasāyanam /",
    "GS40anandk_u:7763": " śaṃbho tava prasādena kṛpāṃbhodhe sureśvara // Āk_1,23.1 //",
    "GS40anandk_u:7764": " vijñāpayiṣyāmyaparaṃ sarvalokahitaṅkaram /",
    "GS40anandk_u:7765": " vṛddhastrībālaṣaṇḍhānām anyeṣāṃ rogiṇāmapi // Āk_1,23.2 //",
    "GS40anandk_u:7766": " rasāyaneṣvaśaktānāṃ kathaṃ saukhyaṃ bhavetprabho /",
    "GS40anandk_u:7767": " sarvānugrāhaka śrīman tadājñāpaya bhairava // Āk_1,23.3 //",
    "GS40anandk_u:7768": " śrutvā devyāḥ stutiparaṃ sarvalokahitapradam /",
    "GS40anandk_u:7769": " śrutvā mandasmitaṃ devo jagādetthaṃ paraṃ vacaḥ // Āk_1,23.4 //",
    "GS40anandk_u:7770": " śrībhairavaḥ /",
    "GS40anandk_u:7771": " sādhu sādhu mahābhāge lokānāṃ jananī yataḥ /",
    "GS40anandk_u:7772": " tasmāllokahitaṃ pṛṣṭaṃ tadvakṣyāmyahamīśvari // Āk_1,23.5 //",
    "GS40anandk_u:7773": " rasādisaṃskāravidhiṃ sarvaroganibarhaṇam /",
    "GS40anandk_u:7774": " yathākramaṃ pravakṣyāmi śrūyatāmavadhānataḥ // Āk_1,23.6 //",
    "GS40anandk_u:7775": " rasendro rasarājaśca rasaḥ sūtaśca pāradaḥ /",
    "GS40anandk_u:7776": " śivabījaṃ śivo jaitro rasaloho mahārasaḥ // Āk_1,23.7 //",
    "GS40anandk_u:7777": " rasottamo mahātejāḥ sūtarāṭ capalo'mṛtaḥ /",
    "GS40anandk_u:7778": " dhutturo lokanāthaśca prabhurindro bhavastathā // Āk_1,23.8 //",
    "GS40anandk_u:7779": " rudratejāḥ khecaraśca rasadhāturacintyajaḥ /",
    "GS40anandk_u:7780": " amaro dehadaḥ skandaḥ skandeśo mṛtyunāśanaḥ // Āk_1,23.9 //",
    "GS40anandk_u:7781": " devo rasāyanaḥ śreṣṭho yaśodaḥ pāvanaḥ smṛtaḥ /",
    "GS40anandk_u:7782": " proktā divyarasāścaiva trayastriṃśacca nāma ca // Āk_1,23.10 //",
    "GS40anandk_u:7783": " doṣayuktaḥ sūtarājo viṣameva varānane /",
    "GS40anandk_u:7784": " doṣahīno rasaḥ sākṣādamṛtaṃ nātra saṃśayaḥ // Āk_1,23.11 //",
    "GS40anandk_u:7785": " tasmātpāradasaṃskāraṃ doṣaghnaṃ śṛṇu pārvati /",
    "GS40anandk_u:7786": " rasācāryo bhiṣakśreṣṭho yatātmāghoramantravit // Āk_1,23.12 //",
    "GS40anandk_u:7787": " (rasaśodhanasaṃskārāḥ;",
    "GS40anandk_u:7788": " prathamaḥ prakāraḥ)",
    "GS40anandk_u:7789": " śubharkṣe śubhalagneṣu sumuhūrte suvāsare /",
    "GS40anandk_u:7790": " pūrvoktavatsūtapūjāṃ kuryādādau śucisthale // Āk_1,23.13 //",
    "GS40anandk_u:7791": " śataṃ palānāṃ pañcāśatpañcaviṃśati vā punaḥ /",
    "GS40anandk_u:7792": " daśa vā pañca vā devi naitasmādūnamiṣyate // Āk_1,23.14 //",
    "GS40anandk_u:7793": " lohaje vā śilotthe vā khalve sūtaṃ vinikṣipet /",
    "GS40anandk_u:7794": " kalāṃśaṃ sūtarājasya cūrṇeṣṭakaniśārajaḥ // Āk_1,23.15 //",
    "GS40anandk_u:7795": " jambīrāmlena saṃmardya taptakhalve dinaṃ priye /",
    "GS40anandk_u:7796": " kṣālayed uṣṇasauvīrair nāgadoṣo vinaśyati // Āk_1,23.16 //",
    "GS40anandk_u:7797": " aṅkolenendravāruṇyā vaṅgadoṣo vinaśyati /",
    "GS40anandk_u:7798": " āragvadhena ca malaṃ citrake nāgadūṣaṇam // Āk_1,23.17 //",
    "GS40anandk_u:7799": " kṛṣṇadhūrtena cāñcalyaṃ triphalābhirviṣaṃ haret /",
    "GS40anandk_u:7800": " giridoṣaṃ trikaṭukairasahyāgnistu gokṣuraiḥ // Āk_1,23.18 //",
    "GS40anandk_u:7801": " vaṅgādisaptadoṣāṇāṃ nāśārthaṃ saptavāsaram /",
    "GS40anandk_u:7802": " tattaccūrṇaiḥ kalāṃśaiśca kumāryā rasasaṃyutaiḥ // Āk_1,23.19 //",
    "GS40anandk_u:7803": " mardayitvā rasaṃ paścātkṣālayeduṣṇakāṃjikaiḥ /",
    "GS40anandk_u:7804": " pāradaḥ sakalairdoṣairmucyate saptakañcukaiḥ // Āk_1,23.20 //",
    "GS40anandk_u:7805": " vaidyakarmaṇi yojyaścedrasaḥ syātsarvarogahā /",
    "GS40anandk_u:7806": " (dvitīyaḥ prakāraḥ)",
    "GS40anandk_u:7807": " devadārumalayajajayāvāyasatuṇḍikā // Āk_1,23.21 //",
    "GS40anandk_u:7808": " kumārīmusalīvandhyākarkoṭīrasasaṃyutam /",
    "GS40anandk_u:7809": " sūtaṃ dinaṃ mardayecca punaḥ pātanayantrake // Āk_1,23.22 //",
    "GS40anandk_u:7810": " pātayedyojayetsūtaṃ śuddhaṃ vaidyasya karmaṇi /",
    "GS40anandk_u:7811": " (tṛtīyaḥ prakāraḥ)",
    "GS40anandk_u:7812": " dagdhaṃ pāṣāṇacūrṇaṃ ca niśākanyārasai rasam // Āk_1,23.23 //",
    "GS40anandk_u:7813": " mardayeddinamekaṃ ca pūrvayantre ca pātayet /",
    "GS40anandk_u:7814": " evaṃ saṃskārasaṃśuddhaṃ yojayedvaidyakarmaṇi // Āk_1,23.24 //",
    "GS40anandk_u:7815": " (caturthaḥ prakāraḥ)",
    "GS40anandk_u:7816": " daradaṃ yāmamātraṃ tu pāribhadradravaiḥ priye /",
    "GS40anandk_u:7817": " athavā jambīrarasairmardayitvā tu pācayet // Āk_1,23.25 //",
    "GS40anandk_u:7818": " yantre pātanake devi doṣakañcukavarjitaḥ /",
    "GS40anandk_u:7819": " (pañcamaḥ prakāraḥ)",
    "GS40anandk_u:7820": " punarnavārasaiḥ peṣyaṃ dhānyābhraṃ pāradaṃ samam // Āk_1,23.26 //",
    "GS40anandk_u:7821": " taptakhalve dinaṃ kṛtvā vajramūṣāgataṃ rasam /",
    "GS40anandk_u:7822": " pacedbhūdharayantre ca punaḥ saṃmardayecca tam // Āk_1,23.27 //",
    "GS40anandk_u:7823": " pūrvadravairyathāpūrvaṃ mardanaṃ pācanaṃ punaḥ /",
    "GS40anandk_u:7824": " kṛtvaitaṃ daśavāraṃ taṃ pātyaṃ pātanayantrake // Āk_1,23.28 //",
    "GS40anandk_u:7825": " śuddhaḥ syātpārado devi yojyo yoge rasāyane /",
    "GS40anandk_u:7826": " (ṣaṣṭhaḥ prakāraḥ)",
    "GS40anandk_u:7827": " daśamāṃśaṃ rasādgandhaṃ taptakhalve vinikṣipet // Āk_1,23.29 //",
    "GS40anandk_u:7828": " varājambīrakanyāgnidravairyāmaṃ vimardayet /",
    "GS40anandk_u:7829": " pātayetpātanāyantre kuryādevaṃ tu saptadhā // Āk_1,23.30 //",
    "GS40anandk_u:7830": " sagandhakaṃ mardanaṃ ca pātanaṃ bhavati priye /",
    "GS40anandk_u:7831": " śuddhaḥ syātpārado devi yojyaḥ pāradakarmaṇi // Āk_1,23.31 //",
    "GS40anandk_u:7832": " (saptamaḥ prakāraḥ)",
    "GS40anandk_u:7833": " tilatailair māhiṣikair mūtrair madyāmlakena ca /",
    "GS40anandk_u:7834": " gomāṃsair hiṅgulaṃ pācyaṃ lohapātre kramāgninā // Āk_1,23.32 //",
    "GS40anandk_u:7835": " saptāhaṃ lohadaṇḍena cālayettaddravaṃ muhuḥ /",
    "GS40anandk_u:7836": " sārdraṃ mayūrapittena bhāvayedātape dinam // Āk_1,23.33 //",
    "GS40anandk_u:7837": " pātayetpātanāyantre daradaṃ kharavahninā /",
    "GS40anandk_u:7838": " śuddho bhaveccaturyāmātpārado yogavāhakaḥ // Āk_1,23.34 //",
    "GS40anandk_u:7839": " (jāraṇārho vaḍabānalaviḍaḥ)",
    "GS40anandk_u:7840": " śṛṇu devi pravakṣyāmi jāraṇārhaṃ biḍaṃ priye /",
    "GS40anandk_u:7841": " cūrṇaṃ kṛtvā dagdhaśaṅkhaṃ gharme 'rkakṣīrabhāvitam // Āk_1,23.35 //",
    "GS40anandk_u:7842": " kuryāddinaṃ tato devi dhūmasāraṃ ca bhāvayet /",
    "GS40anandk_u:7843": " dinaṃ jambīrakarasairātape cātitīvrake // Āk_1,23.36 //",
    "GS40anandk_u:7844": " caturyāmamajāmūtraiḥ ṣoḍaśāṃśaṃ suvarcalam /",
    "GS40anandk_u:7845": " yathā sāndratvamāpnoti tāvatkvāthyaṃ varānane // Āk_1,23.37 //",
    "GS40anandk_u:7846": " naramūtre ṣoḍaśāṃśe kaṇṭakārīṃ samūlakām /",
    "GS40anandk_u:7847": " yāvad ghanībhavet tāvat kvāthanīyā prayatnataḥ // Āk_1,23.38 //",
    "GS40anandk_u:7848": " tintriṇīkṣārakāsīsasarjakṣārāḥ śilājatu /",
    "GS40anandk_u:7849": " jambīrasya rasaiḥ sarvaṃ caturyāmaṃ pṛthakpṛthak // Āk_1,23.39 //",
    "GS40anandk_u:7850": " jepālaṃ tattvacāhīnaṃ mūlakakṣārasaindhavam /",
    "GS40anandk_u:7851": " guñjāṃ ca ṭaṅkaṇaṃ śigrudravairbhāvyaṃ pṛthakpṛthak // Āk_1,23.40 //",
    "GS40anandk_u:7852": " jambīrāṇāṃ dravairbhāvyaṃ śaṅkhādyaṃ tattrayodaśa /",
    "GS40anandk_u:7853": " sarvaṃ samāṃśaṃ ca dinamekīkṛtya tu gālitam // Āk_1,23.41 //",
    "GS40anandk_u:7854": " rakṣayetsarvadā jñeyo nāmnā ca vaḍabānalaḥ /",
    "GS40anandk_u:7855": " suvarṇādimalohānāṃ ratnānāṃ jāraṇe tathā // Āk_1,23.42 //",
    "GS40anandk_u:7856": " abhrādyuparasānāṃ ca yojanīyaṃ prayatnataḥ /",
    "GS40anandk_u:7857": " (pāradabhasmavidhiḥ;",
    "GS40anandk_u:7858": " prathamaḥ prakāraḥ)",
    "GS40anandk_u:7859": " śuddhasūtaṃ śuddhagandhaṃ mardayedgoghṛtaiḥ samam // Āk_1,23.43 //",
    "GS40anandk_u:7860": " piṇḍībhūtaṃ kumāryāśca dalagarbhe niveśayet /",
    "GS40anandk_u:7861": " samyaksūtreṇa saṃveṣṭya tamayaskāntasaṃpuṭe // Āk_1,23.44 //",
    "GS40anandk_u:7862": " nirudhya taṃ mṛdupuṭe tridhā pācyaṃ punaḥ priye /",
    "GS40anandk_u:7863": " ādāya dṛḍhamūṣāyāmandhayitvā dhametsudhīḥ // Āk_1,23.45 //",
    "GS40anandk_u:7864": " bhasmībhavetsūtarājo yojyo yoge rasāyane /",
    "GS40anandk_u:7865": " (dvitīyaḥ prakāraḥ)",
    "GS40anandk_u:7866": " chāyāśuṣkāṇi kurvīta śākapakvaphalāni ca // Āk_1,23.46 //",
    "GS40anandk_u:7867": " mardayedarkapayasā tena mūṣodaraṃ lipet /",
    "GS40anandk_u:7868": " agraprasūtagojātajarāyoḥ śiṣitaṃ rajaḥ // Āk_1,23.47 //",
    "GS40anandk_u:7869": " mūṣāmadhye kṣipetpaścātsūtaṃ gandhaśca tadrajaḥ /",
    "GS40anandk_u:7870": " kṣiptvā nirudhya ca dhamedbhasmībhavati pāradaḥ // Āk_1,23.48 //",
    "GS40anandk_u:7871": " (tṛtīyaḥ prakāraḥ)",
    "GS40anandk_u:7872": " vandhyā kārkoṭakī kākatuṇḍī ca kaṭutumbikā /",
    "GS40anandk_u:7873": " kañcukī nalikā kākamācī vai kālamañjarī // Āk_1,23.49 //",
    "GS40anandk_u:7874": " kākajaṅghāstvimāḥ sarvāḥ piṣṭvā mūṣāntare kṣipet /",
    "GS40anandk_u:7875": " pūrvoktavandhyāmukhyābhir aṣṭābhir mardayed rasam // Āk_1,23.50 //",
    "GS40anandk_u:7876": " tadrasaṃ liptamūṣāyāṃ kṣiptvā ruddhvā ca bhūdhare /",
    "GS40anandk_u:7877": " pacedevaṃ cāṣṭavāramevaṃ mūṣāpralepanam // Āk_1,23.51 //",
    "GS40anandk_u:7878": " mardanaṃ dhamanaṃ kuryād bhūyo bhūyaḥ sureśvari /",
    "GS40anandk_u:7879": " mṛto bhavati sūtendro yogyo roge rasāyane // Āk_1,23.52 //",
    "GS40anandk_u:7880": " (caturthaḥ prakāraḥ)",
    "GS40anandk_u:7881": " niyāmakauṣadhairmardyaṃ caturyāmaṃ rasaṃ dṛḍham /",
    "GS40anandk_u:7882": " dviguṇe gandhataile ca śanairmandāgninā pacet // Āk_1,23.53 //",
    "GS40anandk_u:7883": " yāvat khoṭatvamāpnoti tāvadevaṃ pacedrasam /",
    "GS40anandk_u:7884": " tatkhoṭaṃ saṃpuṭe lauhe kṣiptvā rundhyāddṛḍhaṃ sudhīḥ // Āk_1,23.54 //",
    "GS40anandk_u:7885": " pathyājalairlohakiṭṭaṃ piṣṭvā sampuṭamālikhet /",
    "GS40anandk_u:7886": " tasyordhvaṃ śrāvake kācaṃ kṛtvā nāgaṃ vinikṣipet // Āk_1,23.55 //",
    "GS40anandk_u:7887": " sa nāgo dravate yāvattāvadevaṃ dhametpriye /",
    "GS40anandk_u:7888": " yāvanna yāti kāṭhinyaṃ tāvannaiva dhametsudhīḥ // Āk_1,23.56 //",
    "GS40anandk_u:7889": " punaḥ kaṭhinatāṃ prāpte dhametpūrvoktavanmuhuḥ /",
    "GS40anandk_u:7890": " triyāmadhamanādevaṃ bhasmībhavati pāradaḥ // Āk_1,23.57 //",
    "GS40anandk_u:7891": " bhasmīkṛte mūlikābhirjāraṇārahito rasaḥ /",
    "GS40anandk_u:7892": " dehe lohe na yojyaḥ syādyojyo bheṣajakarmaṇi // Āk_1,23.58 //",
    "GS40anandk_u:7893": " (pañcamaḥ prakāraḥ)",
    "GS40anandk_u:7894": " dviguṇe gandhataile ca śuddhaṃ sūtaṃ vimardayet /",
    "GS40anandk_u:7895": " ekāhaṃ taṃ punarmardyaṃ sarpākṣībhṛṅgarāḍapi // Āk_1,23.59 //",
    "GS40anandk_u:7896": " viṣṇukrāntā tryahaṃ caiṣāṃ rasaiḥ ślakṣṇaṃ vimardayet /",
    "GS40anandk_u:7897": " pacedyantre trisaṃghaṭṭe hyaṣṭavāramiti priye // Āk_1,23.60 //",
    "GS40anandk_u:7898": " kuryādbhasmati sūtendro rogasaṃghātanāśanaḥ /",
    "GS40anandk_u:7899": " (ṣaṣṭhaḥ prakāraḥ)",
    "GS40anandk_u:7900": " śvetāṅkolasya mūlottharasairmardyastryahaṃ rasaḥ // Āk_1,23.61 //",
    "GS40anandk_u:7901": " mūṣāyāṃ nikṣiped ruddhvā pacedbhūdharayantrake /",
    "GS40anandk_u:7902": " pārado bhasmatāṃ yāti sarvarogaharaḥ paraḥ // Āk_1,23.62 //",
    "GS40anandk_u:7903": " (saptamaḥ prakāraḥ)",
    "GS40anandk_u:7904": " viṣṇukrāntāṃ vedikāṃ ca kāñjikena vimardayet /",
    "GS40anandk_u:7905": " tatkalkena raso mardyaḥ saptadhā mūrchitotthitaḥ // Āk_1,23.63 //",
    "GS40anandk_u:7906": " taṃ rasaṃ śrāvake kṣiptvā siñcayettadrasairmuhuḥ /",
    "GS40anandk_u:7907": " dīpāgninā dinaṃ pacyādbhasma syāllavaṇākṛtiḥ // Āk_1,23.64 //",
    "GS40anandk_u:7908": " (aṣṭamaḥ prakāraḥ)",
    "GS40anandk_u:7909": " kākoduṃbarikākṣīrair bhāvayet somarāmaṭham /",
    "GS40anandk_u:7910": " punaḥ punaḥ saptadhaivaṃ śoṣayenmardayet sudhīḥ // Āk_1,23.65 //",
    "GS40anandk_u:7911": " kākodumbarapañcāṅgaṃ ṣoḍaśāṃśe jale kṣipet /",
    "GS40anandk_u:7912": " yathaikāṃśo'vaśiṣṭaḥ syāttena taddhiṅgu mardayet // Āk_1,23.66 //",
    "GS40anandk_u:7913": " tadgolake rasaṃ kṣiptvā mūṣāyāṃ taṃ ca rodhayet /",
    "GS40anandk_u:7914": " bhūdhare ca puṭedevamaṣṭavāraṃ punaḥ punaḥ // Āk_1,23.67 //",
    "GS40anandk_u:7915": " puṭe puṭe ca taddhiṅgu dadyātsūto mṛto bhavet /",
    "GS40anandk_u:7916": " (navamaḥ prakāraḥ)",
    "GS40anandk_u:7917": " urubūkasya bījāni tathāpāmārgajāni ca // Āk_1,23.68 //",
    "GS40anandk_u:7918": " pūrṇayet tacca mūṣāyāṃ kṣiptvā sūtaṃ tataḥ kṣipet /",
    "GS40anandk_u:7919": " tadūrdhvaṃ pūrvacūrṇaṃ ca samyaṅmūṣāṃ nirodhayet // Āk_1,23.69 //",
    "GS40anandk_u:7920": " pacellaghupuṭairevaṃ caturbhirbhasmatāṃ vrajet /",
    "GS40anandk_u:7921": " (daśamaḥ prakāraḥ)",
    "GS40anandk_u:7922": " kuḍuhuñcyāḥ kandamadhye kāntāstanyapariplute // Āk_1,23.70 //",
    "GS40anandk_u:7923": " rasaṃ kṣiptvā mukhaṃ ruddhvā tanmajjakalkataḥ sudhīḥ /",
    "GS40anandk_u:7924": " taṃ gomayaiḥ samālipya svedayedgomayāgninā // Āk_1,23.71 //",
    "GS40anandk_u:7925": " evaṃ kṛte saptavāraṃ raso bhasmatvam āpnuyāt /",
    "GS40anandk_u:7926": " (ekādaśaḥ prakāraḥ)",
    "GS40anandk_u:7927": " aṅkolasya śiphānīraiḥ sūtaṃ gandhaṃ samaṃ samam // Āk_1,23.72 //",
    "GS40anandk_u:7928": " dinamekaṃ mardayecca mūṣāgarbhaṃ nirodhayet /",
    "GS40anandk_u:7929": " puṭedbhūdharayantre ca dinānte bhasma jāyate // Āk_1,23.73 //",
    "GS40anandk_u:7930": " (dvādaśaḥ prakāraḥ)",
    "GS40anandk_u:7931": " sūtaṃ dhānyābhrakaṃ tulyaṃ mārakauṣadhijai rasaiḥ /",
    "GS40anandk_u:7932": " mardayed dinamekaṃ tu tatkalkairvastralepanam // Āk_1,23.74 //",
    "GS40anandk_u:7933": " tadvastraṃ vartikāṃ kṛtvā dhṛtvā daṃśena dīpayet /",
    "GS40anandk_u:7934": " taddrutiṃ patitāṃ kāṃsye kṛṣṇavarṇaṃ ca tadbhavet // Āk_1,23.75 //",
    "GS40anandk_u:7935": " tatpunarmārakairmardyaṃ pātanāyantrake pacet /",
    "GS40anandk_u:7936": " mṛto bhaveddinaikena tadbhasmākhilarogahṛt // Āk_1,23.76 //",
    "GS40anandk_u:7937": " (trayodaśaḥ prakāraḥ)",
    "GS40anandk_u:7938": " kāladhuttūratailena mardanīyaśca pāradaḥ /",
    "GS40anandk_u:7939": " tato niyāmakairmardyāddinaikaṃ kūrmayantrake // Āk_1,23.77 //",
    "GS40anandk_u:7940": " pācayedbhasmatāṃ yāti śubhraḥ syātsarvarogahā /",
    "GS40anandk_u:7941": " (caturdaśaḥ prakāraḥ)",
    "GS40anandk_u:7942": " śuddhasūtād ardhabhāgaṃ śuddhaṃ gandhaṃ vimardayet // Āk_1,23.78 //",
    "GS40anandk_u:7943": " mārakauṣadhajair drāvair dinaṃ mūṣāgataṃ pacet /",
    "GS40anandk_u:7944": " yantre bhūdharasaṃjñe ca dinenaikena bhasmati // Āk_1,23.79 //",
    "GS40anandk_u:7945": " (pañcadaśaḥ prakāraḥ)",
    "GS40anandk_u:7946": " sūtamabhraṃ vaṭakṣīraistriyāmaṃ mardayetpriye /",
    "GS40anandk_u:7947": " mūṣāgarbhe vinikṣipya karīṣāgnau dinaṃ pacet // Āk_1,23.80 //",
    "GS40anandk_u:7948": " bhasmībhavati sūtendraḥ śubhraḥ sarvārtināśanaḥ /",
    "GS40anandk_u:7949": " (ṣoḍaśaḥ prakāraḥ)",
    "GS40anandk_u:7950": " mukhīkṛte vāsite ca pārade samakāñcanam // Āk_1,23.81 //",
    "GS40anandk_u:7951": " jārayet pūrvayogena tato gandhaṃ samaṃ kṣipet /",
    "GS40anandk_u:7952": " divyauṣadhidravairmardyaṃ dinaṃ mūṣādhṛtaṃ rasam // Āk_1,23.82 //",
    "GS40anandk_u:7953": " divānaktaṃ karīṣāgnau pacedvā tuṣavahninā /",
    "GS40anandk_u:7954": " svedayettaṃ samuddhṛtya bhūyo divyauṣadhodbhavaiḥ // Āk_1,23.83 //",
    "GS40anandk_u:7955": " bījaiḥ samāṃśaiḥ saṃmardyaṃ caturyāmaṃ sureśvari /",
    "GS40anandk_u:7956": " vajramūṣāgataṃ dhāmyaṃ bhasmībhavati pāradaḥ // Āk_1,23.84 //",
    "GS40anandk_u:7957": " tadbhasma divyaṃ yuñjīta sadā roge rasāyane /",
    "GS40anandk_u:7958": " (saptadaśaḥ prakāraḥ)",
    "GS40anandk_u:7959": " svajīrṇe pārade svarṇaṃ samamamlena mardayet // Āk_1,23.85 //",
    "GS40anandk_u:7960": " piṣṭībhūtaṃ kāñjikena prakṣālyādāya tāṃ punaḥ /",
    "GS40anandk_u:7961": " piṣṭyardhaṃ śuddhagandhaṃ ca tadardhaṃ ṭaṅkaṇaṃ kṣipet // Āk_1,23.86 //",
    "GS40anandk_u:7962": " sarvatulyāṃ niśāṃ nārīpuṣparaktadravairdinam /",
    "GS40anandk_u:7963": " mardayettāṃ dinānte ca kuryāttadgolakaṃ tataḥ // Āk_1,23.87 //",
    "GS40anandk_u:7964": " paced gaḍḍukayantre ca dinaṃ mandāgninā sudhīḥ /",
    "GS40anandk_u:7965": " samādāya vicūrṇyaiva dattvā tatsamagandhakam // Āk_1,23.88 //",
    "GS40anandk_u:7966": " garbhayantre tryahaṃ pācyaṃ laghunā tattuṣāgninā /",
    "GS40anandk_u:7967": " raso bhasma bhaveddevi nirutthaḥ syādrasāyanam // Āk_1,23.89 //",
    "GS40anandk_u:7968": " (aṣṭādaśaḥ prakāraḥ)",
    "GS40anandk_u:7969": " karṣatrayaṃ śuddhasūtaṃ karṣaṃ tāmrarajaḥ priye /",
    "GS40anandk_u:7970": " amlaiḥ saṃmardayedgāḍhaṃ dinaṃ khalve tato bhavet // Āk_1,23.90 //",
    "GS40anandk_u:7971": " piṣṭistāṃ kṣālayettoyaistata ādāya nirmalam /",
    "GS40anandk_u:7972": " mākṣīkasatvaṃ tatsarvaṃ cakramardacchadadravaiḥ // Āk_1,23.91 //",
    "GS40anandk_u:7973": " tridinaṃ mardayedgāḍhaṃ tāṃ piṣṭiṃ garbhayantrake /",
    "GS40anandk_u:7974": " tuṣāgninā paceddevi tridinaṃ vā divāniśam // Āk_1,23.92 //",
    "GS40anandk_u:7975": " karīṣāgnau bhavetsūtabhasma rogajarāpaham /",
    "GS40anandk_u:7976": " (ekonaviṃśaḥ prakāraḥ)",
    "GS40anandk_u:7977": " sūtaṃ svarṇaṃ vyomasatvaṃ samaṃ svarṇasamaṃ biḍam // Āk_1,23.93 //",
    "GS40anandk_u:7978": " rambhādaṇḍadravaiḥ sarvaṃ tat khalve mardayeddinam /",
    "GS40anandk_u:7979": " tato divyauṣadhodbhūtairbījaistulyaṃ dinadvayam // Āk_1,23.94 //",
    "GS40anandk_u:7980": " saha saṃmardayed rambhātoyais tad garbhayantrake /",
    "GS40anandk_u:7981": " pūrvakrameṇa vipacedrasabhasma bhavecchubham // Āk_1,23.95 //",
    "GS40anandk_u:7982": " jarāmaraṇarogaghnaṃ sarvasiddhipradāyakam /",
    "GS40anandk_u:7983": " (viṃśaḥ prakāraḥ)",
    "GS40anandk_u:7984": " rasendraṃ vimalāsatvaṃ tulyaṃ mardya dinatrayam // Āk_1,23.96 //",
    "GS40anandk_u:7985": " sinduvārachadarasaiḥ piṣṭiḥ syāttāṃ vinikṣipet /",
    "GS40anandk_u:7986": " kācakūpyantare kūpīṃ saptamṛtkarpaṭairlipet // Āk_1,23.97 //",
    "GS40anandk_u:7987": " śoṣayedvālukāyantre dinaṃ mandāgninā pacet /",
    "GS40anandk_u:7988": " rasabhasma bhaveddivyaṃ rugjarāmaraṇāpaham // Āk_1,23.98 //",
    "GS40anandk_u:7989": " (ekaviṃśaḥ prakāraḥ)",
    "GS40anandk_u:7990": " karṣadvayaṃ rasendraṃ ca tadardhaṃ śuddhagandhakam /",
    "GS40anandk_u:7991": " mākṣīkasatvaṃ gandhāṃśaṃ tatsarvaṃ mardayeddinam // Āk_1,23.99 //",
    "GS40anandk_u:7992": " nirguṇḍīpatrasāraiśca taṃ golaṃ nikṣipetpriye /",
    "GS40anandk_u:7993": " mūṣāmadhye tato mūṣāvaktraṃ ruddhvā vinikṣipet // Āk_1,23.100 //",
    "GS40anandk_u:7994": " tāṃ mūṣāṃ gaḍḍukāyantre pacenmandāgninā dinam /",
    "GS40anandk_u:7995": " rasabhasma bhaveddivyaṃ sindūrāruṇasannibham // Āk_1,23.101 //",
    "GS40anandk_u:7996": " jarāmaraṇarogaghnaṃ sarvasiddhipradaṃ śubham /",
    "GS40anandk_u:7997": " (dvāviṃśaḥ prakāraḥ)",
    "GS40anandk_u:7998": " pakvamūṣodare tulyagandhakāntaritaṃ rasam // Āk_1,23.102 //",
    "GS40anandk_u:7999": " tayoścaturguṇaṃ dattvā kākamācīrasaṃ punaḥ /",
    "GS40anandk_u:8000": " ācchādya gaḍḍukāyantre tāṃ nidhāya pacetkramāt // Āk_1,23.103 //",
    "GS40anandk_u:8001": " mṛdumadhyamacaṇḍākhyavahnau yāmacatuṣṭayam /",
    "GS40anandk_u:8002": " tataśca sarvarogaghnaṃ rasabhasma bhavecchubham // Āk_1,23.104 //",
    "GS40anandk_u:8003": " (trayoviṃśaḥ prakāraḥ)",
    "GS40anandk_u:8004": " snuhīkṣīrairdinaṃ sūtaṃ mardayet tadabhāvataḥ /",
    "GS40anandk_u:8005": " amlavallyā rasair eva taṃ rasaṃ gandhakaiḥ samam // Āk_1,23.105 //",
    "GS40anandk_u:8006": " garbhayantre vinikṣipya pūrvavad vipacedbudhaḥ /",
    "GS40anandk_u:8007": " mṛto bhavedrasaḥ so'yaṃ sarvarogaharo bhavet // Āk_1,23.106 //",
    "GS40anandk_u:8008": " (caturviṃśaḥ prakāraḥ)",
    "GS40anandk_u:8009": " guñjāphalaṃ rasasamaṃ madhuṭaṅkaṇayāvakaiḥ /",
    "GS40anandk_u:8010": " bhṛṅgapatrarasairyuktaṃ dinam ekaṃ vimardayet // Āk_1,23.107 //",
    "GS40anandk_u:8011": " chāditaṃ vajramūṣāyāṃ dhamayenmṛduvahninā /",
    "GS40anandk_u:8012": " ayaṃ rasāyano vṛṣyo rasaḥ syācchaśisannibhaḥ // Āk_1,23.108 //",
    "GS40anandk_u:8013": " (pañcaviṃśaḥ prakāraḥ)",
    "GS40anandk_u:8014": " samaṃ gandharasaṃ śuddhaṃ kīṭamāriṇikādravaiḥ /",
    "GS40anandk_u:8015": " ajamāryahimāryorvā śvetāṅkolarasena vā // Āk_1,23.109 //",
    "GS40anandk_u:8016": " mardayettridinaṃ kṣiptvā mṛṇmaye saṃpuṭe tataḥ /",
    "GS40anandk_u:8017": " dinamekaṃ karīṣāgnau tuṣāgnau vā dinatrayam // Āk_1,23.110 //",
    "GS40anandk_u:8018": " pacettataḥ sūtabhasma jāyate rugjarāpaham /",
    "GS40anandk_u:8019": " (ṣaḍviṃśaḥ prakāraḥ)",
    "GS40anandk_u:8020": " tāmrābhrapātanāyogācchodhitaṃ pāradaṃ priye // Āk_1,23.111 //",
    "GS40anandk_u:8021": " vajrabhasma samaṃ haṃsapādīdrāvairvimardayet /",
    "GS40anandk_u:8022": " divyauṣadhibhavair bījair vajramūṣāntaraṃ lipet // Āk_1,23.112 //",
    "GS40anandk_u:8023": " tasminpūrvarasaṃ kṣiptvā ruddhvātha tridinaṃ pacet /",
    "GS40anandk_u:8024": " tuṣāgninā tata uddhṛtya tattulyaṃ drutapāradam // Āk_1,23.113 //",
    "GS40anandk_u:8025": " haṃsapādīrasaiḥ sarvaṃ mardayettridinaṃ tataḥ /",
    "GS40anandk_u:8026": " pūrvavattaṃ pacetso'yaṃ raso bhasmati niścayaḥ // Āk_1,23.114 //",
    "GS40anandk_u:8027": " jarāmaraṇarogaghnaḥ sarvasiddhipradaḥ śubhaḥ /",
    "GS40anandk_u:8028": " (saptaviṃśaḥ prakāraḥ)",
    "GS40anandk_u:8029": " vāsitaṃ pāradaṃ karṣamaṣṭaguñjaṃ suvarṇakam // Āk_1,23.115 //",
    "GS40anandk_u:8030": " mṛtavajraṃ caturguñjaṃ mardyaṃ haṃsapadīrasaiḥ /",
    "GS40anandk_u:8031": " taptakhalve vajramūṣāgataṃ kṛtvā nirodhayet // Āk_1,23.116 //",
    "GS40anandk_u:8032": " paced bhūdharayantre ca punarādāya taṃ rasam /",
    "GS40anandk_u:8033": " haṃsapādīdravairmardyaṃ taptakhalve dinatrayam // Āk_1,23.117 //",
    "GS40anandk_u:8034": " pūrvavad bhūdhare yantre pacettaṃ ca punaḥ punaḥ /",
    "GS40anandk_u:8035": " evaṃ śatapuṭaṃ kṛtvā bhasma syādraktavarṇakam // Āk_1,23.118 //",
    "GS40anandk_u:8036": " jarāmaraṇadāridryanāśanaṃ bhavanāśanam /",
    "GS40anandk_u:8037": " (aṣṭāviṃśaḥ prakāraḥ)",
    "GS40anandk_u:8038": " yugāṃśaḥ śuddhasūtaḥ syādekāṃśaṃ tāmracūrṇakam // Āk_1,23.119 //",
    "GS40anandk_u:8039": " amle dinaṃ mardayettaṃ prakṣālyādāya piṣṭikām /",
    "GS40anandk_u:8040": " tāpyasatvaṃ piṣṭisamaṃ cakramardadaladravaiḥ // Āk_1,23.120 //",
    "GS40anandk_u:8041": " mardayet tridinaṃ sarvaṃ golakaṃ garbhayantrake /",
    "GS40anandk_u:8042": " nikṣipya tridinaṃ pācyaṃ tuṣāgnau vā sureśvari // Āk_1,23.121 //",
    "GS40anandk_u:8043": " divārātraṃ karīṣāgnau pacedbhasma bhavedrasaḥ /",
    "GS40anandk_u:8044": " (ekonatriṃśaḥ prakāraḥ)",
    "GS40anandk_u:8045": " mukhīkṛtarasaṃ cābhrasatvaṃ svarṇaṃ trayaṃ samam // Āk_1,23.122 //",
    "GS40anandk_u:8046": " raṃbhādraveṇa saṃmardyaṃ dinaṃ sarvasamaṃ biḍam /",
    "GS40anandk_u:8047": " tato divyauṣadhīnāṃ ca bījairmardyaṃ dinatrayam // Āk_1,23.123 //",
    "GS40anandk_u:8048": " garbhayantre pacetpaścātkarīṣāgnau mṛto bhavet /",
    "GS40anandk_u:8049": " (triṃśaḥ prakāraḥ)",
    "GS40anandk_u:8050": " khajīrṇasūtaṃ vimalāṃ samaṃ nirguṇḍikārasaiḥ // Āk_1,23.124 //",
    "GS40anandk_u:8051": " mardayitvā tryahaṃ kācakūpikāyāṃ vinikṣipet /",
    "GS40anandk_u:8052": " sikatāyantrake pacyāccaturyāmena bhasmitaḥ // Āk_1,23.125 //",
    "GS40anandk_u:8053": " (ekatriṃśaḥ prakāraḥ)",
    "GS40anandk_u:8054": " tāpyasatvaṃ samaṃ gandhaṃ dvābhyāṃ tulyaṃ ca jāritam /",
    "GS40anandk_u:8055": " sūtaṃ nirguṇḍikāṃ mardya dinaṃ tadgolakaṃ punaḥ // Āk_1,23.126 //",
    "GS40anandk_u:8056": " vajramūṣāndhitaṃ kṛtvā dhamedvā gaḍḍuyantrake /",
    "GS40anandk_u:8057": " pacettadraktavarṇaṃ syātsa rasaḥ sarvarogahā // Āk_1,23.127 //",
    "GS40anandk_u:8058": " (rasabhasmalakṣaṇam)",
    "GS40anandk_u:8059": " akṣayitvaṃ nirutthatvaṃ nirlepatvaṃ subhasmatā /",
    "GS40anandk_u:8060": " mārakatvaṃ ca lohānāṃ lakṣayed rasabhasmataḥ // Āk_1,23.128 //",
    "GS40anandk_u:8061": " (1. gandhapiṣṭī;",
    "GS40anandk_u:8062": " prathamaḥ prakāraḥ)",
    "GS40anandk_u:8063": " saṃcūrṇya śodhitaṃ gandhaṃ pūrvapatrarasena ca /",
    "GS40anandk_u:8064": " saptadhā bhāvayed gharme strīṇāṃ ca rajasā tathā // Āk_1,23.129 //",
    "GS40anandk_u:8065": " tathā mānavapittena lolayedgandhakaṃ punaḥ /",
    "GS40anandk_u:8066": " palamekaṃ śuddharasaṃ karpare cātape nyaset // Āk_1,23.130 //",
    "GS40anandk_u:8067": " tadūrdhvaṃ lolitaṃ gandhaṃ vinyasyāṅguṣṭhamarditam /",
    "GS40anandk_u:8068": " kuryātsūto bhavetpiṣṭiḥ sarvakarmasu siddhidaḥ // Āk_1,23.131 //",
    "GS40anandk_u:8069": " (dvitīyaḥ prakāra,",
    "GS40anandk_u:8070": " svarṇagandhapiṣṭī)",
    "GS40anandk_u:8071": " gandhakaṃ śodhitaṃ devi tilaparṇīrasena ca /",
    "GS40anandk_u:8072": " saptadhā mardayecchoṣyaṃ chāyāyāṃ bhāvayet kramāt // Āk_1,23.132 //",
    "GS40anandk_u:8073": " mūṣāyāṃ pāradaṃ śuddhaṃ palamātraṃ vinikṣipet /",
    "GS40anandk_u:8074": " suvarṇaniṣkagulikāṃ mūṣāyāṃ nikṣipettataḥ // Āk_1,23.133 //",
    "GS40anandk_u:8075": " tatra nārīrajomūtramalamātraṃ vinikṣipet /",
    "GS40anandk_u:8076": " vālukāyantramadhye ca tāṃ mūṣāṃ sthāpayecchive // Āk_1,23.134 //",
    "GS40anandk_u:8077": " alpamalpaṃ pūrvagandhaṃ vāraṃ vāraṃ vinikṣipet /",
    "GS40anandk_u:8078": " mṛdvagninā pacedyāvatkarṣagandhaṃ ca jīryate // Āk_1,23.135 //",
    "GS40anandk_u:8079": " avatārya svāṅgaśītamāharetsvarṇagolakam /",
    "GS40anandk_u:8080": " svarṇapiṣṭirbhaveddivyā sarvavāñchitadāyinī // Āk_1,23.136 //",
    "GS40anandk_u:8081": " (tṛtīyaḥ prakāraḥ)",
    "GS40anandk_u:8082": " bhāvayenmarkaṭītoyaiḥ śatadhā śuddhagandhakam /",
    "GS40anandk_u:8083": " chāyāyāṃ śuddhasūtaṃ ca gharme mṛtkarpare kṣipet // Āk_1,23.137 //",
    "GS40anandk_u:8084": " kiṃcit kiṃcit pūrvagandhaṃ nikṣipenmarkaṭīrasam /",
    "GS40anandk_u:8085": " jīrṇe gandhe dravaṃ deyaṃ muhur gandhaṃ muhurdravam // Āk_1,23.138 //",
    "GS40anandk_u:8086": " yāvatpādāṃśakaṃ jīrṇaṃ gandhaṃ ca piṣṭikā bhavet /",
    "GS40anandk_u:8087": " divyā sā sarvakarmārhā devānāmapi durlabhā // Āk_1,23.139 //",
    "GS40anandk_u:8088": " (caturthaḥ prakāraḥ)",
    "GS40anandk_u:8089": " śuddhagandhaṃ cūrṇayitvā trivāraṃ kāñjikena ca /",
    "GS40anandk_u:8090": " jambīrāmlaistrivāraṃ ca haṃsapādīrasena ca // Āk_1,23.140 //",
    "GS40anandk_u:8091": " saptadhā kṣālayedevaṃ karpūraṃ bhāvayetpṛthak /",
    "GS40anandk_u:8092": " śvetādrikarṇikātoyair ātape ca trivārakam // Āk_1,23.141 //",
    "GS40anandk_u:8093": " dviguñjamātraṃ karpūraṃ yantrāntaḥ parilepayet /",
    "GS40anandk_u:8094": " tatra gandhaṃ sārdhaniṣkaṃ bhāvitaṃ cūrṇitaṃ kṣipet // Āk_1,23.142 //",
    "GS40anandk_u:8095": " tadūrdhvaṃ ca palaṃ sūtaṃ nikṣipettasya pṛṣṭhataḥ /",
    "GS40anandk_u:8096": " pūrvamātraṃ ca karpūraṃ tadūrdhvaṃ sārdhaniṣkakam // Āk_1,23.143 //",
    "GS40anandk_u:8097": " gandhakaṃ ca punaḥ kṣiptvā tato gomūtrakena ca /",
    "GS40anandk_u:8098": " śvetādrikarṇikāmūlaṃ piṣṭvā tatkalkakena ca // Āk_1,23.144 //",
    "GS40anandk_u:8099": " ācchādya taccharāveṇa rodhayetpācayetkramāt /",
    "GS40anandk_u:8100": " jālikāyantramadhye ca divyaṃ paścāttamuddharet // Āk_1,23.145 //",
    "GS40anandk_u:8101": " evaṃ kuryāttrivāraṃ ca gandhapiṣṭir bhaved dhruvam /",
    "GS40anandk_u:8102": " (pañcamaḥ prakāraḥ)",
    "GS40anandk_u:8103": " snehalipte khalvamadhye śuddhasūtaṃ palaṃ nyaset // Āk_1,23.146 //",
    "GS40anandk_u:8104": " karṣaṃ ca śodhitaṃ gandhaṃ devadālīdravaṃ kṣipet /",
    "GS40anandk_u:8105": " karāṅgulyā khare gharme mardayet piṣṭikā bhavet // Āk_1,23.147 //",
    "GS40anandk_u:8106": " (ṣaṣṭhaḥ prakāraḥ)",
    "GS40anandk_u:8107": " tāmrakhalve palaṃ sūtaṃ karṣārdhaṃ gandhakaṃ kṣipet /",
    "GS40anandk_u:8108": " mṛdvagninā pacedyāmaṃ karāṅguṣṭhena cālayet // Āk_1,23.148 //",
    "GS40anandk_u:8109": " gandhapiṣṭirbhaveddivyā sarvakarmakarī śubhā /",
    "GS40anandk_u:8110": " (piṣṭīstambhanam (2))",
    "GS40anandk_u:8111": " piṣṭīnāṃ stambhanaṃ vakṣye tiktakośātakībhavam // Āk_1,23.149 //",
    "GS40anandk_u:8112": " bījaṃ caṇḍālinīkandaṃ tulyaṃ kāntāstanodbhavaiḥ /",
    "GS40anandk_u:8113": " kṣīraiḥ piṣṭvā ca tāṃ piṣṭīṃ lepayedaṅgulaṃ dṛḍham // Āk_1,23.150 //",
    "GS40anandk_u:8114": " vandhyākande'thavā kṣīrakande vā sūraṇodbhave /",
    "GS40anandk_u:8115": " kande vā vajrakande vā kande vā kuḍuhuñcije // Āk_1,23.151 //",
    "GS40anandk_u:8116": " tāṃ piṣṭiṃ nikṣipettattanmajjayā rodhayenmukham /",
    "GS40anandk_u:8117": " tatkandaṃ ca mṛdā liptvā puṭedbhūdharayantrake // Āk_1,23.152 //",
    "GS40anandk_u:8118": " divānaktaṃ karīṣāgnāvūrdhvādhaḥ parivartanam /",
    "GS40anandk_u:8119": " yathā kandaṃ tu na dahettathā pākakramaḥ smṛtaḥ // Āk_1,23.153 //",
    "GS40anandk_u:8120": " atha piṣṭiṃ samānīyād bhavetsā stambhitā priye /",
    "GS40anandk_u:8121": " (piṣṭījāraṇam (2))",
    "GS40anandk_u:8122": " piṣṭīnāṃ stambhitānāṃ ca jāraṇā vakṣyate śive // Āk_1,23.154 //",
    "GS40anandk_u:8123": " stanayantre lohakṛte gandhakaṃ piṣṭitulyakam /",
    "GS40anandk_u:8124": " kṣipedūrdhvaṃ ca deveśi stambhitāṃ gandhapiṣṭikām // Āk_1,23.155 //",
    "GS40anandk_u:8125": " tadūrdhvaṃ piṣṭitulyaṃ ca gandhakaṃ cūrṇitaṃ kṣipet /",
    "GS40anandk_u:8126": " nirudhya bhūdhare yantre pācayejjārayetkramāt // Āk_1,23.156 //",
    "GS40anandk_u:8127": " gandhaṃ punaḥpunardeyamevaṃ śataguṇaṃ priye /",
    "GS40anandk_u:8128": " jīrṇe śataguṇe gandhe yantrātpiṣṭiṃ samāharet // Āk_1,23.157 //",
    "GS40anandk_u:8129": " sarvāsāṃ gandhapiṣṭīnāṃ jāraṇaṃ syācca rañjanam /",
    "GS40anandk_u:8130": " (piṣṭīmāraṇam (2))",
    "GS40anandk_u:8131": " jāritānāṃ ca piṣṭīnāṃ pravakṣye māraṇakramam // Āk_1,23.158 //",
    "GS40anandk_u:8132": " taptakhalve vinikṣipya jāritāṃ gandhapiṣṭikām /",
    "GS40anandk_u:8133": " divyauṣadhirasaiḥ piṣṭvā dinaṃ kuryācca golakam // Āk_1,23.159 //",
    "GS40anandk_u:8134": " divyauṣadhīnāṃ bījāni piṣṭvā divyauṣadhodbhavaiḥ /",
    "GS40anandk_u:8135": " svarasair vajramūṣāntar lepayetpūrvagolakam // Āk_1,23.160 //",
    "GS40anandk_u:8136": " kṣiptvā nirudhya mūṣāsyaṃ pacedbhūdharayantrake /",
    "GS40anandk_u:8137": " pravartayaṃścordhvamadho dinamekaṃ punaḥ priye // Āk_1,23.161 //",
    "GS40anandk_u:8138": " samāhṛtya yathāpūrvaṃ pūrvatoyaiśca mardayet /",
    "GS40anandk_u:8139": " puṭayetpūrvavaddevi daśavāramiti kramāt // Āk_1,23.162 //",
    "GS40anandk_u:8140": " asaṃśayaṃ gandhapiṣṭirmriyate sarvakāryakṛt /",
    "GS40anandk_u:8141": " gandhapiṣṭikramāj jātarasabhasmāni bhairavi // Āk_1,23.163 //",
    "GS40anandk_u:8142": " sarvakarmasu mukhyāni viśeṣādvādakarmaṇi /",
    "GS40anandk_u:8143": " (rasabandhāḥ;",
    "GS40anandk_u:8144": " prathamaḥ prakāraḥ:",
    "GS40anandk_u:8145": " vaikrāntabandhaḥ)",
    "GS40anandk_u:8146": " vakṣyāmi rasabandhāni śṛṇu bhairavi samprati // Āk_1,23.164 //",
    "GS40anandk_u:8147": " śodhitaṃ pāradaṃ khalve daśaniṣkaṃ vinikṣipet /",
    "GS40anandk_u:8148": " niṣkaikaṃ śuddhagandhaṃ ca svalpaṃ svalpaṃ vinikṣipet // Āk_1,23.165 //",
    "GS40anandk_u:8149": " kuṭṭayenmardayed grāvṇā piṣṭiḥ syādyāmamātrake /",
    "GS40anandk_u:8150": " kṣīrakande'thavā vandhyākande vā kuḍuhuñcije // Āk_1,23.166 //",
    "GS40anandk_u:8151": " kande vā nikṣipetpakve śubhe gandhakapiṣṭikām /",
    "GS40anandk_u:8152": " niṣkārdhaṃ bhasma vaikrāntamūrdhvādho nikṣipetsudhīḥ // Āk_1,23.167 //",
    "GS40anandk_u:8153": " tatkandamajjayā vaktraṃ nirudhya ca mṛdā bahiḥ /",
    "GS40anandk_u:8154": " limpedaṅgulimātreṇa śoṣayitvātha sarvataḥ // Āk_1,23.168 //",
    "GS40anandk_u:8155": " aṣṭavāraṃ pacedyantre bhūdhare kaukkuṭe puṭe /",
    "GS40anandk_u:8156": " karīṣāgnau punaḥ kuryādūrdhvabhāgamadhaḥ priye // Āk_1,23.169 //",
    "GS40anandk_u:8157": " adhobhāgaṃ tathordhvaṃ ca bhūyo bhūyaḥ pravartanam /",
    "GS40anandk_u:8158": " evamekadinaṃ paścātpacedyugakarīṣakaiḥ // Āk_1,23.170 //",
    "GS40anandk_u:8159": " pakvadāḍimabījābho baddho bhavati pāradaḥ /",
    "GS40anandk_u:8160": " vaikrāntabaddhanāmā syāccūrṇito yogavāhakaḥ // Āk_1,23.171 //",
    "GS40anandk_u:8161": " (dvitīyaḥ prakāraḥ:",
    "GS40anandk_u:8162": " gandhakabandhaḥ)",
    "GS40anandk_u:8163": " pūrvoktāṃ gandhapiṣṭīṃ tāṃ vastre baddhvātha saṃpuṭe /",
    "GS40anandk_u:8164": " lohaje poṭṭalīṃ sthāpyacordhvādhaḥ samagandhakam // Āk_1,23.172 //",
    "GS40anandk_u:8165": " nirudhya saṃpuṭaṃ samyak pacet bhūdharayantrake /",
    "GS40anandk_u:8166": " yathā jīrṇo bhavedgandho bhūyo bhūyastathāpi ca // Āk_1,23.173 //",
    "GS40anandk_u:8167": " eva ṣaḍguṇagandhastu jāraṇīyo maheśvari /",
    "GS40anandk_u:8168": " evaṃ gandhakabaddho'yaṃ rasaḥ sarvāmayāpahaḥ // Āk_1,23.174 //",
    "GS40anandk_u:8169": " (tṛtīyaḥ prakāraḥ:",
    "GS40anandk_u:8170": " gandhakabandhaḥ)",
    "GS40anandk_u:8171": " ṣoḍaśāṅguladīrghā ca jambīraphalavistṛtā /",
    "GS40anandk_u:8172": " pakvamūṣā dṛḍhatarā vālukāyantramadhyataḥ // Āk_1,23.175 //",
    "GS40anandk_u:8173": " tribhāgamagnāṃ kurvīta bahiḥ pādāṃśasaṃsthitām /",
    "GS40anandk_u:8174": " tasyāṃ kṣipedgandhasūtaṃ palamekaṃ sureśvari // Āk_1,23.176 //",
    "GS40anandk_u:8175": " sūtād athordhvabhāge tu dvipalaṃ śuddhagandhakam /",
    "GS40anandk_u:8176": " nikṣipettanmukhaṃ samyagrodhayenmandavahninā // Āk_1,23.177 //",
    "GS40anandk_u:8177": " pacennirdhūmatā yāvattāvaddhūme gate punaḥ /",
    "GS40anandk_u:8178": " kākamācīdravaiḥ pūryā taddrave jīrṇatāṃ gate // Āk_1,23.178 //",
    "GS40anandk_u:8179": " rasena nāgavallyāśca pūraṇīyā punaḥ priye /",
    "GS40anandk_u:8180": " unmattakarasaiḥ pūryā śanairmandāgninā pacet // Āk_1,23.179 //",
    "GS40anandk_u:8181": " gandhakaṃ jīryate yāvatkākamācyādikadravaiḥ /",
    "GS40anandk_u:8182": " dhattūrāntaiḥ pacedevaṃ baddho bhavati pāradaḥ // Āk_1,23.180 //",
    "GS40anandk_u:8183": " nāmnā gandhakabaddho'yaṃ sarvayogeṣu yojayet /",
    "GS40anandk_u:8184": " (caturthaḥ prakāraḥ gandhakasvarṇabandhaḥ)",
    "GS40anandk_u:8185": " pūrvavadgandhapiṣṭiṃ ca vidhāyādau vicakṣaṇaḥ // Āk_1,23.181 //",
    "GS40anandk_u:8186": " saptārdhaniṣkasūtaḥ syādadhyardhaṃ śuddhahāṭakam /",
    "GS40anandk_u:8187": " yāmamamlena saṃmardyaṃ khyāto'yaṃ hemapiṣṭikā // Āk_1,23.182 //",
    "GS40anandk_u:8188": " gandhapiṣṭiṃ hemapiṣṭyā samayāveṣṭya bāhyataḥ /",
    "GS40anandk_u:8189": " stanākāre lohamaye saṃpuṭe vastrabandhitām // Āk_1,23.183 //",
    "GS40anandk_u:8190": " kṛtvā tāṃ piṣṭikāṃ kṣiptvā piṣṭyūrdhvādhaśca gandhakam /",
    "GS40anandk_u:8191": " sarvatulyaṃ kṣipet sandhiṃ ruddhvāmlalavaṇaiḥ sudhīḥ // Āk_1,23.184 //",
    "GS40anandk_u:8192": " pacedbhūdharayantre ca jīrṇe jīrṇe punaḥ punaḥ /",
    "GS40anandk_u:8193": " ṣaḍguṇaṃ gandhakaṃ dadyāttato vastraṃ śanairharet // Āk_1,23.185 //",
    "GS40anandk_u:8194": " samāṃśaṃ gandhakaṃ bhūyo bhūyo jāryaṃ śanaiḥ śanaiḥ /",
    "GS40anandk_u:8195": " niḥśeṣaṃ gandhakaṃ naiva kuryāccetpāradacyutiḥ // Āk_1,23.186 //",
    "GS40anandk_u:8196": " evaṃ śataguṇe jīrṇe gandhapiṣṭiṃ samāharet /",
    "GS40anandk_u:8197": " tatsamāṃśasuvarṇasya saṃpuṭe piṣṭikāṃ kṣipet // Āk_1,23.187 //",
    "GS40anandk_u:8198": " kācaṃ kanyādravaiḥ piṣṭvā lepayedbāhyato'ṅgulam /",
    "GS40anandk_u:8199": " tataṣṭaṅkaṇakairliptvā paścānmṛllavaṇaiḥ kramāt // Āk_1,23.188 //",
    "GS40anandk_u:8200": " ekaikaṃ lepanaṃ kāryaṃ veṣṭyamaṅgulamānakam /",
    "GS40anandk_u:8201": " pratilepaṃ śoṣayecca koṣṭhīyantragataṃ dhamet // Āk_1,23.189 //",
    "GS40anandk_u:8202": " vaṅkanālena tīvreṇa vahninā praharaṃ bhavet /",
    "GS40anandk_u:8203": " udayādityasaṅkāśaṃ khoṭaṃ divyarasāyanam // Āk_1,23.190 //",
    "GS40anandk_u:8204": " gandhahāṭakabandho'yaṃ jarāvyādhidaridrahā /",
    "GS40anandk_u:8205": " (pañcamaḥ prakāraḥ gandhakabandhaḥ)",
    "GS40anandk_u:8206": " athavā gandhapiṣṭiṃ tāṃ vastre baddhvātha gandhakam // Āk_1,23.191 //",
    "GS40anandk_u:8207": " tulyaṃ dattvā nirudhyātha saṃpuṭe lohaje dṛḍham /",
    "GS40anandk_u:8208": " puṭettadbhūdhare tāvadyāvajjīryati gandhakam // Āk_1,23.192 //",
    "GS40anandk_u:8209": " evaṃ punaḥ punardeyaṃ yāvadgandhaṃ tu ṣaḍguṇam /",
    "GS40anandk_u:8210": " ityevaṃ gandhake baddhaḥ sūtaḥ syātsarvarogajit // Āk_1,23.193 //",
    "GS40anandk_u:8211": " (ṣaṣṭhaḥ prakāraḥ mūlikābandhaḥ)",
    "GS40anandk_u:8212": " kārkoṭīmūlajairdrāvaiḥ pāradaṃ mardayeddinam /",
    "GS40anandk_u:8213": " markaṭīmūlaje piṇḍe kṣipettaṃ marditaṃ rasam // Āk_1,23.194 //",
    "GS40anandk_u:8214": " taṃ piṇḍaṃ vajramūṣāyāṃ ruddhvā tīvrāgninā pacet /",
    "GS40anandk_u:8215": " jāyate khoṭabaddho'yaṃ sarvakāryakaraḥ śubhaḥ // Āk_1,23.195 //",
    "GS40anandk_u:8216": " (saptamaḥ prakāraḥ mūlikābandhaḥ)",
    "GS40anandk_u:8217": " arkamūlaṃ ravikṣīraiḥ piṣṭvā mūṣāṃ pralepayet /",
    "GS40anandk_u:8218": " tanmadhye rañjitaṃ sūtaṃ kṣiptvā baddhvātha rodhayet // Āk_1,23.196 //",
    "GS40anandk_u:8219": " mṛṇmaye saṃpuṭe taṃ ca nirundhyāllohasaṃpuṭe /",
    "GS40anandk_u:8220": " pacedgajapuṭe paścātpārado bandhamāpnuyāt // Āk_1,23.197 //",
    "GS40anandk_u:8221": " (aṣṭamaḥ prakāraḥ mūlikābandhaḥ)",
    "GS40anandk_u:8222": " jalakumbhīrasaiḥ sūtaṃ mardayeddivasatrayam /",
    "GS40anandk_u:8223": " jalakumbhīdalairmūṣāṃ kṛtvā tatra kṣipedrasam // Āk_1,23.198 //",
    "GS40anandk_u:8224": " ruddhvā tāṃ vajramūṣāyāṃ chāyāśuṣkaṃ puṭellaghu /",
    "GS40anandk_u:8225": " chagaṇairekavṛddhyā tu triṃśadvāraṃ puṭaiḥ pacet // Āk_1,23.199 //",
    "GS40anandk_u:8226": " tato gajapuṭe deyaṃ samyagbaddho bhavedrasaḥ /",
    "GS40anandk_u:8227": " (navamaḥ prakāraḥ mūlikābandhaḥ)",
    "GS40anandk_u:8228": " ekavīrādravairmardyaṃ dinaṃ śuddhaṃ tu sūtakam // Āk_1,23.200 //",
    "GS40anandk_u:8229": " ekavīrākandakalkairvajramūṣāṃ pralepayet /",
    "GS40anandk_u:8230": " tasyāṃ pūrvarasaṃ kṣiptvā dhmāte baddho bhavedrasaḥ // Āk_1,23.201 //",
    "GS40anandk_u:8231": " (daśamaḥ prakāraḥ mūlikābandhaḥ)",
    "GS40anandk_u:8232": " āraktakṣīrakandotthadravaiḥ strīstanyasaṃyutaiḥ /",
    "GS40anandk_u:8233": " tridinaṃ pāradaṃ mardyaṃ vajrakandadravaistryaham // Āk_1,23.202 //",
    "GS40anandk_u:8234": " kṣīrakandasya kalkena vajramūṣāṃ pralepayet /",
    "GS40anandk_u:8235": " tatra pūrvarasaṃ baddhvā dhmāte baddho bhavedrasaḥ // Āk_1,23.203 //",
    "GS40anandk_u:8236": " (ekādaśaḥ prakāraḥ mūlikābandhaḥ)",
    "GS40anandk_u:8237": " arkamūlaphalaṃ piṣṭvā mūṣāṃ tena pralepayet /",
    "GS40anandk_u:8238": " tanmadhye nikṣipenmūṣāṃ puṅkhāmūlavinirmitām // Āk_1,23.204 //",
    "GS40anandk_u:8239": " tanmadhye sūtakaṃ kṣiptvā puṅkhāmūlasamudbhavaiḥ /",
    "GS40anandk_u:8240": " pūrayitvā rasairmūṣāṃ nirundhyāt tanmukhaṃ dṛḍham // Āk_1,23.205 //",
    "GS40anandk_u:8241": " evamandhīkṛtāṃ mūṣāṃ kṣipetsampuṭamadhyataḥ /",
    "GS40anandk_u:8242": " tatastaṃ lepayedyatnāllavaṇena mṛdā tathā // Āk_1,23.206 //",
    "GS40anandk_u:8243": " tato'sau puṭayogena sūto bandhamavāpnuyāt /",
    "GS40anandk_u:8244": " rājikādvayamātreṇa citrakadravasaindhavaiḥ // Āk_1,23.207 //",
    "GS40anandk_u:8245": " cūrṇito bhakṣitaḥ prātaḥ sarvarogavināśakaḥ /",
    "GS40anandk_u:8246": " (dvādaśaḥ prakāraḥ mūlikābandhaḥ)",
    "GS40anandk_u:8247": " kapitthasya śiphānīrairyāmaṃ sūtaṃ vimardayet // Āk_1,23.208 //",
    "GS40anandk_u:8248": " anyasyām andhamūṣāyāṃ sūtamūṣāṃ nirodhayet /",
    "GS40anandk_u:8249": " tathā dhamettato mūṣāṃ yathā sindūravad bhavet // Āk_1,23.209 //",
    "GS40anandk_u:8250": " evaṃ kṛte rasendro'sau badhyate nātra saṃśayaḥ /",
    "GS40anandk_u:8251": " mūlikābandhanaṃ hyetadrasendrasya prakīrtitam // Āk_1,23.210 //",
    "GS40anandk_u:8252": " ityete māritāḥ sūtā mūrchitā bandhamāgatāḥ /",
    "GS40anandk_u:8253": " pratyekaṃ yojitāstatra prayogairyogavāhinaḥ // Āk_1,23.211 //",
    "GS40anandk_u:8254": " (rasamūrcchanāvidhiḥ;",
    "GS40anandk_u:8255": " prathamaḥ prakāraḥ)",
    "GS40anandk_u:8256": " atha śuddhasya sūtasya mūrcchanāvidhirucyate /",
    "GS40anandk_u:8257": " meghanādavacāhiṅgulaśunair mardayedrasam // Āk_1,23.212 //",
    "GS40anandk_u:8258": " dinaṃ piṣṭaṃ tu tadgolaṃ hiṅgunā veṣṭayedbahiḥ /",
    "GS40anandk_u:8259": " pacellavaṇayantrasthaṃ dinaikaṃ caṇḍavahninā // Āk_1,23.213 //",
    "GS40anandk_u:8260": " ūrdhvalagnaṃ samādāya dṛḍhaṃ vastreṇa bandhayet /",
    "GS40anandk_u:8261": " ūrdhvādho gandhakaṃ tulyaṃ dattvā somānale pacet // Āk_1,23.214 //",
    "GS40anandk_u:8262": " jīrṇe gandhaṃ punardeyaṃ ṣaḍbhirvāraiḥ samaṃ samam /",
    "GS40anandk_u:8263": " ṣaḍguṇe gandhake jīrṇe mūrchito rogahā bhavet // Āk_1,23.215 //",
    "GS40anandk_u:8264": " (dvitīyaḥ prakāraḥ)",
    "GS40anandk_u:8265": " gandhakaṃ dhūmasāraṃ ca śuddhaṃ sūtaṃ samaṃ samam /",
    "GS40anandk_u:8266": " yāmaikaṃ cūrṇayetkhalve kācakupyāṃ niveśayet // Āk_1,23.216 //",
    "GS40anandk_u:8267": " ruddhvā dvādaśayāmāntaṃ vālukāyantrake pacet /",
    "GS40anandk_u:8268": " sphoṭayet svāṃgaśītaṃ tamūrdhvasthaṃ gandhakaṃ tyajet // Āk_1,23.217 //",
    "GS40anandk_u:8269": " adhaḥsthaṃ rasam ādāya sarvayogeṣu yojayet /",
    "GS40anandk_u:8270": " (tṛtīyaḥ prakāraḥ)",
    "GS40anandk_u:8271": " śuddhasūtaṃ tathā gandhaṃ sūtārdhaṃ saindhave kṣipet // Āk_1,23.218 //",
    "GS40anandk_u:8272": " dravaiḥ sitajayantyāśca mardayeddivasatrayam /",
    "GS40anandk_u:8273": " kṛtvā golaṃ tu saṃśoṣya mūṣāyāṃ taṃ nirodhayet // Āk_1,23.219 //",
    "GS40anandk_u:8274": " śoṣayitvā dhamet kiṃcit sutapte'tha jale kṣipet /",
    "GS40anandk_u:8275": " tasmādrasaṃ samuddhṛtya trikandarasabhāvitam // Āk_1,23.220 //",
    "GS40anandk_u:8276": " yojayet sarvarogeṣu dhamedvā bhūdhare pacet /",
    "GS40anandk_u:8277": " (caturthaḥ prakāraḥ)",
    "GS40anandk_u:8278": " rasārdhaṃ gandhakaṃ mardyaṃ ghṛtairyuktaṃ tu golakam // Āk_1,23.221 //",
    "GS40anandk_u:8279": " kṛtvā tadbandhayedvastre ḍolāyantragataṃ pacet /",
    "GS40anandk_u:8280": " gomūtre tadgataṃ yāmaṃ naramūtrairdinatrayam // Āk_1,23.222 //",
    "GS40anandk_u:8281": " śoṣayettatpunarvastrairbaddhvā veṣṭyaṃ mṛdā dṛḍham /",
    "GS40anandk_u:8282": " śuṣkaṃ nirudhya mūṣāyāṃ pacedatha tuṣāgninā // Āk_1,23.223 //",
    "GS40anandk_u:8283": " ūrdhvabhāgamadhaḥ kṛtvā tvadhobhāgamathordhvagam /",
    "GS40anandk_u:8284": " ityādiparivartena svedayeddivasatrayam // Āk_1,23.224 //",
    "GS40anandk_u:8285": " paścāduddhṛtya taṃ sūtaṃ yogavāhaṃ rujāpaham /",
    "GS40anandk_u:8286": " sadyojātasya bālasya viṣṭhāṃ pālāśabījakam // Āk_1,23.225 //",
    "GS40anandk_u:8287": " caṇḍālīrudhiraṃ sūtaṃ sūtapādaṃ ca ṭaṅkaṇam /",
    "GS40anandk_u:8288": " jayantyā mardayed drāvairdinamekaṃ tu golakam // Āk_1,23.226 //",
    "GS40anandk_u:8289": " piṣṭayā sahadevyātha lepayettāmrasampuṭam /",
    "GS40anandk_u:8290": " tanmadhye golakaṃ kṣiptvā dviyāmaṃ svedayellaghu // Āk_1,23.227 //",
    "GS40anandk_u:8291": " vālukāyantramadhye tu samuddhṛtya tataḥ punaḥ /",
    "GS40anandk_u:8292": " citrakaiḥ sahadevyā ca gandhakaṃ lepayedbahiḥ // Āk_1,23.228 //",
    "GS40anandk_u:8293": " sampuṭaṃ bandhayedvastre mṛdā lepyaṃ ca śoṣayet /",
    "GS40anandk_u:8294": " taṃ ruddhvā cānyamūṣāyāṃ dhmāte sampuṭamāharet // Āk_1,23.229 //",
    "GS40anandk_u:8295": " sūkṣmacūrṇaṃ haredrogānyogavāho mahārasaḥ /",
    "GS40anandk_u:8296": " sampuṭaṃ sūtatulyaṃ syācchāstradṛṣṭena karmaṇā // Āk_1,23.230 //",
    "GS40anandk_u:8297": " (pañcamaḥ prakāraḥ)",
    "GS40anandk_u:8298": " dhuttūrakadravairmardyaṃ dinaṃ gandhāṃśasūtakam /",
    "GS40anandk_u:8299": " andhamūṣāgataṃ svedyaṃ bhūdhare mūrchito dināt // Āk_1,23.231 //",
    "GS40anandk_u:8300": " (ṣaṣṭhaḥ prakāraḥ)",
    "GS40anandk_u:8301": " kṛtvā ṣaḍaṅgulāṃ mūṣāṃ supakvāṃ mṛṇmayīṃ dṛḍhām /",
    "GS40anandk_u:8302": " mūṣāgarbhe vilipyātha mūlair vartulapattrajaiḥ // Āk_1,23.232 //",
    "GS40anandk_u:8303": " tanmadhye sūtakaṃ kṣiptvā mūṣāṃ pūryāttu taddravaiḥ /",
    "GS40anandk_u:8304": " ruddhvā tāṃ vālukāyantre cullyāṃ dīpāgninā pacet // Āk_1,23.233 //",
    "GS40anandk_u:8305": " saptāhānte samuddhṛtya yojayettaṃ jarāpaham /",
    "GS40anandk_u:8306": " (saptamaḥ prakāraḥ)",
    "GS40anandk_u:8307": " kuraṇḍakarasaiḥ sāndramātape mardayedrasam // Āk_1,23.234 //",
    "GS40anandk_u:8308": " latākarañjapatrotthaiḥ pādāṃguṣṭhena mardayet /",
    "GS40anandk_u:8309": " dinaikaṃ mūrchitaṃ samyak sarvayogeṣu yojayet // Āk_1,23.235 //",
    "GS40anandk_u:8310": " (aṣṭamaḥ prakāraḥ)",
    "GS40anandk_u:8311": " kāsīsaṃ saindhavaṃ sūtaṃ tulyaṃ tulyaṃ vimardayet /",
    "GS40anandk_u:8312": " kāsīsasyāpyabhāve tu dātavyā phullatūrikā // Āk_1,23.236 //",
    "GS40anandk_u:8313": " stokaṃ stokaṃ kṣipetkhalve trayamekatra mūrchayet /",
    "GS40anandk_u:8314": " pratyekaṃ śataniṣkaṃ syādūnaṃ naivādhikaṃ kvacit // Āk_1,23.237 //",
    "GS40anandk_u:8315": " sthālīsampuṭayantreṇa dinaṃ caṇḍāgninā pacet /",
    "GS40anandk_u:8316": " ūrdhvalagnaṃ tataḥ śubhraṃ mūrchitaṃ cāharecchubham // Āk_1,23.238 //",
    "GS40anandk_u:8317": " (navamaḥ prakāraḥ)",
    "GS40anandk_u:8318": " atha śuddhasya sūtasya mūrchitasyāparo vidhiḥ /",
    "GS40anandk_u:8319": " sūtatulyaṃ mṛtaṃ svarṇaṃ dvābhyāṃ tulyaṃ ca gandhakam // Āk_1,23.239 //",
    "GS40anandk_u:8320": " ravikṣīrairdinaṃ mardyamandhayedbhūdhare puṭe /",
    "GS40anandk_u:8321": " dinaikena bhavetsiddho raso hairaṇyagarbhakaḥ // Āk_1,23.240 //",
    "GS40anandk_u:8322": " śubhraḥ śoṇo'thavā kṛṣṇavarṇo gurutaro rasaḥ /",
    "GS40anandk_u:8323": " punarutthānavānyastu mūrchitaḥ sa udāhṛtaḥ // Āk_1,23.241 //",
    "GS40anandk_u:8324": " (mūlikābandhāḥ)",
    "GS40anandk_u:8325": " śrībhairavī /",
    "GS40anandk_u:8326": " kīdṛśī oṣadhī nātha rasamūrcchākarī śubhā /",
    "GS40anandk_u:8327": " kena vā bhasma sūtaśca kena vā khoṭabandhanam // Āk_1,23.242 //",
    "GS40anandk_u:8328": " śrībhairavaḥ /",
    "GS40anandk_u:8329": " śṛṇu bhairavi tattvena rahasyaṃ rasabandhanam /",
    "GS40anandk_u:8330": " brahmaviṣṇusurendrādyairna jñātaṃ suravandite // Āk_1,23.243 //",
    "GS40anandk_u:8331": " (niśācaramūlikākalpaḥ)",
    "GS40anandk_u:8332": " gaṅgāyamunayormadhye prayāgo nāma rākṣasaḥ /",
    "GS40anandk_u:8333": " tasyāsane varārohe kṣaṇādbadhyeta sūtakaḥ // Āk_1,23.244 //",
    "GS40anandk_u:8334": " niśācarasya patrāṇi gṛhṇīyātsādhakottamaḥ /",
    "GS40anandk_u:8335": " tato nipīḍyate devi raso bhavati cottamaḥ // Āk_1,23.245 //",
    "GS40anandk_u:8336": " rasaṃ saṃmardya tenaiva dināni trīṇi vārtikaḥ /",
    "GS40anandk_u:8337": " āroṭaṃ bandhayetkṣipraṃ gaganaṃ tatra jārayet // Āk_1,23.246 //",
    "GS40anandk_u:8338": " tena patrarasenaiva sādhayedgandhakaṃ punaḥ /",
    "GS40anandk_u:8339": " saptadhā bhāvitaṃ tena tryūṣaṇena sahaikataḥ // Āk_1,23.247 //",
    "GS40anandk_u:8340": " yantre vidyādhare devi gaganaṃ tatra jārayet /",
    "GS40anandk_u:8341": " māsamātreṇa deveśi jīryate tu samaṃ samam // Āk_1,23.248 //",
    "GS40anandk_u:8342": " samajīrṇe tu gagane śatavedhī bhavedrasaḥ /",
    "GS40anandk_u:8343": " niśācararase devi gandhakaṃ bhāvayettataḥ // Āk_1,23.249 //",
    "GS40anandk_u:8344": " bhāvayetsaptavāraṃ tu dvipadyāśca rasena tu /",
    "GS40anandk_u:8345": " tārasya patralepena ardhārdhe kāñcanottamam // Āk_1,23.250 //",
    "GS40anandk_u:8346": " gandhake samajīrṇe 'smin śatavedhī bhavedrasaḥ /",
    "GS40anandk_u:8347": " niśācararasairbhāvyaṃ saptavāraṃ tu tālakam // Āk_1,23.251 //",
    "GS40anandk_u:8348": " tenaiva ghātayedvaṅgaṃ nāgaṃ tāre tu nirvahet /",
    "GS40anandk_u:8349": " tattāraṃ jārayetsūte tatsūtaṃ bandhitaṃ bhavet // Āk_1,23.252 //",
    "GS40anandk_u:8350": " catuḥ ṣaṣṭitame bhāge śulbavedhaṃ tu dāpayet /",
    "GS40anandk_u:8351": " tadaṃśaṃ jāyate śreṣṭhaṃ dharmakāmārthamokṣadam // Āk_1,23.253 //",
    "GS40anandk_u:8352": " niśācarasya puṣpāṇi sūkṣmacūrṇāni kārayet /",
    "GS40anandk_u:8353": " palāni daśacūrṇasya rasairdhātryāstu bhāvayet // Āk_1,23.254 //",
    "GS40anandk_u:8354": " ghṛtena madhunāloḍyaṃ navabhāṇḍe vinikṣipet /",
    "GS40anandk_u:8355": " dhānyarāśau nidhātavyaṃ triḥ saptāhaṃ sureśvari // Āk_1,23.255 //",
    "GS40anandk_u:8356": " tena bhakṣitamātreṇa valīpalitavarjitaḥ /",
    "GS40anandk_u:8357": " valkalaṃ sūkṣmacūrṇaṃ tu madhunā sahitaṃ lihet // Āk_1,23.256 //",
    "GS40anandk_u:8358": " ardhamāsaprayogeṇa pratyayogaṃ bhavetpriye /",
    "GS40anandk_u:8359": " tasya mūtrapurīṣeṇa śulbaṃ bhavati kāñcanam // Āk_1,23.257 //",
    "GS40anandk_u:8360": " māsamātraprayogeṇa pannagaḥ kāñcanaṃ bhavet /",
    "GS40anandk_u:8361": " (mercury:: paṭṭabandha)",
    "GS40anandk_u:8362": " grāhyaṃ tatphalatailaṃ tu yantre pātālasaṃjñake // Āk_1,23.258 //",
    "GS40anandk_u:8363": " tena tailena deveśi rasaṃ saṃkocayed budhaḥ /",
    "GS40anandk_u:8364": " tatkṣaṇājjāyate devi pāṭabandho mahārasaḥ // Āk_1,23.259 //",
    "GS40anandk_u:8365": " kaṭakaṃ kaṅkaṇaṃ kāryaṃ rasaliṅgaṃ varānane /",
    "GS40anandk_u:8366": " saṃkocamaraṇaṃ tena kartavyaṃ paramādbhutam // Āk_1,23.260 //",
    "GS40anandk_u:8367": " (aṅganāyikākalpaḥ)",
    "GS40anandk_u:8368": " punaranyaṃ pravakṣyāmi rasabandhaṃ sudurlabham /",
    "GS40anandk_u:8369": " trailokyajananī yā sā oṣadhī aṅganāyikā // Āk_1,23.261 //",
    "GS40anandk_u:8370": " tayā saṃparkamātreṇa baddhastiṣṭhati pāradaḥ /",
    "GS40anandk_u:8371": " saptāhaṃ marditasyāsya mahauṣadhyā rasai rasaḥ // Āk_1,23.262 //",
    "GS40anandk_u:8372": " śatāṃśenaiva vedhena kurute divyakāñcanam /",
    "GS40anandk_u:8373": " triḥ saptāhaṃ rase tasyā mardanādvaravarṇini // Āk_1,23.263 //",
    "GS40anandk_u:8374": " lakṣavedhī rasaḥ sākṣādaṣṭau lohāni vidhyati /",
    "GS40anandk_u:8375": " trisaptāhena deveśi daśalakṣāṇi vidhyati // Āk_1,23.264 //",
    "GS40anandk_u:8376": " caturthe caiva saptāhe koṭivedhī bhavedrasaḥ /",
    "GS40anandk_u:8377": " svedatāpanigharṣeṇa mahauṣadhyā rasena tu // Āk_1,23.265 //",
    "GS40anandk_u:8378": " dadāti khecarīṃ siddhimanivāritagocaraḥ /",
    "GS40anandk_u:8379": " kāmayetkāminīnāṃ tu sahasraṃ divasāntare // Āk_1,23.266 //",
    "GS40anandk_u:8380": " naṣṭacchāyo hyadṛśyaśca trailokyaṃ ca bhramedasau /",
    "GS40anandk_u:8381": " mahauṣadhyā rasenaiva mṛtasaṃjīvanaṃ bhavet // Āk_1,23.267 //",
    "GS40anandk_u:8382": " anena ghātayetsūtaṃ pañcāvasthaṃ kuru priye /",
    "GS40anandk_u:8383": " mṛtasya dāpayennasyaṃ hastau pādau tu mardayet // Āk_1,23.268 //",
    "GS40anandk_u:8384": " tasya tu praviśejjīvo mṛtasyāpi varānane /",
    "GS40anandk_u:8385": " (narasārakalpaḥ)",
    "GS40anandk_u:8386": " punaranyaṃ pravakṣyāmi rasabandhaṃ sudurlabham // Āk_1,23.269 //",
    "GS40anandk_u:8387": " narasārasparśanena kṣaṇādbadhyeta sūtakaḥ /",
    "GS40anandk_u:8388": " narasārarasaṃ dattvā dvipadīrajasā rase // Āk_1,23.270 //",
    "GS40anandk_u:8389": " dinānte bandhamāyāti sarvalohāni rañjati /",
    "GS40anandk_u:8390": " narasārarasenaiva bhāvayettu manaḥśilām // Āk_1,23.271 //",
    "GS40anandk_u:8391": " nirgandhā jāyate sā tu ghātayettena pannagam /",
    "GS40anandk_u:8392": " dvipadīrajasā sārdhaṃ niruddhaḥ pannago bhavet // Āk_1,23.272 //",
    "GS40anandk_u:8393": " narasārarasenaiva jīrṇe ṣaḍguṇapannage /",
    "GS40anandk_u:8394": " tāre tāmre'pi vā devi koṭivedhī bhavedrasaḥ // Āk_1,23.273 //",
    "GS40anandk_u:8395": " narasārarase stanye bhāvitaṃ saptadhā pṛthak /",
    "GS40anandk_u:8396": " rasasya dāpayedgrāsaṃ yantre vidyādharāhvaye // Āk_1,23.274 //",
    "GS40anandk_u:8397": " jīryate gaganaṃ devi nirmukhe ca varānane /",
    "GS40anandk_u:8398": " narasāraraseneśi kīṭanārīrasena ca // Āk_1,23.275 //",
    "GS40anandk_u:8399": " drāvayedgaganaṃ devi tīkṣṇalohaṃ ca pannagam /",
    "GS40anandk_u:8400": " narasāraraseneśi hanumatyā rasena ca // Āk_1,23.276 //",
    "GS40anandk_u:8401": " jāyate kāñcanaṃ divyaṃ niṣekādbhāskaraḥ priye /",
    "GS40anandk_u:8402": " narasārarase dattvā mañjiṣṭhāṃ raktacandanam // Āk_1,23.277 //",
    "GS40anandk_u:8403": " svarasairmadayantyāśca pannagaṃ devi secayet /",
    "GS40anandk_u:8404": " tatkṣaṇātkāñcanaṃ divyaṃ saptavārā niṣecitam // Āk_1,23.278 //",
    "GS40anandk_u:8405": " aṣṭamāṃśayutaṃ hema hemakarmaṇi cauṣadham /",
    "GS40anandk_u:8406": " narasārarase bhāvyaṃ saptavāraṃ tu hiṅgulam // Āk_1,23.279 //",
    "GS40anandk_u:8407": " tenaiva ghātayettīkṣṇaṃ bhasmībhūtatvamāpnuyāt /",
    "GS40anandk_u:8408": " tadbhasma tāmrapiṣṭe tu triguṇaṃ tena nirvahet // Āk_1,23.280 //",
    "GS40anandk_u:8409": " tacchulbaṃ hemasaṅkāśaṃ tāre vāṣṭāṃśayojitam /",
    "GS40anandk_u:8410": " tāraṃ hemasamāṃśaṃ tu dvivarṇaṃ patitaṃ bhavet // Āk_1,23.281 //",
    "GS40anandk_u:8411": " narasārarase bhāvyaṃ rasakaṃ saptavārataḥ /",
    "GS40anandk_u:8412": " narasārarasenaiva rasendraṃ saptavārataḥ // Āk_1,23.282 //",
    "GS40anandk_u:8413": " taṃ rasaṃ rasakaṃ caiva tīkṣṇalohaṃ ca pannagam /",
    "GS40anandk_u:8414": " narasārarasenaiva tenaikatra vimardayet // Āk_1,23.283 //",
    "GS40anandk_u:8415": " tatkṣaṇājjāyate baddho rasasya rasakasya ca /",
    "GS40anandk_u:8416": " tīkṣṇanāgaṃ tathā śulbaṃ rasakena tu rañjayet // Āk_1,23.284 //",
    "GS40anandk_u:8417": " haṭhāttajjāyate hema kūṣmāṇḍakusumaprabham /",
    "GS40anandk_u:8418": " (kaṅkālakhecarīkalpaḥ)",
    "GS40anandk_u:8419": " punaranyaṃ pravakṣyāmi rasabandhaṃ sudurlabham // Āk_1,23.285 //",
    "GS40anandk_u:8420": " kaṅkālakhecarī nāmnā oṣadhī parameśvari /",
    "GS40anandk_u:8421": " tasya tailaṃ tu saṃgrāhyam ādyakhecarisaṃyutam // Āk_1,23.286 //",
    "GS40anandk_u:8422": " sthāpayeddinamekaṃ tu pātre bhāskaranirmite /",
    "GS40anandk_u:8423": " dvitīye vāsare prāpte vajraratnaṃ tu ghātayet // Āk_1,23.287 //",
    "GS40anandk_u:8424": " anale dhāmayettaṃ tu sutaptaṃ prajvalatprabham /",
    "GS40anandk_u:8425": " (mantrasihmāsanīkalpaḥ)",
    "GS40anandk_u:8426": " sabījā cauṣadhī grāhyā kācidgulmalatā priye // Āk_1,23.288 //",
    "GS40anandk_u:8427": " mantrasiṃhāsanī nāma tṛtīyā devi khecarī /",
    "GS40anandk_u:8428": " pātālayantre tattailaṃ gṛhṇīyāttāmrabhājane // Āk_1,23.289 //",
    "GS40anandk_u:8429": " tasya tailasya madhye tu prakṣipetkhecarīrasam /",
    "GS40anandk_u:8430": " medinīyantramadhye tu sthāpayecca varānane // Āk_1,23.290 //",
    "GS40anandk_u:8431": " pūrvauṣadhyāṃ tu taddevi gaganaṃ medinījale /",
    "GS40anandk_u:8432": " rase māsaṃ tato dattvā mardanād golakaṃ kuru // Āk_1,23.291 //",
    "GS40anandk_u:8433": " baddhvā poṭṭalikāṃ tena gaganaṃ jārayetpriye /",
    "GS40anandk_u:8434": " same tu gagane jīrṇe baddhastiṣṭhati pāradaḥ // Āk_1,23.292 //",
    "GS40anandk_u:8435": " bhastrāphūtkārayuktena dhāmyamāno na naśyati /",
    "GS40anandk_u:8436": " kākaviṣṭhāsamaṃ rūpaṃ samajīrṇasya jāyate // Āk_1,23.293 //",
    "GS40anandk_u:8437": " dviguṇe gagane jīrṇe hyaṣṭalohāni saṃharet /",
    "GS40anandk_u:8438": " (irindirīkalpaḥ)",
    "GS40anandk_u:8439": " punaranyaṃ pravakṣyāmi rasabandhaṃ sudurlabham // Āk_1,23.294 //",
    "GS40anandk_u:8440": " śivadehātsamutpannā oṣadhī tu irindirī /",
    "GS40anandk_u:8441": " jārayedgandhakaṃ sā tu jārayetsāpi tālakam // Āk_1,23.295 //",
    "GS40anandk_u:8442": " kāñcanaṃ jārayetsā tu rasendraṃ sā ca bandhayet /",
    "GS40anandk_u:8443": " pravālaṃ drāvayetsā tu drāvayedgaganaṃ tathā // Āk_1,23.296 //",
    "GS40anandk_u:8444": " vajraṃ ca ghātayetsā tu sarvasatvaṃ ca ghātayet /",
    "GS40anandk_u:8445": " jārayetsarvalohāni satvānyapi ca jārayet // Āk_1,23.297 //",
    "GS40anandk_u:8446": " irindirīrase nyasya gośṛṅge tu varānane /",
    "GS40anandk_u:8447": " dhānyarāśau nidhātavyaṃ drutastiṣṭhati pāradaḥ // Āk_1,23.298 //",
    "GS40anandk_u:8448": " divyauṣadhyā rasenaiva rasendraḥ suravandite /",
    "GS40anandk_u:8449": " same tu kanake jīrṇe daśakoṭiṃ tu vedhayet // Āk_1,23.299 //",
    "GS40anandk_u:8450": " pañcame lakṣakoṭiṃ tu ṣaḍguṇe sparśavedhakaḥ /",
    "GS40anandk_u:8451": " saptame dhūpavedhī syādaṣṭame tvavalokataḥ // Āk_1,23.300 //",
    "GS40anandk_u:8452": " navame śabdavedhī syādata ūrdhvaṃ na vidyate /",
    "GS40anandk_u:8453": " bhramanti paśavo mūḍhāḥ kulauṣadhivivarjitāḥ // Āk_1,23.301 //",
    "GS40anandk_u:8454": " tṛṇauṣadhirasānāṃ ca naiva siddhiḥ prajāyate /",
    "GS40anandk_u:8455": " tasmātsarvaprayatnena jñātavyā tu kulauṣadhiḥ // Āk_1,23.302 //",
    "GS40anandk_u:8456": " divyauṣadhyaścatuḥ ṣaṣṭiḥ kulamadhye vyavasthitāḥ /",
    "GS40anandk_u:8457": " naiva jānāti mūḍhāstāḥ śivamohena mohitāḥ // Āk_1,23.303 //",
    "GS40anandk_u:8458": " adivyāstu tṛṇauṣadhyo jāyante girigahvare /",
    "GS40anandk_u:8459": " tṛṇauṣadhyā rase sūto naiva baddhaḥ kadācana // Āk_1,23.304 //",
    "GS40anandk_u:8460": " akṣayo naiva tiṣṭheta kulauṣadhivivarjitaḥ /",
    "GS40anandk_u:8461": " kulauṣadhyā vihīnāstu gaganaṃ cārayanti ye // Āk_1,23.305 //",
    "GS40anandk_u:8462": " sa rasastu varārohe vahnimadhye na tiṣṭhati /",
    "GS40anandk_u:8463": " na khoṭaṃ na ca vā bhasma naiva dravyaṃ karoti saḥ // Āk_1,23.306 //",
    "GS40anandk_u:8464": " kiṃciddravyaṃ prakurvanti dhāmyamānaṃ na tiṣṭhati /",
    "GS40anandk_u:8465": " patre pāke kaṣe chede naiva tiṣṭhati kāñcanam // Āk_1,23.307 //",
    "GS40anandk_u:8466": " na vedhaṃ ca śatādūrdhvaṃ karoti sa rasaḥ priye /",
    "GS40anandk_u:8467": " yāvanna cābdam ekaṃ tu vikrāntaṃ trapu tattu kāñcanam // Āk_1,23.308 //",
    "GS40anandk_u:8468": " dharmārthakāmamokṣeṣu naiva dadyāttataḥ priye /",
    "GS40anandk_u:8469": " śrībhairavī /",
    "GS40anandk_u:8470": " nirjīvatvaṃ gataḥ sūtaḥ kathaṃ jīvaṃ dadāti saḥ // Āk_1,23.309 //",
    "GS40anandk_u:8471": " nirjīvena tu nirjīvaṃ kathaṃ jīvati śaṃkaraḥ /",
    "GS40anandk_u:8472": " śrībhairavaḥ /",
    "GS40anandk_u:8473": " divyauṣadhyā yadā devi rasendro mardito bhavet // Āk_1,23.310 //",
    "GS40anandk_u:8474": " kālikārahitaḥ sūtastadā bhavati pārvati /",
    "GS40anandk_u:8475": " parasya harate kālaṃ kālikārahito rasaḥ // Āk_1,23.311 //",
    "GS40anandk_u:8476": " aṣṭānāṃ caiva lohānāṃ malaṃ śamayati kṣaṇāt /",
    "GS40anandk_u:8477": " mahāmūrcchāgataṃ sūtaṃ ko vā vikathayenmṛtam // Āk_1,23.312 //",
    "GS40anandk_u:8478": " divyauṣadhyā rasenaiva jāyate naṣṭacetanaḥ /",
    "GS40anandk_u:8479": " pañcabhūtātmakaḥ sūtastiṣṭhatyeva sadāśivaḥ // Āk_1,23.313 //",
    "GS40anandk_u:8480": " (kṣmāpālakalpaḥ)",
    "GS40anandk_u:8481": " punaranyaṃ pravakṣyāmi rasabandhanamīśvari /",
    "GS40anandk_u:8482": " kṣmāpālena haredvajram anenaiva tu kāñcanam // Āk_1,23.314 //",
    "GS40anandk_u:8483": " vajrabhasma hemabhasma tadvā ekatra bandhayet /",
    "GS40anandk_u:8484": " (anye kulamūlikākalpāḥ)",
    "GS40anandk_u:8485": " niśācararase jāryaṃ narajīvena jārayet // Āk_1,23.315 //",
    "GS40anandk_u:8486": " taṃ sūtaṃ mārayedbhadre jāgarir divya oṣadhiḥ /",
    "GS40anandk_u:8487": " bhakṣitaḥ sa raso yena so'pi sākṣātsadāśivaḥ // Āk_1,23.316 //",
    "GS40anandk_u:8488": " bhakṣite tolakaikena sparśavedhī bhavennaraḥ /",
    "GS40anandk_u:8489": " prasvedāttasya gātrasya aṣṭau lohāni kāñcanam // Āk_1,23.317 //",
    "GS40anandk_u:8490": " lakṣavarṣasahasrāṇi sa jīvetsādhakottamaḥ /",
    "GS40anandk_u:8491": " prasvedāttasya gātrasya rasarājaśca badhyate // Āk_1,23.318 //",
    "GS40anandk_u:8492": " ajāpatiḥ kṛṣṇatejāḥ kṣaṇādbadhnāti sūtakam /",
    "GS40anandk_u:8493": " jāgarīsparśanāddevi kṣmāpālena ca badhyate // Āk_1,23.319 //",
    "GS40anandk_u:8494": " turuvallyā rasenaiva bhāvitaṃ gaganaṃ priye /",
    "GS40anandk_u:8495": " jārayedvālukāyantre khoṭo bhavati tatkṣaṇāt // Āk_1,23.320 //",
    "GS40anandk_u:8496": " drutagolakamāṣaikaṃ māṣaikaṃ hemagolakam /",
    "GS40anandk_u:8497": " ekīkṛtya tu saṃmardya luṅgāmlena dinatrayam // Āk_1,23.321 //",
    "GS40anandk_u:8498": " karṣaikaṃ nāgapatrāṇi rasakalkena lepayet /",
    "GS40anandk_u:8499": " veṣṭayedvṛścikālīṃ ca tatpiṇḍaṃ lepayettataḥ // Āk_1,23.322 //",
    "GS40anandk_u:8500": " mārayetpannagaṃ devi śakragopanibhaṃ bhavet /",
    "GS40anandk_u:8501": " karṣaikaṃ tāraparṇāni mṛtanāgena lepayet // Āk_1,23.323 //",
    "GS40anandk_u:8502": " lepayed vṛścikālīṃ ca tatpatraṃ lepayettataḥ /",
    "GS40anandk_u:8503": " tattāraṃ mriyate devi sindūrāruṇasannibham // Āk_1,23.324 //",
    "GS40anandk_u:8504": " sahasrāṃśena tenaiva śulbavedhaṃ pradāpayet /",
    "GS40anandk_u:8505": " jāyate kanakaṃ divyaṃ devābharabhūṣaṇam // Āk_1,23.325 //",
    "GS40anandk_u:8506": " kṣīrayuktā bahuphalā granthiyuktā ca pārvati /",
    "GS40anandk_u:8507": " nāmnā vartulapattrāṇi śasyate rasabandhane // Āk_1,23.326 //",
    "GS40anandk_u:8508": " ekavāraṃ kandakalke mūkamūṣāgataṃ rasam /",
    "GS40anandk_u:8509": " dhamenmukhānilairbaddho bhakṣaṇāya praśasyate // Āk_1,23.327 //",
    "GS40anandk_u:8510": " raktakañcukikandaṃ tu strīstanyena tu peṣitam /",
    "GS40anandk_u:8511": " mūṣāyāṃ pūrvayogena kurute sūtabandhanam // Āk_1,23.328 //",
    "GS40anandk_u:8512": " vṛścikāpattrikābījaṃ nārīkṣīrasamanvitam /",
    "GS40anandk_u:8513": " dhamayet pūrvavatsūtaṃ bhakṣaṇārthāya vārtikaḥ // Āk_1,23.329 //",
    "GS40anandk_u:8514": " vajrakandaṃ samādāya rasaṃ madhye vinikṣipet /",
    "GS40anandk_u:8515": " gajendrākhyaṃ puṭaṃ dadyātsaptadhā bandhatāṃ nayet // Āk_1,23.330 //",
    "GS40anandk_u:8516": " bhakṣayettaṃ rasaṃ prājñaḥ ṣaṇmāsādamaro bhavet /",
    "GS40anandk_u:8517": " lāṅgalīkandamādāya karkoṭīkandam eva ca // Āk_1,23.331 //",
    "GS40anandk_u:8518": " rasaṃ tanmadhyagaṃ kṛtvā svedayenmardayetpunaḥ /",
    "GS40anandk_u:8519": " mriyate nātra sandeho dhmātastīvrānalena tu // Āk_1,23.332 //",
    "GS40anandk_u:8520": " śukacañcugataṃ sūtaṃ puṭayeddhāmayettataḥ /",
    "GS40anandk_u:8521": " śatāṃśavedhakartāyaṃ dehasiddhikaro bhavet // Āk_1,23.333 //",
    "GS40anandk_u:8522": " haṃsapādīrasaṃ sūtaṃ śuṣkakandodare kṣipet /",
    "GS40anandk_u:8523": " gajendrapuṭanaṃ dadyānmriyate nātra saṃśayaḥ // Āk_1,23.334 //",
    "GS40anandk_u:8524": " sahasravedhakartā ca jāyate nātra saṃśayaḥ /",
    "GS40anandk_u:8525": " haṃsāṅghriṃ śukacañcuṃ ca gṛhītvā mardayedrasam // Āk_1,23.335 //",
    "GS40anandk_u:8526": " krauñcapādodare kṣiptvā tato dadyātpuṭatrayam /",
    "GS40anandk_u:8527": " mriyate nātra sandeho lakṣavedhī mahārasaḥ // Āk_1,23.336 //",
    "GS40anandk_u:8528": " (tṛṇajyotiḥkalpaḥ)",
    "GS40anandk_u:8529": " tṛṇajyotiriti khyātāṃ śṛṇu divyauṣadhiṃ priye /",
    "GS40anandk_u:8530": " niśā tu prajvalennityaṃ nāhnā jvalati pārvati // Āk_1,23.337 //",
    "GS40anandk_u:8531": " tasya mūle tu saṃkṣipte kṣīraṃ raktaṃ bhavetkṣaṇāt /",
    "GS40anandk_u:8532": " tanmūlarasagandhābhrair mātuluṅgāmlapeṣitaiḥ // Āk_1,23.338 //",
    "GS40anandk_u:8533": " śulbapatraṃ viliptaṃ tu bhaveddhema puṭatrayāt /",
    "GS40anandk_u:8534": " tanmūlacūrṇasaṃyukto rasarājaḥ sureśvari // Āk_1,23.339 //",
    "GS40anandk_u:8535": " mātuluṅgarase ghṛṣṭamabhrakaṃ carati kṣaṇāt /",
    "GS40anandk_u:8536": " (uccāṭākalpaḥ)",
    "GS40anandk_u:8537": " athoccāṭāṃ pravakṣyāmi rasabandhakarīṃ priye // Āk_1,23.340 //",
    "GS40anandk_u:8538": " ekameva bhavennālaṃ tasyā romapraveṣṭanam /",
    "GS40anandk_u:8539": " tasyāgre ca bhavetpuṣpaṃ śukatuṇḍasya sannibham // Āk_1,23.341 //",
    "GS40anandk_u:8540": " tatpatrāṇi ca deveśi śukapiñchanibhāni ca /",
    "GS40anandk_u:8541": " tatkandaṃ kūrmasaṃsthānaṃ kṣīraṃ sindūrasannibham // Āk_1,23.342 //",
    "GS40anandk_u:8542": " jalaṃ sravenmadhūcchiṣṭe tatsamādāya pārvati /",
    "GS40anandk_u:8543": " vedhayetsarvalohāni kāñcanāni bhavanti ca // Āk_1,23.343 //",
    "GS40anandk_u:8544": " rasatālakatutthāni mardayeduccaṭārasaiḥ /",
    "GS40anandk_u:8545": " ātape mriyate tapto raso divyauṣadhībalāt // Āk_1,23.344 //",
    "GS40anandk_u:8546": " vedhayetsarvalohāni lakṣāṃśena varānane /",
    "GS40anandk_u:8547": " āvartitaṃ bhavedyāvajjāyate'rkasamaprabham // Āk_1,23.345 //",
    "GS40anandk_u:8548": " (raktasnuhīkalpaḥ)",
    "GS40anandk_u:8549": " rasaṃ raktasnuhīkṣīraṃ kunaṭīṃ gandhakābhrakam /",
    "GS40anandk_u:8550": " daradaṃ caiva lohāni sahasrāṃśena vedhayet // Āk_1,23.346 //",
    "GS40anandk_u:8551": " snuhīkṣīraṃ samādāya niśācūrṇena veṣṭayet /",
    "GS40anandk_u:8552": " guṭikīkṛtya tenaiva nāgaṃ vidhyati tatkṣaṇāt // Āk_1,23.347 //",
    "GS40anandk_u:8553": " (sthalapadminīkalpaḥ)",
    "GS40anandk_u:8554": " athātaḥ sthalapadminyā divyauṣadhyā vidhiṃ śṛṇu /",
    "GS40anandk_u:8555": " padminīsadṛśā patraiḥ puṣpairapi ca tādṛśī // Āk_1,23.348 //",
    "GS40anandk_u:8556": " bhaṅge caiva sravetkṣīraṃ raktavarṇā suśobhanā /",
    "GS40anandk_u:8557": " ākramya vāmapādena paśyedgaganamaṇḍalam // Āk_1,23.349 //",
    "GS40anandk_u:8558": " paśyecca tārakāyuktaṃ grahanakṣatramaṇḍalam /",
    "GS40anandk_u:8559": " lakṣayojanato devi sā jñeyā sthalapadminī // Āk_1,23.350 //",
    "GS40anandk_u:8560": " tasyāḥ pañcāṅgamādāya haragaurīsamanvitam /",
    "GS40anandk_u:8561": " manaḥśilātālayuktaṃ mākṣikeṇa samanvitam // Āk_1,23.351 //",
    "GS40anandk_u:8562": " mardayetsaptarātraṃ tu tena śulbaṃ ca vedhayet /",
    "GS40anandk_u:8563": " sahasrāṃśena deveśi viddhaṃ bhavati kāñcanam // Āk_1,23.352 //",
    "GS40anandk_u:8564": " tasyāḥ pañcāṅgamādāya pūrvoktavidhinā priye /",
    "GS40anandk_u:8565": " cārayetsūtarājaṃ tu mūkamūṣāgataṃ dhamet // Āk_1,23.353 //",
    "GS40anandk_u:8566": " mriyate mūṣikāmadhye saṃkocena na saṃśayaḥ /",
    "GS40anandk_u:8567": " tenaiva sarvalohāni sahasrāṃśena vedhayet // Āk_1,23.354 //",
    "GS40anandk_u:8568": " (citrakakalpaḥ)",
    "GS40anandk_u:8569": " citrakasya yathā guhyaṃ kathayāmi samāsataḥ /",
    "GS40anandk_u:8570": " trividhaścitrako jñeyaḥ kṛṣṇo rakto rasāyanam // Āk_1,23.355 //",
    "GS40anandk_u:8571": " śuklo vyādhipraśamanaḥ śreṣṭhamadhyakanīyasāḥ /",
    "GS40anandk_u:8572": " kṛṣṇaṃ raktaṃ sitaṃ vāpi hemante noddhared budhaḥ // Āk_1,23.356 //",
    "GS40anandk_u:8573": " kṛṣṇacitrakamutpāṭya gobhirnāghrātamīśvari /",
    "GS40anandk_u:8574": " kṣīramadhye kṣipetkṣīraṃ kṛṣṇavarṇaṃ bhavet kṣaṇāt // Āk_1,23.357 //",
    "GS40anandk_u:8575": " tasya pañcāṅgacūrṇena pāradaṃ saha mardayet /",
    "GS40anandk_u:8576": " dhamecca mūkamūṣāyāṃ khoṭo bhavati tatkṣaṇāt // Āk_1,23.358 //",
    "GS40anandk_u:8577": " raktāṃbaradharo bhūtvā raktamālyānulepanaḥ /",
    "GS40anandk_u:8578": " kṛṣṇapakṣe tu pañcamyāṃ raktamālyaudanena tu // Āk_1,23.359 //",
    "GS40anandk_u:8579": " baliṃ dattvā mahādevi raktacitrakamuddharet /",
    "GS40anandk_u:8580": " raktacitrakacūrṇena vaṅgaṃ pāyaistribhistribhiḥ // Āk_1,23.360 //",
    "GS40anandk_u:8581": " sarvadoṣavinirmuktaḥ stambhamāyāti tatkṣaṇāt /",
    "GS40anandk_u:8582": " tanmūlaṃ sūtakaṃ tāmraṃ kuṅkuṇītailasecanāt // Āk_1,23.361 //",
    "GS40anandk_u:8583": " ekaviṃśativāreṇa śuddhaṃ śulbaṃ bhaviṣyati /",
    "GS40anandk_u:8584": " raktacitrakabhallātatailaliptaṃ puṭena tu // Āk_1,23.362 //",
    "GS40anandk_u:8585": " candrārkapatraṃ deveśi jāyate divyakāñcanam /",
    "GS40anandk_u:8586": " nāginīkandasūtendraraktacitrasaṃyutam // Āk_1,23.363 //",
    "GS40anandk_u:8587": " patralepapratīvāpaiścandrārkaṃ kāñcanaṃ bhavet /",
    "GS40anandk_u:8588": " (jyotiṣmatītailakalpaḥ)",
    "GS40anandk_u:8589": " jyotiṣmatītailavidhiṃ vakṣyāmi śṛṇu pārvati // Āk_1,23.364 //",
    "GS40anandk_u:8590": " jyotiṣmatī nāma latā yā ca kāñcanasannibhā /",
    "GS40anandk_u:8591": " vallīvitānabahulā hemavarṇaphalā śubhā // Āk_1,23.365 //",
    "GS40anandk_u:8592": " āṣāḍhapūrvapakṣe'syā gṛhītvā bījamuttamam /",
    "GS40anandk_u:8593": " tilavatkvāthayitvā vā hastapādairathāpi vā // Āk_1,23.366 //",
    "GS40anandk_u:8594": " tasyāstailaṃ samādāya kumbhe tāmramaye kṣipet /",
    "GS40anandk_u:8595": " sthāpayedbhūgataṃ kumbhaṃ kramādūrdhvatuṣāgninā // Āk_1,23.367 //",
    "GS40anandk_u:8596": " ṣaṇmāse tu vyatikrānte sa ghaṭaḥ kāñcanaṃ bhavet /",
    "GS40anandk_u:8597": " tāmraṃ hemasamaṃ kṛtvā tailamākṣīkamiśritam // Āk_1,23.368 //",
    "GS40anandk_u:8598": " prativāpena siñcet taddhema tāmrasamaṃ bhavet /",
    "GS40anandk_u:8599": " tathā ca śatavedhī syādvidyāratnam anuttamam // Āk_1,23.369 //",
    "GS40anandk_u:8600": " (dagdharuhākalpaḥ)",
    "GS40anandk_u:8601": " dagdharuhāṃ pravakṣyāmi rasabandhakarīṃ priye /",
    "GS40anandk_u:8602": " sparśauṣadhīti sā jñeyā sarvakāmārthasādhanī // Āk_1,23.370 //",
    "GS40anandk_u:8603": " śaśvacchinnā mahādevi dagdhā sā pāvakena tu /",
    "GS40anandk_u:8604": " prarohati kṣaṇāddivyā dagdhā sā tu mahauṣadhī // Āk_1,23.371 //",
    "GS40anandk_u:8605": " raktaṃ pītaṃ sitaṃ kṛṣṇaṃ tasyāḥ puṣpaṃ prajāyate /",
    "GS40anandk_u:8606": " caṇakasyeva patrāṇi suprasūtāni lakṣayet // Āk_1,23.372 //",
    "GS40anandk_u:8607": " sā sthitā gomatītīre gaṅgāyāmarbude girau /",
    "GS40anandk_u:8608": " ujjayinyā dakṣiṇato vanānteṣu ca dṛśyate // Āk_1,23.373 //",
    "GS40anandk_u:8609": " tasyāḥ kandarasaṃ divye kṛṣṇarājīsamanvitam /",
    "GS40anandk_u:8610": " tāmbūlena samaṃ kṛtvā ghuṭikāṃ kārayedbudhaḥ // Āk_1,23.374 //",
    "GS40anandk_u:8611": " sarveṣāmeva lohānāṃ drutānāṃ vahnimadhyataḥ /",
    "GS40anandk_u:8612": " sahasraṃ vedhayitvā tu kāñcanaṃ kurute kṣaṇāt // Āk_1,23.375 //",
    "GS40anandk_u:8613": " tathaiva mriyate sūtaḥ kāntahemābhrasaṃyutaḥ /",
    "GS40anandk_u:8614": " (kaṭutumbīkalpaḥ)",
    "GS40anandk_u:8615": " kaṭutuṃbī tu vikhyātā devi divyauṣadhiṃ śṛṇu // Āk_1,23.376 //",
    "GS40anandk_u:8616": " tasyā bījāni saṃgṛhya sūkṣmacūrṇaṃ tu kārayet /",
    "GS40anandk_u:8617": " ekaviṃśativārāṇi bhāvyaṃ dhātrīrasena ca // Āk_1,23.377 //",
    "GS40anandk_u:8618": " payasā saha tenaiva viśvabheṣajasaṃyutam /",
    "GS40anandk_u:8619": " bījaṃ yantre vinikṣipya tailaṃ saṃgṛhya piṇḍitaḥ // Āk_1,23.378 //",
    "GS40anandk_u:8620": " rasaṃ mūrchāpayettena cakramardena mardayet /",
    "GS40anandk_u:8621": " (lohadaṇḍakalpaḥ)",
    "GS40anandk_u:8622": " gopittaṃ śikhipittaṃ ca kāṃkṣīkāsīsasaṃyutam // Āk_1,23.379 //",
    "GS40anandk_u:8623": " tāratulyāni caitāni sarveṣāṃ sūtakaṃ samam /",
    "GS40anandk_u:8624": " meṣaśṛṅge nidhātavyaṃ māsamekaṃ nirantaram // Āk_1,23.380 //",
    "GS40anandk_u:8625": " lohadaṇḍena saṃsiktaṃ sarvalohāni vedhayet /",
    "GS40anandk_u:8626": " gandhakaṃ lohadaṇḍena ekaviṃśatibhāvitam // Āk_1,23.381 //",
    "GS40anandk_u:8627": " yuktaṃ lohakulenaiva jambīrarasasaṃyutam /",
    "GS40anandk_u:8628": " sabījaṃ sūtakopetamandhamūṣāniveśitam // Āk_1,23.382 //",
    "GS40anandk_u:8629": " bhūgataṃ māsamekaṃ tu tāraṃ kāñcanatāṃ nayet /",
    "GS40anandk_u:8630": " dalasya bhāgamekaṃ tu tārapañcāṃśameva ca // Āk_1,23.383 //",
    "GS40anandk_u:8631": " śulbaṃ ca pañcabhāgaṃ ca bījasyaikaṃ ca yojayet /",
    "GS40anandk_u:8632": " ete dvādaśabhāgāḥ syuḥ sarvaṃ taddhārayetkṣitau // Āk_1,23.384 //",
    "GS40anandk_u:8633": " sthānasyāsya niṣekaṃ tu sudaṇḍena tu kārayet /",
    "GS40anandk_u:8634": " pañcaviṃśaddinānte tu jāyate kanakottamam // Āk_1,23.385 //",
    "GS40anandk_u:8635": " (kṣīrakandakalpaḥ)",
    "GS40anandk_u:8636": " kṣīrakandavidhiṃ vakṣye sarvasiddhikaraṃ tathā /",
    "GS40anandk_u:8637": " caturvarṇaṃ viṣaṃ tatra raktakandaṃ praśasyate // Āk_1,23.386 //",
    "GS40anandk_u:8638": " bhagnametatsravetkṣīraṃ raktavarṇaṃ suśobhanam /",
    "GS40anandk_u:8639": " meghānāṃ tu ninādena saṃjātair upaśobhitam // Āk_1,23.387 //",
    "GS40anandk_u:8640": " patraiḥ snuhīsamaiḥ snigdhaiḥ samabhir hemasatprabhaiḥ /",
    "GS40anandk_u:8641": " bandhanaṃ rasarājasya sarvasatvavaśaṃkaram // Āk_1,23.388 //",
    "GS40anandk_u:8642": " tasya kṣīraṃ tu saṃgṛhya tāraṃ nirvāhayedbudhaḥ /",
    "GS40anandk_u:8643": " dhameddhaṭhāgninā caiva jāyate hema śobhanam // Āk_1,23.389 //",
    "GS40anandk_u:8644": " tintriṇīpatraniryāsamīṣattāmrarajoyutam /",
    "GS40anandk_u:8645": " mardayetpāradaṃ prājño rasabandho bhaviṣyati // Āk_1,23.390 //",
    "GS40anandk_u:8646": " toyamadhye vinikṣipya gulikā vajravadbhavet /",
    "GS40anandk_u:8647": " (śākavṛkṣakalpaḥ)",
    "GS40anandk_u:8648": " śākavṛkṣasya deveśi niṣpīḍya rasamuttamam // Āk_1,23.391 //",
    "GS40anandk_u:8649": " raktacandanasaṃyuktaṃ sarvalohāni jārayet /",
    "GS40anandk_u:8650": " milanti sarvalohāni dravanti salilaṃ yathā // Āk_1,23.392 //",
    "GS40anandk_u:8651": " gandhakaṃ rasakaṃ tāpyaṃ pāradaṃ raktacandanam /",
    "GS40anandk_u:8652": " rudantyā rasasaṃyuktaṃ tāramāyāti kāñcanam // Āk_1,23.393 //",
    "GS40anandk_u:8653": " śākavṛkṣasya niryāsaṃ yatnataḥ parigālayet /",
    "GS40anandk_u:8654": " śigrumūlasya cūrṇaṃ tu tadrasena tu mardayet // Āk_1,23.394 //",
    "GS40anandk_u:8655": " praliptaśulbapatrāṇi puṭetkṣiptvā vipācayet /",
    "GS40anandk_u:8656": " taddrutaṃ kāñcanaṃ divyaṃ bhavellakṣaṇasaṃyutam // Āk_1,23.395 //",
    "GS40anandk_u:8657": " phalāni śākavṛkṣasya paripakvāni saṃgṛhet /",
    "GS40anandk_u:8658": " tadrasena tu samprājñaḥ saptarātraṃ tu bhāvayet // Āk_1,23.396 //",
    "GS40anandk_u:8659": " tadrasena samāyuktaṃ mañjiṣṭhāmiśritaṃ tathā /",
    "GS40anandk_u:8660": " lepayettārapatrāṇi dhmātaṃ bhavati kāñcanam // Āk_1,23.397 //",
    "GS40anandk_u:8661": " (devadālīkalpaḥ)",
    "GS40anandk_u:8662": " devadālyā mahauṣadhyā vidhiṃ vakṣyāmyataḥ param /",
    "GS40anandk_u:8663": " sā śvetā vyādhiśamane kṛṣṇā pītā rasāyane // Āk_1,23.398 //",
    "GS40anandk_u:8664": " paurṇamāsyāṃ trayodaśyāṃ rāhugraste divākare /",
    "GS40anandk_u:8665": " athavā kṛṣṇapañcamyāmimāṃ vidhivaduddharet // Āk_1,23.399 //",
    "GS40anandk_u:8666": " devadālīphalaṃ devi viṣṇukrāntāṃ ca sūtakam /",
    "GS40anandk_u:8667": " mūrchayed bandhayetkṣipraṃ śulbaṃ hema karoti ca // Āk_1,23.400 //",
    "GS40anandk_u:8668": " devadālīphalaṃ mūlamīśvarīrasameva ca /",
    "GS40anandk_u:8669": " toyena marditaṃ kṛtvā vaṅgaṃ stambhayati kṣaṇāt // Āk_1,23.401 //",
    "GS40anandk_u:8670": " (śvetaguñjākalpaḥ)",
    "GS40anandk_u:8671": " athātaḥ sampravakṣyāmi śvetaguñjāvidhiṃ priye /",
    "GS40anandk_u:8672": " kṛṣṇapakṣe caturdaśyāmaṣṭamyāṃ ca surārcite // Āk_1,23.402 //",
    "GS40anandk_u:8673": " kapāle mṛttikāṃ nyasya secayetsalilena tu /",
    "GS40anandk_u:8674": " bījāni sitaguñjāyāḥ puṣyayoge tu vāpayet // Āk_1,23.403 //",
    "GS40anandk_u:8675": " vakṣyamāṇena yogena kuryāt saṃgrahaṇaṃ tathā /",
    "GS40anandk_u:8676": " oṃ namo bhagavati śvetavalli śvetaparvatavāsini // Āk_1,23.404 //",
    "GS40anandk_u:8677": " sarvakāryāṇi kuru kuru apratihataṃ namo namaḥ svāhā /",
    "GS40anandk_u:8678": " śuddhaśulbaṃ tu saṃgṛhya mūṣāmadhye tu saṃsthitam // Āk_1,23.405 //",
    "GS40anandk_u:8679": " tripañcapalasaṃkhyā tu karṣārdhasitaguñjayā /",
    "GS40anandk_u:8680": " sahaikatra bhavaṃ tāraṃ tasya gandhavivarjitam // Āk_1,23.406 //",
    "GS40anandk_u:8681": " brahmarītisamāyuktaṃ guñjācūrṇaṃ sahaikataḥ /",
    "GS40anandk_u:8682": " devīnāṃ bhūṣaṇaṃ devi jāyate hema śobhanam // Āk_1,23.407 //",
    "GS40anandk_u:8683": " (kartarīrasabandhaḥ)",
    "GS40anandk_u:8684": " athātaḥ sampravakṣyāmi kartarīrasabandhanam /",
    "GS40anandk_u:8685": " asurāṇāṃ samāyoge krodhāviṣṭena cetasā // Āk_1,23.408 //",
    "GS40anandk_u:8686": " sudarśanaṃ mahācakraṃ preṣitaṃ muravairiṇā /",
    "GS40anandk_u:8687": " bhālapaṭṭāttatastasya nipetuḥ svedabindavaḥ // Āk_1,23.409 //",
    "GS40anandk_u:8688": " te bhūmau patitā divyāḥ saṃjātāḥ kartarīrasaḥ /",
    "GS40anandk_u:8689": " rakṣārthaṃ sthāpitaṃ tatra viṣṇunā ca sudarśanam // Āk_1,23.410 //",
    "GS40anandk_u:8690": " cakratulyaṃ bhramatyetadāyudhāni nikṛntati /",
    "GS40anandk_u:8691": " kurute garjanaṃ nādaṃ dhūmajvālāṃ vimuñcati // Āk_1,23.411 //",
    "GS40anandk_u:8692": " kartarīdṛṣṭimātreṇa tathānyā śabdakartarī /",
    "GS40anandk_u:8693": " lokānāṃ tu hitārthāya ghoraśaktirvyavasthitā // Āk_1,23.412 //",
    "GS40anandk_u:8694": " rasarūpā mahāghorā sā siddhānāṃ tu vedinī /",
    "GS40anandk_u:8695": " tasya kṣetraṃ yadā gacchedaghorāstraṃ japettadā // Āk_1,23.413 //",
    "GS40anandk_u:8696": " punarghoraṃ nyasettatra athānyaṃ vinyasedbudhaḥ /",
    "GS40anandk_u:8697": " anulomavilomena dehe'dhiṣṭhāpya kartarīm // Āk_1,23.414 //",
    "GS40anandk_u:8698": " mudrayā mudrayettāṃ tu aghorāstreṇa yojitām /",
    "GS40anandk_u:8699": " dīptena rodhayettāṃ tu stambhayed dīpanena tu // Āk_1,23.415 //",
    "GS40anandk_u:8700": " niṣṭhayā mudrayā tāṃ tu sthānayogena yojayet /",
    "GS40anandk_u:8701": " (udakabandhāḥ;",
    "GS40anandk_u:8702": " candrodakabandhaḥ)",
    "GS40anandk_u:8703": " atha candrodakeneśi vakṣyāmi rasabandhanam // Āk_1,23.416 //",
    "GS40anandk_u:8704": " dṛṣṭvā candrodakaṃ mantrī paurṇamāsyāṃ viśeṣataḥ /",
    "GS40anandk_u:8705": " grahaṇaṃ tatra kartavyaṃ paurṇamāsyāṃ prayatnataḥ // Āk_1,23.417 //",
    "GS40anandk_u:8706": " nirgacchati mahīṃ bhittvā candravṛddhyā tu vardhate /",
    "GS40anandk_u:8707": " kṣetrabandhaṃ purā kṛtvā devamabhyarcya śaṅkaram // Āk_1,23.418 //",
    "GS40anandk_u:8708": " caturdaśyāṃ tu tatkṣetraṃ pūjayitvā vicakṣaṇaḥ /",
    "GS40anandk_u:8709": " ahorātroṣito bhūtvā baliṃ tatra nivedayet // Āk_1,23.419 //",
    "GS40anandk_u:8710": " paurṇamāsyāṃ ca rātrau ca gatvā tasya samīpataḥ /",
    "GS40anandk_u:8711": " candrodakaṃ tu saṃgṛhya mantrayuktaḥ sumantritam // Āk_1,23.420 //",
    "GS40anandk_u:8712": " āloḍya madhusarpirbhyāṃ pibettattu samāhitaḥ /",
    "GS40anandk_u:8713": " pītamātreṇa tenaiva mūrchito bhavati kṣaṇāt // Āk_1,23.421 //",
    "GS40anandk_u:8714": " candrodaye tathottiṣṭhetkṣāraṃ tasya tu dāpayet /",
    "GS40anandk_u:8715": " saptarātraprayogeṇa candravannirmalo bhavet // Āk_1,23.422 //",
    "GS40anandk_u:8716": " ekaviṃśatirātreṇa jīved brahmadinatrayam /",
    "GS40anandk_u:8717": " ekamāsaprayogeṇa brahmāyuḥ sa bhavennaraḥ // Āk_1,23.423 //",
    "GS40anandk_u:8718": " candrodakena gaganaṃ rasaṃ hema ca mardayet /",
    "GS40anandk_u:8719": " mūṣāmadhyagataṃ dhmātaṃ tatkṣaṇādghuṭikā bhavet // Āk_1,23.424 //",
    "GS40anandk_u:8720": " ayaṃ tu sparśamātreṇa lohānyaṣṭau ca vedhayet /",
    "GS40anandk_u:8721": " tadrasaṃ tu rasaṃ cānyaṃ vajreṇa samajāritam // Āk_1,23.425 //",
    "GS40anandk_u:8722": " catuḥṣaṣṭyaṃśato vidhyeddviguṇena sahasrakam /",
    "GS40anandk_u:8723": " daśasaṅkalikābaddhaṃ guñjāmātraṃ rasaṃ tataḥ // Āk_1,23.426 //",
    "GS40anandk_u:8724": " trilohaveṣṭitaṃ vaktre dhṛtvā cādṛśyatāṃ vrajet /",
    "GS40anandk_u:8725": " oṃ namo rudrāya daṃṣṭrotkaṭāya vighnaṃ nāśaya nāśaya diśo rakṣa rakṣa rudro jñāpayati huṃ phaṭ svāhā /",
    "GS40anandk_u:8726": " iti digbandhamantraḥ /",
    "GS40anandk_u:8727": " oṃ namo bhagavate rudrāya triśūlahastāya amṛtodbhava rakṣa rakṣa huṃ phaṭ svāhā /",
    "GS40anandk_u:8728": " iti pānamantraḥ /",
    "GS40anandk_u:8729": " (viṣodakabandhaḥ)",
    "GS40anandk_u:8730": " athātaḥ sampravakṣyāmi viṣodarasabandhanam // Āk_1,23.427 //",
    "GS40anandk_u:8731": " sitapītādivarṇāḍhyaṃ tatra devi rasottamam /",
    "GS40anandk_u:8732": " tatra gatvācaloddeśe smaredghoraṃ sahasrakam // Āk_1,23.428 //",
    "GS40anandk_u:8733": " keśāḥ kṣiptāḥ sphuṭantyasminnātmacchāyāṃ na dṛśyate /",
    "GS40anandk_u:8734": " tailaṃ ca golakākāraṃ ghṛtaṃ tena visarpati // Āk_1,23.429 //",
    "GS40anandk_u:8735": " gandhakasya haredgandhaṃ palalaṃ lavaṇāyate /",
    "GS40anandk_u:8736": " jñātvā palāśapatreṇa kaṭukālābuke kṣipet // Āk_1,23.430 //",
    "GS40anandk_u:8737": " viṣodakaṃ gandhakaṃ ca harabījaṃ ca tatsamam /",
    "GS40anandk_u:8738": " ajākṣīreṇa piṣṭvā tu śulbapātre tu lepayet // Āk_1,23.431 //",
    "GS40anandk_u:8739": " tatpuṭena bhaveddevi sindūrāruṇasannibham /",
    "GS40anandk_u:8740": " śatāṃśenaiva taddevi sarvalohāni vedhayet // Āk_1,23.432 //",
    "GS40anandk_u:8741": " anena vidhinā devi nāgaḥ sindūratāṃ vrajet /",
    "GS40anandk_u:8742": " sahasrāṃśena tasyaiva tāraṃ bhavati kāñcanam // Āk_1,23.433 //",
    "GS40anandk_u:8743": " raktaṃ pītaṃ tathā kṛṣṇamuttarottarakāryakṛt /",
    "GS40anandk_u:8744": " triphalākāntapātre vā pātre'lābumaye'pi vā // Āk_1,23.434 //",
    "GS40anandk_u:8745": " gṛhītvā pūrvavatpatraiḥ pālāśairveṣṭayedbahiḥ /",
    "GS40anandk_u:8746": " sthāpayeddhānyamadhye tu divasānekaviṃśatim // Āk_1,23.435 //",
    "GS40anandk_u:8747": " mahiṣīkṣīramadhye tu bindumekaṃ tu sādhayet /",
    "GS40anandk_u:8748": " pāyasaṃ bhakṣayedyastu payomadhvājyasaṃyutam // Āk_1,23.436 //",
    "GS40anandk_u:8749": " yāvatpūrṇaṃ balaṃ devi jīvettadbindusaṃkhyayā /",
    "GS40anandk_u:8750": " lāṅgalī gṛhadhūmaśca sindūraṃ rajanīdvayam // Āk_1,23.437 //",
    "GS40anandk_u:8751": " meṣasya śṛṅgaṃ śṛṅgīṃ ca kṛṣṇonmattāśvamārakam /",
    "GS40anandk_u:8752": " sabījasūtakaṃ caiva viṣatoyena mardayet // Āk_1,23.438 //",
    "GS40anandk_u:8753": " viṣatoyena medhāvī saptavārāṇi bhāvayet /",
    "GS40anandk_u:8754": " athavā bhāvayettaṃ tu yāvaccūrṇaṃ tu mardayet tadbhavet // Āk_1,23.439 //",
    "GS40anandk_u:8755": " tena nāgaṃ pratīvāpya ṣoḍaśāṃśena khaṃ bhavet /",
    "GS40anandk_u:8756": " mūṣāsthaṃ veṇuyantre ca trīṇi vārāṇi bhāvayet // Āk_1,23.440 //",
    "GS40anandk_u:8757": " dhūmaṃ pariharettasya aṅgavyādhikaraṃ param /",
    "GS40anandk_u:8758": " sthāpayennāgasindūraṃ pātre'lābumaye ca tat // Āk_1,23.441 //",
    "GS40anandk_u:8759": " taccūrṇaṃ tu śatāṃśena tāratāmrādi vedhayet /",
    "GS40anandk_u:8760": " viṣapānīyamādāya vaṅgamāvartitaṃ śubham // Āk_1,23.442 //",
    "GS40anandk_u:8761": " niṣiktaṃ caiva tattoyaistāraṃ bhavati kāñcanam /",
    "GS40anandk_u:8762": " viṣapānīyamādāya prakṣipecca rasottame // Āk_1,23.443 //",
    "GS40anandk_u:8763": " kunaṭīgandhapāṣāṇaviṣaṭaṅkaṇalāṅgalīḥ /",
    "GS40anandk_u:8764": " naṣṭapiṣṭaṃ kṛtaṃ khalve tārapatrāṇi lepayet // Āk_1,23.444 //",
    "GS40anandk_u:8765": " andhamūṣāgataṃ dhmātaṃ nirbījaṃ kanakaṃ bhavet /",
    "GS40anandk_u:8766": " oṃ hrīṃ nīlakaṇṭhāya ṭhaḥ ṭhaḥ /",
    "GS40anandk_u:8767": " asya ayutaṃ japet /",
    "GS40anandk_u:8768": " iti viṣodakagrahaṇapānamantraḥ /",
    "GS40anandk_u:8769": " (sañjīvanījalakalpaḥ)",
    "GS40anandk_u:8770": " saṃjīvanījalasyātha vidhiṃ vakṣyāmi pārvati // Āk_1,23.445 //",
    "GS40anandk_u:8771": " śukreṇārādhito devi prāgahaṃ suravandite /",
    "GS40anandk_u:8772": " dānavānāṃ hitārthāya mṛtānāṃ devasaṅgare // Āk_1,23.446 //",
    "GS40anandk_u:8773": " mayā saṃjīvanī vidyā dattā codakarūpiṇī /",
    "GS40anandk_u:8774": " tayā saṃjīvitā daityā ye mṛtā devasaṅgare // Āk_1,23.447 //",
    "GS40anandk_u:8775": " nikṣiptā martyaloke sā samyak te kathayāmyaham /",
    "GS40anandk_u:8776": " asti martyā mahāpuṇyā pavitrā dakṣiṇāpathe // Āk_1,23.448 //",
    "GS40anandk_u:8777": " dakṣiṇe tu taṭe tasyā utpalīnagaraṃ param /",
    "GS40anandk_u:8778": " tasya dakṣiṇataḥ śailaḥ sarvalokeṣu viśrutaḥ // Āk_1,23.449 //",
    "GS40anandk_u:8779": " nāmnā kṛṣṇagiriḥ ceti dṛśyate sarvamaṅgale /",
    "GS40anandk_u:8780": " suprasiddhāmbikā nāma grāmastasyāsti sannidhau // Āk_1,23.450 //",
    "GS40anandk_u:8781": " tatrāpyudakamālokya parīkṣeta surārcite /",
    "GS40anandk_u:8782": " gṛhītvā śuṣkavaṃśaṃ tu kṣipettoyasya madhyataḥ // Āk_1,23.451 //",
    "GS40anandk_u:8783": " jāyate haritaṃ snigdhamahorātreṇa niścitam /",
    "GS40anandk_u:8784": " muñcatyaṅkurapatrāni dṛśyate'timanoharam // Āk_1,23.452 //",
    "GS40anandk_u:8785": " balipuṣpopahāreṇa tato devi samarcayet /",
    "GS40anandk_u:8786": " kṣetrādhipaṃ gaṇeśaṃ ca candraṃ yogigaṇaṃ tathā // Āk_1,23.453 //",
    "GS40anandk_u:8787": " oṃ candrāya pinākine śūlapāṇaye oṃ diśo bandha bandhaya diśo bandha bandhaya ṭhaḥ ṭhaḥ /",
    "GS40anandk_u:8788": " tilāṃśca sarṣapāṃścaiva mantreṇānena sarṣapān /",
    "GS40anandk_u:8789": " saptābhimantritānkṛtvā sādhako dikṣu nikṣipet // Āk_1,23.454 //",
    "GS40anandk_u:8790": " kaṭukālābuke toyaṃ kṛtarakṣaḥ samāhitaḥ /",
    "GS40anandk_u:8791": " gṛhītvā tatprayatnena nijaṃ sthānaṃ samāśrayet // Āk_1,23.455 //",
    "GS40anandk_u:8792": " oṃ namo 'mṛte amṛtarūpiṇi amṛtaṃ kuru kuru evaṃ rudra ājñāpayati svāhā /",
    "GS40anandk_u:8793": " saptābhimantritaṃ kṛtvā mantreṇānena tajjalam /",
    "GS40anandk_u:8794": " dinamekaṃ tathā sūtaṃ svarṇamāṣadvayānvitam // Āk_1,23.456 //",
    "GS40anandk_u:8795": " mardayettena toyena pibettattu vicakṣaṇaḥ /",
    "GS40anandk_u:8796": " ekaviṃśatirātraṃ tu kṣīrāhāro'tha yatnataḥ // Āk_1,23.457 //",
    "GS40anandk_u:8797": " jīvetkalpāyutaṃ sāgraṃ kāmarūpo mahābalaḥ /",
    "GS40anandk_u:8798": " yojanānāṃ śataṃ gatvā punareva nivartate // Āk_1,23.458 //",
    "GS40anandk_u:8799": " avadhyaḥ sarvabhūtānāṃ svecchāhāraḥ sa khecaraḥ /",
    "GS40anandk_u:8800": " kanakaṃ pāradaṃ vyoma samam ekatra yojayet // Āk_1,23.459 //",
    "GS40anandk_u:8801": " mardayettena toyena saptāhaṃ svedayettataḥ /",
    "GS40anandk_u:8802": " sa rasaḥ sarvalohāni ṣaṣṭyaṃśena tu vedhayet // Āk_1,23.460 //",
    "GS40anandk_u:8803": " athavā taṃ rasaṃ divyaṃ madhunā saha bhakṣayet /",
    "GS40anandk_u:8804": " māsamātraprayogena jīved brahmadināyutam // Āk_1,23.461 //",
    "GS40anandk_u:8805": " tasya mūtramalasvedaiḥ śulbaṃ bhavati kāñcanam /",
    "GS40anandk_u:8806": " nirvāte toyamādāya pāradaṃ ca manaḥśilām // Āk_1,23.462 //",
    "GS40anandk_u:8807": " mardayet khalvapāṣāṇe naṣṭapiṣṭaṃ bhavettataḥ /",
    "GS40anandk_u:8808": " svedayetsaptarātraṃ tu trilohena ca veṣṭayet // Āk_1,23.463 //",
    "GS40anandk_u:8809": " antardhānaṃ kṣaṇādgacchedvidyādharapatir bhavet /",
    "GS40anandk_u:8810": " siddhakanyāśatavṛto yāvatkalpāṃścaturdaśa // Āk_1,23.464 //",
    "GS40anandk_u:8811": " dineṣu teṣu sarveṣu dadyācchālyodanaṃ ghṛtam /",
    "GS40anandk_u:8812": " payasā ca samāyuktaṃ nityamevaṃ ca kārayet // Āk_1,23.465 //",
    "GS40anandk_u:8813": " (uṣṇodakakalpaḥ)",
    "GS40anandk_u:8814": " uṣṇodakavidhiṃ vakṣye samāhitamanāḥ śṛṇu /",
    "GS40anandk_u:8815": " paśyatyuṣṇodakaṃ yatra vāsaṃ tatraiva kārayet // Āk_1,23.466 //",
    "GS40anandk_u:8816": " śarvarīmuṣitāṃ tatra caṇakāstu dine dine /",
    "GS40anandk_u:8817": " bhakṣayenmāsamātraṃ tu jīvedvarṣaśatāṣṭakam // Āk_1,23.467 //",
    "GS40anandk_u:8818": " tasya mūtrapurīṣeṇa śulbaṃ bhavati kāñcanam /",
    "GS40anandk_u:8819": " uṣṇodakaṃ ca kāsīsaṃ gandhapāṣāṇasaṃyutam // Āk_1,23.468 //",
    "GS40anandk_u:8820": " caturthāṃśena rasakaṃ daśabhāgaṃ vinikṣipet /",
    "GS40anandk_u:8821": " śulbaṃ ca mardayetsarvaṃ naṣṭapiṣṭaṃ kṣaṇena tu // Āk_1,23.469 //",
    "GS40anandk_u:8822": " tena lepitamātreṇa śulvaṃ bhavati kāñcanam /",
    "GS40anandk_u:8823": " niṣiktaṃ tena toyena prativāpaṃ dadedbudhaḥ // Āk_1,23.470 //",
    "GS40anandk_u:8824": " śulbaṃ ca jāyate hema taruṇādityavarcasam /",
    "GS40anandk_u:8825": " tāraṃ ca tena mārgeṇa niṣiktaṃ hematāṃ vrajet // Āk_1,23.471 //",
    "GS40anandk_u:8826": " uṣṇodakena bhallātaṃ tilamuṣṭiṃ ca bhakṣayet /",
    "GS40anandk_u:8827": " māsadvayaprayogeṇa jīvedvarṣaśatatrayam // Āk_1,23.472 //",
    "GS40anandk_u:8828": " rasagandhāśmarasakatutthaṃ daradamākṣikam /",
    "GS40anandk_u:8829": " yāmamuṣṇāmbunā ghṛṣṭvā tārapatrāṇi lepayet // Āk_1,23.473 //",
    "GS40anandk_u:8830": " vibhrāmya tu dhameddevi syāccaturdaśavarṇakam /",
    "GS40anandk_u:8831": " krameṇānena deveśi śulbaṃ ṣoḍaśavarṇakam // Āk_1,23.474 //",
    "GS40anandk_u:8832": " ekaikaṃ hematārāṃśaṃ dvayaṃ kāṃtābhrayoḥ pṛthak /",
    "GS40anandk_u:8833": " uṣṇodakena saṃmardya dhamanātkhoṭatāṃ nayet // Āk_1,23.475 //",
    "GS40anandk_u:8834": " taṃ mukhe dhārayenmāsaṃ vajrakāyo bhavettataḥ /",
    "GS40anandk_u:8835": " taccūrṇaṃ yavamātraṃ tu bhakṣayenmadhusarpiṣā // Āk_1,23.476 //",
    "GS40anandk_u:8836": " yāvatpalaṃ tasya malaiḥ śulbaṃ bhavati kāñcanam /",
    "GS40anandk_u:8837": " uṣṇodapācitān khādet kulutthānkṣīrapo bhavet // Āk_1,23.477 //",
    "GS40anandk_u:8838": " snānam uṣṇāṃbhasā kuryād varṣādvarṣācchatāyuṣaḥ /",
    "GS40anandk_u:8839": " kṣīramuṣṇodakaṃ kvāthaṃ triphalāyāśca pācayet // Āk_1,23.478 //",
    "GS40anandk_u:8840": " pācayetpāyasaṃ kāntapātre bhuktvā mahāyuṣaḥ /",
    "GS40anandk_u:8841": " (śailodakakalpaḥ)",
    "GS40anandk_u:8842": " ataḥ paraṃ pravakṣyāmi śailodakavidhiṃ priye // Āk_1,23.479 //",
    "GS40anandk_u:8843": " kardamāpo mahīśailaśilā ceti caturvidham /",
    "GS40anandk_u:8844": " kānicit kṣaṇavedhīni dinavedhīni kāni ca // Āk_1,23.480 //",
    "GS40anandk_u:8845": " pakṣamāsādiṣaṇmāsavedhanāni mahītale /",
    "GS40anandk_u:8846": " kṣiptaṃ jale yadā kāṣṭhaṃ śailībhūtaṃ ca dṛśyate // Āk_1,23.481 //",
    "GS40anandk_u:8847": " bahirantaśca deveśi vedhakaṃ tatprakīrtitam /",
    "GS40anandk_u:8848": " hiṅgulaṃ haritālaṃ ca gandhakaṃ ca manaḥśilām // Āk_1,23.482 //",
    "GS40anandk_u:8849": " eṣāṃ gandhāpahāraṃ tu kurute tacca vedhakam /",
    "GS40anandk_u:8850": " anyathā ceṣṭakaṃ devi tadagrāhyaṃ nirarthakam // Āk_1,23.483 //",
    "GS40anandk_u:8851": " śrīśaile śrīvanaprānte paryaṅkākhye śilātale /",
    "GS40anandk_u:8852": " tatrasthaṃ kṣaṇavedhi syānnadyāṃ bhagavatītaṭe // Āk_1,23.484 //",
    "GS40anandk_u:8853": " ekāhe vedhakaṃ tatra gokarṇe tu dinatrayam /",
    "GS40anandk_u:8854": " bhadrāṅge dinavedhi syāttristhalānte trivatsaram // Āk_1,23.485 //",
    "GS40anandk_u:8855": " dhāreśvare pākṣikaṃ syāt karṣāpuryāṃ dinaikataḥ /",
    "GS40anandk_u:8856": " brahmeśvare māsikaṃ syādvyāghrapuryāṃ tu vāsaram // Āk_1,23.486 //",
    "GS40anandk_u:8857": " aghoreśe māsikaṃ syātsiṃhadvīpe tathā punaḥ /",
    "GS40anandk_u:8858": " dinamekaṃ brahmagirau vindhye tu kṣaṇavedhakam // Āk_1,23.487 //",
    "GS40anandk_u:8859": " vāsaraṃ mālyavante tu kṣaṇavedhī tu tatra ca /",
    "GS40anandk_u:8860": " kiṣkindhe parvate ramye pampātīre kṣaṇodakam // Āk_1,23.488 //",
    "GS40anandk_u:8861": " tasya paścimato devi yojanadvitaye punaḥ /",
    "GS40anandk_u:8862": " bhūśailamasti tatraiva tridinaṃ vedaparvate // Āk_1,23.489 //",
    "GS40anandk_u:8863": " anyatra yatra yatrāpi brahmaviṣṇuśivodbhavam /",
    "GS40anandk_u:8864": " amṛtaṃ tatra tatrāpi vajrīkaraṇam uttamam // Āk_1,23.490 //",
    "GS40anandk_u:8865": " tasyotpattiṃ pravakṣyāmi yathā jānāti sādhakaḥ /",
    "GS40anandk_u:8866": " mahīṃ samuddhṛtavato varāhasya kalevarāt // Āk_1,23.491 //",
    "GS40anandk_u:8867": " yaḥ svedaḥ patitastasmājjātaṃ śailodakaṃ param /",
    "GS40anandk_u:8868": " taṃ mukhe kṣaṇikaṃ jātaṃ karṇadeśe tu vāsaram // Āk_1,23.492 //",
    "GS40anandk_u:8869": " bāhubhyāṃ tryahavedhī syānmāsavedhī tu pārśvayoḥ /",
    "GS40anandk_u:8870": " ṣaṇmāsamaparāṅge ca sarvaṃ samaphalaṃ ca tat // Āk_1,23.493 //",
    "GS40anandk_u:8871": " aghorāstreṇa tatkṣetre rakṣāṃ kṛtvā diśāṃ balim /",
    "GS40anandk_u:8872": " dattvā lakṣaṃ japitvā tu gṛhṇīyādamṛtaṃ param // Āk_1,23.494 //",
    "GS40anandk_u:8873": " śaradgrīṣmavasanteṣu hemante vā surārcite /",
    "GS40anandk_u:8874": " āyase tāmrapātre vā kāntalohamaye'thavā // Āk_1,23.495 //",
    "GS40anandk_u:8875": " śilāmbupalamaṣṭau tu palaṃ kṣīrasya nikṣipet /",
    "GS40anandk_u:8876": " kṣīrāvaśeṣaṃ saṃkvāthyaṃ trisaptāhaṃ pibennaraḥ // Āk_1,23.496 //",
    "GS40anandk_u:8877": " jīvedvarṣasahasraṃ tu valīpalitavarjitaḥ /",
    "GS40anandk_u:8878": " athavāṣṭapalaṃ kṣīraṃ palaikenāmbumiśritam // Āk_1,23.497 //",
    "GS40anandk_u:8879": " kṣīrāvaśeṣaṃ seveta pūrvoktaṃ labhate phalam /",
    "GS40anandk_u:8880": " kulutthāṣṭaguṇaṃ vāri pacedaṣṭāvaśeṣitam // Āk_1,23.498 //",
    "GS40anandk_u:8881": " caturguṇena tenājyaṃ pācayed ghṛtaśeṣitam /",
    "GS40anandk_u:8882": " lihyānmadhusitopetaṃ trisaptāhādbṛhaspatiḥ // Āk_1,23.499 //",
    "GS40anandk_u:8883": " dviraṣṭavārṣikākāraḥ sahasrāyur na saṃśayaḥ /",
    "GS40anandk_u:8884": " avaśiṣṭakulutthaṃ tu pādāṃśamadhusarpiṣā // Āk_1,23.500 //",
    "GS40anandk_u:8885": " bhakṣayetkarṣamekaṃ tu māsenāyutajīvitaḥ /",
    "GS40anandk_u:8886": " tatsiddhatailenābhyaṅgaṃ mrakṣaṇaṃ caiva kārayet // Āk_1,23.501 //",
    "GS40anandk_u:8887": " pāmāvicarcikādadrukuṣṭhāni sahasā jayet /",
    "GS40anandk_u:8888": " valīpalitanirmuktaḥ sahasrāyuśca jāyate // Āk_1,23.502 //",
    "GS40anandk_u:8889": " yaḥ pibetprātarutthāya śailāmbu culukaṃ payaḥ /",
    "GS40anandk_u:8890": " ṣaṇmāsāt syāt sahasrāyur nirvalīpalitaśca saḥ // Āk_1,23.503 //",
    "GS40anandk_u:8891": " athavā sūtakaṃ devi vāriṇā saha mardayet /",
    "GS40anandk_u:8892": " māsenaikena deveśi naṣṭapiṣṭirbhaviṣyati // Āk_1,23.504 //",
    "GS40anandk_u:8893": " māsamātraṃ samaśnīyātsa bhavedajarāmaraḥ /",
    "GS40anandk_u:8894": " athavā taṃ rasaṃ hemnā dhāmayetkhadirāgninā // Āk_1,23.505 //",
    "GS40anandk_u:8895": " gulikā sundarī nāma sarvāyudhanivāriṇī /",
    "GS40anandk_u:8896": " kartā hartā svayaṃ siddho jīveccandrārkatārakam // Āk_1,23.506 //",
    "GS40anandk_u:8897": " atha tenodakenaiva kṣīrārdhaṃ pāyasaṃ pacet /",
    "GS40anandk_u:8898": " māsamātraprayogeṇa valīpalitavarjitaḥ // Āk_1,23.507 //",
    "GS40anandk_u:8899": " paktvā tenāmbhasā pathyāḥ ṣaṣṭistrīṇi śatāni ca /",
    "GS40anandk_u:8900": " madhu saṃyojya bhāṇḍasthaṃ bhūmau sarvaṃ nidhāpayet // Āk_1,23.508 //",
    "GS40anandk_u:8901": " dine dine tadekaikaṃ bhakṣayetprātar utthitaḥ /",
    "GS40anandk_u:8902": " valīpalitanirmukto jīvedvarṣasahasrakam // Āk_1,23.509 //",
    "GS40anandk_u:8903": " śailībhūtaṃ kulutthaṃ vā bhakṣayenmadhusarpiṣā /",
    "GS40anandk_u:8904": " ṣaṇmāsāttu prayogeṇa jīvedvarṣasahasrakam // Āk_1,23.510 //",
    "GS40anandk_u:8905": " kūṣmāṇḍamāditaḥ kṛtvā yāni kāni phalāni ca /",
    "GS40anandk_u:8906": " jale kṣiptāni lohāni śailabhūtāni bhakṣayet // Āk_1,23.511 //",
    "GS40anandk_u:8907": " kṣīrāhāraśca jīrṇānte vajrakāyo bhavennaraḥ /",
    "GS40anandk_u:8908": " tenodakena saṃmardyam abhrakaṃ kvāthayetpriye // Āk_1,23.512 //",
    "GS40anandk_u:8909": " kaṭutrayayutaṃ khādejjīvedvarṣasahasrakam /",
    "GS40anandk_u:8910": " athavā rasakarṣaikaṃ tajjalena tu marditam // Āk_1,23.513 //",
    "GS40anandk_u:8911": " iṅgudīphalamadhyasthaṃ tacchailodakamadhyagaḥ /",
    "GS40anandk_u:8912": " kālena triguṇenaiva kāṭhinyaṃ tasya jāyate // Āk_1,23.514 //",
    "GS40anandk_u:8913": " ṣaṇmāsaṃ tanmukhe dhāryaṃ vajrakāyaṃ karoti tat /",
    "GS40anandk_u:8914": " daśanāgasamaprāṇo devaiḥ saha sa modate // Āk_1,23.515 //",
    "GS40anandk_u:8915": " gṛhītvā triphalāṃ tatra śailavāriṇi nikṣipet /",
    "GS40anandk_u:8916": " yadā bhavati tacchailaṃ gṛhītvā cūrṇayettataḥ // Āk_1,23.516 //",
    "GS40anandk_u:8917": " kāntajīrṇarasaṃ tena sārdhaṃ ghṛtamadhuplutam /",
    "GS40anandk_u:8918": " bhakṣayedvarṣamekaṃ tu tataḥ kṣīrāśano bhavet // Āk_1,23.517 //",
    "GS40anandk_u:8919": " udayādityasaṅkāśo medhāvī priyadarśanaḥ /",
    "GS40anandk_u:8920": " nīlakuñcitakeśaśca jīveccandrārkatārakam // Āk_1,23.518 //",
    "GS40anandk_u:8921": " pāradaṃ haritālaṃ ca śilāṃ mākṣikameva ca /",
    "GS40anandk_u:8922": " daradaṃ ca viṣaṃ caiva sarvamekatra kārayet // Āk_1,23.519 //",
    "GS40anandk_u:8923": " mardayet khalvapāṣāṇe mātuluṅgarasena tu /",
    "GS40anandk_u:8924": " golakaṃ kārayitvā tu vārimadhye vinikṣipet // Āk_1,23.520 //",
    "GS40anandk_u:8925": " tena tāraṃ ca śulbaṃ ca kāṃcanaṃ bhavati dhruvam /",
    "GS40anandk_u:8926": " upayuñjīta māsaikaṃ valīpalitavarjitaḥ // Āk_1,23.521 //",
    "GS40anandk_u:8927": " sahasraṃ jīvitaṃ tasya mahābalaparākramaḥ /",
    "GS40anandk_u:8928": " śailībhūtaharidrāṃ tu taccūrṇāvāpamātrataḥ // Āk_1,23.522 //",
    "GS40anandk_u:8929": " hematvaṃ labhate nāgo bālārkasadṛśaprabhaḥ /",
    "GS40anandk_u:8930": " śailodake vinikṣipya bhūśaile kardame'pi vā // Āk_1,23.523 //",
    "GS40anandk_u:8931": " jñātvā kālapramāṇena bandhayetpāradaṃ tataḥ /",
    "GS40anandk_u:8932": " raktakṣārayutaṃ dhmātaṃ suvarṇasamasāritam // Āk_1,23.524 //",
    "GS40anandk_u:8933": " śatāṃśena tu lohānāṃ sarveṣāṃ hemakārakam /",
    "GS40anandk_u:8934": " dvitīyasāraṇāṃ prāpya sahasrāṃśena vidhyati // Āk_1,23.525 //",
    "GS40anandk_u:8935": " taṃ khoṭaṃ dhārayedvaktre divyatvaṃ labhate dhruvam /",
    "GS40anandk_u:8936": " (kecana ghuṭikāyogāḥ)",
    "GS40anandk_u:8937": " nicule kakubhe caiva kiṃśuke madhuke'pi vā // Āk_1,23.526 //",
    "GS40anandk_u:8938": " iṅgudīphalamadhye vā rajanīdvayamārdrake /",
    "GS40anandk_u:8939": " amṛte kandake vātha uktakandauṣadhīṣu ca // Āk_1,23.527 //",
    "GS40anandk_u:8940": " vidhāya koṭaraṃ tatra kṣiptvā tenaiva ḍolayet /",
    "GS40anandk_u:8941": " triphalāvyoṣakalkena veṣṭayitvā prayatnataḥ // Āk_1,23.528 //",
    "GS40anandk_u:8942": " pādena kanakaṃ dattvā pāradaṃ tatra yojayet /",
    "GS40anandk_u:8943": " śailodake kṣipettatra gulikā vajravadbhavet // Āk_1,23.529 //",
    "GS40anandk_u:8944": " pūrvavatsāraṇā kāryā pūrvavatsiddhidā bhavet /",
    "GS40anandk_u:8945": " dhāryamāṇā mukhe sā tu sahasrāyuṣkarī bhavet // Āk_1,23.530 //",
    "GS40anandk_u:8946": " dvitīyasāraṇāyogādayutaṃ vedhayettu sā /",
    "GS40anandk_u:8947": " dhāryamāṇā mukhe saivamayutāyuṣyadā bhavet // Āk_1,23.531 //",
    "GS40anandk_u:8948": " tṛtīyasāraṇāyogājjāyate lakṣavedhinī /",
    "GS40anandk_u:8949": " taṃ khoṭaṃ dhārayedvaktre lakṣāyurjāyate naraḥ // Āk_1,23.532 //",
    "GS40anandk_u:8950": " caturthī sāraṇā devi koṭivedhī na saṃśayaḥ /",
    "GS40anandk_u:8951": " koṭyāyurjīvitaṃ tasya khecaratvaṃ ca labhyate // Āk_1,23.533 //",
    "GS40anandk_u:8952": " pañcabhirdaśakoṭiḥ syātṣaḍbhiḥ koṭiśataṃ bhavet /",
    "GS40anandk_u:8953": " yāvaccandrārkajīvitvam anantabalavīryavān // Āk_1,23.534 //",
    "GS40anandk_u:8954": " dadāti saptamī cāpi sāraṇā gulikā parā /",
    "GS40anandk_u:8955": " khecarī nāma vikhyātā bhairaveṇa pracoditā // Āk_1,23.535 //",
    "GS40anandk_u:8956": " yastu tadrājikāmātraṃ māsamekaṃ tu bhakṣayet /",
    "GS40anandk_u:8957": " vajradehaḥ sa siddhaḥ syād divyastrījanavallabhaḥ // Āk_1,23.536 //",
    "GS40anandk_u:8958": " krīḍate khecarair bhogaiḥ svecchayā śivatāṃ vrajet /",
    "GS40anandk_u:8959": " nānāvidhaphalāścāsyā ghuṭikāṃ śṛṇu sundari // Āk_1,23.537 //",
    "GS40anandk_u:8960": " śuddhabaddhaṃ rasendraṃ tu gandhakaṃ tatra jārayet /",
    "GS40anandk_u:8961": " triguṇe gandhake jīrṇe tena hema tu kārayet // Āk_1,23.538 //",
    "GS40anandk_u:8962": " kārayedbhasma sūtaṃ tu kāñcanaṃ tena sūtakam /",
    "GS40anandk_u:8963": " tadbhasma sūtake jāryaṃ rasendrasya same samam // Āk_1,23.539 //",
    "GS40anandk_u:8964": " tena sūtakajīrṇena vajraratnaṃ tu ghātayet /",
    "GS40anandk_u:8965": " tadvajraṃ jāyate bhasma sindūrāruṇasannibham // Āk_1,23.540 //",
    "GS40anandk_u:8966": " tadbhasma jārayetsūte triguṇe tu surārcite /",
    "GS40anandk_u:8967": " hāṭakaṃ sārayettaṃ tu ghuṭikāṃ tena kārayet // Āk_1,23.541 //",
    "GS40anandk_u:8968": " trilohāveṣṭitaṃ taṃ tu mukhe prakṣipya sādhakaḥ /",
    "GS40anandk_u:8969": " naṣṭacchāyo bhavetso'yamadṛśyo devadānavaiḥ // Āk_1,23.542 //",
    "GS40anandk_u:8970": " lakṣavarṣasahasrāṇi nirvalīpalito bhavet /",
    "GS40anandk_u:8971": " śūlinaṃ śaktisaṃyuktaṃ ratnādiguṇabhūṣitam // Āk_1,23.543 //",
    "GS40anandk_u:8972": " vaktre kare ca bibhṛyātsarvāyudhanivāraṇam /",
    "GS40anandk_u:8973": " vyoma mākṣikasatvaṃ ca tāraṃ tāmraṃ surāyudham // Āk_1,23.544 //",
    "GS40anandk_u:8974": " sāralohaṃ sūtakaṃ ca ratnādiguṇabhūṣitam /",
    "GS40anandk_u:8975": " ghuṭikā sā varārohe madhuratrayasaṃyutā // Āk_1,23.545 //",
    "GS40anandk_u:8976": " vaktrasthā nāśayetsākṣātpalitaṃ nātra saṃśayaḥ /",
    "GS40anandk_u:8977": " śivaḥ śaktiśca deveśi ratnāni sitagonasā // Āk_1,23.546 //",
    "GS40anandk_u:8978": " hema tāraṃ tathā bhānuḥ samabhāgāni kārayet /",
    "GS40anandk_u:8979": " strīrajo vyāghramadhyasthaṃ padmasūtreṇa veṣṭayet // Āk_1,23.547 //",
    "GS40anandk_u:8980": " sitayena tathā veṣṭyaṃ guhyasthāne niveśayet /",
    "GS40anandk_u:8981": " raṇe rājakule dyūte divye kāme jayo bhavet // Āk_1,23.548 //",
    "GS40anandk_u:8982": " vaikrāntābhrakakāntaṃ tu sasyakaṃ tu surāyudham /",
    "GS40anandk_u:8983": " vibhītakādisambhūtakāṃjikasya samaṃ bhavet // Āk_1,23.549 //",
    "GS40anandk_u:8984": " samāvartya tataḥ sūte yojayetpādayogataḥ /",
    "GS40anandk_u:8985": " kumārīrasasaṃghṛṣṭā kṛtaiṣā ghuṭikā śubhā // Āk_1,23.550 //",
    "GS40anandk_u:8986": " rogamṛtyujarā hanti vaktrasthā nātra saṃśayaḥ /",
    "GS40anandk_u:8987": " pañca tāraṃ varārohe sūtakadvayameva ca // Āk_1,23.551 //",
    "GS40anandk_u:8988": " trayo gaganabhāgāḥ syurekaikaṃ hemakāntayoḥ /",
    "GS40anandk_u:8989": " ardhaṃ śulbaṃ vibhāgena gulikāmarasundarī // Āk_1,23.552 //",
    "GS40anandk_u:8990": " akṣayo hyajaraścaiva bhavettena mahābalaḥ /",
    "GS40anandk_u:8991": " bhasma sūtapalaikaṃ ca mṛtakāntapalaṃ tathā // Āk_1,23.553 //",
    "GS40anandk_u:8992": " mākṣikasya palaṃ caiva śilājatu palaṃ tathā /",
    "GS40anandk_u:8993": " palamekaṃ viḍaṅgasya pathyācūrṇapalaṃ tathā // Āk_1,23.554 //",
    "GS40anandk_u:8994": " ekīkṛtya tu tatsarvaṃ madhvājyena tu peṣayet /",
    "GS40anandk_u:8995": " gulikāḥ kārayettena ṣaṣṭyādhikaśatatrayam // Āk_1,23.555 //",
    "GS40anandk_u:8996": " ekaikāṃ bhakṣayennityaṃ varṣamekaṃ nirantaram /",
    "GS40anandk_u:8997": " jīvedvarṣaśatāyuḥ sa yathā rudro mahābalaḥ // Āk_1,23.556 //",
    "GS40anandk_u:8998": " (kecana rasāyanakalpāḥ)",
    "GS40anandk_u:8999": " ataḥ paraṃ pravakṣyāmi rasabhasmarasāyanam /",
    "GS40anandk_u:9000": " vijñeyaṃ niṣparihāraṃ sākṣāddivyauṣadhaṃ param // Āk_1,23.557 //",
    "GS40anandk_u:9001": " āmalakyādi kāntaṃ ca pāradaṃ ca manaḥśilām /",
    "GS40anandk_u:9002": " vākucīsamabhāgāni kṣīriṇīrasapeṣitam // Āk_1,23.558 //",
    "GS40anandk_u:9003": " meghanādarasopetaṃ mūkamūṣāgataṃ pacet /",
    "GS40anandk_u:9004": " māṣaṃ dvimāṣaṃ triguṇaṃ bhakṣayettatkrameṇa tu // Āk_1,23.559 //",
    "GS40anandk_u:9005": " varṣatrayaṃ paraṃ devi pādaniṣkārdhakaṃ kramāt /",
    "GS40anandk_u:9006": " ṣaṭ saptāṣṭau ca varṣāṇi kramānniṣkapramāṇataḥ // Āk_1,23.560 //",
    "GS40anandk_u:9007": " bhuñjīta sa ca divyānnaṃ jarāvairūpyavarjitaḥ /",
    "GS40anandk_u:9008": " kiṃcit kāñcanasaṃyuktaṃ niṣkaṃ niṣkārdhameva vā // Āk_1,23.561 //",
    "GS40anandk_u:9009": " yo bhakṣayet tribhir varṣaiḥ sarvavyādhīñjayatyayam /",
    "GS40anandk_u:9010": " aṣṭavarṣasahasrāyurdvādaśe lakṣavedhakaḥ // Āk_1,23.562 //",
    "GS40anandk_u:9011": " ṣoḍaśe vatsare devi divyarūpaḥ sa jāyate /",
    "GS40anandk_u:9012": " uttamo mūlabandhastu madhyamaṃ sārabandhanam // Āk_1,23.563 //",
    "GS40anandk_u:9013": " adhamaḥ pākabandhastu evaṃ trividhabandhanam /",
    "GS40anandk_u:9014": " śatapalamabhayānām akṣadhātryostathaiva kvathitajalasamāṣṭau bhāgamaṣṭāvaśiṣṭam /",
    "GS40anandk_u:9015": " ghṛtamadhusitayāḍhyaṃ vyoṣacitraṃ daśaiva rasapaladaśasiddhaṃ lohajīrṇaṃ mṛtaṃ ca // Āk_1,23.564 //",
    "GS40anandk_u:9016": " giriyutasamam abhraṃ kāntabhṛṅgaṃ viḍaṅgaṃ rasasahitavibhāvyaṃ taṇḍulair bilvamajjaiḥ /",
    "GS40anandk_u:9017": " himakarakṛtakalkaṃ lohapātrasthamāsaṃ tridinatanuviśuddhaṃ kalkamenaṃ variṣṭham // Āk_1,23.565 //",
    "GS40anandk_u:9018": " lihati śayanakāle vāmanetrārdhasevī ghananibiḍasamādhir mattamātaṅgadarpaḥ /",
    "GS40anandk_u:9019": " vigatasakaladoṣaḥ sarvadṛk divyacakṣuḥ madana iva sukāntiḥ kāminīnāṃ pravīraḥ // Āk_1,23.566 //",
    "GS40anandk_u:9020": " jalada iva vapuṣmānkuñcitāgrāgrakeśaḥ turaga iva viśuddhaḥ satkaviścitrakārī /",
    "GS40anandk_u:9021": " vṛṣabhagativiceṣṭo mandagambhīraghoṣaḥ suragaja iva loke candratārārkajīvī // Āk_1,23.567 //",
    "GS40anandk_u:9022": " kāntahemaravicandram abhrakair golakaṃ nihitamiṅgudīphale /",
    "GS40anandk_u:9023": " śailavārivarisiddhagolakaṃ sundarī hyamarasaṃjñikā śubhā // Āk_1,23.568 //",
    "GS40anandk_u:9024": " kāntahemaravicandram abhrakaṃ vajraratnarasamahirājagolakam /",
    "GS40anandk_u:9025": " kṣiptam āmalakakāṣṭhakodare bhūmiśailanihitaṃ samuddhṛtam // Āk_1,23.569 //",
    "GS40anandk_u:9026": " śailatāṃ gatamathāhitaṃ mukhe vajrakāyakarakalpavāsaraiḥ /",
    "GS40anandk_u:9027": " tārahemavaraśulbasūtakairgolakaṃ varaṇakāṣṭhayantritam // Āk_1,23.570 //",
    "GS40anandk_u:9028": " śailavārikṛtasundarīrasaiḥ khecarīti gulikā nigadyate // Āk_1,23.571 //",
    "GS40anandk_u:9029": " śailāmbunikṣiptapalāśabījaṃ śailīkṛtaṃ kṣaudraghṛtena khādet /",
    "GS40anandk_u:9030": " trisaptarātraṃ dinamekamekaṃ sahasrajīvī vidito naraḥ syāt // Āk_1,23.572 //",
    "GS40anandk_u:9031": " sūtakaṃ cābhrakaṃ caiva vajratīkṣṇasamanvitam /",
    "GS40anandk_u:9032": " hāṭakena samāyuktaṃ gulikā khecarī bhavet // Āk_1,23.573 //",
    "GS40anandk_u:9033": " karañjaphalamadhyasthaṃ sūtaṃ tatraiva nikṣipet /",
    "GS40anandk_u:9034": " dhṛtaḥ śailāmbumadhyasthaḥ sahasrāyuḥ prayacchati // Āk_1,23.574 //",
    "GS40anandk_u:9035": " tinduke dvisahasrāyur jambīre trisahasrakam /",
    "GS40anandk_u:9036": " mātuluṃge ca nāraṅge catuḥpañcasahasrakam // Āk_1,23.575 //",
    "GS40anandk_u:9037": " rambhāphale ṣaṭsahasraṃ panase saptasaṃkhyakam /",
    "GS40anandk_u:9038": " vibhītakaphale caiva daśasāhasrasaṃkhyakam // Āk_1,23.576 //",
    "GS40anandk_u:9039": " nālikere mahābhāge sahasrāṇi caturdaśa /",
    "GS40anandk_u:9040": " triṃśatsahasraṃ pathyāyāṃ lakṣamāmalake punaḥ // Āk_1,23.577 //",
    "GS40anandk_u:9041": " abhrapatrabhavāt kvāthād ahorātraṃ śilodake /",
    "GS40anandk_u:9042": " badhnāti coddhṛtaṃ sūtaṃ mṛtyudāridryanāśanam // Āk_1,23.578 //",
    "GS40anandk_u:9043": " sāraṇākramayogena vajravajjāyate vapuḥ /",
    "GS40anandk_u:9044": " rase rasāyane caiva lakṣavedhī na saṃśayaḥ // Āk_1,23.579 //",
    "GS40anandk_u:9045": " kardamaṃ tu kumāryāśca rasena kṛtapiṇḍikam /",
    "GS40anandk_u:9046": " dhamanātpatate sattvaṃ mukhasthaṃ dhārayennaraḥ // Āk_1,23.580 //",
    "GS40anandk_u:9047": " ṣaṇmāsopaprayogeṇa hyajarāmaratāṃ vrajet /",
    "GS40anandk_u:9048": " srotoñjanayutaṃ dhmātaṃ sattvaṃ pāradamiśritam // Āk_1,23.581 //",
    "GS40anandk_u:9049": " tatkhoṭaṃ dhārayedvaktre hyadṛśyo bhavati dhruvam /",
    "GS40anandk_u:9050": " yasya yo vidhirāmnāta udakasya śivāgame // Āk_1,23.582 //",
    "GS40anandk_u:9051": " śatena bata kālena kuryāddehe rasāyanam /",
    "GS40anandk_u:9052": " (baddhajāraṇavidhiḥ)",
    "GS40anandk_u:9053": " yā pūrvā nirmitā seyamadhamā bālajāraṇā // Āk_1,23.583 //",
    "GS40anandk_u:9054": " uttamā durlabhā caiva śrūyatāṃ baddhajāraṇā /",
    "GS40anandk_u:9055": " abaddhaṃ jārayedyastu kṣīyamāṇaḥ kṣayaṃ vrajet // Āk_1,23.584 //",
    "GS40anandk_u:9056": " baddhasya jīryate grāso jīrṇasya ca mukhaṃ bhavet /",
    "GS40anandk_u:9057": " samukho durmukhaṃ datte sāmānyottamalakṣaṇam // Āk_1,23.585 //",
    "GS40anandk_u:9058": " (bandhaprakārāḥ)",
    "GS40anandk_u:9059": " sāmānyo 'gnisahatvena mahāratnādijārakaḥ /",
    "GS40anandk_u:9060": " sāmānyaḥ prathamaḥ kāryaḥ sagrāsastu samantataḥ // Āk_1,23.586 //",
    "GS40anandk_u:9061": " vasudehakaro devi sāmānyo hi bhavedayam /",
    "GS40anandk_u:9062": " grāsahīnastu yo baddho divyasiddhikaro bhavet // Āk_1,23.587 //",
    "GS40anandk_u:9063": " uttamo mūlabandhastu madhyamaṃ sārabandhanam /",
    "GS40anandk_u:9064": " adhamaḥ pākabandhastu evaṃ trividhabandhanam // Āk_1,23.588 //",
    "GS40anandk_u:9065": " mūlabandhastu yo bandho mūlasaṃkucitaṃ mahat /",
    "GS40anandk_u:9066": " sārabandhastu yo bandho vāsanābandha ucyate // Āk_1,23.589 //",
    "GS40anandk_u:9067": " syāccatuḥ ṣaṣṭimūlebhyaḥ kiṃcinmūlena bandhanam /",
    "GS40anandk_u:9068": " prāṇyaṅgaṃ daityādīnāṃ mūlāṅgaṃ devatāmayam // Āk_1,23.590 //",
    "GS40anandk_u:9069": " pāṣāṇaṃ caiva siddhānāṃ mānuṣāṇāṃ ca pūjitam /",
    "GS40anandk_u:9070": " pīṭhikādrutisaṃkocais trividhaṃ bandhanaṃ bhavet // Āk_1,23.591 //",
    "GS40anandk_u:9071": " divyābhirauṣadhībhiḥ prāguktaṃ saṃkocabandhanam /",
    "GS40anandk_u:9072": " drutibhirbadhyate sūtaḥ kṣaṇabandha udāhṛtaḥ // Āk_1,23.592 //",
    "GS40anandk_u:9073": " abhrakaṃ harabījaṃ ca ṣoḍaśāṃśena kāñcanam /",
    "GS40anandk_u:9074": " dhmātaṃ prakāśamūṣāyāṃ śodhayetkācaṭaṅkaṇaiḥ // Āk_1,23.593 //",
    "GS40anandk_u:9075": " dakṣiṇāvartitaṃ dhmātaṃ harabījena melakam /",
    "GS40anandk_u:9076": " mūṣāṃ tyaktvā varārohe tiṣṭhate khagabaddhavadrasaḥ // Āk_1,23.594 //",
    "GS40anandk_u:9077": " raktikārdhārdhamātreṇa parvatānapi vedhayet /",
    "GS40anandk_u:9078": " bhakṣaṇāttasya deveśi rudratulyo bhavennaraḥ // Āk_1,23.595 //",
    "GS40anandk_u:9079": " krīḍate saptalokeṣu śivatulyaparākramaḥ /",
    "GS40anandk_u:9080": " (drutimelanavidhiḥ)",
    "GS40anandk_u:9081": " vajrakandaṃ guḍūcī ca uccaṭādisamanvitam // Āk_1,23.596 //",
    "GS40anandk_u:9082": " abhrakaṃ kramate śīghramanyathā nāsti saṅgamaḥ /",
    "GS40anandk_u:9083": " kṛṣṇāgarunābhisitaiḥ rasonapitarāmaṭhaiḥ // Āk_1,23.597 //",
    "GS40anandk_u:9084": " nārīkusumapālāśabījatailasamanvitaiḥ /",
    "GS40anandk_u:9085": " soṣṇairmilanti mṛditā drutayaḥ sakalā rase // Āk_1,23.598 //",
    "GS40anandk_u:9086": " (vajrabandhaḥ;",
    "GS40anandk_u:9087": " daśasaṅkalikāvidhisiddhaḥ)",
    "GS40anandk_u:9088": " punaranyaṃ pravakṣyāmi vajrabandhaṃ surārcite /",
    "GS40anandk_u:9089": " gandhakaṃ bhakṣayennārī dinānāmekaviṃśatim // Āk_1,23.599 //",
    "GS40anandk_u:9090": " tadrajo rasarājasya bandhane jāraṇe hitam /",
    "GS40anandk_u:9091": " vajrabhasma tu bhāgaikaṃ bhāgāḥ śuddharasāttrayaḥ // Āk_1,23.600 //",
    "GS40anandk_u:9092": " dvipadīrajasā mardyaṃ yāvattatkalkatāṃ gatam /",
    "GS40anandk_u:9093": " pādāṃśena suvarṇena pattralepaṃ tu kārayet // Āk_1,23.601 //",
    "GS40anandk_u:9094": " somavallīrasaṃ kāntaṃ ṭaṅkaṇālaṃ sucūrṇitam /",
    "GS40anandk_u:9095": " dadyāttamaṣṭamāṃśena mardayecca prayatnataḥ // Āk_1,23.602 //",
    "GS40anandk_u:9096": " naṣṭapiṣṭaṃ ca śuṣkaṃ tadandhayitvā puṭe tataḥ /",
    "GS40anandk_u:9097": " andhamūṣāgataṃ dhmātaṃ krāmaṇena samanvitam // Āk_1,23.603 //",
    "GS40anandk_u:9098": " khoṭastu jāyate devi śatavedhī mahārasaḥ /",
    "GS40anandk_u:9099": " sauvīraṃ ṭaṅkaṇaṃ kācaṃ dattvā dattvā viśodhayet // Āk_1,23.604 //",
    "GS40anandk_u:9100": " akṣīṇo milate hemnā samāvartaśca jāyate /",
    "GS40anandk_u:9101": " ekottarakrame vṛddhyā saṃkalaiḥ krāmayettataḥ // Āk_1,23.605 //",
    "GS40anandk_u:9102": " ekaguṇena sūtena ekā saṅkalikocyate /",
    "GS40anandk_u:9103": " triguṇena tu sūtena dvitīyā saṃkalocyate // Āk_1,23.606 //",
    "GS40anandk_u:9104": " ṣaḍguṇena tu sūtena tṛtīyā saṅkalī bhavet /",
    "GS40anandk_u:9105": " daśaguṇena sūtena caturthī saṅkalī bhavet // Āk_1,23.607 //",
    "GS40anandk_u:9106": " pañcādaśaguṇeneśi pañcamī saṅkalī bhavet /",
    "GS40anandk_u:9107": " ekaviṃśadguṇeneśi ṣaṣṭhī saṅkalikā bhavet // Āk_1,23.608 //",
    "GS40anandk_u:9108": " aṣṭāviṃśadguṇeneśi saptamī saṅkalī smṛtā /",
    "GS40anandk_u:9109": " ṣaṭtriṃśadguṇite baddhā bhavetsaṅkalikāṣṭamī // Āk_1,23.609 //",
    "GS40anandk_u:9110": " pañcacatvāriṃśaguṇe saṅkalī navamī matā /",
    "GS40anandk_u:9111": " pañcādhyadhikapañcāśad daśasaṅkalikā smṛtā // Āk_1,23.610 //",
    "GS40anandk_u:9112": " evaṃ ca kramavṛddhyā tu saṃkalī daśabandhitā /",
    "GS40anandk_u:9113": " prathame daśavedhī ca śatavedhī dvitīyake // Āk_1,23.611 //",
    "GS40anandk_u:9114": " tṛtīye sahasravedhī syāccaturthe'yutavedhikaḥ /",
    "GS40anandk_u:9115": " pañcame lakṣavedhī syād daśalakṣaṃ tu ṣaṣṭhake // Āk_1,23.612 //",
    "GS40anandk_u:9116": " saptame koṭivedhī syāddaśakoṭiṃ tathāṣṭame /",
    "GS40anandk_u:9117": " dhūmavedhī tu navame daśame śabdavedhakaḥ // Āk_1,23.613 //",
    "GS40anandk_u:9118": " saṃkalaiḥ sakalairbaddhe vedho daśaguṇo bhavet /",
    "GS40anandk_u:9119": " daśasaṃkalikābaddhaḥ śabdavedhī mahārasaḥ // Āk_1,23.614 //",
    "GS40anandk_u:9120": " yathā lohe tathā dehe krāmate nātra saṃśayaḥ /",
    "GS40anandk_u:9121": " vedhayettatpramāṇena dhātūṃścaiva śarīrakam // Āk_1,23.615 //",
    "GS40anandk_u:9122": " kārayedghuṭikāṃ divyāṃ badarāsthipramāṇataḥ /",
    "GS40anandk_u:9123": " mahākālīṃ pūjayitvā dhārayetsatataṃ budhaḥ // Āk_1,23.616 //",
    "GS40anandk_u:9124": " oṃ aiṃ hrīṃ śrīṃ kāli kāli mahākāli māṃsaśoṇitabhojani /",
    "GS40anandk_u:9125": " hrāṃ hrīṃ hraṃ rakṣa kṛṣṇamukhi devi rasasiddhiṃ dadasva me /",
    "GS40anandk_u:9126": " śrīṃ hrīṃ aiṃ // Āk_1,23.617 //",
    "GS40anandk_u:9127": " pūjayitvā tato devīṃ siddhacakraṃ viśeṣataḥ /",
    "GS40anandk_u:9128": " tāṃ kṣipeccakramadhye tu ghuṭikāṃ divyarūpiṇīm // Āk_1,23.618 //",
    "GS40anandk_u:9129": " śatavedhena yā baddhā rasena ghuṭikā priye /",
    "GS40anandk_u:9130": " māsamekaṃ tu vaktrasthā jīveccaiva yathā vidhiḥ // Āk_1,23.619 //",
    "GS40anandk_u:9131": " tathā sahasravedhena baddhā yā ghuṭikā śubhā /",
    "GS40anandk_u:9132": " māsadvayaṃ tu vaktrasthā jīveccandrārkatārakam // Āk_1,23.620 //",
    "GS40anandk_u:9133": " daśasahasravedhena baddhā yā ghuṭikā yadi /",
    "GS40anandk_u:9134": " śakratulyaṃ tadāyuṣyaṃ tribhirmāsaistu jāyate // Āk_1,23.621 //",
    "GS40anandk_u:9135": " lakṣavedhena yā baddhā ghuṭikā divyarūpiṇī /",
    "GS40anandk_u:9136": " caturmāsaṃ tu vaktrasthā brahmāyuṣyaṃ prayacchati // Āk_1,23.622 //",
    "GS40anandk_u:9137": " daśalakṣeṇa yā baddhā ghuṭikā divyarūpiṇī /",
    "GS40anandk_u:9138": " saptamāsaṃ tu vaktrasthā vaiṣṇavaṃ labhate phalam // Āk_1,23.623 //",
    "GS40anandk_u:9139": " koṭivedhena yā baddhā ghuṭikā divyarūpiṇī /",
    "GS40anandk_u:9140": " ṣaṇmāsasaṃsthitā vaktre sākṣādvai rudratāṃ nayet // Āk_1,23.624 //",
    "GS40anandk_u:9141": " daśakoṭiprabhedena ghuṭikā divyarūpiṇī /",
    "GS40anandk_u:9142": " saptamāsaṃ tu vaktrasthā sa bhavedvyāpako naraḥ // Āk_1,23.625 //",
    "GS40anandk_u:9143": " kartā hartā svayaṃ bhoktā śāpānugrahakārakaḥ /",
    "GS40anandk_u:9144": " sarvajñaḥ sarvakartā ca sūkṣmarūpo nirañjanaḥ // Āk_1,23.626 //",
    "GS40anandk_u:9145": " icchayā kurute sṛṣṭimicchayā saṃharejjagat /",
    "GS40anandk_u:9146": " svacchandagamano bhūtvā śivarūpo bhavennaraḥ // Āk_1,23.627 //",
    "GS40anandk_u:9147": " pūjyate sarvadevaiśca brahmaviṣṇumaheśvaraiḥ /",
    "GS40anandk_u:9148": " (anyo vajrabandhaḥ)",
    "GS40anandk_u:9149": " punaranyaṃ pravakṣyāmi vajrabandhaṃ sudurlabham // Āk_1,23.628 //",
    "GS40anandk_u:9150": " samāṃśabhakṣaṇaṃ hema śuddhasūtena kārayet /",
    "GS40anandk_u:9151": " mṛtavajraṃ kalāṃśena mardayed dvipadīrasaiḥ // Āk_1,23.629 //",
    "GS40anandk_u:9152": " prāgvaccheṣaṃ kriyājātaṃ pūrvavacca phalaṃ bhavet /",
    "GS40anandk_u:9153": " vajrabandho bhavetsiddho devadānavadurjayaḥ // Āk_1,23.630 //",
    "GS40anandk_u:9154": " caturviṃśatisiddhānāṃ nāyakaḥ sarvasiddhimān /",
    "GS40anandk_u:9155": " (anyo vajrabandhaḥ)",
    "GS40anandk_u:9156": " vajracūrṇasamaṃ sūtaṃ haṃsapādyā vimarditam // Āk_1,23.631 //",
    "GS40anandk_u:9157": " puṭitvā mārayettatra punastulyaṃ rasaṃ kṣipet /",
    "GS40anandk_u:9158": " dhmātaḥ khoṭo bhavatyāśu śodhitaḥ kācaṭaṅkaṇaiḥ // Āk_1,23.632 //",
    "GS40anandk_u:9159": " yāvacchukrodayaprakhyo jāyate ca rasaḥ priye /",
    "GS40anandk_u:9160": " (anyo vajrabandhaḥ)",
    "GS40anandk_u:9161": " vajrasattvaṃ ca gaganaṃ rasaṃ hema ca melayet // Āk_1,23.633 //",
    "GS40anandk_u:9162": " amaratvamavāpnoti vaktrasthena surādhipe /",
    "GS40anandk_u:9163": " jārayitvā rasaṃ taddhi punastenaiva jārayet // Āk_1,23.634 //",
    "GS40anandk_u:9164": " koṭivedhī na sandeho vaktrasthaṃ khecaraṃ param /",
    "GS40anandk_u:9165": " vedhayettatpramāṇena dhātūṃścaiva śarīrakam // Āk_1,23.635 //",
    "GS40anandk_u:9166": " kārayedghuṭikāṃ divyāṃ vajrasiddhena kāñcane /",
    "GS40anandk_u:9167": " anena kramayogena yāvacchakyaṃ tu mārayet // Āk_1,23.636 //",
    "GS40anandk_u:9168": " tadbhasma sūtakaṃ devi sarvaroganibarhaṇam /",
    "GS40anandk_u:9169": " hemnā ca sārayitvā tu candrārkaṃ lepayettataḥ // Āk_1,23.637 //",
    "GS40anandk_u:9170": " dvātriṃśāṃśena hemārdhaṃ mātṛkāryadhikaṃ bhavet /",
    "GS40anandk_u:9171": " badarāsthipramāṇena kārayedgulikāṃ budhaḥ // Āk_1,23.638 //",
    "GS40anandk_u:9172": " yathā lohe tathā dehe kramate nānyathā kvacit /",
    "GS40anandk_u:9173": " (anyo vajrabandhaḥ)",
    "GS40anandk_u:9174": " vajreṇa dvaṃdvitaṃ hema kāntaśulbakapālinā // Āk_1,23.639 //",
    "GS40anandk_u:9175": " rañjayetsaptavārāṇi taṃ khoṭaṃ sūkṣmacūrṇitam /",
    "GS40anandk_u:9176": " bhāvitaṃ strīrajenaiva bhūrjapatre niveśitam // Āk_1,23.640 //",
    "GS40anandk_u:9177": " drutasūtena saṃyuktaṃ baddhvā vastreṇa poṭṭalīm /",
    "GS40anandk_u:9178": " svedayeddevadeveśi yāvadbhavati golakaḥ // Āk_1,23.641 //",
    "GS40anandk_u:9179": " lāṅgalī jīvanī caiva gandhāryuttaravāruṇī /",
    "GS40anandk_u:9180": " eteṣāṃ nikṣipetpiṇḍe vajragolaṃ tu veṣṭayet // Āk_1,23.642 //",
    "GS40anandk_u:9181": " mūṣāmadhye vinikṣipya saṃdhayitvā prayatnataḥ /",
    "GS40anandk_u:9182": " bhūmau mūṣāṃ vinikṣipya puṭaṃ mūrdhni pradāpayet // Āk_1,23.643 //",
    "GS40anandk_u:9183": " anenaiva pratāpena bandhameti mahārasaḥ /",
    "GS40anandk_u:9184": " golakaṃ dhārayedvaktre varṣamekaṃ yadā priye // Āk_1,23.644 //",
    "GS40anandk_u:9185": " jīvetkalpasahasrāṇi yathā nāgo mahābalaḥ /",
    "GS40anandk_u:9186": " varṣairdvādaśabhiḥ sākṣājjāyate rasapūruṣaḥ // Āk_1,23.645 //",
    "GS40anandk_u:9187": " gātrasya tasya prasvedādaṣṭau lohāstu kāñcanam /",
    "GS40anandk_u:9188": " vajrabhasma tathā sūtaṃ kāñcanena samanvitam // Āk_1,23.646 //",
    "GS40anandk_u:9189": " vaktrasthaṃ kurute yastu abdātpalitavarjitaḥ /",
    "GS40anandk_u:9190": " (anye vedhopayogino bandhāḥ)",
    "GS40anandk_u:9191": " kṛṣṇābhrakasya satvaṃ ca tāraṃ tāmraṃ ca hāṭakam // Āk_1,23.647 //",
    "GS40anandk_u:9192": " mākṣikaṃ kāntatīkṣṇaṃ ca samabhāgāni kārayet /",
    "GS40anandk_u:9193": " andhamūṣāgataṃ dhmātaṃ khoṭaṃ bhavati tatkṣaṇāt // Āk_1,23.648 //",
    "GS40anandk_u:9194": " taṃ khoṭaṃ sūkṣmacūrṇaṃ tu drutasūtena golayet /",
    "GS40anandk_u:9195": " mṛtasattvasya bhāgaikaṃ bhāgāścatvāri golakam // Āk_1,23.649 //",
    "GS40anandk_u:9196": " mardayettaptakhalvena bhasmībhavati sūtakaḥ /",
    "GS40anandk_u:9197": " mārayedbhūdhare yantre saptasaṅkalikākramāt // Āk_1,23.650 //",
    "GS40anandk_u:9198": " guñjāmātraṃ tu tadbhasma madhvājyena tu lehayet /",
    "GS40anandk_u:9199": " saṃvatsaraprayogeṇa hyayutāyurbhavennaraḥ // Āk_1,23.651 //",
    "GS40anandk_u:9200": " valīpalitanirmukto mahābalaparākramaḥ /",
    "GS40anandk_u:9201": " tadbhasma palamekaṃ tu palaikaṃ gandhakasya ca // Āk_1,23.652 //",
    "GS40anandk_u:9202": " andhamūṣāgataṃ dhmātaṃ khoṭaṃ bhavati tatkṣaṇāt /",
    "GS40anandk_u:9203": " jīvetkalpasahasrāṇi yathā nāgo mahābalaḥ // Āk_1,23.653 //",
    "GS40anandk_u:9204": " tasya mūtrapurīṣeṇa lohānyaṣṭau ca kāñcanam /",
    "GS40anandk_u:9205": " tatkhoṭaṃ rañjayet paścād vaṅgābhrakakapālinā // Āk_1,23.654 //",
    "GS40anandk_u:9206": " rañjayetsaptavārāṇi bhavetkuṅkumasannibhaḥ /",
    "GS40anandk_u:9207": " hemnā saha samāvartya sāraṇātrayasāritam // Āk_1,23.655 //",
    "GS40anandk_u:9208": " śatāṃśena tu tenaiva śulbamadhye pradāpayet /",
    "GS40anandk_u:9209": " jāyate kanakaṃ divyaṃ devābharaṇabhūṣaṇam // Āk_1,23.656 //",
    "GS40anandk_u:9210": " baddhasūtasya bhāgaikaṃ bhāgaikaṃ kuṭilasya ca /",
    "GS40anandk_u:9211": " andhamūṣāgataṃ dhmātaṃ yāvadvaṅgāvaśeṣitam // Āk_1,23.657 //",
    "GS40anandk_u:9212": " anena kramayogena vaṅgaṃ nirvāhya ṣaḍguṇam /",
    "GS40anandk_u:9213": " anena kramayogena vahannāgaṃ ca ṣaḍguṇam // Āk_1,23.658 //",
    "GS40anandk_u:9214": " tatastaṃ rañjayetpaścāttīkṣṇaśulbakapālinā /",
    "GS40anandk_u:9215": " pakvasūtasya bhāgaikaṃ bhāgaikaṃ drutasūtakam // Āk_1,23.659 //",
    "GS40anandk_u:9216": " mardayenmadhyamāmlena golakaṃ bhavati kṣaṇāt /",
    "GS40anandk_u:9217": " mṛtavajrasya bhāgaikaṃ bhāgāścatvāri golakam // Āk_1,23.660 //",
    "GS40anandk_u:9218": " mardayet taptakhalvena bhasmībhavati sūtakaḥ /",
    "GS40anandk_u:9219": " mārayedbhūdhare yantre saptasaṃkalikākramāt // Āk_1,23.661 //",
    "GS40anandk_u:9220": " tadbhasma tu punaḥ paścānmadhyamāmlena mardayet /",
    "GS40anandk_u:9221": " puṭaṃ dadyātprayatnena ṣaṣṭyādhikaśatatrayam // Āk_1,23.662 //",
    "GS40anandk_u:9222": " tadbhasma jāyate divyaṃ sindūrāruṇasannibham /",
    "GS40anandk_u:9223": " tenaiva vedhayettāraṃ sahasrāṃśena kāñcanam // Āk_1,23.663 //",
    "GS40anandk_u:9224": " mṛtavajrasya bhāgaikaṃ bhāgāḥ ṣoḍaśa sūtakam /",
    "GS40anandk_u:9225": " devadālīśaṅkhapuṣpīrasena mṛditaṃ kramāt // Āk_1,23.664 //",
    "GS40anandk_u:9226": " mārayedbhūdhare yantre bhasmībhavati tatkṣaṇāt /",
    "GS40anandk_u:9227": " pūtkārāṇāṃ sahasreṇa dhāmyamānaṃ na gacchati // Āk_1,23.665 //",
    "GS40anandk_u:9228": " īdṛśaṃ bhasma sūtaṃ ca dehe lohe ca yojayet /",
    "GS40anandk_u:9229": " tadbhasma palamekaṃ tu palamekaṃ ca gandhakam // Āk_1,23.666 //",
    "GS40anandk_u:9230": " andhamūṣāgataṃ dhmātaṃ khoṭaṃ bhavati tatkṣaṇāt /",
    "GS40anandk_u:9231": " taṃ khoṭaṃ rañjayet paścāt kapālikramayogataḥ // Āk_1,23.667 //",
    "GS40anandk_u:9232": " sāraṇātrayayogena śulbavedhaṃ pradāpayet /",
    "GS40anandk_u:9233": " bhasmasūtapalaikaṃ ca palaikaṃ pannagasya ca // Āk_1,23.668 //",
    "GS40anandk_u:9234": " kāntapātreṇa taṃ kṛtvā mardayellohamuṣṭinā /",
    "GS40anandk_u:9235": " mṛdvagninā tataḥ pācyaṃ yāvannāgena melakam // Āk_1,23.669 //",
    "GS40anandk_u:9236": " puṭena jāyate bhasma sindūrāruṇasaprabham /",
    "GS40anandk_u:9237": " tadbhasma tu punaḥ paścādgopittena tu mardayet // Āk_1,23.670 //",
    "GS40anandk_u:9238": " taccaturdaśavārāṃstu puṭayedbhasmayettataḥ /",
    "GS40anandk_u:9239": " tadbhasma bhāgamekaṃ tu bhāgaikaṃ hemagolakam // Āk_1,23.671 //",
    "GS40anandk_u:9240": " ekīkṛtyātha saṃmardya krāmaṇena sahaikataḥ /",
    "GS40anandk_u:9241": " tārapiṣṭaṃ tu tenaiva sahasrāṃśena kāñcanam // Āk_1,23.672 //",
    "GS40anandk_u:9242": " anena kramayogena vaṅgabhasma prajāyate /",
    "GS40anandk_u:9243": " sahasrāṃśena tenaiva śulbavedhaṃ pradāpayet // Āk_1,23.673 //",
    "GS40anandk_u:9244": " tacchulbaṃ jāyate tāraṃ śaṅkhakundendusannibham /",
    "GS40anandk_u:9245": " śvetābhrakaṃ ca sattvaṃ ca kāṅkṣī kāntaṃ tathāyasam // Āk_1,23.674 //",
    "GS40anandk_u:9246": " vaṅgaṃ kāntaṃ tāraṃ tathā śvetaṃ vaikrāntaṃ ca kadambakam /",
    "GS40anandk_u:9247": " andhamūṣāgataṃ dhmātaṃ khoṭaṃ kundendusannibham // Āk_1,23.675 //",
    "GS40anandk_u:9248": " taṃ khoṭaṃ sūkṣmacūrṇaṃ tu drutasūtena golakam /",
    "GS40anandk_u:9249": " mṛtavajrasya bhāgaikaṃ bhāgāścatvāri golakaḥ // Āk_1,23.676 //",
    "GS40anandk_u:9250": " mardayettaptakhalvena bhasmībhavati sūtakaḥ /",
    "GS40anandk_u:9251": " mārayedbhūdhare yantre saptasaṅkalikākramāt // Āk_1,23.677 //",
    "GS40anandk_u:9252": " tataśca jāyate bhasma śaṅkhakundendusannibham /",
    "GS40anandk_u:9253": " tadbhasma palamekaṃ tu palamekaṃ tu gandhakam // Āk_1,23.678 //",
    "GS40anandk_u:9254": " andhamūṣāgataṃ dhmātaṃ khoṭaṃ bhavati tadrasaḥ /",
    "GS40anandk_u:9255": " tāreṇa ca samāvartya sāraṇātrayasāritam // Āk_1,23.679 //",
    "GS40anandk_u:9256": " sahasrāṃśena tenaiva śulbavedhaṃ pradāpayet /",
    "GS40anandk_u:9257": " tīkṣṇacūrṇapalānyaṣṭau palāṣṭau drutasūtakam // Āk_1,23.680 //",
    "GS40anandk_u:9258": " mardayettaptakhalvena ṭeṭañcilvīrasena ca /",
    "GS40anandk_u:9259": " tatkṣaṇājjāyate piṇḍaṃ tīkṣṇena saha golakam // Āk_1,23.681 //",
    "GS40anandk_u:9260": " mṛtavajrasya bhāgaikaṃ bhāgāścatvāri golakam /",
    "GS40anandk_u:9261": " mardayettaptakhalvena bhasmībhavati tatkṣaṇāt // Āk_1,23.682 //",
    "GS40anandk_u:9262": " mārayedbhūdhare yantre saptasaṅkalikākramāt /",
    "GS40anandk_u:9263": " ṣoḍaśāṃśena tenaiva vaṅgavedhaṃ pradāpayet // Āk_1,23.683 //",
    "GS40anandk_u:9264": " tadbhasma palamekaṃ tu palaikaṃ gandhakasya ca /",
    "GS40anandk_u:9265": " andhamūṣāgataṃ dhmātaṃ khoṭaṃ bhavati tatkṣaṇāt // Āk_1,23.684 //",
    "GS40anandk_u:9266": " tasya khoṭasya bhāgaṃ ca tīkṣṇacūrṇaṃ ca tatsamam /",
    "GS40anandk_u:9267": " dvau bhāgau drutasūtasya sarvamekatra mardayet // Āk_1,23.685 //",
    "GS40anandk_u:9268": " taptakhalve tu saṃmardya golakaṃ bhavati kṣaṇāt /",
    "GS40anandk_u:9269": " mārayedbhūdhare yantre saptasaṅkalikākramāt // Āk_1,23.686 //",
    "GS40anandk_u:9270": " tatsarvaṃ jārayedbhasma śaṅkhakundendusannibham /",
    "GS40anandk_u:9271": " tadbhasma kārayetkhoṭaṃ tīkṣṇena dvaṃdvitaṃ saha // Āk_1,23.687 //",
    "GS40anandk_u:9272": " anena kramayogena saptasaṅkalikākramāt /",
    "GS40anandk_u:9273": " taṃ khoṭaṃ jārayetpaścātsāraṇātrayasāritam // Āk_1,23.688 //",
    "GS40anandk_u:9274": " lakṣāṃśena tu tenaiva vaṅgavedhaṃ pradāpayet /",
    "GS40anandk_u:9275": " bhasmasūtapalaikaṃ tu śuddhavaṅgaṃ pradāpayet // Āk_1,23.689 //",
    "GS40anandk_u:9276": " mardayedāyase pātre vaṅgaṃ tu mriyate kṣaṇāt /",
    "GS40anandk_u:9277": " dvipalaṃ mṛtavaṅgasya tāracūrṇapaladvayam // Āk_1,23.690 //",
    "GS40anandk_u:9278": " dvipalaṃ gandhakaṃ dadyātpalaikaṃ ṭaṅkaṇasya ca /",
    "GS40anandk_u:9279": " andhamūṣāgataṃ dhmātaṃ khoṭaṃ bhavati tatkṣaṇāt // Āk_1,23.691 //",
    "GS40anandk_u:9280": " palaikaṃ khoṭacūrṇasya palaikaṃ drutasūtakam /",
    "GS40anandk_u:9281": " mardayenmātuluṅgāmlairgolako bhavati kṣaṇāt // Āk_1,23.692 //",
    "GS40anandk_u:9282": " ṣoḍaśāṃśena tenaiva tārāriṣṭaṃ tu vedhayet /",
    "GS40anandk_u:9283": " mṛtavaṅgapalaikaṃ tu palaikaṃ sūtakasya ca // Āk_1,23.693 //",
    "GS40anandk_u:9284": " sarvacūrṇaṃ palaikaṃ tu trayamekatra kārayet /",
    "GS40anandk_u:9285": " mardayenmātuluṅgāmlairgolako bhavati kṣaṇāt // Āk_1,23.694 //",
    "GS40anandk_u:9286": " mṛtavajrasya bhāgaikaṃ bhāgaścatvāri golakam /",
    "GS40anandk_u:9287": " ekatra mardayedbhadre oṣadhīdravasaṃyutam // Āk_1,23.695 //",
    "GS40anandk_u:9288": " mārayedbhūdhare yantre puṭānāṃ saptakena tu /",
    "GS40anandk_u:9289": " tatsarvaṃ jāyate bhasma vajrasyaiva prabhāvataḥ // Āk_1,23.696 //",
    "GS40anandk_u:9290": " sāmudraṃ tripalaṃ devi bhasmamadhye pradāpayet /",
    "GS40anandk_u:9291": " ekīkṛtyātha saṃmardya vajrīkṣīre dinatrayam // Āk_1,23.697 //",
    "GS40anandk_u:9292": " viśvāmitrakapālasthaṃ puṭaṃ dadyāttu bhūdhare /",
    "GS40anandk_u:9293": " tatsarvaṃ jāyate bhasma śaṅkhakundendusannibham // Āk_1,23.698 //",
    "GS40anandk_u:9294": " tenaiva yavamātreṇa vaṅgaṃ stambhayati kṣaṇāt /",
    "GS40anandk_u:9295": " vaṅgaṃ tāraṃ tathā sattvaṃ samasūtena golakam // Āk_1,23.699 //",
    "GS40anandk_u:9296": " anena kramayogena mārayecca pṛthak pṛthak /",
    "GS40anandk_u:9297": " tatsarvaṃ jāyate bhasma vajrasyaiva prabhāvataḥ // Āk_1,23.700 //",
    "GS40anandk_u:9298": " bhasmasūtapalaikaṃ ca vaṅgabhasma paladvayam /",
    "GS40anandk_u:9299": " dve pale mṛtatārasya sattvabhasma paladvayam // Āk_1,23.701 //",
    "GS40anandk_u:9300": " śaṅkhacūrṇaṃ palaṃ pañca sāmudrasya palāṣṭakam /",
    "GS40anandk_u:9301": " ṭaṅkaṇasya palānyaṣṭau sarvamekatra jārayet // Āk_1,23.702 //",
    "GS40anandk_u:9302": " vajrīkṣīreṇa saṃveṣṭya puṭaṃ dadyāccaturdaśa /",
    "GS40anandk_u:9303": " eṣa siddharasaḥ sākṣāddurlabhastridaśairapi // Āk_1,23.703 //",
    "GS40anandk_u:9304": " vaṅgaṃ tu dāpayet paścādbhāṇḍe caiva tu mṛṇmaye /",
    "GS40anandk_u:9305": " siddhaṃ bhasma bhavellohaśalākena ca cālayet // Āk_1,23.704 //",
    "GS40anandk_u:9306": " vāpayecca prayatnena yāvatkaṭhinatāṃ vrajet /",
    "GS40anandk_u:9307": " andhamūṣāgataṃ dhmātaṃ tāraṃ bhavati śobhanam // Āk_1,23.705 //",
    "GS40anandk_u:9308": " kadācit sphāṭite tāre punarvaṅgaṃ pradāpayet /",
    "GS40anandk_u:9309": " patre dāhe kaṣe chede tattāraṃ śāśvataṃ bhavet // Āk_1,23.706 //",
    "GS40anandk_u:9310": " saṃtitaṃ danugolaṃ ca ṣoḍaśāṃśasamanvitam /",
    "GS40anandk_u:9311": " mṛtavajrasya bhagaikamekatraiva tu kārayet // Āk_1,23.707 //",
    "GS40anandk_u:9312": " devadālīśaṅkhapuṣpaṃ tadrasena tu mardayet /",
    "GS40anandk_u:9313": " mārayed bhūdhare yantre puṭānāṃ saptakena tu // Āk_1,23.708 //",
    "GS40anandk_u:9314": " tadbhasma tu punaḥ paścāddīpayantreṇa pācayet /",
    "GS40anandk_u:9315": " bhasmasūtapalaikaṃ ca śvetābhrakadaladvayam // Āk_1,23.709 //",
    "GS40anandk_u:9316": " śaṅkhacūrṇapalaikaṃ tu palaikaṃ ṭaṅkaṇasya tu /",
    "GS40anandk_u:9317": " ekīkṛtyātha tatsarvaṃ vajrīkṣīreṇa peṣayet // Āk_1,23.710 //",
    "GS40anandk_u:9318": " araṇyotpalakaiḥ paścātpuṭaṃ dadyāccaturdaśa /",
    "GS40anandk_u:9319": " raso'yaṃ yavamātreṇa vaṅgaṃ stambhayati kṣaṇāt // Āk_1,23.711 //",
    "GS40anandk_u:9320": " kṛṣṇābhrakapalaikaṃ tu dvipalenaiva sūtakam /",
    "GS40anandk_u:9321": " gandhakasya palaikaṃ ca ekīkṛtyātha mardayet // Āk_1,23.712 //",
    "GS40anandk_u:9322": " mardyamānaṃ prayatnena golakaṃ bhavati kṣaṇāt /",
    "GS40anandk_u:9323": " mṛtavajrasya bhāgaikaṃ bhāgāścatvāri golakam // Āk_1,23.713 //",
    "GS40anandk_u:9324": " mardayetpraharaikaṃ tu bhasmībhavati sūtakaḥ /",
    "GS40anandk_u:9325": " āraṇyagomayenaiva puṭaṃ dadyāttu bhūdhare // Āk_1,23.714 //",
    "GS40anandk_u:9326": " anena kramayogena saptasaṅkalikāṃ kuru /",
    "GS40anandk_u:9327": " śatāṃśena tu tenaiva nāgavedhaṃ pradāpayet // Āk_1,23.715 //",
    "GS40anandk_u:9328": " taṃ khoṭaṃ rañjayet paścācchulbābhrakakapālinā /",
    "GS40anandk_u:9329": " punastāṃ rañjayetpaścāttīkṣṇaśulbakapālinā // Āk_1,23.716 //",
    "GS40anandk_u:9330": " punastaṃ rañjayet paścānnāgābhrakakapālinā /",
    "GS40anandk_u:9331": " hemnā saha samāvartya sāraṇātrayasāritam // Āk_1,23.717 //",
    "GS40anandk_u:9332": " sahasrāṃśena tenaiva śulvavedhaṃ pradāpayet /",
    "GS40anandk_u:9333": " jāyate kanakaṃ divyaṃ devābharaṇabhūṣaṇam // Āk_1,23.718 //",
    "GS40anandk_u:9334": " vajravallībhasmasnuhīkṣīre puṭitaṃ daśabhiḥ puṭaiḥ /",
    "GS40anandk_u:9335": " tattulyaṃ mardayetsūtaṃ devadālyā rasaiḥ puṭet // Āk_1,23.719 //",
    "GS40anandk_u:9336": " tattulyaṃ puṭayettīkṣṇaṃ triphalāyā rasena tu /",
    "GS40anandk_u:9337": " tattulyaṃ puṭayennāgam ahimārāṭarūṣakaiḥ // Āk_1,23.720 //",
    "GS40anandk_u:9338": " hemavarṇapradaṃ taddhi viṃśatyaṃśena yojitam /",
    "GS40anandk_u:9339": " catuḥṣaṣṭyaṃśakenedaṃ śuddhatāraṃ ca rañjayet // Āk_1,23.721 //",
    "GS40anandk_u:9340": " aṣṭamāṃśena tenaiva nāgapatrāṇi lepayet /",
    "GS40anandk_u:9341": " puṭayenmārayennāgaṃ sindūrāruṇasannibham // Āk_1,23.722 //",
    "GS40anandk_u:9342": " tattulyaṃ mārayeddhema kāñcanārarase puṭet /",
    "GS40anandk_u:9343": " tattulyaṃ mārayecchulbaṃ gṛhakanyārasena ca // Āk_1,23.723 //",
    "GS40anandk_u:9344": " paścādamlena puṭayedyāvatsindūrasannibham /",
    "GS40anandk_u:9345": " candrārkau rañjayettena śatāṃśena tu pācitam // Āk_1,23.724 //",
    "GS40anandk_u:9346": " sabījaṃ bījavarjaṃ vā vajreṇa saha sūtakaḥ /",
    "GS40anandk_u:9347": " tadbhasma mardayetpaścāt svarṇapatrarasena ca // Āk_1,23.725 //",
    "GS40anandk_u:9348": " tenaiva vedhayecchulbaṃ śulbaṃ tāreṇa yojayet /",
    "GS40anandk_u:9349": " (vajrahemadvandvamelāpanam)",
    "GS40anandk_u:9350": " vajreṇa dvaṃdvayeddhema hemnā ca dvaṃdvayedrasam // Āk_1,23.726 //",
    "GS40anandk_u:9351": " rasena dvaṃdvayeddehaṃ sa deho hyajarāmaraḥ /",
    "GS40anandk_u:9352": " kadalīṭaṅkasauvīraṃ kaṇṭakārīrasaplutam // Āk_1,23.727 //",
    "GS40anandk_u:9353": " krāmaṇaṃ sarvadhātūnāṃ sarvadvandveṣu melanam /",
    "GS40anandk_u:9354": " timirasya tu pañcāṅgaṃ peṭārībījasaṃyutam // Āk_1,23.728 //",
    "GS40anandk_u:9355": " ekīkṛtyātha saṃmardya vajraṃ tenaiva veṣṭayet /",
    "GS40anandk_u:9356": " vajramūṣāgataṃ dhmātaṃ hemadvandvaṃ tu kārayet // Āk_1,23.729 //",
    "GS40anandk_u:9357": " kāntapāṣāṇacūrṇe tu bhūlatā rāmaṭhaṃ madhu /",
    "GS40anandk_u:9358": " guñjāṭaṅkaṇakācaṃ ca karkaṭāsthi snuhīpayaḥ // Āk_1,23.730 //",
    "GS40anandk_u:9359": " tatsarvaṃ tu samaṃ yojyaṃ strīstanyena tu mardayet /",
    "GS40anandk_u:9360": " mūṣālepaḥ kṛtaḥ prājño vajramelāpakaḥ sukham // Āk_1,23.731 //",
    "GS40anandk_u:9361": " haṭhāgnau vajramūṣābhirdṛḍhaṃ vajrā milanti ca /",
    "GS40anandk_u:9362": " susūkṣmā ravakā bhūtvā hyekībhāvaṃ vrajanti ca // Āk_1,23.732 //",
    "GS40anandk_u:9363": " kācaṭaṅkaṇayogena dhmātaḥ śuddhimavāpnuyāt /",
    "GS40anandk_u:9364": " bahubhiścaiva mūṣābhistejaḥpuñjo'pi jāyate // Āk_1,23.733 //",
    "GS40anandk_u:9365": " mṛtavajrasya bhāgaikaṃ bhāgāḥ ṣoḍaśa hāṭakam /",
    "GS40anandk_u:9366": " śvetakācasya sūtaṃ tu bhāgaṃ ṣoḍaśa dāpayet // Āk_1,23.734 //",
    "GS40anandk_u:9367": " andhamūṣāgataṃ dhmātaṃ vajradvandvaṃ tu kārayet /",
    "GS40anandk_u:9368": " anena kramayogena saptavārāṃśca dāpayet // Āk_1,23.735 //",
    "GS40anandk_u:9369": " milate tatkṣaṇād vajraṃ hemnā tu salilaṃ yathā /",
    "GS40anandk_u:9370": " cūrṇe narakapālasya mṛtavajraṃ ca dāpayet // Āk_1,23.736 //",
    "GS40anandk_u:9371": " andhamūṣāgataṃ dhmātaṃ hemnā milati tatkṣaṇāt /",
    "GS40anandk_u:9372": " bhṛṅgapatraṃ nṛkeśaṃ ca mukhaṃ kāntasya ṭaṅkaṇam // Āk_1,23.737 //",
    "GS40anandk_u:9373": " bālavatsapurīṣaṃ ca strīstanyena tu peṣayet /",
    "GS40anandk_u:9374": " andhamūṣāgataṃ dhmātaṃ vajraṃ milati tatkṣaṇāt // Āk_1,23.738 //",
    "GS40anandk_u:9375": " kṣīreṇotpalasāriṇyā mṛtavajraṃ tu bhāvayet /",
    "GS40anandk_u:9376": " hemapiṣṭikayā madhye vajraṃ tatraiva nikṣipet // Āk_1,23.739 //",
    "GS40anandk_u:9377": " veṣṭayedbhūrjapatreṇa bāhye vastreṇa veṣṭayet /",
    "GS40anandk_u:9378": " dhānyamadhye tu saṃsthāpya pakṣamekaṃ nirantaram // Āk_1,23.740 //",
    "GS40anandk_u:9379": " uddharettatprayatnena vajrabandhaṃ tu kārayet /",
    "GS40anandk_u:9380": " (ratnadrutibandhaḥ)",
    "GS40anandk_u:9381": " drutā vajrāstu sūtena melanīyāstu pārvati // Āk_1,23.741 //",
    "GS40anandk_u:9382": " drutibandhaḥ sa vijñeyaḥ śatasāhasravedhakaḥ /",
    "GS40anandk_u:9383": " ratnānāṃ drutayaḥ sarvā melayitvā yathāvidhi // Āk_1,23.742 //",
    "GS40anandk_u:9384": " śatasahasravedhī ca dehasiddhipradāyakaḥ /",
    "GS40anandk_u:9385": " musalī citrakaṃ vandhyā kukkuṭīkandapadminī // Āk_1,23.743 //",
    "GS40anandk_u:9386": " kañcukī nīlisindūrī pāṭhā nāgabalā yathā /",
    "GS40anandk_u:9387": " kaṃsapātre rasaścaiva ratnānāṃ drutayastathā // Āk_1,23.744 //",
    "GS40anandk_u:9388": " ātape dhārayitvā vai adhaḥ karṣānalaṃ yathā /",
    "GS40anandk_u:9389": " oṣadhīnāṃ rasaṃ dattvā svacchaṃ kṛtvā punaḥ punaḥ // Āk_1,23.745 //",
    "GS40anandk_u:9390": " yāmamātraṃ tu gharme ca drutirmilati vai rasam /",
    "GS40anandk_u:9391": " na teṣāṃ krāmaṇe śaktirvaktuṃ vaktraśatairapi // Āk_1,23.746 //",
    "GS40anandk_u:9392": " saindhavaṃ niṃbapatrāṇi vākucī dveṣiṇījake /",
    "GS40anandk_u:9393": " drutābhrasya rasenaiva melanaṃ paramaṃ matam // Āk_1,23.747 //",
    "GS40anandk_u:9394": " vajradvandvānam īśāni vajreṇa rasamāraṇam /",
    "GS40anandk_u:9395": " sabījaṃ sāraṇaṃ proktaṃ khoṭabandhanameva ca // Āk_1,23.748 //",
    "GS40anandk_u:9396": " tanmamācakṣva deveśi kimanyacchrotumarhasi // Āk_1,23.749 //",
    "GS40anandk_u:9397": " Āk, 1, 24",
    "GS40anandk_u:9398": " (mahārasairuparasairlohaiśca rasasya vedhopayogino bandhāḥ)",
    "GS40anandk_u:9399": " śrībhairavaḥ /",
    "GS40anandk_u:9400": " mahārasairuparasair lohaiśca parameśvari /",
    "GS40anandk_u:9401": " ājñāpaya samastaṃ taṃ rasarājasya bandhanam // Āk_1,24.1 //",
    "GS40anandk_u:9402": " (vaikrāntabandhāḥ;",
    "GS40anandk_u:9403": " prathamaḥ prakāraḥ)",
    "GS40anandk_u:9404": " vaikrāntasya tu bhāgaikamaṣṭabhāgaṃ tu sūtakam /",
    "GS40anandk_u:9405": " kanakasya tu saptāṃśaṃ dvipadīrasaṭaṅkaṇam // Āk_1,24.2 //",
    "GS40anandk_u:9406": " naṣṭapiṣṭaṃ ca śuṣkaṃ ca dhmātaṃ khoṭo bhavetpriye /",
    "GS40anandk_u:9407": " sauvīraṃ ṭaṅkaṇaṃ kācaṃ dattvā dattvā tu śodhayet // Āk_1,24.3 //",
    "GS40anandk_u:9408": " samahemni samāvartya mūṣāgataṃ tataḥ /",
    "GS40anandk_u:9409": " samāṃśabhakṣaṇaṃ tattu śuddhasūtena kārayet // Āk_1,24.4 //",
    "GS40anandk_u:9410": " vaikrāntaṃ ṣoḍaśāṃśena pūrvayogena dhāmayet /",
    "GS40anandk_u:9411": " daśasaṅkalikāyogādvedho daśaguṇottaraḥ // Āk_1,24.5 //",
    "GS40anandk_u:9412": " (dvitīyaḥ prakāraḥ)",
    "GS40anandk_u:9413": " punaranyaṃ pravakṣyāmi prayogaṃ bhuvi durlabham /",
    "GS40anandk_u:9414": " vaikrāntasattvaṃ deveśi pāradena samanvitam // Āk_1,24.6 //",
    "GS40anandk_u:9415": " jāritaṃ samahemnā tu śilābhāṇḍe nidhāpayet /",
    "GS40anandk_u:9416": " māsamātroṣitaṃ bhūmau samuddhṛtya prayatnataḥ // Āk_1,24.7 //",
    "GS40anandk_u:9417": " eṣa devi raso divyo dehadravyakaro bhavet /",
    "GS40anandk_u:9418": " (tṛtīyaḥ prakāraḥ)",
    "GS40anandk_u:9419": " vaikrāntakāstu ye kecit triphalāyā rasena ca // Āk_1,24.8 //",
    "GS40anandk_u:9420": " ekaikaṃ devi saptāhaṃ sveditā marditāstathā /",
    "GS40anandk_u:9421": " sudhmātā mūkamūṣāyāṃ khoṭo bhavati cākṣayaḥ // Āk_1,24.9 //",
    "GS40anandk_u:9422": " kāntaṃ rūpyaṃ ca kanakaṃ pāradaṃ caiva yojayet /",
    "GS40anandk_u:9423": " śulbaṃ tṛtīyabhāgaṃ tu srotoñjanasamanvitam // Āk_1,24.10 //",
    "GS40anandk_u:9424": " taddhmātaṃ khoṭatāṃ yātaṃ dehalohakaraṃ bhavet /",
    "GS40anandk_u:9425": " (caturthaḥ prakāraḥ śvetavaikrāntasiddhaḥ)",
    "GS40anandk_u:9426": " śvetavaikrāntacūrṇaṃ tu hayamūtreṇa mardayet // Āk_1,24.11 //",
    "GS40anandk_u:9427": " ādau susvinnamādāya pale palaśataṃ kṣipet /",
    "GS40anandk_u:9428": " tārasya jāyate bhasma viśuddhasphaṭikākṛti // Āk_1,24.12 //",
    "GS40anandk_u:9429": " tadbhasma melayetsūte samabhāgaṃ vicakṣaṇaḥ /",
    "GS40anandk_u:9430": " cārayedrajataṃ sūte hayamūtreṇa mardayet // Āk_1,24.13 //",
    "GS40anandk_u:9431": " puṭayedandhamūṣāyāṃ krameṇa mṛduvahninā /",
    "GS40anandk_u:9432": " ahorātraṃ trirātraṃ vā bhavedagnisaho rasaḥ // Āk_1,24.14 //",
    "GS40anandk_u:9433": " sparśanātsarvalohāni rajataṃ ca kariṣyati /",
    "GS40anandk_u:9434": " (pañcamaḥ prakāraḥ raktavaikrāntasiddhaḥ)",
    "GS40anandk_u:9435": " raktasya vakṣyate karma jarādāridryanāśanam // Āk_1,24.15 //",
    "GS40anandk_u:9436": " saptadhā bhāvayettasya vyāghrīkandāṃbhasā rajaḥ /",
    "GS40anandk_u:9437": " palaṃ tasya palaṃ hemnaḥ palaṃ śuddharasasya ca // Āk_1,24.16 //",
    "GS40anandk_u:9438": " śuddhabhasma bhavetsarvaṃ punarhemnaḥ śataṃ kṣipet /",
    "GS40anandk_u:9439": " tadbhasma jāyate sarvaṃ śuddhahemasamaprabham // Āk_1,24.17 //",
    "GS40anandk_u:9440": " tadbhasma rasarāje tu punarhemnā tu melayet /",
    "GS40anandk_u:9441": " bhavedagnisaho devi tato rasavaro bhavet // Āk_1,24.18 //",
    "GS40anandk_u:9442": " sarvavedhī bhavetsūtaḥ koṭivedhī mahārasaḥ /",
    "GS40anandk_u:9443": " (ṣaṣṭhaḥ prakāraḥ)",
    "GS40anandk_u:9444": " raktavaikrāntasattvaṃ tu hemnā tu saha melayet // Āk_1,24.19 //",
    "GS40anandk_u:9445": " samaṃ tu jārayetsūte sārayitvā samena tu /",
    "GS40anandk_u:9446": " sahasrāṃśena lohāni vedhayennātra saṃśayaḥ // Āk_1,24.20 //",
    "GS40anandk_u:9447": " (saptamaḥ prakāraḥ kṛṣṇavaikrāntasiddhaḥ)",
    "GS40anandk_u:9448": " kṛṣṇavaikrāntabhāgaikaṃ śuddhasūtaṃ śatāṃśakam /",
    "GS40anandk_u:9449": " ekatra mardayet khalve cūrṇaṃ bhavati taddvayam // Āk_1,24.21 //",
    "GS40anandk_u:9450": " asya cūrṇasya bhāgaikaṃ hemabhāgasahasrakam /",
    "GS40anandk_u:9451": " ekatra mardayettāvadyāvadbhasma tu jāyate // Āk_1,24.22 //",
    "GS40anandk_u:9452": " dhamettadandhamūṣāyāṃ yāvatkhoṭo bhaviṣyati /",
    "GS40anandk_u:9453": " samāṃśabhakṣaṇaṃ tasya pīṭhikāṃ tasya kārayet // Āk_1,24.23 //",
    "GS40anandk_u:9454": " vedhayetsarvalohāni sparśamātreṇa hematām /",
    "GS40anandk_u:9455": " taccūrṇamabhrakaṃ caiva rasena saha mardayet // Āk_1,24.24 //",
    "GS40anandk_u:9456": " svedayejjārayeccaiva tato vahnisaho bhavet /",
    "GS40anandk_u:9457": " sa rasaś cāritaścaiva sarvalohāni vidhyati // Āk_1,24.25 //",
    "GS40anandk_u:9458": " (aṣṭamaḥ prakāraḥ pītavarṇavaikrāntasiddhaḥ)",
    "GS40anandk_u:9459": " pītavarṇe'pi vaikrānte raktakṛṣṇavidhiḥ smṛtaḥ /",
    "GS40anandk_u:9460": " pītavaikrāntacūrṇaṃ tu hemacūrṇasamanvitam // Āk_1,24.26 //",
    "GS40anandk_u:9461": " pītābhrakasya cūrṇaṃ tu melayitvā mahārasaḥ /",
    "GS40anandk_u:9462": " svedito marditaścaiva māsādagnisaho bhavet // Āk_1,24.27 //",
    "GS40anandk_u:9463": " (nīlavaikrāntabhasmarasāyanam)",
    "GS40anandk_u:9464": " nīlavarṇaṃ tu vaikrāntaṃ mriyate rasasaṃyutam /",
    "GS40anandk_u:9465": " kṛṣṇābhrakeṇa sahitaṃ madhusarpiryutaṃ ca tat // Āk_1,24.28 //",
    "GS40anandk_u:9466": " bhakṣayenmaṇḍalaṃ devi jīveccandrārkatārakam /",
    "GS40anandk_u:9467": " yasya yasya hi yo yogastasya tasya prayogataḥ // Āk_1,24.29 //",
    "GS40anandk_u:9468": " melayitvā rasaṃ guñjāmānaṃ trimadhusaṃyutam /",
    "GS40anandk_u:9469": " khādet kṣīrājyaśālyannaṃ bhojyamanyacca varjayet // Āk_1,24.30 //",
    "GS40anandk_u:9470": " (navamaḥ prakāraḥ)",
    "GS40anandk_u:9471": " vaikrāntasatvasaṃyuktaṃ luṅgāmle mardayedrasam /",
    "GS40anandk_u:9472": " tāpayed uṣṇatoyena jalena paripūrayet // Āk_1,24.31 //",
    "GS40anandk_u:9473": " sattvaṃ sūtaṃ ca saṃmiśraṃ dhametsyādrasabandhanam /",
    "GS40anandk_u:9474": " baddhaṃ rasaṃ mukhe kṣiptvā bhūmicchidrāṇi paśyati // Āk_1,24.32 //",
    "GS40anandk_u:9475": " (daśamaḥ prakāraḥ)",
    "GS40anandk_u:9476": " niṣkamekaṃ rasaṃ krāntamaśvamūtreṇa mardayet /",
    "GS40anandk_u:9477": " dinamekamidaṃ devi mardayitvā mṛto bhavet // Āk_1,24.33 //",
    "GS40anandk_u:9478": " caturdinamidaṃ kṛtvā samasūtaṃ samaṃ nayet /",
    "GS40anandk_u:9479": " mardanaṃ svedanaṃ caiva pūrvavacchuddhamānasaḥ // Āk_1,24.34 //",
    "GS40anandk_u:9480": " saptadvandvajamekaikaṃ saptame'ṣṭapalaṃ bhavet /",
    "GS40anandk_u:9481": " śalyāviśalyāmūlasya vāriṇā mardayeddinam // Āk_1,24.35 //",
    "GS40anandk_u:9482": " bhūdharīyantramadhyasthaṃ puṭaṃ saptadinaṃ dadet /",
    "GS40anandk_u:9483": " tadbhasma śuddhaṃ sevyaṃ syādguñjāmātraṃ tu maṇḍalam // Āk_1,24.36 //",
    "GS40anandk_u:9484": " ekādyaṃ pañcamaṃ madhyaṃ punarekaṃ praśasyate /",
    "GS40anandk_u:9485": " pūrvavadbandhanaṃ devi koṭivedhī bhavedrasaḥ // Āk_1,24.37 //",
    "GS40anandk_u:9486": " (kāntabandhaḥ)",
    "GS40anandk_u:9487": " raktavarṇamayaskāntaṃ lākṣārasasamaprabham /",
    "GS40anandk_u:9488": " bhinnastrīraktasaṃkāśaṃ taccūrṇaṃ sūtasaṃyutam // Āk_1,24.38 //",
    "GS40anandk_u:9489": " mardayecchāgaraktena dhmātaṃ khoṭo bhavetpriye /",
    "GS40anandk_u:9490": " sa sūtaḥ śatavedhī tu sa tu vyādhiharo bhavet // Āk_1,24.39 //",
    "GS40anandk_u:9491": " gulikāṃ dhārayedvaktre jīvedvarṣasahasrakam /",
    "GS40anandk_u:9492": " pītavarṇamayaskāntaṃ bhinnahemasamaprabham // Āk_1,24.40 //",
    "GS40anandk_u:9493": " vedhayet sparśamātreṇa sa tu lohāni sundari /",
    "GS40anandk_u:9494": " (capalabandhaḥ;",
    "GS40anandk_u:9495": " prathamaḥ prakāraḥ)",
    "GS40anandk_u:9496": " lāṅgalīṃ karavīraṃ ca citrakaṃ girikarṇikām // Āk_1,24.41 //",
    "GS40anandk_u:9497": " strīstanyaṭaṅkasauvīraṃ mūṣālepaṃ tu kārayet /",
    "GS40anandk_u:9498": " capalāddviguṇaṃ sūtaṃ sūtāddviguṇakāñcanam // Āk_1,24.42 //",
    "GS40anandk_u:9499": " naṣṭapiṣṭaṃ ca tatkuryādandhamūṣāgataṃ dhamet /",
    "GS40anandk_u:9500": " tatra sthito rasendro'yaṃ khoṭo bhavati śobhanaḥ // Āk_1,24.43 //",
    "GS40anandk_u:9501": " śatāṃśaṃ vedhayennāgaṃ guñjāvarṇastu jāyate /",
    "GS40anandk_u:9502": " tena nāgaśatāṃśena śulbaṃ raktanibhaṃ bhavet // Āk_1,24.44 //",
    "GS40anandk_u:9503": " tena śulbaśatāṃśena tāraṃ vidhyati kāñcanam /",
    "GS40anandk_u:9504": " (dvitīyaḥ prakāraḥ)",
    "GS40anandk_u:9505": " capalasya tu ṣaḍbhāgās tārabhāgāstu sapta ca // Āk_1,24.45 //",
    "GS40anandk_u:9506": " aṣṭau kanakabhāgāstu nava bhāgā rasasya ca /",
    "GS40anandk_u:9507": " triṃśadbhāgā militvā tu bhavanti suravandite // Āk_1,24.46 //",
    "GS40anandk_u:9508": " citrakaṃ kaṇavīraṃ ca lāṅgalī gṛdhraviṭ tathā /",
    "GS40anandk_u:9509": " marditaṃ mātuluṅgāmlairmūṣālepaṃ tu kārayet // Āk_1,24.47 //",
    "GS40anandk_u:9510": " andhayitvā dhameddevi khoṭo bhavati śobhanaḥ /",
    "GS40anandk_u:9511": " tena khoṭadaśāṃśena viddho nāgo'ruṇo bhavet // Āk_1,24.48 //",
    "GS40anandk_u:9512": " tena nāgena viddhaṃ tu śulbaṃ guñjāruṇaṃ bhavet /",
    "GS40anandk_u:9513": " tena śulbena tāraṃ tu viddhaṃ bhavati kāñcanam // Āk_1,24.49 //",
    "GS40anandk_u:9514": " (tṛtīyaḥ prakāraḥ)",
    "GS40anandk_u:9515": " hemābhraṃ capalaṃ devi pāradārdhena saṃyutam /",
    "GS40anandk_u:9516": " pāradena kanakaṃ dattvā kunaṭyā mardayetkṣaṇam // Āk_1,24.50 //",
    "GS40anandk_u:9517": " lāṅgalī citrakaṃ caiva strīstanyaṃ kaṇavīrakam /",
    "GS40anandk_u:9518": " gṛdhraviṣṭhā tathā sarvaṃ mūṣālepaṃ tu kārayet // Āk_1,24.51 //",
    "GS40anandk_u:9519": " tanmadhye tu sthitaṃ dhmātaṃ khoṭo bhavati śobhanaḥ /",
    "GS40anandk_u:9520": " pūrvoktaṃ vedhayedetannirbījaṃ kanakaṃ bhavet // Āk_1,24.52 //",
    "GS40anandk_u:9521": " sutaptalohapātre ca kṣipeccapalacūrṇakam /",
    "GS40anandk_u:9522": " sabījaṃ pāradaṃ kṛtvā capalasya tu vāpayet // Āk_1,24.53 //",
    "GS40anandk_u:9523": " lākṣābho badhyate sūto'ṅkuśeneva mahāgajaḥ /",
    "GS40anandk_u:9524": " (gandhakabandhaḥ;",
    "GS40anandk_u:9525": " prathamaḥ prakāraḥ)",
    "GS40anandk_u:9526": " śuddhasūtapalaikaṃ ca palaikaṃ gandhakasya ca // Āk_1,24.54 //",
    "GS40anandk_u:9527": " ekīkṛtyātha saṃmardya dhuttūrakarasena ca /",
    "GS40anandk_u:9528": " mārayeccakrayogena bhasmībhavati sūtakaḥ // Āk_1,24.55 //",
    "GS40anandk_u:9529": " andhamūṣāgato dhmātaḥ khoṭo bhavati śobhanaḥ /",
    "GS40anandk_u:9530": " sitaṃ hema ca nāgaṃ ca candrārkaṃ cāpi vedhayet // Āk_1,24.56 //",
    "GS40anandk_u:9531": " (dvitīyaḥ prakāraḥ)",
    "GS40anandk_u:9532": " palaikaṃ śuddhasūtasya karṣaikaṃ gandhakasya ca /",
    "GS40anandk_u:9533": " mardayetsnigdhakhalvena devadālīrasaplutam // Āk_1,24.57 //",
    "GS40anandk_u:9534": " mardayettu karāṅgulyā gandhapiṣṭistu jāyate /",
    "GS40anandk_u:9535": " jambīrasya rasenaiva dinamekaṃ tu mardayet // Āk_1,24.58 //",
    "GS40anandk_u:9536": " pañcadrāvakasaṃyuktāṃ vaṭikāṃ kārayecchubhām /",
    "GS40anandk_u:9537": " palāśamūlakalkena vaṭikāṃ tāṃ pralepayet // Āk_1,24.59 //",
    "GS40anandk_u:9538": " dhamet khoṭo bhavecchvetakācaṭaṅkaṇayogataḥ /",
    "GS40anandk_u:9539": " śodhayettaṃ prayatnena yāvannirmalatāṃ vrajet // Āk_1,24.60 //",
    "GS40anandk_u:9540": " sa khoṭo jāyate devi triguṇaṃ pannagaṃ tataḥ /",
    "GS40anandk_u:9541": " śataśo rañjayetpaścācchulbābhrakakapālinā // Āk_1,24.61 //",
    "GS40anandk_u:9542": " śulbe tāre ca khoṭo'yaṃ sahasrāṃśena vedhakaḥ /",
    "GS40anandk_u:9543": " (tṛtīyaḥ prakāraḥ)",
    "GS40anandk_u:9544": " gandhakena hate sūte mṛtalohāni vāhayet // Āk_1,24.62 //",
    "GS40anandk_u:9545": " punarhema samāvartya samāṃśaṃ bhakṣaṇaṃ kuru /",
    "GS40anandk_u:9546": " sāritaḥ śulbatārair ghoṣaṃ vidhyati sūtakaḥ // Āk_1,24.63 //",
    "GS40anandk_u:9547": " (caturthaḥ prakāraḥ)",
    "GS40anandk_u:9548": " rasaṃ hemasamaṃ kṛtvā piṣṭikārdhena gandhakam /",
    "GS40anandk_u:9549": " dvipadīrajasā yuktaṃ mardayeṭṭaṅkaṇānvitam // Āk_1,24.64 //",
    "GS40anandk_u:9550": " naṣṭapiṣṭaṃ ca śuṣkaṃ ca dhmātaḥ khoṭo bhavettataḥ /",
    "GS40anandk_u:9551": " candrārkaṣoḍaśāṃśena viddhaṃ bhavati kāñcanam // Āk_1,24.65 //",
    "GS40anandk_u:9552": " hemārdhamilitaṃ taṃ tu mātṛkāsamatāṃ vrajet /",
    "GS40anandk_u:9553": " kuryātsaṅkalikāyogādvedho daśaguṇottaraḥ // Āk_1,24.66 //",
    "GS40anandk_u:9554": " yathā hemni tathā tāre vyāṭibījena yojitam /",
    "GS40anandk_u:9555": " tṛtīyasaṅkalābaddhaṃ ṣaṭśate nāgavedhakam // Āk_1,24.67 //",
    "GS40anandk_u:9556": " caturguṇena tenaiva sahasrāṃśena kāñcanam /",
    "GS40anandk_u:9557": " anena kramayogena sapta saṅkalikā yadi // Āk_1,24.68 //",
    "GS40anandk_u:9558": " kurute kāñcanaṃ divyamaṣṭalohāni pārvati /",
    "GS40anandk_u:9559": " taṃ punaścūrṇayitvā tu puṭayedbhasma jāyate // Āk_1,24.69 //",
    "GS40anandk_u:9560": " sarvavyādhijayo devi palaikena subhakṣite /",
    "GS40anandk_u:9561": " dvipale brāhmamāyuṣyaṃ tripale vaiṣṇavaṃ bhavet // Āk_1,24.70 //",
    "GS40anandk_u:9562": " catuṣpale ca pañcatvamīśaḥ pañcapale bhavet /",
    "GS40anandk_u:9563": " ṣaṭpale bhakṣite devi sadāśivatanurbhavet // Āk_1,24.71 //",
    "GS40anandk_u:9564": " (pañcamaḥ prakāraḥ)",
    "GS40anandk_u:9565": " sūtakaṃ gandhakaṃ tāraṃ meṣavallīvasā samā /",
    "GS40anandk_u:9566": " tridinaṃ mardayellakṣaṃ vaṅgaṃ pādena lepayet // Āk_1,24.72 //",
    "GS40anandk_u:9567": " andhamūṣāgataṃ dhmātaṃ vaṅgaṃ stambhayati kṣaṇāt /",
    "GS40anandk_u:9568": " (ṣaṣṭhaḥ prakāraḥ,",
    "GS40anandk_u:9569": " gandhapiṣṭividhiḥ)",
    "GS40anandk_u:9570": " cūrṇitaṃ gandhakaṃ devi markaṭīrasabhāvitam // Āk_1,24.73 //",
    "GS40anandk_u:9571": " bhāvayecchatavārāṇi jīvabhasma tu gacchati /",
    "GS40anandk_u:9572": " dāpayenmṛṇmaye pātre rasena saha saṃyutam // Āk_1,24.74 //",
    "GS40anandk_u:9573": " tāpayedravitāpena markaṭīrasasaṃyutam /",
    "GS40anandk_u:9574": " gandhakaṃ grasate sūtaḥ piṣṭikā bhavati kṣaṇāt // Āk_1,24.75 //",
    "GS40anandk_u:9575": " tilaparṇīrasenaiva gandhakaṃ bhāvayettataḥ /",
    "GS40anandk_u:9576": " saptavārāṃstu deveśi chāyāśuṣkaṃ punaḥpunaḥ // Āk_1,24.76 //",
    "GS40anandk_u:9577": " śodhitaṃ pātitaṃ sūtaṃ palaikapramitaṃ priye /",
    "GS40anandk_u:9578": " mūṣāmadhye vinikṣipya narendrīrasasaṃyutam // Āk_1,24.77 //",
    "GS40anandk_u:9579": " jārayedvālukāyantre bhāvitaṃ gandhakaṃ punaḥ /",
    "GS40anandk_u:9580": " truṭi truṭi pradātavyaṃ gandhakaṃ ca punaḥ punaḥ // Āk_1,24.78 //",
    "GS40anandk_u:9581": " anena kramayogena jāyate gandhapiṣṭikā /",
    "GS40anandk_u:9582": " gandhapāṣāṇacūrṇaṃ tu kanakasya rasena tu // Āk_1,24.79 //",
    "GS40anandk_u:9583": " bhāvayetsaptavārāṃstu strīrajena tu saptadhā /",
    "GS40anandk_u:9584": " śuddhasūtapalaikaṃ ca kharpare dāpayettataḥ // Āk_1,24.80 //",
    "GS40anandk_u:9585": " bhāvitaṃ gandhakaṃ dadyānnarapittena saṃyutam /",
    "GS40anandk_u:9586": " dolayed ravitāpena piṣṭikā bhavati kṣaṇāt // Āk_1,24.81 //",
    "GS40anandk_u:9587": " gandhakaṃ sūkṣmacūrṇaṃ tu caṇakāmlena pārvati /",
    "GS40anandk_u:9588": " bhāvayetsaptavārāṇi strīpuṣpeṇa ca saptadhā // Āk_1,24.82 //",
    "GS40anandk_u:9589": " drutasūtakamadhye tu karpūraṃ gandhakaṃ rasam /",
    "GS40anandk_u:9590": " dāpayennikṣiped goṣṭhe saptāhād gandhapiṣṭikā // Āk_1,24.83 //",
    "GS40anandk_u:9591": " (gandhakapiṣṭīstaṃbhanaṃ vedhaśca)",
    "GS40anandk_u:9592": " kaṭukośātakībījaṃ cāṇḍālīkandameva ca /",
    "GS40anandk_u:9593": " stanyakṣīreṇa saṃpeṣya piṣṭikāṃ tena lepayet // Āk_1,24.84 //",
    "GS40anandk_u:9594": " puṭayedbhūdhare yantre stambhate nātra saṃśayaḥ /",
    "GS40anandk_u:9595": " hemasampuṭamadhye tu samāvartaṃ tu kārayet // Āk_1,24.85 //",
    "GS40anandk_u:9596": " aṣṭamāṃśena tenaiva nāgavedhaṃ pradāpayet /",
    "GS40anandk_u:9597": " ṣoḍaśāṃśena tenaiva tāravedhaṃ pradāpayet // Āk_1,24.86 //",
    "GS40anandk_u:9598": " (saptamaḥ prakāraḥ)",
    "GS40anandk_u:9599": " gandhapiṣṭipalaikaṃ tu nāgapiṣṭipalāṣṭakam /",
    "GS40anandk_u:9600": " lepayennāgapatrāṇi chāyāyāṃ śoṣayettataḥ // Āk_1,24.87 //",
    "GS40anandk_u:9601": " āṭarūṣakapiṇḍena nāgapatrāṇi lepayet /",
    "GS40anandk_u:9602": " āraṇyotpalakairdevi dāpayecca puṭatrayam // Āk_1,24.88 //",
    "GS40anandk_u:9603": " tannāgaṃ mriyate divyaṃ sindūrāruṇasaprabham /",
    "GS40anandk_u:9604": " tannāgaṃ palamekaṃ tu śulbacūrṇapalāṣṭakam // Āk_1,24.89 //",
    "GS40anandk_u:9605": " vāsakasya rasenaiva praharaikaṃ tu mardayet /",
    "GS40anandk_u:9606": " mārayetpātanāyantre śulbaṃ tanmriyate kṣaṇāt // Āk_1,24.90 //",
    "GS40anandk_u:9607": " ṣoḍaśāṃśena tenaiva tāravedhaṃ pradāpayet /",
    "GS40anandk_u:9608": " jāyate kanakaṃ divyaṃ devābharaṇabhūṣaṇam // Āk_1,24.91 //",
    "GS40anandk_u:9609": " yā kācidgandhapiṣṭī tu ādau nāgaṃ tu mārayet /",
    "GS40anandk_u:9610": " nāgena vedhayecchulbaṃ śulbe tāraṃ tu vedhayet // Āk_1,24.92 //",
    "GS40anandk_u:9611": " kanakaṃ jāyate divyaṃ siddhayoga udāhṛtaḥ /",
    "GS40anandk_u:9612": " (aṣṭamaḥ prakāraḥ)",
    "GS40anandk_u:9613": " gandhakaṃ madhusaṃyuktaṃ harabījena marditam // Āk_1,24.93 //",
    "GS40anandk_u:9614": " bhūmisthaṃ māsamekaṃ tu tāramāyāti kāñcanam /",
    "GS40anandk_u:9615": " udvartanena tenaiva sarvakuṣṭhavināśanam // Āk_1,24.94 //",
    "GS40anandk_u:9616": " ghanena saha saṃyuktaṃ vraṇarogavināśanam /",
    "GS40anandk_u:9617": " saṃvatsaraprayogeṇa sahasrāyurbhavennaraḥ // Āk_1,24.95 //",
    "GS40anandk_u:9618": " (tālakabandhaḥ)",
    "GS40anandk_u:9619": " śuddhasūtapalaikaṃ tu palaikaṃ tālakasya ca /",
    "GS40anandk_u:9620": " ekīkṛtyātha saṃmardya unmattakarasena ca // Āk_1,24.96 //",
    "GS40anandk_u:9621": " mārayeccakrayantreṇa bhasmībhavati sūtakaḥ /",
    "GS40anandk_u:9622": " andhamūṣāgataṃ dhmātaṃ khoṭo bhavati śobhanaḥ // Āk_1,24.97 //",
    "GS40anandk_u:9623": " vaṅgaṃ tāraṃ ca śulbaṃ ca kramaśo vedhayedrasaḥ /",
    "GS40anandk_u:9624": " śuddhavaṅgapalaikaṃ ca palaikaṃ sūtakasya ca // Āk_1,24.98 //",
    "GS40anandk_u:9625": " dve pale tālakaṃ caitad unmattarasamarditam /",
    "GS40anandk_u:9626": " mārayetpātanāyantre dhamanātkhoṭatāṃ nayet // Āk_1,24.99 //",
    "GS40anandk_u:9627": " śvetābhrakasya sattvaṃ ca tāraṃ tīkṣṇaṃ ca mākṣikam /",
    "GS40anandk_u:9628": " andhamūṣāgataṃ dhmātaṃ khoṭo bhavati tatkṣaṇāt // Āk_1,24.100 //",
    "GS40anandk_u:9629": " tatkhoṭapalamekaṃ ca palaikaṃ sūtakasya ca /",
    "GS40anandk_u:9630": " tālakasya palaṃ sarvamekīkṛtyātha mardayet // Āk_1,24.101 //",
    "GS40anandk_u:9631": " mārayetpātanāyantre dhamanāt khoṭatāṃ nayet /",
    "GS40anandk_u:9632": " (anye laghubandhāḥ)",
    "GS40anandk_u:9633": " śuddhasūtapalaikaṃ ca palaikaṃ pannagasya ca // Āk_1,24.102 //",
    "GS40anandk_u:9634": " paladvayaṃ kunaṭyāśca sarvamekatra mardayet /",
    "GS40anandk_u:9635": " mārayetpātanāyantre dhamanāt khoṭatāṃ nayet // Āk_1,24.103 //",
    "GS40anandk_u:9636": " hemapiṣṭipalaikaṃ ca palaikaṃ gandhakasya tu /",
    "GS40anandk_u:9637": " ekīkṛtyātha saṃmardya dhuttūrakarasena ca // Āk_1,24.104 //",
    "GS40anandk_u:9638": " mārayetpātanāyantre dhamanāt khoṭatāṃ nayet /",
    "GS40anandk_u:9639": " kṛṣṇābhrakasya satvaṃ ca kāntaṃ tīkṣṇaṃ ca hāṭakam // Āk_1,24.105 //",
    "GS40anandk_u:9640": " śuddhaṃ tāraṃ ca mākṣīkaṃ samabhāgāni kārayet /",
    "GS40anandk_u:9641": " andhamūṣāgataṃ dhmātaṃ khoṭo bhavati tatkṣaṇāt // Āk_1,24.106 //",
    "GS40anandk_u:9642": " tatkhoṭapalamekaṃ tu palaikaṃ sūtakasya ca /",
    "GS40anandk_u:9643": " paladvayaṃ kunaṭyāśca sarvamekatra mardayet // Āk_1,24.107 //",
    "GS40anandk_u:9644": " mārayetpātanāyantre dhamanāt khoṭatāṃ nayet /",
    "GS40anandk_u:9645": " kṛṣṇābhrakapalaikaṃ tu rasakasya palaṃ tathā // Āk_1,24.108 //",
    "GS40anandk_u:9646": " sūtakasya palaikaṃ tu sarvamekīkṛtaṃ priye /",
    "GS40anandk_u:9647": " unmattakarasenaiva mardayetpraharadvayam // Āk_1,24.109 //",
    "GS40anandk_u:9648": " mardayeddinamekaṃ vā ṭaṅkaṇena samanvitam /",
    "GS40anandk_u:9649": " ghuṭikāṃ kārayetpaścācchāyāśuṣkaṃ tu kārayet // Āk_1,24.110 //",
    "GS40anandk_u:9650": " mahāvartigataṃ dhmātaṃ khoṭaṃ bhavati sūtakaḥ /",
    "GS40anandk_u:9651": " taṃ khoṭaṃ śodhayetkācaṭaṅkaṇadravayogataḥ // Āk_1,24.111 //",
    "GS40anandk_u:9652": " hemnā saha samāvartya sāraṇātrayasāritam /",
    "GS40anandk_u:9653": " sahasrāṃśena tenaiva śulbavedhaṃ pradāpayet // Āk_1,24.112 //",
    "GS40anandk_u:9654": " anena kramayogena koṭivedhī bhavedrasaḥ /",
    "GS40anandk_u:9655": " bījadvayaṃ palāśasya palamekaṃ tu sūtakam // Āk_1,24.113 //",
    "GS40anandk_u:9656": " jambīrāmlena saṃmardya chāyāśuṣkaṃ tu kārayet /",
    "GS40anandk_u:9657": " tumbīkā meghanādī ca kākajaṅghā ca bhūlikā // Āk_1,24.114 //",
    "GS40anandk_u:9658": " stanyaṃ ca taiḥ praliptāyāṃ mūṣāyāṃ caiva nikṣipet /",
    "GS40anandk_u:9659": " dhamayetkhadirāṅgāraiḥ khoṭo bhavati cākṣayaḥ // Āk_1,24.115 //",
    "GS40anandk_u:9660": " palāśataile saṃmardyaṃ yāvat syād dravapiṣṭikā /",
    "GS40anandk_u:9661": " andhamūṣāgataṃ dhmātaṃ khoṭo bhavati tatkṣaṇāt // Āk_1,24.116 //",
    "GS40anandk_u:9662": " pūrvaśuddhena sūtena samahemnā ca pārvati /",
    "GS40anandk_u:9663": " golakaṃ kārayettena mardayitvā dṛḍhaṃ kṛtam // Āk_1,24.117 //",
    "GS40anandk_u:9664": " brahmavṛkṣasya bījāni kārpāsāsthi vibhītakam /",
    "GS40anandk_u:9665": " yavaciñcā ca vandhyā ca rājikā ca samanvitam // Āk_1,24.118 //",
    "GS40anandk_u:9666": " sūkṣmapiṇḍīkṛtaṃ sarvaṃ tena liptvā tu golakam /",
    "GS40anandk_u:9667": " puṭanaiḥ saptabhir devi piṣṭikāstambhanaṃ bhavet // Āk_1,24.119 //",
    "GS40anandk_u:9668": " bṛhatpuṭaṃ tato dattvā mūṣāyāṃ tu dhamettataḥ /",
    "GS40anandk_u:9669": " samāvartya tu taṃ sūtaṃ samahemnā niyojitam // Āk_1,24.120 //",
    "GS40anandk_u:9670": " śatāṃśena tu candrārkaṃ vedhayet suravandite /",
    "GS40anandk_u:9671": " punastenaiva yogena piṣṭīstaṃbhaṃ tu kārayet // Āk_1,24.121 //",
    "GS40anandk_u:9672": " sārayitvā tato hemnā vedhaścaiva sahasrakaḥ /",
    "GS40anandk_u:9673": " evaṃ lakṣāṇi koṭiṃ ca vedhayetkramayogataḥ // Āk_1,24.122 //",
    "GS40anandk_u:9674": " saptasaṃkalikādūrdhvaṃ kṛtvā vaktraṃ tu golakam /",
    "GS40anandk_u:9675": " varṣeṇaikena sa bhavedvalīpalitavarjitaḥ // Āk_1,24.123 //",
    "GS40anandk_u:9676": " cāṇḍālīrākṣasīpuṣpairatha madhvājyaṭaṅkaṇaiḥ /",
    "GS40anandk_u:9677": " mahārasāṣṭamadhye tamabhrakaṃ vāpi yojayet // Āk_1,24.124 //",
    "GS40anandk_u:9678": " nāgavaṅgasamaṃ sūtaṃ hematāramathāpi vā /",
    "GS40anandk_u:9679": " abhrakaṃ drutisattvaṃ vā mardayetpraharadvayam // Āk_1,24.125 //",
    "GS40anandk_u:9680": " chāyāśuṣkaṃ tato golaṃ mūkamūṣāgataṃ priye /",
    "GS40anandk_u:9681": " dattvā laghupuṭaṃ dhmātaḥ khoṭo bhavati śobhanaḥ // Āk_1,24.126 //",
    "GS40anandk_u:9682": " raṃbhā vīrā snuhīkṣīraṃ kañcukī yavaciñcikā /",
    "GS40anandk_u:9683": " dīnārī caiva gorambhā mīnākṣī kākamācikā // Āk_1,24.127 //",
    "GS40anandk_u:9684": " ebhirmarditasūtasya punarjanma na vidyate /",
    "GS40anandk_u:9685": " pūrvavat kramayogena khoṭo bhavati śobhanaḥ // Āk_1,24.128 //",
    "GS40anandk_u:9686": " viṣṇukrāntā ca vakrāṅkābalā ca tulasī tathā /",
    "GS40anandk_u:9687": " mahāsomāhivallī ca sūryāvartaṃ ca sundari // Āk_1,24.129 //",
    "GS40anandk_u:9688": " ebhistu marditaḥ sūtaḥ pūrvavatkhoṭatāṃ nayet /",
    "GS40anandk_u:9689": " snuhīkṣīraṃ ca kāñjīraṃ bījāni kanakasya ca // Āk_1,24.130 //",
    "GS40anandk_u:9690": " kañcukī lāṅgalī cendravāruṇī viṣamuṣṭikā /",
    "GS40anandk_u:9691": " pālāśamūlatoyaṃ ca mardayettena sūtakam // Āk_1,24.131 //",
    "GS40anandk_u:9692": " samahemni samaṃ sūtaṃ piṣṭikāṃ kārayedbudhaḥ /",
    "GS40anandk_u:9693": " mahārasānpiṣṭikārdhaṃ mardayed oṣadhīrasaiḥ // Āk_1,24.132 //",
    "GS40anandk_u:9694": " yāmatrayaṃ mardayitvā golakaṃ kārayedbudhaḥ /",
    "GS40anandk_u:9695": " piṣṭikāṃ bandhayitvā tu gandhataile vipācayet // Āk_1,24.133 //",
    "GS40anandk_u:9696": " andhamūṣāgataṃ golaṃ chāyāśuṣkaṃ tu kārayet /",
    "GS40anandk_u:9697": " tato laghupuṭaṃ dattvā khadirāgnau tu dhāmayet // Āk_1,24.134 //",
    "GS40anandk_u:9698": " khoṭavajjāyate devi saha hemnā tu dhāmayet /",
    "GS40anandk_u:9699": " akṣīṇo milate hemni samāvartaśca jāyate // Āk_1,24.135 //",
    "GS40anandk_u:9700": " tatkṣaṇādeva sūtasya divyadeho bhavennaraḥ /",
    "GS40anandk_u:9701": " vedhayetsarvalohāni rañjitaḥ krāmito rasaḥ // Āk_1,24.136 //",
    "GS40anandk_u:9702": " samāṃśabhakṣaṇe sūte mardayedoṣadhīrasaiḥ /",
    "GS40anandk_u:9703": " naṣṭapiṣṭaṃ tu taṃ kṛtvā pūrvayogena dhāmayet // Āk_1,24.137 //",
    "GS40anandk_u:9704": " khoṭastu jāyate divyaḥ ṣoḍaśāṃśena vedhakaḥ /",
    "GS40anandk_u:9705": " baddhaḥ saṅkalikāyogād vidhyed daśaguṇottaram // Āk_1,24.138 //",
    "GS40anandk_u:9706": " athavā cūrṇabaddhastu vidhyeddaśaguṇottaram /",
    "GS40anandk_u:9707": " mṛgadūrvā candravallī pakvabimbā tathaiva ca // Āk_1,24.139 //",
    "GS40anandk_u:9708": " kāṅkṣīlā karavīraṃ ca bījaṃ conmattakasya ca /",
    "GS40anandk_u:9709": " kākāṇḍīpalasaṃyuktaṃ mardayetsurasundari // Āk_1,24.140 //",
    "GS40anandk_u:9710": " samahemni samaṃ sūtaṃ piṣṭikāṃ kārayedbudhaḥ /",
    "GS40anandk_u:9711": " athavā sārayitvā tu samena samasūtakam // Āk_1,24.141 //",
    "GS40anandk_u:9712": " mahārasapiṣṭikāṃ ca mardayedoṣadhīrasaiḥ /",
    "GS40anandk_u:9713": " yāmatrayaṃ mardayitvā golakaṃ kārayedbudhaḥ // Āk_1,24.142 //",
    "GS40anandk_u:9714": " andhamūṣāgataṃ golaṃ chāyāśuṣkaṃ tu kārayet /",
    "GS40anandk_u:9715": " tato laghupuṭaṃ dattvā dhmātaḥ khoṭo bhavetpriye // Āk_1,24.143 //",
    "GS40anandk_u:9716": " mṛgadūrvottamāsomārasaiḥ sūtakasāraṇam /",
    "GS40anandk_u:9717": " mūlaistrayāṇāṃ lāṅgalyā rāmaṭhena ca hanyate // Āk_1,24.144 //",
    "GS40anandk_u:9718": " samena hemnā saṃyuktaṃ piṣṭikāṃ kārayedbudhaḥ /",
    "GS40anandk_u:9719": " athavā tārapiṣṭiṃ ca samasūtena kārayet // Āk_1,24.145 //",
    "GS40anandk_u:9720": " pūrvavatkramayogena khoṭo bhavati śobhanaḥ /",
    "GS40anandk_u:9721": " andhamūṣāgataṃ bhūmau svedayetkarṣakāgninā // Āk_1,24.146 //",
    "GS40anandk_u:9722": " ahorātraṃ trirātraṃ vā cūrṇabandhaṃ bhavettataḥ /",
    "GS40anandk_u:9723": " taccūrṇabandhaṃ kurute vedhaṃ daśaguṇottaram // Āk_1,24.147 //",
    "GS40anandk_u:9724": " śūlinīrasasūtaṃ ca srotoñjanasamanvitam /",
    "GS40anandk_u:9725": " pūrvavatpiṣṭikāyogāt khoṭo bhavati śobhanaḥ // Āk_1,24.148 //",
    "GS40anandk_u:9726": " srotoñjanaṃ satagaraṃ sṛṣṭitrayayutaṃ rasam /",
    "GS40anandk_u:9727": " bhavedvahnisahaḥ kṣipraṃ sūtakaḥ sarvakarmakṛt // Āk_1,24.149 //",
    "GS40anandk_u:9728": " hemābhraṃ caiva tārābhraṃ śulbābhraṃ cābhratīkṣṇakam /",
    "GS40anandk_u:9729": " vaṅgābhraṃ caiva nāgābhraṃ saha sūtena bandhayet // Āk_1,24.150 //",
    "GS40anandk_u:9730": " yathālābhauṣadhīghṛṣṭaṃ mahārasasamanvitam /",
    "GS40anandk_u:9731": " hemnā tāreṇa śulvena tīkṣṇavaṅgoragaistathā // Āk_1,24.151 //",
    "GS40anandk_u:9732": " ebhirvyastaiḥ samastairvā piṣṭiṃ kṛtvā same samām /",
    "GS40anandk_u:9733": " mārayetpūrvavidhinā garbhayantre tuṣāgninā // Āk_1,24.152 //",
    "GS40anandk_u:9734": " samāṃśaṃ sūtakaṃ dattvā vāraṃ vāraṃ punaḥ punaḥ /",
    "GS40anandk_u:9735": " jāyate vividhaḥ khoṭaḥ kāntabaddho mahārasaḥ // Āk_1,24.153 //",
    "GS40anandk_u:9736": " bhavetsaṅkalikāyogādvedho daśaguṇottaraḥ /",
    "GS40anandk_u:9737": " (nigalabandhaḥ)",
    "GS40anandk_u:9738": " khoṭaḥ poṭastathā bhasma dhūlīkalpaśca pañcamaḥ // Āk_1,24.154 //",
    "GS40anandk_u:9739": " ete nigalayogābhyāṃ sarvabandhaphalodayaḥ /",
    "GS40anandk_u:9740": " snuhyarkasaṃbhavaṃ kṣīraṃ bandhabījāni gugguluḥ // Āk_1,24.155 //",
    "GS40anandk_u:9741": " saindhavaṃ dviguṇaṃ dattvā mardayeta vicakṣaṇaḥ /",
    "GS40anandk_u:9742": " piṣṭikābandhanaṃ kṛtvā kalkenānena sundari // Āk_1,24.156 //",
    "GS40anandk_u:9743": " bilvapramāṇaṃ kṛtvā tu mūṣāmatidṛḍhāṃ śubhām /",
    "GS40anandk_u:9744": " ūrdhvādho lavaṇaṃ dattvā mūṣāmadhye rasaṃ kṣipet // Āk_1,24.157 //",
    "GS40anandk_u:9745": " mūṣāmadhye pradātavyaṃ dagdhaśaṅkhādicūrṇakam /",
    "GS40anandk_u:9746": " mukhaṃ tasya dṛḍhaṃ baddhvā loṇamṛttikayā budhaḥ // Āk_1,24.158 //",
    "GS40anandk_u:9747": " kārayetsandhiloṇaṃ ca chāyāśuṣkaṃ tu kārayet /",
    "GS40anandk_u:9748": " ukto nigalabandho'yaṃ putrasyāpi na kathyate // Āk_1,24.159 //",
    "GS40anandk_u:9749": " tuṣakarṣāgninā bhūmau mṛdusvedaṃ tu kārayet /",
    "GS40anandk_u:9750": " ahorātraṃ trirātraṃ vā puṭaṃ dattvā prayatnataḥ // Āk_1,24.160 //",
    "GS40anandk_u:9751": " sudhmātaṃ khadirāṅgārai rasendraṃ khoṭatāṃ nayet /",
    "GS40anandk_u:9752": " sauvīraṃ ṭaṅkaṇaṃ kācaṃ dattvā dattvā tu śodhayet // Āk_1,24.161 //",
    "GS40anandk_u:9753": " akṣīṇo milate hemni samāvartaśca jāyate /",
    "GS40anandk_u:9754": " samāṃśabhakṣaṇaṃ tattu śuddhasūtena kārayet // Āk_1,24.162 //",
    "GS40anandk_u:9755": " dhamayet pūrvayogena rasendraṃ khoṭatāṃ nayet /",
    "GS40anandk_u:9756": " bhavetsaṅkalikāyogādvedho daśaguṇottaraḥ // Āk_1,24.163 //",
    "GS40anandk_u:9757": " palāśabījaniryāsaṃ kokilonmattavāruṇī /",
    "GS40anandk_u:9758": " śūlinīrasasaṃyuktaṃ peṣayetsaindhavānvitam // Āk_1,24.164 //",
    "GS40anandk_u:9759": " piṣṭikāveṣṭanaṃ kṛtvā nigalena tu bandhayet /",
    "GS40anandk_u:9760": " abhrakasya tu patreṇa vajrārkakṣīrasindhunā // Āk_1,24.165 //",
    "GS40anandk_u:9761": " tāpyena lohakiṭṭena sikatāmṛṇmayena ca /",
    "GS40anandk_u:9762": " ebhistu nigale baddhaḥ pāradīyo mahārasaḥ // Āk_1,24.166 //",
    "GS40anandk_u:9763": " nātikrāmati maryādā velāmiva mahodadhiḥ /",
    "GS40anandk_u:9764": " tailārkakṣīrakatakalāṅgalyā nigalottamaḥ // Āk_1,24.167 //",
    "GS40anandk_u:9765": " kākaviṭ brahmabījāni lāṅgalī nigalo'paraḥ /",
    "GS40anandk_u:9766": " vākucī brahmabījāni karkaṭāsthīni sundari // Āk_1,24.168 //",
    "GS40anandk_u:9767": " sāmudraṃ śāmbaraṃ caiva lavaṇaṃ nigalottamaḥ /",
    "GS40anandk_u:9768": " snuhyarkasambhavaṃ kṣīraṃ brahmabījāni kārayet // Āk_1,24.169 //",
    "GS40anandk_u:9769": " kanakasya ca bījāni loṇāṣṭena ca mardayet /",
    "GS40anandk_u:9770": " nigalo'nyastu gojihvāmūlāni strīrajo'paraḥ // Āk_1,24.170 //",
    "GS40anandk_u:9771": " vākucī brahmabījāni snuhyarkakṣīrasaindhavam /",
    "GS40anandk_u:9772": " jvālinī kākaviṣṭhā ca praśasto nigalottamaḥ // Āk_1,24.171 //",
    "GS40anandk_u:9773": " lavaṇaṃ ṭaṅkaṇaṃ kṣāraṃ śilātālakagandhakam /",
    "GS40anandk_u:9774": " tathāmlavetasaṃ tāpyaṃ hiṅgulaṃ samabhāgikam // Āk_1,24.172 //",
    "GS40anandk_u:9775": " snuhyarkapayasā yuktaṃ peṣayennigalottamam /",
    "GS40anandk_u:9776": " piṣṭikāṃ veṣṭayedeṣāmekena nigalena tu // Āk_1,24.173 //",
    "GS40anandk_u:9777": " loṇamūṣāgataṃ prāgvat khoṭaṃ kṛtvā tu vedhayet /",
    "GS40anandk_u:9778": " dvitīyaṃ golakaṃ vakṣye piṣṭikāstambhamuttamam // Āk_1,24.174 //",
    "GS40anandk_u:9779": " dvipadīrajamūtreṇa saindhavābhraṃ saguggulam /",
    "GS40anandk_u:9780": " piṣṭīṃ saṃveṣṭya kalkena mṛdā tu punaraṣṭadhā // Āk_1,24.175 //",
    "GS40anandk_u:9781": " tuṣakarṣāgninā bhūmau mṛdusvedaṃ tu kārayet /",
    "GS40anandk_u:9782": " ahorātraṃ trirātraṃ vā pūrvavatkhoṭatāṃ nayet // Āk_1,24.176 //",
    "GS40anandk_u:9783": " vākucī brahmabījāni gaganaṃ vimalaṃ maṇim /",
    "GS40anandk_u:9784": " sauvarcalaṃ saindhavaṃ ca ṭaṅkaṇaṃ gugguluṃ tathā // Āk_1,24.177 //",
    "GS40anandk_u:9785": " dvipadīrajasā mūtraṃ suślakṣṇaṃ taṃ ca mardayet /",
    "GS40anandk_u:9786": " piṣṭīmāveṣṭya kalkena pūrvavatkhoṭatāṃ nayet // Āk_1,24.178 //",
    "GS40anandk_u:9787": " (rasamūrchāvidhiḥ,",
    "GS40anandk_u:9788": " prathamaḥ prakāraḥ)",
    "GS40anandk_u:9789": " atha mūrcchāṃ pravakṣyāmi rasasya parameśvari /",
    "GS40anandk_u:9790": " bāhlīkaṃ saindhavaṃ kanyā dhūśaro laśunaṃ vacā // Āk_1,24.179 //",
    "GS40anandk_u:9791": " meghanādā kākamācī sarvāṃśaṃ mardayedrasam /",
    "GS40anandk_u:9792": " ślakṣṇaṃ taṃ golakaṃ kṛtvā hiṃgunā veṣṭayedbahiḥ // Āk_1,24.180 //",
    "GS40anandk_u:9793": " samena loṇayantrasthaṃ kṛtvā tadvipaceddinam /",
    "GS40anandk_u:9794": " caṇḍāgninā svāṅgaśītamadhaḥ pātre sthitaṃ rasam // Āk_1,24.181 //",
    "GS40anandk_u:9795": " cūrṇībhūtaṃ samādāya sāndradviguṇavāsasā /",
    "GS40anandk_u:9796": " baddhvā somānale yantre hyathordhvaṃ gandhakaṃ samam // Āk_1,24.182 //",
    "GS40anandk_u:9797": " dattvā pacetpunargandhamevaṃ gandhaṃ tu ṣaḍguṇam /",
    "GS40anandk_u:9798": " jārayetsa raso devi mūrchitaḥ sarvarogahā // Āk_1,24.183 //",
    "GS40anandk_u:9799": " (dvitīyaḥ prakāraḥ)",
    "GS40anandk_u:9800": " gandhakaṃ navasāraṃ ca śuddhasūtasamaṃ samam /",
    "GS40anandk_u:9801": " yāmaṃ saṃmardayecchlakṣṇaṃ kācakūpyāṃ vinikṣipet // Āk_1,24.184 //",
    "GS40anandk_u:9802": " saptamṛtkarpaṭair liptvā kūpīṃ gharme viśoṣayet /",
    "GS40anandk_u:9803": " kūpikāṃ vālukāyantre dvādaśapraharaṃ pacet // Āk_1,24.185 //",
    "GS40anandk_u:9804": " sa raso jāyate devi mūrchito rañjito bhavet /",
    "GS40anandk_u:9805": " (tṛtīyaḥ prakāraḥ)",
    "GS40anandk_u:9806": " rasārdhaṃ gandhakaṃ mardyaṃ yāmayugmaṃ kharātape // Āk_1,24.186 //",
    "GS40anandk_u:9807": " tataḥ sitajayantyāśca rasaiḥ saṃmardayettryaham /",
    "GS40anandk_u:9808": " tatastu golakaṃ kṛtvā mūṣāyāṃ saṃnirodhayet // Āk_1,24.187 //",
    "GS40anandk_u:9809": " śoṣayitvā dhamet kiṃcit saṃtaptāṃ tāṃ jale kṣipet /",
    "GS40anandk_u:9810": " taṃ rasendraṃ samādāya bhāvayedgokṣuradravaiḥ // Āk_1,24.188 //",
    "GS40anandk_u:9811": " mūrchito jāyate sūtaḥ sarvarogaharaḥ śubhaḥ /",
    "GS40anandk_u:9812": " (baddharasalakṣaṇam)",
    "GS40anandk_u:9813": " akṣayaśca laghudrāvī tejasvī nirmalo guruḥ // Āk_1,24.189 //",
    "GS40anandk_u:9814": " sphuṭanaḥ punarāvarto baddhaḥ sūtaḥ sa ucyate /",
    "GS40anandk_u:9815": " (jalūkābandhāḥ;",
    "GS40anandk_u:9816": " mardanajalūkā)",
    "GS40anandk_u:9817": " rasasyāṣṭamabhāgaṃ tu svarṇaṃ vā nāgameva vā // Āk_1,24.190 //",
    "GS40anandk_u:9818": " śleṣmātakaphalaṃ pakvaṃ kokilākṣakabījakam /",
    "GS40anandk_u:9819": " tilapiṇyākacūrṇaṃ ca taptakhalve vimardayet // Āk_1,24.191 //",
    "GS40anandk_u:9820": " śālmalyāścaiva pañcāṅgaṃ rasaṃ tatra vinikṣipet /",
    "GS40anandk_u:9821": " jalūkā jāyate yāvattāvanmardyāttataḥ kṣipet // Āk_1,24.192 //",
    "GS40anandk_u:9822": " karpūraṃ vākucītailaṃ saindhavaṃ ṭaṅkaṇaṃ kaṇām /",
    "GS40anandk_u:9823": " kapikacchukaromāṇi tatsarvaṃ peṣayejjalaiḥ // Āk_1,24.193 //",
    "GS40anandk_u:9824": " etatpūrvajalūkāṃ trisaptāhaṃ taptakhalvake /",
    "GS40anandk_u:9825": " jalūkā jāyate divyā mardanākhyā surārcite // Āk_1,24.194 //",
    "GS40anandk_u:9826": " nārīṇāmṛtukāle tu sā yojyā yonigahvare /",
    "GS40anandk_u:9827": " madadarpaharā tāsāṃ madavihvalakārakā // Āk_1,24.195 //",
    "GS40anandk_u:9828": " bālye cāṣṭāṅgulā yojyā yauvane sā daśāṅgulā /",
    "GS40anandk_u:9829": " dvādaśāṅgulikā yojyā pragalbhānāṃ jalūkakā // Āk_1,24.196 //",
    "GS40anandk_u:9830": " yastu tāṃ dhārayenmūrdhni vīryaṃ tasya sthiraṃ bhavet /",
    "GS40anandk_u:9831": " (manmathajalūkā)",
    "GS40anandk_u:9832": " rasendrasyāṣṭamaṃ bhāgaṃ svarṇaṃ vā nāgameva vā // Āk_1,24.197 //",
    "GS40anandk_u:9833": " śālmalītvagghastikandanīlāmūlamunicchadam /",
    "GS40anandk_u:9834": " eṣāṃ dravaistaptakhalve sarvaṃ mardyamatandritaḥ // Āk_1,24.198 //",
    "GS40anandk_u:9835": " śleṣmātakaphalaṃ pakvaṃ kokilākṣakabījakam /",
    "GS40anandk_u:9836": " supakvabilvamajjāṃ ca tasminkṣiptvā vimardayet // Āk_1,24.199 //",
    "GS40anandk_u:9837": " jalūkā jāyate yāvat karpūrādyaṃ ca pūrvavat /",
    "GS40anandk_u:9838": " tasminkṣiptvā trisaptāhaṃ mardayettaptakhalvake // Āk_1,24.200 //",
    "GS40anandk_u:9839": " manmathākhyā jalūkā syātpūrvavat phaladāyinī /",
    "GS40anandk_u:9840": " (kandarpajalūkā)",
    "GS40anandk_u:9841": " sūtakasyāṣṭamaṃ bhāgaṃ hāṭakaṃ sīsameva vā // Āk_1,24.201 //",
    "GS40anandk_u:9842": " śuṇṭhī bhṛṅgī varā kṣaudrī chāgakṣīraghṛtaṃ gavām /",
    "GS40anandk_u:9843": " mūtraṃ triḥ saptadivasaṃ mardayettaptakhalvake // Āk_1,24.202 //",
    "GS40anandk_u:9844": " jalūkā jāyate yāvatkarpūrādyaṃ ca pūrvavat /",
    "GS40anandk_u:9845": " ekaviṃśaddinaṃ mardyaṃ jalūkā jāyate śubhā // Āk_1,24.203 //",
    "GS40anandk_u:9846": " kandarpākhyā sureśāni pūrvavatphaladāyinī /",
    "GS40anandk_u:9847": " (madanajalūkā)",
    "GS40anandk_u:9848": " tridinaṃ mardayet khalve sūtaniṣkacatuṣṭayam // Āk_1,24.204 //",
    "GS40anandk_u:9849": " tripalaṃ cāmraniryāsaṃ stokaṃ stokaṃ vinikṣipet /",
    "GS40anandk_u:9850": " payaścaiva mahāśamyā dātavyaṃ mardanakṣamam // Āk_1,24.205 //",
    "GS40anandk_u:9851": " jalūkā madanākhyeyaṃ jāyate śubhadā nṛṇām /",
    "GS40anandk_u:9852": " rāmāṇāṃ madadarpāṇāṃ drāvikāgnighṛtau yathā // Āk_1,24.206 //",
    "GS40anandk_u:9853": " pūrvavatkramayogena vīryastambhakaraṃ bhavet /",
    "GS40anandk_u:9854": " nānāvarṇaṃ tathā svacchaṃ dhṛtaṃ yonau jalūkavat // Āk_1,24.207 //",
    "GS40anandk_u:9855": " badhyate sūtako yastu jalūkābandhalakṣaṇam // Āk_1,24.208 //",
    "GS40anandk_u:9856": " Āk, 1, 25",
    "GS40anandk_u:9857": " (paribhāṣā)",
    "GS40anandk_u:9858": " paribhāṣāṃ pravakṣyāmi śṛṇu tvaṃ sāvadhānataḥ /",
    "GS40anandk_u:9859": " (vaidyabhāgaḥ)",
    "GS40anandk_u:9860": " ardhaṃ siddharasaṃ devi triṣvekaṃ hemabhasma ca // Āk_1,25.1 //",
    "GS40anandk_u:9861": " pādāṃśakaṃ rūpyabhasma ṣaṣṭhāṃśaṃ tāmrabhasma ca /",
    "GS40anandk_u:9862": " aṣṭamāṃśaṃ hi kāntābhraṃ kalāṃśaṃ navaratnakam // Āk_1,25.2 //",
    "GS40anandk_u:9863": " raseśvaraṃ samuddiśya rasavaidyāya dhīmate /",
    "GS40anandk_u:9864": " rasācāryāya siddhāya dadyādiṣṭārthasiddhaye // Āk_1,25.3 //",
    "GS40anandk_u:9865": " (kajjalī paṅkarasaśca)",
    "GS40anandk_u:9866": " dhātubhirgandhakādyaiśca nirdravairmardito rasaḥ /",
    "GS40anandk_u:9867": " suślakṣṇaḥ kajjalābho'sau kajjalī sābhidhīyate // Āk_1,25.4 //",
    "GS40anandk_u:9868": " sadrave marditaḥ so'pi iti pākarasaḥ smṛtaḥ /",
    "GS40anandk_u:9869": " (piṣṭī)",
    "GS40anandk_u:9870": " arkāṃśatulyādrasato'tha gandhānniṣkārdhatulyāttruṭiśo'pi khalve /",
    "GS40anandk_u:9871": " arkātape tīvratare vimardyātpiṣṭirbhavetsā navanītarūpā // Āk_1,25.5 //",
    "GS40anandk_u:9872": " khalve vimardya gandhena dugdhena saha pāradam // Āk_1,25.6 //",
    "GS40anandk_u:9873": " peṣaṇātpiṣṭitāṃ yāti sā piṣṭīti matā paraiḥ /",
    "GS40anandk_u:9874": " (pātanapiṣṭī)",
    "GS40anandk_u:9875": " caturthāṃśasuvarṇena rasena kṛtapiṣṭikā // Āk_1,25.7 //",
    "GS40anandk_u:9876": " bhavetpātanapiṣṭī sā tathā rūpyādibhiḥ kṛtā /",
    "GS40anandk_u:9877": " (hemapiṣṭī tārapiṣṭī ca)",
    "GS40anandk_u:9878": " rūpyaṃ vā jātarūpaṃ vā rasagandhādibhirhatam // Āk_1,25.8 //",
    "GS40anandk_u:9879": " samutthitaṃ ca bahuśaḥ sā kṛṣṭī hematārayoḥ /",
    "GS40anandk_u:9880": " kṛṣṭīṃ kṣiptvā suvarṇānte na varṇo hīyate tayā // Āk_1,25.9 //",
    "GS40anandk_u:9881": " svarṇakṛṣṭyā kṛtaṃ bījaṃ rasasya parirañjanam /",
    "GS40anandk_u:9882": " (lohakam)",
    "GS40anandk_u:9883": " tāmraṃ tīkṣṇasamāyuktaṃ drutaṃ nikṣipya bhūriśaḥ // Āk_1,25.10 //",
    "GS40anandk_u:9884": " sagandhe likucadrāve nirgataṃ varalohakam /",
    "GS40anandk_u:9885": " (hemaraktī tāraraktī ca)",
    "GS40anandk_u:9886": " tena raktīkṛtaṃ svarṇaṃ hemaraktītyudāhṛtā // Āk_1,25.11 //",
    "GS40anandk_u:9887": " nikṣiptā sā drute svarṇe varṇotkarṣavidhāyinī /",
    "GS40anandk_u:9888": " tārasya rañjanī cāpi bījarāgavidhāyinī // Āk_1,25.12 //",
    "GS40anandk_u:9889": " evameva prakartavyā tāraraktī manoharā /",
    "GS40anandk_u:9890": " rañjanī khalu rūpyasya bījānāmapi rañjanī // Āk_1,25.13 //",
    "GS40anandk_u:9891": " (candrānaladalam)",
    "GS40anandk_u:9892": " mṛtena vā baddharasena vānyalohena vā sādhitamanyaloham /",
    "GS40anandk_u:9893": " sitaṃ hi pītatvamupāgataṃ taddalaṃ hi candrānalayoḥ prasiddham // Āk_1,25.14 //",
    "GS40anandk_u:9894": " ābhāsamṛtabandhena rasena saha yojitam /",
    "GS40anandk_u:9895": " sādhitaṃ vānyalohena sitaṃ pītaṃ hi taddalam // Āk_1,25.15 //",
    "GS40anandk_u:9896": " (ayonāgam)",
    "GS40anandk_u:9897": " tāpyena nihataṃ kāntaṃ saptavāraṃ samutthitam /",
    "GS40anandk_u:9898": " taddvayaṃ dvipalaṃ vātha tāmrabhasma paladvayam // Āk_1,25.16 //",
    "GS40anandk_u:9899": " sarvaṃ nikṣipya mūṣāyāṃ saptavāraṃ dhameddṛḍham /",
    "GS40anandk_u:9900": " tadayonāgamityuktaṃ sādhakaṃ dehalohayoḥ // Āk_1,25.17 //",
    "GS40anandk_u:9901": " rasena sāraṇāyantre tadīyā gulikā kṛtā /",
    "GS40anandk_u:9902": " sā dhṛtā vadane hanti meharogānaśeṣataḥ // Āk_1,25.18 //",
    "GS40anandk_u:9903": " kurute dantadārḍhyaṃ ca dṛśau gṛdhradṛśāviva /",
    "GS40anandk_u:9904": " tathānyān kṣetrajānrogān rogāñ jatrūrdhvasaṃbhavān // Āk_1,25.19 //",
    "GS40anandk_u:9905": " (śulvanāgam)",
    "GS40anandk_u:9906": " mākṣikeṇa hataṃ tāmraṃ daśavāraṃ samutthitam /",
    "GS40anandk_u:9907": " tadvadviśuddhanāgaṃ hi dvitayaṃ taccatuṣpalam // Āk_1,25.20 //",
    "GS40anandk_u:9908": " nīlāñjanahataṃ bhūyaḥ saptavāraṃ samutthitam /",
    "GS40anandk_u:9909": " iti saṃsiddhametaddhi śulbanāgaṃ prakīrtitam // Āk_1,25.21 //",
    "GS40anandk_u:9910": " sādhitastena sūtendro vadane vidhṛto nṛṇām /",
    "GS40anandk_u:9911": " nihanti māsamātreṇa mehavyūhamaśeṣataḥ // Āk_1,25.22 //",
    "GS40anandk_u:9912": " pathyāśanasya varṣeṇa palitaṃ valibhiḥ saha /",
    "GS40anandk_u:9913": " gṛdhradṛṣṭir lasaddṛṣṭiḥ sarvārogyasamanvitaḥ // Āk_1,25.23 //",
    "GS40anandk_u:9914": " (piñjarī)",
    "GS40anandk_u:9915": " lohaṃ lohāntare kṣiptaṃ dhmātaṃ nirvāpitaṃ drave /",
    "GS40anandk_u:9916": " pāṇḍupītaprabhaṃ jātaṃ piñjarītyabhidhīyate // Āk_1,25.24 //",
    "GS40anandk_u:9917": " (candrārkam)",
    "GS40anandk_u:9918": " bhāgāḥ ṣoḍaśa tārasya tathā dvādaśa bhāsvataḥ /",
    "GS40anandk_u:9919": " ekatrāvartitāste tu candrārkamiti kathyate // Āk_1,25.25 //",
    "GS40anandk_u:9920": " (nirvāpahaṇam)",
    "GS40anandk_u:9921": " dhāryalohe 'nyalohaścetprakṣipto vaṅkanālataḥ /",
    "GS40anandk_u:9922": " nirvāpaṇaṃ tu tatproktaṃ vaidyairnirvāhaṇaṃ khalu // Āk_1,25.26 //",
    "GS40anandk_u:9923": " kṣipennirvāhaṇaṃ dravye nirvāhye samabhāgikam /",
    "GS40anandk_u:9924": " āvāpyaṃ vāpanīyaṃ ca bhāge dṛṣṭe ca dṛṣṭavat // Āk_1,25.27 //",
    "GS40anandk_u:9925": " (vārtitara (Def.))",
    "GS40anandk_u:9926": " mṛtaṃ tarati yattoye lohaṃ vāritaraṃ hi tat /",
    "GS40anandk_u:9927": " (rekhāpūrṇa (Def.))",
    "GS40anandk_u:9928": " aṅguṣṭhatarjanīghṛṣṭaṃ yattadrekhāntare viśet // Āk_1,25.28 //",
    "GS40anandk_u:9929": " mṛtaṃ lohaṃ taduddiṣṭaṃ rekhāpūrṇābhidhānataḥ /",
    "GS40anandk_u:9930": " (nirutthabhasmalakṣaṇam)",
    "GS40anandk_u:9931": " guḍaguñjāsukhasparśamadhvājyaiḥ saha yojitam // Āk_1,25.29 //",
    "GS40anandk_u:9932": " na yāti prakṛtiṃ dhmānādapunarbhavamucyate /",
    "GS40anandk_u:9933": " (niruttha)",
    "GS40anandk_u:9934": " lohena saha saṃyuktaṃ dhmātaṃ rūpyeṇa cel lihet // Āk_1,25.30 //",
    "GS40anandk_u:9935": " tadā nirutthamityuktaṃ lohaṃ tadapunarbhavam /",
    "GS40anandk_u:9936": " evaṃ rūpyaṃ satāmraṃ ceddhmātaṃ tāmre lagenna hi // Āk_1,25.31 //",
    "GS40anandk_u:9937": " tadā nirutthaṃ mantavyaṃ rajataṃ ca bhiṣagvaraiḥ /",
    "GS40anandk_u:9938": " (bījam)",
    "GS40anandk_u:9939": " nirvāhaṇaviśeṣeṇa tadvadvarṇaṃ bhavedyadā // Āk_1,25.32 //",
    "GS40anandk_u:9940": " mṛdulaṃ citrasaṅkāśaṃ tad bījamiti kathyate /",
    "GS40anandk_u:9941": " (uttāraṇam)",
    "GS40anandk_u:9942": " idameva hi nirdiṣṭaṃ vaidyairuttāraṇaṃ khalu // Āk_1,25.33 //",
    "GS40anandk_u:9943": " saṃsṛṣṭalohayorekalohasya parināśanam /",
    "GS40anandk_u:9944": " (tāḍanam)",
    "GS40anandk_u:9945": " pradhmātaṃ vaṅkanālena tattāḍanamudāhṛtam // Āk_1,25.34 //",
    "GS40anandk_u:9946": " (dhānyābhram)",
    "GS40anandk_u:9947": " cūrṇābhraṃ śālisaṃyuktaṃ vastrabaddhaṃ hi kāñjike /",
    "GS40anandk_u:9948": " niryātaṃ mardanādvastrāddhānyābhramiti kathyate // Āk_1,25.35 //",
    "GS40anandk_u:9949": " (sattvam)",
    "GS40anandk_u:9950": " kṣārāmladrāvakairyuktaṃ dhmātamākarakoṣṭhake /",
    "GS40anandk_u:9951": " yastato nirgataḥ sāraḥ sattvam ityabhidhīyate // Āk_1,25.36 //",
    "GS40anandk_u:9952": " (ekakolīsakaḥ)",
    "GS40anandk_u:9953": " koṣṭhikāśikharāpūrṇaiḥ kokilādhmānayogataḥ /",
    "GS40anandk_u:9954": " mūṣākarṇam anuprāptair ekakolīśako mataḥ // Āk_1,25.37 //",
    "GS40anandk_u:9955": " (svedanādyarhāḥ kokilāḥ)",
    "GS40anandk_u:9956": " śikhitrāḥ pāvakocchiṣṭā mṛtāṅgārāśca kokilāḥ /",
    "GS40anandk_u:9957": " kṛṣṇāṅgāḥ kokilāśceti paryāyāste parasparam // Āk_1,25.38 //",
    "GS40anandk_u:9958": " (charcoal:: wood)",
    "GS40anandk_u:9959": " drāvaṇe sattvapāte ca mādhūkāḥ khādirāḥ śubhāḥ /",
    "GS40anandk_u:9960": " durdrāve vaṃśajāpestu svedane bādarāḥ śubhāḥ // Āk_1,25.39 //",
    "GS40anandk_u:9961": " (hiṅgulākṛṣṭarasaḥ)",
    "GS40anandk_u:9962": " vidyādharākhyayantrasthād ārdrakadravamarditāt /",
    "GS40anandk_u:9963": " samākṛṣṭo raso yo'sau hiṅgulākṛṣṭa ucyate // Āk_1,25.40 //",
    "GS40anandk_u:9964": " (ghoṣākṛṣṭaṃ vaṅgam)",
    "GS40anandk_u:9965": " svalpatālayutaṃ kāṃsyaṃ vaṅkanālena tāḍitam /",
    "GS40anandk_u:9966": " muktavaṅgaṃ hi tattāmraṃ ghoṣākṛṣṭamudāhṛtam // Āk_1,25.41 //",
    "GS40anandk_u:9967": " (guhyanāgam)",
    "GS40anandk_u:9968": " palaviṃśati nāgasya śuddhasya kṛtacakrikam /",
    "GS40anandk_u:9969": " rūpikādugdhasampiṣṭaśilāyāṃ parilepitam // Āk_1,25.42 //",
    "GS40anandk_u:9970": " śarāvasaṃpuṭe ruddhvā pacet kroḍapuṭena tām /",
    "GS40anandk_u:9971": " tāvadvāraṃ pacedyatnādyāvadbhasma prajāyate // Āk_1,25.43 //",
    "GS40anandk_u:9972": " guḍagugguluguñjājyaṭaṅkaṇaiḥ parimardya tam /",
    "GS40anandk_u:9973": " mūṣāmadhye nirudhyātha dhmānādutthāpitaṃ punaḥ // Āk_1,25.44 //",
    "GS40anandk_u:9974": " cakrīṃ tena punaḥ kṛtvā palapramitapāradaiḥ /",
    "GS40anandk_u:9975": " liptvā limpetsitārkasya payasā śilayāpi ca // Āk_1,25.45 //",
    "GS40anandk_u:9976": " pacedgajapuṭairevaṃ vārāṇāṃ khalu viṃśatiḥ /",
    "GS40anandk_u:9977": " puṭe puṭe ca nāgasya kuryādutthāpanaṃ khalu // Āk_1,25.46 //",
    "GS40anandk_u:9978": " nīlajyotirdravaiḥ samyagdaśavārāṇi ḍhālayet /",
    "GS40anandk_u:9979": " iti siddhaṃ hi tat sīsaṃ karṣamātrāvaśeṣitam // Āk_1,25.47 //",
    "GS40anandk_u:9980": " guhyanāgākhyayā proktaṃ śreṣṭhaṃ rasarasāyane /",
    "GS40anandk_u:9981": " niṣkamātraṃ tu nāge'smin lohākhye yā drute sati // Āk_1,25.48 //",
    "GS40anandk_u:9982": " svato lakṣaguṇāṃ haimīṃ śalākāṃ grasate dhruvam /",
    "GS40anandk_u:9983": " lagettailaprataptaṃ tatsvarṇamudgirati dhruvam // Āk_1,25.49 //",
    "GS40anandk_u:9984": " guhyanāgo'yamuddiṣṭaḥ śaktisvacchandabhairavaḥ /",
    "GS40anandk_u:9985": " (varanāgam)",
    "GS40anandk_u:9986": " tīkṣṇaṃ nīlāñjanopetaṃ dhmātaṃ hi bahuśo dṛḍham // Āk_1,25.50 //",
    "GS40anandk_u:9987": " mṛdu kṛṣṇaṃ drutadrāvaṃ varanāgaṃ taducyate /",
    "GS40anandk_u:9988": " (utthāpanam)",
    "GS40anandk_u:9989": " mṛtasya punarudbhūtiḥ sā proktotthāpanākhyayā // Āk_1,25.51 //",
    "GS40anandk_u:9990": " (ḍhālanam)",
    "GS40anandk_u:9991": " drutadravyasya nikṣepo drave tat ḍhālanaṃ matam /",
    "GS40anandk_u:9992": " (capalaḥ)",
    "GS40anandk_u:9993": " triṃśatpalamitaṃ nāgaṃ bhānudugdhena marditam // Āk_1,25.52 //",
    "GS40anandk_u:9994": " vimṛdya puṭayet tāvad yāvat karṣāvaśeṣakam /",
    "GS40anandk_u:9995": " na tatpuṭasahasreṇa kṣayamāyāti sarvadā // Āk_1,25.53 //",
    "GS40anandk_u:9996": " capalo'yaṃ samādiṣṭo vārtikairnāgasambhavaḥ /",
    "GS40anandk_u:9997": " itthaṃ hi capalaḥ kāryo vaṅgasyāpi na saṃśayaḥ // Āk_1,25.54 //",
    "GS40anandk_u:9998": " tatspṛṣṭahastasaṃspṛṣṭaḥ kevalo badhyate rasaḥ /",
    "GS40anandk_u:9999": " sa raso dhātuvādeṣu śasyate na rasāyane // Āk_1,25.55 //",
    "GS40anandk_u:10000": " ayaṃ hi karpaṇākhyena lokanāthena kīrtitaḥ /",
    "GS40anandk_u:10001": " bhrāmakāśmarajaḥ sūkṣmaṃ pañcamāṃśasamanvitam // Āk_1,25.56 //",
    "GS40anandk_u:10002": " kumārīmūlatoyena mardayedekavāsaram /",
    "GS40anandk_u:10003": " śārṅgerīsvarase vāpi dinamekamanāratam // Āk_1,25.57 //",
    "GS40anandk_u:10004": " evaṃ bhūnāgadhautaṃ ca mardayeddivasadvayam /",
    "GS40anandk_u:10005": " athaikapalanāgena tāvatā trapuṇāpi ca // Āk_1,25.58 //",
    "GS40anandk_u:10006": " daśaniṣkarasendreṇa ślakṣṇapiṣṭaṃ samācaret /",
    "GS40anandk_u:10007": " yojayitvādyakalkena yathāpūrvaṃ vimardayet // Āk_1,25.59 //",
    "GS40anandk_u:10008": " tataḥ śāṇarasendreṇa sattvena rasakasya ca /",
    "GS40anandk_u:10009": " piṣṭīṃ kṛtvā tu pūrveṇa pūrvakalkaiśca yojayet // Āk_1,25.60 //",
    "GS40anandk_u:10010": " atha prakṣālya soṣṇena kāñjikena praśoṣayet /",
    "GS40anandk_u:10011": " palārdhaṃ śuddhasasyena aṣṭaguñjārasena ca // Āk_1,25.61 //",
    "GS40anandk_u:10012": " vimardya kāñjikaiḥ kuryānmaricapramitā vaṭīḥ /",
    "GS40anandk_u:10013": " nirudhya vajramūṣāyāṃ sandhibandhaṃ vidhāya ca // Āk_1,25.62 //",
    "GS40anandk_u:10014": " śikhitrair navabhiḥ samyagbhastrābhyāṃ pradhametkhalu /",
    "GS40anandk_u:10015": " tato mūṣāgataṃ sattvaṃ samādāya samantataḥ // Āk_1,25.63 //",
    "GS40anandk_u:10016": " dhametprakaṭamūṣāyāṃ vaṅkanālena śodhayet /",
    "GS40anandk_u:10017": " daśaśāṇaṃ hi tatsatvaṃ bhasmanā lavaṇena ca // Āk_1,25.64 //",
    "GS40anandk_u:10018": " sakāñjikena saṃpeṣya puṭayogena śodhayet /",
    "GS40anandk_u:10019": " triniṣkapramite tasminpūrvaproktena bhasmanā // Āk_1,25.65 //",
    "GS40anandk_u:10020": " aśītiguṇitaṃ nāgaṃ dhmātvā nirvāhayet khalu /",
    "GS40anandk_u:10021": " iyatā pūrvasūto'sau kṣīyate na kathaṃcana // Āk_1,25.66 //",
    "GS40anandk_u:10022": " capalo'yaṃ samuddiṣṭo lokanāthena śambhunā /",
    "GS40anandk_u:10023": " anenāpi rasaḥ śīghraṃ pūrvavad badhyate sukham // Āk_1,25.67 //",
    "GS40anandk_u:10024": " kāravallījaṭācūrṇairdaśadhā puṭito hi saḥ /",
    "GS40anandk_u:10025": " bhavennāgavinirmukto grāsaṃ gṛhṇātyaśeṣataḥ // Āk_1,25.68 //",
    "GS40anandk_u:10026": " sukhaṃ prakaṭamūṣāyāṃ bhavec cātiguṇottaraḥ /",
    "GS40anandk_u:10027": " jīrṇagrāso raso hyeṣāṃ dehalohakaro bhavet // Āk_1,25.69 //",
    "GS40anandk_u:10028": " (bhūnāgadhautam)",
    "GS40anandk_u:10029": " bhūbhujaṅgaśakṛttoyaiḥ prakṣālyāpahṛtaṃ malam /",
    "GS40anandk_u:10030": " kṛṣṇavarṇaṃ hi tatproktaṃ dhautākhyaṃ rasavādibhiḥ // Āk_1,25.70 //",
    "GS40anandk_u:10031": " (dvandvānam)",
    "GS40anandk_u:10032": " dravyayormelanaṃ dhmānād dvaṃdvānaṃ parikīrtitam /",
    "GS40anandk_u:10033": " (bhañjanī)",
    "GS40anandk_u:10034": " bhāgādrūpyādhike kṣepamanuvarṇasavarṇakam // Āk_1,25.71 //",
    "GS40anandk_u:10035": " dalairvā varṇikāgrāso bhañjanī vādinirmitā /",
    "GS40anandk_u:10036": " (phullikā)",
    "GS40anandk_u:10037": " pataṅgīkalkato jātā lohe tāratvahematā // Āk_1,25.72 //",
    "GS40anandk_u:10038": " dināni katicit sthitvā yātyasau phullikā matā /",
    "GS40anandk_u:10039": " (pataṅgīrāgaḥ)",
    "GS40anandk_u:10040": " rañjitārdharasāllohādanyadvā cirakālataḥ // Āk_1,25.73 //",
    "GS40anandk_u:10041": " viniryāti sa nirdiṣṭaḥ pataṅgīrāgasaṃjñakaḥ /",
    "GS40anandk_u:10042": " (āvāpaḥ)",
    "GS40anandk_u:10043": " drute dravyāntarakṣepāllohādyaiḥ kriyate hi yaḥ // Āk_1,25.74 //",
    "GS40anandk_u:10044": " sa āvāpaḥ pratīvāpastadevācchādanaṃ matam /",
    "GS40anandk_u:10045": " (abhiṣekaḥ)",
    "GS40anandk_u:10046": " drute vahnisthite lohe viramyāṣṭanimeṣakam // Āk_1,25.75 //",
    "GS40anandk_u:10047": " salilasya parikṣepaḥ so'bhiṣeka iti smṛtaḥ /",
    "GS40anandk_u:10048": " nāgaṃ vā vaṅgaṃ vā pradrāvya niṣecayecchataṃ vārān // Āk_1,25.76 //",
    "GS40anandk_u:10049": " uktadravye taddravatāḍanametaddhi so'bhiṣekastu /",
    "GS40anandk_u:10050": " (nirvāpa)",
    "GS40anandk_u:10051": " taptasyāpsu parikṣepo nirvāpastapanaṃ ca tat // Āk_1,25.77 //",
    "GS40anandk_u:10052": " prativāpyādikaṃ kāryaṃ drutalohe sunirmale /",
    "GS40anandk_u:10053": " (śuddhāvartaḥ)",
    "GS40anandk_u:10054": " yadā hutāśo dīptārciḥ śuklotthānasamanvitaḥ // Āk_1,25.78 //",
    "GS40anandk_u:10055": " śuddhāvartastadā jñeyaḥ sa kālaḥ sattvanirgame /",
    "GS40anandk_u:10056": " (rekhāvartaḥ)",
    "GS40anandk_u:10057": " drāvyadravyanibhā jvālā dṛśyate dhamane yadā // Āk_1,25.79 //",
    "GS40anandk_u:10058": " dravasyonmukhatā seyaṃ rekhāvartaḥ sa kathyate /",
    "GS40anandk_u:10059": " (svāṅgaśītaṃ vahni(bahiḥ)śītaṃ ca)",
    "GS40anandk_u:10060": " vahnisthameva śītaṃ yattaduktaṃ svāṅgaśītalam // Āk_1,25.80 //",
    "GS40anandk_u:10061": " agnerākṛṣṭaśītaṃ yadvahniśītaṃ tadīritam /",
    "GS40anandk_u:10062": " (svedanam)",
    "GS40anandk_u:10063": " kṣārāmlair auṣadhairvāpi ḍolāyantre sthitasya hi // Āk_1,25.81 //",
    "GS40anandk_u:10064": " pacanaṃ svedanākhyaṃ syānmalaśaithilyakārakam /",
    "GS40anandk_u:10065": " (mardanam)",
    "GS40anandk_u:10066": " uddiṣṭairauṣadhaiḥ sārdhaṃ sarvāmlaiḥ kāñjikairapi // Āk_1,25.82 //",
    "GS40anandk_u:10067": " peṣaṇaṃ mardanākhyaṃ syādbahirmalavināśanam /",
    "GS40anandk_u:10068": " (mūrchanam)",
    "GS40anandk_u:10069": " mardanādiṣṭabhaiṣajyair naṣṭapiṣṭitvakārakam // Āk_1,25.83 //",
    "GS40anandk_u:10070": " tanmūrcchanaṃ hi vāryadribhūjakañcukanāśanam /",
    "GS40anandk_u:10071": " (naṣṭapiṣṭiḥ)",
    "GS40anandk_u:10072": " svarūpasya vināśena piṣṭitvāpādanaṃ hi yat // Āk_1,25.84 //",
    "GS40anandk_u:10073": " vivṛddhir jitasūtena naṣṭapiṣṭiḥ sa ucyate /",
    "GS40anandk_u:10074": " (utthāpanam)",
    "GS40anandk_u:10075": " svedatāpādiyogena svarūpāpādanaṃ punaḥ // Āk_1,25.85 //",
    "GS40anandk_u:10076": " tadutthāpanamityuktaṃ mūrcchāvyāpattināśanam /",
    "GS40anandk_u:10077": " (pātanam)",
    "GS40anandk_u:10078": " uktauṣadhairmarditapāradasya yantrasthitasyordhvamadhaśca tiryak /",
    "GS40anandk_u:10079": " niryāpanaṃ pātanasaṃjñayoktaṃ vaṅgāhisaṃparkajakañcukaghnam // Āk_1,25.86 //",
    "GS40anandk_u:10080": " (rodhanam)",
    "GS40anandk_u:10081": " jalasaindhavayuktasya rasasya divasatrayam // Āk_1,25.87 //",
    "GS40anandk_u:10082": " sthitirāpyāyinī kumbhe yo'sau rodhanamucyate /",
    "GS40anandk_u:10083": " (niyamanam)",
    "GS40anandk_u:10084": " rodhanāllabdhavīryasya capalatvanivṛttaye // Āk_1,25.88 //",
    "GS40anandk_u:10085": " kriyate yo ghaṭe svedaḥ proktaṃ niyamanaṃ hi tat /",
    "GS40anandk_u:10086": " (dīpanam)",
    "GS40anandk_u:10087": " dhātupāṣāṇamūlādyaiḥ saṃyukto ghaṭamadhyataḥ // Āk_1,25.89 //",
    "GS40anandk_u:10088": " grāsārthaṃ tridinaṃ svedo dīpanaṃ tanmataṃ budhaiḥ /",
    "GS40anandk_u:10089": " (grāsamānam)",
    "GS40anandk_u:10090": " iyanmānasya sūtasya bhojyadravyātmikā mitiḥ // Āk_1,25.90 //",
    "GS40anandk_u:10091": " iyatītyucyate yo'sau grāsamānamitīritam /",
    "GS40anandk_u:10092": " (jāraṇā)",
    "GS40anandk_u:10093": " grāsasya cāraṇaṃ garbhadrāvaṇaṃ jāraṇaṃ tathā // Āk_1,25.91 //",
    "GS40anandk_u:10094": " iti trirūpā nirdiṣṭā jāraṇā varavārtikaiḥ /",
    "GS40anandk_u:10095": " grāsaḥ piṇḍaḥ parīṇāmastisraścākhyāḥ parāḥ punaḥ // Āk_1,25.92 //",
    "GS40anandk_u:10096": " samukhā nirmukhā ceti jāraṇā dvividhā matā /",
    "GS40anandk_u:10097": " nirmukhā jāraṇā proktā bījādānena bhāgataḥ // Āk_1,25.93 //",
    "GS40anandk_u:10098": " (samukhajāraṇā)",
    "GS40anandk_u:10099": " śuddhaṃ svarṇaṃ ca rūpyaṃ ca bījamityabhidhīyate /",
    "GS40anandk_u:10100": " catuḥṣaṣṭyaṃśato bījaprakṣepo mukhamucyate // Āk_1,25.94 //",
    "GS40anandk_u:10101": " evaṃ kṛte raso grāsalolupo mukhavān bhavet /",
    "GS40anandk_u:10102": " kaṭhinānyapi lohāni kṣamo bhavati bhakṣitum // Āk_1,25.95 //",
    "GS40anandk_u:10103": " iyaṃ hi samukhī proktā jāraṇāmṛtajāraṇā /",
    "GS40anandk_u:10104": " (nirmukhacāraṇā)",
    "GS40anandk_u:10105": " divyauṣadhisamāyogāt sthitaḥ prakaṭakoṣṭhiṣu // Āk_1,25.96 //",
    "GS40anandk_u:10106": " bhuṅkte nikhilalohādyānyo'sau rākṣasavaktravān /",
    "GS40anandk_u:10107": " (cāraṇā)",
    "GS40anandk_u:10108": " rasasya jaṭhare grāsakṣepaṇaṃ cāraṇā matā // Āk_1,25.97 //",
    "GS40anandk_u:10109": " (garbhadrutiḥ)",
    "GS40anandk_u:10110": " grastasya drāvaṇaṃ garbhe garbhadrutirudāhṛtā /",
    "GS40anandk_u:10111": " (bāhyadrutiḥ)",
    "GS40anandk_u:10112": " bahireva drutīkṛtya ghanasatvādikaṃ khalu // Āk_1,25.98 //",
    "GS40anandk_u:10113": " jāraṇāya rasendrasya sā bāhyadrutir ucyate /",
    "GS40anandk_u:10114": " (druti (substance))",
    "GS40anandk_u:10115": " nirlepitvaṃ dravatvaṃ ca tejastvaṃ laghutā tathā // Āk_1,25.99 //",
    "GS40anandk_u:10116": " asaṃyogaśca sūtena pañcadhā drutilakṣaṇam /",
    "GS40anandk_u:10117": " (druti (process))",
    "GS40anandk_u:10118": " auṣadhājyādiyogena lohadhātvādikaṃ sadā // Āk_1,25.100 //",
    "GS40anandk_u:10119": " uttiṣṭhate dravākārā sā drutiḥ parikīrtitā /",
    "GS40anandk_u:10120": " (jāraṇā)",
    "GS40anandk_u:10121": " drutagrāsaparīṇāmo biḍayantrādiyogataḥ // Āk_1,25.101 //",
    "GS40anandk_u:10122": " jāraṇetyucyate tasyāḥ prakārāḥ santi koṭiśaḥ /",
    "GS40anandk_u:10123": " (viḍam)",
    "GS40anandk_u:10124": " kṣārairamlaiśca gandhādyairmūtraiḥ sapaṭubhistathā // Āk_1,25.102 //",
    "GS40anandk_u:10125": " rasagrāsasya jīrṇārthaṃ tadbiḍaṃ parikīrtitam /",
    "GS40anandk_u:10126": " (rañjanam)",
    "GS40anandk_u:10127": " saṃsiddhabījasattvādijāraṇena rasasya hi // Āk_1,25.103 //",
    "GS40anandk_u:10128": " pītādirāgajananaṃ rañjanaṃ samudīritam /",
    "GS40anandk_u:10129": " (sāraṇā)",
    "GS40anandk_u:10130": " sūte satailayantrasthe svarṇādikṣepaṇaṃ hi yat // Āk_1,25.104 //",
    "GS40anandk_u:10131": " vedhādhikyakaraṃ lohe sāraṇā sā prakīrtitā /",
    "GS40anandk_u:10132": " (vedhaḥ)",
    "GS40anandk_u:10133": " vyavāyibheṣajopeto dravye kṣipto rasaḥ khalu // Āk_1,25.105 //",
    "GS40anandk_u:10134": " vedha ityucyate tajjñaiḥ sa cānekavidhaḥ smṛtaḥ /",
    "GS40anandk_u:10135": " (vedhabhedāḥ)",
    "GS40anandk_u:10136": " lepaḥ kṣepaśca kuntaśca śabdākhyo dhūmasaṃjñakaḥ // Āk_1,25.106 //",
    "GS40anandk_u:10137": " (lepavedhaḥ)",
    "GS40anandk_u:10138": " lepena kurute lohaṃ svarṇaṃ vā rajataṃ tathā /",
    "GS40anandk_u:10139": " lepavedhaḥ sa vijñeyaḥ puṭamatra ca saukaram // Āk_1,25.107 //",
    "GS40anandk_u:10140": " (kṣepavedhaḥ)",
    "GS40anandk_u:10141": " prakṣepaṇaṃ drute lohe vedhaḥ syātkṣepasaṃjñakaḥ /",
    "GS40anandk_u:10142": " (kuntavedhaḥ)",
    "GS40anandk_u:10143": " saṃdaṃśadhṛtasūtena drutadravyāhatiśca yaḥ // Āk_1,25.108 //",
    "GS40anandk_u:10144": " suvarṇatvādikaraṇaḥ kuntavedhaḥ sa ucyate /",
    "GS40anandk_u:10145": " (dhūpavedhaḥ)",
    "GS40anandk_u:10146": " vahnau dhūmāyamāne 'ntaḥprakṣiptarasadhūmataḥ // Āk_1,25.109 //",
    "GS40anandk_u:10147": " svarṇādyāpādanaṃ lohe dhūmavedhaḥ sa īritaḥ /",
    "GS40anandk_u:10148": " (śabdavedhaḥ)",
    "GS40anandk_u:10149": " mukhasthite rase nālyā lohasya dhamanātkhalu // Āk_1,25.110 //",
    "GS40anandk_u:10150": " svarṇarūpyatvajananaṃ śabdavedhaḥ sa kīrtitaḥ /",
    "GS40anandk_u:10151": " (utpāṭanam)",
    "GS40anandk_u:10152": " piṇḍadravyasya sūtena kāluṣyādinivāraṇam // Āk_1,25.111 //",
    "GS40anandk_u:10153": " prakāśanaṃ ca varṇasya tadutpāṭanamīritam /",
    "GS40anandk_u:10154": " (svedanam)",
    "GS40anandk_u:10155": " kṣārāmlairauṣadhaiḥ sārdhaṃ bhāṇḍe ruddhvātiyatnataḥ // Āk_1,25.112 //",
    "GS40anandk_u:10156": " bhūmau nikhanyate yattatsvedanaṃ samudīritam /",
    "GS40anandk_u:10157": " (saṃnyāsaḥ)",
    "GS40anandk_u:10158": " rasasyauṣadhayuktasya bhāṇḍe ruddhasya yatnataḥ // Āk_1,25.113 //",
    "GS40anandk_u:10159": " sadāgniyutacullyantaḥkṣepaḥ saṃnyāsa ucyate /",
    "GS40anandk_u:10160": " (svedanasaṃnyāsaguṇāḥ)",
    "GS40anandk_u:10161": " dvāvetau svedasaṃnyāsau rasarājasya niścitam // Āk_1,25.114 //",
    "GS40anandk_u:10162": " guṇaprabhāvajananau śīghravyāptikarau tathā // Āk_1,25.115 //",
    "GS40anandk_u:10163": " Āk, 1, 26",
    "GS40anandk_u:10164": " (yantrāṇi)",
    "GS40anandk_u:10165": " raso niyantryate yena yantraṃ taditi kathyate /",
    "GS40anandk_u:10166": " (1. khalvayantram)",
    "GS40anandk_u:10167": " khalvayantraṃ dvidhā proktaṃ mardanādikakarmaṇi // Āk_1,26.1 //",
    "GS40anandk_u:10168": " khalvaṃ lohamayaṃ devi pāṣāṇotthamathāpi vā /",
    "GS40anandk_u:10169": " khalvayogyā śilā nīlā śyāmā snigdhā dṛḍhā guruḥ // Āk_1,26.2 //",
    "GS40anandk_u:10170": " khalvayantraṃ dvidhā proktaṃ rasādimukhamardane /",
    "GS40anandk_u:10171": " ṣoḍaśāṅgulikotsedhā navāṅgulisuvistarā // Āk_1,26.3 //",
    "GS40anandk_u:10172": " caturviṃśāṅgulīdīrghagharṣaṇī dvādaśāṅgulā /",
    "GS40anandk_u:10173": " viṃśatyaṅguladīrghā vā syādutsedhe daśāṅgulā // Āk_1,26.4 //",
    "GS40anandk_u:10174": " khalvapramāṇaṃ tajjñeyaṃ śreṣṭhaṃ syādrasamardane /",
    "GS40anandk_u:10175": " ṣoḍaśāṅgulavistāraḥ khalvo bhavati vartulaḥ // Āk_1,26.5 //",
    "GS40anandk_u:10176": " caturaṅgulanimnaṃ ca madhye 'timasṛṇīkṛtam /",
    "GS40anandk_u:10177": " mardanī cipiṭādhastāt sugrahā ca śikhopari // Āk_1,26.6 //",
    "GS40anandk_u:10178": " ayaṃ hi vartulaḥ khalvo mardane'tisukhapradaḥ /",
    "GS40anandk_u:10179": " ayasā kāntalohena lohakhalvamapīdṛśam // Āk_1,26.7 //",
    "GS40anandk_u:10180": " adhastād droṇikā kāryā vahniprajvālanocitā /",
    "GS40anandk_u:10181": " utsedhena navāṅgulaḥ khalu kalātulyāṅgulāyāmavān vistāreṇa navāṅgulo rasamitair nimnaistathaivāṅgulaiḥ /",
    "GS40anandk_u:10182": " kaṇṭhe dvyaṅgulavistaro'timasṛṇo droṇārdhacandrākṛtir gharṣaścaiva daśāṅgulaśca tadidaṃ khalvākhyayantraṃ matam // Āk_1,26.8 //",
    "GS40anandk_u:10183": " asminpañcapalaḥ sūto mardanīyo viśuddhaye // Āk_1,26.9 //",
    "GS40anandk_u:10184": " tattadaucityayogena khalveṣvanyeṣu śodhayet /",
    "GS40anandk_u:10185": " (taptakhalvaḥ)",
    "GS40anandk_u:10186": " lohe navāṅgulaḥ khalvo nimnaścaiva ṣaḍaṅgulaḥ // Āk_1,26.10 //",
    "GS40anandk_u:10187": " mardako'ṣṭāṅgulaścaiva taptakhalvābhidho hyayam /",
    "GS40anandk_u:10188": " kṛtvā khalvākṛtiṃ cullīmaṅgāraiḥ paripūrya tām // Āk_1,26.11 //",
    "GS40anandk_u:10189": " tasminniveśya taṃ khalvaṃ pārśve bhastrikayā dhamet /",
    "GS40anandk_u:10190": " tasminvimarditā piṣṭiḥ kṣārāmlaiśca susaṃyutā // Āk_1,26.12 //",
    "GS40anandk_u:10191": " pradravatyativegena sveditā nātra saṃśayaḥ /",
    "GS40anandk_u:10192": " kṛtaḥ kāntāyasā so'yaṃ bhavetkoṭiguṇo rasaḥ // Āk_1,26.13 //",
    "GS40anandk_u:10193": " (2. khavalabhīyantram (valabhīyantraṃ vā))",
    "GS40anandk_u:10194": " yantre lohamaye pātre pārśvayorvalayadvayam /",
    "GS40anandk_u:10195": " tādṛk svalpataraṃ pātraṃ valayadyotakoṣṭhakam // Āk_1,26.14 //",
    "GS40anandk_u:10196": " pūrvapātropari nyasya svalpapātropari kṣipet /",
    "GS40anandk_u:10197": " rasaṃ saṃmūrchitaṃ sthūlapātramāpūrya kāñjikaiḥ // Āk_1,26.15 //",
    "GS40anandk_u:10198": " dviyāmaṃ svedayedevaṃ rasotthāpanahetave /",
    "GS40anandk_u:10199": " tatsyāt khavalabhīyantraṃ rasasādguṇyakārakam // Āk_1,26.16 //",
    "GS40anandk_u:10200": " sūkṣmakāntamaye pātre rasaḥ syādguṇavattaraḥ /",
    "GS40anandk_u:10201": " (3. ūrdhvapātanayantram)",
    "GS40anandk_u:10202": " aṣṭāṅgulamitā samyak vartulā cipiṭā tale // Āk_1,26.17 //",
    "GS40anandk_u:10203": " caturaṅgulataḥ kaṇṭhādadho droṇyā samanvitā /",
    "GS40anandk_u:10204": " caturaṅgulavistārā nimnayā dṛḍhabaddhayā // Āk_1,26.18 //",
    "GS40anandk_u:10205": " tadvidhā ca ghaṭī mūle ṣoḍaśāṅgulavistṛtā /",
    "GS40anandk_u:10206": " navāṅgulakavistārakarṇena ca samanvitā // Āk_1,26.19 //",
    "GS40anandk_u:10207": " pūrve ghaṭe rasaṃ kṣiptvā nyubjāṃ dadyātparāṃ ghaṭīm /",
    "GS40anandk_u:10208": " sordhvaṃ nimnā ca parito dṛḍhapālikayānvitā // Āk_1,26.20 //",
    "GS40anandk_u:10209": " pālyāṃ droṇyāṃ kṣipettoyaṃ pāvakaṃ jvālayedadhaḥ /",
    "GS40anandk_u:10210": " ūrdhvapātanayantraṃ hi nandinā parikīrtitam // Āk_1,26.21 //",
    "GS40anandk_u:10211": " (4. adhaḥpātanayantram)",
    "GS40anandk_u:10212": " upariṣṭāttu tatsthālyāṃ kṣipedanyāmadhomukhīm /",
    "GS40anandk_u:10213": " sthālikāṃ cipiṭībhūtāṃ talāntarliptapāradām // Āk_1,26.22 //",
    "GS40anandk_u:10214": " kṣiptvā tatpaṅkile garte jvālayenmūrdhni pāvakam /",
    "GS40anandk_u:10215": " adhaḥpātanayantraṃ hi tadetatparikīrtitam // Āk_1,26.23 //",
    "GS40anandk_u:10216": " (5. tiryakpātanayantram)",
    "GS40anandk_u:10217": " kṣipedrasaṃ ghaṭe dīrghe natādhonālasaṃyute /",
    "GS40anandk_u:10218": " tannālaṃ nikṣipedanyaghaṭakukṣyantare khalu // Āk_1,26.24 //",
    "GS40anandk_u:10219": " tatra ruddhvā mṛdā samyagvadane ghaṭayoradhaḥ /",
    "GS40anandk_u:10220": " adhastādrasakumbhasya jvālayettīvrapāvakam // Āk_1,26.25 //",
    "GS40anandk_u:10221": " itarasmin ghaṭe toyaṃ prakṣipetsvāduśītalam /",
    "GS40anandk_u:10222": " tiryakpātanametaddhi vārtikairabhidhīyate // Āk_1,26.26 //",
    "GS40anandk_u:10223": " pātanātritayasyoktaṃ yantrāṇāṃ tritayaṃ khalu /",
    "GS40anandk_u:10224": " pātanaiśca vinā sūto nitarāṃ doṣamṛcchati // Āk_1,26.27 //",
    "GS40anandk_u:10225": " tribhirevordhvapātaiḥ sa kasmāddoṣairna mucyate /",
    "GS40anandk_u:10226": " dvivibhāgena vipākena dravyān anyonyayogataḥ // Āk_1,26.28 //",
    "GS40anandk_u:10227": " pātrāntaraparikṣepādguṇāḥ syur vividhāḥ khalu /",
    "GS40anandk_u:10228": " khaṇḍānyulūkhalāṃbhobhis taṇḍulāsyurjalojjhitāḥ // Āk_1,26.29 //",
    "GS40anandk_u:10229": " pātanaiva mahāśuddhistaṇḍulī parikīrtitā /",
    "GS40anandk_u:10230": " (6. kacchapayantram)",
    "GS40anandk_u:10231": " viśālavadane bhāṇḍe toyapūrṇe niveśayet // Āk_1,26.30 //",
    "GS40anandk_u:10232": " aparaṃ pṛthulaṃ samyak pratarastasya madhyame /",
    "GS40anandk_u:10233": " ālavālaṃ biḍaiḥ kṛtvā tanmadhye pāradaṃ kṣipet // Āk_1,26.31 //",
    "GS40anandk_u:10234": " ūrdhvādhaśca biḍaṃ dattvā mallenārudhya yatnataḥ /",
    "GS40anandk_u:10235": " puṭamaucityayogena dīyate tannigadyate // Āk_1,26.32 //",
    "GS40anandk_u:10236": " yantraṃ kacchapasaṃjñaṃ hi taduktaṃ rasajāraṇe /",
    "GS40anandk_u:10237": " (7. āntarālikayantram)",
    "GS40anandk_u:10238": " kṛtvā lohamayīṃ mūṣāṃ vartulādhārakāriṇīm // Āk_1,26.33 //",
    "GS40anandk_u:10239": " vitastyā samitāṃ kāntalohena parinirmitām /",
    "GS40anandk_u:10240": " muṇḍalohodbhavāṃ vāpi kaṇṭhādho dvyaṅgulādadhaḥ // Āk_1,26.34 //",
    "GS40anandk_u:10241": " dvyaṅgulaṃ valayaṃ dadyānmadhyadeśe ca kaṇṭhataḥ /",
    "GS40anandk_u:10242": " pidhānadhārakaṃ ciñcāpatravistīrṇakaṅkaṇam // Āk_1,26.35 //",
    "GS40anandk_u:10243": " pidhānamantarāviṣṭaṃ saśikhaṃ śliṣṭasandhikam /",
    "GS40anandk_u:10244": " tale pravihatacchidraṃ bhāṇḍaṃ kṛtvā hyadhomukham // Āk_1,26.36 //",
    "GS40anandk_u:10245": " yantreṇālambayenmūrdhni nirudhya ca viśoṣya ca /",
    "GS40anandk_u:10246": " sthālīkaṇṭhaṃ tato dadyātpuṭānalavidhāraṇam // Āk_1,26.37 //",
    "GS40anandk_u:10247": " evaṃrūpaṃ bhavedyantram āntarālikasaṃjñakam /",
    "GS40anandk_u:10248": " anena jārayedgandhaṃ drutiṃ garbhakṛtāmapi // Āk_1,26.38 //",
    "GS40anandk_u:10249": " (8. tāpikāyantram)",
    "GS40anandk_u:10250": " tāpīmūṣāṃ mṛdā kṛtvā dṛḍhāṃ cāratnimātrikām /",
    "GS40anandk_u:10251": " sudṛḍhāṃ madhyadeśe ca dvyaṅgulacchidrasaṃyutām // Āk_1,26.39 //",
    "GS40anandk_u:10252": " kāntalohamayīṃ khārīṃ dadyāddravyasya copari /",
    "GS40anandk_u:10253": " tāpikāṃ pūrayecchuddhasikatābhiḥ samantataḥ // Āk_1,26.40 //",
    "GS40anandk_u:10254": " tāṃ ca cullyāṃ samāropya kṣepaṃ kṣepaṃ biḍadravam /",
    "GS40anandk_u:10255": " pādāṅguṣṭhamitāṃ jvālāṃ jvālayedanalaṃ tataḥ // Āk_1,26.41 //",
    "GS40anandk_u:10256": " lohābhrakādikaṃ sarvaṃ rasasyopari jārayet /",
    "GS40anandk_u:10257": " tāpikāyantramityuktaṃ sukaraṃ rasajāraṇe // Āk_1,26.42 //",
    "GS40anandk_u:10258": " (9. garbhayantram)",
    "GS40anandk_u:10259": " sthālyāṃ vinikṣipya rasādivastu svarṇādi khoryāṃ pravidhāya bhūyaḥ /",
    "GS40anandk_u:10260": " amlena cordhvaṃ lavaṇāni dattvā cullyāṃ pacettatpratigarbhayantram // Āk_1,26.43 //",
    "GS40anandk_u:10261": " (garbhayantra)",
    "GS40anandk_u:10262": " khorīmallaṃ tataḥ sthālīṃ nirundhyād atiyatnataḥ /",
    "GS40anandk_u:10263": " sthālyāṃ mallena vā khoryāṃ kṣiptvā vastu nirudhya ca // Āk_1,26.44 //",
    "GS40anandk_u:10264": " kṣiptvā paṭṭādikaṃ ruddhvā pākaḥ syādgarbhayantrakam /",
    "GS40anandk_u:10265": " (10. pālikāyantram)",
    "GS40anandk_u:10266": " caṣakaṃ vartulaṃ lohaṃ vinatāgrordhvadaṇḍakam // Āk_1,26.45 //",
    "GS40anandk_u:10267": " etaddhi pālikāyantraṃ balijāraṇahetave /",
    "GS40anandk_u:10268": " (11. ghaṭīyantram)",
    "GS40anandk_u:10269": " catuḥprasthajalādhāraṃ caturaṅgulakānanam // Āk_1,26.46 //",
    "GS40anandk_u:10270": " ghaṭīyantramidaṃ proktaṃ tadāpyāyanake smṛtam /",
    "GS40anandk_u:10271": " (12. iṣṭikāyantram)",
    "GS40anandk_u:10272": " vidhāya vartulaṃ gartaṃ mallamatra nidhāya ca // Āk_1,26.47 //",
    "GS40anandk_u:10273": " vinidhāyeṣṭakāṃ tatra madhyagartavatīṃ śubhām /",
    "GS40anandk_u:10274": " gartasya paritaḥ kuryātpālikāmaṅgulocchrayām // Āk_1,26.48 //",
    "GS40anandk_u:10275": " tatra sūtaṃ vinikṣipya gartāsye vasanaṃ kṣipet /",
    "GS40anandk_u:10276": " nikṣipedgandhakaṃ tatra mallenāsyaṃ nirudhya ca // Āk_1,26.49 //",
    "GS40anandk_u:10277": " mallapālikayormadhye mṛdā samyaṅnirudhya ca /",
    "GS40anandk_u:10278": " vanotpalaiḥ puṭaṃ deyaṃ kapotākhyaṃ na cādhikam // Āk_1,26.50 //",
    "GS40anandk_u:10279": " iṣṭikāyantram etatsyādgandhakaṃ tena jārayet /",
    "GS40anandk_u:10280": " (13. vidyādharayantram)",
    "GS40anandk_u:10281": " sthālikopari vinyasya sthālīṃ samyaṅnirudhya ca // Āk_1,26.51 //",
    "GS40anandk_u:10282": " ūrdhvasthālyāṃ jalaṃ kṣiptvā vahniṃ prajvālayedadhaḥ /",
    "GS40anandk_u:10283": " etadvidyādharaṃ yantraṃ hiṅgulākṛṣṭihetave // Āk_1,26.52 //",
    "GS40anandk_u:10284": " (14. ḍamarukayantram)",
    "GS40anandk_u:10285": " yantraṃ sthālyupari sthālīṃ nyubjāṃ dattvā nirudhyate /",
    "GS40anandk_u:10286": " yantraṃ ḍamarukākhyaṃ tadrasabandhakṛte hitam // Āk_1,26.53 //",
    "GS40anandk_u:10287": " (15. nābhiyantram)",
    "GS40anandk_u:10288": " mallamadhye caredgartaṃ tatra sūtaṃ sagandhakam /",
    "GS40anandk_u:10289": " gartasya paritaḥ kuḍyaṃ prakuryāttryaṅgulocchritam // Āk_1,26.54 //",
    "GS40anandk_u:10290": " tataścācchādayetsamyaggostanākāramūṣayā /",
    "GS40anandk_u:10291": " samyaktoyamṛdā ruddhvā samyagatrocyamānayā // Āk_1,26.55 //",
    "GS40anandk_u:10292": " (jalamṛtsnā)",
    "GS40anandk_u:10293": " lehavat kṛtabarbūrakvāthena parimiśritam /",
    "GS40anandk_u:10294": " jīrṇakiṭṭarajaḥ sūkṣmaṃ guḍacūrṇaiḥ samanvitam // Āk_1,26.56 //",
    "GS40anandk_u:10295": " iyaṃ hi jalamṛtproktā durbhedyā salilaiḥ khalu /",
    "GS40anandk_u:10296": " (vahnimṛtsnā)",
    "GS40anandk_u:10297": " khaṭikāpaṭukiṭṭaiśca mahiṣīdugdhamarditaiḥ // Āk_1,26.57 //",
    "GS40anandk_u:10298": " vahnimṛtsā bhavedghoravahnitāpasahā khalu /",
    "GS40anandk_u:10299": " etayormṛtsnayo ruddho na gantuṃ kṣamate rasaḥ // Āk_1,26.58 //",
    "GS40anandk_u:10300": " (nābhiyantra (cont.))",
    "GS40anandk_u:10301": " tato jalaṃ vinikṣipya vahniṃ prajvālayedadhaḥ /",
    "GS40anandk_u:10302": " nābhiyantramidaṃ proktaṃ nandinā tattvavedinā // Āk_1,26.59 //",
    "GS40anandk_u:10303": " anena jīryate sūte nirdhūmaḥ śuddhagandhakaḥ /",
    "GS40anandk_u:10304": " (16. grastayantram)",
    "GS40anandk_u:10305": " mūṣā mūṣodarāviṣṭā ādyantasamavartulā // Āk_1,26.60 //",
    "GS40anandk_u:10306": " cipiṭā ca tale proktaṃ grastayantraṃ manīṣibhiḥ /",
    "GS40anandk_u:10307": " sūtendrabandhanārthaṃ hi rasavidbhirudīritam // Āk_1,26.61 //",
    "GS40anandk_u:10308": " (17. tulāyantram)",
    "GS40anandk_u:10309": " vṛntākākāramūṣe dve tayoḥ kaṇṭhādadhaḥ khalu /",
    "GS40anandk_u:10310": " prādeśamātrāṃ nalikāmṛjvīṃ lagnāṃ sagandhakām // Āk_1,26.62 //",
    "GS40anandk_u:10311": " tatraikasyāṃ kṣipetsūtamanyasyāṃ gandhacūrṇakam /",
    "GS40anandk_u:10312": " nirudhya mūṣayorvaktraṃ vālukāyantrake kṣipet // Āk_1,26.63 //",
    "GS40anandk_u:10313": " adho'gniṃ jvālayedetattulāyantramudāhṛtam /",
    "GS40anandk_u:10314": " śilātālakagandhāśmajāraṇāya prakīrtitam // Āk_1,26.64 //",
    "GS40anandk_u:10315": " (18. sthālīyantram)",
    "GS40anandk_u:10316": " sthālyāṃ tāmrādi nikṣipya mallenāsyaṃ nirudhya ca /",
    "GS40anandk_u:10317": " pacyate sthālisaṃsthaṃ yatsthālīyantramiti smṛtam // Āk_1,26.65 //",
    "GS40anandk_u:10318": " (19 koṣṭhikāyantram)",
    "GS40anandk_u:10319": " sthūlabhāṇḍodarasyāntarvālukāṃ nikṣipecchubhām /",
    "GS40anandk_u:10320": " vitastipramitotsedhāṃ tatastatra niveśayet // Āk_1,26.66 //",
    "GS40anandk_u:10321": " supakvāṃ mṛṇmayīṃ koṣṭhīṃ dvādaśāṅgulakocchrayām /",
    "GS40anandk_u:10322": " ṣaḍaṅgulakavistīrṇāṃ madhye'timasṛṇīkṛtām // Āk_1,26.67 //",
    "GS40anandk_u:10323": " pañcāṅgulapidhānaṃ ca tīkṣṇāgraṃ mukulīkṛtam /",
    "GS40anandk_u:10324": " na nyūnaṃ nādhikaṃ koṣṭhe kaṇṭhato masṛṇā bahiḥ // Āk_1,26.68 //",
    "GS40anandk_u:10325": " koṣṭhyāṃ ca nikṣipedgandhaṃ ṣaṭpalaṃ ślakṣṇacūrṇitam /",
    "GS40anandk_u:10326": " tatastraipādikīṃ lauhīṃ niveśya ca sthirīkṛtām // Āk_1,26.69 //",
    "GS40anandk_u:10327": " tasyāṃ ca vinyasetkhorīṃ lauhīṃ vā kāntalohajām /",
    "GS40anandk_u:10328": " tasyāṃ sūtaṃ kṣipecchuddhaṃ palaviṃśatimānataḥ // Āk_1,26.70 //",
    "GS40anandk_u:10329": " ṭaṅkagandhakasūtaṃ ca bhāvayellaśunadravaiḥ /",
    "GS40anandk_u:10330": " adhaḥśikhena pūrvoktapidhānena pidhāya ca // Āk_1,26.71 //",
    "GS40anandk_u:10331": " saṃdhibandhaṃ prakurvīta sudhāmṛtsnāguḍādibhiḥ /",
    "GS40anandk_u:10332": " sandhibandhe viśuṣke ca kṣipedupari vālukām // Āk_1,26.72 //",
    "GS40anandk_u:10333": " bhāṇḍavaktraṃ nirudhyātha jvālayettadadho'nalam /",
    "GS40anandk_u:10334": " evaṃ yāmatrayaṃ yāvattato gandhakasambhavaḥ // Āk_1,26.73 //",
    "GS40anandk_u:10335": " pidhānalagnadhūmo'sau galitvā nipatedrase /",
    "GS40anandk_u:10336": " evaṃ ca ṣaḍguṇaṃ gandhaṃ bhuktvā sūto 'ruṇo bhavet // Āk_1,26.74 //",
    "GS40anandk_u:10337": " karoti kalpanirdiṣṭānviśiṣṭānakhilānguṇān /",
    "GS40anandk_u:10338": " koṣṭhikāyantrametaddhi nandinā parikīrtitam // Āk_1,26.75 //",
    "GS40anandk_u:10339": " (20. vālukāyantram)",
    "GS40anandk_u:10340": " pañcāḍhavālukācūrṇaṃ bhāṇḍe nikṣipya yatnataḥ /",
    "GS40anandk_u:10341": " pacyate rasagolādyaṃ vālukāyantrakaṃ hi tat // Āk_1,26.76 //",
    "GS40anandk_u:10342": " (21. lavaṇayantram)",
    "GS40anandk_u:10343": " evaṃ lavaṇanikṣepātproktaṃ lavaṇayantrakam /",
    "GS40anandk_u:10344": " (22. dhūpayantram)",
    "GS40anandk_u:10345": " vidhāyāṣṭāṅgulaṃ pātraṃ lohamaṣṭāṃgulocchrayam // Āk_1,26.77 //",
    "GS40anandk_u:10346": " kaṇṭhādho dvyaṅgule deśe jātādhāraṃ ca tatra ca /",
    "GS40anandk_u:10347": " tiryaglohaśalākāṃ ca tasmiṃstiryagvinikṣipet // Āk_1,26.78 //",
    "GS40anandk_u:10348": " tanūni svarṇapatrāṇi tasyāmupari vinyaset /",
    "GS40anandk_u:10349": " pātrādho nikṣipeddhūpaṃ vakṣyamāṇamihaiva hi // Āk_1,26.79 //",
    "GS40anandk_u:10350": " tatpātraṃ nyubjapātreṇa chādayedapareṇa hi /",
    "GS40anandk_u:10351": " mṛdā vilipya sandhiṃ ca vahniṃ prajvālayedadhaḥ // Āk_1,26.80 //",
    "GS40anandk_u:10352": " tena kṛṣṇāni patrāṇi hatānyuktavidhānataḥ /",
    "GS40anandk_u:10353": " rasaścarati vegena drutiṃ garbhe dravanti ca // Āk_1,26.81 //",
    "GS40anandk_u:10354": " gandhālakaśilānāṃ hi kajjalyā vā mṛtāhinā /",
    "GS40anandk_u:10355": " dhūpanaṃ svarṇapatrāṇāṃ paramaṃ parikīrtitam // Āk_1,26.82 //",
    "GS40anandk_u:10356": " tārārthaṃ tārapatrāṇi mṛtavaṅgena dhūpayet /",
    "GS40anandk_u:10357": " dhūpayecca yathāyogaṃ rasairuparasairapi // Āk_1,26.83 //",
    "GS40anandk_u:10358": " dhūpayantramidaṃ proktaṃ jāraṇādravyaśodhane /",
    "GS40anandk_u:10359": " (23. kandukayantram)",
    "GS40anandk_u:10360": " sthūlasthālyāṃ dravaṃ kṣiptvā vāso baddhvā mukhe dṛḍham // Āk_1,26.84 //",
    "GS40anandk_u:10361": " tatra svedyaṃ vinikṣipya mṛdāsyaṃ prapidhāya ca /",
    "GS40anandk_u:10362": " adhastājjvālayedagniṃ yantraṃ tatkandukāhvayam // Āk_1,26.85 //",
    "GS40anandk_u:10363": " (24. ḍhekīyantram)",
    "GS40anandk_u:10364": " bhāṇḍakaṇṭhādadhaśchidre veṇunālaṃ vinikṣipet /",
    "GS40anandk_u:10365": " kāntakāṃsyapātradvayaṃ kṛtvā sampuṭaṃ jalagarbhitam // Āk_1,26.86 //",
    "GS40anandk_u:10366": " nālāsyaṃ tatra saṃyojyaṃ dṛḍhaṃ taccāpi kārayet /",
    "GS40anandk_u:10367": " yuktadravyair vinikṣiptaḥ pūrvaṃ tatra puṭe rasaḥ // Āk_1,26.87 //",
    "GS40anandk_u:10368": " agninā tāpito nālāttoye tasminpatatyadhaḥ /",
    "GS40anandk_u:10369": " yāvaduṣṇaṃ bhavetsarvaṃ bhājanaṃ tāvadeva hi // Āk_1,26.88 //",
    "GS40anandk_u:10370": " jāyate rasasaṃdhānaṃ ḍhekīyantramidaṃ bhavet /",
    "GS40anandk_u:10371": " (25. somānalayantram)",
    "GS40anandk_u:10372": " ūrdhvaṃ vahniradhaścāpo madhye tu rasasaṅgrahaḥ // Āk_1,26.89 //",
    "GS40anandk_u:10373": " somānalamidaṃ proktaṃ jārayedgaganādikam /",
    "GS40anandk_u:10374": " (26. nālikāyantram)",
    "GS40anandk_u:10375": " lohanālagataṃ sūtaṃ bhāṇḍe lavaṇapūritam // Āk_1,26.90 //",
    "GS40anandk_u:10376": " niruddhaṃ vipacedetannālikāyantramīritam /",
    "GS40anandk_u:10377": " (27. pātālayantram)",
    "GS40anandk_u:10378": " susaṃdhisaṃdhitaṃ kṛtvā divyabhāṇḍe tu sammukham // Āk_1,26.91 //",
    "GS40anandk_u:10379": " aṣṭāṅgulamukhaṃ taṃ tu dīrghaṃ syātṣoḍaśāṅgulam /",
    "GS40anandk_u:10380": " susaṃdhisaṃdhitaṃ kṛtvā vastramṛttikālepanam // Āk_1,26.92 //",
    "GS40anandk_u:10381": " tatra pātālayantre tu sūtakādi nipātayet /",
    "GS40anandk_u:10382": " (28. dīpikāyantram)",
    "GS40anandk_u:10383": " kacchapayantrāntargatamṛṇmayapīṭhasthadīpikāsaṃsthaḥ // Āk_1,26.93 //",
    "GS40anandk_u:10384": " yasminnipatati sūtaḥ proktaṃ tad dīpikāyantram /",
    "GS40anandk_u:10385": " (29. gaṅgāsāgara(bhaṭṭī)yantram)",
    "GS40anandk_u:10386": " dvādaśāṅgulamutsedhaṃ ṣoḍaśāṅgulamāyatam // Āk_1,26.94 //",
    "GS40anandk_u:10387": " tāmrīyaṃ mṛṇmayaṃ vātha suślakṣṇaṃ cipiṭaṃ śubham /",
    "GS40anandk_u:10388": " pātraṃ karṇādadho droṇīṃ dvyaṅgulotsedhamātrakām // Āk_1,26.95 //",
    "GS40anandk_u:10389": " droṇyāṃ pātraṃ nyased anyattāvanmātraṃ susaṃdhitam /",
    "GS40anandk_u:10390": " nyubjaṃ sandhau tayornālaṃ kuryādgomukhasannibham // Āk_1,26.96 //",
    "GS40anandk_u:10391": " pācyadravyamadhaḥ pātre dravadravyeṇa yojitam /",
    "GS40anandk_u:10392": " kṣiptvā nidhāya mṛtsaṃdhiṃ yantrordhve jalasecanam // Āk_1,26.97 //",
    "GS40anandk_u:10393": " cullyāmāropya tadyantraṃ caṇḍāgniṃ jvālayedadhaḥ /",
    "GS40anandk_u:10394": " tasmānnānyadviniryāti tattaddravyāśrito rasaḥ // Āk_1,26.98 //",
    "GS40anandk_u:10395": " gaṅgāsāgarayantraṃ hi bhaṭṭiyantramidaṃ smṛtam /",
    "GS40anandk_u:10396": " guḍapuṣpaphalādīnām āhared drutimuttamām // Āk_1,26.99 //",
    "GS40anandk_u:10397": " (30. ḍo(do)lāyantram)",
    "GS40anandk_u:10398": " dravadravyeṇa bhāṇḍasya pūritārdhodarasya ca /",
    "GS40anandk_u:10399": " mukhe tiryakkṛte daṇḍe rasaṃ sūtreṇa lambitam // Āk_1,26.100 //",
    "GS40anandk_u:10400": " svedayettattalagataṃ ḍolāyantramiti smṛtam /",
    "GS40anandk_u:10401": " (31. koṣṭhīyantram)",
    "GS40anandk_u:10402": " cullīṃ caturmukhīṃ kṛtvā tatra bhāṇḍaṃ niveśayet // Āk_1,26.101 //",
    "GS40anandk_u:10403": " tatrauṣadhaṃ vinikṣipya ruddhvā tadbhāṇḍakānanam /",
    "GS40anandk_u:10404": " koṣṭhīyantramidaṃ nāmnā tatratyaiḥ parikīrtitam // Āk_1,26.102 //",
    "GS40anandk_u:10405": " (32. garbhayantram)",
    "GS40anandk_u:10406": " tryaṅgulāṃ pariṇāhena dairghyeṇa caturaṅgulām /",
    "GS40anandk_u:10407": " mṛṇmayīṃ sudṛḍhāṃ mūṣāṃ vartulaṃ kārayenmukham // Āk_1,26.103 //",
    "GS40anandk_u:10408": " loṇasya viṃśatiṃ bhāgānbhāgamekaṃ tu gugguloḥ /",
    "GS40anandk_u:10409": " suślakṣṇaṃ peṣayitvā tu vāraṃ vāraṃ punaḥ punaḥ // Āk_1,26.104 //",
    "GS40anandk_u:10410": " mūṣālepaṃ dṛḍhaṃ kṛtvā lavaṇārdhamṛdā budhaḥ /",
    "GS40anandk_u:10411": " kārīṣe vā tuṣāgnau vā bhūmau tu svedayenmṛdu // Āk_1,26.105 //",
    "GS40anandk_u:10412": " ahorātraṃ trirātraṃ vā rasendro bhasmatāṃ vrajet /",
    "GS40anandk_u:10413": " garbhayantramidaṃ proktaṃ piṣṭikābhasmakārakam // Āk_1,26.106 //",
    "GS40anandk_u:10414": " (33. haṃsapākayantram)",
    "GS40anandk_u:10415": " kharparaṃ sikatāpūrṇaṃ kṛtvā tasyopari nyaset /",
    "GS40anandk_u:10416": " aparaṃ kharparaṃ tatra śanairmṛdvagninā pacet // Āk_1,26.107 //",
    "GS40anandk_u:10417": " pañcakṣāraistathā mūtrairlavaṇaiśca biḍaṃ tataḥ /",
    "GS40anandk_u:10418": " haṃsapākaḥ samākhyāto yantraṃ tadvārtikottamaiḥ // Āk_1,26.108 //",
    "GS40anandk_u:10419": " (34. mūṣāyantram)",
    "GS40anandk_u:10420": " lohamūṣādvayaṃ kṛtvā dvādaśāṅgulamānataḥ /",
    "GS40anandk_u:10421": " mūṣayor mukhayornālaṃ dattvā samyaṅnirodhayet // Āk_1,26.109 //",
    "GS40anandk_u:10422": " ekasyāṃ sūtakaṃ śuddhamanyasyāṃ śuddhagandhakam /",
    "GS40anandk_u:10423": " deyaṃ jalaṃ sūtakādho vahniṃ gandhopari kṣipet // Āk_1,26.110 //",
    "GS40anandk_u:10424": " jārayetṣaḍguṇaṃ gandham anenaiva krameṇa hi /",
    "GS40anandk_u:10425": " mūṣāyantramidaṃ jñeyaṃ siddhanāgārjuneritam // Āk_1,26.111 //",
    "GS40anandk_u:10426": " (35. stanayantram)",
    "GS40anandk_u:10427": " kāntalohamayaṃ pātramāyataṃ dvādaśāṅgulam /",
    "GS40anandk_u:10428": " dīrghamaṣṭāṅgulaṃ devi pātrādhastryaṅgulaṃ śubham // Āk_1,26.112 //",
    "GS40anandk_u:10429": " nimnaṃ pātraṃ pidhānīṃ ca lohotthāṃ cipiṭāṃ śubhām /",
    "GS40anandk_u:10430": " stanayantramidaṃ sūtapiṣṭīnāṃ jāraṇe varam // Āk_1,26.113 //",
    "GS40anandk_u:10431": " (36. nāgamāyūrayantram)",
    "GS40anandk_u:10432": " vṛntākamūṣāyugalaṃ padmavartalohena kārayet /",
    "GS40anandk_u:10433": " ekasyāṃ nikṣipetsūtamanyasyāṃ garalaṃ kṣipet // Āk_1,26.114 //",
    "GS40anandk_u:10434": " nāgākāraṃ vaktranālaṃ viṣamūṣāmukhe nyaset /",
    "GS40anandk_u:10435": " mayūrākāranālaṃ hi rasamūṣāmukhe nyaset // Āk_1,26.115 //",
    "GS40anandk_u:10436": " mayūravadane nāgamukhaṃ saṃyojayetsudhīḥ /",
    "GS40anandk_u:10437": " sandhitrayaṃ vajramṛdā lepaṃ kuryādyathā dṛḍham // Āk_1,26.116 //",
    "GS40anandk_u:10438": " salilaṃ rasamūṣādho viṣādho'ṅgārapāvakaḥ /",
    "GS40anandk_u:10439": " nāgamāyūrayantraṃ hi viṣadhūpe varaṃ priye // Āk_1,26.117 //",
    "GS40anandk_u:10440": " (37. cakrayantram)",
    "GS40anandk_u:10441": " hastamātrāyataṃ gartaṃ vitastidvayanimnakam /",
    "GS40anandk_u:10442": " koṣṭhīṃ gartasya madhye tu dvādaśāṃgulamāyatām // Āk_1,26.118 //",
    "GS40anandk_u:10443": " vitastidvayam utsedhāṃ koṣṭhyāmāpūrayecchubhām /",
    "GS40anandk_u:10444": " vālukāṃ tadbahiśchāṇavahniṃ koṣṭhyāṃ rasaṃ priye // Āk_1,26.119 //",
    "GS40anandk_u:10445": " cakrayantramidaṃ sūtabhasmakarmaṇi śasyate /",
    "GS40anandk_u:10446": " (38. khecarayantram)",
    "GS40anandk_u:10447": " susthālyāṃ kadalīpuṣpanibhāṃ sacchidramūṣikām // Āk_1,26.120 //",
    "GS40anandk_u:10448": " adhomukhīṃ prakurvīta lipedvajramṛdā dṛḍham /",
    "GS40anandk_u:10449": " upariṣṭād adhovaktrāṃ sthālīmanyāṃ susaṃdhitām // Āk_1,26.121 //",
    "GS40anandk_u:10450": " mūṣāyāṃ vatsanābhaṃ tu nikṣiped ūrdhvabhājane /",
    "GS40anandk_u:10451": " rasaṃ vilepayedyuktyā yantrordhvaṃ kaitavo rasaḥ // Āk_1,26.122 //",
    "GS40anandk_u:10452": " adho mṛdvagninā pākastvetat khecarayantrakam /",
    "GS40anandk_u:10453": " prāyaḥ siddharasendrasya viṣadhūpe varaṃ priye // Āk_1,26.123 //",
    "GS40anandk_u:10454": " (39. kāpāliyantram)",
    "GS40anandk_u:10455": " sthālyāṃ sūtādikānkṣiptvā hemarūpyādi khorikām /",
    "GS40anandk_u:10456": " nyubjāṃ sandhiṃ mṛdā liptvā vālukāṃ khorikāntagām // Āk_1,26.124 //",
    "GS40anandk_u:10457": " kṛtvā mṛdvagninā pākastvetat kāpāliyantrakam /",
    "GS40anandk_u:10458": " (40. vālukāyantram)",
    "GS40anandk_u:10459": " sarasāṃ gūḍhavaktrāṃ ca mṛdvastrāṅgulasaṃyutām // Āk_1,26.125 //",
    "GS40anandk_u:10460": " śoṣitāṃ kācakalaśīṃ pūrayettriṣu bhāgayoḥ /",
    "GS40anandk_u:10461": " bhāṇḍe vitastigambhīre vālukāsu pratiṣṭhitā // Āk_1,26.126 //",
    "GS40anandk_u:10462": " bhāgasya pūrayitrībhir anyābhir avakuṇṭhayet /",
    "GS40anandk_u:10463": " bhāṇḍavaktraṃ maṇikayā sandhiṃ limpenmṛdā pacet // Āk_1,26.127 //",
    "GS40anandk_u:10464": " cullyāṃ tṛṇasya cādāhānmaṇikāpṛṣṭhavartinaḥ /",
    "GS40anandk_u:10465": " etaddhi vālukāyantraṃ rasagolādikānpacet // Āk_1,26.128 //",
    "GS40anandk_u:10466": " (41. lavaṇayantram)",
    "GS40anandk_u:10467": " evaṃ lavaṇanikṣepātproktaṃ lavaṇayantrakam /",
    "GS40anandk_u:10468": " antaḥkṛtarasālepatāmrapātramukhasya ca // Āk_1,26.129 //",
    "GS40anandk_u:10469": " liptvā mṛllavaṇenaiva sandhiṃ bhāṇḍatalasya ca /",
    "GS40anandk_u:10470": " tadbhāṇḍaṃ paṭunāpūrya kṣārairvā pūrvavatpacet // Āk_1,26.130 //",
    "GS40anandk_u:10471": " (42. bhūdharayantram)",
    "GS40anandk_u:10472": " vālukāgūḍhasarvāṅgāṃ yantre mūṣāṃ rasānvitām /",
    "GS40anandk_u:10473": " dīptotpalaiḥ saṃvṛṇuyādyantraṃ tadbhūdharāhvayam // Āk_1,26.131 //",
    "GS40anandk_u:10474": " (43. nālikāyantram)",
    "GS40anandk_u:10475": " kumbhasya pārśve suṣiraṃ kuryādaṅguṣṭhamātrakam /",
    "GS40anandk_u:10476": " tāvat sthūlam ayonālaṃ veṇunālamathāpi vā // Āk_1,26.132 //",
    "GS40anandk_u:10477": " chidre saṃyojayennālaṃ nālāgre ghaṭikāṃ nyaset /",
    "GS40anandk_u:10478": " kumbhe sarjādiniryāsaṃ kṣiptvā vaktraṃ nirodhayet // Āk_1,26.133 //",
    "GS40anandk_u:10479": " adho'gniṃ jvālayedetannālikāyantramucyate /",
    "GS40anandk_u:10480": " (44. puṭayantram)",
    "GS40anandk_u:10481": " śarāvasampuṭāntasthaṃ karīṣeṣvagnimānavit // Āk_1,26.134 //",
    "GS40anandk_u:10482": " paceta cullyāṃ yāmaṃ vā rasaṃ tatpuṭayantrakam /",
    "GS40anandk_u:10483": " (45. pātālayantram)",
    "GS40anandk_u:10484": " viśālavadanāṃ sthālīṃ garte sajalagomaye // Āk_1,26.135 //",
    "GS40anandk_u:10485": " vinyasya vadanāntaśca pūrayedaparaṃ ghaṭam /",
    "GS40anandk_u:10486": " pañcasacchidrasahitāṃ sthālīṃ vaktre niveśayet // Āk_1,26.136 //",
    "GS40anandk_u:10487": " tadghaṭaṃ pūrayet tailapātyaṃdravyair nirodhayet /",
    "GS40anandk_u:10488": " bhāṇḍavaktraṃ śarāveṇa puṭaṃ dadyātsamantataḥ // Āk_1,26.137 //",
    "GS40anandk_u:10489": " chidrebhyaḥ patitaṃ tailaṃ tattadyogeṣu yojayet /",
    "GS40anandk_u:10490": " idaṃ pātālayantraṃ hi sarvatailaṃ nipātayet // Āk_1,26.138 //",
    "GS40anandk_u:10491": " kāṣṭhatvagbījamāṃsāsthivaṃśatalaṃ samāharet /",
    "GS40anandk_u:10492": " (46. dhūpayantram)",
    "GS40anandk_u:10493": " sthālyāṃ laddiṃ kharādīnāṃ kṣiptvāsye kāṃsyapātrakam // Āk_1,26.139 //",
    "GS40anandk_u:10494": " sajalaṃ vinyaseddevi vahniṃ prajvālayedadhaḥ /",
    "GS40anandk_u:10495": " kāntapātrasthitaṃ tailaṃ sarvavraṇaviropaṇam // Āk_1,26.140 //",
    "GS40anandk_u:10496": " dhūpayantramidaṃ devi nandinā parikīrtitam /",
    "GS40anandk_u:10497": " (47. adhaḥpātanayantram)",
    "GS40anandk_u:10498": " vṛttālābusamasthūlaṃ dīrghanālaṃ sarandhrakam // Āk_1,26.141 //",
    "GS40anandk_u:10499": " tasminkṣipettailapātyadravyaṃ bījādikaṃ priye /",
    "GS40anandk_u:10500": " tanmukhe nikṣipetkeśānvinyasettadadhomukham // Āk_1,26.142 //",
    "GS40anandk_u:10501": " sacchidre ca ghaṭe nālaṃ bhāṇḍacchidre niveśayet /",
    "GS40anandk_u:10502": " ghaṭamadhye puṭaṃ dadyānnālādho ghaṭikāṃ nyaset // Āk_1,26.143 //",
    "GS40anandk_u:10503": " adhaḥpātanayantraṃ hi śreṣṭhaṃ syāttailapātane /",
    "GS40anandk_u:10504": " (48. anyat adhaḥpātanayantram)",
    "GS40anandk_u:10505": " viśālakāṃsyapātrāntarnyaseduttambhanaṃ samam // Āk_1,26.144 //",
    "GS40anandk_u:10506": " tadūrdhve mṛṇmayaṃ pātraṃ sudṛḍhaṃ caturaṅgulam /",
    "GS40anandk_u:10507": " vinyasedaparaṃ pātraṃ saṃtaptaṃ pūrvapātrake // Āk_1,26.145 //",
    "GS40anandk_u:10508": " vinyasya tasmin śrīkhaṇḍakṛṣṇāgarumadhuplutam /",
    "GS40anandk_u:10509": " evaṃ dvitīyaṃ pātraṃ tu tṛtīyamapi tadvidham // Āk_1,26.146 //",
    "GS40anandk_u:10510": " uparyupari vinyasya tadūrdhvaṃ mṛtkaṭāhakam /",
    "GS40anandk_u:10511": " nyubjaṃ nyasetkāṃsyapātre kaṭāhaṃ mārjayejjalaiḥ // Āk_1,26.147 //",
    "GS40anandk_u:10512": " adhaḥpātanayantraṃ hi gandhatailaṃ nipātayet /",
    "GS40anandk_u:10513": " (mūṣā)",
    "GS40anandk_u:10514": " mūṣā hi krauñcikā proktā kumudī karahāṭikā // Āk_1,26.148 //",
    "GS40anandk_u:10515": " pācanī vahnimitrā ca rasavādibhiriṣyate /",
    "GS40anandk_u:10516": " muṣṇāti doṣānmūṣeyaṃ sā mūṣeti nigadyate // Āk_1,26.149 //",
    "GS40anandk_u:10517": " upādānaṃ bhavettasyā mṛttikā lohameva ca /",
    "GS40anandk_u:10518": " mūṣāmukhaviniṣkrāntā varam ekāpi kākinī // Āk_1,26.150 //",
    "GS40anandk_u:10519": " durjanapraṇipātena dhiglakṣamapi māninām /",
    "GS40anandk_u:10520": " (saṃdhilepa)",
    "GS40anandk_u:10521": " mūṣāpidhānayorbandhe randhrāṇaṃ suvilepayet // Āk_1,26.151 //",
    "GS40anandk_u:10522": " andhraṇaṃ randhanaṃ caiva saṃśliṣṭaṃ sandhibandhanam /",
    "GS40anandk_u:10523": " (mūṣārthe śreṣṭhā mṛt)",
    "GS40anandk_u:10524": " mṛttikā pāṇḍurasthūlaśoṇapāṇḍuramūṣarā // Āk_1,26.152 //",
    "GS40anandk_u:10525": " cirādhmānasahā sā hi mūṣārthamatiśasyate /",
    "GS40anandk_u:10526": " tadabhāve ca vālmīkī kaulālī vā samīryate // Āk_1,26.153 //",
    "GS40anandk_u:10527": " yā mṛttikā dagdhatuṣaiḥ śaṇena śikhitrakairvā hayaladdinā ca /",
    "GS40anandk_u:10528": " lohena daṇḍena ca kuṭṭitā sā sādhāraṇā syātkhalu mūṣikārtham // Āk_1,26.154 //",
    "GS40anandk_u:10529": " śvetāśmānastuṣā dagdhāḥ śikhitrāḥ śaṇakarpaṭam /",
    "GS40anandk_u:10530": " laddikiṭṭaṃ yathāyogaṃ saṃyojyā mūṣikāmṛdi // Āk_1,26.155 //",
    "GS40anandk_u:10531": " (vajramūṣā)",
    "GS40anandk_u:10532": " mṛdastribhāgaṃ śaṇaladdibhāgau nāgaśca nirdagdhatuṣopalādeḥ /",
    "GS40anandk_u:10533": " kiṭṭārdhabhāgaṃ parikhaṇḍya vajramūṣāṃ vidadhyātkhalu sattvapāte // Āk_1,26.156 //",
    "GS40anandk_u:10534": " (yogamūṣā)",
    "GS40anandk_u:10535": " dagdhāṅgāratuṣopetamṛtsnā valmīkasambhavā /",
    "GS40anandk_u:10536": " tattadbiḍasamāyuktā tattadbiḍavilepitā // Āk_1,26.157 //",
    "GS40anandk_u:10537": " tayā yā vihitā mūṣā yogamūṣeti kathyate /",
    "GS40anandk_u:10538": " anayā sādhitaḥ sūto jāyate guṇavattaraḥ // Āk_1,26.158 //",
    "GS40anandk_u:10539": " (vajradrāvaṇamūṣā)",
    "GS40anandk_u:10540": " gārabhūnāgadhautābhyāṃ śaṇairdagdhatuṣairapi /",
    "GS40anandk_u:10541": " samaiḥ samā ca mūṣāmṛnmahiṣīdugdhasaṃyutā // Āk_1,26.159 //",
    "GS40anandk_u:10542": " krauñcikā vakṣyamāṇā hi bahudhā parikīrtitā /",
    "GS40anandk_u:10543": " tayā viracitā mūṣā vajradrāvaṇake hitā // Āk_1,26.160 //",
    "GS40anandk_u:10544": " yāmayugmaparidhmānānnāsau dravati vahninā /",
    "GS40anandk_u:10545": " (gāramūṣā)",
    "GS40anandk_u:10546": " dagdhaṣaḍguṇagārāḍhyā kiṭṭāṅgāraśaṇānvitā // Āk_1,26.161 //",
    "GS40anandk_u:10547": " kṛṣṇamṛdbhiḥ kṛtā mūṣā gāramūṣetyudāhṛtā /",
    "GS40anandk_u:10548": " (vajramūṣā)",
    "GS40anandk_u:10549": " vastrāṅgāratuṣās tulyās taccaturguṇamṛttikā // Āk_1,26.162 //",
    "GS40anandk_u:10550": " gārāśca mṛttikā tulyā sarvairetairvinirmitā /",
    "GS40anandk_u:10551": " vajramūṣeti nirdiṣṭā yāmamagniṃ saheta sā // Āk_1,26.163 //",
    "GS40anandk_u:10552": " (svarṇa(vara)mūṣā)",
    "GS40anandk_u:10553": " raktavargarajoyuktā raktavargāmbusādhitā /",
    "GS40anandk_u:10554": " varamūṣeti nirdiṣṭā svarṇamūṣetyudāhṛtā // Āk_1,26.164 //",
    "GS40anandk_u:10555": " (varṇamūṣā)",
    "GS40anandk_u:10556": " mṛṇmayā sādhitā mūṣā kṣitikhecaralepitā /",
    "GS40anandk_u:10557": " varṇamūṣeti sā proktā varṇotkarṣe niyujyate // Āk_1,26.165 //",
    "GS40anandk_u:10558": " (rūpyamūṣā)",
    "GS40anandk_u:10559": " evaṃ hi śvetavargeṇa rūpyamūṣā samīritā /",
    "GS40anandk_u:10560": " (biḍamūṣā)",
    "GS40anandk_u:10561": " tattadbiḍamṛdodbhūtā tattadbiḍavilepitā // Āk_1,26.166 //",
    "GS40anandk_u:10562": " dehalohārthayogārthaṃ biḍamūṣetyudāhṛtā /",
    "GS40anandk_u:10563": " sahate'gniṃ caturyāmaṃ draveṇa vyathitā satī // Āk_1,26.167 //",
    "GS40anandk_u:10564": " (mūṣāpyāyanam)",
    "GS40anandk_u:10565": " dravībhāvam upeyośca mūṣāyāṃ dhmānayogataḥ /",
    "GS40anandk_u:10566": " kṣaṇamuddharaṇaṃ yat tanmūṣāpyāyanam ucyate // Āk_1,26.168 //",
    "GS40anandk_u:10567": " (vṛntākamūṣā)",
    "GS40anandk_u:10568": " vṛntākākāramūṣāyāṃ nālaṃ dvādaśakāṅgulam /",
    "GS40anandk_u:10569": " dhuttūrapuṣpavaccordhvaṃ sudṛḍhaṃ śliṣṭasandhikam // Āk_1,26.169 //",
    "GS40anandk_u:10570": " aṣṭāṅgulaṃ ca sacchidraṃ sā syād vṛntākamūṣikā /",
    "GS40anandk_u:10571": " anayā kharparādīnāṃ mṛdūnāṃ sattvamāharet // Āk_1,26.170 //",
    "GS40anandk_u:10572": " (gostanī mūṣā)",
    "GS40anandk_u:10573": " mūṣā yā gostanākārā śikhāyuktapidhānakā /",
    "GS40anandk_u:10574": " sattvānāṃ drāvaṇe śuddhau mūṣā sā gostanī bhavet // Āk_1,26.171 //",
    "GS40anandk_u:10575": " (mallamūṣā)",
    "GS40anandk_u:10576": " nirdiṣṭā mallamūṣā yā malladvitayasampuṭāt /",
    "GS40anandk_u:10577": " parpaṭyādirasādīnāṃ svedanāya prakīrtitā // Āk_1,26.172 //",
    "GS40anandk_u:10578": " (pakvamūṣā)",
    "GS40anandk_u:10579": " kulālabhāṇḍarūpā yā dṛḍhā ca paripācitā /",
    "GS40anandk_u:10580": " pakvamūṣeti sā proktā poṭṭalyādivipācane // Āk_1,26.173 //",
    "GS40anandk_u:10581": " (golamūṣā)",
    "GS40anandk_u:10582": " nirvaktrā golakākārā puṭanadravyagarbhiṇī /",
    "GS40anandk_u:10583": " golamūṣeti sā proktā gatvaradravyarodhinī // Āk_1,26.174 //",
    "GS40anandk_u:10584": " (mañjumūṣā)",
    "GS40anandk_u:10585": " tale yā kūrparākārā kramādupari vistṛtā /",
    "GS40anandk_u:10586": " sthūlavṛntākavatsthūlā mañjumūṣeti saṃsmṛtā // Āk_1,26.175 //",
    "GS40anandk_u:10587": " sā cāyo'bhrakasatvādeḥ puṭāya drāvaṇāya ca /",
    "GS40anandk_u:10588": " (mañjūṣāmūṣā)",
    "GS40anandk_u:10589": " mañjūṣākāramūṣā yā nimnatāyāmavistarā // Āk_1,26.176 //",
    "GS40anandk_u:10590": " ṣaḍaṅgulapramāṇena mūṣā mañjūṣāsaṃjñakā /",
    "GS40anandk_u:10591": " bhūmau nikhanya tāṃ mūṣāṃ dadyātpuṭamathopari // Āk_1,26.177 //",
    "GS40anandk_u:10592": " (musalamūṣā)",
    "GS40anandk_u:10593": " mūṣā yā cipiṭā mūle vartulāṣṭāṅgulocchrayā /",
    "GS40anandk_u:10594": " mūṣā sā musalākhyā ca cakribaddharase tathā // Āk_1,26.178 //",
    "GS40anandk_u:10595": " (anyā vajramūṣā)",
    "GS40anandk_u:10596": " dagdhāṅgārasya ṣaḍbhāgā gairikaṃ kṛṣṇamṛttikā /",
    "GS40anandk_u:10597": " gāram aṅgārakiṭṭaṃ ca vajramūṣā prakīrtitā // Āk_1,26.179 //",
    "GS40anandk_u:10598": " gārā dagdhāstuṣā dagdhā valmīkamṛttikā /",
    "GS40anandk_u:10599": " śaṇatvak ca samāyuktā mūṣā vajropamā matā // Āk_1,26.180 //",
    "GS40anandk_u:10600": " (andhamūṣā prakāśamūṣā ca)",
    "GS40anandk_u:10601": " prakāśā cāndhramūṣā ca mūṣā ca dvividhā smṛtā /",
    "GS40anandk_u:10602": " prakāśamūṣā vijñeyā śarāvākārasaṃyutā // Āk_1,26.181 //",
    "GS40anandk_u:10603": " dravyanirvahaṇe sā ca vārtikaistu praśasyate /",
    "GS40anandk_u:10604": " andhramūṣā ca kartavyā gostanākārasannibhā // Āk_1,26.182 //",
    "GS40anandk_u:10605": " pidhānena samāyuktā kiṃcid unnatamastakā /",
    "GS40anandk_u:10606": " patralepe tathā raṅge dvandvamelāpake hitam // Āk_1,26.183 //",
    "GS40anandk_u:10607": " saiva chidrānvitā nandagambhīrā sāraṇocitā /",
    "GS40anandk_u:10608": " (bhasmamūṣā)",
    "GS40anandk_u:10609": " tilabhasma dviraṃśaṃ tu iṣṭakāṃśasamanvitam // Āk_1,26.184 //",
    "GS40anandk_u:10610": " bhasmamūṣeti vijñeyā tārasaṃśodhane hitā /",
    "GS40anandk_u:10611": " (anyā vajramūṣā)",
    "GS40anandk_u:10612": " tuṣaṃ vastraṃ samaṃ dagdhaṃ mṛttikā caturaṃśikā // Āk_1,26.185 //",
    "GS40anandk_u:10613": " kūpīpāṣāṇasaṃyuktā vajramūṣā prakīrtitā /",
    "GS40anandk_u:10614": " (mūṣāvaṅkanālakoṣṭhikopayuktamṛllakṣaṇam)",
    "GS40anandk_u:10615": " kṛṣṇā raktā ca pītā ca śuklavarṇā ca mṛttikā // Āk_1,26.186 //",
    "GS40anandk_u:10616": " ādyā śreṣṭhā kaniṣṭhāntyā madhyame madhyame mate /",
    "GS40anandk_u:10617": " gajāśvānāṃ malaṃ dagdhvā yāvatkṛṣṇatvatāṃ gatam // Āk_1,26.187 //",
    "GS40anandk_u:10618": " vāśā vajralatā patraṃ valmīkasya mṛdā saha /",
    "GS40anandk_u:10619": " peṣayedvajratoyena yāvacchuklatvatāṃ gatam // Āk_1,26.188 //",
    "GS40anandk_u:10620": " mardayettena badhnīyādvaṅkanālaṃ ca koṣṭhikām /",
    "GS40anandk_u:10621": " valmīkamṛttikālohakiṭṭaśvetāśmanāṃ pṛthak // Āk_1,26.189 //",
    "GS40anandk_u:10622": " ekāṃśau dvau tu dagdhasya tuṣasya strīśiroruhām /",
    "GS40anandk_u:10623": " samāṃśastatsamastaṃ tu chāgīdugdhena mardayet // Āk_1,26.190 //",
    "GS40anandk_u:10624": " yāmadvayaṃ dṛḍhaṃ tena kuryānmūṣāṃ ca sampuṭam /",
    "GS40anandk_u:10625": " śoṣayitvā rasaṃ kṣiptvā tatra kaṃsaṃ nirodhayet // Āk_1,26.191 //",
    "GS40anandk_u:10626": " vajramūṣādikaṃ proktaṃ samyaksūtasya māraṇe /",
    "GS40anandk_u:10627": " mokṣakṣārasya bhāgau dvāv iṣṭikakāṃśasaṃyutau // Āk_1,26.192 //",
    "GS40anandk_u:10628": " yatkṛtau sā tu mūṣā syāduttamā tāraśodhane /",
    "GS40anandk_u:10629": " raktavargeṇa saṃmiśrā raktavargapariplutā // Āk_1,26.193 //",
    "GS40anandk_u:10630": " raktavargakṛtālepā samuktā svarṇakarmasu /",
    "GS40anandk_u:10631": " śuklavargeṇa saṃmiśrā śuklavargapariplutā // Āk_1,26.194 //",
    "GS40anandk_u:10632": " śuklavargakṛtālepā śuklaśuddhiṣu śasyate /",
    "GS40anandk_u:10633": " viḍvargeṇa tu saṃmiśrā viḍvargeṇa pariplutā // Āk_1,26.195 //",
    "GS40anandk_u:10634": " viḍvargeṇa kṛtālepā mūṣā syāddrutijāraṇe /",
    "GS40anandk_u:10635": " kṣāravargeṇa saṃmiśrā kṣāravargapariplutā // Āk_1,26.196 //",
    "GS40anandk_u:10636": " kṣāravargakṛtālepā mūṣā nirvahaṇe hitā /",
    "GS40anandk_u:10637": " (mūṣāyāmāvartanavidhiḥ;",
    "GS40anandk_u:10638": " varṇapuṭa (/))",
    "GS40anandk_u:10639": " viṣaṭaṅkaṇaguñjābhir mūṣālepaṃ tu kārayet // Āk_1,26.197 //",
    "GS40anandk_u:10640": " prakāśāyāṃ prakurvīta yadi vāṅgāralepanam /",
    "GS40anandk_u:10641": " tasyāṃ vinyasya mūṣāyāṃ dravyamāvartayedbudhaḥ // Āk_1,26.198 //",
    "GS40anandk_u:10642": " lepavarṇe puṭe yojyā raktamṛtpaṭubhūkhagāḥ /",
    "GS40anandk_u:10643": " (āvartitadravyasvarūpam)",
    "GS40anandk_u:10644": " āvartamāne kanake pītā tāre sitaprabhā // Āk_1,26.199 //",
    "GS40anandk_u:10645": " śulbe jalanibhā tīkṣṇe śuklavarṇā praśasyate /",
    "GS40anandk_u:10646": " yantram evauṣadhībhyaḥ syācchreṣṭhaṃ sūtasya yantraṇe // Āk_1,26.200 //",
    "GS40anandk_u:10647": " oṣadhīsahite'pyeṣāṃ raso yantreṇa badhyate /",
    "GS40anandk_u:10648": " (koṣṭhī)",
    "GS40anandk_u:10649": " sattvānāṃ pātanārthāya patitānāṃ viśuddhaye // Āk_1,26.201 //",
    "GS40anandk_u:10650": " koṣṭhikā vividhākārāstāsāṃ lakṣaṇamucyate /",
    "GS40anandk_u:10651": " (ākarakoṣṭhī aṅgārakoṣṭhī vā)",
    "GS40anandk_u:10652": " rājahastasamutsedhā tadardhāyāmavistarā // Āk_1,26.202 //",
    "GS40anandk_u:10653": " caturaśrā ca kuḍyena veṣṭitā mṛṇmayena sā /",
    "GS40anandk_u:10654": " ekabhittau careddvāraṃ vitastyābhogasaṃyutam // Āk_1,26.203 //",
    "GS40anandk_u:10655": " dvāraṃ sārdhavitastyā ca saṃmitaṃ sudṛḍhaṃ śubham /",
    "GS40anandk_u:10656": " dohalyadho vidhātavyaṃ dhamanāya yathocitam // Āk_1,26.204 //",
    "GS40anandk_u:10657": " prādeśapramitā bhittiruttarāṅgasya cordhvataḥ /",
    "GS40anandk_u:10658": " dvāraṃ copari kartavyaṃ prādeśapramitaṃ khalu // Āk_1,26.205 //",
    "GS40anandk_u:10659": " tataśceṣṭikayā ruddhvā dvārasandhiṃ vilipya ca /",
    "GS40anandk_u:10660": " śikhitraistāṃ samāpūrya dhamedbhastrādvayena ca // Āk_1,26.206 //",
    "GS40anandk_u:10661": " śikhitrādhamanadravyam ūrdhvadvāreṇa nikṣipet /",
    "GS40anandk_u:10662": " sattvapātanagolāṃśca pañca pañca punaḥ punaḥ // Āk_1,26.207 //",
    "GS40anandk_u:10663": " bhaved ākarakoṣṭhīyaṃ kharāṇāṃ sattvapātane /",
    "GS40anandk_u:10664": " (pātālakoṣṭhī)",
    "GS40anandk_u:10665": " dṛḍhabhūmau caredgartaṃ vitastyā saṃmitaṃ śubham // Āk_1,26.208 //",
    "GS40anandk_u:10666": " vartulaṃ cātha tanmadhye gartamanyaṃ prakalpayet /",
    "GS40anandk_u:10667": " caturaṅgulavistāranimnatvena samanvitam // Āk_1,26.209 //",
    "GS40anandk_u:10668": " gartāddharaṇiparyantaṃ tiryagdalasamanvitam /",
    "GS40anandk_u:10669": " kiṃcit samunnataṃ bāhyagartābhimukhanimnakam // Āk_1,26.210 //",
    "GS40anandk_u:10670": " mṛccakrīṃ pañcarandhrāḍhyāṃ garbhagartopari kṣipet /",
    "GS40anandk_u:10671": " āpūrya kokilaiḥ koṣṭhīṃ pradhamedekabhastrayā // Āk_1,26.211 //",
    "GS40anandk_u:10672": " pātālakoṣṭhikā hyeṣā mṛdūnāṃ sattvapātane /",
    "GS40anandk_u:10673": " dhmānasādhyapadārthānāṃ nandinā parikīrtitā // Āk_1,26.212 //",
    "GS40anandk_u:10674": " (gārakoṣṭhī)",
    "GS40anandk_u:10675": " dvādaśāṅgulanimnā yā prādeśapramitā tathā /",
    "GS40anandk_u:10676": " caturaṅgulataścordhvaṃ valayena samanvitā // Āk_1,26.213 //",
    "GS40anandk_u:10677": " bhūricchidravatīṃ cakrīṃ valayopari nikṣipet /",
    "GS40anandk_u:10678": " śikhitrāṃstatra nikṣipya pradhamedvaṅkanālataḥ // Āk_1,26.214 //",
    "GS40anandk_u:10679": " (vaṅkanālam)",
    "GS40anandk_u:10680": " mūṣāmṛdbhiḥ prakartavyam aratnipramitaṃ dṛḍham /",
    "GS40anandk_u:10681": " adhomukhaṃ ca tadvaktre nālaṃ pañcāṅgulaṃ khalu // Āk_1,26.215 //",
    "GS40anandk_u:10682": " vaṅkanālamiti proktaṃ dṛḍhādhmānāya kīrtitam /",
    "GS40anandk_u:10683": " (gārakoṣṭhī (cont./))",
    "GS40anandk_u:10684": " gāragoṣṭhīyamādiṣṭā sṛṣṭalohavināśinī // Āk_1,26.216 //",
    "GS40anandk_u:10685": " koṣṭhī bandharasādīnāṃ vidhānāya vidhīyate /",
    "GS40anandk_u:10686": " dvādaśāṅgulakotsedhā sā budhnā caturaṅgulā // Āk_1,26.217 //",
    "GS40anandk_u:10687": " tiryakpradhamanā yā sā mṛdudravyaviśodhanī /",
    "GS40anandk_u:10688": " rasādidravyapākānāṃ pramāṇajñāpanaṃ puṭam // Āk_1,26.218 //",
    "GS40anandk_u:10689": " neṣṭo nyūnādhikaḥ pākaḥ supākaṃ hitamauṣadham /",
    "GS40anandk_u:10690": " lohāderapunarbhāvo guṇādhikyaṃ tathogratā // Āk_1,26.219 //",
    "GS40anandk_u:10691": " anapsu majjanaṃ rekhāpūrṇatā puṭato bhavet /",
    "GS40anandk_u:10692": " puṭādrāgo laghutvaṃ ca śīghraṃ vyāptiśca dīpanam // Āk_1,26.220 //",
    "GS40anandk_u:10693": " jāritādapi sūtendrāllohānāmadhiko guṇaḥ /",
    "GS40anandk_u:10694": " yathāśmani viśedvahnirbahiḥsthaḥ puṭayogataḥ // Āk_1,26.221 //",
    "GS40anandk_u:10695": " cūrṇatvāddhi guṇāvāptistathā loheṣu niścitam /",
    "GS40anandk_u:10696": " pācyamānauṣadhaṃ kṣiptvā śarāvadvayasampuṭe // Āk_1,26.222 //",
    "GS40anandk_u:10697": " ruddhvā garuṇḍapacanaṃ puṭaṃ taditi kathyate /",
    "GS40anandk_u:10698": " (mahāpuṭam)",
    "GS40anandk_u:10699": " nimnavistarataḥ kuṇḍe dvihaste caturaśrake // Āk_1,26.223 //",
    "GS40anandk_u:10700": " vanotpalasahasreṇa pūrite puṭanauṣadham /",
    "GS40anandk_u:10701": " koṣṭhyāṃ ruddhaṃ prayatnena piṣṭikopari nikṣipet // Āk_1,26.224 //",
    "GS40anandk_u:10702": " vanotpalasahasrārdhaṃ kovikopari nikṣipet /",
    "GS40anandk_u:10703": " vahniṃ prajvālayettatra mahāpuṭamidaṃ smṛtam // Āk_1,26.225 //",
    "GS40anandk_u:10704": " (gajapuṭam)",
    "GS40anandk_u:10705": " rājahastapramāṇena caturaśraṃ ca nimnakam /",
    "GS40anandk_u:10706": " pūrṇaṃ copalaśāṭhībhiḥ kaṇṭhāvadhyatha vinyaset // Āk_1,26.226 //",
    "GS40anandk_u:10707": " vinyasetkumudīṃ tatra puṭanadravyapūritām /",
    "GS40anandk_u:10708": " pūrvacchagaṇato'rdhāni garuṇḍāni vinikṣipet // Āk_1,26.227 //",
    "GS40anandk_u:10709": " etadgajapuṭaṃ proktaṃ mahāguṇavidhāyakam /",
    "GS40anandk_u:10710": " (vārāhapuṭam)",
    "GS40anandk_u:10711": " itthaṃ cāratnike kuṇḍe puṭaṃ vārāhamucyate // Āk_1,26.228 //",
    "GS40anandk_u:10712": " (kukkuṭapuṭam)",
    "GS40anandk_u:10713": " puṭaṃ bhūmitale yattadvitastidvitayocchrayam /",
    "GS40anandk_u:10714": " tāvacca talavistīrṇaṃ tatsyātkukkuṭakaṃ puṭam // Āk_1,26.229 //",
    "GS40anandk_u:10715": " (kapotapuṭam)",
    "GS40anandk_u:10716": " yatpuṭaṃ dīyate bhūmāvaṣṭasaṃkhyairvanotpalaiḥ /",
    "GS40anandk_u:10717": " tadbālasūtabhasmārthaṃ kapotapuṭamucyate // Āk_1,26.230 //",
    "GS40anandk_u:10718": " (gorvarapuṭam)",
    "GS40anandk_u:10719": " goṣṭhāntargokhurakṣuṇṇaṃ śuṣkaṃ cūrṇitagomayam /",
    "GS40anandk_u:10720": " gorvaraṃ tatsamādiṣṭaṃ variṣṭhaṃ rasasādhane // Āk_1,26.231 //",
    "GS40anandk_u:10721": " (govarapuṭa)",
    "GS40anandk_u:10722": " gorvarairvā tuṣairvāpi puṭaṃ yatra pradīyate /",
    "GS40anandk_u:10723": " tadgorvarapuṭaṃ proktaṃ rasabhasmaprasiddhaye // Āk_1,26.232 //",
    "GS40anandk_u:10724": " (bhāṇḍapuṭam)",
    "GS40anandk_u:10725": " sthūlabhāṇḍe tuṣāpūrṇe madhye mūṣāsamanvite /",
    "GS40anandk_u:10726": " vahninā vihite pāke tadbhāṇḍapuṭamucyate // Āk_1,26.233 //",
    "GS40anandk_u:10727": " (vālukāpuṭam)",
    "GS40anandk_u:10728": " adhastādupariṣṭācca kovikā chādyate khalu /",
    "GS40anandk_u:10729": " vālukābhiḥ prataptābhiryantraṃ tadvālukāpuṭam // Āk_1,26.234 //",
    "GS40anandk_u:10730": " (bhūdharapuṭam)",
    "GS40anandk_u:10731": " vahnimatyāṃ kṣitau samyaṅnikhanyāddvyaṅgulādadhaḥ /",
    "GS40anandk_u:10732": " upariṣṭātpuṭaṃ yantraṃ puṭaṃ tadbhūdharāhvayam // Āk_1,26.235 //",
    "GS40anandk_u:10733": " (lāvakapuṭam)",
    "GS40anandk_u:10734": " ūrdhvaṃ ṣoḍaśikāmātraistuṣairvā gorvaraiḥ puṭam /",
    "GS40anandk_u:10735": " yantraṃ tallāvakākhyaṃ syānmṛdudravyasusādhane // Āk_1,26.236 //",
    "GS40anandk_u:10736": " anuktapuṭamāne tu sādhyadravyabalābalāt /",
    "GS40anandk_u:10737": " puṭaṃ vijñāya dātavyamūhāpohavicakṣaṇaiḥ // Āk_1,26.237 //",
    "GS40anandk_u:10738": " (kūpikādisvarūpam)",
    "GS40anandk_u:10739": " kācāyomṛdghaṭīnāṃ ca kūpikā caṣakāṇi ca /",
    "GS40anandk_u:10740": " rūpikā kūpikā siddhā golaṃ caiva karaṇḍakam // Āk_1,26.238 //",
    "GS40anandk_u:10741": " caṣakaṃ ca kaṭhorī ca vāṭikā khorikā tathā /",
    "GS40anandk_u:10742": " kañcolī grāhikā ceti nāmānyekārthakāni hi // Āk_1,26.239 //",
    "GS40anandk_u:10743": " rasoparasalohānāṃ tridhā saṃskāravahnayaḥ /",
    "GS40anandk_u:10744": " garuṇḍakāṣṭhakolīśasādhanāste pṛthaktridhā // Āk_1,26.240 //",
    "GS40anandk_u:10745": " garuṇḍasādhanāsteṣu puṭaṃ kukkuṭasaṃjñakam /",
    "GS40anandk_u:10746": " varāhapuṭasaṃjñaṃ hi gajasaṃjñaṃ puṭe bhavet // Āk_1,26.241 //",
    "GS40anandk_u:10747": " śreṣṭhā vanodbhavacchāṇā madhyamā goṣṭhasambhavāḥ /",
    "GS40anandk_u:10748": " adhamā kṛtrimaṃ kāṣṭhaṃ khadirāsanasambhavam // Āk_1,26.242 //",
    "GS40anandk_u:10749": " athavā sāravṛkṣotthaṃ vitastidvayadīrghakam /",
    "GS40anandk_u:10750": " sthūlaprakoṣṭhamātraṃ tu śreṣṭhaṃ sūtendrapācane // Āk_1,26.243 //",
    "GS40anandk_u:10751": " mṛdumadhyamacaṇḍāgnisaṃjñaṃ syāddārusādhanam /",
    "GS40anandk_u:10752": " aṅgārāḥ khadirodbhūtās triphalāvṛkṣasambhavāḥ // Āk_1,26.244 //",
    "GS40anandk_u:10753": " karṣāḥ sāratarūdbhūtāḥ śreṣṭhā dhamanakarmaṇi // Āk_1,26.245 //",
    "GS40anandk_u:10754": " Āk, 2, 1",
    "GS40anandk_u:10755": " (uparasaśodhanamāraṇavidhiḥ)",
    "GS40anandk_u:10756": " śrībhairavī /",
    "GS40anandk_u:10757": " devadeva cidānanda saccidānandadāyaka /",
    "GS40anandk_u:10758": " tvayaiva pratibuddhāsmi pūrvaṃ rasavidhānakam // Āk_2,1.1 //",
    "GS40anandk_u:10759": " idānīṃ tvatprasādena śrotumicchāmyahaṃ prabho /",
    "GS40anandk_u:10760": " gandhādyuparasānāṃ ca lohānāṃ hemapūrviṇām // Āk_2,1.2 //",
    "GS40anandk_u:10761": " padmarāgādiratnānāṃ lakṣaṇaṃ jātimāhvayam /",
    "GS40anandk_u:10762": " saṃskāraṃ ca guṇānbrūhi yathā jānāmyahaṃ prabho // Āk_2,1.3 //",
    "GS40anandk_u:10763": " (uparasāḥ)",
    "GS40anandk_u:10764": " śrībhairavaḥ /",
    "GS40anandk_u:10765": " gandhatālaśilātāpyaghanahiṅgulagairikāḥ /",
    "GS40anandk_u:10766": " capalāśmajabhūnāgaharidrāśmāgnijārakāḥ // Āk_2,1.4 //",
    "GS40anandk_u:10767": " kharparītutthakaṅkuṣṭhagirisindūraṭaṅkaṇāḥ /",
    "GS40anandk_u:10768": " kampillaviṣakāsīsagaurīpāṣāṇabhūkhagāḥ // Āk_2,1.5 //",
    "GS40anandk_u:10769": " poddāraśṛṅgī sindūrastuvariśca rasāñjanam /",
    "GS40anandk_u:10770": " nīlāñjanaṃ ca sauvīraṃ srotoñjanam aphenakam // Āk_2,1.6 //",
    "GS40anandk_u:10771": " puṣpāñjanaṃ śaṅkhaśuktiśambūkāśca varāṭakāḥ /",
    "GS40anandk_u:10772": " sābuṇī ca navakṣāracīnakṣārākhumārakāḥ // Āk_2,1.7 //",
    "GS40anandk_u:10773": " sarjaguggululākṣāśca kṣārāśca lavaṇāni ca /",
    "GS40anandk_u:10774": " gorocano'mlavetaśca kācacchagaṇavālukāḥ // Āk_2,1.8 //",
    "GS40anandk_u:10775": " ete uparasāḥ khyātā rasarājasya karmaṇi /",
    "GS40anandk_u:10776": " (dvādaśa lohāḥ)",
    "GS40anandk_u:10777": " svarṇarūpyārkakāntābhrasattvaṃ tīkṣṇaṃ ca muṇḍakam // Āk_2,1.9 //",
    "GS40anandk_u:10778": " bhujaṅgaṃ trapusaṃ caiva rītiḥ kāṃsyaṃ ca vartakam /",
    "GS40anandk_u:10779": " dvādaśaitāni lohāni maṇḍūro lohakiṭṭakam // Āk_2,1.10 //",
    "GS40anandk_u:10780": " (navaratnāni)",
    "GS40anandk_u:10781": " māṇikyamuktāphalavidrumāṇi tārkṣyaṃ ca puṣyaṃ bhiduraṃ ca nīlam /",
    "GS40anandk_u:10782": " gomedhakaṃ cātha viḍūrakaṃ ca krameṇa ratnāni navagrahāṇām // Āk_2,1.11 //",
    "GS40anandk_u:10783": " (nava uparatnāni)",
    "GS40anandk_u:10784": " sūryakāntaś candrakāntas tārakāntastu kāntakaḥ /",
    "GS40anandk_u:10785": " vaikrāntaśca nṛpāvartaḥ sasyako vimalā tathā // Āk_2,1.12 //",
    "GS40anandk_u:10786": " perojaśca navaitāni hyuparatnāni nirdiśet /",
    "GS40anandk_u:10787": " (gandhakaḥ:",
    "GS40anandk_u:10788": " gandhakaśuddhiḥ;",
    "GS40anandk_u:10789": " prathamaḥ prakāraḥ)",
    "GS40anandk_u:10790": " utpattilakṣaṇaṃ jātiṃ gandhakaṃ śodhayedataḥ // Āk_2,1.13 //",
    "GS40anandk_u:10791": " sājyaṃ bhāṇḍe payaḥ kṣiptvā mukhaṃ vastreṇa bandhayet /",
    "GS40anandk_u:10792": " tatpṛṣṭhe cūrṇitaṃ gandhaṃ kṣiptvā śrāveṇa rodhayet // Āk_2,1.14 //",
    "GS40anandk_u:10793": " bhāṇḍaṃ nikṣipya bhūmyantarūrdhvaṃ deyaṃ puṭaṃ laghu /",
    "GS40anandk_u:10794": " tataḥ kṣīre drutaṃ gandhaṃ śuddhaṃ yogeṣu yojayet // Āk_2,1.15 //",
    "GS40anandk_u:10795": " (dvitīyaḥ prakāraḥ)",
    "GS40anandk_u:10796": " kaṅguṇīsarṣapairaṇḍatailaṃ vātha kusumbhajam /",
    "GS40anandk_u:10797": " meṣīkṣīraṃ ghṛtaṃ vātha gokṣīraṃ cāranālakam // Āk_2,1.16 //",
    "GS40anandk_u:10798": " eteṣvekaṃ tu bhāṇḍāntaḥ kiṃcidūnaṃ prapūrayet /",
    "GS40anandk_u:10799": " ruddhvā vastreṇa tadvaktraṃ gandhacūrṇaṃ tata upari // Āk_2,1.17 //",
    "GS40anandk_u:10800": " lohapātreṇa ruddhvātha pṛṣṭhe sthāpya ca kharparam /",
    "GS40anandk_u:10801": " sāgnim utpalakaiḥ pūrṇameva drāvya samuddharet // Āk_2,1.18 //",
    "GS40anandk_u:10802": " taddhuttūradravaiḥ piṣṭvā śuṣkaṃ drāvyaṃ ca pūrvavat /",
    "GS40anandk_u:10803": " punarevaṃ prakartavyaṃ suśuddho gandhako bhavet // Āk_2,1.19 //",
    "GS40anandk_u:10804": " (tṛtīyaḥ prakāraḥ)",
    "GS40anandk_u:10805": " yāmaikaṃ gandhakaṃ mardyaṃ bṛhatyā cājagandhayā /",
    "GS40anandk_u:10806": " bhṛṅgīdhuttūrayorvātha tilaparṇyāśca taddravaiḥ // Āk_2,1.20 //",
    "GS40anandk_u:10807": " tamādāya ghṛtaistulyair lohapātre kṣaṇaṃ pacet /",
    "GS40anandk_u:10808": " baddhvāgninā drutaṃ taṃ vai hyajākṣīre vinikṣipet // Āk_2,1.21 //",
    "GS40anandk_u:10809": " ityevaṃ saptadhā kuryācchuddhimāyāti gandhakaḥ /",
    "GS40anandk_u:10810": " (caturthaḥ prakāraḥ)",
    "GS40anandk_u:10811": " karañjairaṇḍatailaṃ ca chāgīdugdhaṃ ca bhāṇḍake // Āk_2,1.22 //",
    "GS40anandk_u:10812": " kṣiptvā tasya mukhaṃ baddhvā svacchavastreṇa buddhimān /",
    "GS40anandk_u:10813": " gandhakaṃ dhūrtajair drāvairdinaṃ bhāvyaṃ viśoṣayet // Āk_2,1.23 //",
    "GS40anandk_u:10814": " taccūrṇaṃ pūrvabhāṇḍasya vastropari nidhāpayet /",
    "GS40anandk_u:10815": " ācchādya śrāvakenaiva pṛṣṭhe deyaṃ puṭaṃ laghu // Āk_2,1.24 //",
    "GS40anandk_u:10816": " drutaṃ gandhaṃ samādāya bhāvyaṃ dhuttūrajairdravaiḥ /",
    "GS40anandk_u:10817": " tadvaddrāvyaṃ punarbhāvyaṃ drāvayecca punastataḥ // Āk_2,1.25 //",
    "GS40anandk_u:10818": " ādāya matsyapittena saptadhā bhāvyamātape /",
    "GS40anandk_u:10819": " tataḥ kośātakībījacūrṇena saha peṣayet // Āk_2,1.26 //",
    "GS40anandk_u:10820": " bhāvayedbhṛṅgajairdrāvaiḥ saptāhamātape khare /",
    "GS40anandk_u:10821": " toyena kṣālitaṃ śoṣyaṃ tato mṛdvagninā kṣaṇam // Āk_2,1.27 //",
    "GS40anandk_u:10822": " ghṛtākte lohapātre tu drāvitaṃ ḍhālayettataḥ /",
    "GS40anandk_u:10823": " bhṛṅgarājadravāntasthaḥ samyak śuddhaḥ sa jāyate // Āk_2,1.28 //",
    "GS40anandk_u:10824": " (pañcamaḥ prakāraḥ)",
    "GS40anandk_u:10825": " gandhakaṃ yāmamātraṃ vā madyabrāhmyajagandhayoḥ /",
    "GS40anandk_u:10826": " bhṛṅgadhuttūrayorvāpi tilaparṇīrasena vā // Āk_2,1.29 //",
    "GS40anandk_u:10827": " tadādāya ghṛtopetaṃ lohapātre kṣaṇaṃ pacet /",
    "GS40anandk_u:10828": " laghvagninā drutaṃ tacca meṣīkṣīre vinikṣipet // Āk_2,1.30 //",
    "GS40anandk_u:10829": " evaṃ kṛtaṃ saptavāraṃ śuddhaṃ bhavati gandhakam /",
    "GS40anandk_u:10830": " (gandhakatailam;",
    "GS40anandk_u:10831": " prathamaḥ prakāraḥ)",
    "GS40anandk_u:10832": " devadālyamlaparṇī vā nāraṅgaṃ vātha dāḍimam // Āk_2,1.31 //",
    "GS40anandk_u:10833": " mātuluṅgaṃ yathālābhaṃ dravamekasya cāharet /",
    "GS40anandk_u:10834": " gandhakasya tu pādāṃśaṃ ṭaṅkaṇaṃ dravasaṃyutam // Āk_2,1.32 //",
    "GS40anandk_u:10835": " ātape tridinaṃ śuṣkaṃ dravaṃ deyaṃ punaḥ punaḥ /",
    "GS40anandk_u:10836": " dhuttūratulasīkṛṣṇalaśunaṃ devadālikā // Āk_2,1.33 //",
    "GS40anandk_u:10837": " śigrumūlaṃ kākamācī karpūraṃ śaṃkhinīdvayam /",
    "GS40anandk_u:10838": " kṛṣṇāgaru ca kastūrī vandhyā karkoṭakī samam // Āk_2,1.34 //",
    "GS40anandk_u:10839": " mātuluṅgarasaiḥ piṣṭvā kṣipederaṇḍatailake /",
    "GS40anandk_u:10840": " anena lohapātrasthaṃ bhāvayetpūrvagandhakam // Āk_2,1.35 //",
    "GS40anandk_u:10841": " trivāraṃ kṣaudratulyaṃ tajjāyate gandhavarjitam /",
    "GS40anandk_u:10842": " idaṃ gandhakatailaṃ syātsarvayogeṣu yojayet // Āk_2,1.36 //",
    "GS40anandk_u:10843": " (dvitīyaḥ prakāraḥ)",
    "GS40anandk_u:10844": " athavārkasnuhīkṣīrairvastraṃ lepyaṃ tu saptadhā /",
    "GS40anandk_u:10845": " gandhakaṃ navanītena piṣṭvā vastraṃ lipettu tām // Āk_2,1.37 //",
    "GS40anandk_u:10846": " tadvartiṃ jvalitāṃ daṃśe dhṛtāṃ kuryādadhomukhīm /",
    "GS40anandk_u:10847": " tailaṃ patedadho bhāṇḍe grāhyaṃ yogeṣu yojayet // Āk_2,1.38 //",
    "GS40anandk_u:10848": " (gandhakasattvapātanam;",
    "GS40anandk_u:10849": " prathamaḥ prakāraḥ)",
    "GS40anandk_u:10850": " gandhakastu kuberākṣītailena ciramarditaḥ /",
    "GS40anandk_u:10851": " dṛḍhaṃ prakaṭamūṣāyāṃ dhmātaḥ sattvaṃ vimuñcati // Āk_2,1.39 //",
    "GS40anandk_u:10852": " (dvitīyaḥ prakāraḥ)",
    "GS40anandk_u:10853": " yadvā bhāṇḍodare kṣiptvā gandhakaṃ pūrvaśodhitam /",
    "GS40anandk_u:10854": " pidhāya tāmrapātreṇa tasmiñśītodakaṃ kṣipet // Āk_2,1.40 //",
    "GS40anandk_u:10855": " mandaṃ prajvālya tadadho vahnimuṣṇaṃ jalaṃ haret /",
    "GS40anandk_u:10856": " evaṃ punaḥ punaḥ śītajalamūrdhvaṃ vinikṣipet // Āk_2,1.41 //",
    "GS40anandk_u:10857": " gandhakasyāgnitaḥ sattvaṃ svarṇābhaṃ sarvakāryakṛt /",
    "GS40anandk_u:10858": " na cāsya sattvam ādadyāt sattvarūpo hi gandhakaḥ // Āk_2,1.42 //",
    "GS40anandk_u:10859": " iti gandhakatattvajñāḥ kecidanye pracakṣate /",
    "GS40anandk_u:10860": " (gandhakadrutiḥ)",
    "GS40anandk_u:10861": " yadvā saṃcūrṇitaṃ gandhaṃ kaṭutailasamanvitam // Āk_2,1.43 //",
    "GS40anandk_u:10862": " vastre nikṣipya tadvastraṃ kārayedvartikāṃ dṛḍhām /",
    "GS40anandk_u:10863": " tataḥ sūtreṇa saṃveṣṭya goghṛtena pariplutām // Āk_2,1.44 //",
    "GS40anandk_u:10864": " saṃdaṃśenoddhṛtaṃ kṛtvā vartiṃ cādhaḥ pradīpayet /",
    "GS40anandk_u:10865": " pakvāmraphalasambhūtarasavarṇā bhaveddrutiḥ // Āk_2,1.45 //",
    "GS40anandk_u:10866": " (gandhakasya guṇāḥ)",
    "GS40anandk_u:10867": " gandhakaḥ kaṭukaḥ pāke vīryoṣṇo vimalaḥ saraḥ /",
    "GS40anandk_u:10868": " visarpakuṣṭhakaṇḍūtikrimigulmakṣayāpahaḥ // Āk_2,1.46 //",
    "GS40anandk_u:10869": " akṣirogapraśamano vṛṣyo viṣagadārtijit /",
    "GS40anandk_u:10870": " sarvasiddhiprado balyastridoṣaghno rasāyanaḥ // Āk_2,1.47 //",
    "GS40anandk_u:10871": " (haritālam)",
    "GS40anandk_u:10872": " haritālaṃ ca godantī tālakaṃ naṭamaṇḍanam /",
    "GS40anandk_u:10873": " girijālalitaṃ pītam atigandhaṃ biḍālakam // Āk_2,1.48 //",
    "GS40anandk_u:10874": " (haritālabhedāḥ)",
    "GS40anandk_u:10875": " haritālaṃ dvidhā proktaṃ patrākhyaṃ piṇḍasaṃjñakam /",
    "GS40anandk_u:10876": " (pattratālaka: :",
    "GS40anandk_u:10877": " phys. properties)",
    "GS40anandk_u:10878": " svarṇavarṇaṃ guru snigdhaṃ tanupattraṃ ca bhāsuram // Āk_2,1.49 //",
    "GS40anandk_u:10879": " tatpattratālakaṃ proktaṃ bahupatraṃ rasāyanam /",
    "GS40anandk_u:10880": " (piṇḍatālaka: :",
    "GS40anandk_u:10881": " phys. properties)",
    "GS40anandk_u:10882": " niṣpatraṃ piṇḍasadṛśaṃ svalpasattvaṃ tathā guru // Āk_2,1.50 //",
    "GS40anandk_u:10883": " strīpuṣpaharaṇaṃ tattu guṇālpaṃ piṇḍatālakam /",
    "GS40anandk_u:10884": " (aśuddhaharitālasevane doṣāḥ)",
    "GS40anandk_u:10885": " vātaśleṣmapramehādikaram āyurnibarhaṇam // Āk_2,1.51 //",
    "GS40anandk_u:10886": " tāpasphoṭāṅgasaṃkocaṃ haritālamaśodhitam /",
    "GS40anandk_u:10887": " (haritālaśuddhiḥ;",
    "GS40anandk_u:10888": " prathamaḥ prakāraḥ)",
    "GS40anandk_u:10889": " tālakaṃ kaṇaśaḥ kṛtvā daśāṃśena tu ṭaṅkaṇam // Āk_2,1.52 //",
    "GS40anandk_u:10890": " jambīrotthadravaiḥ kṣālyaṃ kāñjikaiḥ kṣālayetpunaḥ /",
    "GS40anandk_u:10891": " vastre caturguṇe baddhvā ḍolāyantre dinaṃ pacet // Āk_2,1.53 //",
    "GS40anandk_u:10892": " sacūrṇenāranālena dinaṃ kūṣmāṇḍajai rasaiḥ /",
    "GS40anandk_u:10893": " svedyaṃ vā śālmalītoyaistālakaṃ śuddhimāpnuyāt // Āk_2,1.54 //",
    "GS40anandk_u:10894": " (dvitīyaḥ prakāraḥ)",
    "GS40anandk_u:10895": " madhutulye ghanībhūte kaṣāye brahmamūlaje /",
    "GS40anandk_u:10896": " trivāraṃ tālakaṃ bhāvyaṃ piṣṭvā mūtre'tha māhiṣe // Āk_2,1.55 //",
    "GS40anandk_u:10897": " utpalairdaśabhirdeyaṃ puṭaṃ kuryātpunaḥ punaḥ /",
    "GS40anandk_u:10898": " evaṃ dvādaśadhā pācyaṃ śuddhaṃ yogeṣu yojayet // Āk_2,1.56 //",
    "GS40anandk_u:10899": " (tṛtīyaḥ prakāraḥ)",
    "GS40anandk_u:10900": " tālakaṃ poṭṭalaṃ baddhvā sacūrṇe kāñjike pacet /",
    "GS40anandk_u:10901": " dolāyantreṇa yāmaikaṃ tataḥ kūṣmāṇḍaje rase // Āk_2,1.57 //",
    "GS40anandk_u:10902": " tilataile pacedyāmaṃ yāmaṃ ca triphalājale /",
    "GS40anandk_u:10903": " evaṃ yantre caturyāmaṃ pācyaṃ śudhyati tālakam // Āk_2,1.58 //",
    "GS40anandk_u:10904": " (tālakasattvapātanam;",
    "GS40anandk_u:10905": " prathamaḥ prakāraḥ)",
    "GS40anandk_u:10906": " lākṣā rājī tilāḥ śigru ṭaṅkaṇaṃ lavaṇaṃ guḍam /",
    "GS40anandk_u:10907": " tālakārghyeṇa saṃmardya chidramūṣāṃ nirodhayet // Āk_2,1.59 //",
    "GS40anandk_u:10908": " puṭetpātālayantreṇa sattvaṃ patati niścayam /",
    "GS40anandk_u:10909": " (dvitīyaḥ prakāraḥ)",
    "GS40anandk_u:10910": " tālakaṃ mardayeddugdhaiḥ sarpākṣyā vā kaṣāyakaiḥ // Āk_2,1.60 //",
    "GS40anandk_u:10911": " pūrvavajjanayetsattvaṃ chidramūṣānirodhitam /",
    "GS40anandk_u:10912": " (tṛtīyaḥ prakāraḥ)",
    "GS40anandk_u:10913": " lākṣā rājī guḍaṃ śigru ṭaṅkaṇaṃ lavaṇaṃ tilāḥ // Āk_2,1.61 //",
    "GS40anandk_u:10914": " ebhistulyaṃ sattvatālaṃ mardayed ravidugdhakaiḥ /",
    "GS40anandk_u:10915": " dinaṃ vā vajriṇīdugdhaiḥ kūśmāṇḍasya dravaiśca vā // Āk_2,1.62 //",
    "GS40anandk_u:10916": " tena kalkena liptvāntaśchidramūṣāṃ nirodhayet /",
    "GS40anandk_u:10917": " puṭādvā dhamanāt sattvaṃ grāhyaṃ pātālayantrake // Āk_2,1.63 //",
    "GS40anandk_u:10918": " (caturthaḥ prakāraḥ)",
    "GS40anandk_u:10919": " tālakādaṣṭamāṃśena deyaṃ sūtaṃ ca ṭaṅkaṇam /",
    "GS40anandk_u:10920": " kūśmāṇḍasya rasaiḥ snuhyāḥ kṣīrair mardyāddinatrayam // Āk_2,1.64 //",
    "GS40anandk_u:10921": " tadgolaṃ chidramūṣāyāṃ grāhyaṃ sattvaṃ ca pūrvavat /",
    "GS40anandk_u:10922": " (pañcamaḥ prakāraḥ)",
    "GS40anandk_u:10923": " bhāgāḥ ṣoḍaśa tālasya viṣapāradaṭaṅkaṇāḥ // Āk_2,1.65 //",
    "GS40anandk_u:10924": " śvetābhravaṅgayoścūrṇaṃ pratibhāgaṃ vimiśrayet /",
    "GS40anandk_u:10925": " samaṃ snuhyarkapayasā mardayeddivasadvayam // Āk_2,1.66 //",
    "GS40anandk_u:10926": " tadgolaṃ kācakupyantaḥ kṣiptvā tāṃ kācakūpikām /",
    "GS40anandk_u:10927": " sarvato'ṅgulamānena limpedvastre mṛdā dṛḍham // Āk_2,1.67 //",
    "GS40anandk_u:10928": " śuṣkāṃ tāṃ vālukāyantre śanairmandāgninā pacet /",
    "GS40anandk_u:10929": " śuṣke drave nirudhyātha samyaṅmṛllavaṇairmukham // Āk_2,1.68 //",
    "GS40anandk_u:10930": " caṇḍāgninā pacedyāvattāvaddvādaśayāmakam /",
    "GS40anandk_u:10931": " svāṅgaśītaṃ samuddhṛtya bhittvā kūpīṃ samāharet // Āk_2,1.69 //",
    "GS40anandk_u:10932": " ūrdhvalagnaṃ tālasattvaṃ sphaṭikopalasannibham /",
    "GS40anandk_u:10933": " (ṣaṣṭhaḥ prakāraḥ)",
    "GS40anandk_u:10934": " bhāvitaṃ snukpayaḥ siktaṃ snuhīdrāvairdvisaptadhā // Āk_2,1.70 //",
    "GS40anandk_u:10935": " tilasarṣapaśigrūṇi lavaṇaṃ mitrapañcakam /",
    "GS40anandk_u:10936": " ebhistulyaṃ śuddhatālaṃ dinamekaṃ vimardayet // Āk_2,1.71 //",
    "GS40anandk_u:10937": " bhūdhare chidramūṣāntardhmātaṃ sattvaṃ vimuñcati /",
    "GS40anandk_u:10938": " (tālakasya guṇāḥ)",
    "GS40anandk_u:10939": " tālakaṃ śodhitaṃ śreṣṭhaṃ kuṣṭhamṛtyujarāpaham // Āk_2,1.72 //",
    "GS40anandk_u:10940": " saubhāgyasaugandhyakaraṃ paramāyurvivardhanam /",
    "GS40anandk_u:10941": " (manaḥśilā)",
    "GS40anandk_u:10942": " manaḥśilā syātkunaṭī nāgāsyā raktagandhakaḥ // Āk_2,1.73 //",
    "GS40anandk_u:10943": " nepālikā nāgajihvā kalyāṇī saptanāmakā /",
    "GS40anandk_u:10944": " (manaḥśilābhedāḥ)",
    "GS40anandk_u:10945": " manaḥśilā tridhā proktā śyāmāṅgī kaṇavīrakā // Āk_2,1.74 //",
    "GS40anandk_u:10946": " khaṇḍākhyā caiva tadrūpaṃ vivicya parikalpyate /",
    "GS40anandk_u:10947": " śyāmā raktā kharāṅgā ca bhārāḍhyā śyāmikā matā // Āk_2,1.75 //",
    "GS40anandk_u:10948": " tejasvinī ca nirbhārā tāmrābhā kaṇavīrakā /",
    "GS40anandk_u:10949": " cūrṇībhūtātiraktāṅgī sabhārā khaṇḍapūrvikā // Āk_2,1.76 //",
    "GS40anandk_u:10950": " uttaroktā guṇaiḥ śreṣṭhā bhūrisattvā prakīrtitā /",
    "GS40anandk_u:10951": " (aśuddhamanaḥśilāsevāyāṃ doṣāḥ)",
    "GS40anandk_u:10952": " aśmarīṃ mūtrakṛcchraṃ ca mandāgniṃ malabaddhatām // Āk_2,1.77 //",
    "GS40anandk_u:10953": " karoti kuṣṭhaṃ tāpaṃ ca śuddhihīnā manaḥśilā /",
    "GS40anandk_u:10954": " (manaḥśilāśuddhiḥ)",
    "GS40anandk_u:10955": " ajāmūtraistryahaṃ pacyāddolāyantre manaḥśilām // Āk_2,1.78 //",
    "GS40anandk_u:10956": " saptadhā dadhyajāpittairgharme tāpyaṃ viśuddhaye /",
    "GS40anandk_u:10957": " jīvantībhṛṅgarāḍraktāgastyadrāvairmanaḥśilām // Āk_2,1.79 //",
    "GS40anandk_u:10958": " dolāyantre pacedyāmaṃ yāmaṃ chāgotthamūtrakaiḥ /",
    "GS40anandk_u:10959": " kṣālayedāranālena sarvayogeṣu yojayet // Āk_2,1.80 //",
    "GS40anandk_u:10960": " agastyasya rase bhāvyā saptāhācchodhitā śilā /",
    "GS40anandk_u:10961": " (manaḥśilāsattvapātanam;",
    "GS40anandk_u:10962": " prathamaḥ prakāraḥ)",
    "GS40anandk_u:10963": " tālavacca śilāsattvaṃ pātanaṃ śodhanaṃ tathā // Āk_2,1.81 //",
    "GS40anandk_u:10964": " gomāṃsair mātuluṅgāmlair dinaṃ bhāvyā manaḥśilā /",
    "GS40anandk_u:10965": " tāṃ raktapītapuṣpāṇāṃ rasaiḥ pītaiśca bhāvayet // Āk_2,1.82 //",
    "GS40anandk_u:10966": " dinānte mardayedyāmaṃ mitrapañcakasaṃyutam /",
    "GS40anandk_u:10967": " gulikāṃ kācakūpyantaḥ kṣiptvā tāṃ kācakūpikām // Āk_2,1.83 //",
    "GS40anandk_u:10968": " sarvato'ṅgulamānena limpedvastramṛdā dṛḍham /",
    "GS40anandk_u:10969": " śuṣkāṃ tāṃ vālukāyantre śanairmandāgninā pacet // Āk_2,1.84 //",
    "GS40anandk_u:10970": " śuṣke drave nirudhyātha samyaṅmṛllavaṇairmukham /",
    "GS40anandk_u:10971": " caṇḍāgninā pacedyāvattāvaddvādaśayāmakam // Āk_2,1.85 //",
    "GS40anandk_u:10972": " svāṅgaśītaṃ samuddhṛtya bhittvā kūpīṃ samāharet /",
    "GS40anandk_u:10973": " ūrdhvalagnaṃ śilāsattvaṃ bālārkasadṛśopamam // Āk_2,1.86 //",
    "GS40anandk_u:10974": " (dvitīyaḥ prakāraḥ)",
    "GS40anandk_u:10975": " agastyaśigrujaistoyais tryahaṃ bhāvyā manaḥśilā /",
    "GS40anandk_u:10976": " tālakauṣadhayogena sattvaṃ hemanibhaṃ bhavet // Āk_2,1.87 //",
    "GS40anandk_u:10977": " (manaḥśilāyā guṇāḥ)",
    "GS40anandk_u:10978": " manaḥśilā kaṭūṣṇā ca satiktā kaphavātajit /",
    "GS40anandk_u:10979": " kaṇḍūtikṣayakāsaghnī viṣabhūtāgnimāndyahṛt // Āk_2,1.88 //",
    "GS40anandk_u:10980": " (mākṣikam)",
    "GS40anandk_u:10981": " mākṣikaṃ madhudhātu syānmākṣīkaṃ hemamākṣikam /",
    "GS40anandk_u:10982": " tāpyaṃ ca tāpijaṃ tārkṣyaṃ tāpīdeśasamudbhavam // Āk_2,1.89 //",
    "GS40anandk_u:10983": " (mākṣikabhedāḥ)",
    "GS40anandk_u:10984": " mākṣīkaṃ dvividhaṃ hemamākṣikaṃ tāramākṣikam /",
    "GS40anandk_u:10985": " tatrādyaṃ mākṣikaṃ kānyakubjotthaṃ svarṇasannibham // Āk_2,1.90 //",
    "GS40anandk_u:10986": " tapatītīrasambhūtaṃ pañcavarṇaṃ suvarṇavat /",
    "GS40anandk_u:10987": " pāṣāṇabahalaḥ proktastāpyākhyo'sau guṇātmakaḥ // Āk_2,1.91 //",
    "GS40anandk_u:10988": " suvarṇākārabhedācca pratyekaṃ tatpunastridhā /",
    "GS40anandk_u:10989": " kādambaṃ kāravellākhyaṃ taṇḍulīyakasaṃjñakam // Āk_2,1.92 //",
    "GS40anandk_u:10990": " (aśuddhamākṣikasevane doṣāḥ)",
    "GS40anandk_u:10991": " prāṇaviṣṭambhadaurbalyavahnisādākṣirogakṛt /",
    "GS40anandk_u:10992": " mākṣikaṃ mārayatyeva śuddhihīnaṃ surārcite // Āk_2,1.93 //",
    "GS40anandk_u:10993": " (mākṣikaśuddhiḥ;",
    "GS40anandk_u:10994": " prathamaḥ prakāraḥ)",
    "GS40anandk_u:10995": " mākṣikaṃ naramūtreṇa kvāthaiḥ kaulutthakodbhavaiḥ /",
    "GS40anandk_u:10996": " vetasenāmlavargeṇa ṭaṅkaṇena kaṭutrikaiḥ // Āk_2,1.94 //",
    "GS40anandk_u:10997": " ḍolāyantre dinaṃ pācyaṃ sūraṇasyaiva madhyagam /",
    "GS40anandk_u:10998": " dinaṃ rambhādravaiḥ pacyāduddhṛtaṃ peṣayed ghṛtaiḥ // Āk_2,1.95 //",
    "GS40anandk_u:10999": " eraṇḍatailasaṃyuktaiḥ puṭe pacyanviśodhayet /",
    "GS40anandk_u:11000": " (dvitīyaḥ prakāraḥ)",
    "GS40anandk_u:11001": " mākṣikasya trayo bhāgā bhāgaikaṃ ṭaṅkaṇasya ca // Āk_2,1.96 //",
    "GS40anandk_u:11002": " mātuluṅgadravairvātha jambīrotthadravaiḥ pacet /",
    "GS40anandk_u:11003": " lohapātre pacettāvadyāvatpātraṃ sulohitam // Āk_2,1.97 //",
    "GS40anandk_u:11004": " tāmravarṇamayo vāpi tāvacchudhyati mākṣikam /",
    "GS40anandk_u:11005": " (tṛtīyaḥ prakāraḥ)",
    "GS40anandk_u:11006": " agastipuṣpaniryāsaiḥ śigrumūlaṃ nigharṣayet // Āk_2,1.98 //",
    "GS40anandk_u:11007": " dravaiḥ pāṣāṇabhedyāśca peṣyam ebhiśca mākṣikam /",
    "GS40anandk_u:11008": " tadvaṭīṃ cātha mūṣāyāṃ daśabhirutpalaiḥ puṭet // Āk_2,1.99 //",
    "GS40anandk_u:11009": " punaḥ punaśca piṣṭvātha puṭaiḥ ṣaḍbhirviśudhyati /",
    "GS40anandk_u:11010": " (caturthaḥ prakāraḥ)",
    "GS40anandk_u:11011": " kṣaudrakṣīrāranālāśca aṣṭabhāgāḥ pṛthak pṛthak // Āk_2,1.100 //",
    "GS40anandk_u:11012": " gavyaṃ takraṃ caturbhāgaṃ bhāgaḥ kaulutthajo rasaḥ /",
    "GS40anandk_u:11013": " sarvaṃ sampūrayed bhāṇḍe bhāgaikaṃ mākṣikaṃ pacet // Āk_2,1.101 //",
    "GS40anandk_u:11014": " ḍolāyantreṇa mṛdvagnau yāmamātraṃ punaḥ pacet /",
    "GS40anandk_u:11015": " uddhṛtya mātuluṅgāmlaiḥ piṣṭvā daśabhirutpalaiḥ // Āk_2,1.102 //",
    "GS40anandk_u:11016": " puṭe punaḥ punaḥ kuryādevaṃ dvādaśavāsaram /",
    "GS40anandk_u:11017": " śuddhaṃ bhavati mākṣīkaṃ sarvayogeṣu yojayet // Āk_2,1.103 //",
    "GS40anandk_u:11018": " (pañcamaḥ prakāraḥ)",
    "GS40anandk_u:11019": " mākṣikaṃ kaṇaśaḥ kṛtvā jālinīmeghanādayoḥ /",
    "GS40anandk_u:11020": " piṇḍe nikṣipya vipaceddolāyantre kulutthaje // Āk_2,1.104 //",
    "GS40anandk_u:11021": " kvāthe tacchuddhatāṃ yāti praśastaṃ lohamāraṇe /",
    "GS40anandk_u:11022": " (ṣaṣṭhaḥ prakāraḥ)",
    "GS40anandk_u:11023": " taile takre gavāṃ mūtre kaulutthe vāmlakāñjike // Āk_2,1.105 //",
    "GS40anandk_u:11024": " mākṣikaṃ śodhayetprājño giridoṣanivṛttaye /",
    "GS40anandk_u:11025": " (saptamaḥ prakāraḥ)",
    "GS40anandk_u:11026": " kulutthakodravakvāthanaramūtrāmlavetasaiḥ // Āk_2,1.106 //",
    "GS40anandk_u:11027": " ṭaṅkaṇenāmlavargeṇa kaṭukatritayena vā /",
    "GS40anandk_u:11028": " ḍolāyantre dinaṃ pācyaṃ sūraṇakandamadhyagam // Āk_2,1.107 //",
    "GS40anandk_u:11029": " dinaṃ rambhādravaiḥ pācyaṃ dhmātamuddhṛtya peṣitam /",
    "GS40anandk_u:11030": " eraṇḍatailasarpirbhyāṃ puṭaiḥ śudhyati mākṣikam // Āk_2,1.108 //",
    "GS40anandk_u:11031": " (aṣṭamaḥ prakāraḥ)",
    "GS40anandk_u:11032": " suvarṇavarṇavimalaṃ tāpyaṃ vā kaṇaśaḥ kṛtam /",
    "GS40anandk_u:11033": " punarnavāyāḥ kalkasthaṃ kaulutthe svedayedrase // Āk_2,1.109 //",
    "GS40anandk_u:11034": " saindhavair bījapūrāktairyuktaṃ vā poṭṭalīkṛtam /",
    "GS40anandk_u:11035": " ḍolāyantre dinaṃ svedyaṃ śuddhimāyāti niścitam // Āk_2,1.110 //",
    "GS40anandk_u:11036": " (mākṣikasattvapātanavidhiḥ;",
    "GS40anandk_u:11037": " prathamaḥ prakāraḥ)",
    "GS40anandk_u:11038": " godugdhaiśca snuhīkṣīrair bhāvyameraṇḍatailakaiḥ /",
    "GS40anandk_u:11039": " mākṣikaṃ dinamekaṃ tu marditaṃ vaṭakīkṛtam // Āk_2,1.111 //",
    "GS40anandk_u:11040": " abhravaddhamane satvaṃ sasyakasyāpyayaṃ vidhiḥ /",
    "GS40anandk_u:11041": " (dvitīyaḥ prakāraḥ)",
    "GS40anandk_u:11042": " dolāyantre sāranāle mākṣikaṃ svedayeddinam // Āk_2,1.112 //",
    "GS40anandk_u:11043": " cūrṇitaṃ madhusarpirbhyāṃ lohapātre paceddinam /",
    "GS40anandk_u:11044": " ādāya bhāvayed gharme vajrīkṣīrairdināvadhi // Āk_2,1.113 //",
    "GS40anandk_u:11045": " gṛhadhūmair ghṛtaiḥ kṣaudraiḥ saṃyuktair mardayeddinam /",
    "GS40anandk_u:11046": " andhamūṣāgataṃ dhmātaṃ sattvaṃ guñjānibhaṃ bhavet // Āk_2,1.114 //",
    "GS40anandk_u:11047": " (tṛtīyaḥ prakāraḥ)",
    "GS40anandk_u:11048": " kadalīkandatoyena mākṣikaṃ śatadhātape /",
    "GS40anandk_u:11049": " bhāvitaṃ pācayedyāmaṃ sājyairvātāritailakaiḥ // Āk_2,1.115 //",
    "GS40anandk_u:11050": " pūrvavaddhamanāt sattvam indragopasamaṃ bhavet /",
    "GS40anandk_u:11051": " (caturthaḥ prakāraḥ)",
    "GS40anandk_u:11052": " snuhyarkapayasā stanyair mākṣikaṃ mardayeddinam // Āk_2,1.116 //",
    "GS40anandk_u:11053": " kaṅkuṣṭhaṃ ṭaṅkaṇaṃ caiva pratipādāṃśamiśritam /",
    "GS40anandk_u:11054": " mūkamūṣāgataṃ dhmātaṃ satvaṃ maṇinibhaṃ bhavet // Āk_2,1.117 //",
    "GS40anandk_u:11055": " (pañcamaḥ prakāraḥ)",
    "GS40anandk_u:11056": " kadalīkandatulasījambīrāṇāṃ dravaiḥ kramāt /",
    "GS40anandk_u:11057": " bhāvayenmākṣikaṃ ślakṣṇaṃ pratidrāveṇa saptadhā // Āk_2,1.118 //",
    "GS40anandk_u:11058": " ruddhvā dhmāte patet sattvaṃ śukatuṇḍanibhaṃ śubham /",
    "GS40anandk_u:11059": " (ṣaṣṭhaḥ prakāraḥ)",
    "GS40anandk_u:11060": " mūtravargāmlavargābhyāṃ dvisaptāhaṃ vibhāvayet // Āk_2,1.119 //",
    "GS40anandk_u:11061": " mākṣīkaṃ tīvragharmeṇa dinamamlaiśca mardayet /",
    "GS40anandk_u:11062": " mitrapañcakasaṃyuktaṃ vaṭīkṛtya dhamed dṛḍham // Āk_2,1.120 //",
    "GS40anandk_u:11063": " vyomavadvaṅkanālena sattvaṃ śulbanibhaṃ bhavet /",
    "GS40anandk_u:11064": " (saptamaḥ prakāraḥ)",
    "GS40anandk_u:11065": " snuhīkṣīrair gavāṃ kṣīrair bhāvyam eraṇḍatailakaiḥ // Āk_2,1.121 //",
    "GS40anandk_u:11066": " mākṣikaṃ pañcamitrāktaṃ saptāhānte vaṭīkṛtam /",
    "GS40anandk_u:11067": " pūrvavadvidhamettena sattvaṃ lākṣānibhaṃ bhavet // Āk_2,1.122 //",
    "GS40anandk_u:11068": " (aṣṭamaḥ prakāraḥ)",
    "GS40anandk_u:11069": " stanyaiḥ kaṅkuṣṭhakaiścaiva kadalītoyasaṃyutaiḥ /",
    "GS40anandk_u:11070": " mitrapañcakasaṃyuktairmākṣikaṃ dinasaptakam // Āk_2,1.123 //",
    "GS40anandk_u:11071": " bhāvitaṃ mardayedyāmaṃ dinaṃ vātāritailakaiḥ /",
    "GS40anandk_u:11072": " mṛdvagninā pacettāvadyāvaddravati golakam // Āk_2,1.124 //",
    "GS40anandk_u:11073": " sattvaṃ kiṃśukapuṣpābhaṃ vyomavaddhamanādbhavet /",
    "GS40anandk_u:11074": " vimalānāṃ ca sarveṣāṃ sasyakasyāpyayaṃ vidhiḥ // Āk_2,1.125 //",
    "GS40anandk_u:11075": " (navamaḥ prakāraḥ)",
    "GS40anandk_u:11076": " saṃcūrṇya mākṣikaṃ śuddhaṃ mardyamamlena kenacit /",
    "GS40anandk_u:11077": " kṣālayedāranālena hyadhaḥsthaṃ svarṇacūrṇavat // Āk_2,1.126 //",
    "GS40anandk_u:11078": " jārayettatsamāhṛtya dhamet sattvaṃ vimuñcati /",
    "GS40anandk_u:11079": " yojayedvāpane cedaṃ bījānāṃ yatra yatra vai // Āk_2,1.127 //",
    "GS40anandk_u:11080": " (daśamaḥ prakāraḥ)",
    "GS40anandk_u:11081": " kadalīpatrajairnīrairmākṣikaṃ bhāvayeddrutam /",
    "GS40anandk_u:11082": " gandharvatailamadhvājyaiḥ pakvamekadinaṃ tataḥ // Āk_2,1.128 //",
    "GS40anandk_u:11083": " tattāpyaṃ vajramūṣāyāṃ pakvāyāṃ nikṣipettataḥ /",
    "GS40anandk_u:11084": " lohasaṃdhānakaraṇaṃ tatsamaṃ tatra nikṣipet // Āk_2,1.129 //",
    "GS40anandk_u:11085": " dṛḍhaṃ pramūkamūṣāyāṃ koṣṭhikāyāṃ niveśayet /",
    "GS40anandk_u:11086": " aṅgāraiḥ khadirodbhūtair dhamedbhastrādvayena vai // Āk_2,1.130 //",
    "GS40anandk_u:11087": " vaṅkanālayujā sattvaṃ tāpyasya patati dhruvam /",
    "GS40anandk_u:11088": " (ekādaśaḥ prakāraḥ)",
    "GS40anandk_u:11089": " māṇivandhyaṃ vaiṣṇavaṃ ca gṛhṇīyātsamabhāgataḥ // Āk_2,1.131 //",
    "GS40anandk_u:11090": " phalapūrarasaiḥ piṣṭvā sampuṭe sudṛḍhaṃ kṣipet /",
    "GS40anandk_u:11091": " samyagliptvā vanodbhūtaiśchāṇakaiḥ puṭayettataḥ // Āk_2,1.132 //",
    "GS40anandk_u:11092": " kukuptotthaṃ tadākṛṣyaṃ svāṃgaśītaṃ pramardayet /",
    "GS40anandk_u:11093": " phalapūrarasaiḥ pakvairmardayitvātha pūrvavat // Āk_2,1.133 //",
    "GS40anandk_u:11094": " puṭanaṃ chagaṇenaiva tāvatkuryādvicakṣaṇaḥ /",
    "GS40anandk_u:11095": " yāvattatpuṭitaṃ kalkaṃ phalapūrāmlamarditam // Āk_2,1.134 //",
    "GS40anandk_u:11096": " śāṇottejitanistriṃśaliptaṃ tattāmratām iyāt /",
    "GS40anandk_u:11097": " itthaṃ śuddhaṃ ca garuḍaṃ ṭaṅkaṇaṃ nīrajaṃ rasam // Āk_2,1.135 //",
    "GS40anandk_u:11098": " ghṛtena madhunā yuktaṃ saguḍaṃ guñjayā samam /",
    "GS40anandk_u:11099": " prāgvanmūṣāgataṃ kṛtvā dhamettat khadirāgninā // Āk_2,1.136 //",
    "GS40anandk_u:11100": " mṛdusattvaṃ nāgasamam indragopakasannibham /",
    "GS40anandk_u:11101": " patatyeva na saṃdehaḥ sarvajñavacanaṃ tathā // Āk_2,1.137 //",
    "GS40anandk_u:11102": " śukladīptiraśabdaśca yadā vaiśvānaro bhavet /",
    "GS40anandk_u:11103": " tadā tu sattvaṃ patitaṃ jānīyānnānyathā kvacit // Āk_2,1.138 //",
    "GS40anandk_u:11104": " (mākṣikasya guṇāḥ)",
    "GS40anandk_u:11105": " kaṣāyatiktamadhuraṃ kaṭukaṃ mākṣikadvayam /",
    "GS40anandk_u:11106": " uṣṇaṃ rasāyanaṃ kuṣṭhaśoṣahidhmāvamipraṇut // Āk_2,1.139 //",
    "GS40anandk_u:11107": " mākṣīkadhātuḥ sakalāmayaghnaḥ prāṇo rasendrasya paraṃ hi vṛṣyaḥ /",
    "GS40anandk_u:11108": " durmelalohadvayamelakaśca guṇottaraḥ pūrvarasāyanāgryaḥ // Āk_2,1.140 //",
    "GS40anandk_u:11109": " (abhrakam)",
    "GS40anandk_u:11110": " utpattyādi ghanasyādau kathitaṃ tadrasāyane /",
    "GS40anandk_u:11111": " adhunā sampravakṣyāmi tatkriyās tadguṇānapi // Āk_2,1.141 //",
    "GS40anandk_u:11112": " (abhrakabhasmavidhiḥ;",
    "GS40anandk_u:11113": " prathamaḥ prakāraḥ)",
    "GS40anandk_u:11114": " dhānyābhrakaṃ meghanādadravaiḥ saṃmardayed dinam /",
    "GS40anandk_u:11115": " śatāṃśaṃ ṭaṅkaṇaṃ dattvā tato gajapuṭe pacet // Āk_2,1.142 //",
    "GS40anandk_u:11116": " mustāsūraṇavarṣābhūrasair vyastaiḥ puṭaṃ tridhā /",
    "GS40anandk_u:11117": " kāsamardarasaiḥ pañca varāgomūtrakairapi // Āk_2,1.143 //",
    "GS40anandk_u:11118": " nyagrodhasya jaṭākvāthair mardyaṃ daśapuṭaṃ punaḥ /",
    "GS40anandk_u:11119": " ṣaṭ ca jambīranīreṇa gokṣīreṇa puṭatrayam // Āk_2,1.144 //",
    "GS40anandk_u:11120": " peṣaṇaṃ gharmapākaṃ ca sthālīpākaṃ puṭaṃ kramāt /",
    "GS40anandk_u:11121": " kuryāccatvāri karmāṇi ṭaṅkaṇaṃ ca puṭe puṭe // Āk_2,1.145 //",
    "GS40anandk_u:11122": " niścandraṃ jāyate hyabhraṃ sarvayogeṣu yojayet /",
    "GS40anandk_u:11123": " ayaṃ sāmānyasaṃskāro viśeṣastu nigadyate // Āk_2,1.146 //",
    "GS40anandk_u:11124": " (bhasmīkaraṇe viśiṣṭasaṃskāraḥ)",
    "GS40anandk_u:11125": " niścandrakaṃ mṛtavyoma sāmānyasaṃskṛtam /",
    "GS40anandk_u:11126": " tattadrogaharadravyakvāthaiḥ piṣṭvā puṭe pacet // Āk_2,1.147 //",
    "GS40anandk_u:11127": " yantraistriḥ saptadhā kuryāttattadrogaharaṃ bhavet /",
    "GS40anandk_u:11128": " ayaṃ viśeṣasaṃskārastattadrogaharo bhavet // Āk_2,1.148 //",
    "GS40anandk_u:11129": " pūrvāhne peṣaṇaṃ kāryaṃ madhyāhne gharmapācanam /",
    "GS40anandk_u:11130": " sāyāhne sthālikāpākaṃ kuryād rātrau puṭaṃ kramāt // Āk_2,1.149 //",
    "GS40anandk_u:11131": " saṃskāraḥ pañcadhā prokto ghanasya parameśvari /",
    "GS40anandk_u:11132": " dhānyābhrakaraṇaṃ sattvapātanaṃ nirmalakriyā // Āk_2,1.150 //",
    "GS40anandk_u:11133": " sumṛtīkaraṇaṃ caiva tvamṛtīkaraṇaṃ tathā /",
    "GS40anandk_u:11134": " māraṇe ghanasattvasya ghanapatrasya māraṇe // Āk_2,1.151 //",
    "GS40anandk_u:11135": " kramācchreṣṭhatamau proktau śastau daradaṭaṅkaṇau /",
    "GS40anandk_u:11136": " (dvitīyaḥ prakāraḥ)",
    "GS40anandk_u:11137": " mustākvāthena dhānyābhraṃ pañcaviṃśatpuṭe pacet // Āk_2,1.152 //",
    "GS40anandk_u:11138": " gomūtraiśca tathā kvāthaistriphalāyāḥ sureśvari /",
    "GS40anandk_u:11139": " kāsamardadravairekaṃ gokṣīreṇa puṭaṃ tridhā // Āk_2,1.153 //",
    "GS40anandk_u:11140": " niścandraṃ jāyate hyabhraṃ sarvayogeṣu yojayet /",
    "GS40anandk_u:11141": " viśeṣasaṃskārayutaṃ tattadrogaharaṃ bhavet // Āk_2,1.154 //",
    "GS40anandk_u:11142": " (tṛtīyaḥ prakāraḥ)",
    "GS40anandk_u:11143": " dhānyābhrakasya bhāgaikaṃ bhāgau dvau ṭaṅkaṇasya ca /",
    "GS40anandk_u:11144": " piṣṭvā tadandhamūṣāyāṃ ruddhvā tīvrāgninā dhamet // Āk_2,1.155 //",
    "GS40anandk_u:11145": " svabhāvaśītalaṃ cūrṇaṃ sarvayogeṣu yojayet /",
    "GS40anandk_u:11146": " viśeṣasaṃskārayutaṃ tattadrogaharaṃ bhavet // Āk_2,1.156 //",
    "GS40anandk_u:11147": " (caturthaḥ prakāraḥ)",
    "GS40anandk_u:11148": " dhānyābhraṃ mardayedamlairgharme saṃsthāpayettataḥ /",
    "GS40anandk_u:11149": " puṭaṃ kuryāttato'mlena secanaṃ mardanaṃ punaḥ // Āk_2,1.157 //",
    "GS40anandk_u:11150": " viṃśadvāraṃ tato dugdhe puṭanistabdham abhrakam /",
    "GS40anandk_u:11151": " kṣipettaṃ mardayeddugdhair dugdhe kṣiptvātape nyaset // Āk_2,1.158 //",
    "GS40anandk_u:11152": " puṭaṃ triḥ saptavārāṇi kuryādevaṃ punaḥ punaḥ /",
    "GS40anandk_u:11153": " taṇḍulaṃ vajravallī ca tālamūlī punarnavā // Āk_2,1.159 //",
    "GS40anandk_u:11154": " śārṅgerī maricaṃ caiva balā ca payasā saha /",
    "GS40anandk_u:11155": " pūrvābhraṃ peṣayedetaiḥ pratyekaiśca tryahaṃ tryaham // Āk_2,1.160 //",
    "GS40anandk_u:11156": " kṣiptvātape puṭe pacyātpratyekena punaḥ punaḥ /",
    "GS40anandk_u:11157": " evaṃ niścandrakaṃ vyoma kajjalābhaṃ mṛtaṃ bhavet // Āk_2,1.161 //",
    "GS40anandk_u:11158": " (pañcamaḥ prakāraḥ)",
    "GS40anandk_u:11159": " dhānyābhrakasya śuṣkasya daśāṃśaṃ maricaṃ kṣipet /",
    "GS40anandk_u:11160": " peṣayedamlavargeṇa amlairbhāvyaṃ dinatrayam // Āk_2,1.162 //",
    "GS40anandk_u:11161": " tacchuṣkaṃ sampuṭe dhāmyaṃ khadirāṅgārakairdṛḍham /",
    "GS40anandk_u:11162": " ūrdhvapātre nivāryātha siñcedamlena kena tam // Āk_2,1.163 //",
    "GS40anandk_u:11163": " dhānyaṃ tatraiva ṣaḍvāramamlaiḥ siñcyātpunaḥ punaḥ /",
    "GS40anandk_u:11164": " agastyaśigruvarṣābhūmūlapatrabhavai rasaiḥ // Āk_2,1.164 //",
    "GS40anandk_u:11165": " piṣṭvābhraṃ secayettena ṣaḍdhā dhāmyaṃ ca secayet /",
    "GS40anandk_u:11166": " sitāmadhvājyagokṣīrais taddhautaṃ peṣyamabhrakam // Āk_2,1.165 //",
    "GS40anandk_u:11167": " ruddhvā ṣaḍbhiḥ puṭaiḥ pācyaṃ piṣṭvā caiva punaḥ punaḥ /",
    "GS40anandk_u:11168": " matsyākṣyāścaikavīrāyā dravaiḥ piṣṭvā tridhā pacet // Āk_2,1.166 //",
    "GS40anandk_u:11169": " evaṃ gajapuṭaiḥ pācyaṃ niścandramayate 'bhrakam /",
    "GS40anandk_u:11170": " pattrābhrakasya sindūraṃ sarvayogeṣu yojayet // Āk_2,1.167 //",
    "GS40anandk_u:11171": " (ṣaṣṭhaḥ prakāraḥ)",
    "GS40anandk_u:11172": " dhānyābhraṃ mardayedyāmaṃ matsyākṣīsvarasaistataḥ /",
    "GS40anandk_u:11173": " pacedgajapuṭairevaṃ saptadhā tulasīrasaiḥ // Āk_2,1.168 //",
    "GS40anandk_u:11174": " kokilākṣarasaiḥ sapta kumārīsvarasaistathā /",
    "GS40anandk_u:11175": " śvetadūrvārasaistadvadvyāghrīkandarasaistathā // Āk_2,1.169 //",
    "GS40anandk_u:11176": " punarnavārasaiḥ sapta tadvat pañcāmṛtais tataḥ /",
    "GS40anandk_u:11177": " niścandraṃ jāyate hyabhraṃ sarvayogeṣu yojayet // Āk_2,1.170 //",
    "GS40anandk_u:11178": " (saptamaḥ prakāraḥ)",
    "GS40anandk_u:11179": " dhānyābhraṃ ṭaṅkaṇaṃ tulyaṃ gomūtraistulasīdravaiḥ /",
    "GS40anandk_u:11180": " vākucyā sūraṇairnālyā dinaṃ piṣṭvā puṭe pacet // Āk_2,1.171 //",
    "GS40anandk_u:11181": " dravaiḥ punaḥ punaḥ piṣṭvā dinānteṣu puṭe pacet // Āk_2,1.172 //",
    "GS40anandk_u:11182": " ruddhvā ruddhvā puṭaistvevaṃ niścandraṃ cābhrakaṃ bhavet /",
    "GS40anandk_u:11183": " (aṣṭamaḥ prakāraḥ)",
    "GS40anandk_u:11184": " piṣṭvā sāmlāranālena peṭālīmūlajatvacam // Āk_2,1.173 //",
    "GS40anandk_u:11185": " taddravairmardayedabhraṃ dinaṃ gajapuṭe pacet /",
    "GS40anandk_u:11186": " evaṃ saptapuṭaṃ kāryaṃ dadhnā ca puṭasaptakam // Āk_2,1.174 //",
    "GS40anandk_u:11187": " yavaciñcādravaistadvanniścandraṃ jāyate'bhrakam /",
    "GS40anandk_u:11188": " (navamaḥ prakāraḥ)",
    "GS40anandk_u:11189": " dhānyābhrakaṃ ravikṣīrai ravimūladravaiśca vā // Āk_2,1.175 //",
    "GS40anandk_u:11190": " mardyaṃ mardyaṃ puṭe pacyātsaptadhā mriyate dhruvam /",
    "GS40anandk_u:11191": " (daśamaḥ prakāraḥ)",
    "GS40anandk_u:11192": " dhānyābhrakaṃ tuṣāmlāntarātape sthāpayeddinam // Āk_2,1.176 //",
    "GS40anandk_u:11193": " yāmaṃ mardyaṃ tu tadgolaṃ ruddhvā gajapuṭe pacet /",
    "GS40anandk_u:11194": " evaṃ kārpāsatoyāntaḥ sthāpyaṃ pācyaṃ puṭe pacet // Āk_2,1.177 //",
    "GS40anandk_u:11195": " evaṃ gokṣīramadhyasthaṃ sthāpyaṃ peṣyaṃ puṭe pacet /",
    "GS40anandk_u:11196": " paścādamlaiśca gokṣīraiḥ kārpāsaiśca punaḥ punaḥ // Āk_2,1.178 //",
    "GS40anandk_u:11197": " gharmapākaṃ mardanaṃ ca sthālīpākaṃ puṭaṃ kramāt /",
    "GS40anandk_u:11198": " ekaviṃśatpuṭe prāpte niścandraṃ jāyate'bhrakam // Āk_2,1.179 //",
    "GS40anandk_u:11199": " sarveṣāṃ ghātitābhrāṇām amṛtīkaraṇe vidhiḥ /",
    "GS40anandk_u:11200": " (abhrakasya guṇāḥ)",
    "GS40anandk_u:11201": " abhrakaṃ gaganaṃ bhṛṅgaṃ bahuputram umābhavam // Āk_2,1.180 //",
    "GS40anandk_u:11202": " patrābhrakasya sindūramamṛtaṃ paramaṃ hitam /",
    "GS40anandk_u:11203": " tridoṣaghnaṃ balakaraṃ vṛṣyamārogyadaṃ śuci // Āk_2,1.181 //",
    "GS40anandk_u:11204": " sarvarogaharaṃ saumyaṃ viṣaghnaṃ ca rasāyanam /",
    "GS40anandk_u:11205": " (cinnabar: :",
    "GS40anandk_u:11206": " synonyms)",
    "GS40anandk_u:11207": " hiṅgulo daradaṃ cūrṇapāradaśca rasodbhavaḥ // Āk_2,1.182 //",
    "GS40anandk_u:11208": " rasagarbhaḥ suraṅgaśca lohaghnaḥ siddhipāradaḥ /",
    "GS40anandk_u:11209": " (cinnabar: :",
    "GS40anandk_u:11210": " subtypes)",
    "GS40anandk_u:11211": " hiṅgulastrividho jñeyaścarmāraḥ śukatuṇḍakaḥ // Āk_2,1.183 //",
    "GS40anandk_u:11212": " haṃsapādaśca tatrādyaṃ tārakarmaṇi yojayet /",
    "GS40anandk_u:11213": " adhamaṃ taṃ vijānīyācchukatuṇḍaṃ ca madhyamam // Āk_2,1.184 //",
    "GS40anandk_u:11214": " hematārakriyāmārge yojayetparameśvari /",
    "GS40anandk_u:11215": " haṃsapādo mahāśreṣṭhaḥ sarvakarmakaro hi saḥ // Āk_2,1.185 //",
    "GS40anandk_u:11216": " tasya sattvaṃ sūta eva daradasya tribhedataḥ /",
    "GS40anandk_u:11217": " (śukatuṇḍa: :",
    "GS40anandk_u:11218": " phys. properties)",
    "GS40anandk_u:11219": " hemakiṭṭasya sadṛśastadrūpas tīkṣṇamārakaḥ // Āk_2,1.186 //",
    "GS40anandk_u:11220": " carmārastīkṣṇarūpaḥ syātsuprītaḥ śukatuṇḍakaḥ /",
    "GS40anandk_u:11221": " (haṃsapāda: :",
    "GS40anandk_u:11222": " properties)",
    "GS40anandk_u:11223": " japākusumasaṅkāśo haṃsapādo mahottamaḥ // Āk_2,1.187 //",
    "GS40anandk_u:11224": " rasāyane sarvasūtaharaṇe sarvarañjane /",
    "GS40anandk_u:11225": " lohānāṃ māraṇe śreṣṭho varṇotkarṣaṇakarmaṇi // Āk_2,1.188 //",
    "GS40anandk_u:11226": " rasakasya tathā rāgabandhe dhaureyakaḥ smṛtaḥ /",
    "GS40anandk_u:11227": " maladoṣādikaṃ nāsti sarvakāryeṣu pūjyate // Āk_2,1.189 //",
    "GS40anandk_u:11228": " (hiṅgulaśuddhiḥ)",
    "GS40anandk_u:11229": " meṣīkṣīreṇa daradamamlavargaiśca bhāvitam /",
    "GS40anandk_u:11230": " saptavāraṃ prayatnena śuddhimāyāti niścitam // Āk_2,1.190 //",
    "GS40anandk_u:11231": " (hiṅgulasattvapātanam)",
    "GS40anandk_u:11232": " daradaṃ pātanāyantre pātitaṃ ca jalāśaye /",
    "GS40anandk_u:11233": " sattvaṃ sūtakasaṅkāśaṃ vimuñcati na saṃśayaḥ // Āk_2,1.191 //",
    "GS40anandk_u:11234": " (hiṅgulasya guṇāḥ)",
    "GS40anandk_u:11235": " ye guṇāḥ pārade proktāste guṇāḥ santi hiṅgule /",
    "GS40anandk_u:11236": " navajvaraharaḥ proktaḥ sampātajvaranāśanaḥ // Āk_2,1.192 //",
    "GS40anandk_u:11237": " (gairikam)",
    "GS40anandk_u:11238": " gairikaṃ giridhātuḥ syādraktadhāturgavedhukam /",
    "GS40anandk_u:11239": " (gairika:: subtypes)",
    "GS40anandk_u:11240": " gairikaṃ dvividhaṃ proktaṃ tatrādyaṃ svarṇagairikam // Āk_2,1.193 //",
    "GS40anandk_u:11241": " pāṣāṇagairikaṃ cānyatpūrvaṃ śreṣṭhatamaṃ guṇaiḥ /",
    "GS40anandk_u:11242": " (gairikasya guṇāḥ)",
    "GS40anandk_u:11243": " śoṇitaṃ masṛṇaṃ snigdhaṃ svādu vṛṣyaṃ himaṃ laghu // Āk_2,1.194 //",
    "GS40anandk_u:11244": " cakṣuṣyaṃ raktapittaghnaṃ viṣahidhmāvamipraṇut /",
    "GS40anandk_u:11245": " tāpajvaraharaṃ śreṣṭhaṃ hemaghnaṃ raktagairikam // Āk_2,1.195 //",
    "GS40anandk_u:11246": " (pāṣāṇagairika: :",
    "GS40anandk_u:11247": " phys. properties)",
    "GS40anandk_u:11248": " pāṣāṇagairikaṃ proktaṃ kaṭhinaṃ tāmravarṇakam /",
    "GS40anandk_u:11249": " (capalaḥ)",
    "GS40anandk_u:11250": " dehavedhī lohavedhī capalā rasabandhinī // Āk_2,1.196 //",
    "GS40anandk_u:11251": " capalā bahubhedā ca sarvalohasvarūpataḥ /",
    "GS40anandk_u:11252": " hemastāro ravimayaḥ sīsātmā vaṅgarūpadhṛk // Āk_2,1.197 //",
    "GS40anandk_u:11253": " tīkṣṇarūpaḥ kāṃsyarūpo rakto viṣamayastathā /",
    "GS40anandk_u:11254": " (capalasvarūpam)",
    "GS40anandk_u:11255": " sattvalohasvarūpāste viṣo haritalohabhāk // Āk_2,1.198 //",
    "GS40anandk_u:11256": " viṣākhyaṃ capalaṃ prāpya nirjīve tasya dāpayet /",
    "GS40anandk_u:11257": " puṭenāraṇyajaiś chāṇaiḥ sadhūmaṃ sarvathā tyajet // Āk_2,1.199 //",
    "GS40anandk_u:11258": " naśyeta tasya dhūmaṃ vai sparśanaṃ dūratastyajet /",
    "GS40anandk_u:11259": " aśanāttasya saṃsparśānmriyate sadya eva hi // Āk_2,1.200 //",
    "GS40anandk_u:11260": " dhūmāvalokanācchīrṣapīḍā saṃjāyate jvaraḥ /",
    "GS40anandk_u:11261": " evaṃ dattapuṭe śānte gṛhṇīyāccapalaṃ tataḥ // Āk_2,1.201 //",
    "GS40anandk_u:11262": " (capalasya guṇāḥ)",
    "GS40anandk_u:11263": " tasya saṃsparśamātreṇa hīrako mriyate kṣaṇāt /",
    "GS40anandk_u:11264": " sarveṣāṃ capalānāṃ vai svabhāvaḥ samudāhṛtaḥ // Āk_2,1.202 //",
    "GS40anandk_u:11265": " vaṅgastambhe nāgarāje krame vātīva śasyate /",
    "GS40anandk_u:11266": " sarvalohāni kurvanti suvarṇaṃ tārameva ca // Āk_2,1.203 //",
    "GS40anandk_u:11267": " yuktyātha śodhitaḥ sūte vinā bījaṃ ca vā tathā /",
    "GS40anandk_u:11268": " śataṃ vāpi sahasraṃ vā lakṣaṃ koṭiṃ ca vedhayet // Āk_2,1.204 //",
    "GS40anandk_u:11269": " vajreṇa rasarājena bījena ca samāśritā /",
    "GS40anandk_u:11270": " dhūmato vedhayellohān rasajīrṇaḥ svayaṃ galet // Āk_2,1.205 //",
    "GS40anandk_u:11271": " niṣpatya tena dehasya capalena mahātmanā /",
    "GS40anandk_u:11272": " (śilājatu)",
    "GS40anandk_u:11273": " aśmajaṃ girijaṃ śailamaśmalākṣā śilājatu // Āk_2,1.206 //",
    "GS40anandk_u:11274": " (śilājatu: :",
    "GS40anandk_u:11275": " subtypes)",
    "GS40anandk_u:11276": " śilādhāturdvidhā prokto gomūtrādyo rasāyanam /",
    "GS40anandk_u:11277": " karpūrapūrvakaścānyastatrādyo dvividhaḥ smṛtaḥ // Āk_2,1.207 //",
    "GS40anandk_u:11278": " sasattvaścaiva niḥsattvastayoḥ pūrvo guṇādhikaḥ /",
    "GS40anandk_u:11279": " grīṣme tīvrārkataptebhyaḥ pādebhyo himabhūbhṛtaḥ // Āk_2,1.208 //",
    "GS40anandk_u:11280": " svarṇarūpyākagarbhebhyaḥ śilādhātur viniḥsaret /",
    "GS40anandk_u:11281": " (śilājatorguṇāḥ)",
    "GS40anandk_u:11282": " svarṇagarbhagirer jātaṃ japāpuṣpanibhaṃ guru // Āk_2,1.209 //",
    "GS40anandk_u:11283": " sasattvaṃ svādu paramaṃ paramaṃ tadrasāyanam /",
    "GS40anandk_u:11284": " rūpyagarbhagirerjātaṃ madhuraṃ pāṇḍuraṃ guru // Āk_2,1.210 //",
    "GS40anandk_u:11285": " śilājaṃ pāṇḍurogaghnaṃ viśeṣātpittarogajit /",
    "GS40anandk_u:11286": " tāmragarbhagirerjātaṃ nīlavarṇaṃ ghanaṃ guru // Āk_2,1.211 //",
    "GS40anandk_u:11287": " śilājaṃ kaphavātaghnaṃ tīkṣṇoṣṇaṃ dīpanaṃ param /",
    "GS40anandk_u:11288": " vahnau kṣiptaṃ bhavedyattalliṅgākāraṃ hyadhūmakam // Āk_2,1.212 //",
    "GS40anandk_u:11289": " salile'pyavalīnaṃ ca tatsiddhaṃ hi śilājatu /",
    "GS40anandk_u:11290": " gomūtragandhi kṛṣṇaṃ guggulukābhaṃ saśarkaraṃ mṛtsnam /",
    "GS40anandk_u:11291": " snigdhamanamlakaṣāyaṃ mṛdu guru ca śilājatu śreṣṭham // Āk_2,1.213 //",
    "GS40anandk_u:11292": " sarvaṃ ca tiktakaṭukaṃ svādu nātyuṣṇaśītalam // Āk_2,1.214 //",
    "GS40anandk_u:11293": " vṛṣyaṃ tridoṣajidbhedi cakṣuṣyaṃ ca rasāyanam /",
    "GS40anandk_u:11294": " kṣayaśophodarārśoghnaṃ mehamūtragrahāpaham // Āk_2,1.215 //",
    "GS40anandk_u:11295": " nūnaṃ sajvarapāṇḍuśophaśamanaṃ mehāgnimāndyāpahaṃ medaśchedakaraṃ ca yakṣmaśamanaṃ mūlāmayonmūlanam /",
    "GS40anandk_u:11296": " plīhavināśanaṃ jaṭharahṛcchūlaghnam āmāpahaṃ sarvatvaggadanāśanaṃ kimaparaṃ dehe ca lohe hitam // Āk_2,1.216 //",
    "GS40anandk_u:11297": " rasoparasasūtendraratnaloheṣu ye guṇāḥ /",
    "GS40anandk_u:11298": " vasanti te śilādhātau jarāmṛtyujigīṣayā // Āk_2,1.217 //",
    "GS40anandk_u:11299": " (bhūnāgaḥ)",
    "GS40anandk_u:11300": " bhūnāgaḥ kṣitināgaśca bhūlatā raktajantukaḥ /",
    "GS40anandk_u:11301": " kṣitijaḥ kṣitijantuśca viṣaghno raktatuṇḍakaḥ // Āk_2,1.218 //",
    "GS40anandk_u:11302": " yāsāṃ chede na raktaṃ prabhavati satataṃ prāyaśo raktabhūmau /",
    "GS40anandk_u:11303": " saṃgrāhyā bhūlatāstā viṣaharadhanadaṃ pātayettāsu sattvam /",
    "GS40anandk_u:11304": " tadyuktyā pāradendraścarati yadi samaṃ sāraṇāyantrayogaiḥ /",
    "GS40anandk_u:11305": " baddho'yaṃ koṭivedhī samaravirajate yojayedbhāskare vā // Āk_2,1.219 //",
    "GS40anandk_u:11306": " (bhūnāgasattvasya guṇāḥ)",
    "GS40anandk_u:11307": " sattvaṃ bhūnāgajaṃ kṣvelayakṣarākṣasamṛtyujit /",
    "GS40anandk_u:11308": " sarvavaśyakaraṃ sarvarogaghnaṃ ca rasāyanam // Āk_2,1.220 //",
    "GS40anandk_u:11309": " rasendre jāraṇākarmajāritaṃ koṭivedhakṛt /",
    "GS40anandk_u:11310": " suvarṇādīni lohāni raktāni grasati kṣaṇāt // Āk_2,1.221 //",
    "GS40anandk_u:11311": " (bhūnāgasattvapātanam;",
    "GS40anandk_u:11312": " prathamaḥ prakāraḥ)",
    "GS40anandk_u:11313": " raktabhūjātabhūnāgamṛttikāṃ kṣālayejjalaiḥ /",
    "GS40anandk_u:11314": " yāvat sattvāvaśeṣaṃ syād dhautasattvaṃ tadeva hi // Āk_2,1.222 //",
    "GS40anandk_u:11315": " mitrapañcakayuktaṃ tanmūṣāyāṃ dhamayed dṛḍham /",
    "GS40anandk_u:11316": " nirbhidya mūṣāṃ tatsattvaṃ gṛhītvā kiṭṭakaṃ punaḥ // Āk_2,1.223 //",
    "GS40anandk_u:11317": " evaṃ trivāraṃ dhamanātsattvaśeṣaṃ samāharet /",
    "GS40anandk_u:11318": " (dvitīyaḥ prakāraḥ)",
    "GS40anandk_u:11319": " bhūnāgamṛttikāṃ bhāṇḍe bhūnāgaiḥ saha nikṣipet // Āk_2,1.224 //",
    "GS40anandk_u:11320": " ṣaṇmāsāntaṃ samāntaṃ vā jalaiḥ siñcenmuhurmuhuḥ /",
    "GS40anandk_u:11321": " asya sattvaṃ vidhānena gṛhṇīyād abhrasattvavat // Āk_2,1.225 //",
    "GS40anandk_u:11322": " (tṛtīyaḥ prakāraḥ)",
    "GS40anandk_u:11323": " raktabhūmijabhūnāgān pañjarasthena barhiṇā /",
    "GS40anandk_u:11324": " bhakṣayettu śaratkāle nityaṃ tanmalamāharet // Āk_2,1.226 //",
    "GS40anandk_u:11325": " lākṣāsarjarasaḥ sarjī guggulurmitrapañcakam /",
    "GS40anandk_u:11326": " ūrṇā kṣārāśca paṭavo nīlasarpendragopakau // Āk_2,1.227 //",
    "GS40anandk_u:11327": " matsyaśca nīlasaraṭaḥ kūrmapṛṣṭhaṃ śaśāsthi ca /",
    "GS40anandk_u:11328": " mākṣīkaṃ śikhiśaṃkhatutthaṃ ca sarvāṃśaṃ barhiṇo malam // Āk_2,1.228 //",
    "GS40anandk_u:11329": " sarvaṃ nikṣipya mūṣāyāṃ dhamet tīvrāgninā dṛḍham /",
    "GS40anandk_u:11330": " nirbhidya mūṣāṃ tatsattvaṃ gṛhītvā kiṭṭakaṃ punaḥ // Āk_2,1.229 //",
    "GS40anandk_u:11331": " evaṃ trivāradhamanāt sattvaśeṣaṃ samāharet /",
    "GS40anandk_u:11332": " (haridrāśmā)",
    "GS40anandk_u:11333": " haridrāśmā niśāgrāvaḥ pītāṅgaḥ pītakarṣaṇaḥ // Āk_2,1.230 //",
    "GS40anandk_u:11334": " tatsattvakaṃ sitaṃ svarṇaṃ śreṣṭhaṃ rasarasāyane /",
    "GS40anandk_u:11335": " (agnijāraḥ)",
    "GS40anandk_u:11336": " agnijāro'gniniryāso'pyagnigarbho 'gnijaḥ smṛtaḥ // Āk_2,1.231 //",
    "GS40anandk_u:11337": " vaḍabāgnimalo jñeyo jarāyuścārṇavodbhavaḥ /",
    "GS40anandk_u:11338": " agnijvālo'gnijāraśca proktaḥ sindhuplavo daśa // Āk_2,1.232 //",
    "GS40anandk_u:11339": " sāmudrasyāgninakrasya jarāyurbahirujjhitaḥ /",
    "GS40anandk_u:11340": " saṃśuṣko bhānutāpena so'gnijāra iti smṛtaḥ // Āk_2,1.233 //",
    "GS40anandk_u:11341": " jārābhaṃ dahati sparśātpicchilaṃ sāgarotplavam /",
    "GS40anandk_u:11342": " jarāyustaccaturvarṇaṃ śreṣṭhaṃ teṣu salohitam // Āk_2,1.234 //",
    "GS40anandk_u:11343": " (agnijārasya guṇāḥ)",
    "GS40anandk_u:11344": " syādagnijāraḥ kaṭukoṣṇavīryaḥ tundāmayaghnaḥ kaphavātahārī /",
    "GS40anandk_u:11345": " pittapradaḥ śoṇitasannipātaśūlādivātāmayanāśakaśca // Āk_2,1.235 //",
    "GS40anandk_u:11346": " agnijāras tridoṣaghno dhanurvātādivātanut /",
    "GS40anandk_u:11347": " mardano rasavīryasya dīpano jāraṇastathā // Āk_2,1.236 //",
    "GS40anandk_u:11348": " (kharparī (rasakam))",
    "GS40anandk_u:11349": " kharparī rasakaṃ tutthakharparyamṛtasambhavā /",
    "GS40anandk_u:11350": " rasako dvividhaḥ prokto darduraḥ kāravellakaḥ // Āk_2,1.237 //",
    "GS40anandk_u:11351": " sadaṃśo darduraḥ prokto nirdaṃśaḥ kāravellakaḥ /",
    "GS40anandk_u:11352": " sattvapāte śubhaḥ pūrvo dvitīyaścauṣadhādiṣu // Āk_2,1.238 //",
    "GS40anandk_u:11353": " ghanasattvanibhaṃ bāhye śubhaṃ hāridravattataḥ /",
    "GS40anandk_u:11354": " acchaṃ kharparavat tuttham uttamaṃ satodaram // Āk_2,1.239 //",
    "GS40anandk_u:11355": " (kharparyā guṇāḥ)",
    "GS40anandk_u:11356": " rasakaḥ sarvadoṣaghnaḥ kaphapittavināśanaḥ /",
    "GS40anandk_u:11357": " cakṣūrogakṣayaghnaśca lohapāradarañjanaḥ // Āk_2,1.240 //",
    "GS40anandk_u:11358": " nāgārjunena nirdiṣṭau rasasya rasakāvubhau /",
    "GS40anandk_u:11359": " śreṣṭhau siddharasau khyātau dehalohakarau parau // Āk_2,1.241 //",
    "GS40anandk_u:11360": " rasaśca rasakaś cobhau yenāgnisahanau kṛtau /",
    "GS40anandk_u:11361": " dehalohamayīṃ siddhiṃ dāsyatastu na saṃśayaḥ // Āk_2,1.242 //",
    "GS40anandk_u:11362": " (kharparīsattvapātanam)",
    "GS40anandk_u:11363": " jayantītriphalācūrṇaṃ haridrāguḍaṭaṅkaṇam /",
    "GS40anandk_u:11364": " pādāṃśaṃ rasakasyedaṃ piṣṭvā mūṣāḥ pralepayet // Āk_2,1.243 //",
    "GS40anandk_u:11365": " nalikāsampuṭaṃ baddhvā śoṣayed ātape khare /",
    "GS40anandk_u:11366": " grāhyaṃ pātālayantreṇa sattvaṃ dhmāte puṭe'tha vā // Āk_2,1.244 //",
    "GS40anandk_u:11367": " (kharparīśuddhiḥ)",
    "GS40anandk_u:11368": " rajasvalārajomūtrai rasakaṃ bhāvayeddinam /",
    "GS40anandk_u:11369": " taireva dinamekaṃ tu mardayecchuddhimāpnuyāt // Āk_2,1.245 //",
    "GS40anandk_u:11370": " (mayūratuttham)",
    "GS40anandk_u:11371": " mayūratutthaṃ tutthaṃ ca nīlāśmā tāmrabhasma ca /",
    "GS40anandk_u:11372": " mayūragrīvakaṃ kṣveḍanāśanaṃ sasyakaṃ priye // Āk_2,1.246 //",
    "GS40anandk_u:11373": " mayūragrīvasaṅkāśaṃ ghṛṣṭe gokṣīrasannibham /",
    "GS40anandk_u:11374": " apsu ca plavate kṣiptametanmāyūratutthakam // Āk_2,1.247 //",
    "GS40anandk_u:11375": " athavā śukapicchābhamantaḥ kāñcanabindubhiḥ /",
    "GS40anandk_u:11376": " aṅkitaṃ gharṣayettuttham āyase cāmlasaṃyute // Āk_2,1.248 //",
    "GS40anandk_u:11377": " bhaved ayastāmranibham etanmāyūratutthakam /",
    "GS40anandk_u:11378": " (mayūratutthaśuddhiḥ)",
    "GS40anandk_u:11379": " viṣṭhayā mardayettutthaṃ mārjārakakapotayoḥ // Āk_2,1.249 //",
    "GS40anandk_u:11380": " daśāṃśaṃ ṭaṅkaṇaṃ dattvā pācyaṃ mṛdupuṭe tataḥ /",
    "GS40anandk_u:11381": " puṭaṃ dadhnā puṭaṃ kṣaudrairdeyaṃ tutthaviśuddhaye // Āk_2,1.250 //",
    "GS40anandk_u:11382": " (mayūratutthasattvapātanam)",
    "GS40anandk_u:11383": " tutthaṃ ca ṭaṅkaṇaṃ caiva tulyaṃ ślakṣṇaṃ vimardayet /",
    "GS40anandk_u:11384": " mūṣāyāṃ taṃ vinikṣipya ruddhvā tīvrāgninā dhamet // Āk_2,1.251 //",
    "GS40anandk_u:11385": " indragopanibhaṃ sattvaṃ patatyeva na saṃśayaḥ /",
    "GS40anandk_u:11386": " (mayūratutthasya guṇāḥ)",
    "GS40anandk_u:11387": " tutthaṃ kaṭukaṣāyoṣṇaṃ śvitranetrāmayāpaham // Āk_2,1.252 //",
    "GS40anandk_u:11388": " viṣadoṣeṣu sarveṣu praśastaṃ kāntikārakam /",
    "GS40anandk_u:11389": " (kaṅkuṣṭha: :",
    "GS40anandk_u:11390": " synonyms)",
    "GS40anandk_u:11391": " kaṅkuṣṭhaṃ kākakuṣṭhaṃ ca recakaṃ rāgadāyakam // Āk_2,1.253 //",
    "GS40anandk_u:11392": " (kaṅkuṣṭha: :",
    "GS40anandk_u:11393": " subtypes)",
    "GS40anandk_u:11394": " kaṃkuṣṭhaṃ ca dvidhā proktaṃ hematārātmakaṃ tathā /",
    "GS40anandk_u:11395": " (kaṅkuṣṭha: :",
    "GS40anandk_u:11396": " medic. properties)",
    "GS40anandk_u:11397": " vraṇajantujvaraghnaṃ ca śūlodāvartagulmahṛt // Āk_2,1.254 //",
    "GS40anandk_u:11398": " (girisindūram)",
    "GS40anandk_u:11399": " mahāgiriṣu cāllova pāṣāṇāntasthito rasaḥ /",
    "GS40anandk_u:11400": " śuṣkaḥ śoṇaḥ sa nirdiṣṭo girisindūrasaṃjñayā // Āk_2,1.255 //",
    "GS40anandk_u:11401": " tridoṣaśamanaṃ bhedi rasabandhanakārakam /",
    "GS40anandk_u:11402": " dehalohakaraṃ netryaṃ girisindūramīritam // Āk_2,1.256 //",
    "GS40anandk_u:11403": " (ṭaṅkaṇam)",
    "GS40anandk_u:11404": " ṭaṅkaṇaṃ ṭaṅkaṇakṣāro rasakṣāro rasādhikaḥ /",
    "GS40anandk_u:11405": " lohadrāvī rasaghnaśca subhago raṅgadaśca saḥ // Āk_2,1.257 //",
    "GS40anandk_u:11406": " mālatītīrasambhūtaḥ kṣāraśreṣṭho navāhvayaḥ /",
    "GS40anandk_u:11407": " aśmarīmatisāraṃ ca nihanyātsthāvaraṃ viṣam // Āk_2,1.258 //",
    "GS40anandk_u:11408": " rasasiddhikaraḥ prokto nāgārjunapuraḥsaraiḥ /",
    "GS40anandk_u:11409": " (kampillakaḥ)",
    "GS40anandk_u:11410": " iṣṭacūrṇasya saṅkāśaścandrikāḍhyo'tirekaḥ // Āk_2,1.259 //",
    "GS40anandk_u:11411": " saurāṣṭradeśakhanijaḥ sa hi kampillako mataḥ /",
    "GS40anandk_u:11412": " pittavraṇādhmānavibandhanaghnaḥ śleṣmodarārtikrimigulmahārī /",
    "GS40anandk_u:11413": " mūlāmaśūlajvaraśophahārī kaṃpillako ricya malāpahārī // Āk_2,1.260 //",
    "GS40anandk_u:11414": " (vatsanābhiḥ)",
    "GS40anandk_u:11415": " utpatyādi viṣasyādau kathitaṃ hi rasāyanam // Āk_2,1.261 //",
    "GS40anandk_u:11416": " amṛtaṃ syādvatsanābho viṣam ugraṃ mahauṣadham /",
    "GS40anandk_u:11417": " garalaṃ maraṇaṃ nāgaḥ stokakaṃ prāṇahārakam // Āk_2,1.262 //",
    "GS40anandk_u:11418": " sarvakuṣṭhaharaṃ proktaṃ sarvavyādhivināśanam /",
    "GS40anandk_u:11419": " sannipātādirogāṇāṃ vinivṛttikaraṃ priye // Āk_2,1.263 //",
    "GS40anandk_u:11420": " (kāsīsa:: synonyms)",
    "GS40anandk_u:11421": " kāsīsaṃ dhātukāsīsaṃ kesaraṃ haṃsalomaśam /",
    "GS40anandk_u:11422": " śodhanaṃ pāṃśukāsīsaṃ śubhraṃ sattvāhvayaṃ matam // Āk_2,1.264 //",
    "GS40anandk_u:11423": " (kāsīsa:: subtypes)",
    "GS40anandk_u:11424": " kāsīsaṃ trividhaṃ śubhraṃ kṛṣṇaṃ pītamiti smṛtam /",
    "GS40anandk_u:11425": " kāsīsaṃ puṣpakāsīsaṃ hīrakāsīsamityatha // Āk_2,1.265 //",
    "GS40anandk_u:11426": " pītaṃ kṛṣṇaṃ sitaṃ raktaṃ caturdheti pare jaguḥ /",
    "GS40anandk_u:11427": " (kāsīsa:: medic. properties)",
    "GS40anandk_u:11428": " kāsīsamuṣṇaṃ sakṣārakaṣāyāmlaṃ satiktakam // Āk_2,1.266 //",
    "GS40anandk_u:11429": " vātaśleṣmapraśamanaṃ cakṣuṣyaṃ rañjakaṃ param /",
    "GS40anandk_u:11430": " mūtrakṛcchrāśmarīkuṣṭhakaṇḍūvraṇaviṣāpaham // Āk_2,1.267 //",
    "GS40anandk_u:11431": " (gaurīpāṣāṇakaḥ)",
    "GS40anandk_u:11432": " gaurīpāṣāṇakaḥ pīto vyaktadehaśca cūrṇakaḥ /",
    "GS40anandk_u:11433": " rasabandhakaraḥ snigdho doṣaghno rasavīryakṛt // Āk_2,1.268 //",
    "GS40anandk_u:11434": " (tuvarī phaṭakī ca)",
    "GS40anandk_u:11435": " bhūmistuvarikā phullatuvarī rañjikā kṣitiḥ /",
    "GS40anandk_u:11436": " citrabhūś cīnakāraśca mañjiṣṭhārāgadāyinī // Āk_2,1.269 //",
    "GS40anandk_u:11437": " khagastu phaṭakī dugdhapāṣāṇo netrarogahā /",
    "GS40anandk_u:11438": " karpūrākhyaśilādhātur mañjiṣṭhārāgarañjakaḥ // Āk_2,1.270 //",
    "GS40anandk_u:11439": " (podāraśṛṅgī)",
    "GS40anandk_u:11440": " sadalaṃ pītavarṇaṃ ca bhavedgurjaramaṇḍale /",
    "GS40anandk_u:11441": " arjunasya gireḥ pārśve jātaṃ podāraśṛṅgikam // Āk_2,1.271 //",
    "GS40anandk_u:11442": " sīsasattvaṃ marucchleṣmaśamanaṃ puṅgadāpaham /",
    "GS40anandk_u:11443": " rasabandhanam utkṛṣṭaṃ keśarañjanamuttamam // Āk_2,1.272 //",
    "GS40anandk_u:11444": " (sindūra:: synonyms)",
    "GS40anandk_u:11445": " sindūranāgagarbhe saimantikavīrapāṃsu nāgabhavam /",
    "GS40anandk_u:11446": " raktaṃ ca nāgareṇuḥ gaṇapatibhūṣā suraṅga ityākhyā // Āk_2,1.273 //",
    "GS40anandk_u:11447": " saubhāgyaṃ caiva śṛṅgāraṃ maṅgalyam aruṇaṃ rajaḥ /",
    "GS40anandk_u:11448": " (sindūra:: medic. properties)",
    "GS40anandk_u:11449": " sindūraṃ kaṭukaṃ tiktamuṣṇaṃ vraṇaviropaṇam // Āk_2,1.274 //",
    "GS40anandk_u:11450": " kilāsaviṣakaṇḍūtivisarpaśamanaṃ param /",
    "GS40anandk_u:11451": " hiṅgule ye guṇāḥ santi te guṇāstimurau priye // Āk_2,1.275 //",
    "GS40anandk_u:11452": " (rasāñjanam)",
    "GS40anandk_u:11453": " rasāñjanaṃ rasodbhūtaṃ rasagarbhaṃ rasāgrajam /",
    "GS40anandk_u:11454": " rītyāṃ tu dhāmyamānāyāṃ tatkiṭṭaṃ tu rasāñjanam // Āk_2,1.276 //",
    "GS40anandk_u:11455": " tadabhāve tu kartavyaṃ dārvīkvāthasamudbhavam /",
    "GS40anandk_u:11456": " kṛtakaṃ bālabhaiṣajyaṃ dārvīkvāthodbhavaṃ tathā // Āk_2,1.277 //",
    "GS40anandk_u:11457": " dārvīkvāthabhavaṃ kaṇṭhavikāsi kṣiptam akṣṇi yat /",
    "GS40anandk_u:11458": " tad rasāñjanamuddiṣṭaṃ kaṣāyaṃ kaṭu tiktakam // Āk_2,1.278 //",
    "GS40anandk_u:11459": " kiṃcid uṣṇaṃ kaphaharaṃ chedanaṃ lekhanaṃ laghu /",
    "GS40anandk_u:11460": " raktapittapraśamanaṃ netrarogavināśanam // Āk_2,1.279 //",
    "GS40anandk_u:11461": " rasāñjanaṃ tārkṣyaśailaṃ jñeyaṃ varyañjanaṃ tathā /",
    "GS40anandk_u:11462": " rasanābhaṃ cāgnisāraṃ dvādaśāhvayakīrtitam // Āk_2,1.280 //",
    "GS40anandk_u:11463": " (nīlāñjanam)",
    "GS40anandk_u:11464": " nīlaṃ nīlāñjanaṃ caiva cakṣuṣyaṃ vārisambhavam /",
    "GS40anandk_u:11465": " kapotakaṃ ca kāpotaṃ samproktaṃ śakrabhūmijam // Āk_2,1.281 //",
    "GS40anandk_u:11466": " śītaṃ nīlāñjanaṃ proktaṃ kaṭutiktakaṣāyakam /",
    "GS40anandk_u:11467": " cakṣuṣyaṃ kaphavātaghnaṃ viṣaghnaṃ ca rasāyanam // Āk_2,1.282 //",
    "GS40anandk_u:11468": " (sauvīrāñjanam)",
    "GS40anandk_u:11469": " sauvīramañjanaṃ snigdhamavaghṛṣṭaṃ śilātale /",
    "GS40anandk_u:11470": " añjanābhaṃ śilārūpametacchreṣṭham akṛtrimam // Āk_2,1.283 //",
    "GS40anandk_u:11471": " sauvīramañjanaṃ caiva raktapittaharaṃ hitam /",
    "GS40anandk_u:11472": " viṣahidhmākṣirogaghnaṃ vraṇaśodhanaropaṇam // Āk_2,1.284 //",
    "GS40anandk_u:11473": " (srotoñjana: :",
    "GS40anandk_u:11474": " synonyms)",
    "GS40anandk_u:11475": " srotodbhavaṃ srotanadībhavaṃ ca srotoñjanaṃ vāribhavaṃ tathānyam /",
    "GS40anandk_u:11476": " sauvīrasāraṃ ca kapotasāraṃ valmīkaśīrṣaṃ munisaṃmitāhvam // Āk_2,1.285 //",
    "GS40anandk_u:11477": " valmīkaśikharākāraṃ bhaṅge nīlotpaladyutiḥ /",
    "GS40anandk_u:11478": " gharṣaṇe gairikacchāyaṃ srotoñjanamidaṃ bhavet // Āk_2,1.286 //",
    "GS40anandk_u:11479": " (srotoñjana: :",
    "GS40anandk_u:11480": " medic. properties)",
    "GS40anandk_u:11481": " sroto'ñjanaṃ śītakaṭukaṣāyaṃ krimināśanam /",
    "GS40anandk_u:11482": " rasāyanaṃ rase yojyaṃ stanyavṛddhikaraṃ param // Āk_2,1.287 //",
    "GS40anandk_u:11483": " sroto'ñjanaṃ himaṃ snigdhaṃ tṛṣṇāhṛtsvādu lekhanam /",
    "GS40anandk_u:11484": " netryaṃ hidhmāvamicchardikaphapittāsrakopanut // Āk_2,1.288 //",
    "GS40anandk_u:11485": " (ahiphenam)",
    "GS40anandk_u:11486": " śrāntasya mathanākṣobhād vāsuker vadanotthitāḥ /",
    "GS40anandk_u:11487": " dvīpāntare patanti sma saviṣāḥ svedabindavaḥ // Āk_2,1.289 //",
    "GS40anandk_u:11488": " yatra yatra patanti sma prarūḍhā gulmarūpataḥ /",
    "GS40anandk_u:11489": " teṣu jātaṃ tu niryāsamaphenaṃ bruvate janāḥ // Āk_2,1.290 //",
    "GS40anandk_u:11490": " caturvidhamaphenaṃ syājjāraṇaṃ māraṇaṃ tathā /",
    "GS40anandk_u:11491": " dhāraṇaṃ sāraṇaṃ caiva kramādvakṣyāmi lakṣaṇam // Āk_2,1.291 //",
    "GS40anandk_u:11492": " śvetaṃ tu jāraṇaṃ proktaṃ kṛṣṇavarṇaṃ tu māraṇam /",
    "GS40anandk_u:11493": " dhāraṇaṃ pītavarṇaṃ ca karburaṃ sāraṇaṃ tathā // Āk_2,1.292 //",
    "GS40anandk_u:11494": " jāraṇaṃ jarayedannaṃ māraṇaṃ mṛtyudāyakam /",
    "GS40anandk_u:11495": " dhāraṇaṃ ca vayaḥstambhaṃ sāraṇaṃ malasārakam // Āk_2,1.293 //",
    "GS40anandk_u:11496": " aphenaṃ sannipātaghnaṃ vṛṣyaṃ balyaṃ ca mohadam /",
    "GS40anandk_u:11497": " grahaṇīmatisāraṃ ca nāśayetṣaṇḍatāmapi // Āk_2,1.294 //",
    "GS40anandk_u:11498": " (puṣpāñjana: :",
    "GS40anandk_u:11499": " synonyms)",
    "GS40anandk_u:11500": " puṣpāñjanaṃ puṣpaketuḥ kaustubhaḥ kusumāñjanam /",
    "GS40anandk_u:11501": " rītikaṃ rītikusumaṃ rītipuṣpaṃ ca puṣpakam // Āk_2,1.295 //",
    "GS40anandk_u:11502": " (puṣpāñjana: :",
    "GS40anandk_u:11503": " medic. properties)",
    "GS40anandk_u:11504": " puṣpāñjanaṃ hitaṃ proktaṃ pittahikkāpradāhanut /",
    "GS40anandk_u:11505": " nāśayed viṣakāsārtisarvanetrāmayāpaham // Āk_2,1.296 //",
    "GS40anandk_u:11506": " (śaṅkha)",
    "GS40anandk_u:11507": " śaṅkho'rṇavabhavaḥ kambur jalajaḥ pāvanadhvaniḥ /",
    "GS40anandk_u:11508": " kuṭilo'ntarmahānādaḥ śvetapītaḥ sunādakaḥ // Āk_2,1.297 //",
    "GS40anandk_u:11509": " sasvano dīrghanādaśca bahunādo harapriyaḥ /",
    "GS40anandk_u:11510": " kṣullakaḥ kṣudraśaṅkhaḥ syācchaṃbūko nakhaśaṅkhakaḥ // Āk_2,1.298 //",
    "GS40anandk_u:11511": " śaṅkhaḥ kaṭurasaḥ śītaḥ puṣṭivīryabalapradaḥ /",
    "GS40anandk_u:11512": " gulmaśūlakaphaśvāsanāśano viṣadoṣahā // Āk_2,1.299 //",
    "GS40anandk_u:11513": " kṣullakaḥ kaṭukaḥ snigdhaḥ śūlahārī ca dīpanaḥ /",
    "GS40anandk_u:11514": " śuktir muktāprasūścaiva mahāśuktiśca śuktikā // Āk_2,1.300 //",
    "GS40anandk_u:11515": " muktāsphoṭastautikastu mauktikaprasavā ca sā /",
    "GS40anandk_u:11516": " jñeyā mauktikasūścaiva muktāmātā tathā smṛtā // Āk_2,1.301 //",
    "GS40anandk_u:11517": " muktāśuktiḥ kaṭuḥ snigdhā śvāsahṛdrogahāriṇī /",
    "GS40anandk_u:11518": " śūlapraśamanī rucyā madhurā dīpanī parā // Āk_2,1.302 //",
    "GS40anandk_u:11519": " jalaśuktiḥ kṣudraśuktiḥ krimisusphuṭikā ca sā /",
    "GS40anandk_u:11520": " jalaśuktiḥ kaṭuḥ snigdhā dīpanī gulmaśūlanut // Āk_2,1.303 //",
    "GS40anandk_u:11521": " tathā viṣaharā rucyā pācanī baladāyinī /",
    "GS40anandk_u:11522": " (kaparda)",
    "GS40anandk_u:11523": " kapardako varāṭaśca kapardaśca varāṭikā // Āk_2,1.304 //",
    "GS40anandk_u:11524": " carācaraścaro varyo bālakrīḍanakaśca sa /",
    "GS40anandk_u:11525": " pītābhā granthilā pṛṣṭhe dīrghavṛttā varāṭikā // Āk_2,1.305 //",
    "GS40anandk_u:11526": " rasavaidyairvinirdiṣṭā sā carācarasaṃjñakā /",
    "GS40anandk_u:11527": " sārdhaniṣkabharā śreṣṭhā niṣkabhārā ca madhyamā // Āk_2,1.306 //",
    "GS40anandk_u:11528": " pādonaniṣkabhārā ca kaniṣṭhā parikīrtitā /",
    "GS40anandk_u:11529": " pariṇāmādiśūlaghnī grahaṇīkṣayanāśanī // Āk_2,1.307 //",
    "GS40anandk_u:11530": " kaṭūṣṇā dīpanī vṛṣyā netryā vātakaphāpahā /",
    "GS40anandk_u:11531": " rasendrajāraṇe proktā biḍadravyeṣu śasyate // Āk_2,1.308 //",
    "GS40anandk_u:11532": " tadanye puṃvarāṭāḥ syur guravaḥ śleṣmapittalāḥ /",
    "GS40anandk_u:11533": " kapardaḥ kaṭutiktoṣṇaḥ karṇaśūlavraṇāpahaḥ // Āk_2,1.309 //",
    "GS40anandk_u:11534": " gulmaśūlāmayaghnaśca netradoṣanikṛntanaḥ /",
    "GS40anandk_u:11535": " (sābuṇi)",
    "GS40anandk_u:11536": " sarvakṣāro bahukṣāraḥ samūhakṣārasābuṇiḥ // Āk_2,1.310 //",
    "GS40anandk_u:11537": " stomakṣāro mahākṣāro malāriḥ kṣāramelakaḥ /",
    "GS40anandk_u:11538": " sarvakṣāram atikṣāraṃ cakṣuṣyaṃ bastiśodhanam // Āk_2,1.311 //",
    "GS40anandk_u:11539": " udāvartakrimighnaṃ ca biḍavadvastraśodhanam /",
    "GS40anandk_u:11540": " (navasāra)",
    "GS40anandk_u:11541": " karīrapīlukāṣṭheṣu pacyamāneṣṭakodbhavaḥ // Āk_2,1.312 //",
    "GS40anandk_u:11542": " kṣāro'sau navasāraḥ syāccūlikālavaṇābhidhaḥ /",
    "GS40anandk_u:11543": " rasendrajāraṇaṃ lohadrāvaṇaṃ jaṭharāgnikṛt // Āk_2,1.313 //",
    "GS40anandk_u:11544": " gulmaplīhāsyaśoṣaghnaṃ bhuktamāṃsādijāraṇam /",
    "GS40anandk_u:11545": " (saurāṣṭrī)",
    "GS40anandk_u:11546": " gopittena śataṃ vārānsaurāṣṭrīṃ bhāvayettataḥ // Āk_2,1.314 //",
    "GS40anandk_u:11547": " dhamitvā pātayetsatvaṃ krāmaṇaṃ cātiguhyakam /",
    "GS40anandk_u:11548": " (ākhupāṣāṇa)",
    "GS40anandk_u:11549": " mūṣakasyābhidhā pūrvaṃ pāṣāṇasyābhidhā tataḥ // Āk_2,1.315 //",
    "GS40anandk_u:11550": " ākhupāṣāṇanāmāyaṃ lohasaṅkarakārakaḥ /",
    "GS40anandk_u:11551": " ākhugrāvā saro rūkṣo vamiśītajvarāpahaḥ // Āk_2,1.316 //",
    "GS40anandk_u:11552": " tārakarmaṇi saṃpūjyo medodurmāṃsakṛntanaḥ /",
    "GS40anandk_u:11553": " (sarjarasa)",
    "GS40anandk_u:11554": " rālaḥ sarjarasaścaiva yakṣadhūpo 'gnivallabhaḥ // Āk_2,1.317 //",
    "GS40anandk_u:11555": " deveṣṭaḥ śālaniryāsaḥ surabhir dhūpavallabhaḥ /",
    "GS40anandk_u:11556": " rālastu pañcadhā prokto raktaḥ pītaḥ sito'sitaḥ // Āk_2,1.318 //",
    "GS40anandk_u:11557": " nānāvarṇaśca vijñeyaḥ kṛṣṇasteṣu guṇottaraḥ /",
    "GS40anandk_u:11558": " rālastu śiśiraḥ snigdhaḥ kaṣāyastiktako rase // Āk_2,1.319 //",
    "GS40anandk_u:11559": " vātapittaharaḥ sphoṭakaṇḍūtivraṇanāśanaḥ /",
    "GS40anandk_u:11560": " (guggulu)",
    "GS40anandk_u:11561": " dānavendravijitānpurā surān bhraṣṭakāntidhṛtidhairyatejasaḥ /",
    "GS40anandk_u:11562": " vīkṣya viṣṇuramṛtaṃ kilāsṛjat gugguluṃ balavapurjayapradam // Āk_2,1.320 //",
    "GS40anandk_u:11563": " marubhūmiṣu jāyante prāyaśaḥ purapādapāḥ // Āk_2,1.321 //",
    "GS40anandk_u:11564": " bhānor mayūkhaiḥ saṃtaptā grīṣme muñcanti guggulum /",
    "GS40anandk_u:11565": " gugguluḥ pañcadhā prokto mahiṣākṣaśca nīlakaḥ // Āk_2,1.322 //",
    "GS40anandk_u:11566": " padmastu kumudaścaiva suvarṇaḥ pañcamaḥ priye /",
    "GS40anandk_u:11567": " mahiṣākṣaśca nīlaśca dantināṃ guṇadāyakau // Āk_2,1.323 //",
    "GS40anandk_u:11568": " vājināṃ kumudaḥ padmo narāṇāṃ svarṇavarṇakaḥ /",
    "GS40anandk_u:11569": " eraṇḍabījataile vā tilataile'thavā ghṛte // Āk_2,1.324 //",
    "GS40anandk_u:11570": " pañcatiktaśṛtaiḥ kvāthaiḥ śuddhiṃ kuryātsuguggulum /",
    "GS40anandk_u:11571": " dolāyantre pacettāvadyāvannirmalatā bhavet // Āk_2,1.325 //",
    "GS40anandk_u:11572": " evaṃ viśuddhaṃ saṃgrāhyaṃ tattadyogeṣu yojayet /",
    "GS40anandk_u:11573": " piṭakāgaṇḍamālādyā naśyanti ca marudgadāḥ // Āk_2,1.326 //",
    "GS40anandk_u:11574": " (yavakṣāra)",
    "GS40anandk_u:11575": " yavakṣāro'mṛtaḥ pākyo yavajo yavaśūkajaḥ /",
    "GS40anandk_u:11576": " yavaśūko yavāhvaśca yavapākyo yavārujaḥ // Āk_2,1.327 //",
    "GS40anandk_u:11577": " yavakṣāraḥ kaṭūṣṇaśca kaphavātodarārtinut /",
    "GS40anandk_u:11578": " āmaśūlāśmarīkṛcchraviṣadoṣaharaḥ paraḥ // Āk_2,1.328 //",
    "GS40anandk_u:11579": " (sarjakṣāra)",
    "GS40anandk_u:11580": " sadyaḥkṣāraḥ sarjikaśca kṣāraḥ sajjī suvarjikaḥ /",
    "GS40anandk_u:11581": " sarjīkaḥ kaṭurūkṣaśca tīkṣṇo vātakaphārtinut // Āk_2,1.329 //",
    "GS40anandk_u:11582": " gulmānāhavamighnaśca mehajāṭhararogahṛt /",
    "GS40anandk_u:11583": " (lavaṇakṣāra)",
    "GS40anandk_u:11584": " loṇāraṃ lavaṇotthaṃ lavaṇāsuraṃ ca lavaṇamedaśca // Āk_2,1.330 //",
    "GS40anandk_u:11585": " jatujaṃ lavaṇakṣāraṃ lavaṇaṃ ca kṣāralavaṇaṃ ca /",
    "GS40anandk_u:11586": " loṇakakṣāram atyuṣṇaṃ tīkṣṇaṃ pittapravṛddhidam // Āk_2,1.331 //",
    "GS40anandk_u:11587": " kṣāraṃ lavaṇam īṣacca vātagulmādiśūlanut /",
    "GS40anandk_u:11588": " (vajrakakṣāra)",
    "GS40anandk_u:11589": " vajrakaṃ vajrakakṣāraṃ kṣāraśreṣṭhaṃ vidārakam // Āk_2,1.332 //",
    "GS40anandk_u:11590": " sāraṃ candanasāraṃ ca dhūmotthaṃ dhūmajaṃ gajāḥ /",
    "GS40anandk_u:11591": " vajrakakṣāram atyuṣṇaṃ tīkṣṇaṃ kṣāraṃ ca rodhanam // Āk_2,1.333 //",
    "GS40anandk_u:11592": " gulmodarārtiviṣṭambhaśūlapraśamanaṃ param /",
    "GS40anandk_u:11593": " (sāmudralavaṇa)",
    "GS40anandk_u:11594": " sāmudrakaṃ tu sāmudraṃ sāmudralavaṇaṃ śivam // Āk_2,1.334 //",
    "GS40anandk_u:11595": " (sea salt:: medic. properties)",
    "GS40anandk_u:11596": " sāmudraṃ laghu hṛdyaṃ ca vāritāsṛjapittalam /",
    "GS40anandk_u:11597": " vidāhi kaphavātaghnaṃ dīpanaṃ rucikṛt priyam // Āk_2,1.335 //",
    "GS40anandk_u:11598": " (saindhava)",
    "GS40anandk_u:11599": " saindhavaṃ syācchītaśivaṃ nādeyaṃ sindhujaṃ śivam /",
    "GS40anandk_u:11600": " śuddhaṃ śivātmakaṃ pathyaṃ māṇimanthaṃ navābhidham // Āk_2,1.336 //",
    "GS40anandk_u:11601": " saindhavaṃ lavaṇaṃ vṛṣyaṃ cakṣuṣyaṃ dīpanaṃ ruci /",
    "GS40anandk_u:11602": " pūtaṃ nasyāttridoṣaghnaṃ vraṇadoṣavibandhajit // Āk_2,1.337 //",
    "GS40anandk_u:11603": " saindhavaṃ dvividhaṃ jñeyaṃ sitaṃ raktamiti kramāt /",
    "GS40anandk_u:11604": " rasavīryavipākeṣu guṇāḍhyaṃ pūtanaṃ sitam // Āk_2,1.338 //",
    "GS40anandk_u:11605": " (kācalavaṇa)",
    "GS40anandk_u:11606": " nīlakācodbhavaṃ kācatilakaṃ caiva kācasambhavam /",
    "GS40anandk_u:11607": " kākasauvarcalaṃ kācalavaṇaṃ pākyajaṃ smṛtam // Āk_2,1.339 //",
    "GS40anandk_u:11608": " kācotthaṃ hṛdyagandhaṃ ca tatkālalavaṇaṃ tathā /",
    "GS40anandk_u:11609": " kuruvindaṃ kācamalaṃ katimaṃ ca caturdaśa // Āk_2,1.340 //",
    "GS40anandk_u:11610": " kācākhyaṃ lavaṇaṃ rucyamīṣatkṣāraṃ sapittalam /",
    "GS40anandk_u:11611": " dāhadaṃ kaphavātaghnaṃ dīpanaṃ gulmaśūlahṛt // Āk_2,1.341 //",
    "GS40anandk_u:11612": " (biḍalavaṇa)",
    "GS40anandk_u:11613": " biḍaṃ ca biḍakaṃ khaṇḍaṃ kṛtakṣāraṃ ca āsuram /",
    "GS40anandk_u:11614": " supākyaṃ lavaṇaṃ khaṇḍaṃ dhūrtaṃ kṛtrimakaṃ daśa // Āk_2,1.342 //",
    "GS40anandk_u:11615": " biḍam uṣṇaṃ salavaṇaṃ dīpanaṃ vātanāśanam /",
    "GS40anandk_u:11616": " rucyaṃ cājīrṇaśūlaghnaṃ gulmamehavināśanam // Āk_2,1.343 //",
    "GS40anandk_u:11617": " (sauvarcala)",
    "GS40anandk_u:11618": " sauvarcalaṃ ca rucakaṃ tilakaṃ hṛdyagandhakam /",
    "GS40anandk_u:11619": " akṣaṃ ca kṛṣṇalavaṇaṃ rucyaṃ kodravikaṃ tathā // Āk_2,1.344 //",
    "GS40anandk_u:11620": " (sauvarcala: :",
    "GS40anandk_u:11621": " medic. properties)",
    "GS40anandk_u:11622": " sauvarcalaṃ laghu kṣāraṃ kaṭūṣṇaṃ gulmaśūlanut /",
    "GS40anandk_u:11623": " ūrdhvavātāmaśūlārtivibandhārocakaṃ jayet // Āk_2,1.345 //",
    "GS40anandk_u:11624": " (amlavetasa)",
    "GS40anandk_u:11625": " amlo'mlavetaso vedhī rasāmlo vītavetasaḥ /",
    "GS40anandk_u:11626": " vetasāraś cāmlasāraḥ śaravedhī ca vedhakaḥ // Āk_2,1.346 //",
    "GS40anandk_u:11627": " nīlaśca bhedano bhedī rājāmlaścāmlabhedanaḥ /",
    "GS40anandk_u:11628": " amlāṅkuśo raktasāraḥ phalāmlaścāmlanāyakaḥ // Āk_2,1.347 //",
    "GS40anandk_u:11629": " sahasravedhī vīrāmlo gulmaketur dharākṣidhā /",
    "GS40anandk_u:11630": " śaṅkhamāṃsādidrāvī syad dvidhā caivāmlavetasaḥ // Āk_2,1.348 //",
    "GS40anandk_u:11631": " amlavetasamatyamlaṃ kaṣāyoṣṇāmavātajit /",
    "GS40anandk_u:11632": " kaphārśaḥsamagulmāmam arocakaharaṃ param // Āk_2,1.349 //",
    "GS40anandk_u:11633": " (kāca)",
    "GS40anandk_u:11634": " kācas tuṣārasāraśca rasakhoṭamalāpahaḥ /",
    "GS40anandk_u:11635": " śṛṅgārī cābhradhārī ca sarvanetrāmayāpahā // Āk_2,1.350 //",
    "GS40anandk_u:11636": " (chagaṇa)",
    "GS40anandk_u:11637": " piṣṭakaṃ chagaṇaśchāṇamutpalaṃ ca vanotpalam /",
    "GS40anandk_u:11638": " kariṇḍopalaśāṭhī ca varaṭī chagaṇābhidhā // Āk_2,1.351 //",
    "GS40anandk_u:11639": " rasalohadoṣahāri khyātaṃ tadbhasma duritasaṃhṛtaye /",
    "GS40anandk_u:11640": " (aṅgāra)",
    "GS40anandk_u:11641": " śikhitrāḥ pāvakocchiṣṭā aṅgārāḥ koliśā matāḥ // Āk_2,1.352 //",
    "GS40anandk_u:11642": " kokilāśceti cāṅgārā nirvāṇāḥ payasā vinā /",
    "GS40anandk_u:11643": " (sikatā)",
    "GS40anandk_u:11644": " sikatā pravāhajanitā siktā pānīyacūrṇakā sūkṣmā // Āk_2,1.353 //",
    "GS40anandk_u:11645": " sā vālukā śramaghnī saṃsekātsannipātaghnī /",
    "GS40anandk_u:11646": " (uparasaśodhana)",
    "GS40anandk_u:11647": " kāsīsaṃ bhāvayed gharme dinaṃ jambīrajairdravaiḥ // Āk_2,1.354 //",
    "GS40anandk_u:11648": " śudhyate ṭaṅkaṇaṃ gairī kaṅkuṣṭhaṃ ca varāṭikā /",
    "GS40anandk_u:11649": " śaṅkhaṃ nīlāñjanaṃ caiva pṛthak śodhyaṃ dine dine // Āk_2,1.355 //",
    "GS40anandk_u:11650": " godugdhaistriphalākvāthair bhṛṅgadrāvaiḥ śilājatu /",
    "GS40anandk_u:11651": " mardayedāyase pātre dinaikaṃ tacca śudhyati // Āk_2,1.356 //",
    "GS40anandk_u:11652": " meṣīkṣīreṇa daradamamlavargaiśca bhāvitam /",
    "GS40anandk_u:11653": " saptavāraṃ prayatnena śuddhimāyāti niścayam // Āk_2,1.357 //",
    "GS40anandk_u:11654": " sūryāvartaṃ vajrakandaṃ kadalī devadālikā /",
    "GS40anandk_u:11655": " śigruḥ kośātakī vandhyā kākamācī ca vālukā // Āk_2,1.358 //",
    "GS40anandk_u:11656": " āsāmekarasenaiva trikṣārair lavaṇaiḥ saha /",
    "GS40anandk_u:11657": " bhāvayedamlavargaiśca dinamekaṃ prayatnataḥ // Āk_2,1.359 //",
    "GS40anandk_u:11658": " sauvīraṃ kāntapāṣāṇaḥ śuddhā bhūnāgamṛttikā /",
    "GS40anandk_u:11659": " sarve uparasāścātha pṛthagbhāvyaṃ dinaṃ dinam // Āk_2,1.360 //",
    "GS40anandk_u:11660": " tataḥ pācyaṃ ca taddrāvairḍolāyantre dinaṃ sudhīḥ /",
    "GS40anandk_u:11661": " śudhyante nātra sandehaḥ sarve uparasāḥ pṛthak // Āk_2,1.361 //",
    "GS40anandk_u:11662": " punarnavāmeghanādakapijambīratindukaiḥ /",
    "GS40anandk_u:11663": " agastipuṣpakumudayavaciñcāmlavetasaiḥ // Āk_2,1.362 //",
    "GS40anandk_u:11664": " vanasūraṇabhūdhātrīmaṇḍūkīkaravīrakaiḥ /",
    "GS40anandk_u:11665": " kāravallīkṣīrakandaraktotpalaśamīghanaiḥ // Āk_2,1.363 //",
    "GS40anandk_u:11666": " meṣaśṛṅgīśaśavasāśakravāruṇiṭaṅkaṇaiḥ /",
    "GS40anandk_u:11667": " tailamatsyavasāvyoṣadravair etaiḥ sakāñjikaiḥ // Āk_2,1.364 //",
    "GS40anandk_u:11668": " etaiḥ samastair vyastairvā ḍolāyantre dinatrayam /",
    "GS40anandk_u:11669": " abhrapatrādyuparasān śuddhihetoḥ prapācayet // Āk_2,1.365 //",
    "GS40anandk_u:11670": " Āk, 2, 2",
    "GS40anandk_u:11671": " śrībhairavaḥ /",
    "GS40anandk_u:11672": " svarṇādisarvalohānāmutpattyādikramaṃ bruve /",
    "GS40anandk_u:11673": " (gold:: synonyms)",
    "GS40anandk_u:11674": " svarṇaṃ suvarṇakanakojjvalakāñcanāni kalyāṇahāṭakahiraṇyamanoharāṇi /",
    "GS40anandk_u:11675": " gāṅgeyagairikamahārajatāgnivīryarukmāni hematapanīyakabhāsvarāṇi // Āk_2,2.1 //",
    "GS40anandk_u:11676": " jāmbūnadāṣṭāpadajātarūpapiñjānacāmīkarakarburāṇi /",
    "GS40anandk_u:11677": " kārtasvarāpiñjaravarṇabhūritejāṃsi dīptāmaladīpipītakāni // Āk_2,2.2 //",
    "GS40anandk_u:11678": " maṅgalyasaumeravaśātakumbhaśṛṅgāracandrārajajāmbavāni /",
    "GS40anandk_u:11679": " āgneyaniṣkāgniśikhāni ceti netrābdhinirdhāritahemanāma // Āk_2,2.3 //",
    "GS40anandk_u:11680": " (svarṇabhedāḥ)",
    "GS40anandk_u:11681": " prākṛtaṃ sahajaṃ vahnisambhūtaṃ khanisambhavam // Āk_2,2.4 //",
    "GS40anandk_u:11682": " rasendravedhasaṃjātaṃ svarṇaṃ pañcavidhaṃ smṛtam /",
    "GS40anandk_u:11683": " brahmāṇḍaṃ saṃvṛtaṃ yena rajoguṇabhuvā khalu // Āk_2,2.5 //",
    "GS40anandk_u:11684": " tatprākṛtamiti proktaṃ devānāmapi durlabham /",
    "GS40anandk_u:11685": " brahmā yenāvṛto jātaḥ suvarṇaṃ sahajaṃ hi tat // Āk_2,2.6 //",
    "GS40anandk_u:11686": " visṛṣṭamagninā śaivaṃ tejaḥ pītaṃ suduḥsaham /",
    "GS40anandk_u:11687": " abhūtsvarṇaṃ taduddiṣṭaṃ suvarṇaṃ vahnisaṃbhavam // Āk_2,2.7 //",
    "GS40anandk_u:11688": " etatsvarṇatrayaṃ divyaṃ varṇaiḥ ṣoḍaśabhiryutam /",
    "GS40anandk_u:11689": " dhāraṇādeva tatkuryāccharīramajarāmayam // Āk_2,2.8 //",
    "GS40anandk_u:11690": " girīṇāṃ khanisambhūtaṃ tatsvarṇaṃ khanijaṃ smṛtam /",
    "GS40anandk_u:11691": " taccaturdaśavarṇāḍhyaṃ bhakṣitaṃ sarvarogahṛt // Āk_2,2.9 //",
    "GS40anandk_u:11692": " rasendravedhasambhūtaṃ tadvedhajamudāhṛtam /",
    "GS40anandk_u:11693": " rasāyanaṃ mahāśreṣṭhaṃ pavitraṃ vedhajaṃ hi tat // Āk_2,2.10 //",
    "GS40anandk_u:11694": " raktābhaṃ pītavarṇaṃ ca dvividhaṃ kāñcanaṃ bhavet /",
    "GS40anandk_u:11695": " (grāhyāgrāhyasvarṇarūpa)",
    "GS40anandk_u:11696": " dāhe raktaṃ sitaṃ chede nikaṣe kuṅkumaprabham // Āk_2,2.11 //",
    "GS40anandk_u:11697": " guru snigdhaṃ mṛdu svacchaṃ nirdalaṃ raktapītakam /",
    "GS40anandk_u:11698": " hema ṣoḍaśavarṇāḍhyaṃ śasyate dehalohayoḥ // Āk_2,2.12 //",
    "GS40anandk_u:11699": " śvetāṅgaṃ kaṭhinaṃ rūkṣaṃ vivarṇaṃ samalaṃ dalam /",
    "GS40anandk_u:11700": " dāhe śvetāsitaṃ śvetaṃ nikaṣe laghu ca vrajet // Āk_2,2.13 //",
    "GS40anandk_u:11701": " na śuddhaṃ na mṛtaṃ svarṇaṃ rogavargaṃ karoti ca /",
    "GS40anandk_u:11702": " saukhyaṃ vīryaṃ balaṃ hanti tasmācchuddhirudīryate // Āk_2,2.14 //",
    "GS40anandk_u:11703": " (svarṇaśuddhi)",
    "GS40anandk_u:11704": " valmīkamṛttikā dhūmaṃ gairikaṃ ceṣṭakā paṭu /",
    "GS40anandk_u:11705": " ityete mṛttikāḥ pañca jambīrair vāranālakaiḥ // Āk_2,2.15 //",
    "GS40anandk_u:11706": " piṣṭvā limpetsvarṇapatraṃ bhasmacchannaṃ tu karpare /",
    "GS40anandk_u:11707": " yāvaddravaṃ puṭaṃ tāvatkuryāttena viśudhyati // Āk_2,2.16 //",
    "GS40anandk_u:11708": " mṛttikāṃ mātuluṅgāmlaiḥ pañcavāsarabhāvitām /",
    "GS40anandk_u:11709": " sabhasmalavaṇaṃ hema śodhayet puṭapākataḥ // Āk_2,2.17 //",
    "GS40anandk_u:11710": " bhāvayenmātuluṅgāmlaistridinaṃ pañcamṛttikām /",
    "GS40anandk_u:11711": " saindhavaṃ bhūmibhasmābhiḥ svarṇaṃ śudhyati pūrvavat // Āk_2,2.18 //",
    "GS40anandk_u:11712": " taile takre gavāṃ mūtre hyāranāle kulutthake /",
    "GS40anandk_u:11713": " kramānniṣecayet taptaṃ saptavāraṃ dravair dravaiḥ // Āk_2,2.19 //",
    "GS40anandk_u:11714": " svarṇādilohapatrāṇāṃ śuddhireṣā praśasyate /",
    "GS40anandk_u:11715": " drāvitau nāgavaṅgau ca tadvatsiñcedviśuddhaye // Āk_2,2.20 //",
    "GS40anandk_u:11716": " suvarṇaṃ ḍhālayet pūrvaṃ kāñcanārodbhave rase /",
    "GS40anandk_u:11717": " saptavāraṃ tataḥ karmayogyaṃ hema bhaved dhruvam // Āk_2,2.21 //",
    "GS40anandk_u:11718": " (svarṇabhasma (1))",
    "GS40anandk_u:11719": " nāgacūrṇaṃ śilāyuktaṃ vajrīkṣīrasamanvitam /",
    "GS40anandk_u:11720": " lepanātpuṭayogācca hemapatrāṇi lepayet // Āk_2,2.22 //",
    "GS40anandk_u:11721": " mṛtaṃ nāgaṃ snuhīkṣīrair athavāmlena kenacit /",
    "GS40anandk_u:11722": " piṣṭvā lepyaṃ svarṇapatraṃ ruddhvā gajapuṭe pacet // Āk_2,2.23 //",
    "GS40anandk_u:11723": " ādāya peṣayedamle mṛtanāgaṃ cāṣṭamāṃśakam /",
    "GS40anandk_u:11724": " pacedgajapuṭe ruddhvā pūrvavannāgasaṃyutam // Āk_2,2.24 //",
    "GS40anandk_u:11725": " evaṃ punaḥ punaḥ pākādaṣṭadhā mriyate dhruvam /",
    "GS40anandk_u:11726": " (svarṇabhasma (2))",
    "GS40anandk_u:11727": " śuddhasūtasamaṃ gandhaṃ mākṣikaṃ ca sahāmlakaiḥ // Āk_2,2.25 //",
    "GS40anandk_u:11728": " aṣṭabhiśca puṭairhema mriyate pūrvavatkriyā /",
    "GS40anandk_u:11729": " (svarṇabhasma (3))",
    "GS40anandk_u:11730": " śuddhasūtasamaṃ svarṇaṃ khalve kuryācca golakam // Āk_2,2.26 //",
    "GS40anandk_u:11731": " ūrdhvādho gandhakaṃ dattvā sarvatulyaṃ nirudhya ca /",
    "GS40anandk_u:11732": " triṃśadvanotpalair dadyāt puṭānevaṃ caturdaśa // Āk_2,2.27 //",
    "GS40anandk_u:11733": " nirutthaṃ jāyate bhasma gandhaṃ deyaṃ punaḥ punaḥ /",
    "GS40anandk_u:11734": " (svarṇabhasma (4))",
    "GS40anandk_u:11735": " svarṇamāvartya tolaikaṃ māṣaikaṃ śuddhanāgakam // Āk_2,2.28 //",
    "GS40anandk_u:11736": " kṣiptvādāya tu taccūrṇaṃ tattulye gandhamākṣike /",
    "GS40anandk_u:11737": " amlena mardayedyāmaṃ ruddhvā laghupuṭe pacet // Āk_2,2.29 //",
    "GS40anandk_u:11738": " gandhaṃ punaḥ punardeyaṃ mriyate daśabhiḥ puṭaiḥ /",
    "GS40anandk_u:11739": " (rasādibhiḥ svarṇamāraṇam)",
    "GS40anandk_u:11740": " hemapatrāṇi kurvīta vilimpedrasabhasmanā // Āk_2,2.30 //",
    "GS40anandk_u:11741": " amlapiṣṭena puṭayeddhema nirjīvatāṃ vrajet /",
    "GS40anandk_u:11742": " athavā tāpyapuṭitaṃ svarṇaṃ gacchati bhasmatām // Āk_2,2.31 //",
    "GS40anandk_u:11743": " yadvā mṛtena kariṇā śilāyogena bhasmayet /",
    "GS40anandk_u:11744": " athavā mṛtavajreṇa yoginyaṃśavilepitam // Āk_2,2.32 //",
    "GS40anandk_u:11745": " bhasmatāṃ yātyuparasai rasaiścaiva mahārasaiḥ /",
    "GS40anandk_u:11746": " amlapiṣṭair viliptaṃ ca puṭitaṃ yāti bhasmatām // Āk_2,2.33 //",
    "GS40anandk_u:11747": " (svarṇamāraṇa (5))",
    "GS40anandk_u:11748": " svarṇasya dviguṇaṃ sūtaṃ yāmamamlena mardayet /",
    "GS40anandk_u:11749": " āroṭaṃ mākṣikaṃ kṣiptvā mūṣāyāṃ svarṇatulyakam // Āk_2,2.34 //",
    "GS40anandk_u:11750": " tatpṛṣṭhe marditaṃ hema tatpṛṣṭhe śuddhamākṣikam /",
    "GS40anandk_u:11751": " deyaṃ svarṇasamaṃ tacca pṛṣṭhe gandhaṃ ca tatsamam // Āk_2,2.35 //",
    "GS40anandk_u:11752": " sarvaṃ ca cūrṇitaṃ dadyād ruddhvā mūṣāṃ dhameddṛḍham /",
    "GS40anandk_u:11753": " svabhāvaśītalaṃ grāhyaṃ bhasma tadbhāgapañcakam // Āk_2,2.36 //",
    "GS40anandk_u:11754": " ṭaṅkaṇaṃ śvetakācaṃ ca bhāgaikaikaṃ prapeṣayet /",
    "GS40anandk_u:11755": " tritayaṃ madhunājyena melakaṃ golakīkṛtam // Āk_2,2.37 //",
    "GS40anandk_u:11756": " dhānyābhrasya ca bhāgaikamadhaścordhvaṃ ca dāpayet /",
    "GS40anandk_u:11757": " nirudhya taddhamedgāḍhaṃ mūṣāyāṃ ghaṭikādvayam // Āk_2,2.38 //",
    "GS40anandk_u:11758": " nirutthaṃ jāyate bhasma tattadyogeṣu yojayet /",
    "GS40anandk_u:11759": " (svarṇamāraṇa (6))",
    "GS40anandk_u:11760": " hemnaḥ pādaṃ mṛtaṃ sūtaṃ piṣṭamamlena kenacit // Āk_2,2.39 //",
    "GS40anandk_u:11761": " patre liptvā puṭe pacyādaṣṭabhirmriyate dhruvam /",
    "GS40anandk_u:11762": " śuddhānāṃ sarvalohānāṃ māraṇe rītirīdṛśī // Āk_2,2.40 //",
    "GS40anandk_u:11763": " (svarṇamāraṇa (7))",
    "GS40anandk_u:11764": " śuddhamākṣīkabhāgaikaṃ bhāgaṃ cāroṭamākṣikam /",
    "GS40anandk_u:11765": " dvibhāgaṃ sūtakaṃ kṣiptvā trayamamlena mardayet // Āk_2,2.41 //",
    "GS40anandk_u:11766": " bhāgaikaṃ hemapatraṃ ca liptvā cāmlena mardayet /",
    "GS40anandk_u:11767": " tadgolaṃ pātanāyantre haṭhād yāmatrayaṃ pacet // Āk_2,2.42 //",
    "GS40anandk_u:11768": " ityevaṃ mriyate svarṇaṃ nirutthaṃ nātra saṃśayaḥ /",
    "GS40anandk_u:11769": " (svarṇamāraṇa (8))",
    "GS40anandk_u:11770": " yavaciñcārajovṛkṣabhallātaiṣṭaṅkaṇena ca // Āk_2,2.43 //",
    "GS40anandk_u:11771": " liptvā svarṇasya patrāṇi ruddhvā gajapuṭe pacet /",
    "GS40anandk_u:11772": " tair dravaiḥ piṣṭyā mriyate saptadhā puṭaiḥ // Āk_2,2.44 //",
    "GS40anandk_u:11773": " pīlukaṅkuṣṭhabukkāṇasauvarcalam apeṣitam /",
    "GS40anandk_u:11774": " liptvā svarṇasya patrāṇi mriyate saptabhiḥ puṭaiḥ // Āk_2,2.45 //",
    "GS40anandk_u:11775": " (svarṇasya guṇāḥ)",
    "GS40anandk_u:11776": " suvarṇaṃ bṛṃhaṇaṃ snigdhaṃ madhuraṃ rasapākayoḥ /",
    "GS40anandk_u:11777": " viṣadoṣaharaṃ śītaṃ sakaṣāyaṃ satiktakam // Āk_2,2.46 //",
    "GS40anandk_u:11778": " hṛdyaṃ kāntipradaṃ balyaṃ saṃrasanaṃ guru lekhanam /",
    "GS40anandk_u:11779": " buddhimedhāsmṛtikaraṃ vraṇaghnaṃ vāgviśuddhidam // Āk_2,2.47 //",
    "GS40anandk_u:11780": " kṣayonmādapraśamanaṃ cakṣuṣyaṃ ca rasāyanam /",
    "GS40anandk_u:11781": " tridoṣaśamanaṃ saumyamāyuṣyaṃ ruciraṃ śuci // Āk_2,2.48 //",
    "GS40anandk_u:11782": " prajñāvīryasvarakaram aiśvaryaṃ dhāraṇādbhavet // Āk_2,2.49 //",
    "GS40anandk_u:11783": " Āk, 2, 3",
    "GS40anandk_u:11784": " śrībhairavaḥ /",
    "GS40anandk_u:11785": " (silver:: synonyms)",
    "GS40anandk_u:11786": " raupyaṃ śubhraṃ vasuśreṣṭhaṃ ruciraṃ candralohakam /",
    "GS40anandk_u:11787": " rajataṃ taptarūpyaṃ ca candrabhūtistu raupyakam // Āk_2,3.1 //",
    "GS40anandk_u:11788": " kaladhautaṃ ca saudhaṃ ca candrahāsaṃ ca tārakam /",
    "GS40anandk_u:11789": " (rajatabhedāḥ)",
    "GS40anandk_u:11790": " sahajaṃ khanisaṃjātaṃ kṛtrimaṃ ca tridhā matam // Āk_2,3.2 //",
    "GS40anandk_u:11791": " rajataṃ pūrvapūrvaṃ hi svaguṇairuttarottaram /",
    "GS40anandk_u:11792": " kailāsādyadrisambhūtaṃ sahajaṃ rajataṃ bhavet // Āk_2,3.3 //",
    "GS40anandk_u:11793": " tatspṛṣṭaṃ hi mahāvyādhināśanaṃ dehināṃ bhavet /",
    "GS40anandk_u:11794": " himācalādikūṭeṣu yadrūpyaṃ jāyate hi tat // Āk_2,3.4 //",
    "GS40anandk_u:11795": " khanijaṃ kathyate tajjñaiḥ paramaṃ hi rasāyanam /",
    "GS40anandk_u:11796": " śrīrāmapādukānyastaṃ vaṅgaṃ yadrūpyatāṃ gatam // Āk_2,3.5 //",
    "GS40anandk_u:11797": " tatpādarūpyamityuktaṃ kṛtrimaṃ sarvaroganut /",
    "GS40anandk_u:11798": " (grāhyāgrāhyarajatasvarūpam)",
    "GS40anandk_u:11799": " ghanaṃ snigdhaṃ guru snigdhaṃ dāhe chede sitaṃ mṛdu // Āk_2,3.6 //",
    "GS40anandk_u:11800": " varṇāḍhyaṃ candravatsvacchaṃ dāhe chede samaprabham /",
    "GS40anandk_u:11801": " śaṅkhābhaṃ masṛṇaṃ sphoṭarahitaṃ rajataṃ śubham // Āk_2,3.7 //",
    "GS40anandk_u:11802": " dāhe raktaṃ ca pītaṃ ca kṛṣṇaṃ rūkṣaṃ sphuṭaṃ laghu /",
    "GS40anandk_u:11803": " sthūlāṅgaṃ karkaśāṅgaṃ ca rajataṃ tyājyamaṣṭadhā // Āk_2,3.8 //",
    "GS40anandk_u:11804": " kaṭhinaṃ kṛtrimaṃ rūkṣaṃ vivarṇaṃ samalaṃ dalam /",
    "GS40anandk_u:11805": " dāhe chede ghane naṣṭaṃ madhyamaṃ rajataṃ matam // Āk_2,3.9 //",
    "GS40anandk_u:11806": " karoti tāpaṃ viḍbhedaṃ kṣayaṃ śuklabalāyuṣām /",
    "GS40anandk_u:11807": " na śuddhaṃ na mṛtaṃ tāraṃ tasmācchuddhaṃ ca mārayet // Āk_2,3.10 //",
    "GS40anandk_u:11808": " (rajataśuddhi)",
    "GS40anandk_u:11809": " nāgena ṭaṅkaṇenaiva drāvitaṃ śuddhimṛcchati /",
    "GS40anandk_u:11810": " tāraṃ trivāraṃ nikṣiptaṃ taile jyotiṣmatībhave // Āk_2,3.11 //",
    "GS40anandk_u:11811": " taptaṃ taptaṃ tārapatraṃ secayecchuddhim āpnuyāt /",
    "GS40anandk_u:11812": " piśācasaṃbhave yadvā prakṣiptaṃ śuddhimāpnuyāt // Āk_2,3.12 //",
    "GS40anandk_u:11813": " rajataṃ doṣanirmuktaṃ nāgottīrṇaṃ samāharet /",
    "GS40anandk_u:11814": " śvetakumbhodbhave nīre ḍhālayetsaptavārakān // Āk_2,3.13 //",
    "GS40anandk_u:11815": " (rajatabhasma (1, 2, 3))",
    "GS40anandk_u:11816": " kuraṇḍamunipuṣpotthasalilaiḥ saṃpramardayet /",
    "GS40anandk_u:11817": " tārapatrāṇi liptāni puṭayecca vanotpalaiḥ // Āk_2,3.14 //",
    "GS40anandk_u:11818": " mriyate nātra sandehaḥ liptaṃ vā rasabhasmanā /",
    "GS40anandk_u:11819": " amlavargapraliptena pūrvavatpuṭayogataḥ // Āk_2,3.15 //",
    "GS40anandk_u:11820": " mriyate tālakaṃ sūtaṃ vaṅgamamlena peṣayet /",
    "GS40anandk_u:11821": " tārapatrāṇi saṃlipya puṭitvā bhasmatāṃ nayet // Āk_2,3.16 //",
    "GS40anandk_u:11822": " mriyate gandhayogādyair vaiṣṇavena vipadyate /",
    "GS40anandk_u:11823": " (rajatabhasma (4))",
    "GS40anandk_u:11824": " snuhīkṣīraiḥ pacettāpyaṃ tārapatrāṇi lepayet // Āk_2,3.17 //",
    "GS40anandk_u:11825": " ruddhvā gajapuṭe paktvā pūrvoktaiḥ pācayetpunaḥ /",
    "GS40anandk_u:11826": " catvāriṃśatpuṭairevaṃ pacettāraṃ mṛtaṃ bhavet // Āk_2,3.18 //",
    "GS40anandk_u:11827": " (rajatabhasma (5))",
    "GS40anandk_u:11828": " bhūdhātrīṃ mākṣikaṃ tulyaṃ pippalīṃ saindhavāmlakaiḥ /",
    "GS40anandk_u:11829": " liptvā tārasya patrāṇi ruddhvā saptapuṭaiḥ pacet // Āk_2,3.19 //",
    "GS40anandk_u:11830": " dravaiḥ punaḥ punaḥ piṣṭvā mriyate nātra saṃśayaḥ /",
    "GS40anandk_u:11831": " (rajatabhasma (6))",
    "GS40anandk_u:11832": " likucadravasūtābhyāṃ tārapiṣṭīṃ prakalpayet // Āk_2,3.20 //",
    "GS40anandk_u:11833": " ruddhvādho gandhakaṃ dattvā mūṣāgarbhe nirudhya ca /",
    "GS40anandk_u:11834": " svedayed vālukāyantre dinamekaṃ dṛḍhāgninā // Āk_2,3.21 //",
    "GS40anandk_u:11835": " svāṅgaśītalatāṃ piṣṭiṃ sāmlatālena marditam /",
    "GS40anandk_u:11836": " puṭeddvādaśavārāṇi bhasmībhavati rūpyakam // Āk_2,3.22 //",
    "GS40anandk_u:11837": " (rajatabhasma (7))",
    "GS40anandk_u:11838": " mākṣikaṃ cūrṇaluṅgāmlamarditaṃ puṭitaṃ śanaiḥ /",
    "GS40anandk_u:11839": " triṃśadvāreṇa tattāraṃ nirutthaṃ bhasma jāyate // Āk_2,3.23 //",
    "GS40anandk_u:11840": " rāgaḥ syāt sarvalohānāṃ puṭādhikye na saṃśayaḥ /",
    "GS40anandk_u:11841": " (rajatabhasma (8))",
    "GS40anandk_u:11842": " tārapattraṃ caturbhāgā bhāgaikaṃ śuddhatālakam // Āk_2,3.24 //",
    "GS40anandk_u:11843": " mardyaṃ jambīrajairdrāvaistārapatrāṇi lepayet /",
    "GS40anandk_u:11844": " śoṣayedandhayettaṃ ca triṃśadvanotpalaiḥ puṭet // Āk_2,3.25 //",
    "GS40anandk_u:11845": " caturdaśapuṭairevaṃ nirutthaṃ mriyate dhruvam /",
    "GS40anandk_u:11846": " (rajatabhasma (9))",
    "GS40anandk_u:11847": " raupyapatraṃ caturbhāgā bhāgaikaṃ mṛtavaṅgakam // Āk_2,3.26 //",
    "GS40anandk_u:11848": " athavā gandhabhāgaikaṃ lepyaṃ jambīrapeṣitaiḥ /",
    "GS40anandk_u:11849": " ruddhvā tribhiḥ puṭaiḥ pācyaṃ pañcaviṃśadvanotpalaiḥ // Āk_2,3.27 //",
    "GS40anandk_u:11850": " mriyate nātra sandeho gandho deyaḥ punaḥ punaḥ /",
    "GS40anandk_u:11851": " (rajatabhasma (10))",
    "GS40anandk_u:11852": " rasagandhau samaṃ kṛtvā kākatuṇḍasya mūlakam // Āk_2,3.28 //",
    "GS40anandk_u:11853": " mardayenmahiṣīkṣīraiḥ piṣṭiṃ tāṃ kṣālayejjalaiḥ /",
    "GS40anandk_u:11854": " haridrāgolake kṣiptvā golaṃ hayapurīṣake // Āk_2,3.29 //",
    "GS40anandk_u:11855": " kṣiptvā dinaikaviṃśacca tadgarbhād uddharetpunaḥ /",
    "GS40anandk_u:11856": " tatpiṣṭvā tārapatrāṇi lepyamamlena kenacit // Āk_2,3.30 //",
    "GS40anandk_u:11857": " puṭair viṃśatibhir bhasma jāyate nātra saṃśayaḥ /",
    "GS40anandk_u:11858": " bhasmanā hyamlapiṣṭena limpettāmramayaṃ kṣuram // Āk_2,3.31 //",
    "GS40anandk_u:11859": " jāyate taṃ mṛtaṃ vidyādbhasma hāṭakatārayoḥ /",
    "GS40anandk_u:11860": " (rajatasya guṇāḥ)",
    "GS40anandk_u:11861": " raupyaṃ snigdhaṃ kaṣāyāmlaṃ vipāke madhuraṃ rasam // Āk_2,3.32 //",
    "GS40anandk_u:11862": " vayasaḥ sthāpanaṃ śītaṃ lekhanaṃ vātapittajit /",
    "GS40anandk_u:11863": " vṛṣyaṃ rucikaraṃ balyaṃ jaṭharāgnipradīpanam // Āk_2,3.33 //",
    "GS40anandk_u:11864": " Āk, 2, 4",
    "GS40anandk_u:11865": " śrībhairavaḥ /",
    "GS40anandk_u:11866": " (tāmra)",
    "GS40anandk_u:11867": " tāmraṃ mlecchamukhaṃ śulbaṃ tapaneṣṭamudumbaram /",
    "GS40anandk_u:11868": " tryambakaṃ cāravindaṃ ca ravilohaṃ ravipriyam // Āk_2,4.1 //",
    "GS40anandk_u:11869": " raktaṃ naipālakaṃ caiva raktadhātuḥ karendudhā /",
    "GS40anandk_u:11870": " mlecchaṃ nepālakaṃ ceti tayornepālamuttamam // Āk_2,4.2 //",
    "GS40anandk_u:11871": " nepālād anyakhanyutthaṃ mlecchamityabhidhīyate /",
    "GS40anandk_u:11872": " susnigdhaṃ mṛdulaṃ śoṇaṃ ghanaghātakṣayaṃ guru // Āk_2,4.3 //",
    "GS40anandk_u:11873": " nirvikāraṃ guru śreṣṭhaṃ tāmraṃ nepālamucyate /",
    "GS40anandk_u:11874": " sitakṛṣṇāruṇacchāyaṃ vāmabhedi kaṭhorakam // Āk_2,4.4 //",
    "GS40anandk_u:11875": " kṣālitaṃ ca punaḥ kṛṣṇam etanmlecchakatāmrakam /",
    "GS40anandk_u:11876": " pāṇḍuraṃ kṛṣṇaśoṇaṃ ca laghu sphuṭanasaṃyutam // Āk_2,4.5 //",
    "GS40anandk_u:11877": " rūkṣāṅgaṃ sadalaṃ tāmraṃ neṣyate rasakarmaṇi /",
    "GS40anandk_u:11878": " utkledamohabhramadāhabhedāḥ tāmrasya doṣāḥ khalu durdharāste /",
    "GS40anandk_u:11879": " viśodhanāt tadvigatasvadoṣaṃ sudhāsamaṃ syādrasavīryapāke // Āk_2,4.6 //",
    "GS40anandk_u:11880": " vāntimūrcchābhramonmādanānārukkuṣṭhaśūlakṛt // Āk_2,4.7 //",
    "GS40anandk_u:11881": " āyuḥkāntibalabhraṃśakaraṃ dhātupradūṣaṇam /",
    "GS40anandk_u:11882": " nu śuddhaṃ na mṛtaṃ tāmraṃ tena saṃśodhya mārayet // Āk_2,4.8 //",
    "GS40anandk_u:11883": " (tāmraśuddhi)",
    "GS40anandk_u:11884": " tāmraṃ kṣārāmlasaṃyuktaṃ drāvitaṃ taptagairikam /",
    "GS40anandk_u:11885": " nikṣiptaṃ mahiṣītakrachagaṇe saptavārakam // Āk_2,4.9 //",
    "GS40anandk_u:11886": " pañcadoṣavinirmuktaṃ saptavāreṇa jāyate /",
    "GS40anandk_u:11887": " tāmranirdalapattrāṇi liptvā nimbavasindhunā // Āk_2,4.10 //",
    "GS40anandk_u:11888": " dhmātvā sauvīrake kṣepādviśudhyatyaṣṭavārataḥ /",
    "GS40anandk_u:11889": " nimbvambupaṭuliptāni tāpitānyaṣṭavārakam // Āk_2,4.11 //",
    "GS40anandk_u:11890": " viśudhyantyarkapatrāṇi nirguṇḍīrasamardanāt /",
    "GS40anandk_u:11891": " kumārīpatramadhye tu śulvapatraṃ niveśitam // Āk_2,4.12 //",
    "GS40anandk_u:11892": " puṭitaṃ doṣanirmuktaṃ pāṇḍuraṃ ca prajāyate /",
    "GS40anandk_u:11893": " itthaṃ viśodhitaṃ tāmraṃ sarvadoṣavivarjitam // Āk_2,4.13 //",
    "GS40anandk_u:11894": " bhavedrasāyanakaraṃ dehalohakaraṃ param /",
    "GS40anandk_u:11895": " imāṃ śuddhiṃ vijānīyācchivo vā nandikeśvaraḥ // Āk_2,4.14 //",
    "GS40anandk_u:11896": " balinā nihataṃ tāmraṃ saptavāraṃ samutthitam /",
    "GS40anandk_u:11897": " sarvadoṣavinirmuktaṃ bhavedamṛtasannibham // Āk_2,4.15 //",
    "GS40anandk_u:11898": " snuhyarkakṣīralavaṇakāñjikais tāmrapatrakam /",
    "GS40anandk_u:11899": " liptvā pratāpya nirguṇḍīrasaiḥ siñcyāt punaḥ punaḥ // Āk_2,4.16 //",
    "GS40anandk_u:11900": " vārān dvādaśataḥ śuddhaṃ lepāttāpācca secanāt /",
    "GS40anandk_u:11901": " khaṭikāṃ lavaṇaṃ takrairāranālaiśca peṣayet // Āk_2,4.17 //",
    "GS40anandk_u:11902": " tena liptaṃ tāmrapatraṃ taptaṃ taptaṃ niṣecayet /",
    "GS40anandk_u:11903": " ṣaḍvāram amlatakrāntar nirguṇḍyāśca viśuddhaye // Āk_2,4.18 //",
    "GS40anandk_u:11904": " taptāni tāmrapatrāṇi secayettiktakārasaiḥ /",
    "GS40anandk_u:11905": " liptvāmlatakralavaṇakāñjikena punaḥ punaḥ // Āk_2,4.19 //",
    "GS40anandk_u:11906": " taptaṃ taptaṃ tridhā siñcyācchuddhimāyāti niścayam /",
    "GS40anandk_u:11907": " gomūtreṇa pacedyāmaṃ tāmrapātraṃ dṛḍhāgninā // Āk_2,4.20 //",
    "GS40anandk_u:11908": " śudhyate nātra sandeho māraṇaṃ cāpyathocyate /",
    "GS40anandk_u:11909": " (tāmrabhasma (1))",
    "GS40anandk_u:11910": " gandhena tāmratulyena hyamlapiṣṭena lepayet // Āk_2,4.21 //",
    "GS40anandk_u:11911": " kaṇṭavedhīkṛtaṃ patramandhayitvā puṭe pacet /",
    "GS40anandk_u:11912": " uddhṛtya cūrṇayettasminpādāṃśaṃ gandhakaṃ kṣipet // Āk_2,4.22 //",
    "GS40anandk_u:11913": " jambīrair āranālair vā mṛgadūrvāthavā dravaiḥ /",
    "GS40anandk_u:11914": " piṣṭvā piṣṭvā pacedruddhaṃ sagandhaṃ ca catuṣpuṭaiḥ // Āk_2,4.23 //",
    "GS40anandk_u:11915": " mātuluṅgadravaiḥ piṣṭvā puṭamekaṃ pradāpayet /",
    "GS40anandk_u:11916": " sitaśarkarayāpyekaṃ puṭaṃ deyaṃ mṛtaṃ bhavet // Āk_2,4.24 //",
    "GS40anandk_u:11917": " (tāmrabhasma (2))",
    "GS40anandk_u:11918": " pāṣāṇabhedimatsyākṣīdravair dviguṇagandhakam /",
    "GS40anandk_u:11919": " tāmrasya lepayet piṣṭiṃ ruddhvā gajapuṭe pacet // Āk_2,4.25 //",
    "GS40anandk_u:11920": " samāṃśena punargandhaṃ dattvā drāvaiśca lolayet /",
    "GS40anandk_u:11921": " evaṃ saptapuṭaiḥ pakvaṃ tāmrabhasma bhaved dhruvam // Āk_2,4.26 //",
    "GS40anandk_u:11922": " (tāmrabhasma (3))",
    "GS40anandk_u:11923": " tāmrasya triguṇaṃ sūtaṃ jambīrāmlena mardayet /",
    "GS40anandk_u:11924": " ādau mūṣāntare kṣiptvā dhuttūrasya tu patrakam // Āk_2,4.27 //",
    "GS40anandk_u:11925": " tatpṛṣṭhe tāmratulyaṃ ca gandhakaṃ cūrṇitaṃ kṣipet /",
    "GS40anandk_u:11926": " tatpṛṣṭhe marditaṃ tāmraṃ pūrvatulyaṃ ca gandhakam // Āk_2,4.28 //",
    "GS40anandk_u:11927": " ācchādya dhūrtapatraistu ruddhvā gajapuṭe pacet /",
    "GS40anandk_u:11928": " svāṅgaśītaṃ tataścūrṇaṃ mṛtaṃ bhavati niścitam // Āk_2,4.29 //",
    "GS40anandk_u:11929": " (tāmrabhasma (4))",
    "GS40anandk_u:11930": " kiṃcidgandhena vāmlena kṣālayettāmrapatrakam /",
    "GS40anandk_u:11931": " tāmrapādena sūtena sārdraṃ patraṃ pralepayet // Āk_2,4.30 //",
    "GS40anandk_u:11932": " tāmradviguṇagandhena cāmlapiṣṭena tatpunaḥ /",
    "GS40anandk_u:11933": " liptvā hyadhordhvagaṃ deyā supiṣṭā cāmlaparṇikā // Āk_2,4.31 //",
    "GS40anandk_u:11934": " tatpiṇḍaṃ bhāṇḍagarbhe tu ruddhvā cullyāṃ vipācayet /",
    "GS40anandk_u:11935": " yāmaikaṃ tāmrapākena bhasmībhavati niścitam // Āk_2,4.32 //",
    "GS40anandk_u:11936": " (tāmrabhasma (5))",
    "GS40anandk_u:11937": " sūtamekaṃ dvidhā gandhaṃ yāmaṃ kanyā vimardayet /",
    "GS40anandk_u:11938": " dvayos tulye tāmrapatre sthālyā garbhe nirodhayet // Āk_2,4.33 //",
    "GS40anandk_u:11939": " samyaṅmṛllavaṇaiḥ sandhiṃ pārśve bhasma nidhāpayet /",
    "GS40anandk_u:11940": " caturyāmaṃ paceccullyāṃ pātrapṛṣṭhe sagomayam // Āk_2,4.34 //",
    "GS40anandk_u:11941": " jalaṃ punaḥ punardeyaṃ svāṅgaśītaṃ vicūrṇayet /",
    "GS40anandk_u:11942": " mriyate nātra sandehaḥ sarvayogeṣu yojayet // Āk_2,4.35 //",
    "GS40anandk_u:11943": " (tāmrabhasma (6))",
    "GS40anandk_u:11944": " jīrṇaṃ tāmraṃ samādāya tatra caitānvinikṣipet /",
    "GS40anandk_u:11945": " vaṅgaṃ ghoṣaṃ gajaṃ tīkṣṇasāraṃ kāntaṃ ca ṣaṭ samān // Āk_2,4.36 //",
    "GS40anandk_u:11946": " pratyekaṃ tāmramānena sarvānekatra dhāmayet /",
    "GS40anandk_u:11947": " vaṅkanālena tāvattadyāvadarko'vaśiṣyate // Āk_2,4.37 //",
    "GS40anandk_u:11948": " tamarkaṃ ḍhālayetpūrvaṃ nirguṇḍīsalilāntare /",
    "GS40anandk_u:11949": " saptavārāṃśca tanmūlacūrṇamarke pravāpayet // Āk_2,4.38 //",
    "GS40anandk_u:11950": " tena tāmreṇa kurvīta vaṭikāmavraṇāṃ śubhām /",
    "GS40anandk_u:11951": " dviguṇaṃ gandhakaṃ liptvā balestryaṃśaṃ ca pāradam // Āk_2,4.39 //",
    "GS40anandk_u:11952": " śuddhaṃ hiṅgulajaṃ vāpi mardayedbījapūrakaiḥ /",
    "GS40anandk_u:11953": " jambīrajairvā likucanīraiḥ samyak pramardayet // Āk_2,4.40 //",
    "GS40anandk_u:11954": " tridinaṃ tadviśoṣyātha bhāṇḍāntastanniveśayet /",
    "GS40anandk_u:11955": " upariṣṭāttāmraghaṭīm adhovaktrāṃ nidhāya ca // Āk_2,4.41 //",
    "GS40anandk_u:11956": " dṛḍhaṃ vilepayetpaścāt kaṭorīṃ mṛṇmayīṃ kṣipet /",
    "GS40anandk_u:11957": " atiprayatnāllimpet tāṃ yathā vārā na bhidyate // Āk_2,4.42 //",
    "GS40anandk_u:11958": " adhiculli tato dattvā pūrayitvā jalairadhaḥ /",
    "GS40anandk_u:11959": " prajvālayedvītihotraṃ mṛdumadhyottamakramāt // Āk_2,4.43 //",
    "GS40anandk_u:11960": " dināni ṣaṭ samādāya svāṅgaśītaṃ tu pātrakam /",
    "GS40anandk_u:11961": " nirbhidya śulvaṃ gṛhṇīta mṛtaṃ sūtena yatnataḥ // Āk_2,4.44 //",
    "GS40anandk_u:11962": " tataḥ khalve vicūrṇyaitad yatheṣṭaṃ viniyojayet /",
    "GS40anandk_u:11963": " (tāmrabhasmaśuddhiḥ)",
    "GS40anandk_u:11964": " nānāvidhaṃ mṛtaṃ tāmraṃ śuddhyarthaṃ bhāgapañcakam // Āk_2,4.45 //",
    "GS40anandk_u:11965": " bhāgaikaṃ śvetakācaṃ ca bhāgaṃ śvetaṃ ca ṭaṅkaṇam /",
    "GS40anandk_u:11966": " mūṣāyāṃ miśritaṃ kṣiptvā bhāgaikaṃ cābhrapatrakam // Āk_2,4.46 //",
    "GS40anandk_u:11967": " ūrdhvaṃ dattvā nirudhyātha dhmāte grāhyaṃ suśītalam /",
    "GS40anandk_u:11968": " nirdoṣaṃ tu bhavettāmraṃ sarvarogaharaṃ bhavet // Āk_2,4.47 //",
    "GS40anandk_u:11969": " athavā māritaṃ tāmram amlenaikena mardayet /",
    "GS40anandk_u:11970": " tadgolaṃ sūraṇasyāntaḥ ruddhvā sarvatra lepayet // Āk_2,4.48 //",
    "GS40anandk_u:11971": " śuṣkaṃ gajapuṭe pacyātsarvadoṣaharaṃ bhavet /",
    "GS40anandk_u:11972": " vāntiṃ bhrāntiṃ virekaṃ ca na karoti kadācana // Āk_2,4.49 //",
    "GS40anandk_u:11973": " (tāmrabhasma (7))",
    "GS40anandk_u:11974": " vilipya likucadrāvapiṣṭagandhāśmapaṅkataḥ /",
    "GS40anandk_u:11975": " tāmrapatrāṇi saṃchādya sthālīmadhye nirudhya ca // Āk_2,4.50 //",
    "GS40anandk_u:11976": " yāmamātraṃ pacetsamyak śītānyākṛṣya cūrṇayet /",
    "GS40anandk_u:11977": " tadbhasma vallamātraṃ hi tāmbūlīdalaveṣṭitam // Āk_2,4.51 //",
    "GS40anandk_u:11978": " bhakṣitaṃ vāmayitvātha recayitvā dviyāmataḥ /",
    "GS40anandk_u:11979": " jvaraṃ vināśayennḥṇāṃ śūlādhmānasamanvitam // Āk_2,4.52 //",
    "GS40anandk_u:11980": " viṣaṃ garaṃ ca vegena vāmayatyeva niścitam /",
    "GS40anandk_u:11981": " pathyamatra pradātavyaṃ gavyaṃ takraṃ ca bhaktakam // Āk_2,4.53 //",
    "GS40anandk_u:11982": " atireke'tivāntau ca samohe cātimātrake /",
    "GS40anandk_u:11983": " tattadaucityayogena kuryācchītāṃ pratikriyām // Āk_2,4.54 //",
    "GS40anandk_u:11984": " ativāntau bhajed bhraṣṭam ikṣudaṇḍaṃ suśītalam /",
    "GS40anandk_u:11985": " yadvā bilvabhavaṃ kvāthaṃ sitayā saha pācayet // Āk_2,4.55 //",
    "GS40anandk_u:11986": " barbūratvagrasaḥ peyo vireke takrasaṃyutaḥ /",
    "GS40anandk_u:11987": " (tāmrabhasma (8))",
    "GS40anandk_u:11988": " śulbatulyena sūtena balinā tatsamena ca // Āk_2,4.56 //",
    "GS40anandk_u:11989": " tadardhāṃśena tālena śilayā ca tadardhayā /",
    "GS40anandk_u:11990": " vidhāya kajjalīṃ ślakṣṇāṃ bhinnakajjalasannibhām // Āk_2,4.57 //",
    "GS40anandk_u:11991": " yantrādhyāyavinirdiṣṭagarbhayantrodarāntare /",
    "GS40anandk_u:11992": " kajjalīṃ tāmrapatrāṇi paryāyeṇa vinikṣipet // Āk_2,4.58 //",
    "GS40anandk_u:11993": " prapacedyāmaparyantaṃ svāṅgaśītaṃ vicūrṇayet /",
    "GS40anandk_u:11994": " tattadrogaharānupānasahitaṃ tāmraṃ dvivallonmitaṃ sallīḍhaṃ pariṇāmaśūlamudaraṃ śūlaṃ ca pāṇḍujvaram /",
    "GS40anandk_u:11995": " gulmaplīhayakṛtkṣayāgnisadanaṃ mehaṃ ca mūlāmayaṃ duṣṭāṃ ca grahaṇīṃ hareddhruvamidaṃ sarvāmayadhvaṃsanam // Āk_2,4.59 //",
    "GS40anandk_u:11996": " tāmraṃ tiktakaṣāyakaṃ ca madhuraṃ pāke'tha vīryoṣṇakaṃ koṣṇaṃ pittakaphāpahaṃ jaṭhararukkuṣṭhāmajūrtyantakṛt /",
    "GS40anandk_u:11997": " ūrdhvādhaḥpariśodhanaṃ ca viṣahṛtsthaulyāpahaṃ kṣutkaraṃ durnāmakṣayapāṇḍurogaśamanaṃ netryaṃ paraṃ lekhanam // Āk_2,4.60 //",
    "GS40anandk_u:11998": " Āk, 2, 5",
    "GS40anandk_u:11999": " śrībhairavaḥ /",
    "GS40anandk_u:12000": " (lohotpattiḥ)",
    "GS40anandk_u:12001": " kāntāyastīkṣṇamuṇḍākhyalohotpattir athocyate /",
    "GS40anandk_u:12002": " devāsurasamūhena mathyamāne mahodadhau // Āk_2,5.1 //",
    "GS40anandk_u:12003": " samutpannaṃ purā tasminnamṛtaṃ devajīvanam /",
    "GS40anandk_u:12004": " pīyamānātsuraistasmānnipetuḥ kṣudrabindavaḥ // Āk_2,5.2 //",
    "GS40anandk_u:12005": " jñātvā tān bhūgatān yantā gopayāmāsa dhūrjaṭiḥ /",
    "GS40anandk_u:12006": " lohapāṣāṇarūpeṇa kṛtvā tānvasudhātale // Āk_2,5.3 //",
    "GS40anandk_u:12007": " pāparogābhibhūtā ye mānavā na bhajantvamūn /",
    "GS40anandk_u:12008": " ityevaṃ śivaguptā ye sudhāyā bindavaḥ purā // Āk_2,5.4 //",
    "GS40anandk_u:12009": " teṣāṃ mayā samāsena kathyate sādhanaṃ sphuṭam /",
    "GS40anandk_u:12010": " kuṣṭhādiroganāśārthaṃ yathābuddhyanusārataḥ // Āk_2,5.5 //",
    "GS40anandk_u:12011": " (iron:: subtypes)",
    "GS40anandk_u:12012": " kāntāyastīkṣṇamuṇḍākhyaṃ lohamevamapi tridhā /",
    "GS40anandk_u:12013": " rasāyanebhyaḥ sarvebhyo vidyācchataguṇādhikam // Āk_2,5.6 //",
    "GS40anandk_u:12014": " (kāntaloha: :",
    "GS40anandk_u:12015": " synonyms)",
    "GS40anandk_u:12016": " ayaskāntaṃ kāntalohaṃ kāntaṃ syāt kṛṣṇalohakam /",
    "GS40anandk_u:12017": " kāntāyasaṃ mahālohaṃ kālalohaṃ ca saptadhā // Āk_2,5.7 //",
    "GS40anandk_u:12018": " (aśuddhakāntalohasevanajā doṣāḥ)",
    "GS40anandk_u:12019": " hṛtpīḍāṃ vahnidaurbalyaṃ mahārogānmṛtiṃ tathā /",
    "GS40anandk_u:12020": " karoti sevanālloham aśodhitam amāritam // Āk_2,5.8 //",
    "GS40anandk_u:12021": " (kāntagrahaṇavidhiḥ)",
    "GS40anandk_u:12022": " tasmātkāntasya saṃśuddhir māraṇaṃ ca vidhīyate /",
    "GS40anandk_u:12023": " madonmattagajaḥ sūtaḥ kāntamaṅkuśamucyate // Āk_2,5.9 //",
    "GS40anandk_u:12024": " kṣetraṃ jñātvā gṛhītavyaṃ tatprayatnena bhūyasā /",
    "GS40anandk_u:12025": " mārutātapanikṣiptaṃ varjayetsurasundari // Āk_2,5.10 //",
    "GS40anandk_u:12026": " bhūmisthitaṃ ca yatkāntaṃ chāgaraktena bhāvayet /",
    "GS40anandk_u:12027": " chāgaraktapraliptena carmaṇā tatpraveṣṭayet // Āk_2,5.11 //",
    "GS40anandk_u:12028": " chāgacarma parīveṣṭya vinyasetpūrvavatkṣitau /",
    "GS40anandk_u:12029": " uddhṛtaṃ saptabhirmāsaistoyakumbhe vinikṣipet // Āk_2,5.12 //",
    "GS40anandk_u:12030": " raktapuṣpaiḥ sadā pūjyaṃ raktagandhānulepanaiḥ /",
    "GS40anandk_u:12031": " pūritaṃ madyamāṃsaiśca yojyaṃ rasarasāyane // Āk_2,5.13 //",
    "GS40anandk_u:12032": " saṃskṛtaṃ chāgaraktena bhrāmakaṃ cumbakaṃ bhavet /",
    "GS40anandk_u:12033": " anena kramayogena drāvakaṃ bhavati priye // Āk_2,5.14 //",
    "GS40anandk_u:12034": " kāntalohaṃ vinā sūto dehe na krāmati kvacit /",
    "GS40anandk_u:12035": " na kāntena vinā sūtaḥ kāntaḥ sūtavivarjitaḥ // Āk_2,5.15 //",
    "GS40anandk_u:12036": " kāntasūtasamāyuktaḥ prayogo dehadhārakaḥ /",
    "GS40anandk_u:12037": " purā proktaṃ mayā sarvaṃ kāntasatvaṃ yathāvidhi // Āk_2,5.16 //",
    "GS40anandk_u:12038": " adhunā sampravakṣyāmi kāntasaṃskāratadguṇān /",
    "GS40anandk_u:12039": " (kāntaloha: :",
    "GS40anandk_u:12040": " śodhana: :",
    "GS40anandk_u:12041": " naisargika)",
    "GS40anandk_u:12042": " śaśaraktena saṃliptaṃ kāntapatraṃ sudhāmitam // Āk_2,5.17 //",
    "GS40anandk_u:12043": " trivāraṃ cāgninā devi doṣaṃ naisargikaṃ tyajet /",
    "GS40anandk_u:12044": " (kāntaloha: :",
    "GS40anandk_u:12045": " śodhana:: adri)",
    "GS40anandk_u:12046": " triphalāṣṭaguṇe toye triphalā ṣoḍaśaṃ palam // Āk_2,5.18 //",
    "GS40anandk_u:12047": " tatkvāthapādaśeṣaṃ ca kāntasya palapañcakam /",
    "GS40anandk_u:12048": " kṛtvā patrāṇi taptāni saptavāraṃ niṣecayet // Āk_2,5.19 //",
    "GS40anandk_u:12049": " eva pralīyate doṣo girijo lohasaṃbhavaḥ /",
    "GS40anandk_u:12050": " kāntalohamayaṃ cūrṇaṃ gomūtre'ṣṭaguṇe pacet // Āk_2,5.20 //",
    "GS40anandk_u:12051": " dhānyāmlaiḥ kṣālitaṃ bhūyaḥ śoṣitaṃ śuddhimāpnuyāt /",
    "GS40anandk_u:12052": " ratnamālā haṃsapādī gojihvā triphalāmṛtā // Āk_2,5.21 //",
    "GS40anandk_u:12053": " gopālī tumbururdantī gomūtre peṣayedimāḥ /",
    "GS40anandk_u:12054": " tatkalke kāntapatraṃ tu taptaṃ taptaṃ dvisaptadhā // Āk_2,5.22 //",
    "GS40anandk_u:12055": " secayetkāntalohaṃ tu sarvadoṣanivṛttaye /",
    "GS40anandk_u:12056": " (kāntasiddhikramaḥ)",
    "GS40anandk_u:12057": " kramaḥ kāntasya siddhyarthaṃ kartavyo mantrapūrvakam // Āk_2,5.23 //",
    "GS40anandk_u:12058": " udbhavodbhavaśabdaḥ syāccaturthyanto 'mṛtātparam /",
    "GS40anandk_u:12059": " svāhāntaḥ praṇavaścādau mantro'yaṃ mardane sthitaḥ // Āk_2,5.24 //",
    "GS40anandk_u:12060": " rakṣāyai loharasayorayamevaikamudbhavam /",
    "GS40anandk_u:12061": " vinā svāheti tasyānte phaḍantaṃ yojayetpriye // Āk_2,5.25 //",
    "GS40anandk_u:12062": " praṇavordhvaṃ namaścaṇḍaṃ vajrapāṣāṇa ityapi /",
    "GS40anandk_u:12063": " tataḥ paraṃ mahāvajrasenādhipataye namaḥ // Āk_2,5.26 //",
    "GS40anandk_u:12064": " dviruktasaruśabdaḥ syān mahāvidyābalāya ca /",
    "GS40anandk_u:12065": " tatastvāheti mantro'yaṃ balikarmaṇi pūjitaḥ // Āk_2,5.27 //",
    "GS40anandk_u:12066": " anenaiva baliṃ kṛtvā yathoktāmācaretkriyām /",
    "GS40anandk_u:12067": " (lohabhasmavidhiḥ (1))",
    "GS40anandk_u:12068": " stanyena hiṅgulasyātha peṣayetpalapañcakam // Āk_2,5.28 //",
    "GS40anandk_u:12069": " tenaiva patraṃ kāntasya limpetpañcapalonmitam /",
    "GS40anandk_u:12070": " ruddhvā gajapuṭe pācyaṃ kaṣāyaistraiphalaiḥ punaḥ // Āk_2,5.29 //",
    "GS40anandk_u:12071": " jambīrair āranalairvā viṃśatyaṃśena hiṅgulam /",
    "GS40anandk_u:12072": " piṣṭvālipya puṭe ruddhvā tallohe pācayetpunaḥ // Āk_2,5.30 //",
    "GS40anandk_u:12073": " ruddhaṃ puṭetpacedrātrau prātar drāvaiśca bhāvayet /",
    "GS40anandk_u:12074": " evamaṣṭadinaṃ kuryāttrividhaṃ mriyate hyayaḥ // Āk_2,5.31 //",
    "GS40anandk_u:12075": " (lohabhasmavidhiḥ (2))",
    "GS40anandk_u:12076": " ciñcāpatranibhaṃ kuryātkāntaṃ tīkṣṇaṃ ca muṇḍakam /",
    "GS40anandk_u:12077": " mṛtpātrasthaṃ kṣiped gharme dantīdrāvaiḥ prapūrayet // Āk_2,5.32 //",
    "GS40anandk_u:12078": " patraṃ punaḥ punastāvadyāvattarati tatsvayam /",
    "GS40anandk_u:12079": " mriyate tīvragharmeṇa taccūrṇīkṛtya yojayet // Āk_2,5.33 //",
    "GS40anandk_u:12080": " (lohabhasmavidhiḥ (3))",
    "GS40anandk_u:12081": " kāntāyastīkṣṇamuṇḍānāṃ cūrṇaṃ matsyākṣijairdravaiḥ /",
    "GS40anandk_u:12082": " ātape tridinaṃ bhāvyaṃ tridinaṃ citrakadravaiḥ // Āk_2,5.34 //",
    "GS40anandk_u:12083": " tryahaṃ trikaṇṭakarasaiḥ sahadevīdravair dinam /",
    "GS40anandk_u:12084": " gomūtraistriphalākvāthairbhāvayecca tryahaṃ tryaham // Āk_2,5.35 //",
    "GS40anandk_u:12085": " uktadrāvaistato mardyaṃ kramāddeyaṃ puṭaṃ puṭam /",
    "GS40anandk_u:12086": " ruddhvā gajapuṭairevaṃ mṛtaṃ yogeṣu yojayet // Āk_2,5.36 //",
    "GS40anandk_u:12087": " (lohabhasmavidhiḥ (4))",
    "GS40anandk_u:12088": " sthālyāṃ vā lohapātre vā lohadarvyā vicālayan /",
    "GS40anandk_u:12089": " pācayettriphalākvāthair dinaṃ lohacūrṇakam // Āk_2,5.37 //",
    "GS40anandk_u:12090": " tatpiṇḍaṃ triphalātoyaiḥ piṣṭvā ruddhvā puṭe pacet /",
    "GS40anandk_u:12091": " ṣoḍaśāṅgulagartāntar nirvāte 'harniśaṃ pacet // Āk_2,5.38 //",
    "GS40anandk_u:12092": " evaṃ tridhā prakartavyaṃ sthālīpākaṃ puṭāntakam /",
    "GS40anandk_u:12093": " bhṛṅgārdrakaṃ tālamūlaṃ hastikarṇyāśca mūlakam // Āk_2,5.39 //",
    "GS40anandk_u:12094": " śatāvarīvidāryośca mūlaṃ tattriphalāmbhasi /",
    "GS40anandk_u:12095": " saṃpeṣya pūrvavatsthālyāṃ pācyaṃ peṣyaṃ tridhā puṭaiḥ // Āk_2,5.40 //",
    "GS40anandk_u:12096": " pācyaṃ tataḥ punarnavyāḥ kvāthaiśca daśamūlataḥ /",
    "GS40anandk_u:12097": " bṛhatyāśca kaṣāyeṇa bījapūrasya ca dravaiḥ // Āk_2,5.41 //",
    "GS40anandk_u:12098": " brahmabījarasaiḥ śigrukvāthair gopayasāpi ca /",
    "GS40anandk_u:12099": " pratyekaṃ saṃprapeṣyādau pūrvagarte puṭe pacet // Āk_2,5.42 //",
    "GS40anandk_u:12100": " bhāvayettaddraveṇaiva puṭānte yāmamātrakam /",
    "GS40anandk_u:12101": " pratyekamevaṃ saṃpeṣya puṭayed bhāvayetkramāt // Āk_2,5.43 //",
    "GS40anandk_u:12102": " mriyate nātra sandehaḥ kāntaṃ tīkṣṇaṃ ca muṇḍakam /",
    "GS40anandk_u:12103": " (lohabhasmavidhiḥ (5))",
    "GS40anandk_u:12104": " śuddhasūtaṃ dvidhā gandhaṃ khalve kṛtvā tu kajjalīm // Āk_2,5.44 //",
    "GS40anandk_u:12105": " dvayoḥ samaṃ kāntacūrṇaṃ mardayetkanyakādravaiḥ /",
    "GS40anandk_u:12106": " yāmadvayātsamuddhṛtya tadgolaṃ tāmrapātrake // Āk_2,5.45 //",
    "GS40anandk_u:12107": " ācchādyairaṇḍapatraiśca yāmārdhe 'tyuṣṇatāṃ gatam /",
    "GS40anandk_u:12108": " dhānyarāśau nyasetpaścāttridinānte samuddharet // Āk_2,5.46 //",
    "GS40anandk_u:12109": " saṃpeṣya gālayedvastre satyaṃ vāritaraṃ bhavet /",
    "GS40anandk_u:12110": " kāntaṃ tīkṣṇaṃ ca muṇḍaṃ ca nirutthaṃ jāyate mṛtam // Āk_2,5.47 //",
    "GS40anandk_u:12111": " svarṇādīnmārayedevaṃ cūrṇīkuryācca lohavat /",
    "GS40anandk_u:12112": " siddhayogam athākhyātaṃ siddhānāṃ saṃmukhāgatam // Āk_2,5.48 //",
    "GS40anandk_u:12113": " anubhūtaṃ mayā devi sarvarogāpahārakam /",
    "GS40anandk_u:12114": " nāyaḥ pacetpañcapalapramāṇād adho na cordhvaṃ tridaśapramāṇāt // Āk_2,5.49 //",
    "GS40anandk_u:12115": " (lohabhasmavidhiḥ (6))",
    "GS40anandk_u:12116": " arjunasya tvacaḥ peṣyāḥ kāñjikenātilolitāḥ /",
    "GS40anandk_u:12117": " tanmadhye kāntacūrṇaṃ ca kāṃsyapātre vinikṣipet // Āk_2,5.50 //",
    "GS40anandk_u:12118": " dinaikaṃ dhārayedgharme dravaiḥ pūryaṃ punaḥ punaḥ /",
    "GS40anandk_u:12119": " arjunaiḥ sāranālairvā trividhaṃ mārayedayaḥ // Āk_2,5.51 //",
    "GS40anandk_u:12120": " dravaiḥ kukkuṭapatrotthaiḥ kāntacūrṇaṃ vimardayet /",
    "GS40anandk_u:12121": " dinaṃ ca hyātape tīvre dravairmardyaṃ trikaṇṭajaiḥ // Āk_2,5.52 //",
    "GS40anandk_u:12122": " vandhyābhṛṅgapunarnavyāḥ sagomūtrair dinaṃ punaḥ /",
    "GS40anandk_u:12123": " gomūtrais triphalā kvāthyā tatkaṣāyeṇa bhāvayet // Āk_2,5.53 //",
    "GS40anandk_u:12124": " trisaptāhaṃ prayatnena dinaikaṃ mardayettataḥ /",
    "GS40anandk_u:12125": " ruddhvā gajapuṭe pacyāddinaṃ kvāthena mardayet // Āk_2,5.54 //",
    "GS40anandk_u:12126": " divā mardyaṃ puṭed rātrāvekaviṃśaddināvadhi /",
    "GS40anandk_u:12127": " ekaviṃśatpuṭairevaṃ mriyate trividhaṃ hyayaḥ // Āk_2,5.55 //",
    "GS40anandk_u:12128": " (lohabhasmavidhiḥ (8))",
    "GS40anandk_u:12129": " mākṣikaṃ ca śilā hyamlairharidrā maricāṅghri ca /",
    "GS40anandk_u:12130": " piṣṭvā lepyaṃ kāntapatraṃ taptaṃ taptaṃ niṣecayet // Āk_2,5.56 //",
    "GS40anandk_u:12131": " saptadhā traiphale kvāthe jalena kṣālayetpunaḥ /",
    "GS40anandk_u:12132": " kuṭṭayellohadaṇḍena peṣayettraiphale jale // Āk_2,5.57 //",
    "GS40anandk_u:12133": " ṣoḍaśāṃśena lohasya dātavyaṃ mākṣikaṃ śilā /",
    "GS40anandk_u:12134": " amlena marditaṃ ruddhvā gajākhyaikapuṭe pacet // Āk_2,5.58 //",
    "GS40anandk_u:12135": " nirutthaṃ jāyate bhasma kāntaṃ tīkṣṇaṃ ca muṇḍakam /",
    "GS40anandk_u:12136": " (lohabhasmavidhiḥ (9))",
    "GS40anandk_u:12137": " tindūphalasya majjāyāṃ khaḍgaṃ liptvātape khare // Āk_2,5.59 //",
    "GS40anandk_u:12138": " dhārayetkāṃsyapātrāntardinaikena sphuṭatyalam /",
    "GS40anandk_u:12139": " lepaṃ punaḥ punaḥ kuryāddinānte taṃ prapeṣayet // Āk_2,5.60 //",
    "GS40anandk_u:12140": " triphalākvāthasaṃyuktaṃ dinaikena mṛto bhavet /",
    "GS40anandk_u:12141": " toyāṣṭabhāgaśeṣeṇa triphalā palapañcakam // Āk_2,5.61 //",
    "GS40anandk_u:12142": " ghṛtaṃ kvāthasya tulyaṃ syādghṛtatulyaṃ mṛtāyasam /",
    "GS40anandk_u:12143": " pācayettāmrapātre tu lohadarvyā vicālayan // Āk_2,5.62 //",
    "GS40anandk_u:12144": " mṛdvagninā pacedyāvattāvajjīryati taddravam /",
    "GS40anandk_u:12145": " lohatulyā sitā yojyā supakvāmavatārayet // Āk_2,5.63 //",
    "GS40anandk_u:12146": " yogavāham idaṃ khyātaṃ mṛtalohaṃ mahāmṛtam /",
    "GS40anandk_u:12147": " itthaṃ kāntasya tīkṣṇasya muṇḍasyāpi hyayaṃ vidhiḥ // Āk_2,5.64 //",
    "GS40anandk_u:12148": " ghṛtatulyaṃ mṛtaṃ lohaṃ lohapātragataṃ pacet /",
    "GS40anandk_u:12149": " jīrṇe ghṛte samādāya sarvayogeṣu yojayet // Āk_2,5.65 //",
    "GS40anandk_u:12150": " oṃ oṃ amṛtendra bhakṣayāmi namaḥ /",
    "GS40anandk_u:12151": " pātre yasminpraviśati jale tailabindurna sarpet hiṅgurgandhaṃ visṛjati nijāṃ tiktatāṃ nimbakalkaḥ /",
    "GS40anandk_u:12152": " pāke dugdhaṃ bhavati śikharākāratā naiva bhūmau kāntaṃ lohaṃ tadidamuditaṃ lakṣaṇoktaṃ na cānyat // Āk_2,5.66 //",
    "GS40anandk_u:12153": " (lohapākasvarūpam)",
    "GS40anandk_u:12154": " lohapākastridhā prokto mṛdumadhyakharātmakaḥ /",
    "GS40anandk_u:12155": " paṅkotkarasamaḥ pūrvaḥ piṇḍapākastu madhyamaḥ // Āk_2,5.67 //",
    "GS40anandk_u:12156": " tṛtīyaḥ kharapākaḥ syād vālukāsadṛśaḥ priye /",
    "GS40anandk_u:12157": " (nirutthabhasmaparīkṣā)",
    "GS40anandk_u:12158": " pākaṃ varṇaṃ tathā gandhaṃ jñātvā lohasya vahnitaḥ // Āk_2,5.68 //",
    "GS40anandk_u:12159": " uttāryātha tataḥ śuddhaṃ lohapātrāntare nyaset /",
    "GS40anandk_u:12160": " lohamātaṅgapañcāsyā gandhamākṣīkahiṅgulāḥ // Āk_2,5.69 //",
    "GS40anandk_u:12161": " (loha:: checking the vāritara state)",
    "GS40anandk_u:12162": " sarvametanmṛtaṃ lohaṃ dhmātavyaṃ mitrapañcakaiḥ /",
    "GS40anandk_u:12163": " yadyevaṃ syānnirutthānaṃ sevyaṃ vāritaraṃ hitam // Āk_2,5.70 //",
    "GS40anandk_u:12164": " madhvājyena samāyuktaṃ lohaṃ tāreṇa saṃyutam /",
    "GS40anandk_u:12165": " andhamūṣāgataṃ dhmātaṃ gṛhṇīyāt svāṅgaśītalam // Āk_2,5.71 //",
    "GS40anandk_u:12166": " lohamadhyagataṃ tāraṃ pūrvamānaṃ bhavedyadi /",
    "GS40anandk_u:12167": " tadā lohaṃ nirutthaṃ syādanyathā sādhayetpunaḥ // Āk_2,5.72 //",
    "GS40anandk_u:12168": " gandhakaṃ cotthitaṃ lohaṃ tulyaṃ khalve vimardayet /",
    "GS40anandk_u:12169": " dinaikaṃ kanyakādrāvai ruddhvā gajapuṭe pacet // Āk_2,5.73 //",
    "GS40anandk_u:12170": " ityevaṃ sarvalohānāṃ kartavyetthaṃ nirutthitiḥ /",
    "GS40anandk_u:12171": " (kāntādibhasmaguṇāḥ)",
    "GS40anandk_u:12172": " kāntasindūramāyuṣyamārogyaṃ balavīryadam // Āk_2,5.74 //",
    "GS40anandk_u:12173": " dehadārḍhyakaraṃ śreṣṭhaṃ kuryādindriyapāṭavam /",
    "GS40anandk_u:12174": " tridoṣaśamanaṃ rājayakṣmarogavināśanam // Āk_2,5.75 //",
    "GS40anandk_u:12175": " jvarāsṛkpittapāṇḍvādīn hanyād aṣṭamahāgadān /",
    "GS40anandk_u:12176": " yadyadrogaharair yogais tattadrogaharaṃ bhavet // Āk_2,5.76 //",
    "GS40anandk_u:12177": " (tīkṣṇaloha: :",
    "GS40anandk_u:12178": " synonyms)",
    "GS40anandk_u:12179": " tīkṣṇaṃ śastrāyasaṃ śastraṃ piṇḍaṃ piṇḍāyasaṃ śaṭham /",
    "GS40anandk_u:12180": " āyasaṃ niśitaṃ tīvraṃ lohakhaḍgaṃ ca muṇḍajam // Āk_2,5.77 //",
    "GS40anandk_u:12181": " ayaścitrāyasaṃ proktaṃ cīnajaṃ ca tripañcadhā /",
    "GS40anandk_u:12182": " (muṇḍaloha: :",
    "GS40anandk_u:12183": " synonyms)",
    "GS40anandk_u:12184": " muṇḍaṃ muṇḍāyasaṃ lohaṃ kṛṣṇalauhaṃ śilodbhavam // Āk_2,5.78 //",
    "GS40anandk_u:12185": " (tīkṣṇa-, muṇḍaloha:: māraṇa)",
    "GS40anandk_u:12186": " kāntalohaprakāreṇa māraṇaṃ tīkṣṇamuṇḍayoḥ /",
    "GS40anandk_u:12187": " (tīkṣṇaloha: :",
    "GS40anandk_u:12188": " medic. properties)",
    "GS40anandk_u:12189": " tīkṣṇalohaṃ kaṣāyāmlaṃ tiktakaṃ kaṭukaṃ laghu // Āk_2,5.79 //",
    "GS40anandk_u:12190": " śītalaṃ lekhanaṃ rūkṣaṃ kaphapittāsrapāṇḍujit /",
    "GS40anandk_u:12191": " pramehasarvaśūlaghnaṃ tīkṣṇaṃ muṇḍādhikaṃ guṇaiḥ // Āk_2,5.80 //",
    "GS40anandk_u:12192": " (muṇḍa:: medic. properties)",
    "GS40anandk_u:12193": " cakṣuṣyaṃ muṇḍalohaṃ tu kaṣāyaṃ svādu tiktakam /",
    "GS40anandk_u:12194": " lekhanaṃ vātahṛcchītaṃ kṛmipittakaphapraṇut // Āk_2,5.81 //",
    "GS40anandk_u:12195": " śvayathūdaraśūlārśaḥkuṣṭhapāṇḍupramehajit // Āk_2,5.82 //",
    "GS40anandk_u:12196": " Āk, 2, 6",
    "GS40anandk_u:12197": " śrībhairavaḥ /",
    "GS40anandk_u:12198": " (tin:: subtypes)",
    "GS40anandk_u:12199": " khurakaṃ miśrakaṃ ceti dvividhaṃ vaṅgamucyate /",
    "GS40anandk_u:12200": " khuraṃ tatra guṇaiḥ śreṣṭhaṃ guṇahīnaṃ tu miśrakam // Āk_2,6.1 //",
    "GS40anandk_u:12201": " (khura:: phys. properties)",
    "GS40anandk_u:12202": " dhavalaṃ mṛdulaṃ snigdhaṃ drutadrāvaṃ sagauravam /",
    "GS40anandk_u:12203": " (miśraka:: phys. properties)",
    "GS40anandk_u:12204": " niḥśabdaṃ khuravaṅgaṃ syānmiśrakaṃ śyāmaśubhrakam // Āk_2,6.2 //",
    "GS40anandk_u:12205": " (tin:: synonyms)",
    "GS40anandk_u:12206": " trapu trapusamārūpaṃ vaṅgaṃ ca kuṭilaṃ himam /",
    "GS40anandk_u:12207": " kurūpyaṃ viccaṭaṃ raṅgaṃ pūtigandhaṃ rasāhvayam // Āk_2,6.3 //",
    "GS40anandk_u:12208": " (tin:: parīkṣā: :",
    "GS40anandk_u:12209": " good quality)",
    "GS40anandk_u:12210": " svaccham uṣṇāsahaṃ śītaṃ sūkṣmapatrakaraṃ laghu /",
    "GS40anandk_u:12211": " ruṅnāśe rūpyakaraṇe tadvaṅgaṃ śreṣṭhamucyate // Āk_2,6.4 //",
    "GS40anandk_u:12212": " (vaṅgaśuddhi (1))",
    "GS40anandk_u:12213": " drāvayitvā niśāyukte kṣiptaṃ nirguṇḍikārasaiḥ /",
    "GS40anandk_u:12214": " viśudhyati trivāreṇa khuravaṅgaṃ na saṃśayaḥ // Āk_2,6.5 //",
    "GS40anandk_u:12215": " amlatakravinipiṣṭavarṣābhūvṛṣasindhubhiḥ /",
    "GS40anandk_u:12216": " kaṭvalābugataṃ vaṅgaṃ dvitayaṃ pariśudhyati // Āk_2,6.6 //",
    "GS40anandk_u:12217": " satālenārkadugdhena liptvā vaṅgadalānyatha /",
    "GS40anandk_u:12218": " bodhiciñcātvacaḥ kṣārair dadyāllaghupuṭāni ca // Āk_2,6.7 //",
    "GS40anandk_u:12219": " mardayitvā caredbhasma tadrasādiṣu kīrtitam /",
    "GS40anandk_u:12220": " (vaṅgaśuddhi (2))",
    "GS40anandk_u:12221": " nāgavacchodhayed vaṅgaṃ tadvadaśvatthaciñcayoḥ // Āk_2,6.8 //",
    "GS40anandk_u:12222": " tadbhasma haritālaṃ ca tulyamamlena mardayet /",
    "GS40anandk_u:12223": " palāśotthadravair vātha lolayitvāndhrayetpuṭe // Āk_2,6.9 //",
    "GS40anandk_u:12224": " uddhṛtya daśamāṃśena tālena saha mardayet /",
    "GS40anandk_u:12225": " (vaṅgaśuddhi (3))",
    "GS40anandk_u:12226": " pūrvadrāvaiḥ sahāloḍya ruddhvā gajapuṭe pacet // Āk_2,6.10 //",
    "GS40anandk_u:12227": " ekaviṃśatpuṭairvaṅgo mṛto bhavati rogahā /",
    "GS40anandk_u:12228": " śirīṣarajanīcūrṇaiḥ kumāryā yutagolakam // Āk_2,6.11 //",
    "GS40anandk_u:12229": " sūtaliptaṃ vaṅgapatraṃ golakaṃ samamarditam /",
    "GS40anandk_u:12230": " ruddhvā laghupuṭaiḥ pakvaṃ mṛtaṃ syātpūrvasaṃkhyayā // Āk_2,6.12 //",
    "GS40anandk_u:12231": " akṣabhallātakītoyaiḥ piṣṭvā patrāṇi lepayet /",
    "GS40anandk_u:12232": " tatastilakharīmadhye kṣiptvā ruddhvā puṭaiḥ pacet // Āk_2,6.13 //",
    "GS40anandk_u:12233": " catvāriṃśadgajapuṭair vaṅgakaṃ bhasma jāyate /",
    "GS40anandk_u:12234": " (vaṅgaguṇāḥ)",
    "GS40anandk_u:12235": " vaṅgaṃ tīkṣṇoṣṇakaṭukamīṣadvātaprakopanam // Āk_2,6.14 //",
    "GS40anandk_u:12236": " medaḥśleṣmāmayaghnaṃ ca krimighnaṃ mehanāśanam /",
    "GS40anandk_u:12237": " himaṃ kaṣāyalavaṇaṃ pāṇḍudāhaharaṃ saram // Āk_2,6.15 //",
    "GS40anandk_u:12238": " lekhanaṃ pittalaṃ kiṃcit trapu sīsaṃ ca tadguṇam /",
    "GS40anandk_u:12239": " (sīsaka)",
    "GS40anandk_u:12240": " sīsakaṃ tu jaḍaṃ śītaṃ yavaneṣṭaṃ bhujaṅgamam // Āk_2,6.16 //",
    "GS40anandk_u:12241": " yogīṣṭaṃ nāgam uragaṃ kuvaṅgaṃ paripiṣṭakam /",
    "GS40anandk_u:12242": " mṛdu kṛṣṇāyasaṃ pakṣmatāraśuddhikaraṃ smṛtam // Āk_2,6.17 //",
    "GS40anandk_u:12243": " sirāvṛttaṃ ca vaṅgaṃ syāccīnapiṣṭaṃ ca ṣoḍaśa /",
    "GS40anandk_u:12244": " sīsaṃ tu vaṅgasāmyaṃ syādrasavīryavipākataḥ // Āk_2,6.18 //",
    "GS40anandk_u:12245": " (aśuddhavaṅganāgasevane doṣāḥ)",
    "GS40anandk_u:12246": " pākahīnau nāgavaṅgau kuṣṭhagulmarujākarau /",
    "GS40anandk_u:12247": " mehapāṇḍujvaraśleṣmavātapittapradau smṛtau // Āk_2,6.19 //",
    "GS40anandk_u:12248": " drutadrāvaṃ mahābhāraṃ chede kṛṣṇaṃ samujjvalam /",
    "GS40anandk_u:12249": " pūtigandhaṃ bahiḥ kṛṣṇaṃ śuddhaṃ sīsamato'nyathā // Āk_2,6.20 //",
    "GS40anandk_u:12250": " nirguṇḍīmūlacūrṇena sārkadugdhena lepayet /",
    "GS40anandk_u:12251": " nāgapatraṃ tataḥ śuṣkaṃ drāvayitvā niṣecayet // Āk_2,6.21 //",
    "GS40anandk_u:12252": " liptvā drāvyaṃ punaḥ secyaṃ saptavāraṃ viśuddhaye /",
    "GS40anandk_u:12253": " niśātumburubījāni kokilākṣīkuberakam // Āk_2,6.22 //",
    "GS40anandk_u:12254": " gaurīphalaṃ mallikā ca mokṣo brahmā mayūrakam /",
    "GS40anandk_u:12255": " yathālābhaṃ tu bhasmaiṣāṃ vajrīkṣīreṇa bhāvayet // Āk_2,6.23 //",
    "GS40anandk_u:12256": " tanmadhye drāvitaṃ nāgaṃ śuddhaṃ secyaṃ tu saptadhā /",
    "GS40anandk_u:12257": " mahiṣasyāsthicūrṇena supākaṃ mūtrasecanāt // Āk_2,6.24 //",
    "GS40anandk_u:12258": " vaṅgaṃ śuddhaṃ bhavettadvannāgo nāgāsthimūtrataḥ /",
    "GS40anandk_u:12259": " (nāgabhasma (1))",
    "GS40anandk_u:12260": " aśvatthaciñcātvagbhasma nāgasya caturaṃśataḥ // Āk_2,6.25 //",
    "GS40anandk_u:12261": " kṣiptvā cullyāṃ pacedagnau cālayellohacaṭṭunā /",
    "GS40anandk_u:12262": " yāvadbhasma tamuddhṛtya bhasmatulyāṃ manaḥśilām // Āk_2,6.26 //",
    "GS40anandk_u:12263": " jambīrair āranālair vā piṣṭvā ruddhvā puṭe pacet /",
    "GS40anandk_u:12264": " svāṅgaśītaṃ punaḥ piṣṭvā viṃśatyaṃśe śilāmlake // Āk_2,6.27 //",
    "GS40anandk_u:12265": " evaṃ ṣaṣṭipuṭaiḥ paktvā nāgaḥ syāttu nirutthitaḥ /",
    "GS40anandk_u:12266": " (nāgabhasma (2))",
    "GS40anandk_u:12267": " athavā nāgapatrāṇi cūrṇaliptāni kharpare // Āk_2,6.28 //",
    "GS40anandk_u:12268": " alpāgnau pācayedyāmaṃ bhasma taccitrakadravaiḥ /",
    "GS40anandk_u:12269": " bharjayellohapātre tatpārthadaṇḍena cālayan // Āk_2,6.29 //",
    "GS40anandk_u:12270": " yāmaṣoḍaśaparyantaṃ dravaṃ deyaṃ punaḥ punaḥ /",
    "GS40anandk_u:12271": " daṇḍena mardayedgāḍhamuddhṛtaṃ citrakadavaiḥ // Āk_2,6.30 //",
    "GS40anandk_u:12272": " lolayitvā nirudhyātha ṣaṭpuṭair mriyate laghu /",
    "GS40anandk_u:12273": " (nāgabhasma (3))",
    "GS40anandk_u:12274": " ciñcākṣamikṣubhallātavāśāvajralatābhavaiḥ // Āk_2,6.31 //",
    "GS40anandk_u:12275": " apāmārgārjunāśvatthasamudbhūtaiśca bhasmabhiḥ /",
    "GS40anandk_u:12276": " dṛḍhaṃ pālāśadaṇḍena lohapātre tu bharjayet // Āk_2,6.32 //",
    "GS40anandk_u:12277": " saptabhirdivasaireva mriyate nātra saṃśaya /",
    "GS40anandk_u:12278": " (nāgabhasma (4))",
    "GS40anandk_u:12279": " piṣṭvāgastyaṃ ca bhūnāgaṃ liptvā bhāṇḍaṃ viśodhayet // Āk_2,6.33 //",
    "GS40anandk_u:12280": " tadbhāṇḍe drāvayennāgaṃ drute nāge vinikṣipet /",
    "GS40anandk_u:12281": " vāśāciñcaṭayoḥ kṣāraṃ vāśākāṣṭhena ghaṭṭayet // Āk_2,6.34 //",
    "GS40anandk_u:12282": " yāmaikaṃ pācayeccullyāṃ samuddhṛtya vimiśrayet /",
    "GS40anandk_u:12283": " saṃcūrṇya ca śilātāpye vāśakakṣārasaṃyutam // Āk_2,6.35 //",
    "GS40anandk_u:12284": " catustulyaṃ pūrvanāgaṃ viṃśatyekapuṭaiḥ pacet /",
    "GS40anandk_u:12285": " dvipuṭaṃ ciñcikakṣārair deyaṃ vāśārasānvitaiḥ // Āk_2,6.36 //",
    "GS40anandk_u:12286": " nāgaḥ sindūravarṇābho mriyate sarvakāryakṛt /",
    "GS40anandk_u:12287": " atyuṣṇaṃ sīsakaṃ snigdhaṃ tiktaṃ vātakaphāpaham // Āk_2,6.37 //",
    "GS40anandk_u:12288": " pramehatoyadoṣaghnaṃ dīpanaṃ cāmavātanut // Āk_2,6.38 //",
    "GS40anandk_u:12289": " Āk, 2, 7",
    "GS40anandk_u:12290": " śrībhairavaḥ /",
    "GS40anandk_u:12291": " (brass:: synonyms)",
    "GS40anandk_u:12292": " rītiḥ kṣudrasuvarṇaṃ sitakanakaṃ piṅgalaṃ ca pittalakam /",
    "GS40anandk_u:12293": " lohitakamārakūṭaṃ piṅgalalohaṃ ca pītakaṃ navadhā // Āk_2,7.1 //",
    "GS40anandk_u:12294": " (brass:: subtypes)",
    "GS40anandk_u:12295": " rītikā kākatuṇḍīti dvividhaṃ pittalaṃ bhavet /",
    "GS40anandk_u:12296": " (brass:: parīkṣā)",
    "GS40anandk_u:12297": " saṃtaptā kāñjike kṣiptā tāmrābhā rītikā matā // Āk_2,7.2 //",
    "GS40anandk_u:12298": " evaṃ yā jāyate kṛṣṇā kākatuṇḍīti sā matā /",
    "GS40anandk_u:12299": " (brass:: parīkṣā: :",
    "GS40anandk_u:12300": " good quality)",
    "GS40anandk_u:12301": " gurvī mṛdvī ca pītākapotābhā sārāṅgī tāḍanakṣamā // Āk_2,7.3 //",
    "GS40anandk_u:12302": " susnigdhā masṛṇāṅgī ca rītiretādṛśī śubhā /",
    "GS40anandk_u:12303": " śuddhā snigdhā mṛduḥ śītā suraṅgā sūtrapattriṇī // Āk_2,7.4 //",
    "GS40anandk_u:12304": " hemopamā śubhāśvatthā jātyā rītiḥ prakīrtitā /",
    "GS40anandk_u:12305": " (brass:: parīkṣā: :",
    "GS40anandk_u:12306": " bad quality)",
    "GS40anandk_u:12307": " pāṇḍuḥ pītā kharā rūkṣā barbarā ghaṭṭanākṣamā // Āk_2,7.5 //",
    "GS40anandk_u:12308": " pūtigandhā tathā laghvī rītirneṣṭā rasādiṣu /",
    "GS40anandk_u:12309": " (rītiguṇāḥ)",
    "GS40anandk_u:12310": " rītistiktarasā rūkṣā jantughnī sāsrapittanut // Āk_2,7.6 //",
    "GS40anandk_u:12311": " kṛṣṇā kuṣṭhaharā yogāduṣṇavīryā ca śītalā /",
    "GS40anandk_u:12312": " (rājarīti: :",
    "GS40anandk_u:12313": " properties)",
    "GS40anandk_u:12314": " kākatuṇḍī kṛtasnehā rājarītiguṇānugā // Āk_2,7.7 //",
    "GS40anandk_u:12315": " rājarītistu nirdiṣṭā rītikāsadṛśī guṇaiḥ /",
    "GS40anandk_u:12316": " (brass:: medic. properties)",
    "GS40anandk_u:12317": " rītikāyugalaṃ rūkṣaṃ satiktaṃ lavaṇaṃ saram // Āk_2,7.8 //",
    "GS40anandk_u:12318": " śobhanaṃ pāṇḍuvātaghnaṃ balavīryāyurvardhanam /",
    "GS40anandk_u:12319": " rītikā kaṭutiktoṣṇā plīhānāhanibarhaṇī // Āk_2,7.9 //",
    "GS40anandk_u:12320": " rūkṣā kaphāsrapittaṃ ca hanyātsvādu prayojitā /",
    "GS40anandk_u:12321": " (rājarīti: :",
    "GS40anandk_u:12322": " synonyms)",
    "GS40anandk_u:12323": " rājarītiḥ kākatuṇḍī rājaputrī maheśvarī // Āk_2,7.10 //",
    "GS40anandk_u:12324": " brāhmaṇī brahmarītiśca kapilā piṅgalāpi ca /",
    "GS40anandk_u:12325": " (kāṃsya)",
    "GS40anandk_u:12326": " kāṃsyaṃ saurāṣṭrikaṃ ghoṣaṃ kaṃsīyaṃ vahnilohakam // Āk_2,7.11 //",
    "GS40anandk_u:12327": " dīptalohaṃ ghoṣayuṣyaṃ dīptakaṃ ca navāhvayam /",
    "GS40anandk_u:12328": " (bronze:: production)",
    "GS40anandk_u:12329": " aṣṭabhāgena tāmreṇa dvibhāgakuṭilena ca // Āk_2,7.12 //",
    "GS40anandk_u:12330": " vidrutena bhavetkāṃsyaṃ tatsaurāṣṭrabhavaṃ śubham /",
    "GS40anandk_u:12331": " (bronze:: parīkṣā: :",
    "GS40anandk_u:12332": " good quality)",
    "GS40anandk_u:12333": " tīkṣṇaśabdaṃ mṛdu snigdham īṣacchyāmalaśubhrakam // Āk_2,7.13 //",
    "GS40anandk_u:12334": " nirmalaṃ dāharaktaṃ ca ṣoḍhā kāṃsyaṃ praśasyate /",
    "GS40anandk_u:12335": " śvetadīptaṃ mṛdujyoti śabdāḍhyaṃ snigdhanirmalam // Āk_2,7.14 //",
    "GS40anandk_u:12336": " ghanāgnisahasūtrāṅgaṃ kāṃsyamuttamamīritam /",
    "GS40anandk_u:12337": " (bronze:: parīkṣā: :",
    "GS40anandk_u:12338": " bad quality)",
    "GS40anandk_u:12339": " tatpītaṃ dahane tāmraṃ ghanaṃ rūkṣaṃ ghanāsaham // Āk_2,7.15 //",
    "GS40anandk_u:12340": " mandanādaṃ gatajyoti saptadhā kāṃsyam utsṛjet /",
    "GS40anandk_u:12341": " (bronze:: medic. properties)",
    "GS40anandk_u:12342": " ghṛtamekaṃ vinā cānyatsarvaṃ kāṃsyagataṃ nṛṇām // Āk_2,7.16 //",
    "GS40anandk_u:12343": " bhuktamārogyasukhadaṃ hitaṃ sātmyakaraṃ tathā /",
    "GS40anandk_u:12344": " kāṃsyaṃ tu laghutiktoṣṇaṃ lekhanaṃ dṛkprasādanam // Āk_2,7.17 //",
    "GS40anandk_u:12345": " kṛmikoṣṭhaharaṃ vātapittaghnaṃ bhojane hitam /",
    "GS40anandk_u:12346": " (vartaloha)",
    "GS40anandk_u:12347": " vartalohaṃ vartatīkṣṇaṃ vartakaṃ lohasaṃkaraḥ // Āk_2,7.18 //",
    "GS40anandk_u:12348": " nīlikā nīlalohaṃ ca lohakaṃ vaṭṭalohakam /",
    "GS40anandk_u:12349": " kāṃsyārkarītilohāhijātaṃ tadvartalohakam // Āk_2,7.19 //",
    "GS40anandk_u:12350": " tadeva pañcalohākhyaṃ lohavidbhirudāhṛtam /",
    "GS40anandk_u:12351": " tadbhāṇḍasādhitaṃ sarvamanyavyañjanapūrvakam // Āk_2,7.20 //",
    "GS40anandk_u:12352": " amlena varjitaṃ cātidīpanaṃ pācanaṃ śubham /",
    "GS40anandk_u:12353": " (vartalohaśuddhimāraṇam)",
    "GS40anandk_u:12354": " drutamaśvajale kṣiptaṃ vartalohaṃ viśudhyati // Āk_2,7.21 //",
    "GS40anandk_u:12355": " mriyate gandhatālābhyāṃ puṭitaṃ vartalohakam /",
    "GS40anandk_u:12356": " teṣu teṣu vibhāgeṣu yojanīyaṃ yathāvidhi // Āk_2,7.22 //",
    "GS40anandk_u:12357": " vartalohaṃ kaṭūṣṇaṃ ca tiktaṃ ca śiśiraṃ tathā /",
    "GS40anandk_u:12358": " kaphajitpittaśamanaṃ madhuraṃ dāhamehanut // Āk_2,7.23 //",
    "GS40anandk_u:12359": " rūkṣaṃ rucyaṃ kṛmighnaṃ ca netryaṃ malaviśodhanam /",
    "GS40anandk_u:12360": " (pittalādīnāṃ śodhanabhasmavidhiḥ)",
    "GS40anandk_u:12361": " trikṣāraṃ pañcalavaṇaṃ saptadhāmlena bhāvayet // Āk_2,7.24 //",
    "GS40anandk_u:12362": " kāṃsyāraghoṣapatrāṇi tena kalkena lepayet /",
    "GS40anandk_u:12363": " ruddhvā puṭedgajapuṭe śuddhimāyāti nānyathā // Āk_2,7.25 //",
    "GS40anandk_u:12364": " tāmravanmāraṇaṃ teṣāṃ kṛtvā sarvatra yojayet /",
    "GS40anandk_u:12365": " mṛtāni lohānyamṛtībhavanti nighnanti yuktāni mahāmayāṃśca /",
    "GS40anandk_u:12366": " abhyāsayogāddṛḍhadehasiddhiṃ kurvanti rugjanmajarāvināśam // Āk_2,7.26 //",
    "GS40anandk_u:12367": " nāgena svarṇaṃ rajataṃ ca tāpyaiḥ gandhena tāmraṃ śilayā ca nāgam /",
    "GS40anandk_u:12368": " tālena vaṅgaṃ trividhaṃ tu lohaṃ nārīpayo ghnanti ca hiṅgulena // Āk_2,7.27 //",
    "GS40anandk_u:12369": " tathābhrasatvaṃ balinopalohaṃ vajreṇa sūtaṃ vinihanti sadyaḥ // Āk_2,7.28 //",
    "GS40anandk_u:12370": " (abhrakasattva)",
    "GS40anandk_u:12371": " vajrābhrakasya satsatvaṃ vakṣyāmi śṛṇu bhairavi /",
    "GS40anandk_u:12372": " caturdhābhrakasatvaṃ syātkaṭhinaṃ mṛdulaṃ drutiḥ // Āk_2,7.29 //",
    "GS40anandk_u:12373": " bījaṃ ca guṇavajjñeyaṃ tatkramād uttarottaram /",
    "GS40anandk_u:12374": " (sattvapātanāyābhrakasiddhiḥ)",
    "GS40anandk_u:12375": " dhānyābhrakaṃ ravikṣīre gharme sthāpyaṃ dināvadhi // Āk_2,7.30 //",
    "GS40anandk_u:12376": " tacchlakṣṇaṃ peṣayetpaṭṭe śarāve taṃ nirodhayet /",
    "GS40anandk_u:12377": " samyak pacedgajapuṭe ravikṣīre pacetpunaḥ // Āk_2,7.31 //",
    "GS40anandk_u:12378": " mardanaṃ puṭapākaṃ ca kuryādevaṃ tu saptadhā /",
    "GS40anandk_u:12379": " tathā jambīranīre ca niculasya rase tathā // Āk_2,7.32 //",
    "GS40anandk_u:12380": " etat siddhaghanaṃ śreṣṭhaṃ niścandraṃ sattvapātane /",
    "GS40anandk_u:12381": " ghanamārakasārair vā vyastair vātha samastakaiḥ // Āk_2,7.33 //",
    "GS40anandk_u:12382": " piṣṭvā dhānyābhrakaṃ ślakṣṇaṃ ruddhvā gajapuṭe pacet /",
    "GS40anandk_u:12383": " lākṣāgugguludagdhorṇāsarjasarjarasaṃ paṭu // Āk_2,7.34 //",
    "GS40anandk_u:12384": " śaśāsthi kṣudramatsyāśca haridrā mitrapañcakam /",
    "GS40anandk_u:12385": " pañcamāhiṣakaṃ cāpi bhallātaṃ ca samaṃ samam // Āk_2,7.35 //",
    "GS40anandk_u:12386": " sarvatulyaṃ siddhaghanaṃ niścandraṃ peṣayeddinam /",
    "GS40anandk_u:12387": " tatsarvaṃ tena vaṭakāḥ kāryāste karṣamātrakāḥ // Āk_2,7.36 //",
    "GS40anandk_u:12388": " koṣṭhīyantre dhamedgāḍhamaṅgāraiḥ khadirodbhavaiḥ /",
    "GS40anandk_u:12389": " triyāmadhamanād eva sattvaṃ patati nirmalam // Āk_2,7.37 //",
    "GS40anandk_u:12390": " kaṭhinaṃ sūkṣmaravakaṃ kācaṭaṅkaṇavarjitam /",
    "GS40anandk_u:12391": " trivāramevaṃ kurvīta tatkiṭṭaiḥ sattvapātane // Āk_2,7.38 //",
    "GS40anandk_u:12392": " (abhrakamṛdusattva (1))",
    "GS40anandk_u:12393": " punaranyaṃ pravakṣyāmi mṛdusattvaṃ sureśvari /",
    "GS40anandk_u:12394": " gugguluṃ ṭaṅkaṇaṃ guñjāṃ sarjasarjarasaṃ guḍam // Āk_2,7.39 //",
    "GS40anandk_u:12395": " kṣudramīnaṃ yavakṣāraṃ kācapiṇyākasūraṇam /",
    "GS40anandk_u:12396": " bhūlatā triphalā vahniḥ kṣīrakandaṃ punarnavam // Āk_2,7.40 //",
    "GS40anandk_u:12397": " dhuttūraṃ lāṅgalī pārā balā gandhakasevakam /",
    "GS40anandk_u:12398": " gokṣīraṃ pañcalavaṇaṃ sarvaṃ ca dviguṇaṃ madhu // Āk_2,7.41 //",
    "GS40anandk_u:12399": " ṣaḍbindu kṣudraśaṃbūkamasthīni śaśakasya ca /",
    "GS40anandk_u:12400": " pārāvatamalaṃ tryūṣamindragopaṃ saśigrukam // Āk_2,7.42 //",
    "GS40anandk_u:12401": " godhūmasarṣapaṃ tāpyaṃ chāgakṣīreṇa mardayet /",
    "GS40anandk_u:12402": " evaṃ vyastaṃ samastaṃ vā yāmamātreṇa marditam // Āk_2,7.43 //",
    "GS40anandk_u:12403": " asya piṇḍasya bhāgaikaṃ dvibhāgaṃ siddham abhrakam /",
    "GS40anandk_u:12404": " pañcamāhiṣabhāgaikaṃ sarvamekatra loḍayet // Āk_2,7.44 //",
    "GS40anandk_u:12405": " karṣābhā vaṭikāḥ kāryāḥ kiṃcicchāyāviśoṣitāḥ /",
    "GS40anandk_u:12406": " khadirāṅgārasaṃtapte koṣṭhīyantre kṣipetkṣipet // Āk_2,7.45 //",
    "GS40anandk_u:12407": " ghuṭīpañcakapañcaiva vaṅkanāle dhameddṛḍham /",
    "GS40anandk_u:12408": " mṛdusattvaṃ bhavecchubhraṃ rugjarāmṛtyunāśanam // Āk_2,7.46 //",
    "GS40anandk_u:12409": " trivāramevaṃ kurvīta tatkiṭṭaṃ sattvapātanam /",
    "GS40anandk_u:12410": " anena kramayogena kāntasasyakamākṣikam // Āk_2,7.47 //",
    "GS40anandk_u:12411": " kaṭhinoparasāścānyaiḥ śuddhā bhūnāgamṛttikā /",
    "GS40anandk_u:12412": " muñcanti drutisaṅghātaṃ gṛhṇantīmaṃ pṛthakpṛthak // Āk_2,7.48 //",
    "GS40anandk_u:12413": " (abhrakamṛdusattva (2))",
    "GS40anandk_u:12414": " abhrasatvaṃ samādāya samāṃśaṃ kācaṭaṅkaṇam /",
    "GS40anandk_u:12415": " dattvā dattvā trivāraṃ tadvajramūṣāgataṃ dhamet // Āk_2,7.49 //",
    "GS40anandk_u:12416": " amlavargaṃ snuhīpatraṃ bimbībījaṃ savalkalam /",
    "GS40anandk_u:12417": " kalkayettatra saṃtaptaṃ saptavāraṃ niṣecayet // Āk_2,7.50 //",
    "GS40anandk_u:12418": " mṛdu śubhraṃ bhavet tasya rugjarāmṛtyunāśanam /",
    "GS40anandk_u:12419": " (abhrakamṛdusattvam (3))",
    "GS40anandk_u:12420": " siddhābhraṃ daśabhāgaṃ syācchuddhabhāgaṃ tribhāgakam // Āk_2,7.51 //",
    "GS40anandk_u:12421": " ṭaṅkaṇaṃ mākṣikaṃ sūtaṃ bhāgaikaṃ ca suśodhitam /",
    "GS40anandk_u:12422": " ūrṇāsarjayavakṣāraṃ bhāgaṃ bhāgaṃ vimiśrayet // Āk_2,7.52 //",
    "GS40anandk_u:12423": " mardyaṃ mūtrāmlavargābhyāṃ yathā proktaṃ dināvadhi /",
    "GS40anandk_u:12424": " ajāpañcāṅgasaṃyuktaṃ pūrvavat sattvapātanam // Āk_2,7.53 //",
    "GS40anandk_u:12425": " kṛtvādāya mṛtaṃ sākṣānnirmalaṃ mṛdu jāyate /",
    "GS40anandk_u:12426": " (abhrakabījapāka)",
    "GS40anandk_u:12427": " bījapākaṃ pravakṣyāmi ghanasyaitatparaṃ hitam // Āk_2,7.54 //",
    "GS40anandk_u:12428": " siddhābhrakaṃ śatapalaṃ svarṇarūpyārkakāntakam /",
    "GS40anandk_u:12429": " rasatrigandhamākṣīkaṃ vimalābhūlatādrijam // Āk_2,7.55 //",
    "GS40anandk_u:12430": " nīlāñjanaṃ ca kaṅkuṣṭhaṃ kāsīsaṃ daradaṃ tathā /",
    "GS40anandk_u:12431": " pratyekaṃ daśaniṣkaṃ syāttato gairikaṭaṅkaṇam // Āk_2,7.56 //",
    "GS40anandk_u:12432": " indragopaṃ guḍaṃ guñjā madhu sarpiśca gugguluḥ /",
    "GS40anandk_u:12433": " sarjakṣāro yavakṣāro matkuṇā navapañcakam // Āk_2,7.57 //",
    "GS40anandk_u:12434": " kṣudramīnaśaśāsthīni māhiṣaṃ śṛṅgamālakam /",
    "GS40anandk_u:12435": " pṛthakpṛthakpañcamūlaṃ pañcamāhiṣaṃ mardayet // Āk_2,7.58 //",
    "GS40anandk_u:12436": " teṣāṃ ca vaṭikā kāryā kiṃcicchāyāviśoṣitā /",
    "GS40anandk_u:12437": " pūrvavat pātayet sattvaṃ rugjarādainyamṛtyuhṛt // Āk_2,7.59 //",
    "GS40anandk_u:12438": " bījasatvamidaṃ śreṣṭhaṃ vaidye vāde rasāyane /",
    "GS40anandk_u:12439": " (abhrakasattvanirmalīkaraṇa)",
    "GS40anandk_u:12440": " nirmalīkaraṇaṃ vakṣye ghanasatvasya pārvati // Āk_2,7.60 //",
    "GS40anandk_u:12441": " tatsatvaṃ kaṇaśaḥ kṛtvā mitrapañcakasaṃyutam /",
    "GS40anandk_u:12442": " mūṣāyāṃ tadvinikṣipya kācaṃ tadadharottaram // Āk_2,7.61 //",
    "GS40anandk_u:12443": " ruddhvā haṭhāgnau dhamayetkhadirāṅgārayogataḥ /",
    "GS40anandk_u:12444": " evaṃ krameṇa dhamayetsaptadhā nirmalaṃ bhavet // Āk_2,7.62 //",
    "GS40anandk_u:12445": " sasatvaṃ nirmalībhūtaṃ lohakhalve vicūrṇayet /",
    "GS40anandk_u:12446": " mardayet triphalākvāthair yāmaṃ gharme viśoṣayet // Āk_2,7.63 //",
    "GS40anandk_u:12447": " pākaṃ puṭaṃ ca vidhivatkuryādevaṃ punaḥ punaḥ /",
    "GS40anandk_u:12448": " catvāriṃśatpuṭaṃ kuryādevaṃ mārkavajairdravaiḥ // Āk_2,7.64 //",
    "GS40anandk_u:12449": " pṛthakpañcāmṛtaiḥ pañcapuṭaṃ cekṣurasais tridhā /",
    "GS40anandk_u:12450": " udayādityasaṅkāśaṃ ghanasatvaṃ susiddhidam // Āk_2,7.65 //",
    "GS40anandk_u:12451": " (abhrakasattvasindūravidhi (1))",
    "GS40anandk_u:12452": " cūrṇīkuryāllohakhalve nirmalīkṛtamabhrakam /",
    "GS40anandk_u:12453": " niṣkāṇāṃ śatakaṃ tasmin niṣkaikaṃ gandhakaṃ kṣipet // Āk_2,7.66 //",
    "GS40anandk_u:12454": " peṣayeddinamekaṃ tu kumārīrasayogataḥ /",
    "GS40anandk_u:12455": " yāmaṃ tattāpayed gharme tato gajapuṭe pacet // Āk_2,7.67 //",
    "GS40anandk_u:12456": " evaṃ śatapuṭaṃ kuryādgandhaṃ dadyātpunaḥ punaḥ /",
    "GS40anandk_u:12457": " sindūrapāṭalacchāyam abhrasatvaṃ bhavecchive // Āk_2,7.68 //",
    "GS40anandk_u:12458": " (abhrakasattvasindūravidhi (2))",
    "GS40anandk_u:12459": " ghanasatvaṃ suvimalaṃ lohakhalve vicūrṇayet /",
    "GS40anandk_u:12460": " śataniṣkaṃ tatastasmin niṣkārdhaṃ mākṣikaṃ kṣipet // Āk_2,7.69 //",
    "GS40anandk_u:12461": " arkakṣīrairdinaṃ mardya ruddhvā gajapuṭe pacet /",
    "GS40anandk_u:12462": " evaṃ śatapuṭaṃ kuryānmākṣīkaṃ ca puṭe puṭe // Āk_2,7.70 //",
    "GS40anandk_u:12463": " etatsyāt sattvasindūraṃ rugjarāmṛtyunāśanam /",
    "GS40anandk_u:12464": " (abhrakasattvasindūravidhi (3))",
    "GS40anandk_u:12465": " tatsatvaṃ ravakānhitvā lohakhalve subuddhimān // Āk_2,7.71 //",
    "GS40anandk_u:12466": " mardayellohadaṇḍena varākvāthasamanvitam /",
    "GS40anandk_u:12467": " yāmamātraṃ khare gharme sthāpayellohapātragam // Āk_2,7.72 //",
    "GS40anandk_u:12468": " sthālīpākaṃ kharaṃ kṛtvā rātrau gajapuṭe pacet /",
    "GS40anandk_u:12469": " evaṃ saptapuṭaṃ kuryānmārkavasvarasaistathā // Āk_2,7.73 //",
    "GS40anandk_u:12470": " kumārīsvarasaistadvaccitramūlarasaistathā /",
    "GS40anandk_u:12471": " nīlīpatrarasaistadvatpunarnavarasaistathā // Āk_2,7.74 //",
    "GS40anandk_u:12472": " meghanādadravaiḥ sapta kvāthairvaṭajaṭodbhavaiḥ /",
    "GS40anandk_u:12473": " evaṃ susūkṣmacūrṇaṃ tu śatāṃśaṃ gandhakaṃ kṣipet // Āk_2,7.75 //",
    "GS40anandk_u:12474": " mardayedāranālena gharme sthālyāṃ puṭe pacet /",
    "GS40anandk_u:12475": " evaṃ daśadinaṃ kuryāt punastāpyaṃ śatāṃśataḥ // Āk_2,7.76 //",
    "GS40anandk_u:12476": " kṣiptvāranālaiḥ saṃmardya gharme sthālyāṃ puṭe pacet /",
    "GS40anandk_u:12477": " evaṃ daśadinaṃ kuryātpunaḥ pañcāmṛtaiḥ pacet // Āk_2,7.77 //",
    "GS40anandk_u:12478": " pañcapañcekṣujarasaiḥ pañcadhā puṭamācaret /",
    "GS40anandk_u:12479": " sindūrābhe'bhrabhasite nikṣipecchuddhahiṅgulam // Āk_2,7.78 //",
    "GS40anandk_u:12480": " viṃśatyaṃśaṃ ghanasyātha stanyaiḥ saṃmardya saṃpuṭe /",
    "GS40anandk_u:12481": " ruddhvātha bhūdhare yantre kṣiptvā laghupuṭaṃ vidhet // Āk_2,7.79 //",
    "GS40anandk_u:12482": " evaṃ viṃśatpuṭaṃ kuryād dattvā dattvātha hiṅgulam /",
    "GS40anandk_u:12483": " anena kramayogena satvaṃ sindūrasannibham // Āk_2,7.80 //",
    "GS40anandk_u:12484": " ayaṃ sāmānyasaṃskāro viśeṣastu nigadyate /",
    "GS40anandk_u:12485": " yadyadrogaharair dravyais tattadrogaharaṃ bhavet // Āk_2,7.81 //",
    "GS40anandk_u:12486": " (abhrakasattvasindūravidhi (4))",
    "GS40anandk_u:12487": " ghanasatvaṃ suvimalaṃ lohakhalve vicūrṇayet /",
    "GS40anandk_u:12488": " muṇḍīpatrarasair mardyaṃ dinaṃ gajapuṭe pacet // Āk_2,7.82 //",
    "GS40anandk_u:12489": " evaṃ daśapuṭaṃ kāryaṃ nirguṇḍīsvarasaistathā /",
    "GS40anandk_u:12490": " tathā vaṭajaṭākvāthaiḥ peṭārīmūlajai rasaiḥ // Āk_2,7.83 //",
    "GS40anandk_u:12491": " kakubhasya rasaistadvajjambūtvaksvarasaistathā /",
    "GS40anandk_u:12492": " evaṃ ṣaṣṭipuṭaṃ kāryaṃ tatastasminvinikṣipet // Āk_2,7.84 //",
    "GS40anandk_u:12493": " viṃśatyaṃśena daradaṃ stanyaiḥ saṃmardayed dinam /",
    "GS40anandk_u:12494": " tatastatsampuṭe ruddhvā bhūdhare tu puṭaṃ laghu // Āk_2,7.85 //",
    "GS40anandk_u:12495": " evaṃ viṃśatidhā kuryātsindūrābhaṃ bhaveddhruvam /",
    "GS40anandk_u:12496": " (sthālīpāka)",
    "GS40anandk_u:12497": " sthālīpākastridhā prokto mṛdur madhyaḥ kharātmakaḥ // Āk_2,7.86 //",
    "GS40anandk_u:12498": " paṅkotkarasamaḥ pūrvaḥ piṇḍapākastu madhyamaḥ /",
    "GS40anandk_u:12499": " tṛtīyaḥ kharapākaḥ syād vālukāsadṛśaḥ priye // Āk_2,7.87 //",
    "GS40anandk_u:12500": " sthālīpāko rase yuktaḥ saṃyukto daradena vā /",
    "GS40anandk_u:12501": " mṛdumadhyamapākābhyāṃ kartavyo bhūdhare tataḥ // Āk_2,7.88 //",
    "GS40anandk_u:12502": " kṣiptvā laghupuṭe deyaṃ rasahiṅgulavarjitaḥ /",
    "GS40anandk_u:12503": " kharapākaḥ prakartavyo vidhirgajapuṭe pacet // Āk_2,7.89 //",
    "GS40anandk_u:12504": " (lohabhasmanāmamṛtīkaraṇavidhiḥ)",
    "GS40anandk_u:12505": " sarveṣāṃ māritānāṃ ca lohānāmabhrakasya ca /",
    "GS40anandk_u:12506": " vakṣyāmi paramaṃ guhyamamṛtīkaraṇaṃ śṛṇu // Āk_2,7.90 //",
    "GS40anandk_u:12507": " triphalotthakaṣāyasya bhāgānādāya ṣoḍaśa /",
    "GS40anandk_u:12508": " goghṛtasya palānyaṣṭau mṛtābhrakapalāndaśa // Āk_2,7.91 //",
    "GS40anandk_u:12509": " ekīkṛtvā lohapātre pācayenmṛduvahninā /",
    "GS40anandk_u:12510": " drave jīrṇe samādāya sarvayogeṣu yojayet // Āk_2,7.92 //",
    "GS40anandk_u:12511": " anupānaṃ vinā hyabhraṃ jarāmṛtyurujāpaham /",
    "GS40anandk_u:12512": " yojayedanupānairvā tattadrogaharaṃ bhavet // Āk_2,7.93 //",
    "GS40anandk_u:12513": " kaṭhinasyābhrasatvasya sindūraṃ palitaṃ valim /",
    "GS40anandk_u:12514": " indriyāṇāṃ paṭutvaṃ ca patrābhrakaguṇā api // Āk_2,7.94 //",
    "GS40anandk_u:12515": " mṛdusatvasya sindūraṃ sarvāmayanibarhaṇam /",
    "GS40anandk_u:12516": " valīpalitadāridryamṛtyughnaṃ surasāyanam // Āk_2,7.95 //",
    "GS40anandk_u:12517": " tridoṣaśamanaṃ saumyaṃ dīpanaṃ pācanaṃ śubham /",
    "GS40anandk_u:12518": " nihanti jvarajālaṃ ca grahaṇīmatisārakam // Āk_2,7.96 //",
    "GS40anandk_u:12519": " aśmarīṃ mūtrakṛcchraṃ ca kṣayaṃ pāṇḍuhalīmakam /",
    "GS40anandk_u:12520": " durnāmamehakuṣṭhāni vātajān pittajānapi // Āk_2,7.97 //",
    "GS40anandk_u:12521": " kaphajāndustarānrogān vidradhyādivraṇānapi /",
    "GS40anandk_u:12522": " nānāvidhāni śūlāni puṃstrīvandhyatvabhañjanam // Āk_2,7.98 //",
    "GS40anandk_u:12523": " yadyadrogaharair yogais tattadroganibarhaṇam /",
    "GS40anandk_u:12524": " pārade ye guṇāḥ santi bījasatve'pi te guṇāḥ // Āk_2,7.99 //",
    "GS40anandk_u:12525": " (maṇḍūra, śuddhi)",
    "GS40anandk_u:12526": " akṣāṅgārairdhamet kiṭṭaṃ lohajaṃ tadgavāṃ jalaiḥ /",
    "GS40anandk_u:12527": " secayedakṣapātrāntaḥ ṣaḍvāraṃ ca punaḥ punaḥ // Āk_2,7.100 //",
    "GS40anandk_u:12528": " maṇḍūro'yaṃ samākhyātaḥ śuddhaṃ ślakṣṇaṃ niyojayet /",
    "GS40anandk_u:12529": " gomūtre triphalā kvāthyā tatkvāthe secayecchanaiḥ // Āk_2,7.101 //",
    "GS40anandk_u:12530": " (maṇḍūrabhasma)",
    "GS40anandk_u:12531": " lohakiṭṭaṃ sutaptaṃ ca yāvacchīryati tatsvayam /",
    "GS40anandk_u:12532": " tacchīrṇaṃ grāhayetpeṣyaṃ maṇḍūraṃ yaṃ prayojayet // Āk_2,7.102 //",
    "GS40anandk_u:12533": " ye guṇā mārite muṇḍe te guṇā muṇḍakiṭṭake /",
    "GS40anandk_u:12534": " tasmātsarvatra maṇḍūraṃ rogaśāntyai prayojayet // Āk_2,7.103 //",
    "GS40anandk_u:12535": " kiṭṭāddaśaguṇaṃ muṇḍaṃ muṇḍāttīkṣṇaṃ śatonmitam /",
    "GS40anandk_u:12536": " tīkṣṇāllakṣaguṇaṃ kāntaṃ bhakṣaṇāt kurute guṇam // Āk_2,7.104 //",
    "GS40anandk_u:12537": " maṇḍūraṃ pāṇḍuśoṣārśograhaṇīkāmalāpaham /",
    "GS40anandk_u:12538": " sarvaśūlapramehaghnaṃ dīpanaṃ paramaṃ hitam // Āk_2,7.105 //",
    "GS40anandk_u:12539": " śītaṃ tiktaṃ kaṣāyāmlaṃ hṛdrogaplīhanāśanam /",
    "GS40anandk_u:12540": " (rasādimāraṇāyadravyamānam)",
    "GS40anandk_u:12541": " rasendraṃ śodhayeddevi palānāṃ dvisahasrakam // Āk_2,7.106 //",
    "GS40anandk_u:12542": " sahasraṃ vā śataṃ vāpi pañcāśadvā tadardhakam /",
    "GS40anandk_u:12543": " na kuryādrasakarmāṇi hīnaṃ vai pañcaviṃśateḥ // Āk_2,7.107 //",
    "GS40anandk_u:12544": " lohasya pacanaṃ triṃśatpalādūrdhvaṃ na kārayet /",
    "GS40anandk_u:12545": " arvāk pañcapalāddevi ghanasatvaṃ tathā pacet // Āk_2,7.108 //",
    "GS40anandk_u:12546": " svarṇaṃ pañcapalād ūrdhvaṃ palādarvāṅna śodhayet /",
    "GS40anandk_u:12547": " tathā rūpyaṃ ca tāmraṃ ca śodhayenmārayet priye // Āk_2,7.109 //",
    "GS40anandk_u:12548": " lohavadghanasatvaṃ ca ghanapatraṃ tathaiva ca /",
    "GS40anandk_u:12549": " hīnaṃ pañcapalādūrdhvaṃ na kuryātpalaviṃśateḥ // Āk_2,7.110 //",
    "GS40anandk_u:12550": " drāvaṇaṃ śodhanaṃ devi māraṇaṃ nāgavaṅgayoḥ /",
    "GS40anandk_u:12551": " vajraṃ niṣkādadhaścordhvaṃ na kuryācchodhanaṃ mṛtim // Āk_2,7.111 //",
    "GS40anandk_u:12552": " padmarāgādiratnāni tathā kuryātsureśvari // Āk_2,7.112 //",
    "GS40anandk_u:12553": " Āk, 2, 8",
    "GS40anandk_u:12554": " śrībhairavaḥ /",
    "GS40anandk_u:12555": " mahāmburāśau sariti parvate kānane'pi vā /",
    "GS40anandk_u:12556": " ratnānāmākaraṃ devi sthānamādheyagauravāt // Āk_2,8.1 //",
    "GS40anandk_u:12557": " teṣu rakṣoviṣavyālavyādhidoṣaharāṇi ca /",
    "GS40anandk_u:12558": " prādurbhavanti ratnāni tathaiva viguṇāni ca // Āk_2,8.2 //",
    "GS40anandk_u:12559": " praduṣṭenopajātāni jantunopahatāni ca /",
    "GS40anandk_u:12560": " doṣaistānyupacīyante hīyante guṇasaṃpadā // Āk_2,8.3 //",
    "GS40anandk_u:12561": " (ruby:: synonyms)",
    "GS40anandk_u:12562": " māṇikyaṃ śoṇaratnaṃ ca ratnarāṭ raviratnakam /",
    "GS40anandk_u:12563": " śṛṅgāri raṅgamāṇikyaṃ taralo ratnanāyakaḥ // Āk_2,8.4 //",
    "GS40anandk_u:12564": " rāgadṛk padmarāgaśca ratnaṃ śoṇopalastathā /",
    "GS40anandk_u:12565": " saugandhikaṃ lohitakaṃ kuruvindaṃ śarendukam // Āk_2,8.5 //",
    "GS40anandk_u:12566": " (nīlagandhika)",
    "GS40anandk_u:12567": " māṇikyaṃ padmarāgākhyaṃ dvitīyaṃ nīlagandhi ca /",
    "GS40anandk_u:12568": " (ruby:: parīkṣā: :",
    "GS40anandk_u:12569": " good quality)",
    "GS40anandk_u:12570": " kuśeśayadalacchāyaṃ svacchaṃ snigdhaṃ guru sphuṭam // Āk_2,8.6 //",
    "GS40anandk_u:12571": " vṛttāyataṃ samaṃ gātraṃ māṇikyaṃ śreṣṭham ucyate /",
    "GS40anandk_u:12572": " parīkṣāpariśuddhānāṃ ratnānāṃ pṛthivībhṛtā // Āk_2,8.7 //",
    "GS40anandk_u:12573": " dhāraṇaṃ sarvadā kāryaṃ śreyaḥśrīkīrtikāṅkṣiṇā /",
    "GS40anandk_u:12574": " tatastu śāstratasteṣāṃ parīkṣādikamucyate // Āk_2,8.8 //",
    "GS40anandk_u:12575": " (māṇikyabhedāḥ)",
    "GS40anandk_u:12576": " yat siṃhalaṃ kālapuram andhraṃ tumburusaṃsthitam /",
    "GS40anandk_u:12577": " kṣetraṃ caturvidhaṃ tasya māṇikyasya samudbhave // Āk_2,8.9 //",
    "GS40anandk_u:12578": " siṃhale tu bhavedraktaṃ padmarāgam anuttamam /",
    "GS40anandk_u:12579": " pītaṃ kālapurodbhūtaṃ kuruvindamiti smṛtam // Āk_2,8.10 //",
    "GS40anandk_u:12580": " aśokapallavacchāyam andhraṃ saugandhikaṃ priye /",
    "GS40anandk_u:12581": " tumburau chāyamānīlaṃ nīlagandhi ca kīrtitam // Āk_2,8.11 //",
    "GS40anandk_u:12582": " madhyame madhyamaṃ jñeyaṃ māṇikyaṃ kṣetrabhedataḥ /",
    "GS40anandk_u:12583": " māṇikyasya guṇāḥ proktāścatvāro munipuṅgavaiḥ // Āk_2,8.12 //",
    "GS40anandk_u:12584": " snigdhacchāyā gurutvaṃ ca nairmalyam atiraktatā /",
    "GS40anandk_u:12585": " (māṇikyaguṇāḥ)",
    "GS40anandk_u:12586": " māṇikyaṃ dīpanaṃ vṛṣyaṃ kaphavātakṣayārtihṛt // Āk_2,8.13 //",
    "GS40anandk_u:12587": " bhūtavetālapāpaghnaṃ karmajavyādhināśanam /",
    "GS40anandk_u:12588": " māṇikyaṃ ca mahāpuṇyaṃ mahābhāgyakaraṃ param // Āk_2,8.14 //",
    "GS40anandk_u:12589": " sarvabhūtagrahonmādaviṣaghnaṃ doṣajitparam /",
    "GS40anandk_u:12590": " (muktā)",
    "GS40anandk_u:12591": " muktā saumyā mauktikaṃ śauktikeyaṃ tāraṃ tārā śauktikaṃ tārakā ca /",
    "GS40anandk_u:12592": " ambhaḥsāraṃ śītalaṃ nīrajaṃ ca nakṣatraṃ syād induratnaṃ valakṣam // Āk_2,8.15 //",
    "GS40anandk_u:12593": " muktāphalaṃ binduphalaṃ ca muktā śaukteyakaṃ śuktimaṇiḥ śaśipriyam /",
    "GS40anandk_u:12594": " svacchaṃ himaṃ haimavataṃ ca śubhraṃ sudhāṃśuratnaṃ ca bhasaṃkhyakāhvam // Āk_2,8.16 //",
    "GS40anandk_u:12595": " (pearl:: origin)",
    "GS40anandk_u:12596": " mātaṅgoragamīnapotriśirasastvaksāraśaṅkhāmbubhṛcchuktīnām udarācca mauktikamaṇiḥ spaṣṭaṃ bhavedaṣṭadhā /",
    "GS40anandk_u:12597": " chāyāḥ pāṭalanīlapītadhavalāstatrāpi sāmānyataḥ saptānāṃ bahuśo na labdhir itaracchaukteyakaṃ tūlvaṇam // Āk_2,8.17 //",
    "GS40anandk_u:12598": " (pearl:: parīkṣā: :",
    "GS40anandk_u:12599": " good quality)",
    "GS40anandk_u:12600": " nakṣatrābhaṃ śuddhamatyantamuktaṃ snigdhaṃ sthūlaṃ nirmalaṃ nirvraṇaṃ ca /",
    "GS40anandk_u:12601": " yastaṃ dhatte gauravaṃ yattulāyāṃ tannirmaulyaṃ mauktikaṃ saukhyadāyi // Āk_2,8.18 //",
    "GS40anandk_u:12602": " (pearl:: medic. properties)",
    "GS40anandk_u:12603": " mauktikaṃ ca madhuraṃ suśītalaṃ dṛṣṭirogaśamanaṃ viṣāpaham /",
    "GS40anandk_u:12604": " rājayakṣaparikopanāśanaṃ kṣīṇavīryabalapuṣṭivardhakam // Āk_2,8.19 //",
    "GS40anandk_u:12605": " mauktikaṃ śiśiraṃ snigdhaṃ viśadaṃ kāntivardhanam // Āk_2,8.20 //",
    "GS40anandk_u:12606": " dāhatṛḍbhramamūrcchāsṛkpittajvaraviṣāpaham /",
    "GS40anandk_u:12607": " cakṣuṣyaṃ pavanāsrapittaviṣajit sarvendriyāhlādanaṃ tṛḍdāhajvaraśokamohaśamanaṃ śītaṃ śramaghnaṃ hitam /",
    "GS40anandk_u:12608": " dhanyaṃ maṅgalamāyuṣaḥ sthitikaraṃ saubhāgyakāntipradaṃ muktā hāravibhūṣaṇaṃ tad akhilaṃ mūlaṃ śaśī prīyate // Āk_2,8.21 //",
    "GS40anandk_u:12609": " (coral:: synonyms)",
    "GS40anandk_u:12610": " pravālo'ṅgārakamaṇirvidrumo 'mbhodhipallavaḥ // Āk_2,8.22 //",
    "GS40anandk_u:12611": " bhaumaratnaṃ ca raktāṅgo raktāṅkuralatāmaṇiḥ /",
    "GS40anandk_u:12612": " (coral:: place of origin)",
    "GS40anandk_u:12613": " setau sāgaramadhye yā jāyate vallarī śubhā // Āk_2,8.23 //",
    "GS40anandk_u:12614": " vidrumākhyā suraktā sā durlabhā dīptarūpiṇī /",
    "GS40anandk_u:12615": " (coral:: parīkṣā: :",
    "GS40anandk_u:12616": " good quality)",
    "GS40anandk_u:12617": " pāṣāṇatvaṃ bhajatyeṣā pākataḥ kaṭhinā satī // Āk_2,8.24 //",
    "GS40anandk_u:12618": " pravālanāma tadraktaṃ varṇasaubhāgyakāntidam /",
    "GS40anandk_u:12619": " siddhaṃ svacchaṃ snigdharūpaṃ vṛttaṃ kāntaṃ samaṃ guru // Āk_2,8.25 //",
    "GS40anandk_u:12620": " raṅgagātraṃ dṛḍhaṃ piṇḍaṃ pravālaṃ śreṣṭhamucyate /",
    "GS40anandk_u:12621": " pakvabiṃbaphalābhāsaṃ japākusumasaṃnibham // Āk_2,8.26 //",
    "GS40anandk_u:12622": " śukatuṇḍasamacchāyaṃ pravālam atiśobhanam /",
    "GS40anandk_u:12623": " (coral:: parīkṣā: :",
    "GS40anandk_u:12624": " bad quality)",
    "GS40anandk_u:12625": " śāradābhaṃ dalaṃ sūkṣmaṃ vakraṃ rūkṣaṃ sakoṭaram // Āk_2,8.27 //",
    "GS40anandk_u:12626": " viddhaṃ kṛṣṇaṃ laghutamaṃ pravālaṃ doṣakṛd bhavet /",
    "GS40anandk_u:12627": " gauraraṅgaṃ jalākrāntaṃ pravālamaśubhaṃ tyajet // Āk_2,8.28 //",
    "GS40anandk_u:12628": " (coral:: parīkṣā: :",
    "GS40anandk_u:12629": " good quality)",
    "GS40anandk_u:12630": " pravālaṃ komalaṃ snigdhaṃ surāgaṃ vidrumaṃ hitam /",
    "GS40anandk_u:12631": " dhanadhānyakaraṃ medhyaṃ viṣāhibhayanāśanam // Āk_2,8.29 //",
    "GS40anandk_u:12632": " (coral:: medic. properties)",
    "GS40anandk_u:12633": " pravālo madhurāmlaśca kaphapittādidoṣanut /",
    "GS40anandk_u:12634": " vīryakāntikaraḥ strīṇāṃ dhṛto maṅgaladāyakaḥ // Āk_2,8.30 //",
    "GS40anandk_u:12635": " (marakata)",
    "GS40anandk_u:12636": " marakataṃ rauhiṇeyaṃ gārutmantaṃ harinmaṇiḥ /",
    "GS40anandk_u:12637": " sauparṇaṃ garuḍodgīrṇaṃ budharatnāśmagarbhaje // Āk_2,8.31 //",
    "GS40anandk_u:12638": " garalārir vāyavīryaṃ gāruḍaṃ rudrasaṃmitam /",
    "GS40anandk_u:12639": " turuṣkaviṣayāṃbhodhau samīrārohaṇācale // Āk_2,8.32 //",
    "GS40anandk_u:12640": " tacchāyāśyāmalo deśaḥ so 'bhūnmarakatākaraḥ /",
    "GS40anandk_u:12641": " tadviśeṣānmarakataṃ jātaṃ doṣaguṇānvitam // Āk_2,8.33 //",
    "GS40anandk_u:12642": " doṣāḥ saptavidhāstasya guṇāḥ pañcavidhāḥ smṛtāḥ /",
    "GS40anandk_u:12643": " bhavedaṣṭavidhā chāyā maṇermarakatasya ca // Āk_2,8.34 //",
    "GS40anandk_u:12644": " asnigdhaṃ rūkṣamityuktaṃ visphoṭaṃ piṭakaṃ tathā /",
    "GS40anandk_u:12645": " jaṭharaṃ kāntihīnaṃ ca vicchāyaṃ malinaṃ tathā // Āk_2,8.35 //",
    "GS40anandk_u:12646": " saśarkaraṃ sapāṣāṇaṃ karkaśaṃ sūtrasaṃyutam /",
    "GS40anandk_u:12647": " kalmāṣavarṇaṃ śabalaṃ samastabhayadāyakam // Āk_2,8.36 //",
    "GS40anandk_u:12648": " nirmalaṃ kathitaṃ svacchaṃ guru syād gurudāyutam /",
    "GS40anandk_u:12649": " snigdhaṃ rūkṣaṃ vinirmuktam arajaskam areṇukam // Āk_2,8.37 //",
    "GS40anandk_u:12650": " surāgaṃ rāgabahulamiti pañca guṇāḥ smṛtāḥ /",
    "GS40anandk_u:12651": " etairyuktaṃ marakataṃ sarvapāpaharaṃ param // Āk_2,8.38 //",
    "GS40anandk_u:12652": " marakataṃ viṣaghnaṃ ca śītalaṃ madhuraṃ rase /",
    "GS40anandk_u:12653": " āmapittaharaṃ rucyaṃ puṣṭidaṃ bhūtanāśanam // Āk_2,8.39 //",
    "GS40anandk_u:12654": " snigdhaṃ marakataṃ svacchaṃ sarvadoṣaharaṃ śubham /",
    "GS40anandk_u:12655": " kāntisaubhāgyadaṃ medhyaṃ bhūtagrahaviṣāpaham // Āk_2,8.40 //",
    "GS40anandk_u:12656": " (puṣparāga: :",
    "GS40anandk_u:12657": " synonyms)",
    "GS40anandk_u:12658": " pītastu puṣparāgaḥ pītasphuṭikaṃ ca pītaratnaṃ ca /",
    "GS40anandk_u:12659": " pītāśmā gururatnaṃ pītamaṇiḥ puṣyarāgaśca // Āk_2,8.41 //",
    "GS40anandk_u:12660": " (puṣparāga: :",
    "GS40anandk_u:12661": " parīkṣā:: true)",
    "GS40anandk_u:12662": " īṣat pītaṃ pavicchāyaṃ svacchaṃ kāntyā manoharam /",
    "GS40anandk_u:12663": " puṣyarāga iti khyātaṃ ratnaṃ ratnaparīkṣakaiḥ // Āk_2,8.42 //",
    "GS40anandk_u:12664": " (puṣparāga: :",
    "GS40anandk_u:12665": " parīkṣā: :",
    "GS40anandk_u:12666": " good quality)",
    "GS40anandk_u:12667": " hemacchāyaṃ śirovṛttaṃ jyotiraṅgāranirmalam /",
    "GS40anandk_u:12668": " pītagātraṃ guru snigdhaṃ puṣyarāgaṃ praśasyate // Āk_2,8.43 //",
    "GS40anandk_u:12669": " (puṣparāga: :",
    "GS40anandk_u:12670": " parīkṣā: :",
    "GS40anandk_u:12671": " bad quality)",
    "GS40anandk_u:12672": " rūkṣaṃ kṣatalaghu śvetaṃ kṛṣṇaṃ gauraṃ saśarkaram /",
    "GS40anandk_u:12673": " malinaṃ bindumadratnaṃ puṣyarāgaṃ na śasyate // Āk_2,8.44 //",
    "GS40anandk_u:12674": " (puṣparāga: :",
    "GS40anandk_u:12675": " medic. properties)",
    "GS40anandk_u:12676": " puṣyarāgo'mlaśītaśca vātajiddīpanaḥ param /",
    "GS40anandk_u:12677": " āyuḥ śriyaṃ ca prajñāṃ ca dhāraṇātkurute nṛṇām // Āk_2,8.45 //",
    "GS40anandk_u:12678": " puṣyarāgaṃ śubhaṃ medhyaṃ vastusaubhāgyakīrtidam /",
    "GS40anandk_u:12679": " vākpaṭutvakaraṃ hṛdyaṃ viṣaghnaṃ doṣajitparam // Āk_2,8.46 //",
    "GS40anandk_u:12680": " (vajra)",
    "GS40anandk_u:12681": " vajramindrāyudhaṃ vīraṃ bhiduraṃ kuliśaṃ paviḥ /",
    "GS40anandk_u:12682": " abhedyam asiraṃ ratnaṃ dṛḍhaṃ bhārgavakaṃ smṛtam // Āk_2,8.47 //",
    "GS40anandk_u:12683": " (vajra:: parīkṣā: :",
    "GS40anandk_u:12684": " good quality)",
    "GS40anandk_u:12685": " svacchaṃ vidyutprabhaṃ snigdhaṃ sundaraṃ laghu lekhanam /",
    "GS40anandk_u:12686": " ṣaḍāraṃ tīkṣṇadhāraṃ ca susaumyāraṃ śriyaṃ diśet // Āk_2,8.48 //",
    "GS40anandk_u:12687": " (vajrākarā vajrabhedāśca)",
    "GS40anandk_u:12688": " pauṇḍramataṅgahimācalasaurāṣṭrasupārakosalakaliṅgāḥ /",
    "GS40anandk_u:12689": " peṇṇānadītaṭaś cetyaṣṭau vajrākarā vinirdiṣṭāḥ // Āk_2,8.49 //",
    "GS40anandk_u:12690": " śyāmaṃ prapauṇḍraprabhavaṃ kiṃcit pītaṃ mataṅgagirijātam /",
    "GS40anandk_u:12691": " himavatsurāṣṭrasaṃbhavam ātāmraṃ kṛṣṇakānti saupāram // Āk_2,8.50 //",
    "GS40anandk_u:12692": " phullaśirīṣacchāyaṃ kosalajaṃ kanakakānti kāliṅgam /",
    "GS40anandk_u:12693": " peṇṇānadītaṭodbhavam āhur vajraṃ sudhāṃśunibham // Āk_2,8.51 //",
    "GS40anandk_u:12694": " kaliṅgakosalau deśau mataṅgādrihimālayau /",
    "GS40anandk_u:12695": " saurāṣṭrapauṇḍrakauverākarasūpārakau tathā // Āk_2,8.52 //",
    "GS40anandk_u:12696": " kṛtādiṣu yugeṣvetau vajrāṇāmākarau smṛtau /",
    "GS40anandk_u:12697": " ākareṣveva vajrāṇāṃ khaniḥ srotaḥ prakīrṇakam // Āk_2,8.53 //",
    "GS40anandk_u:12698": " samutpattisthalaṃ tredhā nirdiṣṭaṃ suranāyike /",
    "GS40anandk_u:12699": " koṭyaḥ pārśvāni dhārāśca ṣaḍaṣṭau dvādaśaiva ca // Āk_2,8.54 //",
    "GS40anandk_u:12700": " ityacchatīkṣṇadhārāgrā vajrasyāhuratho guṇān /",
    "GS40anandk_u:12701": " (vajra:: 5 doṣas)",
    "GS40anandk_u:12702": " malo binduśca rekhā ca trāsaḥ kākapadaṃ tathā // Āk_2,8.55 //",
    "GS40anandk_u:12703": " ete doṣāḥ samākhyātāḥ pañca vajreṣu saṃsthitāḥ /",
    "GS40anandk_u:12704": " kuryādaśodhitaṃ vajraṃ kuṣṭhadāhāṅgagauravam // Āk_2,8.56 //",
    "GS40anandk_u:12705": " hṛtpārśvapīḍāṃ pāṇḍuṃ ca tatastacchuddhirucyate /",
    "GS40anandk_u:12706": " (vajraśuddhi)",
    "GS40anandk_u:12707": " gṛhītvātha śubhraṃ vajraṃ vyāghrīkandodare kṣipet // Āk_2,8.57 //",
    "GS40anandk_u:12708": " mahiṣīśakṛdālipya karīṣāgnau vipācayet /",
    "GS40anandk_u:12709": " ahorātrātsamuddhṛtya hayamūtreṇa secayet // Āk_2,8.58 //",
    "GS40anandk_u:12710": " evaṃ punaḥ punaḥ pakvaṃ saptarātrādviśudhyati /",
    "GS40anandk_u:12711": " meghanādāśamīśyāmāśṛṅgīmadanakodbhavaiḥ // Āk_2,8.59 //",
    "GS40anandk_u:12712": " kulutthavetasāgastyasindhuvārākhukarṇikāḥ /",
    "GS40anandk_u:12713": " eteṣāṃ hayamūtreṇa kaṣāyaṃ sādhitaṃ punaḥ // Āk_2,8.60 //",
    "GS40anandk_u:12714": " jambīre kuliśaṃ kṣiptvā hayamūtraistryahaṃ pacet /",
    "GS40anandk_u:12715": " ḍolāyantravidhānena tataḥ śuddhimavāpnuyāt // Āk_2,8.61 //",
    "GS40anandk_u:12716": " kulutthakodravakvāthairḍolāyantre vipācayet /",
    "GS40anandk_u:12717": " vyāghrīkandagataṃ vajraṃ saptāhācchuddhimāpnuyāt // Āk_2,8.62 //",
    "GS40anandk_u:12718": " kulatthakodravakvāthaṃ hayamūtraṃ snuhīpayaḥ /",
    "GS40anandk_u:12719": " kṣiptvā bhāṇḍe pacettasmin vyāghrīkandagataṃ pavim // Āk_2,8.63 //",
    "GS40anandk_u:12720": " ḍolāyantre divārātraṃ samuddhṛtya punaḥ kṣipet /",
    "GS40anandk_u:12721": " vajrakande mṛdā kandaṃ liptvā gajapuṭe pacet // Āk_2,8.64 //",
    "GS40anandk_u:12722": " tatpakvaṃ pācanadrāvaiḥ secitaṃ śuddhimāpnuyāt /",
    "GS40anandk_u:12723": " vyāghrīkandagataṃ vajraṃ mṛdā liptaṃ puṭe pacet // Āk_2,8.65 //",
    "GS40anandk_u:12724": " ahorātrātsamuddhṛtya hayamūtreṇa secayet /",
    "GS40anandk_u:12725": " vajrīkṣīreṇa vā siñcyādevaṃ śuddhaṃ tu mārayet // Āk_2,8.66 //",
    "GS40anandk_u:12726": " (viprajātīyavajramāraṇam)",
    "GS40anandk_u:12727": " vakṣyate viprajātyādeḥ śuddhavajrasya māraṇam /",
    "GS40anandk_u:12728": " aśvatthabadarībhaṇḍīmākṣikaṃ karkaṭāsthi ca // Āk_2,8.67 //",
    "GS40anandk_u:12729": " samaṃ snukpayasā piṣṭvā mūṣāmadhye pralepayet /",
    "GS40anandk_u:12730": " tanmadhye prakṣipedvajramauṣadhaistaistataḥ param // Āk_2,8.68 //",
    "GS40anandk_u:12731": " vajramācchādya yatnena tato mūṣāṃ nirodhayet /",
    "GS40anandk_u:12732": " kuñjarākhyena puṭayetpuṭena mahatā punaḥ // Āk_2,8.69 //",
    "GS40anandk_u:12733": " viprajātīyakaṃ vajraṃ puṭenaikena sidhyati /",
    "GS40anandk_u:12734": " karavīraṃ meṣaśṛṅgī daradaṃ ca hyudumbaram // Āk_2,8.70 //",
    "GS40anandk_u:12735": " arkadugdhaiḥ samaṃ piṣṭvā tatkṛte golake kṣipet /",
    "GS40anandk_u:12736": " vajraṃ kṣatriyajātīyaṃ pūrvavanmārayed dhruvam // Āk_2,8.71 //",
    "GS40anandk_u:12737": " (vaiśyajātīyavajramāraṇam)",
    "GS40anandk_u:12738": " sūraṇaṃ laśunaṃ śaṃkhaṃ śilāyāṃ peṣayetsamam /",
    "GS40anandk_u:12739": " balāmatibalāṃ gandhaṃ kacchapāsthi ca peṣayet // Āk_2,8.72 //",
    "GS40anandk_u:12740": " uttarāvāruṇīdugdhaistatkṛte golake kṣipet /",
    "GS40anandk_u:12741": " vajraṃ tu vaiśyajātīyaṃ pūrvavattanmṛtaṃ bhavet // Āk_2,8.73 //",
    "GS40anandk_u:12742": " (śūdrajātīyavajramāraṇam)",
    "GS40anandk_u:12743": " sūraṇaṃ laśunaṃ śaṅkhaṃ śilāṃ saṃpeṣayetsamam /",
    "GS40anandk_u:12744": " vaṭakṣīreṇa tatkḷpte golake pūrvavatpacet // Āk_2,8.74 //",
    "GS40anandk_u:12745": " vajraṃ tacchūdrajātīyaṃ tena samyagbhavenmṛtam /",
    "GS40anandk_u:12746": " strīpuṃvajraṃ tu pūrvoktairmriyate tattadauṣadhaiḥ // Āk_2,8.75 //",
    "GS40anandk_u:12747": " caturjātyauṣadhaireva mṛtirvajre napuṃsake /",
    "GS40anandk_u:12748": " (vajramāraṇa (1))",
    "GS40anandk_u:12749": " sāmānyaḥ sarvavajrāṇāṃ vakṣyate māraṇakramaḥ // Āk_2,8.76 //",
    "GS40anandk_u:12750": " śuddhaṃ vajraṃ matkuṇānāṃ raktairliptvā dhametpunaḥ /",
    "GS40anandk_u:12751": " agnivarṇaṃ kṣipenmūtre gardabhasya punaḥ punaḥ // Āk_2,8.77 //",
    "GS40anandk_u:12752": " lepitaṃ dhmāpitaṃ tadvadevaṃ kuryāttrisaptadhā /",
    "GS40anandk_u:12753": " tālakaṃ matkuṇaiḥ piṣṭvā tasmingole kṣipettu tam // Āk_2,8.78 //",
    "GS40anandk_u:12754": " ruddhvā mūṣāṃ dhamedgāḍhaṃ hayamūtre vinikṣipet /",
    "GS40anandk_u:12755": " samuddhṛtya punastadvatsaptavārairmṛto bhavet // Āk_2,8.79 //",
    "GS40anandk_u:12756": " (vajramāraṇa (2))",
    "GS40anandk_u:12757": " meṣaśṛṅgaṃ bhujaṅgāsthi kūrmapṛṣṭhaṃ śilājatu /",
    "GS40anandk_u:12758": " gandhakaṃ kāntapāṣāṇaṃ munipuṣpaṃ satālakam // Āk_2,8.80 //",
    "GS40anandk_u:12759": " trikṣāraṃ pañcalavaṇaṃ meṣaśṛṅgīndravāruṇī /",
    "GS40anandk_u:12760": " vajravallī mūṣakarṇī badarī kuḍmalāni ca // Āk_2,8.81 //",
    "GS40anandk_u:12761": " mūṣakasya malaṃ stanyaṃ snuhyarkakṣīramatkuṇam /",
    "GS40anandk_u:12762": " pañcāṅgaṃ śarapuṃkhasya hyasthinī kharameṣayoḥ // Āk_2,8.82 //",
    "GS40anandk_u:12763": " peṭāribījaṃ strīpuṣpaṃ pārāvatamalaṃ śilā /",
    "GS40anandk_u:12764": " puṣpāṇi caiva vākucyāḥ pañcāṅgaṃ timirasya ca // Āk_2,8.83 //",
    "GS40anandk_u:12765": " dhātrīvṛkṣasya pañcāṅgaṃ gorambhā vājimūtrakam /",
    "GS40anandk_u:12766": " haṃsapādī vajrakandaṃ bṛhatīphalasūraṇam // Āk_2,8.84 //",
    "GS40anandk_u:12767": " gojihvā karkaṭaṃ māṃsaṃ mūtravargaṃ ca miśrayet /",
    "GS40anandk_u:12768": " etatsamastaṃ vyastaṃ vā yathālābhaṃ supiṇḍitam // Āk_2,8.85 //",
    "GS40anandk_u:12769": " tatpiṇḍe nikṣipedvajramandhamūṣāgataṃ puṭet /",
    "GS40anandk_u:12770": " kulutthakodravaṃ piṣṭvā hayamūtre vilolayet // Āk_2,8.86 //",
    "GS40anandk_u:12771": " tanmadhye secayettaptāṃ mūṣāpuṭavinirgatām /",
    "GS40anandk_u:12772": " evaṃ punaḥ punaḥ kuryādekaviṃśativārakam // Āk_2,8.87 //",
    "GS40anandk_u:12773": " ādāya tatpunarvajraṃ tāle matkuṇapeṣite /",
    "GS40anandk_u:12774": " golake nikṣiped ruddhvā mūṣāṃ tīvrānale dhamet // Āk_2,8.88 //",
    "GS40anandk_u:12775": " ityevaṃ saptadhā dhmātaṃ hayamūtre niṣecayet /",
    "GS40anandk_u:12776": " anena kramayogena mṛto bhavati niścitam // Āk_2,8.89 //",
    "GS40anandk_u:12777": " tanmṛtaṃ cūrṇayet khalve siddhayoga udāhṛtaḥ /",
    "GS40anandk_u:12778": " (vajramāraṇa (3))",
    "GS40anandk_u:12779": " bhrāmakaṃ ca mṛtaṃ tāpyaṃ peṭālībījaṭaṅkaṇam // Āk_2,8.90 //",
    "GS40anandk_u:12780": " kṣīraṃ cottaravāruṇyā gandhakaṃ tālakaṃ śilā /",
    "GS40anandk_u:12781": " ciñcābījaṃ meṣaśṛṅgī strīpuṣpaṃ cāmlavetasaḥ // Āk_2,8.91 //",
    "GS40anandk_u:12782": " pañcāṅgaṃ śarapuṃkhāyāḥ śaśadantaṃ śilājatu /",
    "GS40anandk_u:12783": " etatsamastaṃ vyastaṃ vā yathālābhaṃ sucūrṇayet // Āk_2,8.92 //",
    "GS40anandk_u:12784": " snuhyarkottaravāruṇyāḥ kṣīraiḥ stanyairvimardayet /",
    "GS40anandk_u:12785": " tadgolake kṣiped vajraṃ ruddhvā caitāndhameddṛḍham // Āk_2,8.93 //",
    "GS40anandk_u:12786": " guḍūcī saindhavaṃ hiṅgu samustottaravāruṇī /",
    "GS40anandk_u:12787": " kvāthaiḥ kaulutthakaiḥ piṣṭvā tasminkvāthe vinikṣipet // Āk_2,8.94 //",
    "GS40anandk_u:12788": " taṃ vajraṃ pūrvavadgole kṛtvā ruddhvā dhamettathā /",
    "GS40anandk_u:12789": " secanāntaṃ tataḥ kuryādekaviṃśativārakam // Āk_2,8.95 //",
    "GS40anandk_u:12790": " tālakaṃ matkuṇāyoge saptavāraṃ punardhamet /",
    "GS40anandk_u:12791": " secayedaśvamūtreṇa tad vajraṃ mriyate dhruvam // Āk_2,8.96 //",
    "GS40anandk_u:12792": " (vajramāraṇa (4))",
    "GS40anandk_u:12793": " trivarṣīyotthakārpāsamūlamādāya peṣayet /",
    "GS40anandk_u:12794": " trivarṣanāgavallyā vā nijadrāvaiḥ prapeṣayet // Āk_2,8.97 //",
    "GS40anandk_u:12795": " tadgolake kṣipedvajraṃ ruddhvā gajapuṭe pacet /",
    "GS40anandk_u:12796": " evaṃ saptapuṭaiḥ pakvamekaikena kṛtaṃ bhavet // Āk_2,8.98 //",
    "GS40anandk_u:12797": " (vajramāraṇa (5))",
    "GS40anandk_u:12798": " tālakāsīsasaurāṣṭrīmapāmārgasya bhasma ca /",
    "GS40anandk_u:12799": " piṣṭvā kaulutthakaiḥ kvāthaistasminvajraṃ sutāpitam // Āk_2,8.99 //",
    "GS40anandk_u:12800": " kṣipettrisaptavārāṇi mriyate nātra saṃśayaḥ /",
    "GS40anandk_u:12801": " vaikrāntabhasmanā sārdhaṃ peṣayedamlavetasam // Āk_2,8.100 //",
    "GS40anandk_u:12802": " tadgole nikṣipedvajramandhamūṣāgataṃ dhamet /",
    "GS40anandk_u:12803": " secayedaśvamūtreṇa pūrvagole punaḥ kṣipet // Āk_2,8.101 //",
    "GS40anandk_u:12804": " ruddhvā dhmātaḥ punaḥ secyamevaṃ kuryāt trisaptadhā /",
    "GS40anandk_u:12805": " mriyate nātra sandehaḥ sarvayogeṣu yojayet // Āk_2,8.102 //",
    "GS40anandk_u:12806": " (vajramāraṇa (7))",
    "GS40anandk_u:12807": " uttarāvāruṇīkṣīraiḥ kāntapāṣāṇajaṃ mukham /",
    "GS40anandk_u:12808": " kṣaṇaṃ piṣṭvā tu tadgolaṃ kṣiptvā tasminpaceddinam // Āk_2,8.103 //",
    "GS40anandk_u:12809": " nṛtaile gandhatailena mriyate nātra saṃśayaḥ /",
    "GS40anandk_u:12810": " (vajramāraṇa (8))",
    "GS40anandk_u:12811": " bhūnāgaṃ gandhakaṃ cātha nārīstanyena peṣayet // Āk_2,8.104 //",
    "GS40anandk_u:12812": " tadgolasthaṃ pacedvajraṃ pūrvataile mṛtaṃ bhavet /",
    "GS40anandk_u:12813": " (vajramāraṇa (9))",
    "GS40anandk_u:12814": " snuhīkṣīreṇa vimalāṃ piṣṭvā tadgolake kṣipet // Āk_2,8.105 //",
    "GS40anandk_u:12815": " vajraṃ nirudhya mūṣāṃ tu śuṣkāṃ tīvrāgninā dhamet /",
    "GS40anandk_u:12816": " kṣiptāmaśvasya mūtre tu kṣiptvā vajraṃ samāharet // Āk_2,8.106 //",
    "GS40anandk_u:12817": " ityevaṃ saptadhā kuryāttatastālakamatkuṇaiḥ /",
    "GS40anandk_u:12818": " piṣṭvā golaṃ kṣipettasminvajramūṣāṃ nirudhya ca // Āk_2,8.107 //",
    "GS40anandk_u:12819": " dhmāpitaṃ pūrvavatsecyaṃ saptavārairmṛtaṃ bhavet /",
    "GS40anandk_u:12820": " (vajramāraṇa (10))",
    "GS40anandk_u:12821": " vajraṃ matkuṇaraktena liptvā liptvātape kṣipet // Āk_2,8.108 //",
    "GS40anandk_u:12822": " śuṣkaṃ lepyaṃ punaḥ śoṣyaṃ yāvatsaptadināvadhi /",
    "GS40anandk_u:12823": " viṣṇukrāntāpeṭakāryor dravaiḥ siñcetpunaḥ punaḥ // Āk_2,8.109 //",
    "GS40anandk_u:12824": " taptaṃ taptaṃ ca tadvajraṃ śatavārairmṛtaṃ bhavet /",
    "GS40anandk_u:12825": " (vajramāraṇa (11))",
    "GS40anandk_u:12826": " gandhakaṃ cūrṇitaṃ bhāvyaṃ strīpuṣpeṇa tu saptadhā // Āk_2,8.110 //",
    "GS40anandk_u:12827": " punaḥ strīrajasāloḍyaṃ tasmin vajraṃ sutāpitam /",
    "GS40anandk_u:12828": " secayettāpayedekaviṃśadvārānmṛtaṃ bhavet // Āk_2,8.111 //",
    "GS40anandk_u:12829": " (vajramāraṇa (12))",
    "GS40anandk_u:12830": " vajraṃ nadīmahāśuktau kṣiptvā bhāvyaṃ muhurmuhuḥ /",
    "GS40anandk_u:12831": " snuhyarkottamakanyānāṃ draveṇaikena cātape // Āk_2,8.112 //",
    "GS40anandk_u:12832": " kṛṣṇakakaṭamāṃsena peṣitaṃ veṣṭayetpunaḥ /",
    "GS40anandk_u:12833": " bhūnāgasya mṛdā samyagdhṛtaṃ bhasmatvamāpnuyāt // Āk_2,8.113 //",
    "GS40anandk_u:12834": " (vajramāraṇa (13))",
    "GS40anandk_u:12835": " raktamūlasya mūlaiśca meghanādasya kuḍmalaiḥ /",
    "GS40anandk_u:12836": " peṣitairveṣṭitaṃ dhmātaṃ vajraṃ bhasma bhavatyalam // Āk_2,8.114 //",
    "GS40anandk_u:12837": " (vajramāraṇa (14))",
    "GS40anandk_u:12838": " mātuluṅgagataṃ vajraṃ ruddhvā limpenmṛdā bahiḥ /",
    "GS40anandk_u:12839": " puṭe pacetsamuddhṛtya tadvacchatapuṭe pacet // Āk_2,8.115 //",
    "GS40anandk_u:12840": " (vajramṛdūkaraṇa (1))",
    "GS40anandk_u:12841": " nāgaparṇīdravairliptaṃ tatpatreṇaiva veṣṭitam /",
    "GS40anandk_u:12842": " jānumadhye sthitaṃ yāmaṃ tad vajraṃ mṛdutāṃ vrajet // Āk_2,8.116 //",
    "GS40anandk_u:12843": " (vajramṛdūkaraṇa (2))",
    "GS40anandk_u:12844": " mātṛvāhakabījasya madhye vajraṃ vinikṣipet /",
    "GS40anandk_u:12845": " jambīrodaragaṃ vātha dolāyantre dinaṃ pacet // Āk_2,8.117 //",
    "GS40anandk_u:12846": " kulutthakodravakvāthe traiphale vā kaṣāyake /",
    "GS40anandk_u:12847": " ahorātrātsamuddhṛtya jambīrāntaḥ punaḥ kṣipet // Āk_2,8.118 //",
    "GS40anandk_u:12848": " mātṛvāhakabīje vā pacetprakṣipya pūrvavat /",
    "GS40anandk_u:12849": " punaḥ kṣepyaṃ punaḥ pācyaṃ tridinānte samuddharet // Āk_2,8.119 //",
    "GS40anandk_u:12850": " badarīvaṭanimbānāmaṅkurāṇi samāharet /",
    "GS40anandk_u:12851": " piṣṭvā tadgolake vajraṃ pūrvapakvaṃ vinikṣipet // Āk_2,8.120 //",
    "GS40anandk_u:12852": " aśvatthapatrake veṣṭya tadgolaṃ jānumadhyagam /",
    "GS40anandk_u:12853": " dinaṃ vā dhārayetkakṣe mṛdurbhavati niścitam // Āk_2,8.121 //",
    "GS40anandk_u:12854": " (vajramṛdūkaraṇa (3))",
    "GS40anandk_u:12855": " pāradaṃ tīkṣṇacūrṇaṃ ca dinamamlena mardayet /",
    "GS40anandk_u:12856": " tadgole nikṣipedvajraṃ sūtreṇāveṣṭayedbahiḥ // Āk_2,8.122 //",
    "GS40anandk_u:12857": " nāgavallīdalaiścaiva veṣṭitaṃ dhānyarāśigam /",
    "GS40anandk_u:12858": " māsānte tatsamuddhṛtya limpennāgalatādravaiḥ // Āk_2,8.123 //",
    "GS40anandk_u:12859": " taddalairveṣṭitaṃ jānumadhyasthaṃ mṛdutāṃ vrajet /",
    "GS40anandk_u:12860": " (vajramṛdūkaraṇa (4))",
    "GS40anandk_u:12861": " kāntapāṣāṇavaktraṃ vā cūrṇaṃ vā kāntalohajam // Āk_2,8.124 //",
    "GS40anandk_u:12862": " sasūtamamlayogena dinamekaṃ vimardayet /",
    "GS40anandk_u:12863": " tadgole nikṣipedvajraṃ nimbakārpāsakodravaiḥ // Āk_2,8.125 //",
    "GS40anandk_u:12864": " patraiḥ piṣṭaiḥ susaṃpeṣya nāgavallīdalaistataḥ /",
    "GS40anandk_u:12865": " veṣṭitaṃ jānumadhyasthaṃ dinānte mṛdutāṃ vrajet // Āk_2,8.126 //",
    "GS40anandk_u:12866": " (vajramṛdūkaraṇa (5))",
    "GS40anandk_u:12867": " eraṇḍavṛkṣamadhye tu tatphale vā kṣipetpavim /",
    "GS40anandk_u:12868": " māsamātrātsamuddhṛtya jānumadhye ca pūrvavat // Āk_2,8.127 //",
    "GS40anandk_u:12869": " komalaṃ jāyate vajraṃ dinānte nātra saṃśayaḥ /",
    "GS40anandk_u:12870": " (vajramṛdūkaraṇa (6))",
    "GS40anandk_u:12871": " vajraṃ tittirimāṃsena veṣṭitaṃ nikṣipenmukhe // Āk_2,8.128 //",
    "GS40anandk_u:12872": " atisthūlasya bhekasya mukhaṃ sūtreṇa veṣṭayet /",
    "GS40anandk_u:12873": " nikhaneddhastamātrāyāṃ kṣoṇyāṃ māsātsamuddharet // Āk_2,8.129 //",
    "GS40anandk_u:12874": " maṇḍūkaṃ sampuṭe ruddhvā samyaggajapuṭe pacet /",
    "GS40anandk_u:12875": " tadvajraṃ pūrvagolasthaṃ jānumadhyagataṃ dinam // Āk_2,8.130 //",
    "GS40anandk_u:12876": " bhavedvajraudanaṃ sākṣātpaścādāhārya yojayet /",
    "GS40anandk_u:12877": " sarvavajraudanānāṃ tu māraṇaṃ pūrvavadbhavet // Āk_2,8.131 //",
    "GS40anandk_u:12878": " (vajradruti)",
    "GS40anandk_u:12879": " kṣāratrayaṃ rāmaṭhaṃ ca caṇakāmlāmlavetasam /",
    "GS40anandk_u:12880": " jvālāmukhīṃ cekṣurakaṃ sthalakumbhīphalāni ca // Āk_2,8.132 //",
    "GS40anandk_u:12881": " snuhyarkapayasā ślakṣṇaṃ piṣṭvā tadgolake kṣipet /",
    "GS40anandk_u:12882": " vajraṃ viśodhitaṃ samyagvastre baddhvā haṭhātpacet // Āk_2,8.133 //",
    "GS40anandk_u:12883": " ḍolāyantreṇa dhānyāmle drutaṃ māsāṣṭakādbhavet /",
    "GS40anandk_u:12884": " vajravallyantarasthaṃ vā kṛtvā vajraṃ nirodhitam // Āk_2,8.134 //",
    "GS40anandk_u:12885": " amlabhāṇḍagataṃ secyaṃ saptāhād dravatāṃ vrajet /",
    "GS40anandk_u:12886": " bhasmaudanaṃ drutiśceti trividhaṃ vajramāraṇam // Āk_2,8.135 //",
    "GS40anandk_u:12887": " rasabandhakaraṃ proktaṃ nāgārjunapuraḥsaraiḥ /",
    "GS40anandk_u:12888": " (vajraguṇāḥ)",
    "GS40anandk_u:12889": " vajraṃ ca ṣaḍrasopetaṃ sarvarogāpahārakam // Āk_2,8.136 //",
    "GS40anandk_u:12890": " sarvāghaśamanaṃ saukhyaṃ dehadārḍhyaṃ rasāyanam /",
    "GS40anandk_u:12891": " vajraṃ ratnottamaṃ puṇyaṃ śrīsaubhāgyavivardhanam // Āk_2,8.137 //",
    "GS40anandk_u:12892": " āyuṣyaṃ dhanyamojasyaṃ yaśasyaṃ sarvapāpmajit /",
    "GS40anandk_u:12893": " āyurbalaṃ dehasaukhyaṃ rūpaṃ kāntiṃ karoti ca // Āk_2,8.138 //",
    "GS40anandk_u:12894": " sevitaṃ hanti rogāṃśca mṛtaṃ vajraṃ na saṃśayaḥ /",
    "GS40anandk_u:12895": " (nīla)",
    "GS40anandk_u:12896": " nīlastu sauriratnaṃ syānnīlāśmā nīlaratnakaḥ // Āk_2,8.139 //",
    "GS40anandk_u:12897": " nīlopalastṛṇagrāhī mahānīlaḥ sunīlakaḥ /",
    "GS40anandk_u:12898": " indranīlamaṇistatra caturdhā jātibhedataḥ // Āk_2,8.140 //",
    "GS40anandk_u:12899": " (sapphire: :",
    "GS40anandk_u:12900": " subtypes:: caste)",
    "GS40anandk_u:12901": " sitacchāyo bhavedvipro raktaḥ kṣatriyajātikaḥ /",
    "GS40anandk_u:12902": " pītastu vaiśyajātiryo vṛṣalaḥ kṛṣṇadīdhitiḥ // Āk_2,8.141 //",
    "GS40anandk_u:12903": " (nīlasya guṇadoṣāḥ)",
    "GS40anandk_u:12904": " nīlīrasasamābhāsā vaiṣṇavīpuṣpasaṃnibhā /",
    "GS40anandk_u:12905": " lavalīpuṣpasaṅkāśā nīlendīvarasaprabhā // Āk_2,8.142 //",
    "GS40anandk_u:12906": " atasīpuṣpasaṅkāśā cāṣapakṣasamadyutiḥ /",
    "GS40anandk_u:12907": " kṛṣṇatrikarṇikāpuṣpasamānadyutidhāriṇī // Āk_2,8.143 //",
    "GS40anandk_u:12908": " mayūrakaṇṭhasacchāyā śambhoḥ kaṇṭhanibhā tathā /",
    "GS40anandk_u:12909": " viṣṇudehasamābhāsā bhṛṅgapatrasamaprabhā // Āk_2,8.144 //",
    "GS40anandk_u:12910": " etāśchāyāḥ śubhakarā indranīlamahāmaṇeḥ /",
    "GS40anandk_u:12911": " gurutvaṃ snigdhakāntitvaṃ surāgaṃ pārśvarañjanam // Āk_2,8.145 //",
    "GS40anandk_u:12912": " tṛṇagrāhitvamityete guṇāḥ pañca prakīrtitāḥ /",
    "GS40anandk_u:12913": " na vimlo nirmalo gātro masṛṇo gurudīptikaḥ // Āk_2,8.146 //",
    "GS40anandk_u:12914": " tṛṇagrāhī mṛdurnīlo durlabho lakṣaṇānvitaḥ /",
    "GS40anandk_u:12915": " indranīlaṃ śubhaṃ varṇyaṃ sarvapāpanibarhaṇam // Āk_2,8.147 //",
    "GS40anandk_u:12916": " āyuryaśo balaṃ lakṣmīmārogyaṃ ca prayacchati /",
    "GS40anandk_u:12917": " nīlaḥ satiktakoṣṇaśca kaphapittānilāpahaḥ // Āk_2,8.148 //",
    "GS40anandk_u:12918": " yo dadhāti śarīre'sya saurir maṅgalado bhavet /",
    "GS40anandk_u:12919": " (gomedaka)",
    "GS40anandk_u:12920": " gomedakastu gomedo rāhuratnaṃ tamomaṇiḥ // Āk_2,8.149 //",
    "GS40anandk_u:12921": " svarbhānavaḥ ṣaḍāhvo'yaṃ piṅgasphaṭika ityapi /",
    "GS40anandk_u:12922": " gomūtrābhaṃ yanmṛdu snigdhamuṣṇaṃ śuddhacchāyaṃ gauravaṃ yacca dhatte /",
    "GS40anandk_u:12923": " hemāraktaṃ śrīmatāṃ yogyametat gomedākhyaṃ ratnam ākhyāti santaḥ // Āk_2,8.150 //",
    "GS40anandk_u:12924": " madhubindusamacchāyaṃ gomūtrājyasamaprabham // Āk_2,8.151 //",
    "GS40anandk_u:12925": " hemaraktaṃ guru svacchaṃ snigdhaṃ gomedakaṃ śubham /",
    "GS40anandk_u:12926": " śvetaṃ kṛṣṇaṃ raṅgahīnaṃ trāsarekhādidūṣitam // Āk_2,8.152 //",
    "GS40anandk_u:12927": " karkaśaṃ pāṭalākāraṃ duṣṭaṃ gomedakaṃ tyajet /",
    "GS40anandk_u:12928": " (gomedaguṇāḥ)",
    "GS40anandk_u:12929": " medhyaṃ gomedakaṃ ratnaṃ yaśasyaṃ śrīvivardhanam // Āk_2,8.153 //",
    "GS40anandk_u:12930": " maṅgalyaṃ kāntijananaṃ snigdhaṃ sarvaviṣāpaham /",
    "GS40anandk_u:12931": " gomedako'mlamuṣṇaṃ ca vātakopavikārajit // Āk_2,8.154 //",
    "GS40anandk_u:12932": " dīpanaṃ pācanaṃ caiva dhṛto'yaṃ pāpanāśanaḥ /",
    "GS40anandk_u:12933": " (vaiḍūrya)",
    "GS40anandk_u:12934": " vaiḍūryaṃ keturatnaṃ ca khaśabdāṅkurajaṃ tathā // Āk_2,8.155 //",
    "GS40anandk_u:12935": " viḍūrabhūmijaṃ ratnaṃ prāvṛṣyaṃ pañcanāma ca /",
    "GS40anandk_u:12936": " kalpāntakālakṣubhitāmburāśinidāhakalpād ditijendranādāt /",
    "GS40anandk_u:12937": " vaiḍūryamutpannamanekavarṇaṃ śobhābhirāmadyutiratnavaryam // Āk_2,8.156 //",
    "GS40anandk_u:12938": " avidūre viḍūrasya girer uttuṅgarodhasaḥ // Āk_2,8.157 //",
    "GS40anandk_u:12939": " koṅkacolakasīmānte maṇestasyākaraḥ smṛtaḥ /",
    "GS40anandk_u:12940": " tatra daityendraninadaṃ prati meghasugarjitaiḥ // Āk_2,8.158 //",
    "GS40anandk_u:12941": " samudbhavanti vaiḍūryamaṇayaḥ prāvṛḍāgame /",
    "GS40anandk_u:12942": " sitābhradhūmasaṅkāśamīṣatkṛṣṇaṃ sitaṃ tu yat // Āk_2,8.159 //",
    "GS40anandk_u:12943": " vaiḍūryaṃ nāma tatproktaṃ ratnavarṇaparīkṣakaiḥ /",
    "GS40anandk_u:12944": " veṇupatrabiḍālākṣiśikhikaṇṭhasamadyuti // Āk_2,8.160 //",
    "GS40anandk_u:12945": " snigdhagātraṃ guru svacchaṃ vaiḍūryaṃ guṇavanmatam /",
    "GS40anandk_u:12946": " rekhābhinnaṃ laghu spaṣṭaṃ śilāṅgārakakardamam // Āk_2,8.161 //",
    "GS40anandk_u:12947": " vivarṇaṃ paruṣaṃ kṛṣṇaṃ vaiḍūryaṃ doṣavattyajet /",
    "GS40anandk_u:12948": " (vaiḍūryalakṣaṇa)",
    "GS40anandk_u:12949": " vaiḍūryaṃ viśadaṃ snigdhaṃ prītyāyurbalavardhanam // Āk_2,8.162 //",
    "GS40anandk_u:12950": " maṅgalyaṃ dhāraṇāttaddhi sarvagrahaviṣāpaham /",
    "GS40anandk_u:12951": " vaiḍūryamamlamuṣṇaṃ ca kaphamārutanāśanam // Āk_2,8.163 //",
    "GS40anandk_u:12952": " gulmaśūlapraśamanaṃ bhūṣitaṃ ca śubhāvaham /",
    "GS40anandk_u:12953": " (pañcaratnāni)",
    "GS40anandk_u:12954": " māṇikyaṃ mauktikaṃ vajraṃ nīlaṃ marakataṃ tathā // Āk_2,8.164 //",
    "GS40anandk_u:12955": " pañcaratnam iti proktaṃ pāpmālakṣmīviṣāpaham /",
    "GS40anandk_u:12956": " (navaratnāni)",
    "GS40anandk_u:12957": " gomedakaṃ puṣparāgaṃ vaiḍūryamapi vidrumam // Āk_2,8.165 //",
    "GS40anandk_u:12958": " pañcaratnaiḥ sahaitāni navaratnāni nirdiśet /",
    "GS40anandk_u:12959": " (sūryakānta)",
    "GS40anandk_u:12960": " atha bhavati sūryakāntaḥ tapanamaṇistāpanaśca ravikāntaḥ /",
    "GS40anandk_u:12961": " dīptopalo'gnigarbho jvalanāśmārkopalaśca vasunāmā // Āk_2,8.166 //",
    "GS40anandk_u:12962": " (sphaṭika)",
    "GS40anandk_u:12963": " śvetābhrakasamaṃ varṇairhimādrau candrasannibham // Āk_2,8.167 //",
    "GS40anandk_u:12964": " nirmalaṃ ca prabhāyuktaṃ sphaṭikaṃ śreṣṭhamucyate /",
    "GS40anandk_u:12965": " himālaye siṃhale ca vindhye revātaṭe tathā // Āk_2,8.168 //",
    "GS40anandk_u:12966": " padmarāgodbhave sthāne vividhaṃ sphaṭikaṃ bhavet /",
    "GS40anandk_u:12967": " sūryakāntaṃ ca tatraikaṃ candrakāntaṃ tathāparam // Āk_2,8.169 //",
    "GS40anandk_u:12968": " sūryāṃśusparśamātreṇa vahniṃ vamati tatkṣaṇāt /",
    "GS40anandk_u:12969": " sūryakāntaṃ tadākhyātaṃ sphaṭikaṃ ratnavedhitam // Āk_2,8.170 //",
    "GS40anandk_u:12970": " sūryakānto bhaveduṣṇo nirmalaśca rasāyanam /",
    "GS40anandk_u:12971": " vātaśleṣmaharo medhyaḥ pūjanādravituṣṭidaḥ // Āk_2,8.171 //",
    "GS40anandk_u:12972": " (candrakānta)",
    "GS40anandk_u:12973": " indukāntaścandrakāntaścandrāśmā saṃsravopalaḥ /",
    "GS40anandk_u:12974": " śītāśmā candrikādrāvaḥ śaśikāntaśca saptadhā // Āk_2,8.172 //",
    "GS40anandk_u:12975": " snigdhaṃ śvetaṃ pītam atrāsamantād dhatte cittaṃ svasthatāṃ yanmunīnām /",
    "GS40anandk_u:12976": " yacca drāvaṃ yāti candrāṃśusaṅge jātyaṃ ratnaṃ candrakāntākhyametat // Āk_2,8.173 //",
    "GS40anandk_u:12977": " candrakāntas tu śiśiraḥ snigdhaḥ pittāsradāhanut /",
    "GS40anandk_u:12978": " śivaprītikaraḥ svaccho grahālakṣmīviṣāpahaḥ // Āk_2,8.174 //",
    "GS40anandk_u:12979": " (sphaṭika)",
    "GS40anandk_u:12980": " sphaṭikaḥ sitopalaḥ syād amalamaṇis tārakopalaḥ svacchaḥ /",
    "GS40anandk_u:12981": " śītoṣṇavīryam akṣṇaḥ pittaṃ vātaṃ nihanti śophaghnam // Āk_2,8.175 //",
    "GS40anandk_u:12982": " purā proktaṃ hi kāntasya mayā te lakṣaṇādikam /",
    "GS40anandk_u:12983": " vaikrāntaṃ caiva vikrāntaṃ nīlavajraṃ kuvajrakam // Āk_2,8.176 //",
    "GS40anandk_u:12984": " gonāsaṃ kṣudrakuliśaṃ cūrṇavajraṃ ca gonasam /",
    "GS40anandk_u:12985": " śveto raktaśca pītaśca nīlaḥ pārāvatacchaviḥ // Āk_2,8.177 //",
    "GS40anandk_u:12986": " śyāmalaḥ kṛṣṇavarṇaśca karburaścāṣṭadhā hi sa /",
    "GS40anandk_u:12987": " vajrābhāve tu vaikrāntaṃ rasavīryādike samam // Āk_2,8.178 //",
    "GS40anandk_u:12988": " aṣṭāsraś cāṣṭaphalakaḥ ṣaṭkoṇo masṛṇo guruḥ /",
    "GS40anandk_u:12989": " śuddhamiśritavarṇaiśca yukto vaikrānta ucyate // Āk_2,8.179 //",
    "GS40anandk_u:12990": " kulutthakvāthasaṃsvinno vaikrāntaḥ pariśudhyati /",
    "GS40anandk_u:12991": " trikṣāraiḥ pañcalavaṇairvasāmūtrāmlakodravaiḥ // Āk_2,8.180 //",
    "GS40anandk_u:12992": " matsyatailaghṛtaistulyaiḥ kulutthaiḥ kāñjikānvitaiḥ /",
    "GS40anandk_u:12993": " saptāhaṃ dolikāyantre vyāghrīkandagataṃ pacet // Āk_2,8.181 //",
    "GS40anandk_u:12994": " (vaikrāntabhasma)",
    "GS40anandk_u:12995": " taptavarṇaṃ tu vaikrāntaṃ śuddhimāyāti niścitam /",
    "GS40anandk_u:12996": " hayamūtreṇa tatsecyaṃ taptaṃ taptaṃ dvisaptadhā // Āk_2,8.182 //",
    "GS40anandk_u:12997": " tataścottaravāruṇyāḥ pañcāṅgair golake kṣipet /",
    "GS40anandk_u:12998": " ruddhvā mūṣāṃ puṭe paktvā punaruddhṛtya golake // Āk_2,8.183 //",
    "GS40anandk_u:12999": " kṣiptvā ruddhvā puṭedevaṃ saptadhā bhasmatāṃ vrajet /",
    "GS40anandk_u:13000": " (vaikrāntasattva (1))",
    "GS40anandk_u:13001": " vaikrāntasya palaikaṃ tu palaikaṃ ṭaṅkaṇasya ca // Āk_2,8.184 //",
    "GS40anandk_u:13002": " ravikṣīre dinaṃ bhāvyaṃ mardyaṃ śigrudravairdinam /",
    "GS40anandk_u:13003": " guñjāpiṇyākavahnīnāṃ pratikarṣaṃ viyojayet // Āk_2,8.185 //",
    "GS40anandk_u:13004": " anena gulikā kṛtvā koṣṭhīyantre dhameddṛḍham /",
    "GS40anandk_u:13005": " śaṅkhakundendusaṅkāśaṃ satvaṃ vaikrāntajaṃ bhavet // Āk_2,8.186 //",
    "GS40anandk_u:13006": " (vaikrāntasattva (2))",
    "GS40anandk_u:13007": " vaikrāntaṃ vajrakandaṃ ca samaṃ snukpayasā saha /",
    "GS40anandk_u:13008": " mahiṣīnavanītaṃ ca sakṣaudraṃ mardayeddinam // Āk_2,8.187 //",
    "GS40anandk_u:13009": " pūrvavaddhamanātsatvamindragopanibhaṃ bhavet /",
    "GS40anandk_u:13010": " (vaikrāntasattva (3))",
    "GS40anandk_u:13011": " vandhyācūrṇaṃ savaikrāntaṃ chāyāyāṃ mardayetsamam // Āk_2,8.188 //",
    "GS40anandk_u:13012": " ajāmūtrairdinaikaṃ tu sattvaṃ rajatavadbhavet /",
    "GS40anandk_u:13013": " (vaikrāntasattva (4))",
    "GS40anandk_u:13014": " mriyate 'ṣṭapuṭairgandhanimbukadravasaṃyutaḥ // Āk_2,8.189 //",
    "GS40anandk_u:13015": " sattvapātanayogena marditaśca vaṭīkṛtaḥ /",
    "GS40anandk_u:13016": " mūṣāyāṃ ghaṭikāṃ dhmāto vaikrāntaḥ sattvamutsṛjet // Āk_2,8.190 //",
    "GS40anandk_u:13017": " (vaikrāntadruti)",
    "GS40anandk_u:13018": " śvetavarṇaṃ tu vaikrāntamamlavetasabhāvitam /",
    "GS40anandk_u:13019": " saptāhānnātra sandehaḥ khare gharme dravatyalam // Āk_2,8.191 //",
    "GS40anandk_u:13020": " ketakīsvarasaṃ tutthaṃ saindhavaṃ svarṇapuṣpikam /",
    "GS40anandk_u:13021": " indragopasamaṃ yuktaṃ sarvaṃ bhāṇḍe vinikṣipet // Āk_2,8.192 //",
    "GS40anandk_u:13022": " saptāhaṃ svedayettasminvaikrāntaṃ dravatāṃ vrajet /",
    "GS40anandk_u:13023": " āyuḥpradaśca balavarṇakaro'tivṛṣyaḥ prajñāpradaḥ sakaladoṣamadāpahārī /",
    "GS40anandk_u:13024": " dīptāgnikṛt pavisamānaguṇastarasvī vaikrāntakaḥ khalu vapurbalalohakārī // Āk_2,8.193 //",
    "GS40anandk_u:13025": " (rājāvarta)",
    "GS40anandk_u:13026": " āvartamaṇirāvarto rājāvarto'nalāhvayaḥ // Āk_2,8.194 //",
    "GS40anandk_u:13027": " rājāvartarasasyātha lakṣaṇaṃ kathayāmyaham /",
    "GS40anandk_u:13028": " varṇena bhramarābhaḥ syād dviḥprakāraḥ prakarmataḥ // Āk_2,8.195 //",
    "GS40anandk_u:13029": " ekaścūrṇākṛtirjñeyo dvitīyo golakātmakaḥ /",
    "GS40anandk_u:13030": " svarṇabindusamāyuktaḥ sthirarāgaḥ sthiratvadaḥ // Āk_2,8.196 //",
    "GS40anandk_u:13031": " rasadodbhavarāgasya varṇotkarṣe'tidakṣiṇaḥ /",
    "GS40anandk_u:13032": " nāgasya rañjane śreṣṭhastāre rañjanakarmaṇi // Āk_2,8.197 //",
    "GS40anandk_u:13033": " sarveṣāṃ calarāgāṇāṃ rāgabandhanakṛnmataḥ /",
    "GS40anandk_u:13034": " rājāvarto 'lparaktorunīlikāmiśritaprabhaḥ // Āk_2,8.198 //",
    "GS40anandk_u:13035": " guruśca masṛṇaḥ śreṣṭhastadanyo madhyamaḥ smṛtaḥ /",
    "GS40anandk_u:13036": " nimbudravaiḥ sagomūtraiḥ sakṣāraiḥ sveditāḥ khalu // Āk_2,8.199 //",
    "GS40anandk_u:13037": " dvitrivāreṇa śudhyanti rājāvartādidhātavaḥ /",
    "GS40anandk_u:13038": " (rājāvartabhasma)",
    "GS40anandk_u:13039": " luṅgāmbugandhakopeto rājāvarto vicūrṇitaḥ // Āk_2,8.200 //",
    "GS40anandk_u:13040": " puṭanāt saptavāreṇa rājāvarto mṛto bhavet /",
    "GS40anandk_u:13041": " (rājāvartasattva)",
    "GS40anandk_u:13042": " rājāvartam ayaḥpātre pācayenmāhiṣairghṛtaiḥ // Āk_2,8.201 //",
    "GS40anandk_u:13043": " payobhiśca dinaṃ caikaṃ mitrapañcakamiśritam /",
    "GS40anandk_u:13044": " rajanyā pañcarātreṇa piṇḍībhūtaṃ tu kārayet // Āk_2,8.202 //",
    "GS40anandk_u:13045": " khādirāṅgārayogena koṣṭhyāṃ satvaṃ vimuñcati /",
    "GS40anandk_u:13046": " pramehakṣayadurnāmapāṇḍuśleṣmānilāpahaḥ // Āk_2,8.203 //",
    "GS40anandk_u:13047": " dīpanaḥ pācano vṛṣyo rājāvarto rasāyanaḥ /",
    "GS40anandk_u:13048": " (garuḍodgāra)",
    "GS40anandk_u:13049": " sasyako garuḍodgāraḥ kālajid viṣasārakaḥ // Āk_2,8.204 //",
    "GS40anandk_u:13050": " kālakūṭaviṣaṃ pītvā garuḍaḥ soḍhumakṣamaḥ /",
    "GS40anandk_u:13051": " tadā nirgatya taccañcor bahudhā sasyako'bhavat // Āk_2,8.205 //",
    "GS40anandk_u:13052": " mahārasaḥ sasyakaḥ syātprabhābhiḥ pañcabhiryutaḥ /",
    "GS40anandk_u:13053": " dhavalo mecakaḥ pīto haritaścātilohitaḥ // Āk_2,8.206 //",
    "GS40anandk_u:13054": " atisthito vītihotraḥ sarvataḥ sarvarūpabhāk /",
    "GS40anandk_u:13055": " dhavalo haritaścaiva śasyate tārakarmaṇi // Āk_2,8.207 //",
    "GS40anandk_u:13056": " lohito mecakaḥ pītaḥ śasyate hemakarmaṇi /",
    "GS40anandk_u:13057": " sasyakaḥ sarvarogaghno viṣamṛtyubhayāpahaḥ // Āk_2,8.208 //",
    "GS40anandk_u:13058": " (vimala)",
    "GS40anandk_u:13059": " vimalo nirmalaḥ svaccho vimalaḥ svacchadhātukaḥ /",
    "GS40anandk_u:13060": " bāṇasaṃkhyābhidhaṃ śastaṃ tārahema dvidhākṛtaḥ // Āk_2,8.209 //",
    "GS40anandk_u:13061": " vimalastrividhaḥ prokto hemādyastārapūrvikaḥ /",
    "GS40anandk_u:13062": " tṛtīyaḥ kāṃsyavimalastatra kāntyā sa lakṣyate // Āk_2,8.210 //",
    "GS40anandk_u:13063": " vartulaḥ koṇasaṃyuktaḥ snigdhaśca phalakānvitaḥ /",
    "GS40anandk_u:13064": " marutpittaharo vṛṣyo vimalo'tirasāyanaḥ // Āk_2,8.211 //",
    "GS40anandk_u:13065": " pūrvo hemakriyāsūkto dvitīyo vṛṣyakarmaṇi /",
    "GS40anandk_u:13066": " tṛtīyo bheṣaje teṣu pūrvapūrvo guṇottaraḥ // Āk_2,8.212 //",
    "GS40anandk_u:13067": " (vimalaśuddhi)",
    "GS40anandk_u:13068": " āṭarūṣarase svinno vimalo vimalo bhavet /",
    "GS40anandk_u:13069": " kadalīkandatoyena vimalaṃ prathamaṃ pacet // Āk_2,8.213 //",
    "GS40anandk_u:13070": " amlavetasadhānyāmlameṣīmūtre tataḥ pacet /",
    "GS40anandk_u:13071": " ḍolāyantre caturyāmaṃ śuddhireṣāṃ mahottamā // Āk_2,8.214 //",
    "GS40anandk_u:13072": " kārkoṭīmeṣaśṛṅgyutthair dravair jaṃbīrajair dinam /",
    "GS40anandk_u:13073": " bhāvayedātape tīvre vimalā śudhyati dhruvam // Āk_2,8.215 //",
    "GS40anandk_u:13074": " (vimalasattva)",
    "GS40anandk_u:13075": " vimalaṃ śigrutoyena kāṃkṣīkāsīsaṭaṅkaṇaiḥ /",
    "GS40anandk_u:13076": " vajrakandasamāyuktairbhāvayetkadalīrasaiḥ // Āk_2,8.216 //",
    "GS40anandk_u:13077": " mokṣakakṣārasaṃyuktamandhamūṣāgataṃ dhamet /",
    "GS40anandk_u:13078": " satvaṃ candrārkasaṅkāśaṃ patatyasya na saṃśayaḥ // Āk_2,8.217 //",
    "GS40anandk_u:13079": " (peroja)",
    "GS40anandk_u:13080": " haritāśmā ca perojo viṣārātirharinmaṇiḥ /",
    "GS40anandk_u:13081": " rasavīryavipākeṣu sasyakasya guṇānugaḥ // Āk_2,8.218 //",
    "GS40anandk_u:13082": " Āk, 2, 9",
    "GS40anandk_u:13083": " śrībhairavī /",
    "GS40anandk_u:13084": " kīdṛśī oṣadhī nātha rasakarmakarī śubhā /",
    "GS40anandk_u:13085": " kena vā bhasma sūtaśca kena vā khoṭabandhanam // Āk_2,9.1 //",
    "GS40anandk_u:13086": " nirjīvatvaṃ gataḥ sūtaḥ kathaṃ jīvaṃ dadāti saḥ /",
    "GS40anandk_u:13087": " nirjīvena tu jīvatvaṃ kathaṃ jīvati śaṅkara // Āk_2,9.2 //",
    "GS40anandk_u:13088": " etanme saṃśayaṃ brūhi yathā jānāmyahaṃ śiva /",
    "GS40anandk_u:13089": " śrībhairavaḥ /",
    "GS40anandk_u:13090": " śṛṇu bhairavi tatsarvamapūrvaṃ kathayāmi te // Āk_2,9.3 //",
    "GS40anandk_u:13091": " brahmaviṣṇusurendrādyairna jñātaṃ vīravandite /",
    "GS40anandk_u:13092": " valīpalitarogaghnā mṛtyudāridryabhañjanāḥ // Āk_2,9.4 //",
    "GS40anandk_u:13093": " rasakarmakarā divyāḥ kulauṣadhyaḥ susiddhidāḥ /",
    "GS40anandk_u:13094": " bhramanti paśavo mūḍhāḥ kulauṣadhivivarjitāḥ // Āk_2,9.5 //",
    "GS40anandk_u:13095": " tṛṇauṣadhirasānāṃ ca naiva siddhiḥ prajāyate /",
    "GS40anandk_u:13096": " tasmātsarvaprayatnena jñātavyā tu kulauṣadhiḥ // Āk_2,9.6 //",
    "GS40anandk_u:13097": " divyauṣadhyaścatuḥṣaṣṭiḥ kulamadhye vyavasthitāḥ /",
    "GS40anandk_u:13098": " naiva jānanti mūḍhāstāḥ śivamohena mohitāḥ // Āk_2,9.7 //",
    "GS40anandk_u:13099": " adivyāstu tṛṇauṣadhyo jāyante girigahvare /",
    "GS40anandk_u:13100": " tṛṇauṣadhyā rase sūtaṃ naiva bandhaṃ kadācana // Āk_2,9.8 //",
    "GS40anandk_u:13101": " akṣayaṃ naiva tiṣṭhettu kulauṣadhivivarjitam /",
    "GS40anandk_u:13102": " kulauṣadhyā vihīnāstu gaganaṃ ca na hanti te // Āk_2,9.9 //",
    "GS40anandk_u:13103": " sa rasastu varārohe vahnimadhye na tiṣṭhati /",
    "GS40anandk_u:13104": " na khoṭo na ca vā bhasma naiva dravyaṃ karoti saḥ // Āk_2,9.10 //",
    "GS40anandk_u:13105": " kiṃciddravyaṃ prakurvanti dhāmyamānaṃ na tiṣṭhati /",
    "GS40anandk_u:13106": " patre pāke kaṣe chede naiva tiṣṭhati kāñcanam // Āk_2,9.11 //",
    "GS40anandk_u:13107": " naiva vedhaṃ śatādūrdhvaṃ karoti sa rasaḥ priye /",
    "GS40anandk_u:13108": " yāvanna cābdamekaṃ tu vikrītaṃ tattu kāñcanam // Āk_2,9.12 //",
    "GS40anandk_u:13109": " dharmārthakāmamokṣeṣu naiva dadyāttu tatpriye /",
    "GS40anandk_u:13110": " divyauṣadhyā yadā devi rasendro mardito bhavet // Āk_2,9.13 //",
    "GS40anandk_u:13111": " kālikārahitaḥ sūtaḥ sadā bhavati pārvati /",
    "GS40anandk_u:13112": " parasya harate kālaṃ kālikārahito rasaḥ // Āk_2,9.14 //",
    "GS40anandk_u:13113": " aṣṭānāṃ caiva lohānāṃ malaṃ śamayati kṣaṇāt /",
    "GS40anandk_u:13114": " mahāmūrcchāgataṃ sūtaṃ ko vāpi kathayenmṛtam // Āk_2,9.15 //",
    "GS40anandk_u:13115": " divyauṣadhyā rasenaiva jāyate naṣṭacetanaḥ /",
    "GS40anandk_u:13116": " pañcabhūtātmakaḥ sūtastiṣṭhate ca sadāśivaḥ // Āk_2,9.16 //",
    "GS40anandk_u:13117": " rasauṣadhyo mahauṣadhyaḥ siddhauṣadhyastathāparāḥ /",
    "GS40anandk_u:13118": " divyauṣadhya iti proktā mayā proktāścaturvidhāḥ // Āk_2,9.17 //",
    "GS40anandk_u:13119": " divyauṣadhyo nigadyante tāsu tā guṇavattarāḥ /",
    "GS40anandk_u:13120": " vṛkṣavallīlatāgulmatṛṇavandānikā iti // Āk_2,9.18 //",
    "GS40anandk_u:13121": " rasabandhakarauṣadhyaḥ ṣaḍvidhāḥ parikīrtitāḥ /",
    "GS40anandk_u:13122": " (somavallī)",
    "GS40anandk_u:13123": " somavallī mahāgulmā yakṣaśreṣṭhā dhanurlatā // Āk_2,9.19 //",
    "GS40anandk_u:13124": " somāhvā gulmavallī ca yajñavallī dvijapriyā /",
    "GS40anandk_u:13125": " somakṣīrā ca somā ca yajñā divyalatā smṛtā // Āk_2,9.20 //",
    "GS40anandk_u:13126": " somavallī kaṭuḥ śītā madhurā pittadāhanut /",
    "GS40anandk_u:13127": " tṛṣṇāviśeṣaśamanī pācanī ca rasāyanī // Āk_2,9.21 //",
    "GS40anandk_u:13128": " pañcāṅgakā pañcadaśacchadāḍhyā sarpākṛtiḥ śoṇitaparvadeśā /",
    "GS40anandk_u:13129": " sā somavallī rasabandhakarma karoti rākādivasopanītā // Āk_2,9.22 //",
    "GS40anandk_u:13130": " kṛṣṇe pakṣe pragalati dalaṃ pratyahaṃ caikamekaṃ śukle pakṣe prabhavati punar lambamānā latā syāt /",
    "GS40anandk_u:13131": " tasyāḥ kandaḥ kalayatitarāṃ pūrṇimāyāṃ gṛhīto baddhvā sūtaṃ kanakasahitaṃ dehalohaṃ vidhatte // Āk_2,9.23 //",
    "GS40anandk_u:13132": " iyaṃ somalatā nāma vallī paramadurlabhā /",
    "GS40anandk_u:13133": " anayā baddhasūtendro lakṣavedhī prajāyate // Āk_2,9.24 //",
    "GS40anandk_u:13134": " caturviṃśatisomānāṃ lakṣma vyaktaṃ rasāyane /",
    "GS40anandk_u:13135": " (somavṛkṣa)",
    "GS40anandk_u:13136": " karoti somavṛkṣo'pi rasabandhavadhādikam // Āk_2,9.25 //",
    "GS40anandk_u:13137": " pūrṇimādivasānītastayorvallī guṇādhikā /",
    "GS40anandk_u:13138": " proktā mahiṣavallī ca pratisomāntravallikā // Āk_2,9.26 //",
    "GS40anandk_u:13139": " apattravallikā proktā kāṇḍaśākhā payasvinī /",
    "GS40anandk_u:13140": " rasavīryavipākeṣu somavallīsamā smṛtā // Āk_2,9.27 //",
    "GS40anandk_u:13141": " (sthalapadminī)",
    "GS40anandk_u:13142": " athātaḥ sthalapadminyā divyauṣadhyā vidhiṃ śṛṇu /",
    "GS40anandk_u:13143": " padminīsadṛśā patraiḥ puṣpairapi ca tādṛśī // Āk_2,9.28 //",
    "GS40anandk_u:13144": " bhaṅge caiva sravetkṣīraṃ raktavarṇaṃ suśobhanam /",
    "GS40anandk_u:13145": " ākramya vāmapādena paśyedgaganamaṇḍalam // Āk_2,9.29 //",
    "GS40anandk_u:13146": " paśyecca tārakāyuktaṃ grahanakṣatramaṇḍalam /",
    "GS40anandk_u:13147": " lakṣayojanato devi sā jñeyā sthalapadminī // Āk_2,9.30 //",
    "GS40anandk_u:13148": " (gonasā)",
    "GS40anandk_u:13149": " gonasākāravallī syāccitramaṇḍalamaṇḍitā /",
    "GS40anandk_u:13150": " jarāruṅmṛtyuśamanī rasabandhavadhakṣamā // Āk_2,9.31 //",
    "GS40anandk_u:13151": " (uccaṭā)",
    "GS40anandk_u:13152": " athoccaṭāṃ pravakṣyāmi rasabandhakarīṃ priye /",
    "GS40anandk_u:13153": " ekameva bhavennālaṃ tasyā romapraveṣṭanam // Āk_2,9.32 //",
    "GS40anandk_u:13154": " tasyāgre ca bhavetpuṣpaṃ śukatuṇḍasya sannibham /",
    "GS40anandk_u:13155": " tatpatrāṇi ca deveśi śukapicchanibhāni ca // Āk_2,9.33 //",
    "GS40anandk_u:13156": " tatkandaṃ kūrmasaṃsthānaṃ kṣīraṃ sindūrasannibham /",
    "GS40anandk_u:13157": " jalaṃ sravenmadhūcchiṣṭe tatsamādāya pārvati // Āk_2,9.34 //",
    "GS40anandk_u:13158": " vedhayetsarvalohāni kāñcanāni bhavanti ca /",
    "GS40anandk_u:13159": " (īśvarī)",
    "GS40anandk_u:13160": " īśvarītyucyate kācidīśvarītulyarūpiṇī // Āk_2,9.35 //",
    "GS40anandk_u:13161": " bhūrikṣīraparisrāvā sabījarasabandhinī /",
    "GS40anandk_u:13162": " (bhūtakeśī)",
    "GS40anandk_u:13163": " nimbapatrasadṛkpatrā bhūtakeśīti kathyate // Āk_2,9.36 //",
    "GS40anandk_u:13164": " na vadhyate yayā sūtaḥ sūto'sau hi nibandhakaḥ /",
    "GS40anandk_u:13165": " (kṛṣṇalatā)",
    "GS40anandk_u:13166": " bhinnakajjalasaṅkāśā latā kṛṣṇalatetyasau // Āk_2,9.37 //",
    "GS40anandk_u:13167": " nirbījamapi badhnāti rasaṃ sarvaviṣāpahā /",
    "GS40anandk_u:13168": " (laśunavallī)",
    "GS40anandk_u:13169": " nāmnā laśunavallī ca taddalaiḥ sadṛśacchadā // Āk_2,9.38 //",
    "GS40anandk_u:13170": " kṣaratkṣīrā sukandā ca rasaṃ badhnāti vegataḥ /",
    "GS40anandk_u:13171": " (rudantī)",
    "GS40anandk_u:13172": " caṇapatropamaiḥ patraiḥ puṣpairapi ca tādṛśī // Āk_2,9.39 //",
    "GS40anandk_u:13173": " rudantī nāma vikhyātā hyadhastājjalavarṣiṇī /",
    "GS40anandk_u:13174": " rudantīva janāndṛṣṭvā mṛtyudainyajarākulān // Āk_2,9.40 //",
    "GS40anandk_u:13175": " caturvidhā tu sā jñeyā pītā raktā sitāsitā /",
    "GS40anandk_u:13176": " jāritābhraṃ rasaṃ hanyādbadhnāti ca rasāyanī // Āk_2,9.41 //",
    "GS40anandk_u:13177": " musalīkandavatkandā taddalākāravaddalā /",
    "GS40anandk_u:13178": " sukṣīrā romaśā soktā vārāhī rasabandhanī // Āk_2,9.42 //",
    "GS40anandk_u:13179": " (saptapattrī)",
    "GS40anandk_u:13180": " saptapallavasampūrṇāṃ saptapattrītyasau matā /",
    "GS40anandk_u:13181": " rasāyanī jarāghnī ca badhyate pāradastayā // Āk_2,9.43 //",
    "GS40anandk_u:13182": " (nāginī)",
    "GS40anandk_u:13183": " nāginītyuditā vallī nāgabhogasamāṅgikā /",
    "GS40anandk_u:13184": " sarpādikaviṣaghnī ca sā svaccharasabandhinī // Āk_2,9.44 //",
    "GS40anandk_u:13185": " (sarpiṇī)",
    "GS40anandk_u:13186": " sarpiṇī latikā cānyā sarpavadvakrayaṣṭikā /",
    "GS40anandk_u:13187": " sakṣīrā snigdhapatrā ca bālapāradabandhinī // Āk_2,9.45 //",
    "GS40anandk_u:13188": " (chattriṇī)",
    "GS40anandk_u:13189": " chatravaddaṇḍapatrā yā nātinīcā na connatā /",
    "GS40anandk_u:13190": " sukṣīrā chattriṇī nāma rasabandhakarī matā // Āk_2,9.46 //",
    "GS40anandk_u:13191": " (gośṛṅgī)",
    "GS40anandk_u:13192": " parvate'śmasamudbhūtā gokandākṛtikandayuk /",
    "GS40anandk_u:13193": " kṣatā muñcati sā kṣīraṃ gośṛṅgī rasabandhinī // Āk_2,9.47 //",
    "GS40anandk_u:13194": " (jyotirlatā)",
    "GS40anandk_u:13195": " jyotirnāmnī tridhā proktā vṛkṣakandatṛṇātmikā /",
    "GS40anandk_u:13196": " girau jvalati sā rātrau latāpāradabandhinī // Āk_2,9.48 //",
    "GS40anandk_u:13197": " (raktavallī)",
    "GS40anandk_u:13198": " raktakṣīradalāṅgā yā nātivistaravallikā /",
    "GS40anandk_u:13199": " raktavallītyasau divyā nirdiṣṭā rasabandhinī // Āk_2,9.49 //",
    "GS40anandk_u:13200": " (padmavallī)",
    "GS40anandk_u:13201": " yā padmapatrākṛtipatravallī sā patravallītyuditā rasajñaiḥ /",
    "GS40anandk_u:13202": " sakṣīrakandā salilodbhavā ca kṣitau na tiṣṭhedrasabandhanī sā // Āk_2,9.50 //",
    "GS40anandk_u:13203": " (kākinī)",
    "GS40anandk_u:13204": " sthūlakaṇṭakavarṇāḍhyā sā proktā kākinī latā /",
    "GS40anandk_u:13205": " rasabandhakarī saiṣā jarāmṛtyuvināśinī // Āk_2,9.51 //",
    "GS40anandk_u:13206": " (cānḍālī)",
    "GS40anandk_u:13207": " cāṇḍālīti vinirdiṣṭā tricatuḥpatradhāriṇī /",
    "GS40anandk_u:13208": " sā ca raktā kṣīrakandā tayā sūto nibadhyate // Āk_2,9.52 //",
    "GS40anandk_u:13209": " proktaś caṇḍālakandaḥ syād ekapatro dvipattrakaḥ /",
    "GS40anandk_u:13210": " tripattro'tha catuṣpattraḥ pañcapattraśca bhedataḥ // Āk_2,9.53 //",
    "GS40anandk_u:13211": " (tāmravallī)",
    "GS40anandk_u:13212": " tāmravarṇalatāpatrapuṣpakṣīrasamanvitā /",
    "GS40anandk_u:13213": " sā tāmravallikā proktā rasalohādisādhanī // Āk_2,9.54 //",
    "GS40anandk_u:13214": " (pītavallī)",
    "GS40anandk_u:13215": " pītapatralatāpuṣparasayuktātidurlabhā /",
    "GS40anandk_u:13216": " sā pītavalliketyuktā rasabandhavidhau hitā // Āk_2,9.55 //",
    "GS40anandk_u:13217": " (vijayā)",
    "GS40anandk_u:13218": " sitakṣīrāḍhakīpatrachadanā nātivistṛtā /",
    "GS40anandk_u:13219": " vikhyātā vijayetyeṣā rasabandhavidhau hitā // Āk_2,9.56 //",
    "GS40anandk_u:13220": " (mahauṣadhī)",
    "GS40anandk_u:13221": " trikoṇakandasaṃyuktā citrakacchadanacchadā /",
    "GS40anandk_u:13222": " mahauṣadhīti sā proktā rasabandhe paraṃ hitā // Āk_2,9.57 //",
    "GS40anandk_u:13223": " (devadālī)",
    "GS40anandk_u:13224": " śikhikaṇṭhābhapatrāḍhyā candanāmodamedurā /",
    "GS40anandk_u:13225": " devadālītyasau divyā rasaṃ badhnāti sā kṣaṇāt // Āk_2,9.58 //",
    "GS40anandk_u:13226": " (navanītakagandhī)",
    "GS40anandk_u:13227": " navanītakagandhīti tiktā mrakṣaṇagandhinī /",
    "GS40anandk_u:13228": " sakṣīrā raktapuṣpā ca rasendro badhyate tayā // Āk_2,9.59 //",
    "GS40anandk_u:13229": " (garuḍavallī)",
    "GS40anandk_u:13230": " sakṣīrā raktapuṣpā ca badarīdalavaddalā /",
    "GS40anandk_u:13231": " uktā gāruḍavallīti śīghraṃ badhnāti pāradam // Āk_2,9.60 //",
    "GS40anandk_u:13232": " (tumbinī)",
    "GS40anandk_u:13233": " tumbinītyuditā vallī tatpatrakusumānvitā /",
    "GS40anandk_u:13234": " tiktaraktapayoyuktā tatphalā rasabandhinī // Āk_2,9.61 //",
    "GS40anandk_u:13235": " (bhūtumbinī)",
    "GS40anandk_u:13236": " yā tumbinīpatrasamānapatrā bhūtumbinī nātivisarpiṇī sā /",
    "GS40anandk_u:13237": " nimbūsamānaiśca phalairupetā sarvāmayaghnī rasabandhanī ca // Āk_2,9.62 //",
    "GS40anandk_u:13238": " (gandharvā)",
    "GS40anandk_u:13239": " eraṇḍapatravatpatrā sakṣīrā nātivistṛtā /",
    "GS40anandk_u:13240": " gandharvetyuditā sā hi tayā bandhaṃ raso vrajet // Āk_2,9.63 //",
    "GS40anandk_u:13241": " (vyāghrapādī)",
    "GS40anandk_u:13242": " vyāghrāṅghrisamapatrā yā raktapuṣpā payasvinī /",
    "GS40anandk_u:13243": " vyāghrapādīti nirdiṣṭā rasaṃ badhnāti niścitam // Āk_2,9.64 //",
    "GS40anandk_u:13244": " (mahauṣadhī)",
    "GS40anandk_u:13245": " saptacchadasadṛkpatrā kṛśāṅgī nātivistṛtā /",
    "GS40anandk_u:13246": " mahauṣadhītyasau proktā rasaṃ badhnāti hanti ca // Āk_2,9.65 //",
    "GS40anandk_u:13247": " (gomārī)",
    "GS40anandk_u:13248": " gomārīnāmikā vallī veṇupatrasamacchadā /",
    "GS40anandk_u:13249": " tasyā mūlaṃ samāsādya śastaḥ sūto nibadhyate // Āk_2,9.66 //",
    "GS40anandk_u:13250": " (triśūlī)",
    "GS40anandk_u:13251": " triśūlākārapatrā yā śamyākaphalavatphalā /",
    "GS40anandk_u:13252": " triśūlīti samākhyātā vikhyātā rasabandhane // Āk_2,9.67 //",
    "GS40anandk_u:13253": " (rutasī)",
    "GS40anandk_u:13254": " rutasīpatravatpatraphalā sā kṣīrakandayuk /",
    "GS40anandk_u:13255": " rutasī valliketyuktā girijā rasabandhanī // Āk_2,9.68 //",
    "GS40anandk_u:13256": " (tridaṇḍī)",
    "GS40anandk_u:13257": " supuṣpā tilakopetā raktatyatriphalānvitā /",
    "GS40anandk_u:13258": " rasabandhavidhau proktā tridaṇḍīti kṛtābhidhā // Āk_2,9.69 //",
    "GS40anandk_u:13259": " (bhṛṅgavallī)",
    "GS40anandk_u:13260": " bhṛṅgavadvarṇapatrāḍhyā kṣīriṇī pītapuṣpikā /",
    "GS40anandk_u:13261": " bhṛṅgavallīti sā proktā prayuktā rasabandhane // Āk_2,9.70 //",
    "GS40anandk_u:13262": " (camarikā)",
    "GS40anandk_u:13263": " camarākārapatrāḍhyā kṣīrayukcandradhāriṇī /",
    "GS40anandk_u:13264": " latā camarikā nāma sā ca badhnāti pāradam // Āk_2,9.71 //",
    "GS40anandk_u:13265": " (karavīralatā)",
    "GS40anandk_u:13266": " hayamārasamākāradalapuṣpavatī latā /",
    "GS40anandk_u:13267": " karavīralatetyuktā nitarāṃ sūtabandhinī // Āk_2,9.72 //",
    "GS40anandk_u:13268": " (vajravallī)",
    "GS40anandk_u:13269": " koraṇḍapatrachadanopamānaprasūnapatrā ca sadugdhakandā /",
    "GS40anandk_u:13270": " sā vajravallī kaṭutiktasārā vajrāṅkapatrā rasabandhinī ca // Āk_2,9.73 //",
    "GS40anandk_u:13271": " (vāravallī)",
    "GS40anandk_u:13272": " raktakṣīravatī bilvadalopamadalānvitā /",
    "GS40anandk_u:13273": " vāravallīti sā sūtabandhanī roganāśinī // Āk_2,9.74 //",
    "GS40anandk_u:13274": " (rohiṇī)",
    "GS40anandk_u:13275": " śaṇapuṣpadalākāradaśapuṣpā ca dugdhayuk /",
    "GS40anandk_u:13276": " sā rohiṇīti nirdiṣṭā rasarājasya bandhanī // Āk_2,9.75 //",
    "GS40anandk_u:13277": " (bilvinī)",
    "GS40anandk_u:13278": " jyotiṣmatīdalākāravarṇaparṇā yaśasvinī /",
    "GS40anandk_u:13279": " rasabandhavidhau proktā bilvinīti nigadyate // Āk_2,9.76 //",
    "GS40anandk_u:13280": " (gorocanalatā)",
    "GS40anandk_u:13281": " gorocanaprabhāyuktadalavallīsamanvitā /",
    "GS40anandk_u:13282": " gorocanalatā bhūtamocanī rasabandhanī // Āk_2,9.77 //",
    "GS40anandk_u:13283": " (karīrī)",
    "GS40anandk_u:13284": " śrīśailaśikharodbhūtā mārkaṇḍīsadṛśauṣadhī /",
    "GS40anandk_u:13285": " raktaṃ kṣīraṃ kṣatā muñcetkarīrī rasabandhinī // Āk_2,9.78 //",
    "GS40anandk_u:13286": " (akṣarā)",
    "GS40anandk_u:13287": " pattrasīsā pattravatpatrā trivarṣātphaladāyinī /",
    "GS40anandk_u:13288": " akṣareti samākhyātā rasasyātinibandhinī // Āk_2,9.79 //",
    "GS40anandk_u:13289": " (apattrā)",
    "GS40anandk_u:13290": " somavallīva niṣpatrā kajjalābharasānvitā /",
    "GS40anandk_u:13291": " apattrāsau bhaved vindhye nātyuccā rasabandhinī // Āk_2,9.80 //",
    "GS40anandk_u:13292": " ādye varṣe bhavedamlā bhavettiktā dvitīyake /",
    "GS40anandk_u:13293": " tṛtīye'bde ca madhuraiḥ phalairyuktā prajāyate // Āk_2,9.81 //",
    "GS40anandk_u:13294": " pittajvaraharā sadyaḥ supatraphalasaṃyutā /",
    "GS40anandk_u:13295": " (kuṭajavallī)",
    "GS40anandk_u:13296": " latā kuṭajavallīti tatphalā taddalānvitā // Āk_2,9.82 //",
    "GS40anandk_u:13297": " madhurā rudhiragranthiḥ sūtarājanibandhinī /",
    "GS40anandk_u:13298": " (mūlakandā)",
    "GS40anandk_u:13299": " mūlakandeti vikhyātā mūlavatphalapattriṇī // Āk_2,9.83 //",
    "GS40anandk_u:13300": " latā kṣīrānvitā sūtabandhanaṃ kurute dhruvam /",
    "GS40anandk_u:13301": " (brāhmaṇī)",
    "GS40anandk_u:13302": " pārijātādrijā vallī śatapuṣpadalacchadā // Āk_2,9.84 //",
    "GS40anandk_u:13303": " kṛṣṇakṣīraphalā proktā brāhmaṇī rasabandhinī /",
    "GS40anandk_u:13304": " (munivallī)",
    "GS40anandk_u:13305": " agastipatratatpatrā tadrūpāruṇapuṣpiṇī // Āk_2,9.85 //",
    "GS40anandk_u:13306": " ghṛtagandhā rasaghnī sā munivallīti kathyate /",
    "GS40anandk_u:13307": " (nimbakā)",
    "GS40anandk_u:13308": " dalaiḥ puṣpaiḥ phalairvallī niṃbavṛkṣasya sannibhā // Āk_2,9.86 //",
    "GS40anandk_u:13309": " tanmūlairbadhyate sūtaḥ sā proktā nimbakā latā /",
    "GS40anandk_u:13310": " (tilakandā)",
    "GS40anandk_u:13311": " tilakandeti vikhyātā mūlavatphalapattriṇī // Āk_2,9.87 //",
    "GS40anandk_u:13312": " latā kṣīravatī sūtaṃ nibadhnātyātape khare /",
    "GS40anandk_u:13313": " (atasīvallikā)",
    "GS40anandk_u:13314": " atasya iva puṣpāṇi phalāni ca dalāni ca // Āk_2,9.88 //",
    "GS40anandk_u:13315": " atasīvallikā sā hi pāradasya nibandhinī /",
    "GS40anandk_u:13316": " (bodhilatā)",
    "GS40anandk_u:13317": " uktā bodhilatā bodhipattradugdhena saṃyutā // Āk_2,9.89 //",
    "GS40anandk_u:13318": " badhnāti rasarājaṃ sā dānavendramivācyutaḥ /",
    "GS40anandk_u:13319": " (madyagandhā)",
    "GS40anandk_u:13320": " madyagandheti vikhyātā niṣpatrā phalapatrayuk // Āk_2,9.90 //",
    "GS40anandk_u:13321": " tasyāḥ kando rasaṃ śīghraṃ bandhanaṃ nayati dhruvam /",
    "GS40anandk_u:13322": " (kūrmalatā)",
    "GS40anandk_u:13323": " uktā kūrmalatā kūrmarūpakandā payo'nvitā // Āk_2,9.91 //",
    "GS40anandk_u:13324": " mallikopamatatpatraprasavā rasabandhinī /",
    "GS40anandk_u:13325": " (mādhavī)",
    "GS40anandk_u:13326": " mādhavīmūlavanmūlā nāgavallīdalānvitā // Āk_2,9.92 //",
    "GS40anandk_u:13327": " mādhavītyuditā vallī tanmūlairbadhyate rasaḥ /",
    "GS40anandk_u:13328": " (viśālā)",
    "GS40anandk_u:13329": " śvetapatratayā vallī śvetapuṣpaphalā tathā // Āk_2,9.93 //",
    "GS40anandk_u:13330": " viśāleti vinirdiṣṭā sāpi pāradabandhinī /",
    "GS40anandk_u:13331": " (mahānāgā)",
    "GS40anandk_u:13332": " nāgakuṇḍalavatkandā tatphaṇāsadṛśacchadā // Āk_2,9.94 //",
    "GS40anandk_u:13333": " mahānāgetyasau vallī vinibadhnāti pāradam /",
    "GS40anandk_u:13334": " (maṇḍūkalatikā)",
    "GS40anandk_u:13335": " maṇḍūkākāravatkandā maṇḍūkīdalavaddalā // Āk_2,9.95 //",
    "GS40anandk_u:13336": " maṇḍūkalatiketyeṣā tanmūlairbadhyate rasaḥ /",
    "GS40anandk_u:13337": " (udumbaralatā)",
    "GS40anandk_u:13338": " udumbaraphalākāraphalavaddalavaddalā // Āk_2,9.96 //",
    "GS40anandk_u:13339": " sodumbaralatetyuktā sūtarājasya bandhinī /",
    "GS40anandk_u:13340": " (citravallī)",
    "GS40anandk_u:13341": " yā dugdhakandā vaṭapatrapatrā vicitraparṇoruphalā sudīrghā /",
    "GS40anandk_u:13342": " sā citravallītyuditā rasendro nibadhyate tatphalamadhyasaṃsthaḥ // Āk_2,9.97 //",
    "GS40anandk_u:13343": " catuḥṣaṣṭiriti proktā divyauṣadhyo mahābalāḥ // Āk_2,9.98 //",
    "GS40anandk_u:13344": " ābhirbaddho raso nḥṇāṃ dehalohārthasādhakaḥ /",
    "GS40anandk_u:13345": " somavallī somavṛkṣaḥ sthalapadminikā tataḥ // Āk_2,9.99 //",
    "GS40anandk_u:13346": " gonasā kāravallī ca uccaṭā īśvarī tataḥ /",
    "GS40anandk_u:13347": " bhūtakeśī kṛṣṇalatā jñeyā laśunavallarī // Āk_2,9.100 //",
    "GS40anandk_u:13348": " rudantī caiva vārāhī saptapattrī ca nāginī /",
    "GS40anandk_u:13349": " sarpiṇī chattriṇī caiva gośṛṅgī sarvasiddhidā // Āk_2,9.101 //",
    "GS40anandk_u:13350": " jyotirnāmnī tridhā raktavallarī patravallarī /",
    "GS40anandk_u:13351": " kākinī caiva cāṇḍālī vallarī tāmravallarī // Āk_2,9.102 //",
    "GS40anandk_u:13352": " pītavallī ca vijayā vijñeyā ca mahauṣadhī /",
    "GS40anandk_u:13353": " jñātavyā devadālī ca syānnavānītagandhinī // Āk_2,9.103 //",
    "GS40anandk_u:13354": " jñeyā garuḍavallī ca tumbinī bhūmituṃbinī /",
    "GS40anandk_u:13355": " gandharvā vyāghrapādī ca vijñeyā ca mahauṣadhī // Āk_2,9.104 //",
    "GS40anandk_u:13356": " gomārī ca triśūlī ca rutasī ca tridaṇḍikā /",
    "GS40anandk_u:13357": " bhṛṅgavallī camarikā karavīralatā tataḥ // Āk_2,9.105 //",
    "GS40anandk_u:13358": " vajravallī vāravallī rohiṇī bilvinī tathā /",
    "GS40anandk_u:13359": " gorocanalatā caiva karīrī cākṣarā tathā // Āk_2,9.106 //",
    "GS40anandk_u:13360": " apattrī kuṭajā vallī mūlakandā ca brāhmaṇī /",
    "GS40anandk_u:13361": " ghṛtagandhā nimbavallī tilakandātasī tathā // Āk_2,9.107 //",
    "GS40anandk_u:13362": " bodhivallī madyagandhā kūrmavallī ca mādhavī /",
    "GS40anandk_u:13363": " viśālā ca mahānāgā jñeyā maṇḍūkavallī // Āk_2,9.108 //",
    "GS40anandk_u:13364": " udumbaralatā citravallī caiva surārcite /",
    "GS40anandk_u:13365": " catuḥṣaṣṭiriti proktā divyauṣadhyo mahābalāḥ // Āk_2,9.109 //",
    "GS40anandk_u:13366": " Āk, 2, 10",
    "GS40anandk_u:13367": " śrībhairavaḥ /",
    "GS40anandk_u:13368": " (himajā)",
    "GS40anandk_u:13369": " himajā kāñcanakṣīrī yavaciñcā mahādrijā /",
    "GS40anandk_u:13370": " himāvatī pītadugdhā recanī paṭuparṇikā // Āk_2,10.1 //",
    "GS40anandk_u:13371": " taddugdhaṃ hemakaṅkuṣṭhaṃ pulakaṃ recanaṃ tathā /",
    "GS40anandk_u:13372": " tejovatī bahurasā kanakaprabhānyā tīkṣṇāgnigarbhā suravallarī ca // Āk_2,10.2 //",
    "GS40anandk_u:13373": " himajā kaṭukā tiktā recanī sarvavātanut /",
    "GS40anandk_u:13374": " kṛmiśoṣodaraghnī ca pittajvaraharā tu sā // Āk_2,10.3 //",
    "GS40anandk_u:13375": " (kāravī)",
    "GS40anandk_u:13376": " kāravī kāravallī ca kaṣāyoṣṇā kaphāpahā /",
    "GS40anandk_u:13377": " kāsaśvāsaharā balyā jñeyā rasaniyāmikā // Āk_2,10.4 //",
    "GS40anandk_u:13378": " (kaṭutumbī)",
    "GS40anandk_u:13379": " kaṭutumbī kaṭuphalā rājaputrī mahatphalā /",
    "GS40anandk_u:13380": " kaṭutumbī kaṭustiktā vāntikṛcchvāsavāntijit // Āk_2,10.5 //",
    "GS40anandk_u:13381": " kāsaghnī śodhanī śophavraṇaśūlaviṣāpahā /",
    "GS40anandk_u:13382": " tiktatumbī tu tiktā syātkaṭukā kaṭutumbikā // Āk_2,10.6 //",
    "GS40anandk_u:13383": " tumbī ca kaṭutiktāditumbīparyāyagā smṛtā /",
    "GS40anandk_u:13384": " (jyotiṣmatī)",
    "GS40anandk_u:13385": " jyotiṣmatī nāma latānalaprabhā jyotirlatā sā kaṭabhī supiṅgalā /",
    "GS40anandk_u:13386": " dīpyā ca medhyā matidā ca durjarā sārasvatī syādamṛtārkasaṃkhyā // Āk_2,10.7 //",
    "GS40anandk_u:13387": " (liṅginī)",
    "GS40anandk_u:13388": " liṅginī bahuputrī syādīśvarī śaivavallarī // Āk_2,10.8 //",
    "GS40anandk_u:13389": " svayambhūr liṅgasambhūtā laiṅgī citraphalānvitā /",
    "GS40anandk_u:13390": " ayaḥstambhakarī liṅgabījā ca śivavallarī // Āk_2,10.9 //",
    "GS40anandk_u:13391": " liṅginī kaṭurūkṣā ca durgandhā ca rasāyanī /",
    "GS40anandk_u:13392": " sarvasiddhikarī divyā rasarājaniyāmikā // Āk_2,10.10 //",
    "GS40anandk_u:13393": " (pātālagaruḍī)",
    "GS40anandk_u:13394": " pātālagaruḍī tārkṣī sauvarṇī garuḍī tathā /",
    "GS40anandk_u:13395": " vatsādanī dīrghakāṇḍā dṛḍhakāṇḍā mahābalā // Āk_2,10.11 //",
    "GS40anandk_u:13396": " dīrghavallī dṛḍhalatā darśanāmāni pārvati /",
    "GS40anandk_u:13397": " sarvavaśyakarī saiṣā sarpādiviṣanāśanī // Āk_2,10.12 //",
    "GS40anandk_u:13398": " (girikarṇī)",
    "GS40anandk_u:13399": " girikarṇī ca kaṭabhī gardabhī dadhipuṣpikā /",
    "GS40anandk_u:13400": " sitapuṣpī viṣaghnī ca śvetāśvakhurapuṣpikā // Āk_2,10.13 //",
    "GS40anandk_u:13401": " girikarṇī himā tiktā pittopadravanāśinī /",
    "GS40anandk_u:13402": " cakṣuṣyā viṣadoṣaghnī tridoṣaśamanī ca sā // Āk_2,10.14 //",
    "GS40anandk_u:13403": " nīlapuṣpā mahānīlā syānnīlagirikarṇikā /",
    "GS40anandk_u:13404": " nīlādrikarṇī śiśirā satiktā raktātisārajvaradāhahantrī /",
    "GS40anandk_u:13405": " pratardikonmādamadaśramārtiśvāsārtihā syādviṣahāriṇī ca // Āk_2,10.15 //",
    "GS40anandk_u:13406": " (ākhukarṇī)",
    "GS40anandk_u:13407": " ākhukarṇī bhūmicarā dravantī bahupādikā // Āk_2,10.16 //",
    "GS40anandk_u:13408": " sutaśreṇī dravantī ca nyagrodhā mākṣikāhvayā /",
    "GS40anandk_u:13409": " citrā mūṣakapucchī ca pratyakśreṇī ca śabarī // Āk_2,10.17 //",
    "GS40anandk_u:13410": " sutaśreṇī ca cakṣuṣyā kaṭukākhuviṣāpahā /",
    "GS40anandk_u:13411": " vraṇadoṣaharā caiva netrāmayavināśinī // Āk_2,10.18 //",
    "GS40anandk_u:13412": " kṛṣṇikā bahuparṇī ca pratyakśoṇī ca śabarī /",
    "GS40anandk_u:13413": " pūtiparṇī śivā cākhukarṇavat parvaśālinī // Āk_2,10.19 //",
    "GS40anandk_u:13414": " ākhukarṇī kaṭūṣṇā ca kaphapittaharā sarā /",
    "GS40anandk_u:13415": " ānāhaśūlajūrtyartināśanī pācanī parā // Āk_2,10.20 //",
    "GS40anandk_u:13416": " (vārāhī)",
    "GS40anandk_u:13417": " vārāhī syāt sūkarī kroḍakanyā gṛṣṭirviṣvaksenakāntā kumārī /",
    "GS40anandk_u:13418": " kaumārī syād brahmapattrī trinetrā krauḍīkanyā gṛṣṭikā mādhaveṣṭā // Āk_2,10.21 //",
    "GS40anandk_u:13419": " vārāhī tiktakaṭukā viṣapittakaphāpahā /",
    "GS40anandk_u:13420": " kuṣṭhamehakṛmiharā vṛṣyā balyā rasāyanī // Āk_2,10.22 //",
    "GS40anandk_u:13421": " (devadālī)",
    "GS40anandk_u:13422": " devadālī tridhā proktā śvetā kṛṣṇā ca pītalā /",
    "GS40anandk_u:13423": " sā śvetā vyādhiśamanī kṛṣṇā pītā rasāyane // Āk_2,10.23 //",
    "GS40anandk_u:13424": " devadālī kośaphalā dālī lomaśapattrikā /",
    "GS40anandk_u:13425": " kṛṣṇabījā kaṭuphalā vṛttakośāmlavallarī // Āk_2,10.24 //",
    "GS40anandk_u:13426": " jīmūtaṃ kaṇṭakaphalā veṇī cākhuviṣāpahā /",
    "GS40anandk_u:13427": " turaṅgikā jālaphalā garāriḥ sāramūṣikā // Āk_2,10.25 //",
    "GS40anandk_u:13428": " devadālī tu tīkṣṇoṣṇā kaṭuḥ pāṇḍukaphāpahā /",
    "GS40anandk_u:13429": " durnāmaśvāsakāsaghnī kāmilālūtikāpahā // Āk_2,10.26 //",
    "GS40anandk_u:13430": " sarvalohadrutikarā pīnasāhiviṣāpahā /",
    "GS40anandk_u:13431": " (aindrī)",
    "GS40anandk_u:13432": " aindrīndravāruṇyaruṇā mṛgādinī gavādanī kṣudrasahendracidbhaṭā /",
    "GS40anandk_u:13433": " sūryā viṣaghnī ruṇakarṇikāmarā suparṇikā syāt phalatārakā ca // Āk_2,10.27 //",
    "GS40anandk_u:13434": " vṛṣabhākṣī gavākṣī ca pītapuṣpendravallarī // Āk_2,10.28 //",
    "GS40anandk_u:13435": " hemapuṣpī kṣudraphalā vāruṇī bālakapriyā /",
    "GS40anandk_u:13436": " raktorvārurviṣalatā cakravallī viṣāpahā // Āk_2,10.29 //",
    "GS40anandk_u:13437": " amṛtā ca viśālā ca jñeyonatriṃśadāhvayā /",
    "GS40anandk_u:13438": " indravāruṇikā tiktā kaṭuḥ śītā ca recanī // Āk_2,10.30 //",
    "GS40anandk_u:13439": " gulmapittodaraśleṣmakṛmikuṣṭhajvarāpahā /",
    "GS40anandk_u:13440": " mahendravāruṇī ramyā cakravallī mahāphalā // Āk_2,10.31 //",
    "GS40anandk_u:13441": " sā mahendrī vṛttaphalā trapusī trapusā tathā /",
    "GS40anandk_u:13442": " ātmarakṣā viśālā ca dīrghavallī mahāphalā // Āk_2,10.32 //",
    "GS40anandk_u:13443": " syādbṛhadvāruṇī saumyā nāmānyasyāścaturdaśa /",
    "GS40anandk_u:13444": " māhendravāruṇī jñeyā pūrvoktā guṇavāhinī // Āk_2,10.33 //",
    "GS40anandk_u:13445": " rase vīrye vipāke ca kiṃcideṣā guṇādhikā /",
    "GS40anandk_u:13446": " (gojihvā)",
    "GS40anandk_u:13447": " gojihvā kṣurapattrī syād adhaḥpuṣpā tvadhomukhī // Āk_2,10.34 //",
    "GS40anandk_u:13448": " gojihvā kaṭukā tīvrā śītalā pittanāśinī /",
    "GS40anandk_u:13449": " vraṇapraśamanī caiva saptadantaviṣāpanut // Āk_2,10.35 //",
    "GS40anandk_u:13450": " (kākatuṇḍī)",
    "GS40anandk_u:13451": " kākatuṇḍī kākanāsā kākasiṃhī ca raktalā /",
    "GS40anandk_u:13452": " kākadantī kākapīlur vṛttaraktaphalā tathā // Āk_2,10.36 //",
    "GS40anandk_u:13453": " kākaprāṇā valkaśalyā kṛṣṇabījā ca rañjakī /",
    "GS40anandk_u:13454": " kākatuṇḍī ca madhurā śiśirā pittahāriṇī // Āk_2,10.37 //",
    "GS40anandk_u:13455": " rasāyanī dārḍhyakarī viśeṣāt palitāpahā /",
    "GS40anandk_u:13456": " (raktapādī)",
    "GS40anandk_u:13457": " raktapādī śamīpattrapattrā khadirapattrikā // Āk_2,10.38 //",
    "GS40anandk_u:13458": " saṃkocanī samaṅgā ca namaskārī prasāraṇī /",
    "GS40anandk_u:13459": " lajjāluḥ saptaparṇī syātkhadirī maṇḍamālikā // Āk_2,10.39 //",
    "GS40anandk_u:13460": " raktamūlā tāmramūlā svaguptāñjalikārikā /",
    "GS40anandk_u:13461": " lajjāluśca kaṭuḥ śītā pittātīsāranāśinī // Āk_2,10.40 //",
    "GS40anandk_u:13462": " śophadāhajvaraśvāsavraṇakuṣṭhakaphārtinut /",
    "GS40anandk_u:13463": " lajjālurvaiparītyāhvaḥ kaṭuruṣṇaḥ kaphāmanut // Āk_2,10.41 //",
    "GS40anandk_u:13464": " rase niyāmake 'tyantaṃ nānāvijñānakārakaḥ /",
    "GS40anandk_u:13465": " (punarnavā)",
    "GS40anandk_u:13466": " punarnavā tridhā proktā śvetā raktā ca mecakā // Āk_2,10.42 //",
    "GS40anandk_u:13467": " punarnavā viṣaharā kaṭhillā netrarogahā /",
    "GS40anandk_u:13468": " pṛthvīkā sitavarṣābhūr dīrghapattrā sitāṅgakā // Āk_2,10.43 //",
    "GS40anandk_u:13469": " śvetā punarnavā soṣṇā tiktā kaphaviṣāpahā /",
    "GS40anandk_u:13470": " kāsahṛdrogaśūlāsrapāṇḍuśophānilārtinut // Āk_2,10.44 //",
    "GS40anandk_u:13471": " punarnavānyā raktākhyā kṛtamaṇḍalapattrikā /",
    "GS40anandk_u:13472": " vaiśākhī raktasarvāṅgā śophaghnī viṣahā parā // Āk_2,10.45 //",
    "GS40anandk_u:13473": " punarnavo navo navyā prāvṛṣeṇyā ca sāriṇī /",
    "GS40anandk_u:13474": " raktā punarnavā tiktā sāraṇī śophanāśinī // Āk_2,10.46 //",
    "GS40anandk_u:13475": " raktapradaradoṣaghnī pāṇḍupittapramardanī /",
    "GS40anandk_u:13476": " śyāmākhyā nīlavarṣābhūr dīrghapattrā punarnavā // Āk_2,10.47 //",
    "GS40anandk_u:13477": " nīlā punarnavā tiktā kaṭūṣṇā ca rasāyanī /",
    "GS40anandk_u:13478": " hṛdrogapāṇḍuśvayathuśvāsavātakaphāpahā // Āk_2,10.48 //",
    "GS40anandk_u:13479": " (atyamlaparṇī)",
    "GS40anandk_u:13480": " atyamlaparṇī tīkṣṇāmlā kaṇḍūlā vallisārasā /",
    "GS40anandk_u:13481": " vanasthāraṇyavāsī ca kandāḍhyā karkaśacchadā // Āk_2,10.49 //",
    "GS40anandk_u:13482": " atyamlaparṇī tīkṣṇāmlā plīhaśūlavināśinī /",
    "GS40anandk_u:13483": " vātahṛddīpanī rucyā gulmaśleṣmāmayāpahā // Āk_2,10.50 //",
    "GS40anandk_u:13484": " (karkoṭakī)",
    "GS40anandk_u:13485": " kārkoṭakī dvidhā vandhyā śreṣṭhānyā phalamāriṇī /",
    "GS40anandk_u:13486": " mṛdukaṇṭakinī vṛttaphalā sā vanavāsinī // Āk_2,10.51 //",
    "GS40anandk_u:13487": " vandhyā devī vandhyakārkoṭakī syānnāgārātir nāgahantrī manojñā /",
    "GS40anandk_u:13488": " pathyā divyā putradātrī trikandā śrīkandā sā kandavallī viṣaghnī // Āk_2,10.52 //",
    "GS40anandk_u:13489": " yogīśvarī vyāghrapādī kanyā syātṣoḍaśāhvayā /",
    "GS40anandk_u:13490": " vandhyā karkoṭakī tiktā kaṭūṣṇā ca kaphāpahā // Āk_2,10.53 //",
    "GS40anandk_u:13491": " sthāvarādiviṣaghnī syādrasabandhe rasāyane /",
    "GS40anandk_u:13492": " (śarapuṅkhā)",
    "GS40anandk_u:13493": " śarābhidhānapuṅkhā syāccharapuṅkhīti kathyate // Āk_2,10.54 //",
    "GS40anandk_u:13494": " śarapuṅkhī tridhā śvetā raktā kṛṣṇā ca kaṇṭakā /",
    "GS40anandk_u:13495": " śvetāpyeṣā guṇāḍhyā syātprayoge ca rasāyane // Āk_2,10.55 //",
    "GS40anandk_u:13496": " anyā tu kaṇṭapuṅkhā syāt kaṇṭasāyakapuṅkhikā /",
    "GS40anandk_u:13497": " kaṇṭaspṛśeva kuṇḍī kaṇṭakaśarapuṅkhamūlaniryūhaḥ // Āk_2,10.56 //",
    "GS40anandk_u:13498": " tūrṇam ajīrṇaviṣūcīmahāparatikṛśānukārśyaṃ ca /",
    "GS40anandk_u:13499": " sarvāśca śarapuṅkhāstu kaṭūṣṇāḥ kaphavātahāḥ // Āk_2,10.57 //",
    "GS40anandk_u:13500": " ajīrṇaśūlakṛmihā grahaṇīśamanāḥ param /",
    "GS40anandk_u:13501": " (bhṛṅgarāja)",
    "GS40anandk_u:13502": " mārkavo bhṛṅgarājaḥ syād bhṛṅgāhvaḥ keśarañjakaḥ // Āk_2,10.58 //",
    "GS40anandk_u:13503": " pitṛpriyo brahmapattrī keśyaḥ kuntalavardhanaḥ /",
    "GS40anandk_u:13504": " pīto'nyaḥ svarṇabhṛṅgāro harivāso harapriyaḥ // Āk_2,10.59 //"
}