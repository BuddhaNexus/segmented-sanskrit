{
    "T03bsa031_u:0": " Prajñāpāramitopadeśaśāstre",
    "T03bsa031_u:1": " ācaryaharibhadrakṛtā",
    "T03bsa031_u:2": " Abhisamayālaṅkāravṛttiḥ sphuṭārthā",
    "T03bsa031_u:3": " sarvākārajñatādhikāraḥ prathamaḥ",
    "T03bsa031_u:4": " namaḥ sarvabuddhabodhisattvebhyaḥ",
    "T03bsa031_u:5": " maṃgalācaraṇam",
    "T03bsa031_u:6": " prajñāpāramitāyai yasyāstadalaṅkārakārikāṇām /",
    "T03bsa031_u:7": " sarvālaṅkaraṇārthaṃ kriyate vyākhyā namastasyai // Abhis_0.1 //",
    "T03bsa031_u:8": " jagadāsaṅgasaṅgena tvāryāsaṅgena tāyinā /",
    "T03bsa031_u:9": " ākarṇyājitanāthāttanmahāśāstraṃ vyabhajyata // Abhis_0.2 //",
    "T03bsa031_u:10": " jagaddhitaparo bandhuḥ vasubandhuḥ svakāśayam /",
    "T03bsa031_u:11": " cāntarjñeyaṃ samāśritya tadvyākhyāmakarottataḥ // Abhis_0.3 //",
    "T03bsa031_u:12": " āryāntargaṇitaḥ khyāto vimuktiriti tatkṛtām /",
    "T03bsa031_u:13": " akṛtāmiva tāṃ draṣṭvā cakre 'nyāṃ madhyayā dhiyā // Abhis_0.4 //",
    "T03bsa031_u:14": " tato vimuktisenena śāstrāṇyaprāpya sarvaśaḥ /",
    "T03bsa031_u:15": " śraddhābhūmisthitenāpi vyākhyātā svamanīṣayā // Abhis_0.5 //",
    "T03bsa031_u:16": " evaṃ vidvadvaraiḥ prokte kiñcannaiyūnyamīkṣyate /",
    "T03bsa031_u:17": " asmin sarvaṃ susampannaṃ mahadāścaryakārakam // Abhis_0.6 //",
    "T03bsa031_u:18": " ayaṃ sudurlabhaḥ panthāḥ gambhīraśca yathārthakaḥ /",
    "T03bsa031_u:19": " suvimṛśyaśca vidvadbhiḥ prāpto buddhānukampayā // Abhis_0.7 //",
    "T03bsa031_u:20": " sarvathā mama nāstyeva gocaro 'pyahamutsahe /",
    "T03bsa031_u:21": " puṇyavidhyanukūlatvāt svaparopacikīrṣayā // Abhis_0.8 //",
    "T03bsa031_u:22": " āryamaitreyaḥ sadācārānuvṛttimātmanaḥ prakhyāpayan svapratisaṃvijjñānena prajñāpāramitāviṣayakaḥ",
    "T03bsa031_u:23": " prasāda eva sarvaśreyaḥ prāptipradhānaheturityavadhṛtya paraṃ niratiśayānantaguṇaratnākarabhagavatyāṃ",
    "T03bsa031_u:24": " pravartayituṃ prasādotpādanāya tāvadādau yathāguṇābhidhānapuraḥsuraṃ jananīṃ namaskurvannāha -",
    "T03bsa031_u:25": " yā sarvajñatayā nayatyupaśamaṃ śāntaiṣiṇaḥ śrāvakān",
    "T03bsa031_u:26": " yā mārgajñatayā jagaddhitakṛtāṃ lokārthasampādikā /",
    "T03bsa031_u:27": " sarvākāramidaṃ vadanti munayo viśvaṃ yayā saṃgatās",
    "T03bsa031_u:28": " tasyai śrāvakabodhisattvagaṇino buddhasya mātre namaḥ // Abhis_1.1//",
    "T03bsa031_u:29": " anayā kārikayā asyāḥ atiśayamāhātmyavattvam amihitam /",
    "T03bsa031_u:30": " tacchrutvā tāvacchraddhānusāriṇaḥ asyāṃ niḥsaṃśayamacireṇa śraddhāmutpādayanti /",
    "T03bsa031_u:31": " dharmānusāriṇo 'pi ekānekasvabhāvaviyuktatvādityādipramāṇena anutpannavastumārgākāraparijñānakārikārthalakṣaṇajananyāṃ",
    "T03bsa031_u:32": " bādhām adṛṣṭvā trisarvajñatāsvarūpatrayātmikā buddhādinirmātrī prajñāpāramitāvaśyameva",
    "T03bsa031_u:33": " sambhavinītyavadhṛtya tasyāṃ prasādamutpādayanti /",
    "T03bsa031_u:34": " tasyāṃ prasādena tadguṇābhilāṣiṇaḥ ubhayavidhā api pudgalāḥ tattadāśritapravacanadhāraṇādyarthaṃ sarvathā atyantamādriyante /",
    "T03bsa031_u:35": " tataḥ śrutamayādijñānotpādakrameṇa suśreyo 'dhigatāḥbhavanti /",
    "T03bsa031_u:36": " ata eva bhagavatyāṃ pradāsa eva sarvaśreyo 'dhigamahetuḥ /",
    "T03bsa031_u:37": " tatra tisṛbhiḥ sarvajñatābhiraṣṭāvarthāḥ saṅgṛhītā bhavanti /",
    "T03bsa031_u:38": " tābhiśca vakṣamāṇavidhinā sarvārthāḥ sampatsyanta iti manasi nidhāya trisarvajñatābhiḥ prajñāpāramitāṃ stauti /",
    "T03bsa031_u:39": " śrāvakaḥ, tatpakṣanikṣiptaḥ kiñcidvimokṣādhikaḥ ekakrama nirdiṣṭaḥ pratyekabuddhaśca nirvāṇabhilāṣiṇau,",
    "T03bsa031_u:40": " tayo anutpannasarvavastujñatayā sopadhinirupadhilakṣaṇadvividhanirvāṇaprāpikā yā,",
    "T03bsa031_u:41": " yāvatsaṃsāraṃ jagaddhitakṛtāṃ bodhisattvānāmanutpannasarvamārgajñatayā sarvalokārthasampādikā yā,",
    "T03bsa031_u:42": " anutpannasarvākārajñatayā yayā saṅgatāḥ saṃyatakāyāḥ pradhānayogīśvarā buddhāḥ sarvathā caritapratipakṣasarvadharmacakrān pravartayanti /",
    "T03bsa031_u:43": " tasyai śrāvakādiparivṛtabuddhānāmutpāyitryai mātre namaḥ /",
    "T03bsa031_u:44": " evaṃ namaskārastutipūvakeṇābhisamayālaṅkāraśāstreṇa vastupratipakṣākāreṣu kasmiṃścidekasmin (pakṣe)",
    "T03bsa031_u:45": " saṃgṛhīte, prathamapakṣe tāvattadarthapariśramavaiyarthyam /",
    "T03bsa031_u:46": " tathā hi na hi tadasti iha prajñāpāramitāyāṃ vastujātaṃ yanna lakṣaṇaśāstreṣu uktapūrvam /",
    "T03bsa031_u:47": " dvitīye vyavadānavastu (mātra)",
    "T03bsa031_u:48": " saṅgrahāt sāṃkleśikavastvasaṃgrahācca na jñāyate kasyāyaṃ pratipakṣa iti /",
    "T03bsa031_u:49": " tṛtīte nirvastukākāramātrasaṃgrahādarthādhigamaśūnyādiha kiñcidapi noktamiti vyartha eva (śāstraracanāyāsaḥ)",
    "T03bsa031_u:50": " iti nāpare śaṅkiṣyante kim iti cet?",
    "T03bsa031_u:51": " tannaḥ, yato hi yathākramaṃ śrāvakapratyekabuddhabodhisattvānuttarabuddhānāṃ trisarvajñatāyāṃ samastābhisamayānāṃ saṃgrahaṇena pakṣatrayasyāpi saṃgṛhītatvāt /",
    "T03bsa031_u:52": " yathā madhyamajinajananyāṃ - “subhūte śrāvakapratyekabuddhayoḥ sarvajñatā,",
    "T03bsa031_u:53": " bodhisattvānāṃ mārgajñatā,",
    "T03bsa031_u:54": " tathāgatārhatsamyaksambuddhānāṃ sarvākārajñatā /",
    "T03bsa031_u:55": " bhagavan kimarthaṃ sarvajñatā śrāvakapratyekabuddhayoḥ?",
    "T03bsa031_u:56": " subhūte sarve hi yāvanto bāhyābhyantaradharmāḥ,",
    "T03bsa031_u:57": " tāvata eva śrāvakapratyekabuddhā jānanti,",
    "T03bsa031_u:58": " na tu mārgeṇa,",
    "T03bsa031_u:59": " nāpi sarvākāreṇa,",
    "T03bsa031_u:60": " ataḥ sarvajñatā śrāvakapratyekabuddhayoriti /",
    "T03bsa031_u:61": " bhagavan, kimarthaṃ mārgajñatā bodhisattvānām?",
    "T03bsa031_u:62": " subhūte bodhisattvaiḥ,",
    "T03bsa031_u:63": " yaṃ śrāvakasya mārgaḥ,",
    "T03bsa031_u:64": " yāḥ pratyekabuddhasya mārgaḥ,",
    "T03bsa031_u:65": " yo buddhasya mārgaḥ sarve mārgā utpādyante jñāyante ca /",
    "T03bsa031_u:66": " te 'pi paripūryante,",
    "T03bsa031_u:67": " teṣāṃ mārgāṇāṃ kriyāpi kriyate /",
    "T03bsa031_u:68": " na yāvat praṇidhānaparisamāptiḥ,",
    "T03bsa031_u:69": " sattvaparipākaḥ,",
    "T03bsa031_u:70": " buddhakṣetrapariśuddhirvā kriyate,",
    "T03bsa031_u:71": " na tāvatteṣāṃ samyagbhūtāntasākṣātkāraḥ,",
    "T03bsa031_u:72": " ataḥ mārgajñatā bodhisattvānām /",
    "T03bsa031_u:73": " bhagavan, kimarthaṃ sarvākārajñatā tathāgatasyārhataḥ samyaksambuddhasya?",
    "T03bsa031_u:74": " subhūte, yena ākāreṇa,",
    "T03bsa031_u:75": " yena liṅgena,",
    "T03bsa031_u:76": " yena nimittena prakhyātā dharmāḥ,",
    "T03bsa031_u:77": " tamākāraṃ talliṅgaṃ tannimittaṃ tathāgatā avagacchanti,",
    "T03bsa031_u:78": " ataḥ tathāgatasya arhataḥ samyaksambuddhasya sarvākārajñateti /",
    "T03bsa031_u:79": " “evaṃ saṃkṣiptāyāmapi (jinajananyāṃ)",
    "T03bsa031_u:80": " - “śrāvakabhūmāvapi śikṣitukāmenāpi” ityādikamāha /",
    "T03bsa031_u:81": " vistṛtāyāmapi vistareṇābhihitam /",
    "T03bsa031_u:82": " tatra sarvajñatā hi rūpādidharmānityatādyadhiṣṭhānā ātmamohaprahāṇaphalā;",
    "T03bsa031_u:83": " mārgajñatā sarvayānaniryāṇā tattvāsākṣātkārādhiṣṭhānā asaṃgṛhītasattvasaṃgrahādiphalāḥ;",
    "T03bsa031_u:84": " sarvākārajñatā sarvadharmānutpādādhiṣṭhānā ākāśadhātuparyantāvicchinnasattvārthaphalā bhūtāntādhigamavāsanāpratisandhiprahāṇātmikā /",
    "T03bsa031_u:85": " itthamabhisamayālaṅkāre sarvavastupratipakṣākārasaṃgrahaṇenāśeṣābhisamayanirdeśaḥ kṛta itīdamupapadyate /",
    "T03bsa031_u:86": " granthārambhaprayojanam",
    "T03bsa031_u:87": " mandadhījanānāṃ tu vistṛtamadhmasaṃkṣiptāsu bhagavatīṣu (saṃkṣiptamadhyavistṛta)",
    "T03bsa031_u:88": " rucisampannasattvahitecchayā karuṇāmayena tattajjinajananyāṃ sakalaprajñāpāramitārthāṣṭābhisamayakramo deśita eva,",
    "T03bsa031_u:89": " bhagavata āryājitajinasya tannidarśane kiṃ prayojanamitiśaṅkānirākaraṇārthasandehotpādanena",
    "T03bsa031_u:90": " pravṛttyaṅgaṃ svīyaśāstrābhidheyaprayojanaprayojanaprayojanāntarbhūtasambandhāṃśca pradarśayannāha -",
    "T03bsa031_u:91": " sarvākārajñatāmārgaṃḥ śāsitrā yo 'tra deśitaḥ /",
    "T03bsa031_u:92": " dhīmanto vīkṣiṣīraṃstamanālīḍhaṃ parairiti // Abhis_1.2 //",
    "T03bsa031_u:93": " smṛtau cādhāya sūtrārthaṃ dharmacaryāṃ daśātmikām /",
    "T03bsa031_u:94": " sukhena pratipatsīrannityārambhaprayojanam // Abhis_1.3 //",
    "T03bsa031_u:95": " iti / sarvākārajñataiva hi buddhatvamārga iti sarveṣāmabhisamayānāmupalakṣaṇatvāttasyāmeva tātparyam /",
    "T03bsa031_u:96": " triprātihāryaiḥ sakalajanānuśāsakena bhagavatā jinajananītraye yo 'bhidheyo deśitaḥ,",
    "T03bsa031_u:97": " sa abhidhānābhidheyopāyopeyapratipattirūpeṇa sambaddhaḥ,",
    "T03bsa031_u:98": " bāhyetaravītarāgādibhiḥ sarvadharmanairātmyānabhyastaiḥ śrutamayādiprajñākrameṇānālīḍha",
    "T03bsa031_u:99": " iti suvyavasthāpite vāsanāsambhūtasmṛtijñāne bodhicittadānapratipattyācāramaṣṭābhisamayātmakamaśeṣaprajñāpāramitāsūtrārthaṃ",
    "T03bsa031_u:100": " samyagādhāya sarvatragadharmadhātvadhigamalakṣaṇapramuditabhūmyādyadhigamakrameṇa",
    "T03bsa031_u:101": " sarvākāraṃ sākṣātkuryāditi prayojanaprayojanāya vineyā abhilaṣitaprajñāpāramitārthabodhicittapratipattyādilakṣaṇāni",
    "T03bsa031_u:102": " sukhena pratipatsīranniti śāstrārambhaprayojanam //",
    "T03bsa031_u:103": " prajñāpāramitāyāḥ kāyikavyavasthāpanam",
    "T03bsa031_u:104": " evaṃ sambandhādīn vyāhṛtya vineyānāṃ sukhena pratipattaye supravibhaktasyāpi śāstrārthasya",
    "T03bsa031_u:105": " asaṃlulitatvena vyākhyānasaukaryamavalokya pañcadaśabhiḥ kārikābhiḥ samāsavyāsanirdeśena",
    "T03bsa031_u:106": " prajñāpāramitāyāḥ kāyikavyavasthāpanamāha -",
    "T03bsa031_u:107": " prajñāpāramitāṣṭābhiḥ padārthaiḥ samudīritā /",
    "T03bsa031_u:108": " sarvākārajñatā mārgajñatā sarvajñatā tataḥ // Abhis_1.4 //",
    "T03bsa031_u:109": " sarvākārābhisambodho mūrdhaprāpto 'nupūrvikaḥ /",
    "T03bsa031_u:110": " ekakṣaṇābhisambodho dharmakāyaśca te 'ṣṭadhā // Abhis_1.5 //",
    "T03bsa031_u:111": " cittotpādo 'vavādaśca nirvedhāṅgaṃ caturvidham /",
    "T03bsa031_u:112": " ādhāraḥ pratipatteśca dharmadhātusvabhāvakaḥ // Abhis_1.6 //",
    "T03bsa031_u:113": " ālambanaṃ samuddeśaḥ sannāhaprasthitikriye /",
    "T03bsa031_u:114": " sambhārāśca saniryāṇāḥ sarvākārajñatā muneḥ // Abhis_1.7 //",
    "T03bsa031_u:115": " śyāmīkaraṇatādīni śiṣyakhaḍgapathau ca yau /",
    "T03bsa031_u:116": " mahānuśaṃso dṛṅmārga aihikāmutrikairguṇaiḥ // Abhis_1.8 //",
    "T03bsa031_u:117": " kāritramadhimuktiśca stutastobhitaśaṃsitāḥ /",
    "T03bsa031_u:118": " pariṇāme 'numode ca manaskārāvanuttamau // Abhis_1.9 //",
    "T03bsa031_u:119": " nirhāraḥ śuddhiratyantamityayaṃ bhāvanāpathaḥ /",
    "T03bsa031_u:120": " vijñānāṃ bodhisattvānāmiti mārgajñatoditā // Abhis_1.10 //",
    "T03bsa031_u:121": " prajñayā na bhave sthānaṃ kṛpayā na śame sthitiḥ /",
    "T03bsa031_u:122": " anupāyena dūratvapāyenāvidūratā // Abhis_1.11 //",
    "T03bsa031_u:123": " vipakṣapratipakṣau ca prayogaḥ samatāsya ca /",
    "T03bsa031_u:124": " dṛṅmārgaḥ śrāvakādīnāmiti sarvajñateṣyate // Abhis_1.12 //",
    "T03bsa031_u:125": " ākārāḥ saprayogāśca guṇā doṣāḥ salakṣaṇāḥ /",
    "T03bsa031_u:126": " mokṣanirvedhabhāgīye śaikṣo 'vaivartiko gaṇaḥ // Abhis_1.13 //",
    "T03bsa031_u:127": " samatābhavaśāntyośca kṣetraśuddhiranuttarā /",
    "T03bsa031_u:128": " sarvākārābhisambodha eṣa sopāyakauśalaḥ // Abhis_1.14 //",
    "T03bsa031_u:129": " liṅgaṃ tasya vivṛddhiśca nirūḍhiścittasaṃsthitiḥ /",
    "T03bsa031_u:130": " caturdhā ca vikalpasya pratipakṣaścaturvidhaḥ // Abhis_1.15 //",
    "T03bsa031_u:131": " pratyekaṃ darśanākhye ca bhāvanākhye ca vartmani /",
    "T03bsa031_u:132": " ānantaryasamādhiśca saha vipratipattibhiḥ // Abhis_1.16 //",
    "T03bsa031_u:133": " mūrdhābhisamayastredhā daśadhā cānupūrvikaḥ /",
    "T03bsa031_u:134": " ekakṣaṇābhisambodho lakṣaṇena caturvidhaḥ // Abhis_1.17 //",
    "T03bsa031_u:135": " svābhāvikaḥ sasāṃbhogo nairyāṇiko 'parastathā /",
    "T03bsa031_u:136": " dharmakāyaḥ sakāritraścaturdhā samudīritaḥ // Abhis_1.18 //",
    "T03bsa031_u:137": " iti / tatra prathamakārikādvayena aṣṭavastūnāṃ saṃgrahāt samāsanirdeśaḥ,",
    "T03bsa031_u:138": " tataḥ trayodaśakārikābhiḥ tasyaivārthaṃ saṃgṛhya vistareṇa vyākhyānaṃ bhavati /",
    "T03bsa031_u:139": " itthaṃ saṃkṣepavistarābhyāṃ bhāṣitatvena subhāṣitam /",
    "T03bsa031_u:140": " piṇḍārthakārikāṇāmeva śāstrapraṇetrā 'cittotpādaḥ parārthāya' - ityādivakṣyamāṇasakalaśāstreṇa",
    "T03bsa031_u:141": " vyākhyāsyamānatvāt tadvyākhyānenaiva vyākhyānaṃ sañcintya vīpsābhayena nātraitā vyākhyātāḥ /",
    "T03bsa031_u:142": " sarvākārajñatā",
    "T03bsa031_u:143": " 1 cittotpādaḥ",
    "T03bsa031_u:144": " itthaṃ sakalapiṇḍārtha nirdiśya bodhiṃ prāptukāmairbodhisattvaiḥ phalabhūtatvāt sarvākārajñatādhigantavyetyādau",
    "T03bsa031_u:145": " sarvākārajñatāsaṃgrahakārikāṃ vyākhyātukāmaḥ sālambanaṃ cittotpādasvarūpamāha -",
    "T03bsa031_u:146": " cittotpādaḥ parārthāya samyaksambodhikāmatā /",
    "T03bsa031_u:147": " buddho bhūtvā yathābhavyatayā parārthaṃ prati yatnaṃ kuryāmiti parārthāya samyaksambodhyadhikāmatālakṣaṇaḥ praṇidhiprasthānasvabhāvo dvividhaścittotpādaḥ",
    "T03bsa031_u:148": " samyaksambodhikāmatā ca tatprārthanā kuśalo dharmacchandaścaitasikaḥ /",
    "T03bsa031_u:149": " viśiṣṭaviṣayapratibhāsamutpadyamānaṃ cittaṃ “cittotpādaḥ” iti kathaṃ sa (caitasikaḥ)",
    "T03bsa031_u:150": " cittotpādo bhavet?",
    "T03bsa031_u:151": " satyametat /",
    "T03bsa031_u:152": " kintu kuśaladharmacchandalakṣaṇāyāṃ prārthanāyāṃ satyāṃ bodhicittamutpadyata iti",
    "T03bsa031_u:153": " kāraṇenātra kāryaṃ nirdiṣṭamevaṃ prārthayituḥ bodhisattvasya sarve kuśalā dharmā",
    "T03bsa031_u:154": " vṛddhiṃ yāntīti jñāpanāya copacāraḥ samāśrita ityadoṣaḥ /",
    "T03bsa031_u:155": " anyaprakāreṇa praṇidhānaṃ prārthanā vā samyaksambodhikāmatā tatsahacaritacittotpādaḥ prārthanayātidiśyate /",
    "T03bsa031_u:156": " evañca praṇidhānasahagataṃ taccittamutpadyata iti jñāpanāya vā //",
    "T03bsa031_u:157": " keyaṃ samyaksaṃbodhiḥ?",
    "T03bsa031_u:158": " kaśca parārtho yatkāmatātmako yadarthaścittotpāda iti cet? ucyate -",
    "T03bsa031_u:159": " samāsavyāsataḥ sā ca yathāsūtraṃ sa cocyate // Abhis_1.19 //",
    "T03bsa031_u:160": " tisṛṣvapi jinajananīṣu prajñāpāramitāyāṃ dānādau ca deyadāyakapratigrāhakādyanupalabdhiḥ pratipattavyeti jñāpanārthakena;",
    "T03bsa031_u:161": " yathābhavyasarvasattvān nirvāṇe,",
    "T03bsa031_u:162": " matsariṇaśca dānādau pratiṣṭhāpayitukāmenāsyāṃ prajñāpāramitāyāṃ pratipattavyamitipradarśanapareṇa vacanena (vākyena)",
    "T03bsa031_u:163": " sūtrārthāviruddhena samāsavyāsataḥ parārthā samyaksambodhiḥ nirdiṣṭā /",
    "T03bsa031_u:164": " itthaṃ 'cittotpādaḥ parārthāya samyaksambodhikāmatā' jñātavyā /",
    "T03bsa031_u:165": " sarvākaragranthatātparyārthanirdeśāvasare sarvaṃ kathitaṃ tathāpi bahuvaktavyamāśaṅkya na (atra pradhānataḥ)",
    "T03bsa031_u:166": " samullikhitam /",
    "T03bsa031_u:167": " evaṃ sālambanaṃ cittotpādasvarūpamabhidhāyedānīṃ tasya dvāviṃśatiprabhedān dvābhyāmantaraślokābhyāmāha -",
    "T03bsa031_u:168": " bhūhemacandrajvalanairnidhiratnākarārṇavaiḥ /",
    "T03bsa031_u:169": " vajrācalauṣadhīmitraiścintāmaṇyarkagītibhiḥ // Abhis_1.20 //",
    "T03bsa031_u:170": " nṛpagañjamahāmārgayānaprasravaṇodakaiḥ /",
    "T03bsa031_u:171": " ānandoktinadīmaighairdvāviṃśatividhaḥ sa ca // Abhis_1.21 //",
    "T03bsa031_u:172": " chanda-āśaya-adhyāśaya-prayoga-dāna-śīla-kṣānti-vīrya-dhyāna-prajñā-upāya-kauśala-praṇidhāna-bala-jñāna-abhijñā-puṇyajñāna-bodhipakṣānukūladharma-karuṇāvipaśyanā-dhāraṇīpratibhāna-dharmotsava-ekayāna-dharmakāyaiḥ",
    "T03bsa031_u:173": " sahagataḥ (cittotpādaḥ)",
    "T03bsa031_u:174": " yathākramaṃ pṛthivī-kalyāṇasuvarṇa-śuklapakṣavanacandra-jvalana-mahānidhāna-ratnākara-mahārṇava-vajraparvatarāja-bhaiṣajya-kalyāṇamitra-cintāmaṇi-āditya-dharmamadhurasaṃgīti-mahārāja-koṣṭhāgāra-mahāmārga-yāna",
    "T03bsa031_u:175": " prasravaṇodaka-ānandokti-nadīdhārā-meghaiḥ-sadṛśaḥ;",
    "T03bsa031_u:176": " sarvaśukladharmapratiṣṭhābhūtatvāt,",
    "T03bsa031_u:177": " bodhiparyāntāvikāritvāt,",
    "T03bsa031_u:178": " sakalaśukladharmavivṛddhigamanāt,",
    "T03bsa031_u:179": " trisarvajñatāvaraṇendhanadāhakatvāt,",
    "T03bsa031_u:180": " sarvasattvasaṃtarpaṇāt,",
    "T03bsa031_u:181": " guṇaratnānāmāśrayabhāvāt,",
    "T03bsa031_u:182": " sarvāniṣṭopanipātairakṣobhyatvāt,",
    "T03bsa031_u:183": " saṃpratyayadārḍhyenābhedyatvāt,",
    "T03bsa031_u:184": " ālambanavikṣepeṇāniṣkampyatvāt,",
    "T03bsa031_u:185": " kleśajñeyāvaraṇavyādhipraśamanāt,",
    "T03bsa031_u:186": " sarvāvasthāsu sattvārthāparityāgāt,",
    "T03bsa031_u:187": " yathāpraṇidhānaṃ phalasamṛddheḥ,",
    "T03bsa031_u:188": " vineyajanasya paripācanāt,",
    "T03bsa031_u:189": " vineyāvarjana karadharmadeśakatvāt,",
    "T03bsa031_u:190": " avyāhataprabhāvatvena parārthānuṣṭhānāt,",
    "T03bsa031_u:191": " bahupuṇyajñānasaṃbhārakośasthānatvāt,",
    "T03bsa031_u:192": " sarvāryayātānuyātatvāt,",
    "T03bsa031_u:193": " saṃsāranirvāṇānyatarāpātena sukhasaṃvāhanāt,",
    "T03bsa031_u:194": " śrutāśrutadharmadhāraṇādakṣayatvāt,",
    "T03bsa031_u:195": " mokṣakāmānāṃ vineyānāṃ priyaśrāvaṇāt,",
    "T03bsa031_u:196": " asaṃbhinna-ḥ parakāryakriyātvāt,",
    "T03bsa031_u:197": " tuṣitabhavanavāsādisandarśanayogyatvāt yathāsaṃkhyaṃ bhavati /",
    "T03bsa031_u:198": " ityevaṃ 'bhūhemacandrajvalanaitira' tyādibhiḥ dvāviṃśatiścittotpādā vyākhyātāḥ /",
    "T03bsa031_u:199": " tatra prathamāstrayo mṛdumadhyādhimātratayādikarmikabhūmisaṅgṛhītāḥ /",
    "T03bsa031_u:200": " tataḥ ekaḥ prathamabhūmipraveśamārgasaṅgṛhītaḥ /",
    "T03bsa031_u:201": " tadantaraṃ daśa pramuditādidaśabhūmisaṅgṛhītā darśanabhāvanāmārgagocarāḥ /",
    "T03bsa031_u:202": " tataḥ pañca viśeṣamārgasaṅgṛhītāḥ /",
    "T03bsa031_u:203": " tadantaraṃ trayaṃ cittotpādāḥ prayogamaulapṛṣṭhadvāreṇa buddhabhūmisaṅgṛhītāḥ /",
    "T03bsa031_u:204": " iti cittotpādabhedaḥ ādikarmikabhūmimārabhya yāvad buddhabhūmi saṅgṛhītaḥ /",
    "T03bsa031_u:205": " 2 - avavādaḥ",
    "T03bsa031_u:206": " prasaṅgāgata (cittotpāda)",
    "T03bsa031_u:207": " -bhedamabhidhāya utpāditaprathamādibodhicittāya yathākālaṃ bodhisattvāya prārthitārthabodhicittotpādāya",
    "T03bsa031_u:208": " tadākṣiptadharmasiddhaye prāptaguṇaparirakṣaṇenābhivṛddhaye copadeśo 'vavāda ityata āha -",
    "T03bsa031_u:209": " pratipattau ca satyeṣu buddharatnādiṣu triṣu /",
    "T03bsa031_u:210": " asaktāvapariśrāntau pratipatsamparigrahe // Abhis_1.22 //",
    "T03bsa031_u:211": " cakṣuḥṣu pañcasu jñeyaḥ ṣaḍsvabhijñāguṇeṣu ca /",
    "T03bsa031_u:212": " dṛṅmārge bhāvanākhye cetyavavādo daśātmakaḥ // Abhis_1.23 //",
    "T03bsa031_u:213": " yathoktaprabhedabodhicittapratipattau saṃvṛtiparamārthasatyānatikrameṇa śrāvakādyasādhāraṇatayā'nupalambhayogena vartanamiti śikṣaṇaṃ pratipattyavavādaḥ",
    "T03bsa031_u:214": " duḥkhe phalabhūtarūpādiśūnyatāprajñāpāramitayostathatārūpatvādaikātmyamiti /",
    "T03bsa031_u:215": " samudaye śūnyatāhetubhūtarūpādyoravyatiriktatvena rūpādirna samudayanirodhasaṃkleśavyavadānadharmī iti /",
    "T03bsa031_u:216": " nirodhe śūnyatāyāmutpādanirodhasaṃkleśavyavadānahānivṛddhyādirahitāyānna rūpaṃ yāvannāvidyotpādo nāvidyānirodho na buddho bodhiriti /",
    "T03bsa031_u:217": " mārge dānādipāramitābhirātmano 'dhyātmaśūnyatādīnāṃ bahirdhāśūnyatādibhiḥ pūrvāntāparāntayośca parasparaṃ na yuktāyuktatvena pratipattirityupadeśaḥ satyāvavādaḥ /",
    "T03bsa031_u:218": " buddhe buddhabodhyorekatvalakṣaṇatvena buddhakaradharmalakṣaṇasarvākārajñatāyā anupalambhe rūpādyayojanenālambyālambakasamatājñānamiti /",
    "T03bsa031_u:219": " dharme trisarvajñatāsaṃgṛhītasamastavastupratipakṣākārasaṅgrahaiḥ sarvadharmāṇāṃ saṅgṛhītānāṃ niḥsvabhāvateti /",
    "T03bsa031_u:220": " saṃghe buddharatnāntargatatvenārhadvarjyeṣu phalasthapratipannakabhedena saptasu",
    "T03bsa031_u:221": " mahāpuruṣeṣu pratyekabuddhena sahāṣṭāsu mṛdvindriyādibhedena viṃśatisaṃkhyāvacchinneṣyāryāvaivarttikabodhisattvaśaikṣeṣvanutpādatayā",
    "T03bsa031_u:222": " pravṛttirityupadeśo ratnatrayāvavādaḥ /",
    "T03bsa031_u:223": " ārabdhavīryatayā yathoktārthānuṣṭhānaṃ prati kāyādisukhallikatvena kasyacidabhiniveśaḥ syādityasaktau kāyādīnāmasvabhāvatayā deśanāvavādaḥ /",
    "T03bsa031_u:224": " ciratarakālābhyāsenāpi samīhitārthāniṣpattāvuttrasanajātīyasya parikhedaḥ syādityapariśrāntau rūpāderyāvat samyaksambodheramananatayā deśanāvavādaḥ",
    "T03bsa031_u:225": " daśadigavasthitabuddhādibhyaḥ pratyarthaṃ mārgopadeśe gṛhyamāṇe cittāvalīnatā syāditi pratipatsamparigrahe dharmāṇāṃ prakṛtyajātatvena śikṣaṇamavavādaḥ",
    "T03bsa031_u:226": " māṃsavaipākikadivyaprajñādharmabuddhacakṣuṣāṃ yathāsaṃkhyaṃ pratiniyatavastusarvasattvacyutyupapattisarvadharmāvikalpānāṃ",
    "T03bsa031_u:227": " sarvāryapudgalādhigamasarvākārasarvadharmābhisambodhaviṣayāṇāṃ tathatayaikatvena",
    "T03bsa031_u:228": " pratipattiriti śikṣaṇaṃ pañcacakṣuravavādaḥ /",
    "T03bsa031_u:229": " ṛddhidivyaśrotraparacittajñānapūrvanivāsānusmṛtyabhisaṃskārikadivyacakṣurāsravakṣayajñānābhijñānāṃ",
    "T03bsa031_u:230": " pṛthivīkampanādisarvalokadhātusthasūkṣmataraśabdaśravaṇasarāgādiparacittaparijñānasvapara-pūrvānekajātyanusmaraṇasarvarūpadarśanakleśajñeyāvaraṇaprahāṇakāritrāṇāmādiśāntatvenāvabodha",
    "T03bsa031_u:231": " iti deśanā ṣaḍabhijñāvavādaḥ /",
    "T03bsa031_u:232": " catuḥsatyasaṅgṛhītaṣoḍaśakṣaṇasvabhāvaṃ darśanamārgaṃ dharmānvayajñānakṣāntijñānātmakaṃ",
    "T03bsa031_u:233": " sarvadharmaniḥsvabhāvabodhena māyākāra iva sarvatrānabhiniviṣṭamūrtistatprahātavyavastupratipakṣatvena",
    "T03bsa031_u:234": " yogī vibhāvayatīti deśanā darśanamārgāvavādaḥ /",
    "T03bsa031_u:235": " saṃskṛtāsaṃskṛtayorekarūpatvena parasparamaśakyavyatirekaprajñaptivad yathoktadarśanamārgasaṃmukhīkṛtavastvavyatirekālambanād",
    "T03bsa031_u:236": " darśanabhāvanayorapṛthagbhāva iti na lākṣaṇikaṃ bhāvanāmārgavyavasthānam,",
    "T03bsa031_u:237": " atha ca sa tatprahātavyavastupratipakṣatvena vibhāvyate pratītyasamutpādadharmatayeti",
    "T03bsa031_u:238": " deśanā bhāvanāmārgāvavāda ityevaṃ bodhicittatadākṣitpadharmasvabhāvaprajñāpāramitāyāṃ",
    "T03bsa031_u:239": " yā pratipattiranupalambhākārā,",
    "T03bsa031_u:240": " tasyā yadālambanaṃ catvāryasatyāni,",
    "T03bsa031_u:241": " ya āśrayastrīṇi śaraṇāni,",
    "T03bsa031_u:242": " yo viśeṣagamanaheturasaktiḥ,",
    "T03bsa031_u:243": " yo 'vyāvṛttigamanahetupariśrāntiḥ,",
    "T03bsa031_u:244": " yo 'nanyayānagamanahetuḥ pratipatsaṃparigrahaḥ,",
    "T03bsa031_u:245": " yo 'parapratyagāmitvahetuḥ pañca cakṣūṃṣiḥ,",
    "T03bsa031_u:246": " yaḥ sarvākārajñatāparipūrihetuḥ ṣaḍabhijñāḥ,",
    "T03bsa031_u:247": " yau niṣṭhāhetū darśanabhāvanāmārgau,",
    "T03bsa031_u:248": " tatsarvamavavādaprakaraṇe nirdiṣṭametāvataiva sarvo 'rthaḥ sampanna iti daśavidho 'vavādaḥ /",
    "T03bsa031_u:249": " saṃgharatnādhikāre tatsubodhāya dvau antaraślokau ityāha -",
    "T03bsa031_u:250": " mṛdutīkṣṇendriyai śraddhādṛṣṭiprāptau kulaṅkulau /",
    "T03bsa031_u:251": " ekavīcyantarotpadya kārākārākaniṣṭhagāḥ // Abhis_1.24 //",
    "T03bsa031_u:252": " plutāstrayo bhavasyāgraparamo rūparāgahā /",
    "T03bsa031_u:253": " dṛṣṭadharmaśamaḥ kāyasākṣī khaḍgaśca viṃśatiḥ // Abhis_1.25 //",
    "T03bsa031_u:254": " vakṣyamāṇamārgajñatāsaṅgṛhītaṣoḍaśakṣaṇadarśanamārgam āśritya śraddhādharmānusāribhedena prathamaphalapratipannako dvividhaḥ /",
    "T03bsa031_u:255": " tataḥ srota āpannaḥ /",
    "T03bsa031_u:256": " tato devamanuṣyakulaṃkulatvena sa evānyo dvividhaḥ /",
    "T03bsa031_u:257": " tato dvitīyaphalapratipannako mṛdutīkṣṇendriya evaikaḥ śraddhādṛṣṭiprāptaḥ /",
    "T03bsa031_u:258": " tataḥ sakṛdāgāmī /",
    "T03bsa031_u:259": " tataḥ sa ekavīciko 'paraḥ /",
    "T03bsa031_u:260": " tataṃ tṛtīyaphalapratipannakaḥ pūrvavacchaddhādṛṣṭiprāptaḥ /",
    "T03bsa031_u:261": " tataḥ anāgāmī antarābhave upapadya,",
    "T03bsa031_u:262": " abhisaṃskāre anabhisaṃskāre ca parinirvāyīti caturdhā /",
    "T03bsa031_u:263": " tataṃ evākaniṣṭhagaḥ plutārdhaplutasarvasthānacyutatvenordhvāvakrāntāparastrividhaḥ /",
    "T03bsa031_u:264": " tataḥ sa eva bhavāgragastu rūpavītarāgo dṛṣṭadharmaśamaḥ kāyasākṣīti aparo dvividhaḥ /",
    "T03bsa031_u:265": " tato 'rhattvaphalapratipannakaḥ /",
    "T03bsa031_u:266": " tataḥ pratyekabuddha iti viṃśatiḥ /",
    "T03bsa031_u:267": " 3 - nirvedhāṅgam",
    "T03bsa031_u:268": " labdhāvavādasyaivamādikarmikasya nirvedhāṅgabhavanamiti nirvedhāṅgamāha -",
    "T03bsa031_u:269": " ālambanata ākārāddhetutvātsamparigrahāt /",
    "T03bsa031_u:270": " caturvikalpasaṃyogaṃ yathāsvaṃ bhajatāṃ satām // Abhis_1.26 //",
    "T03bsa031_u:271": " śrāvakebhyaḥ sakhaḍgebhyo bodhisattvasya tāyinaḥ /",
    "T03bsa031_u:272": " mṛdumadhyādhimātrāṇāmūṣmādīnāṃ viśiṣṭatā // Abhis_1.27 //",
    "T03bsa031_u:273": " bodhisattvānāṃ śrutādiprakarṣaprāptamokṣabhāgīyaśraddhādilakṣaṇakuśalamūlādūrdhvaṃ",
    "T03bsa031_u:274": " catuḥsatyaprativedhānukūlāni ca caturnirvedhabhāgīyāni laukikabhāvanāmayāni ūṣmaprāpta iti kuśalamūlam,",
    "T03bsa031_u:275": " tato mūrdhaprāptaḥ,",
    "T03bsa031_u:276": " tataḥ kṣāntiprāptaḥ,",
    "T03bsa031_u:277": " tato 'gradharma iti mṛdvādikrameṇa utpādo 'thavā bodhisattvasambaddhamṛdvindriyādipudgalabhedena",
    "T03bsa031_u:278": " vakṣyamāṇamṛdumadhyādhimātrālambanaviśiṣṭavastvātmakacatuḥsatyālambanadharmadarśana-pratipakṣatvenānabhiniveśādyākāraviśeṣāt",
    "T03bsa031_u:279": " yānatrayādhigamahetutvaviśeṣādupāyakauśalakalyāṇamitralakṣaṇasamparigrahād darśanabhāvanāmārgābhyāṃ",
    "T03bsa031_u:280": " prahātavyā grāhyagrāhakacaturvikalpāḥ vakṣamāṇanayasambandhenotpannāḥ śrāvakādīnāmūṣmādibhyo viśiṣṭāḥ /",
    "T03bsa031_u:281": " teṣāmūṣmādikuśalamūlaṃ nyāye rūpaṇādilakṣaṇavastvātmakacatuḥsatyālambanamātmadarśanapratipakṣatvenānityādyākārapratipannaṃ svayānādhigamahetubhūtaṃ",
    "T03bsa031_u:282": " caturvidho vikalpo 'saṃsṛṣṭo bhavatīti vyavasthāpanāt /",
    "T03bsa031_u:283": " bodhisattvānāṃ nirvedhabhāgīyāni upāyakauśalabalena kvacit hetunā,",
    "T03bsa031_u:284": " kvacit phalena,",
    "T03bsa031_u:285": " kvacit svarūpatayā,",
    "T03bsa031_u:286": " kvacid dharmatākāreṇa yathābhavyatayā catuḥsatyavastvālambanamiti veditavyam /",
    "T03bsa031_u:287": " saṃkṣiptavyākhyāmātraṃ vaktukāmena na prapañcitam /",
    "T03bsa031_u:288": " yata idameva vyavasthāpanaṃ hyato 'nyayānamāśritya kutrāpi dūṣaṇaṃ nābhidhātavyam /",
    "T03bsa031_u:289": " ālambanākārayoḥ kā viśeṣatā ityata ālambanākārau saptamiḥ antaraślokairāha -",
    "T03bsa031_u:290": " ālambanamanityādi satyādhāraṃ tadākṛtiḥ /",
    "T03bsa031_u:291": " niṣedho 'bhiniveśāderheturyānatrayāptaye // Abhis_1.28 //",
    "T03bsa031_u:292": " rūpādyāyavyayau viṣṭhāsthitī prajñaptyavācyate /",
    "T03bsa031_u:293": " tatra mṛduna anityādiṣoḍaśākāraṃ duḥkhādicatuḥsatyādhāramālambanam /",
    "T03bsa031_u:294": " duḥkhādisatyābhiniveśālambanādīnāṃ niṣedhaḥ tadākṛtiḥ /",
    "T03bsa031_u:295": " yānatrayādhigamaprāptaye hetubhāvaḥ sarveṣāmevoṣmādīnāṃ veditavyaḥ /",
    "T03bsa031_u:296": " adhimuktinā tattvamanaskāreṇa ca yathāsaṃkhyaṃ rūpādīnāṃ pratipatteḥ niṣedhasya cānupalambhanaṃ na samanudarśanamiti madhyasyālambanam /",
    "T03bsa031_u:297": " sarvanāmadheyābhāvena prabandhavisadṛśaprabandhasadṛśapravṛttilakṣaṇayorabhāva ityākṛtiḥ /",
    "T03bsa031_u:298": " rūpamārabhya yāvadbuddha iti sarvadharmasāṅketiko vyāvahārikadharma ityadhimātrasyālambanam /",
    "T03bsa031_u:299": " kuśalādidharmatā na kenacid vacanīyā ityākṛtiḥ /",
    "T03bsa031_u:300": " ityālambanākāravannirvikalpajñānāgneḥ pūrvarūpatvādūṣmagataṃ trividham /",
    "T03bsa031_u:301": " rūpādāvasthitisteṣāṃ tadbhāvenāsvabhāvatā // Abhis_1.29 //",
    "T03bsa031_u:302": " tayormithaḥsvabhāvatvaṃ tadanityādyasaṃsthitiḥ /",
    "T03bsa031_u:303": " tāsāṃ tadbhāvaśūnyatvaṃ mithaḥ svābhāvyametayoḥ // Abhis_1.30 //",
    "T03bsa031_u:304": " anudgraho yo dharmāṇāṃ tannimittāsamīkṣaṇam /",
    "T03bsa031_u:305": " parīkṣaṇañca prajñāyāḥ sarvaṃsyānupalambhataḥ // Abhis_1.31 //",
    "T03bsa031_u:306": " iti / atra svabhāvaśūnyatayā rūpādīnāṃ rūpādisvabhāvenāpagatasvabhāvatā,",
    "T03bsa031_u:307": " tataḥ rūpādyasthānamiti mṛduna ālambanam /",
    "T03bsa031_u:308": " paramārthena rūpādisarvadharmaśūnyatayoḥ parasparamekaṃ rūpamiti śūnyatāyāmanityatvādīnāmabhāvena rūpādau na nityānityādibhiḥ sthānamityākāraḥ",
    "T03bsa031_u:309": " dharmadhāturūpatayānityādiśūnyatānāṃ svaniḥsvabhāvatvādanityādiśūnyatānāṃ parasparamaikātmyamiti madhyasyālambanam /",
    "T03bsa031_u:310": " yaṃ svabhāvapratiṣedhenāsvīkāro rūpādīnāṃ sa ākāra iti /",
    "T03bsa031_u:311": " svabhāvābhāvatayaiva nīlādinimittādarśanaṃ rūpādīnāmiti adhimātrasyālambanam /",
    "T03bsa031_u:312": " samyagdharmapravicayatvena prajñāyāḥ sarvavastuno 'nupalambhatayā nirūpaṇamityākāraḥ /",
    "T03bsa031_u:313": " ityālambanākāravaccalakuśalamūlamūrdhatvānmūrdhagataṃ trividham /",
    "T03bsa031_u:314": " rūpāderasvabhāvatvaṃ tadabhāvasvabhāvatā /",
    "T03bsa031_u:315": " tadajātiraniryāṇaṃ śuddhistadanimittatā // Abhis_1.32 //",
    "T03bsa031_u:316": " tannimittānadhiṣṭhānānadhimuktirasaṃjñatāṃ /",
    "T03bsa031_u:317": " iti / atra śūnyatā rūpalakṣyalakṣaṇayorekatvenāsvabhāvo rūpādīnāmiti mṛduna ālambanam /",
    "T03bsa031_u:318": " ālambakajanaṃ prati abhāvasvabhāvatā rūpādīnāmityākāraḥ /",
    "T03bsa031_u:319": " prakṛtyasvabhāvatvena rūpādīnāmanutpādānirodhāviti(madhyasya) ālambanam /",
    "T03bsa031_u:320": " sarvadharmasvarūpāvabodhena kāyādīnāṃ sarvākāraviśuddhirityākāraḥ /",
    "T03bsa031_u:321": " svasāmānyalakṣaṇānupapattyā sarvadharmāṇāmanimittatvamiti adhimātrasyālambanam /",
    "T03bsa031_u:322": " prakṛtyaiva rūpādinimittānāmāśrayarahitatvenādhimokṣamanaskārānadhimokṣatattvamanaskārāparijñānamiti ākāraḥ /",
    "T03bsa031_u:323": " ityālambanākāravadapāyābhāvenādhimātradharmakṣamaṇāt kṣāntigataṃ trividham /",
    "T03bsa031_u:324": " samādhistasya kāritraṃ vyākṛtirmananākṣayaḥ // Abhis_1.33 //",
    "T03bsa031_u:325": " mithastrikasya svābhāvyaṃ samādheravikalpanā /",
    "T03bsa031_u:326": " iti nirvedhabhāgīyaṃ mṛdumadhyādhimātrataḥ // Abhis_1.34 //",
    "T03bsa031_u:327": " iti / atra sarvadharmāṇāmanutpādasya vīraṃgamādīnāñca samādhirbhāvanīya iti mṛduna ālambanam /",
    "T03bsa031_u:328": " svapraṇidhānapuṇyajñānadharmadhātubalenānābhogātsarvalokadhātuṣu yathābhavyatayā samādhervyāpāraḥ pravartata ityākāraḥ /",
    "T03bsa031_u:329": " dharmataiṣā samyakpratipannasamādheryogino buddhairvyākaraṇaṃ kriyata iti madhyasyālambanam /",
    "T03bsa031_u:330": " sarvavikalpānupapattyā viditasamādhisvarūpasya bodhisattvasyāhaṃ samāhitaṃ ityādijñānaṃ na sambhavatītyākāraḥ /",
    "T03bsa031_u:331": " dharmatayā samādhibodhisattvaprajñāpāramitārthatrayasya parasparamekaṃ rūpamityadhimātrasyālambanam /",
    "T03bsa031_u:332": " sarvadharmāvidyamānatvena samādheravikalpanaṃ paramopāya ityākāraḥ /",
    "T03bsa031_u:333": " ityālambanākāravallaukikasarvadharmāgratvādagradharmākhyaṃ trividham /",
    "T03bsa031_u:334": " ālambanamanityādi satyādhāramatiricya ālambanaviśiṣṭākārayoḥ dharmadharmyabhidhāne",
    "T03bsa031_u:335": " satyapi ālambanaviśiṣṭākārayoḥ dharmābhidhānena sarvatra ucyamāne ṛte viśiṣṭāntaraparihārāparihārau",
    "T03bsa031_u:336": " nānayoḥ kaścit prativiśeṣa iti nyāyāt /",
    "T03bsa031_u:337": " athavā kārikācchandānurodhena bhinnābhidhāne 'pi abhiniveśādiniṣedhayuktayoḥ tattvataḥ vidhānapratiṣedharahitatvād duḥkhādisatyāntargatamevālambanamākāraśca kriyete /",
    "T03bsa031_u:338": " tathaivāparatrāpi boddhavyam /",
    "T03bsa031_u:339": " caturvikalpasaṃyogasya sphuṭārthāvabodhāya dvau antaraślokau āha -",
    "T03bsa031_u:340": " dvaividhyaṃ grāhyakalpasya vastutatpratipakṣataḥ /",
    "T03bsa031_u:341": " moharāśyādibhedena pratyekaṃ navadhā tu saḥ // Abhis_1.35 //",
    "T03bsa031_u:342": " iti / sāṃkleśikavastvadhiṣṭhānatvena pratipakṣādhiṣṭhānatvena ca prakāradvaye 'vidyāvyavadānaskandhādiprabhedā navadhā /",
    "T03bsa031_u:343": " dravyaprajñaptyadhiṣṭhāno dvividho grāhako mataḥ /",
    "T03bsa031_u:344": " svatantrātmādirūpeṇa skandhādyāśrayatastathā // Abhis_1.36 //",
    "T03bsa031_u:345": " iti / atra pudgaladravyasatpuruṣaprajñaptisadupalambhatvena dvividho grāhakavikalpo 'pi /",
    "T03bsa031_u:346": " svatantrātmaskandhādyupalambhena pratyekaṃ navaprakāro bhavati /",
    "T03bsa031_u:347": " tatrāyameva saṃkṣepārthaḥ-saṃkleśavastvadhiṣṭhānāḥ (yathā)",
    "T03bsa031_u:348": " -avidyā-rūpādi-skandha-nāmarūpābhiniveśa-antadvayasakti-saṃkleśavyavadānājñāna-āryamārgāpratiṣṭhāna-upalambha-ātmādi-viśuddhyutpādādigrāhyavikalpāḥ",
    "T03bsa031_u:349": " pratipakṣādhiṣṭhānā-rāśi-āyadvāra-gotra-utpāda-śūnyatā-pāramitārtha-darśana-bhāvanā-aśaikṣamārgāśceti grāhyavikalpāḥ /",
    "T03bsa031_u:350": " pudgaladravyasadadhiṣṭhānāḥ-svatantrātma-eka-kāraṇa-draṣṭādyātma-saṃkleśa-vairāgya-darśana-bhāvanā-kṛtārthādhārāśceti grāhakavikalpāḥ /",
    "T03bsa031_u:351": " prajñaptisatpuruṣādhiṣṭhānāḥ-skandha-āyatana-dhātu-pratītyasamutpāda-vyavadāna-darśana-bhāvanā-viśeṣa-aśaikṣamārgāśceti grāhakavikalpāḥ /",
    "T03bsa031_u:352": " ityevaṃ caturvikalpāścaturnivedhabhāgīyairyathākramaṃ saṃyuktā bhavanti /",
    "T03bsa031_u:353": " sambaddhakārikānusāram uktapūrve 'pi samparigrahe tadbalena yathoktaviśeṣo bhavatīti darśanāya tadanantaramantaraślokaḥ -",
    "T03bsa031_u:354": " cittānavalīnatvādi naiḥsvābhāvyādideśakaḥ /",
    "T03bsa031_u:355": " tadvipakṣaparityāgaḥ sarvathā samparigrahaḥ // Abhis_1.37 //",
    "T03bsa031_u:356": " cittānabalīnatvānuttrāsādinopāyakauśalyena yathāśayaṃ mātsaryādivipakṣadharmaviyuktaḥ samastavastunairātmyādideśakaḥ kalyāṇamitramiti samparigrahaḥ",
    "T03bsa031_u:357": " 4 - pratipatterādhāraḥ",
    "T03bsa031_u:358": " pratipattimato yathoktanirvedhabhāgīyamanyadapi darśanamārgādikamiti pratipatterādhāramāha -",
    "T03bsa031_u:359": " ṣoḍhādhigamadharmasya pratipakṣaprahāṇayoḥ /",
    "T03bsa031_u:360": " tayoḥ paryupayogasya prajñāyāḥ kṛpayā saha // Abhis_1.38 //",
    "T03bsa031_u:361": " śiṣyāsādhāraṇatvasya parārthānukramasya ca /",
    "T03bsa031_u:362": " jñānasyāyatnavṛtteśca pratiṣṭhā gotramucyate // Abhis_1.39 //",
    "T03bsa031_u:363": " tatrādau tāvaccaturvidhalaukikanirvedhabhāgīyānāmutpādādhāraḥ /",
    "T03bsa031_u:364": " tato lokottaradarśanabhāvanāmārgayoḥ /",
    "T03bsa031_u:365": " tatastadutpattibalena cauraniṣkāsanakapāṭapidhānavat samakālaṃ samastapratipakṣotpādavipakṣanirodhayoḥ /",
    "T03bsa031_u:366": " tatastadanupalabdhyā tadutpādanirodhayuktavikalpāpagamasya /",
    "T03bsa031_u:367": " tataṃ pūrvapraṇidhānadānādyupāyakauśalyabalena saṃsāranirvāṇāpratiṣṭhānayoḥ prajñākaruṇayoḥ /",
    "T03bsa031_u:368": " tatastadutpattyā śrāvakādyasādhāraṇadharmasya /",
    "T03bsa031_u:369": " tato yathāśayamavatāraṇādyabhisandhidvāreṇa yānatrayapratiṣṭhāpanalakṣaṇaparārthānukramasya /",
    "T03bsa031_u:370": " tato yāvadāsaṃsāraṃ nirnimittānābhogaparārthajñānasya cādhāraḥ /",
    "T03bsa031_u:371": " ayamevānukramaḥ /",
    "T03bsa031_u:372": " anenaiva sarva puruṣārthāḥ sampadyante /",
    "T03bsa031_u:373": " pratipattidharmāvasthāntarabhedena trayodaśavidho bodhisattvo yathoktadharmādhāro dharmadhātusvabhāva eva gotramiti nirdiṣṭam /",
    "T03bsa031_u:374": " yadi dharmadhātorevāryadharmādhigamāya hetutvāttadātmako bodhisattvaḥ prakṛtisthamanuttarabuddhadharmāṇāṃ gotram,",
    "T03bsa031_u:375": " tadā tatsāmānyavartitvād 'na bodhisattva eveti' mandabuddhi puruṣaṃ pratyāśaṃkya antaraślokamāha -",
    "T03bsa031_u:376": " dharmadhātorasambhedād gotrabhedo na yujyate /",
    "T03bsa031_u:377": " yathā śrāvakayānādyadhigamakrameṇālambeta tathāryadharmādhigamāya dharmadhātorhetubhāvena vyavasthāpanād gotratvena vyapadeśa ityapi samādhiḥ",
    "T03bsa031_u:378": " tathāpi saukaryāt laukikadṛṣṭāntenāpi samādhyantaramāha -",
    "T03bsa031_u:379": " ādheyadharmabhedāttu tadbhedaḥ parigīyate // Abhis_1.40 //",
    "T03bsa031_u:380": " yathaikamṛddravyābhinirvṛttaikatejaḥparipakvādhāraghaṭāderādheyakṣaudraśarkarādibhājanatvena",
    "T03bsa031_u:381": " bhedastadbad yānatrayasaṅgṛhītādhigantavyādheyadharmanānātvenādhāranānātvaṃ nirdiṣṭamiti /",
    "T03bsa031_u:382": " 5 - ālambanam",
    "T03bsa031_u:383": " yathoktapratipattyādhārasya kimālambanamityāha -",
    "T03bsa031_u:384": " ālambanaṃ sarvadharmāste punaḥ kuśalādayaḥ /",
    "T03bsa031_u:385": " laukikādhigamākhyāśca ye ca lokottarā matāḥ // Abhis_1.41 //",
    "T03bsa031_u:386": " sāsravānasravā dharmāḥ saṃskṛtāsaṃskṛtāśca ye /",
    "T03bsa031_u:387": " śiṣyasādhāraṇā dharmā ye cāsādhāraṇā muneḥ // Abhis_1.42 //",
    "T03bsa031_u:388": " tatrādau tāvat sāmānyena (sarvadharmāḥ)",
    "T03bsa031_u:389": " kuśalākuśalāvyākṛtāḥ yathākramaṃ śrāmaṇyatāprāṇātipātādyavyākṛtakāyakarmādayaḥ /",
    "T03bsa031_u:390": " tatasteṣāmeva laukikādidvividhasyāvaśiṣṭāścattvāro bhedāḥ,",
    "T03bsa031_u:391": " yathāsaṃkhyaṃ bālapṛthagjanasambaddhāḥ pañca skandhāḥ,",
    "T03bsa031_u:392": " sarvāryajanasaṃgṛhītāni catvāri dhyānāni,",
    "T03bsa031_u:393": " ātmadarśanāpratipakṣatvena pañcopādānaskandhāḥ /",
    "T03bsa031_u:394": " taddarśanapratipakṣatvena catvāri smṛtyupasthānāni /",
    "T03bsa031_u:395": " hetupratyayādhīnāḥ kāmādidhātavaḥ /",
    "T03bsa031_u:396": " kāraṇānapekṣāḥ tathatā /",
    "T03bsa031_u:397": " sarvāryajanasantānaprabhavāni caturdhyānāni /",
    "T03bsa031_u:398": " samyaksambuddhasantānodayadharmīṇi daśabalāni ityevamadhigamānukrameṇa sarvadharmā yathāvadālambyanta ityālambanamekādaśavidham /",
    "T03bsa031_u:399": " 6 - samuddeśaḥ",
    "T03bsa031_u:400": " tādṛśālambanapratipatteḥ kaḥ samuddeśa iti samuddeśamāha -",
    "T03bsa031_u:401": " sarvasattvāgratā cittaprahāṇādhigamatraye /",
    "T03bsa031_u:402": " tribhirmahattvairuddeśo vijñeyo 'yaṃ svayambhuvām // Abhis_1.43 //",
    "T03bsa031_u:403": " sarvathā sarvākārajñatāparijñānena bhaviṣyadbuddhabodhisattvānāṃ sarvasattva (rāśi)",
    "T03bsa031_u:404": " -akhilasattva (nikāya)",
    "T03bsa031_u:405": " -agratācittamahattvaṃ prahāṇamahattvamadhigamamahattvañcādhikṛtya pratipattau pravṛttatvānmahattvānmahattvatrayayuktatvācca trividhaḥ samuddeśo jñātavyaḥ /",
    "T03bsa031_u:406": " 7 - sannāhapratipattiḥ",
    "T03bsa031_u:407": " ityevaṃ pratipattyādhārādīn abhidhāya kiñca tatsvarūpamiti cet?",
    "T03bsa031_u:408": " sā trisarvajñatāviṣaye sāmānyena śukladharmādhiṣṭhānā,",
    "T03bsa031_u:409": " sarvākārābhisambodhādau caturvidhe 'bhisamaye pratyabhisamayaṃ ṣaṭpāramitādhiṣṭhānā ca kriyā paripattiḥ /",
    "T03bsa031_u:410": " evaṃ yathāvat prayogadarśanabhāvanāviśeṣamārgasvabhāvānāṃ pratipattilakṣaṇānāṃ sannāhaprasthānasambhāraniryāṇānāṃ madhye",
    "T03bsa031_u:411": " vīryarūpatayā sannāhapratipattiṃ prathamāmāha -",
    "T03bsa031_u:412": " dānādau ṣaḍvidhe teṣāṃ pratyekaṃ saṃgraheṇa yā /",
    "T03bsa031_u:413": " sannāhapratipattiḥ ṣā ṣaḍbhiḥ ṣaṭkairyathoditā // Abhis_1.44 //",
    "T03bsa031_u:414": " iti / dharmadānādidāne śrāvakādimanaskāraparivarjanam,",
    "T03bsa031_u:415": " sarvajanāpriyavāditvakṣāntiḥ,",
    "T03bsa031_u:416": " chandajananam,",
    "T03bsa031_u:417": " yānāntarāvyavakīrṇaikāgratānuttarasamyaksambodhipariṇāmanā yathākramaṃ deyādyanupalambhasannāhatvena kriyante /",
    "T03bsa031_u:418": " tathaiva śīlasya rakṣaṇam,",
    "T03bsa031_u:419": " kṣānteḥ sampādanam,",
    "T03bsa031_u:420": " vīryasya prārambhaḥ,",
    "T03bsa031_u:421": " dhyānasya ārādhanam,",
    "T03bsa031_u:422": " prajñāyā bhāvanā ityevaṃ dānādiṣaṭpāramitāsu pratyekaṃ dānādau saṃgṛhītāsu ṣaḍbhiḥ ṣaṭkaiḥ ṣaṭtriṃśadvidyā bhavanti dānādisādharmyācca ṣaṭ sannāhapratipattayo bhavanti /",
    "T03bsa031_u:423": " 8 - prasthānapratipattiḥ",
    "T03bsa031_u:424": " kṛtasannāhasyaivaṃ prasthānamiti prasthānapratipattiṃ dvitīyāmāha -",
    "T03bsa031_u:425": " dhyānārūpyeṣu dānādau mārgai maitryādikeṣu ca /",
    "T03bsa031_u:426": " gatopalambhayoge ca trimaṇḍalaviśuddhiṣu // Abhis_1.45 //",
    "T03bsa031_u:427": " uddeśe ṣaṭsvabhijñāsu sarvākārajñatānaye /",
    "T03bsa031_u:428": " prasthānapratipajjñeyā mahāyānādhirohiṇo // Abhis_1.46 //",
    "T03bsa031_u:429": " dhyānārūpyasamāpatti-dānādiṣaṭpāramitā-darśanabhāvanāśaikṣaviśeṣamārga-caturapramāṇa-anupalambhayoga-sarvavastutrimaṇḍalaviśuddhi-uddeśa-ṣaḍabhijñā-sarvākārajñatāsu",
    "T03bsa031_u:430": " samyagvyavasthitilakṣaṇā hi samastamahāyānadharmākramaṇasvabhāvā prasthānapratipattiḥ navadhā /",
    "T03bsa031_u:431": " 9 - sambhārapratipattiḥ",
    "T03bsa031_u:432": " kṛtaprasthānasyaivaṃ sambhāra iti sambhārapratipattiṃ tṛtīyāmāha -",
    "T03bsa031_u:433": " dayā dānādhikaṃ ṣaṭkaṃ śamathaḥ savidarśanaṃ /",
    "T03bsa031_u:434": " yuganaddhaśca yo mārgaṃ upāye yacca kauśalam // Abhis_1.47 //",
    "T03bsa031_u:435": " jñānaṃ puṇyaṃ mārgaśca dhāraṇī bhūmayo daśa /",
    "T03bsa031_u:436": " pratipakṣaśca vijñeyaḥ sambhārapratipatkramaḥ // Abhis_1.48 //",
    "T03bsa031_u:437": " mahākaruṇa-dāna-śīla-vīrya-dhyāna-prajñā-śamatha-vidarśanā-yuganaddhamārga-upāyakauśala-jñāna-puṇya-darśanādimārga-vacanādidhāraṇī-bhūmi-pratipakṣāṇāmanupalambhena",
    "T03bsa031_u:438": " saṃvṛtisatyānatikrameṇa samastamahāyānārthapratipatterebhiḥ karuṇādibhiḥ samyak-pratipatsvābhāvyāt",
    "T03bsa031_u:439": " mahābodhigrahaṇāt mahākaruṇādisambhārā iti saptadaśa sambhārapratipattayaḥ /",
    "T03bsa031_u:440": " tatra jñānasambhāraḥ",
    "T03bsa031_u:441": " ādhyātmika-bāhya-tadubhaya-śūnyatā-mahat-paramārtha-saṃskṛta-asaṃskṛta-atītānanta-anavarāgra-anavakāra-prakṛti-sarvadharma-lakṣaṇa-anupalambha-abhāvasvabhāva-bhāva-abhāva-svabhāva-parabhāvaśūnyatānāṃ",
    "T03bsa031_u:442": " bhedena viṃśatidhā /",
    "T03bsa031_u:443": " ādhyātmikatvabāhyatvobhayaśūnyatvatastathā /",
    "T03bsa031_u:444": " diṅnirvāṇārthataścaiva saṃskṛtāsaṃskṛtatvataḥ // 1 //",
    "T03bsa031_u:445": " atyantānavarāgratvānavakārākṛtātvataḥ /",
    "T03bsa031_u:446": " sarvadharmatvalakṣmatvābhyatītāditvataḥ punaḥ // 2 //",
    "T03bsa031_u:447": " sāṃyogikatvabhāvatvākāśaśūnyasvabhāvataḥ /",
    "T03bsa031_u:448": " svasvabhāvaviyuktatvād viṃśatiḥ śūnyatā matāḥ // 3 //",
    "T03bsa031_u:449": " bhūmisambhāreṇa daśabhūbhaya iti pariṣkriyamāṇānāṃ dharmāṇāṃ saṃdarśanāya trayoviṃśatirantaraślokā kathyante -",
    "T03bsa031_u:450": " 1. pramuditā bhūmiḥ",
    "T03bsa031_u:451": " labhyate prathamā bhūmirdaśadhā parikarmaṇā /",
    "T03bsa031_u:452": " āśayo hitavastutvaṃ sattveṣu samacittatā // Abhis_1.49 //",
    "T03bsa031_u:453": " tyāgaḥ sevā ca mitrāṇāṃ saddharmālambanaiṣaṇā /",
    "T03bsa031_u:454": " sadā naiṣkramyacittatvaṃ buddhakāyagatā spṛhā // Abhis_1.50 //",
    "T03bsa031_u:455": " dharmasya deśanā satyaṃ daśamaṃ vākyamiṣyate /",
    "T03bsa031_u:456": " jñeyañca parikarmaiṣāṃ svabhāvānupalambhataḥ // Abhis_1.51 //",
    "T03bsa031_u:457": " iti / yathāvat sarvavastuṣu akauṭilyāśayaḥ,",
    "T03bsa031_u:458": " sva-paraprayojane hitatvam,",
    "T03bsa031_u:459": " sarvasattveṣu samacittatā,",
    "T03bsa031_u:460": " sarvasvaparityāgaḥ,",
    "T03bsa031_u:461": " kalyāṇamitrārāgaṇam,",
    "T03bsa031_u:462": " yānatrayasaṅgṛhīta saddharmālambanaparyeṣṭiḥ,",
    "T03bsa031_u:463": " gṛhavāsānabhiratiḥ,",
    "T03bsa031_u:464": " anuttarabuddhakāyagatā spṛhā,",
    "T03bsa031_u:465": " saddharmaprakāśanam,",
    "T03bsa031_u:466": " satyavāditetyevamebhirdaśabhirlakṣaṇadharmaiḥ sarvathotpadyamānattvāt parikarmabhiḥ",
    "T03bsa031_u:467": " kāraṇaviśeṣaiḥ svabhāvānupalambhatayā kṛtaviśeṣalakṣaṇaparikarmabhireva prathamā",
    "T03bsa031_u:468": " pramuditā bhūmiḥ prāpyate /",
    "T03bsa031_u:469": " 2 - vimalā bhūmiḥ",
    "T03bsa031_u:470": " śīlaṃ kṛtajñatā kṣānti pramodyaṃ mahatī kṛpā /",
    "T03bsa031_u:471": " gauravaṃ guruśuśrūṣā vīryaṃ dānādike 'ṣṭamam // Abhis_1.52 //",
    "T03bsa031_u:472": " iti kuśaladharma-sattvārthakriyā-saṃvaraśīlāni,",
    "T03bsa031_u:473": " parakṛtopakārasya avismaraṇam (avipraṇāśanam)",
    "T03bsa031_u:474": " , parakṛtāpakārādau kṣāntiḥ,",
    "T03bsa031_u:475": " kuśaladharmasyārādhane 'vipratisāraḥ,",
    "T03bsa031_u:476": " sarvajaneṣu maitrī,",
    "T03bsa031_u:477": " upādhyāyādiṣu praṇamanam,",
    "T03bsa031_u:478": " kalyāṇamitranirdiṣṭadharmasādhanā,",
    "T03bsa031_u:479": " dānādiṣaṭpāramitāsu paryeṣṭirityevaṃ kṛtaparikarmaviśeṣeṇāṣṭaprakāradharmeṇa dvitīyā vimalā bhūmiradhigamyate /",
    "T03bsa031_u:480": " 3. prabhākarī bhūmiḥ",
    "T03bsa031_u:481": " atṛptatā śrute dānaṃ dharmasya ca nirāmiṣam /",
    "T03bsa031_u:482": " buddhakṣetrasya saṃśuddhiḥ saṃsārāparikheditā // Abhis_1.53 //",
    "T03bsa031_u:483": " hrīrapatrāpyamityetat pañcadhā mananātmakam /",
    "T03bsa031_u:484": " iti / saddharmaśravaṇe tṛpterajñānam,",
    "T03bsa031_u:485": " lābhādinirapekṣacittena saddharmaprakāśanam,",
    "T03bsa031_u:486": " svabuddhakṣetrāśrayāśritasaṃśodhanam,",
    "T03bsa031_u:487": " upakṛtasattvavaiparītyādidarśanena na parikhedāpattiḥ,",
    "T03bsa031_u:488": " svaparāpekṣayā akuśaladharmākaraṇamityevaṃ pañcadhā parikarmaṇā pūrvavat kṛtānavabudhyamānasvabhāvaparikarmaṇā tṛtīyā prabhākarī bhūmiravabudhyate",
    "T03bsa031_u:489": " 4. arciṣmatī bhūmiḥ",
    "T03bsa031_u:490": " vanāśā 'lpecchatā tuṣṭirdhūtasaṃlekhasevanam // Abhis_1.54 //",
    "T03bsa031_u:491": " śikṣāyā aparityāgaḥ kāmānāṃ vijugupsanam /",
    "T03bsa031_u:492": " nirvitsarvāstisantyāgo 'navalīnānapekṣate // Abhis_1.55 //",
    "T03bsa031_u:493": " iti / araṇyāvāsaḥ,",
    "T03bsa031_u:494": " aprāptalābheṣu anabhilāṣaḥ,",
    "T03bsa031_u:495": " prāptalābheṣvanadhikābhyarthanā,",
    "T03bsa031_u:496": " bhikṣādidhautaguṇasaṃvaraṇam,",
    "T03bsa031_u:497": " gṛhītaśikṣāṇāṃ prāṇādibhyo 'pi aparityajanam,",
    "T03bsa031_u:498": " kāmaguṇeṣu doṣopalambhadarśanena nindanam,",
    "T03bsa031_u:499": " vineyānusāreṇa nirvāṇe pravaṇatvam,",
    "T03bsa031_u:500": " sarvasvaparityāgaḥ,",
    "T03bsa031_u:501": " kuśalasādhane cittāsaṃkocaḥ,",
    "T03bsa031_u:502": " sarvavastvanapekṣaṇamityevaṃ pūrvavaddaśaprakāreṇa caturthī arciṣmatī bhūmirabhirūhyate /",
    "T03bsa031_u:503": " 5. sudurjayā bhūmiḥ",
    "T03bsa031_u:504": " saṃstavaṃ kulamātsaryaṃ sthānaṃ saṅgaṇikāvaham /",
    "T03bsa031_u:505": " ātmotkarṣaparāvajñe karmamārgān daśāśubhān // Abhis_1.56 //",
    "T03bsa031_u:506": " mānaṃ stambhaṃ viparyāsaṃ vimatiṃ kleśamarṣaṇam /",
    "T03bsa031_u:507": " vivarjayan samāpnoti daśaitān pañcamīṃ bhuvam // Abhis_1.57 //",
    "T03bsa031_u:508": " iti / lābhādyarthaṃ gṛhipravrajitādibhiḥ saṃvāsaḥ,",
    "T03bsa031_u:509": " śrāddhakulānupadarśanam,",
    "T03bsa031_u:510": " janākīrṇanagarādi,",
    "T03bsa031_u:511": " svapraśaṃsanaparanindane,",
    "T03bsa031_u:512": " daśākuśalakarmapathāḥ,",
    "T03bsa031_u:513": " śrutādyabhimānaḥ,",
    "T03bsa031_u:514": " parāpraṇamanam,",
    "T03bsa031_u:515": " kuśalākuśalaviparītābhīniveśaḥ,",
    "T03bsa031_u:516": " mithyādṛṣṭyādikumatiḥ,",
    "T03bsa031_u:517": " sarvarāgādisarvakleśābhimukhīkaraṇaṃ cetyevaṃlakṣaṇān daśadharmān vivarjayan arthādākṣiptaviparyayadharmeṇa daśaprakāraparikarmaṇā pūrvavat pañcamī sudurjayā bhūmirākramyate /",
    "T03bsa031_u:518": " 6. abhimukhī bhūmiḥ",
    "T03bsa031_u:519": " dānaśīlakṣamāvīryadhyānaprajñāprapūraṇāt /",
    "T03bsa031_u:520": " śiṣyakhaḍgaspṛhātrāsacetasāṃ parivarjakaḥ // Abhis_1.58 //",
    "T03bsa031_u:521": " yācito 'navalīnaśca sarvatyāge 'pyadurmanāḥ /",
    "T03bsa031_u:522": " kṛśo 'pi nārthināṃ kṣeptā ṣaṣṭhīṃ bhūmiṃ samaśnute // Abhis_1.59 //",
    "T03bsa031_u:523": " dānādiṣaṭpāramitāparipūraṇena śrāvakapratyekabuddhābhilāṣasya svabhāvānupalambhotttrāsasya",
    "T03bsa031_u:524": " ca yācakajanaprārthanāsaṃkocasya svarasapravṛttasarvārthatyāgadaurmanasyasya dāridryādarthijanapratikṣepacittasya",
    "T03bsa031_u:525": " ca varjanenetyevaṃ dvādaśabhiḥ parikarmabhiḥ pūrvavat ṣaṣṭhī abhimukhī bhūmirājñāyate /",
    "T03bsa031_u:526": " 7. dūraṅgamā bhūmiḥ",
    "T03bsa031_u:527": " ātmasattvagraho jīvapudgalocchedaśāśvataḥ /",
    "T03bsa031_u:528": " nimittahetvoḥ skandheṣu dhātuṣvāyataneṣu ca // Abhis_1.60 //",
    "T03bsa031_u:529": " traidhātuke pratiṣṭhānaṃ saktirālīnacittatā /",
    "T03bsa031_u:530": " ratnatritayaśīleṣu taddṛṣṭyabhiniveśitā // Abhis_1.61 //",
    "T03bsa031_u:531": " śūnyatāyāṃ vivādaśca tadvirodhaśca viṃśatiḥ /",
    "T03bsa031_u:532": " kalaṅkā yasya vicchinnāḥ saptamīmetyasau bhuvam // Abhis_1.62 //",
    "T03bsa031_u:533": " iti / ātmasattvajīvapudgalocchedaśāśvatanimittahetuskandhadhātvāyatanatraidhātukādhiṣṭhāna-saktyālīnacittabuddhadharmasaṃghaśīladṛṣṭyabhiniveśaśūnyatāvivādavirodhodbhāvanāgrahotsṛṣṭayaścetyevaṃ",
    "T03bsa031_u:534": " viṃśatiprakārakalaṅkāpagamādākṣiptaviparyayadharmeṇa viṃśatiprakāreṇa parikarmadharmeṇa",
    "T03bsa031_u:535": " pūrvavat saptamī dūraṅgamā bhūmiḥ samīyate /",
    "T03bsa031_u:536": " arthākṣiptadharmatānirdeśāyāha -",
    "T03bsa031_u:537": " trivimokṣamukhajñānaṃ trimaṇḍalaviśuddhatā /",
    "T03bsa031_u:538": " karuṇāmananā dharmasamataikanayajñatā // Abhis_1.63 //",
    "T03bsa031_u:539": " anutpādakṣamājñānaṃ dharmāṇāmekadheraṇā /",
    "T03bsa031_u:540": " kalpanāyāḥ samuddhātaḥ saṃjñādṛkkleśavarjanam // Abhis_1.64 //",
    "T03bsa031_u:541": " śamathasya ca nidhyaptiḥ kauśalañca vidarśane /",
    "T03bsa031_u:542": " cittasya dāntatā jñānaṃ sarvatrāpratighāti ca // Abhis_1.65 //",
    "T03bsa031_u:543": " sakterabhūmiryatrecchaṃ kṣetrāntaragatiḥ samam /",
    "T03bsa031_u:544": " sarvatra svātmabhāvasya darśanañceti viṃśatiḥ // Abhis_1.66 //",
    "T03bsa031_u:545": " śūnyatā 'nimittāpraṇihitavimokṣamukhasamyagjñānam,",
    "T03bsa031_u:546": " daśakuśalakarmapatheṣu vadhavadhyaghātakānupalambhādi,",
    "T03bsa031_u:547": " sarvasattvālambanakaruṇā,",
    "T03bsa031_u:548": " vastvanupalambhaḥ,",
    "T03bsa031_u:549": " sarvadharmasamatāvabodhaḥ,",
    "T03bsa031_u:550": " mahāyānaikayānāvabodhaḥ,",
    "T03bsa031_u:551": " anutpādaparijñānam,",
    "T03bsa031_u:552": " gambhīradharmanidhyānakṣāntyavagamaḥ,",
    "T03bsa031_u:553": " sarvajñeyānāṃ mahāyānopāyamukhena prakāśanam,",
    "T03bsa031_u:554": " sarvakalpanocchedaḥ,",
    "T03bsa031_u:555": " nimittodgrahaṇavikalpābhāvasatkāyādipañcadṛṣṭisantyāgaḥ,",
    "T03bsa031_u:556": " rāgādikleśavarjanāni,",
    "T03bsa031_u:557": " śamathabhāvanā,",
    "T03bsa031_u:558": " prajñākauśalyam,",
    "T03bsa031_u:559": " cittopaśamaḥ,",
    "T03bsa031_u:560": " rūpādyapratighātajñānam,",
    "T03bsa031_u:561": " abhiniveśāsthānam,",
    "T03bsa031_u:562": " yatheṣṭasamakālabuddhakṣetragamanam,",
    "T03bsa031_u:563": " vineyānurūpaṃ sarvatra svakāyaprakāśanamiti viṃśatiprakāreṇānena parikarmadharmeṇāpi pūrvavat saptamī bhūmiḥ samīyate /",
    "T03bsa031_u:564": " 8. acalā bhūmiḥ",
    "T03bsa031_u:565": " sarvasattvamanojñānamabhijñākrīḍanaṃ śubhā /",
    "T03bsa031_u:566": " buddhakṣetrasya niṣpattirbuddhasevāparīkṣaṇe // Abhis_1.67 //",
    "T03bsa031_u:567": " akṣajñānaṃ jinakṣetraśuddhirmāyopamā sthitiḥ /",
    "T03bsa031_u:568": " sañcintya ca bhavādānamidaṃ karmāṣṭaghoditam // Abhis_1.68 //",
    "T03bsa031_u:569": " iti / yathāvatsarvasattvacittacaritajñānam,",
    "T03bsa031_u:570": " lokadhātau ṛddhyabhijñābhiḥ krīḍanam,",
    "T03bsa031_u:571": " ādhārabuddhakṣetrasuvarṇādibhāvapariṇāmaḥ,",
    "T03bsa031_u:572": " sarvākāradharmaparīkṣaṇena buddharāgaṇam,",
    "T03bsa031_u:573": " divyacakṣuṣo niṣpattiḥ,",
    "T03bsa031_u:574": " ādheyabuddhakṣetrasattvapariśodhanam,",
    "T03bsa031_u:575": " sarvatra māyopamatāvasthānam,",
    "T03bsa031_u:576": " sarvasattvārthadarśanāda buddhipūrvakajanmagrahaṇañcetyevamaṣṭaprakāradharmeṇa parikarmaṇā pūrvavadaṣṭamī acalā bhūmiranubhūyate /",
    "T03bsa031_u:577": " 9. sādhumatī bhūmiḥ",
    "T03bsa031_u:578": " praṇidhānānyanantāni devādīnāṃ rūtajñatā /",
    "T03bsa031_u:579": " nadīva pratibhānānāṃ garbhāvakrāntiruttamā // Abhis_1.69 //",
    "T03bsa031_u:580": " kulajātyośca gotrasya parivārasya janmanaḥ /",
    "T03bsa031_u:581": " naiṣkramyabodhivṛkṣāṇāṃ guṇapūre svasampadaḥ // Abhis_1.70 //",
    "T03bsa031_u:582": " iti / anantapraṇidhānam,",
    "T03bsa031_u:583": " devādisarvasattvarutajñānam,",
    "T03bsa031_u:584": " nadyupamitākṣayapratibhānam,",
    "T03bsa031_u:585": " sarvajanapraśastagarbhāvakramaṇam,",
    "T03bsa031_u:586": " rājādisthānam,",
    "T03bsa031_u:587": " ādityādyanvayaḥ,",
    "T03bsa031_u:588": " mātrādisusambandhajñātiḥ,",
    "T03bsa031_u:589": " svavidheyaparivāraḥ,",
    "T03bsa031_u:590": " śakrādyabhinanditotpādaḥ,",
    "T03bsa031_u:591": " buddhādisañcodananiṣkramaṇam,",
    "T03bsa031_u:592": " cintāmaṇisadṛśāśvatthavṛkṣādiḥ,",
    "T03bsa031_u:593": " buddhabuddhadharmasvabhāvaguṇaparipūraṇañcetyevaṃ sampattilakṣaṇairdvādaśabhiḥ parikarmabhiḥ pūrvavatkṛtaparikarmaviśeṣairnavamī sādhumatī bhūmiḥ sākṣātkriyate /",
    "T03bsa031_u:594": " 10. dharmameghā bhūmiḥ",
    "T03bsa031_u:595": " hetubhūmitvena tatparikarmāṇyevaṃ nirdiśya phalabhūmitvena pṛthak tānyanabhidhāya saṅgrahaṇena daśamabhūmilakṣaṇamāha -",
    "T03bsa031_u:596": " navabhūmīratikramya buddhabhūmau pratiṣṭhate /",
    "T03bsa031_u:597": " yena jñānena sā jñeyā daśamī bodhisattvabhūḥ // Abhis_1.71 //",
    "T03bsa031_u:598": " iti / śrāvakādigotra-prathamaphalapratipannaka-srota-āpanna-sakṛdāgāmi-anāgāmi-arhatāmiti",
    "T03bsa031_u:599": " ṣaṇṇāṃ nayatrayavyavasthāpanābhiprāyeṇa śeṣasaṅgṛhītāpannakatrayasya pratyekabuddhasya",
    "T03bsa031_u:600": " ca yathākramaṃ gotra-aṣṭamaka-darśana-tanu-vītarāga-kṛtavikalpa-śrāvaka-pratyekabuddhabhūmayaḥ,",
    "T03bsa031_u:601": " bodhisattvānāṃ yathoktā navavidhetyevaṃ navabhūmīratikramya daśamyāṃ punaḥ bhūmau",
    "T03bsa031_u:602": " bodhisattvo buddha eva vaktavyo na tu samyaksambuddha iti vacanāt buddhabhūmau yena",
    "T03bsa031_u:603": " praṇidhānajñānenāvatiṣṭhate sā eva daśamī bodhisattvabhūmiḥ jñeyā /",
    "T03bsa031_u:604": " (pratipakṣasambhāraḥ)",
    "T03bsa031_u:605": " pratipakṣasambhārārthaṃ antaraślokamāha -",
    "T03bsa031_u:606": " pratipakṣo 'ṣṭadhā jñeyo darśanābhyāsamārgayoḥ /",
    "T03bsa031_u:607": " grāhyagrāhakavikalpānāmaṣṭānāmupaśāntaye // Abhis_1.72 //",
    "T03bsa031_u:608": " iti / sāṃkleśikavastumātrapratipakṣādhiṣṭhānagrāhyavikalpadvayasya dravyapudgalaprajñaptipuruṣādhiṣṭhānagrāhakavikalpadvayasya",
    "T03bsa031_u:609": " ca darśanamārgabhāvanāmārgayoḥ prahāṇād grāhyagrāhakāṣṭavikalpopaśāntaye satyadvayamāśritya",
    "T03bsa031_u:610": " sākṣātkaraṇīyā vipakṣabhedena mārgadvayāvasthāyāmeva aṣṭavidhāḥ pratipakṣāḥ /",
    "T03bsa031_u:611": " 10. niryāṇapratipatiḥ",
    "T03bsa031_u:612": " sambhṛtasambhārasyaivaṃ niryāṇamiti niryāṇapratipattiṃ caturthīṃmāha -",
    "T03bsa031_u:613": " uddeśe samatāyāñca sattvārthe yatnavarjane /",
    "T03bsa031_u:614": " atyantāya ca niryāṇaṃ niryāṇaṃ prāptilakṣaṇam // Abhis_1.73 //",
    "T03bsa031_u:615": " sarvākārajñatāyāñca niryāṇaṃ mārgagocaram /",
    "T03bsa031_u:616": " niryāṇapratipajjñeyā seyamaṣṭavidhātmikā // Abhis_1.74 //",
    "T03bsa031_u:617": " iti / yathokta uddeśaḥ ,",
    "T03bsa031_u:618": " sarvadharmasamatā,",
    "T03bsa031_u:619": " sattvārthakaraṇam,",
    "T03bsa031_u:620": " animittasarvakriyākāritvenānābhogaḥ,",
    "T03bsa031_u:621": " śāśvatocchedarahitāvasthāviśeṣaḥ,",
    "T03bsa031_u:622": " triyānasarvārthaprāptiḥ,",
    "T03bsa031_u:623": " yathoktasarvākārajñatā tadviśiṣṭamārga ityevaṃ niryātavyavastuṣu prativiśiṣṭānyadharmābhāvena sarvānupalambhatayā ebhiraṣṭābhirniryāṇapratipattiḥ aṣṭadhā bhavati /",
    "T03bsa031_u:624": " iti abhisamayālaṅkāre nāma prajñāpāramitāśāstre prathamādhikāravṛttiḥ /",
    "T03bsa031_u:625": " Mārgajñatādhikāraḥ dvitīyaḥ",
    "T03bsa031_u:626": " 1 - dhyāmīkaraṇatādīni",
    "T03bsa031_u:627": " sarvākārajñatādhigamo na vinā mārgajñatāparijñāneneti mārgajñatāmāha -",
    "T03bsa031_u:628": " dhyāmīkaraṇatā bhābhirdevānāṃ yogyatāṃ prati /",
    "T03bsa031_u:629": " viṣayo niyato vyāptiḥ svabhāvastasya karma ca // Abhis_2.1 //",
    "T03bsa031_u:630": " mārgajñatotpattiṃ prati yogyatāpādanāya devādīnāṃ svakarmajaprabhāyāstathāgataprakṛtiprabhābhirmalinīkaraṇatā nihatamānasantāne 'dhigama utpadyata iti jñāpanāya kṛtā,",
    "T03bsa031_u:631": " ato vakroktyādhāraḥ kathitaḥ /",
    "T03bsa031_u:632": " sa cotpāditabodhicitta eveti viṣayapratiniyato bhavati /",
    "T03bsa031_u:633": " triyānavyavasthānamābhiprāyikam,",
    "T03bsa031_u:634": " na lākṣaṇikamiti nyāyādanuttarasamyaksambodhiparyavasāna eva sarvo jana ityato vītarāgetarayogināpi buddhatvaprāptaye mārgajñatā bhāvanīyeti vyāptirbhavati /",
    "T03bsa031_u:635": " sattvārthakaraṇapravṛttatvenotpāditabodhicittasya sarvathā kleśāprahāṇamiti svabhāvo bhavati /",
    "T03bsa031_u:636": " tādṛśasvabhāvasya bhūtakoṭerasākṣātkaraṇena prayopāyakauśalena cāparigṛhītasattvasya parigrahaṇādineti kāritram /",
    "T03bsa031_u:637": " 2 - śrāvakamārgaḥ",
    "T03bsa031_u:638": " ādhārādikamevamamidhāya mārgajñatādhikāre sarve mārgāḥ paripūrayitavyā iti śrāvakamārgamāha -",
    "T03bsa031_u:639": " caturṇāmāyasatyānāmākārānupalambhataḥ /",
    "T03bsa031_u:640": " śrāvakāṇāmayaṃ mārgo jñeyo mārgajñatānaye // Abhis_2.2 //",
    "T03bsa031_u:641": " iti / tatra duḥkhasatyasyānukrameṇa anityaṃ duḥkhaṃ śūnyamanātmetyetāni catvāri śāntākāralakṣaṇāni /",
    "T03bsa031_u:642": " samudayasatyasya hetu-samudaya-prabhava-pratyayarūpatvena roga-gaṇḍa-śalya-aghākārāḥ /",
    "T03bsa031_u:643": " nirvide virāgāya nirodhāya ca pratipanno bhavatītyatastayoḥ duḥkhasamudayayoḥ pratyekaḥ para-pralopadharmasvarūpau nirvidākārau,",
    "T03bsa031_u:644": " cala-prabhaṅgurasvarūpau virāgākārau;",
    "T03bsa031_u:645": " bhaya-upasarga-upadravasvarūpā nirodhākārāḥ /",
    "T03bsa031_u:646": " nirodhasatyasya nirodharūpa-nirātma-śānta-praṇītarūpavivikta-niryāṇarūpaśūnyānimittāpraṇihitānabhisaṃskārā nirodhasatyākārāḥ /",
    "T03bsa031_u:647": " mārgasatyasya mārga-nyāya-pratipatti-nairyāṇikā iti mārgasatyākārāḥ /",
    "T03bsa031_u:648": " tataścaiṣāṃ svabhāvānupalambhabhāvanayā mārgajñatādhikāre śrāvakāṇāṃ mārgo bodhisatvenaivaṃ parijñeyaḥ /",
    "T03bsa031_u:649": " nirvedhabhāgīyādhigamapūrvakaṃ catuḥsatvaparijñānamiti mārgamamidhāya nirvedhabhāgīyamāha-",
    "T03bsa031_u:650": " rūpādiskandhaśūnyatvācchūnyatānāmabhedataḥ /",
    "T03bsa031_u:651": " ūṣmāṇo 'nupalambhena teṣāṃ mūrdhagataṃ matam // Abhis_2.3 //",
    "T03bsa031_u:652": " kṣāntayasteṣu nityādigosthānaniṣedhataḥ /",
    "T03bsa031_u:653": " daśa bhūmīḥ samārabhya vistarāsthānadeśanāt // Abhis_2.4 //",
    "T03bsa031_u:654": " agradharmagataṃ proktamāryaśrāvakavartmani /",
    "T03bsa031_u:655": " tatkasya hetorbuddhena buddhvā dharmāsamīkṣaṇāt // Abhis_2.5 //",
    "T03bsa031_u:656": " rūpādiskandhānāṃ svasvarūpaśūnyatvācchūnyatānāmabhedena,",
    "T03bsa031_u:657": " rūpādīnāṃ pūrvavadanupambhena,",
    "T03bsa031_u:658": " evaṃ rūpādīnāṃ 'na nityaṃ nānityam' ityupalambhayogataḥ sthānaniṣedhena,",
    "T03bsa031_u:659": " yasmāt tathāgatena bodhimabhisambudhya dharmā na samīkṣitā iti pramāṇapuruṣādarśanakāraṇopapattyā",
    "T03bsa031_u:660": " pramuditabhūmyādau vistarāsthānadeśanayā ceti ebhirākārairyathākramaṃ satyānāmupalabdhau",
    "T03bsa031_u:661": " nirvedhabhāgīyā utpadyante /",
    "T03bsa031_u:662": " 3 - pratyekabuddhamārgaḥ",
    "T03bsa031_u:663": " śrāvakamārgānantaraṃ pratyekabuddhānāṃ mārgābhidhāne nyāyaprāpte 'pi śrāvakebhyaḥ kathaṃ prativiśiṣṭāste yena teṣāṃ mārgabheda ityāśaṅkya vaiśiṣṭyapratipādanārthaṃ tāvadāha -",
    "T03bsa031_u:664": " paropadeśavaiyarthyaṃ svayambodhāt svayambhuvām /",
    "T03bsa031_u:665": " gambhīratā ca jñānasya khaḍgānāmabhidhīyate // Abhis_2.6 //",
    "T03bsa031_u:666": " iti / śrāvakāḥ paropadeśasāpekṣāḥ svabodhiṃ budhyante;",
    "T03bsa031_u:667": " sālāpadharmadeśanayā ca parānapi kuśale pravartayantītyāgamaḥ /",
    "T03bsa031_u:668": " pratyekabuddhāḥ punaḥ svayaṃ pūrvaśrutādyabhisaṃskāreṇa paropadeśaṃ pratyanapekṣāḥ svabodhisamadhigacchantyatasteṣāṃ buddhādyupadeśanairarthakyamityekaṃ vaiśiṣṭyam /",
    "T03bsa031_u:669": " śabdoccāraṇadharmadeśanayā śrotṛbhiḥ kriyate vaktṛjñānasāmarthyāvabodhaḥ /",
    "T03bsa031_u:670": " te (pratyekabuddhāḥ)",
    "T03bsa031_u:671": " punaḥ aśabdoccāraṇadharmadeśanayā svādhigatajñānādisāmarthyena parān daśakuśalādau pravartayantyatasteṣāṃ jñānasyānavabodhatayā dvitīyaṃ vaiśiṣṭyamiti",
    "T03bsa031_u:672": " kathamaśabdoccāraṇadharmadeśanetyāśaṃkyāha -",
    "T03bsa031_u:673": " śuśrūṣā yasya yasyārthe yatra yatra yathā yathā /",
    "T03bsa031_u:674": " sa so 'rthaḥ khyātyaśabdo 'pi tasya tasya tathā tathā // Abhis_2.7 //",
    "T03bsa031_u:675": " iti / nāvitarkya nāvicārya vācaṃ bhāṣata ityālāpo vikṣepaḥ /",
    "T03bsa031_u:676": " sa ca santānakṣobhamādadhātīti yathā yathā bodhisattvena 'buddho bhūtvā ālāpamantareṇa dharmadeśanāṃ kuryām' iti praṇidhānaṃ pravartitam,",
    "T03bsa031_u:677": " tathā buddhatvasāmyāt pratyekabuddhāvasthāyāñca praṇidhānādisāmarthyena yasminnarthe yena prakāreṇa yasya śravaṇecchā,",
    "T03bsa031_u:678": " tasya vijñāne tenaiva prakāreṇa aśabdo 'pi so 'rthaḥ pratibhātītyaśabdadharmadeśanocyate /",
    "T03bsa031_u:679": " ityevaṃ vakṣyamāṇadharmasya śrotṛvijñāne sunirmāṇamutpādaścetyayaṃ bhavati dharmadeśanā śabdārthaḥ /",
    "T03bsa031_u:680": " vaiśiṣṭyamevamabhidhāya viśiṣṭānāṃ viśiṣṭa eva mārga iti prakṛtapratyekabuddhamārgamāha -",
    "T03bsa031_u:681": " grāhyārthakalpanāhānād grāhakasyāprahāṇataḥ /",
    "T03bsa031_u:682": " ādhārataśca vijñeyaḥ khaḍgamārgasya saṅgrahaḥ // Abhis_2.8 //",
    "T03bsa031_u:683": " ityuktam / pratyekabuddhasya mārgaḥ yathoktasatyabhāvanayā eva,",
    "T03bsa031_u:684": " yathāavastu pratītyasamutpādabhāvanayā ca /",
    "T03bsa031_u:685": " grāhyagrāhakārthavikalpayoryathākramaṃ prahāṇāprahāṇe pratyekabuddhayānasaṅgṛhītādhāradharmavastuno",
    "T03bsa031_u:686": " viśeṣaviśiṣṭadharmādhigamaśca bodhisattvena parijñeyo na sarvākārajñāneneti pratyekabuddhamārgaḥ /",
    "T03bsa031_u:687": " nirvedhabhāgīyādhigame sati yathoktamārga utpadyata iti nirvedhabhāgīyamāha -",
    "T03bsa031_u:688": " prajñapteravirodhena dharmatāsūcanākṛtiḥ /",
    "T03bsa031_u:689": " ūṣmagaṃ mūrdhaṃgaṃ rūpādyahānādiprabhāvitam // Abhis_2.9 //",
    "T03bsa031_u:690": " adhyātmaśūnyatādyābhī rūpāderaparigrahāt /",
    "T03bsa031_u:691": " kṣāntī rūpādyanutpādādyākārairagradharmatā // Abhis_2.10 //",
    "T03bsa031_u:692": " iti / rūpādisāṅketikadharmaprajñapteravirodhena dharmatāyāḥ pratipādanenaḥ,",
    "T03bsa031_u:693": " rūpādeḥ paramārthato na hānivṛddhyādyarthaṃ śikṣaṇena,",
    "T03bsa031_u:694": " svabhāvaśūnyatvāt rūpāderadhyātmabahirdhādiśūnyatayā aparigrahaṇena,",
    "T03bsa031_u:695": " rūpāderanutpādānirodhādyākāraiśca yathākramaṃ catuḥsatyālambane nirvedhabhāgīyo bhavati /",
    "T03bsa031_u:696": " 4 - bodhisattvamārgaḥ",
    "T03bsa031_u:697": " pratyekabuddhamārgānantaraṃ bodhisattvamārgamāha -",
    "T03bsa031_u:698": " kṣāntijñānakṣaṇaiḥ satyaṃ satyaṃ prati caturvidhaiḥ /",
    "T03bsa031_u:699": " mārgajñatāyāṃ dṛṅmārgaḥ sānuśaṃso 'yamucyate // Abhis_2.11 //",
    "T03bsa031_u:700": " iti / mārgajñatādhikāre bodhisattvena dharmajñānakṣāntirdharmajñānamanvayajñānakṣāntiranvayajñānaṃ",
    "T03bsa031_u:701": " ceti catvāraḥ kṣāntijñānakṣaṇāḥ pratyekaṃ duḥkhādisatyasambandhayuktā aihikāmutrikairguṇairyuktā",
    "T03bsa031_u:702": " vimāvanīyā iti darśanamārgo mahānuśaṃsa ityucyate /",
    "T03bsa031_u:703": " kathamākāro bhāvanīya ityāha -",
    "T03bsa031_u:704": " ādhārādheyatābhāvāttathatābuddhayormithaḥ /",
    "T03bsa031_u:705": " paryāyeṇānanujñānaṃ mahattā sā 'pramāṇatā // Abhis_2.12 //",
    "T03bsa031_u:706": " parimāṇāntatābhāvo rūpāderavadhāraṇam /",
    "T03bsa031_u:707": " tasyāṃ sthitasya buddhatve 'nudgrahātyāgatādayaḥ // Abhis_2.13 //",
    "T03bsa031_u:708": " maitryādi śūnyatāprāptirbuddhatvasya parigrahaḥ /",
    "T03bsa031_u:709": " sarvasya vyavadānasya sarvādhivyādhiśātanam // Abhis_2.14 //",
    "T03bsa031_u:710": " nirvāṇagrāhaśāntatvaṃ buddhebhyo rakṣaṇādikam /",
    "T03bsa031_u:711": " aprāṇivadhamārabhya sarvākārajñatānaye // Abhis_2.15 //",
    "T03bsa031_u:712": " svayaṃ sthitasya sattvānāṃ sthāpanaṃ pariṇāmanam /",
    "T03bsa031_u:713": " dānādīnāñca sambodhāviti mārgajñatākṣaṇāḥ // Abhis_2.16 //",
    "T03bsa031_u:714": " paramārthataḥ tathatābuddhayorādhārādheyabhāvo na vidyata ityatastayoḥ paryāyeṇāvasthiterananujñānam /",
    "T03bsa031_u:715": " rūpādīnāṃ dharmadhātusvabhāvatayā mahattā tathaiva teṣāmapramāṇatā /",
    "T03bsa031_u:716": " pūrvavadākāśāparimāṇatayā teṣāmaparimāṇatetyevaṃ duḥkhasatyākārā bhavanti /",
    "T03bsa031_u:717": " rūpādīnāṃ niḥsvabhāvatvena śāśvatocchedādyantābhāvaḥ /",
    "T03bsa031_u:718": " prajñāpāramitāyāṃ sthitasya dharmadhātusvabhāvatayā rūpādīnāṃ tathāgatatvāvadhāraṇam /",
    "T03bsa031_u:719": " tathaiva tasyāṃ sthitasya sarvadharmāṇāṃ nodgrahatyāgabhāvanādikam /",
    "T03bsa031_u:720": " niḥsvabhāvādhimokṣapūrvakaṃ caturapramāṇaṃ vibhāvanīyamityevaṃ samudayasatyākārā bhavanti /",
    "T03bsa031_u:721": " rūpādernijarūpā prakṛtyaiva śūnyatā /",
    "T03bsa031_u:722": " dharmadhātupariṇāmitakuśalamūlānāṃ phalaṃ tathāgatatvasya prāpaṇam /",
    "T03bsa031_u:723": " prajñāpāramitayā sarvākārapratipakṣāṇāṃ saṃgrahaḥ /",
    "T03bsa031_u:724": " tayaiva bāhyābhyantaropadravapraśamanamityevaṃ nirodhasatyākārā bhavanti /",
    "T03bsa031_u:725": " niḥsvabhāvatābhāvanayaiva rūpādinirvāṇābhiniveśasya śāntiḥ /",
    "T03bsa031_u:726": " prajñopāyakauśalapravṛttasya buddhebhyo rakṣāvaraṇaguptayo bhavanti /",
    "T03bsa031_u:727": " buddhatvābhilāṣiṇā svayaṃ prāṇātipātaviratyādipūrvakaṃ sarvākārajñatāyāṃ sthitvā tatraiva pareṣāṃ sthāpanam /",
    "T03bsa031_u:728": " dānādīnāmakṣayaṃ kartumicchatā samyaksambodhau pariṇāmanamityevaṃ mārgasatyasyākārā bhavanti /",
    "T03bsa031_u:729": " ityevameva mārgajñatāyāḥ kṣaṇā bhavanti /",
    "T03bsa031_u:730": " kecidiha kārikārthopalakṣaṇapareṇa granthena ākārārthamanuktvā darśanamārgaṣoḍaśakṣaṇopalakṣaṇameva kevalamanukṛtamiti varṇayanti,",
    "T03bsa031_u:731": " evamuktānuktanirvedhabhāgīyādyarthakārikāsvapi draṣṭavyamiti /",
    "T03bsa031_u:732": " tairbhāvanānukramādyanirdeśāt kācidabhisamayānupūrvī na pratipāditā /",
    "T03bsa031_u:733": " 'ālambanamanityādi satyādhāraṃ tadākṛtiḥ' ityādikārikārthaśca kathaṃ vyākhyeya ityapare /",
    "T03bsa031_u:734": " 5 - bhāvanāmārgakāritram",
    "T03bsa031_u:735": " darśanamārgānantaraṃ bhāvanāmārgābhidhāne sati svalpavaktatvena phalanimnatvena ca vineyapravṛtteḥ tatkāritraṃ tāvat -",
    "T03bsa031_u:736": " sarvato damanaṃ nāa sarvataḥ kleśanirjayaḥ /",
    "T03bsa031_u:737": " upakramāviṣahyatvaṃ bodhirādhārapūjyatā // Abhis_2.17 //",
    "T03bsa031_u:738": " ityuktam / sarvaprakāracittasvavidheyīkaraṇam,",
    "T03bsa031_u:739": " kalyāṇamitrādisarvajananamanam,",
    "T03bsa031_u:740": " rāgādyabhibhavaḥ,",
    "T03bsa031_u:741": " parakṛtāghātānanupratipatteḥ aviṣahyatvam,",
    "T03bsa031_u:742": " samyaksambodhipratipattiḥ,",
    "T03bsa031_u:743": " ādhāraviṣayapūjyatākāritrañceti ṣaḍvidhameva kāritram /",
    "T03bsa031_u:744": " sāsravo bhāvanāmārgaḥ",
    "T03bsa031_u:745": " 6 - bhāvanāmārgādhimuktiḥ",
    "T03bsa031_u:746": " kāritrānantaraṃ bhāvanāmārgaḥ /",
    "T03bsa031_u:747": " sa ca sāsravānāsravabhedena dvividhaḥ /",
    "T03bsa031_u:748": " ataḥ sāsravabhāvanāmārgādhimuktipariṇāmanānumodanāmanaskāreṣu prathamaṃ bhāvanāmārgādhimuktimanaskāramāha -",
    "T03bsa031_u:749": " adhimuktistridhā jñeyā svārthā ca svaparārthikā /",
    "T03bsa031_u:750": " parārthikaivetyeṣā ca pratyekaṃ trividheṣyate // Abhis_2.18 //",
    "T03bsa031_u:751": " mṛdvī madhyādhimātrā ca mṛdumṛdvādibhedataḥ /",
    "T03bsa031_u:752": " sā punastrividhetyevaṃ saptaviṃśatidhā matā // Abhis_2.19 //",
    "T03bsa031_u:753": " iti / svobhayaparārthopalambhatayā yathādhimokṣaṃ dṛṣṭakuśaladharmadhiṣṭhānā bhāvanāmārgādhikārādādau asākṣātkriyārūpādhimuktiḥ trividhā satī pratyekaṃ mṛdvādibhedena trividhā /",
    "T03bsa031_u:754": " evameṣāpi pratyekaṃ mṛdumṛdvādibhedena trividhā /",
    "T03bsa031_u:755": " evaṃ navabhistribhiradhimuktiḥ saptaviṃśatiprakārā bhavati /",
    "T03bsa031_u:756": " 7 - bhāvanāmārgādhimuktasya stutiḥ stobhaḥ praśaṃsā ca",
    "T03bsa031_u:757": " tadbhāvakabodhisattvasyotsāhavardhanāya tadadhimokṣasya styutyādayo buddhādibhiḥ kriyanta iti stutiṃ,",
    "T03bsa031_u:758": " stobhaṃ praśaṃsāñcāha -",
    "T03bsa031_u:759": " stutiḥ stobhaḥ praśaṃsā ca prajñāpāramitāṃ prati /",
    "T03bsa031_u:760": " adhimokṣasya mātrāṇāṃ navakaistribhiriṣyate // Abhis_2.20 //",
    "T03bsa031_u:761": " iti / yathādhimokṣadṛṣṭadharmalakṣaṇāṃ prajñāpāramitāṃ prati pravṛttasyādhimokṣamanaskārasya",
    "T03bsa031_u:762": " prathamadvitrinavāvasthānāṃ pratyekaṃ navabhiḥ prakārairuttarottarābhinandanaṃ stutiḥ",
    "T03bsa031_u:763": " stobhaḥ praśaṃsā ca iṣyate /",
    "T03bsa031_u:764": " ataste stutyādayo yathābhūtārthādhigamamātralakṣaṇā nārthavādarūpāḥ /",
    "T03bsa031_u:765": " 8 - pariṇāmanā",
    "T03bsa031_u:766": " evamadhimokṣasya pariṇāmanāsambhavād dvitīyaṃ pariṇāmanāmanaskāramāha -",
    "T03bsa031_u:767": " viśeṣaḥ pariṇāmastu tasya kāritramuttamam /",
    "T03bsa031_u:768": " nopalambhākṛtiścāsāvaviparyāsalakṣaṇaḥ // Abhis_2.21 //",
    "T03bsa031_u:769": " vivikto buddhapuṇyaughasvabhāvasmṛtigocaraḥ /",
    "T03bsa031_u:770": " sopāyaścānimittaśca buddhairabhyanumoditaḥ // Abhis_2.22 //",
    "T03bsa031_u:771": " traidhārukāprapannaśca pariṇāmo 'parastridhā /",
    "T03bsa031_u:772": " mṛdurmadhyo 'dhimātraśca mahāpuṇyodayātmakaḥ // Abhis_2.23 //",
    "T03bsa031_u:773": " iti / yathokto viśeṣādhimokṣaḥ,",
    "T03bsa031_u:774": " anupalambhaḥ,",
    "T03bsa031_u:775": " aviparyāsaḥ,",
    "T03bsa031_u:776": " viviktaḥ,",
    "T03bsa031_u:777": " tathāgatakuśalamūlaudhasvabhāvasmṛtiḥ,",
    "T03bsa031_u:778": " sopāyakauśalaḥ,",
    "T03bsa031_u:779": " animittaḥ,",
    "T03bsa031_u:780": " buddhānujñātaḥ,",
    "T03bsa031_u:781": " traidhātukāprapannaḥ,",
    "T03bsa031_u:782": " mṛdumadhyādhimātraśca mahāpuṇyodaya ityevamadhyāropitamanaskārā yathākramamanuttarasamyaksambodhiḥ",
    "T03bsa031_u:783": " śīlādiskandha-pariṇāmanācitta-ātmādiyuktavastu-trikālabuddhakuśala-dānādi-nimitta-sarvamārga-kāmādidhātu-daśakuśalakarmapatha-srota-āpannādyanuttarasambodhiprasthitānāmanupalabdhānāmupalambhā",
    "T03bsa031_u:784": " iti triyānavineyasattvānāṃ mārgopadeśahetubhāvavyāpārayuktaiḥ sarvasattvārthamakṣayāya",
    "T03bsa031_u:785": " cānuttarasamyaksambodhau dvādaśa pariṇāmanāḥ kriyante /",
    "T03bsa031_u:786": " 9 - anumodanā",
    "T03bsa031_u:787": " evaṃ pariṇāmayitavastu abhivardhayitavyamiti tṛtīyamanumodanāmanaskāramāha -",
    "T03bsa031_u:788": " upāyānupalambhābhyāṃ śubhamūlānumodanā /",
    "T03bsa031_u:789": " anumode manaskārabhāvaneha vidhīyate // Abhis_2.24 //",
    "T03bsa031_u:790": " iti / saṃvṛtyupāyena kuśalamūlānyupalabhya pramuditacittena paramārthato 'nupalambhatayānumodanīyānīti /",
    "T03bsa031_u:791": " tatrāyaṃ samāsārthaḥ-ākarānniṣkṛṣṭaḥ svarṇapiṇḍa ivādhimokṣamanaskāraḥ,",
    "T03bsa031_u:792": " svarṇakāreṇa tato 'laṅkārakaraṇamiva samyaksambodheraṅgakaraṇaṃ pariṇāmanāmanaskāraḥ,",
    "T03bsa031_u:793": " svaparapuṇyasamatāprāpti anumodanāmanaskāra iti /",
    "T03bsa031_u:794": " anāsravo bhāvanāmārgaḥ",
    "T03bsa031_u:795": " 10 - abhinirhāraḥ",
    "T03bsa031_u:796": " sāsravānantaramanāsravo bhāvanāmārgaḥ /",
    "T03bsa031_u:797": " sa ca dvividha iti prathamamabhinirhāralakṣaṇaṃ bhāvanāmārgamāha -",
    "T03bsa031_u:798": " svabhāvaḥ śreṣṭhatā tasya sarvasyānabhisaṃskṛtiḥ /",
    "T03bsa031_u:799": " nopalambhena dharmāṇāmarpaṇā ca mahārthatā // Abhis_2.25 //",
    "T03bsa031_u:800": " iti / rūpādyaviparītadarśanaṃ svabhāvaḥ /",
    "T03bsa031_u:801": " nānyathā buddhatvasaṃprāptiriti śreṣṭhatā /",
    "T03bsa031_u:802": " sarvadharmaviśeṣānutpādanena adhigamaprayogo 'nabhisaṃskāraḥ /",
    "T03bsa031_u:803": " tādṛśasvabhāvādiyuktamārgadharmāṇāmanupalambhatayā yogisantāne samutpādanamarpaṇā /",
    "T03bsa031_u:804": " buddhatvamahārthasādhanānmahārthatā /",
    "T03bsa031_u:805": " 11 - atyantaviśuddhiḥ tadanantaraṃ yaḥ parigrahatyāgena prāpsyamānaḥ kastasyotpādānutpādaheturiti ākāṃkṣānirāsadvāreṇa dvitīyamatyantaviśuddhilakṣaṇamāha",
    "T03bsa031_u:806": " buddhasevā ca dānādirupāye yacca kauśalam /",
    "T03bsa031_u:807": " hetavo 'trādhimokṣasya dharmavyasanahetavaḥ // Abhis_2.26 //",
    "T03bsa031_u:808": " mārādhiṣṭhānagambhīradharmatānadhimuktate /",
    "T03bsa031_u:809": " skandhādyabhiniveśaśca pāpamitraparigrahaḥ // Abhis_2.27 //",
    "T03bsa031_u:810": " iti / buddhasamārādhanam,",
    "T03bsa031_u:811": " dānādipāramitāparipūraṇam,",
    "T03bsa031_u:812": " śamathakauśalañceti utpādahetavaḥ /",
    "T03bsa031_u:813": " mārabādhitam,",
    "T03bsa031_u:814": " gambhīradharmānadhimokṣaḥ,",
    "T03bsa031_u:815": " bhāvagrahaḥ,",
    "T03bsa031_u:816": " pāpamitrasaṃgatiriti anutpādahetavaḥ /",
    "T03bsa031_u:817": " adhigamānadhigamahetūnevamuktvā prakṛtasya sāmānyena viśuddhimāha -",
    "T03bsa031_u:818": " phalaśuddhiśca rūpādiśuddhireva tayordvayoḥ /",
    "T03bsa031_u:819": " abhinnācchinnatā yasmāditi śuddhirūdīritā // Abhis_2.28 //",
    "T03bsa031_u:820": " iti / āryapudgalasya yat śrāmaṇyatāphalaṃ tasya sarvavipakṣarahitatvena yā viśuddhiḥ saiva rūpādiviśuddhiḥ,",
    "T03bsa031_u:821": " phalarūpādiviśuddhiḥ rūpāderātmābhiniveśādivigamāt /",
    "T03bsa031_u:822": " prabhedatvena yasmāt tadviśuddhiḥ abhinnā acchinnā tasmāt svasāmānyalakṣaṇanānātvavirahād evaṃ viśuddhirabhidhīyate /",
    "T03bsa031_u:823": " sāmānyena viśuddhimevamabhidhāya viśeṣeṇāha -",
    "T03bsa031_u:824": " kleśajñeyatrimārgasya śiṣyakhaḍgajinaurasām /",
    "T03bsa031_u:825": " hānādviśuddhirātyantikī tu buddhasya sarvathā // Abhis_2.29 //",
    "T03bsa031_u:826": " iti / rāgādikleśaprahāṇāt,",
    "T03bsa031_u:827": " etasya jñeyāvaraṇaikadeśagrāhyavikalpasya ca prahāṇāt,",
    "T03bsa031_u:828": " yānatrayamārgāvaraṇaprahāṇād yathākramaṃ śrāvaka-pratyekabuddha-bodhisattvānāṃ śuddhirbhavati /",
    "T03bsa031_u:829": " sarvathā savāsanakleśajñeyāvaraṇaprahāṇāt dharmadhātūdbhavānuttarabuddhānāṃ viśuddhiriṣyate /",
    "T03bsa031_u:830": " mārgajñatādhikāre viśuddikathanaprasaṅgādātyantikī cetarā ca buddhānāṃ śrāvakādīnāṃ ca yathākramaṃ viśuddhiḥ /",
    "T03bsa031_u:831": " saḥ kathamityāha -",
    "T03bsa031_u:832": " mṛdumṛdvādiko mārgaḥ śuddhirnavasu bhūmiṣu /",
    "T03bsa031_u:833": " adhimātrādhimātrādermalasya pratipakṣataḥ // Abhis_2.30 //",
    "T03bsa031_u:834": " iti / kāradhātudhyānārūpyasamāpattaya iti navabhūmiṣvadhimātrādinavaprakāravipakṣasya pratipakṣabhāvena mṛdumṛdvādimārgo yathākramaṃ navaprakāraḥ",
    "T03bsa031_u:835": " sarvathānyathā ca viśuddhihetutvādātyantikī cetarā ca viśuddhiriti /",
    "T03bsa031_u:836": " kathamātyantikītyāha -",
    "T03bsa031_u:837": " tridhātupratipakṣatvaṃ samatā mānameyayoḥ /",
    "T03bsa031_u:838": " mārgasya ceṣyate tasya codyasya parihārataḥ // Abhis_2.31 //",
    "T03bsa031_u:839": " iti / tatrādhimātrādhimātrādiḥ pratipakṣo mṛdumṛdvādirvipakṣa iti bhavitavyamiticodyasya",
    "T03bsa031_u:840": " vastraliptasūkṣmamalāpakaṣarṇe rajakamahāyatnodāharaṇena parihārataḥ yathānirdiṣṭabhāvanāmārgasyātyantikī /",
    "T03bsa031_u:841": " traidhātukākārajñānajñeyānupalambhād yā samatā saiva samastapratipakṣatvādātyantikī viśuddhirbuddhasya vyavasthāpyata iti //",
    "T03bsa031_u:842": " abhisamayālaṅkāre nāma prajñāpāramitopadeśaśāstre dvitīyādhikāravṛttiḥ",
    "T03bsa031_u:843": " Sarvajñatādhikāraḥ tṛtīyaḥ",
    "T03bsa031_u:844": " 1 - prajñayā na bhave sthānam",
    "T03bsa031_u:845": " 2 - kṛpayā na śame sthitiḥ",
    "T03bsa031_u:846": " sarvavastuparijñānaṃ vinā na mārgajñatāparijñānaṃ samyag iti sarvajñatāmāha -",
    "T03bsa031_u:847": " nāpare na pare tīre nāntarāle tayoḥ sthitā /",
    "T03bsa031_u:848": " adhvanāṃ samatājñānāt prajñāpāramitā matā // Abhis_3.1 //",
    "T03bsa031_u:849": " iti / traiyadhvikadharmāṇāmanutpādākāreṇa tulyatāvabodhāt buddhabodhisattvānāṃ yā āsannībhūtā matā prajñāpāramitā,",
    "T03bsa031_u:850": " sā khalu prajñayā punarnāpare tīre saṃsāre,",
    "T03bsa031_u:851": " na pare tīre nirvāṇe ca yathākramaṃ śāśvatocchedalakṣaṇe,",
    "T03bsa031_u:852": " na tayormadhye 'pi vyavasthiteti na saṃsāranirvāṇayoḥ vyavasthitā /",
    "T03bsa031_u:853": " 3 - anupāyena dūratvam",
    "T03bsa031_u:854": " 4 - upāyenāvidūratā",
    "T03bsa031_u:855": " sarvajñatādhikārād vyatirekanirdeśena śrāvakādīnāṃ tryadhvasamatājñānābhāvāt samyak prajñāpāramitā dūrībhūteti /",
    "T03bsa031_u:856": " svādhigamamātrātmikā tu prajñāpāramitā kṛpāprajñāvaikalyānnirvāṇe saṃsāre cāvasthitā vastvastūpalambhatayeti jñeyā /",
    "T03bsa031_u:857": " 'yaḥ pratītyasamutpādaḥ śūnyatā saiva te matā' iti nyāyādadhvatrayasamatājñānaṃ padārthāvabodha eva,",
    "T03bsa031_u:858": " nanu sa ca sarveṣāmeva samastīti kathaṃ śrāvakabodhisattvādīnāṃ samyak prajñāpāramitādūrībhāvaḥ,",
    "T03bsa031_u:859": " na cetareṣāṃ bhavatīti cet? āha -",
    "T03bsa031_u:860": " anupāyena dūraṃ sā sanimittopalambhataḥ /",
    "T03bsa031_u:861": " upāyakauśalenāsyāḥ samyagāsannatoditā // Abhis_3.2 //",
    "T03bsa031_u:862": " iti / māyākāranirmitavastunaḥ pratibhāse aviditatatsvarūpasya bhāvābhiniveśitā naiḥsvābhāvyāpratibhāsa",
    "T03bsa031_u:863": " iva kalyāṇamitrādyupāyakauśalavaikalyād vastu nimittayogena pratipattau tatsamatāparijñānamavijñātabhāvarūpāṇāṃ",
    "T03bsa031_u:864": " śrāvakādīnāṃ nāstītyatasteṣāṃ dūrībhāvo jinajananyā iti /",
    "T03bsa031_u:865": " bodhisattvānāṃ tu samārādhitakalyāṇamitropadeśatayā aviparītasatyadvayāśritaśrutādijñānotpattyupāyakauśalena",
    "T03bsa031_u:866": " ca utsāritabhāvābhiniveśabhrāntinimittānāṃ rūpādisarvadharmaparijñānameva tatsamatāparijñānamityatasteṣāṃ",
    "T03bsa031_u:867": " samyagāsannībhāvo 'syā māturiti anupāyena eva dūratā,",
    "T03bsa031_u:868": " upāyena tu adūratā bhavati /",
    "T03bsa031_u:869": " 5 - vipakṣaḥ",
    "T03bsa031_u:870": " śrāvakādīnāmevaṃ māturdūrībhāvenānuṣṭhānaṃ vipakṣamāha",
    "T03bsa031_u:871": " rūpādiskandhaśūnyatve dharmeṣu tryadhvageṣu ca /",
    "T03bsa031_u:872": " dānādau bodhipakṣeṣu caryāsaṃjñā vipakṣatā // Abhis_3.3 //",
    "T03bsa031_u:873": " iti / sarveṣāṃ rūpādīnāṃ traiyadhvikānāñca dharmāṇāṃ sāsravānāsravobhayasthānīyānāmanupalambhasvarūpāṇāṃ sarvatra bhāvopalambhatayā te paraparikalpitātmādiśūnyatvena dṛṣṭāḥ /",
    "T03bsa031_u:874": " anuṣṭhānasaṃjñā tu eteṣāṃ pratipakṣabhūtāni viparyāsapravṛttatvena heyatvāt vipakṣo bhavati /",
    "T03bsa031_u:875": " 6 - pratipakṣaḥ",
    "T03bsa031_u:876": " viparyayeṇa bodhisattvānāṃ paripakṣa ityāha -",
    "T03bsa031_u:877": " dānādiṣvanahaṅkāraḥ pareṣāṃ tanniyojanam /",
    "T03bsa031_u:878": " saṅgakoṭīniṣedho 'yaṃ sūkṣmaḥ saṅgo jinādiṣu // Abhis_3.4 //",
    "T03bsa031_u:879": " iti / trimaṇḍalaviśuddhyā dānādāvanātmāvabodhena svaparayorniyojanaṃ samyak pravṛttatvāt sarvasaktinicayasthānapratiṣedhena copādeyatvāt sarvathā pratipakṣaḥ /",
    "T03bsa031_u:880": " tathāgatādiṣu namaskārādiḥ puṇyasambhārahetutvena pratipakṣo 'pi san sūkṣmasaktirūpatayā na sarvathā pratipakṣa iti vipakṣo bhavati /",
    "T03bsa031_u:881": " kathaṃ punaḥ sukṣmasaktirvipakṣa iti cedāha -",
    "T03bsa031_u:882": " tadgāmbhīryaṃ prakṛtyaiva vivekāddharmapaddhateḥ /",
    "T03bsa031_u:883": " iti / yasmāt svabhāvenaiva dharmagotrāṇāṃ śūnyatvāt teṣāṃ gāmbhīryam,",
    "T03bsa031_u:884": " tasmāt tathāgatopalambho 'pi vipakṣaḥ /",
    "T03bsa031_u:885": " kathaṃ tarhi tasya varjanamityāha -",
    "T03bsa031_u:886": " evaprakṛtikaṃ jñānaṃ dharmāṇāṃ saṅgavarjanam // Abhis_3.5 //",
    "T03bsa031_u:887": " iti / rūpādisarvadharmāṇāmekaiva prakṛtiḥ yaduta niḥsvabhāva iti jñānajñeyasamataikaparijñāne saktirvarjitā bhavati /",
    "T03bsa031_u:888": " katha punaḥ prakṛtyā dharmagāmbhīryamityāha -",
    "T03bsa031_u:889": " dṛṣṭādipratiṣedhena tasyā durbodhatoditā /",
    "T03bsa031_u:890": " iti / yasmāt sarvavijñānopalavdhārthanirākaraṇena tasyāḥ prakṛterdurbodhatā kathitā,",
    "T03bsa031_u:891": " atastasyā gāmbhīryam /",
    "T03bsa031_u:892": " kathaṃ punarevaṃ durbodhatetyāha -",
    "T03bsa031_u:893": " rūpādibhiravijñānāt tadacintyatvamiṣyate // Abhis_3.6 //",
    "T03bsa031_u:894": " rūpādyāveṇikabuddhadharmādyākāraiḥ prakṛtestathatāsvābhāvyādanabhisambodhena yasmāccintātikrāntatvamiṣyate,",
    "T03bsa031_u:895": " ato 'syā durbodhateti yāvat /",
    "T03bsa031_u:896": " vipakṣādi evamabhidhāya upasaṃhāramāha -",
    "T03bsa031_u:897": " evaṃ kṛtvā yathokto vai jñeyaḥ sarvajñatānate /",
    "T03bsa031_u:898": " ayaṃ vibhāgo niḥśeṣo vipakṣapratipakṣayoḥ // Abhis_3.7 //",
    "T03bsa031_u:899": " iti / sarvajñatādhikāre yathoktanayena yathākramaṃ śrāvakabodhisattvādīnāṃ vipakṣapratipakṣayorayaṃ prabhedo 'vasātavyaḥ /",
    "T03bsa031_u:900": " 7 - prayogaḥ",
    "T03bsa031_u:901": " vipakṣādi evamabhidhāya tayorvibhāvanāyāṃ kaḥ prayoga iti cet prayogamāha -",
    "T03bsa031_u:902": " rūpādau tadanityādau tadapūriprapūrayoḥ /",
    "T03bsa031_u:903": " tadasaṅgatve caryāyāḥ prayogaḥ pratiṣedhataḥ // Abhis_3.8 //",
    "T03bsa031_u:904": " avikāro na karttā ca prayogo duṣkarastridhā /",
    "T03bsa031_u:905": " yathābhavyaṃ phalaprāpterabandhyo 'bhimataśca saḥ // Abhis_3.9 //",
    "T03bsa031_u:906": " aparapratyayo yaśca saptadhā khyātivedakaḥ /",
    "T03bsa031_u:907": " rūpādisarvadharmāḥ,",
    "T03bsa031_u:908": " teṣāmevānityatāśūnyatādayaḥ,",
    "T03bsa031_u:909": " pratipūrṇāpūrṇatā,",
    "T03bsa031_u:910": " asaṅgaḥ,",
    "T03bsa031_u:911": " anyathā 'vikāraḥ,",
    "T03bsa031_u:912": " akartṛtvam,",
    "T03bsa031_u:913": " trisarvajñatātmakānāṃ yathākramaṃ uddeśaprayogakāritrāṇāṃ duṣkaratā,",
    "T03bsa031_u:914": " yathābhavyaphalaprāptyā avandhyatā,",
    "T03bsa031_u:915": " parapratyayānirgāmitvam,",
    "T03bsa031_u:916": " pariṇāmasamāhāra-virodha-pratyaya-asaṅkrānti-nirādhāra-akārakātmaka-saptakhyātisiddhaparijñānasya nirākaraṇam,",
    "T03bsa031_u:917": " tadevamanvayamukhena bodhisattvānāṃ daśavidhaḥ prayogaḥ kathitaḥ,",
    "T03bsa031_u:918": " arthād yathoktaviparyayeṇa śrāvakādīnāṃ prayogo bhavati /",
    "T03bsa031_u:919": " 8 - samatā",
    "T03bsa031_u:920": " samatādvāreṇa prayogo bhāvanīya iti prayogānantaraṃ samatāmāha -",
    "T03bsa031_u:921": " caturdhā 'mananā tasya rūpādau samatā matā // Abhis_3.10 //",
    "T03bsa031_u:922": " iti / rūpādyabhiniveśanīlādinimittaprapañcādhigamamananānāṃ sarvathānupalabdhiriti prayogasamatātvāt samatā bhavati /",
    "T03bsa031_u:923": " 9 - darśanamārgaḥ",
    "T03bsa031_u:924": " prayogasamatāṃ pratividhya darśanamārgo bhāvanīya iti darśanamārgamāha -",
    "T03bsa031_u:925": " dharmajñānānvayajñānakṣāntijñānakṣaṇātmakaḥ /",
    "T03bsa031_u:926": " duḥkhādisatye dṛṅmārga eṣa sarvajñatānaye // Abhis_3.11 //",
    "T03bsa031_u:927": " iti / pratisatyaṃ dharmajñānakṣāntirdharmajñānamanvayajñānakṣāntiranvayajñānamityevaṃ ṣoḍaśakṣaṇātmakaḥ sarvajñatādhikāre darśanamārgo bhavati",
    "T03bsa031_u:928": " nanu kaḥ satyasyākāra ityāha -",
    "T03bsa031_u:929": " rūpaṃ na nityaṃ nānityamatītāntaṃ viśuddhakam /",
    "T03bsa031_u:930": " anutpannāniruddhādi vyomābhaṃ lepavarjitam // Abhis_3.12 //",
    "T03bsa031_u:931": " parigraheṇa nirmuktamavyāhāraṃ svabhāvataḥ /",
    "T03bsa031_u:932": " pravyāhāreṇa nāsyārthaḥ pareṣu prāptaye yataḥ // Abhis_3.13 //",
    "T03bsa031_u:933": " nopalambhakṛdatyantaviśuddhirvyādhyasambhavaḥ /",
    "T03bsa031_u:934": " apāyocchittyakalpatve phalasākṣātkriyāṃ prati // Abhis_3.14 //",
    "T03bsa031_u:935": " asaṃsargo nimittaiśca vastuni vyañjane dvaye /",
    "T03bsa031_u:936": " jñānasya yā cānutpattiriti sarvajñatākṣaṇāḥ // Abhis_3.15 //",
    "T03bsa031_u:937": " naiḥsvābhāvyena rūpādi nityānityaviyogānna nityaṃ nānityam,",
    "T03bsa031_u:938": " duḥkhāduḥkhavigamatvena apagataśāśvatocchedāntam,",
    "T03bsa031_u:939": " śūnyāśūnyarahitatvād viśuddham,",
    "T03bsa031_u:940": " ātmānātmasvabhāvābhāvānnotpannaṃ na niruddhaṃ na saṃkliṣṭaṃ na vyavadātamityādayo duḥkhasatyākārā bhavanti /",
    "T03bsa031_u:941": " hetvahetutucchatvādākāśasadṛśam,",
    "T03bsa031_u:942": " samudayāsamudayavisaṃyogāt sarvakleśopakleśanirupaliptam,",
    "T03bsa031_u:943": " prabhavāprabhavāsambaddhatvāt parigraheṇa nirmuktam,",
    "T03bsa031_u:944": " pratyayāpratyayavimuktatvāt svarūpato 'vacanīyamiti samudayasatyākārā bhavanti /",
    "T03bsa031_u:945": " yasmānnirodhānirodhenāsambandhaḥ,",
    "T03bsa031_u:946": " tasmānnirodhasatyārtho vacanodāharaṇena santānāntare 'prāpaṇīyaḥ,",
    "T03bsa031_u:947": " śāntāśāntābhāvānnopalambhakaraṇam,",
    "T03bsa031_u:948": " praṇītāpraṇītavikalatvādatikrāntobhayāntā viśuddhiḥ,",
    "T03bsa031_u:949": " niḥsaraṇāniḥsaraṇaviviktatvāt sarvavyādhyanutpāda iti nirodhasatyākārā bhavanti /",
    "T03bsa031_u:950": " mārgāmārgarahitatvādapāyocchittiḥ,",
    "T03bsa031_u:951": " nyāyānyāyāsaṃśleaṣāt phalasākṣātkaraṇaṃ pratyupāyo 'vikalpatvam,",
    "T03bsa031_u:952": " pratipattyapratipattivinirmuktatvena sarvadharmāṇāṃ nimittairasaṃsargaḥ,",
    "T03bsa031_u:953": " nairyāṇikānairyāṇikavikalpatvenobhaye vācyavācakabhāvalakṣaṇe jñeye śabde jñānasyānutpattiriti mārgasatyākārā bhavanti /",
    "T03bsa031_u:954": " evamete ākārāḥ sarvajñatākṣaṇā iti bodhisattvānāṃ darśamārgaḥ,",
    "T03bsa031_u:955": " tadviparyayeṇa śrāvakadīnāmanityādibhirākāraiḥ sarvajñatāyāṃ darśanamārgo vibhāvanīyaḥ /",
    "T03bsa031_u:956": " śrāvakamārgo bodhisattvena parijñātavyo na sākṣātkaraṇīya iti bhāvanāmārgo na nirdiṣṭaḥ /",
    "T03bsa031_u:957": " vistareṇa evaṃ nirdiśya sakalārthasaṅgrāhakatvena trisarvajñatāmupasaṃharannāha -",
    "T03bsa031_u:958": " iti seyaṃ punaḥ seyaṃ khalu punastridhā /",
    "T03bsa031_u:959": " adhikāratrayasyaiṣā samāptiḥ paridīpitā // Abhis_3.16 //",
    "T03bsa031_u:960": " iti / yathoktanītyā iyaṃ sarvākārajñatā,",
    "T03bsa031_u:961": " iyaṃ mārgajñatā,",
    "T03bsa031_u:962": " iyaṃ sarvajñatā cetyevaṃ parivartatrayeṇa prakāratrayaṃ parisamāptam /",
    "T03bsa031_u:963": " iti abhisamayālaṅkāre nāma prajñāpāramitāśāstre tṛtīyādhikāravṛttiḥ /",
    "T03bsa031_u:964": " Sarvākārābhisambodhādhikāraḥ caturthaḥ",
    "T03bsa031_u:965": " 1 - ākārāḥ",
    "T03bsa031_u:966": " parijñātatrisarvajñatāvaśitvārthaṃ punaḥ sarvākāramārgavastujñānasaṅgraheṇa trisarvajñatāṃ bhāvayatīti sarvākārābhisambodha ityāha -",
    "T03bsa031_u:967": " vastujñānaprakārāṇāmākārā iti lakṣaṇam /",
    "T03bsa031_u:968": " sarvajñatānāṃ traividhyāt trividhā eva te matāḥ // Abhis_4.1 //",
    "T03bsa031_u:969": " nityādigrāhavipakṣasya pratipakṣadharmatāsvabhāvānāmanityādyālambanajñānaprakārāṇāmākāratvena vyavasthānaṃ lakṣaṇam /",
    "T03bsa031_u:970": " te cākārāstrisarvajñatābhedāt triprakārā eva matāḥ /",
    "T03bsa031_u:971": " sāmānyenākārān nirdiśya idānīṃ viśeṣeṇāha -",
    "T03bsa031_u:972": " asadākāramārabhya yāvanniścalatākṛtiḥ /",
    "T03bsa031_u:973": " catvāraḥ pratisatyaṃ te mārge pañcadaśa smṛtāḥ // Abhis_4.2 //",
    "T03bsa031_u:974": " iti / tatra trisarvajñatāmadhikṛtya asad-anutpāda-viveka-anavamardanīya-apada-ākāśa-apravyāhāra-anāma-agamana-asaṃhārya-akṣaya-anutpattaya",
    "T03bsa031_u:975": " iti dvādaśa ākārā hi yathākramaṃ duḥkhādisatyatrayasya anityādilakṣaṇā bhavanti /",
    "T03bsa031_u:976": " kleśāvaraṇapratipakṣatvenaikaḥ anāsravamārgaḥ,",
    "T03bsa031_u:977": " sarvajñatayā pratyekabuddhāḥ saṅgṛhītā iti teṣāṃ jñeyāvaraṇapratipakṣatvena dvau sāsravānāsravabhāvanāmārgau ceti mārgāḥ triprakārāḥ /",
    "T03bsa031_u:978": " tatra prathame akārakājānakāsaṃkrāntyavinayākārā iti catvāro yathākramaṃ mārgādilakṣaṇāḥ (kleśāvaraṇapratipakṣe) bhavanti /",
    "T03bsa031_u:979": " dvitīye svapna-pratiśrutkā-pratibhāsa-māyākārā iti pañca yathākramaṃ niḥsvabhāva-anutpanna-aniruddha-ādiśānta-prakṛtiparinirvṛtilakṣaṇāḥ",
    "T03bsa031_u:980": " sāmānyato jñeyāvaraṇapratipakṣabhūtāḥ santi /",
    "T03bsa031_u:981": " tṛtīye asaṃkleśa-avyavadāna-anupalepa-aprapañca-amanana-acalākārāṃ ṣaṭ yathākramaṃ",
    "T03bsa031_u:982": " saṃkleśa-vyavadāna-kleśavāsanā-rūpādiprapañca-svādhigama-parihāṇi-vikalpānāṃ pratiniyatajñeyāvaraṇānāṃ",
    "T03bsa031_u:983": " pratipakṣabhūtā bhavanti /",
    "T03bsa031_u:984": " ityevaṃ mārgasatyasya pañcadaśa ākārāḥ /",
    "T03bsa031_u:985": " samudāyena saptaviṃśatiriti sarvajñatākārā bhavanti /",
    "T03bsa031_u:986": " tadanantaraṃ mārgajñatāyā ākārā ityāha -",
    "T03bsa031_u:987": " hetau mārge ca duḥkhe ca nirodho ca yathākramam /",
    "T03bsa031_u:988": " aṣṭau te sapta pañceti ṣoḍaśeti ca kīrtitāḥ // Abhis_4.3 //",
    "T03bsa031_u:989": " tatra saṃkleśetarapakṣāśrayeṇa samudayamārgasatye kāraṇam,",
    "T03bsa031_u:990": " duḥkhanirodhasatye ca phalamityarthadvāreṇa nirdiṣṭe samudayamārgaduḥkhanirodhasatyeṣu yathāsaṃkhyamaṣṭādyākārā boddhavyāḥ //",
    "T03bsa031_u:991": " tatra virāga-asamutthāna-śānta-arāga-adveṣa-amoha-niḥkleśa-niḥsattvākārā eva yathākramaṃ yo hetuḥ chando rāgo nandī ca,",
    "T03bsa031_u:992": " yaḥ samudayaḥ rāgo dveṣo mohaśca,",
    "T03bsa031_u:993": " yaḥ prabhavaḥ parikalpaḥ,",
    "T03bsa031_u:994": " yaśca pratyayaḥ sattvābhiniveśa iti eteṣāṃ pratipakṣabhūtatvena trayastraya eka eka ityaṣṭāvākārāḥ samudayasatye bhavanti /",
    "T03bsa031_u:995": " apramāṇa-antadvayānanugama-asambhinna-aparāmṛṣṭa-avikalpa-aprameya-asaṅgākārā-yathākramaṃ yaḥ sarvasattvāvakāśado mārgaḥ yathā va sarvasattvāvakāśadaḥ,",
    "T03bsa031_u:996": " yo nyāyo yathā ca nyāyaḥ,",
    "T03bsa031_u:997": " yā pratipattiryathā ca pratipattiḥ,",
    "T03bsa031_u:998": " yacca niryāṇamiti tatsvabhāvā dvau dvau dvāveka iti saptākārā mārgasatye bhavanti /",
    "T03bsa031_u:999": " anitya-duḥkha-śūnya-anātmākārāḥ pañcamālakṣaṇākārasvabhāvā ityevaṃ pañcākārā duḥkhasatye bhavanti /",
    "T03bsa031_u:1000": " adhyātmabahirdhobhayavastūnāṃ nirodhenādhyātmabahirdhobhayaśūnyatākārāstrayaḥ nirodhākārasvabhāvāḥ,",
    "T03bsa031_u:1001": " śūnyatāyāṃ bhājanaloke paramārthe saṃskṛte 'saṃskṛte śāśvatocchedānte 'navarāgrasaṃsāre",
    "T03bsa031_u:1002": " adhigatadharmānavakāre abhiniveśasya prajñaptyātmakasya nirodhena yathākramaṃ śūnyatā-mahat-paramārtha-saṃskṛta-asaṃskṛta-atyanta-anavarāgra-anavakāraśūnyatākārā",
    "T03bsa031_u:1003": " aṣṭau śāntākārasvabhāvāḥ,",
    "T03bsa031_u:1004": " praṇītākāraḥ paraparikalpitakārakanirodhena prakṛtiśūnyatākāraḥ,",
    "T03bsa031_u:1005": " viṣayabhrāntyātmikānāṃ prajñaptilakṣaṇakālabhrāntīnāṃ ca nirodhena sarvadharmasvalakṣaṇānupalambhaśūnyatākārāstrayo niḥsaraṇākārasvabhāvāḥ,",
    "T03bsa031_u:1006": " svabhāvanirodhena abhāvasvabhāvaśūnyatākāra ekaḥ niḥsaraṇākārātmaka ityevaṃ ṣoḍaśākārā nirodhasatye bhavanti /",
    "T03bsa031_u:1007": " samudāyena ṣaṭtriṃśaditi mārgajñatākārāḥ /",
    "T03bsa031_u:1008": " tadanantaraṃ sarvākārajñatākārā ityāha-",
    "T03bsa031_u:1009": " smṛtyupasthānamārabhya buddhatvākārapaścimāḥ /",
    "T03bsa031_u:1010": " śiṣyāṇāṃ bodhisattvānāṃ buddhānāṃ ca yathākramam // Abhis_4.4 //",
    "T03bsa031_u:1011": " saptatriṃśaccatustriṃśattriṃśannava ca te mayāḥ /",
    "T03bsa031_u:1012": " trisarvajñatvabhedena mārgasatyānurodhataḥ // Abhis_4.5 //",
    "T03bsa031_u:1013": " smṛtyupasthānamārabhya buddhākāraparyantānāṃ hi trisarvajñatāsaṅgṛhītamārgadvāreṇa sarvākārajñatayā sarveṣāmāryapudgalānāṃ saṅgrahaṇena ca yathāsaṃkhyaṃ śrāvakāṇāṃ saptatriṃśat,",
    "T03bsa031_u:1014": " bodhisattvānāṃ catustriṃśat,",
    "T03bsa031_u:1015": " buddhānāṃ triṃśannava ceti matāḥ /",
    "T03bsa031_u:1016": " tatra sarvajñatāyāmādau catuḥsatyāvatārāya svasāmānyalakṣaṇaparīkṣitakāyavedanācittadharmasmṛtyupasthānākārāścatvāro vastuparīkṣāmārgaḥ /",
    "T03bsa031_u:1017": " tato 'vatīrṇasya vīryamiti utpannānutpannasya akuśalasya kuśalasya ca yathākramaṃ samyakprahāṇānutpādanārthaṃ vardhana (bhūyobhāva)",
    "T03bsa031_u:1018": " -utpādanārthaṃ ca hetubhūtavīryātmakāḥ samyakprahāṇākārāścatvāro vyāvasāyikamārgaḥ /",
    "T03bsa031_u:1019": " vīryavataścittakarmaṇyatāpādanamiti chandavīryacittamīmāṃsāsamādhiprahāṇasaṃskārasamanvāgatarddhipādākārāścatvāraḥ samādhiparikarmamārgaḥ /",
    "T03bsa031_u:1020": " kṛtacittaparikarmaṇo 'nantaramūṣmamūrdhaprayogaḥ iti ūṣmamūrdhasvabhāvāḥ śraddhāvīryasmṛtisamādhiprajñendriyākārāḥ pañca samyagabhisamayaprāyogikamārgaḥ",
    "T03bsa031_u:1021": " adhigatoṣmādeḥ kṣāntyagradharmaprayoga iti kṣāntyagradharmasvabhāvāḥ śraddhāvīryasmṛtisamādhiprajñābalākārāḥ pañca abhisamayasaṃśleṣamārgaḥ",
    "T03bsa031_u:1022": " viditoṣmādicatuṣkasya satyadarśanamārgotpāda iti smṛtidharmapravicayavīryaprītiprasrabdhisamādhyupekṣākārāḥ sapta bodhyaṅgānyabhisamayamārgaḥ",
    "T03bsa031_u:1023": " parijñātasatyadarśanasya bhāvanāmārgotpāda iti samyagdṛṣṭisaṃkalpavākkarmāntājīvavyāyāmasmṛtisamādhyāryāṣṭāṅgamārgākārā",
    "T03bsa031_u:1024": " viśuddhanairyāṇikamārga iti śiṣyāṇāṃ sarvajñatāmārgādhiṣṭhānāḥ saptatriṃśadākārā bhavanti /",
    "T03bsa031_u:1025": " mārgajñatāyāṃ dṛṣṭikṛtapratipakṣaḥ,",
    "T03bsa031_u:1026": " tannimittavikalpapratipakṣaḥ,",
    "T03bsa031_u:1027": " traidhātukapraṇidhānapratipakṣaḥ iti tatsvabhāvā yathākramaṃ śūnyānātmākārasvabhāvaṃ prathamaṃ vimokṣamukham,",
    "T03bsa031_u:1028": " nirodhamārgasatyākārasvabhāvaṃ dvitīyam,",
    "T03bsa031_u:1029": " anityaduḥkhasamudayasatyākārasvabhāvaṃ tṛtīyamityevaṃ trivimokṣamukhākārāstrayaḥ pratipakṣamārgaḥ /",
    "T03bsa031_u:1030": " avibhāvitavibhāvitarūpasaṃjñatvād yathākramamadhyātmaṃ rūpyarūpīti bahirdhā rūpāṇi paśyatītyetau nirmāṇāvaraṇapratipakṣeṇa dvau vimokṣau /",
    "T03bsa031_u:1031": " śubhāśubharūpanirmāṇe ca yathākramamābhogaḥ prātikūlyañca saṃkleśaḥ tatpratipakṣeṇa",
    "T03bsa031_u:1032": " śubhaṃ vimokṣamukhaṃ kāyena sākṣātkṛtvopasampadya viharatītyeko vimokṣa iti vimokṣākārāḥ",
    "T03bsa031_u:1033": " trayo niryāṇamārgaḥ /",
    "T03bsa031_u:1034": " mokṣānukūlavihāramārgasvabhāvāścaturārūpyasamāpattyākārāḥ śāntavihārasvabhāvaḥ saṃjñāveditanirodhākāra eka iti pañcākārā dṛṣṭadharmasukhavihāramārgaḥ",
    "T03bsa031_u:1035": " caturdhyānārūpyanirodhasamāpatyākārā nava lokottaramārgaḥ /",
    "T03bsa031_u:1036": " catuḥsatyasaṅgṛhītāḥ kleśavisaṃyogalakṣaṇānantaryamārgākārāścatvāraḥ prahāṇamārgaḥ /",
    "T03bsa031_u:1037": " dānādipāramitākārā daśa buddhatvamārgaḥ /",
    "T03bsa031_u:1038": " tadevaṃ bodhisattvānāṃ mārgajñatāmārgādhiṣṭhānāścatustriṃśadākārā bhavanti /",
    "T03bsa031_u:1039": " sarvākārajñatākārastu niratiśayatvādeka eva kevalamasādhāraṇamārgaḥ /",
    "T03bsa031_u:1040": " tatra sthānāsthāna-karmavipākaḥ-nānādhimukti-anekalokadhātu-indriyaparāpara-sarvatragāminī-pratipat-saṃkleśavyavadāna-pūrvanivāsānusmṛti-cyutyupapatti-āsravakṣayajñānabalākārā daśa /",
    "T03bsa031_u:1041": " buddho 'hamityātmapratijñāne rāgādīnāmantarāyatvākhyāne sarvajñatādimārgasya niryāṇatvaprakāśane kṣīṇāsravatvenātmano 'bhyupagame ca paryanuyokturabhāvena vaiśāradyākārāścatvāraḥ /",
    "T03bsa031_u:1042": " paryāye dharmalakṣaṇe janapadabhāṣāyāṃ dharmaprabhede ca yathākramaṃ dharmārthaniruktipratibhānapratisaṃvidākārāścatvāraḥ /",
    "T03bsa031_u:1043": " nāsti skhalitaḥ ravitaṃ muṣitasmṛtirasamāhitaṃ cittaṃ nānātvasaṃjñā apratisaṃkhyāyopekṣā cetyevamākārāḥ ṣaṭ /",
    "T03bsa031_u:1044": " nāstichandato vīryataḥ smṛtitaḥ samādheḥ prajñāyāḥ vimukteśca parihāṇirityevamākārāḥ ṣaṭ /",
    "T03bsa031_u:1045": " kāyavāṅmanaskarmaṇāṃ jñānapūrvaṅgamānuparivartanākārāstrayaḥ /",
    "T03bsa031_u:1046": " atītānāgatapratyutpanneṣu asaṅgāpratihatajñānākārāstraya iti aṣṭādaśāveṇikabuddhadharmākārāḥ /",
    "T03bsa031_u:1047": " sarvabuddhabhāṣitatathatā-satvadharmavaśavartanasvayambhū-sarvākārābhisambodhibuddhatvākārāḥ trayaśca /",
    "T03bsa031_u:1048": " ityekonacatvāriṃśadākārāḥ sarvākārajñatāmārgādhiṣṭhānā bhavanti /",
    "T03bsa031_u:1049": " tatrānāsravāḥ sāsravāśca sarvajñatākārā yathākramaṃ śrāvakabodhisattvabhedena /",
    "T03bsa031_u:1050": " mārgajñatākārāḥ sāsravā eva,",
    "T03bsa031_u:1051": " bodhisattvānāmatyantakleśāprahāṇāt /",
    "T03bsa031_u:1052": " anāsravā eva sarvākārajñatākārāḥ sarvathā savāsanasarvakleśajñeyāvaraṇaprahāṇena samyaksambuddhasya sarvadharmavaśavartitvād,",
    "T03bsa031_u:1053": " ityekatra gaṇyamānaṃ trisaptatyuttaraśatamityākārāḥ /",
    "T03bsa031_u:1054": " viśiṣṭaprayogairākārā bhāvayitavyāḥ,",
    "T03bsa031_u:1055": " te ca prayoktāraṃ vinā kathayitumaśakyā iti śravaṇādibhājanaṃ prayoktāramāha -",
    "T03bsa031_u:1056": " kṛtādhikārā buddheṣu teṣūptaśubhamūlakāḥ /",
    "T03bsa031_u:1057": " mitraiḥ sanāthāḥ kalyāṇairasyāḥ śravaṇabhājanam // Abhis_4.6 //",
    "T03bsa031_u:1058": " buddhopāsanasampraśnadānaśīlādicaryayā /",
    "T03bsa031_u:1059": " udgrahadhāraṇādīnāṃ bhājanatvaṃ satāṃ matam // Abhis_4.7 //",
    "T03bsa031_u:1060": " atītapratyutpannabuddheṣu sāmānyenoptaśodhitaśubhamūlakāḥ,",
    "T03bsa031_u:1061": " kāyādyupasthānārādhanāt kṛtatathāgataparyupāsanāḥ,",
    "T03bsa031_u:1062": " kṛtaśaṃkāsthānaparipraśnāḥ,",
    "T03bsa031_u:1063": " kṛtadānādidaśapāramitāpratipattyanuṣṭhānāḥ,",
    "T03bsa031_u:1064": " kalyāṇamitrairadhiṣṭhitāśca yathākramamākāralakṣaṇāyā māturasyā granthaśravaṇadhāraṇāmuṣitārthayathānayamanaskārāṇāṃ bhājanaṃ buddhādibhiḥ matamiti",
    "T03bsa031_u:1065": " 2 - prayogāḥ",
    "T03bsa031_u:1066": " prayoktāraṃ nirdiśya prayoga ityāha -",
    "T03bsa031_u:1067": " rūpādiṣvanavasthānāt teṣu yoganiṣedhataḥ /",
    "T03bsa031_u:1068": " tattathatāgambhīratvāt teṣāṃ duravagāhataḥ // Abhis_4.8 //",
    "T03bsa031_u:1069": " tadaprāmāṇyataḥ kṛcchrāccireṇa pratibodhataḥ /",
    "T03bsa031_u:1070": " vyākṛtāvavivartyatve niryāṇe sanirantare // Abhis_4.9 //",
    "T03bsa031_u:1071": " āsannabodhe kṣiprañca parārthe 'vṛddhyahānitaḥ /",
    "T03bsa031_u:1072": " dharmādharmādyadṛṣṭau ca rūpācintyādyadarśane // Abhis_4.10 //",
    "T03bsa031_u:1073": " rūpādestannimittasya tadbhāvasyāvikalpakaḥ /",
    "T03bsa031_u:1074": " phalaratnapradātā ca śuddhakaḥ sāvadhiśca saḥ // Abhis_4.11 //",
    "T03bsa031_u:1075": " rūpādiṣu niḥsvabhāvatayā 'navasthānam,",
    "T03bsa031_u:1076": " ayoga eva teṣu prayogo bhavati,",
    "T03bsa031_u:1077": " tāveva rūpāditathatāsvarūpatvena gambhīraḥ,",
    "T03bsa031_u:1078": " duravagāhaḥ,",
    "T03bsa031_u:1079": " apramāṇaścetyevamabhisambodhānāṃ yathāsaṃkhyaṃ rūpādiṣvanavasthānaayogagambhīraduravagāhaapramāṇānīti pañca prayogāḥ /",
    "T03bsa031_u:1080": " prajñāpāramitāyā uttrāsaanuttrāsasamyagudgrahaṇaāntarāyikadharmavarjanasatatadharmabhāvanā",
    "T03bsa031_u:1081": " abhinavānāsravadharmādhāratvadharmakāyaphalābhinirvartanadharmacakrapravartanavṛddhi",
    "T03bsa031_u:1082": " parihāṇyadarśanakāmadhātvanupalambharūpādyacintyākārāmananarūpatannimittatatsva bhāvāvikalpaprathamaphaladarśanarūpaviśuddhisaṃvatsarābhiyogānutsargādipratipattimatāṃ",
    "T03bsa031_u:1083": " yathākramaṃ",
    "T03bsa031_u:1084": " mahatkṛcchracirābhisambodhavyākaraṇalābhaavinivartanīyaniryāṇanirantaraāsannābhisambodhakṣiprābhisambodhaparārthaavṛddhyaparihāṇidharmādharmādyanupalambharūpādyacintyākāranirodharūpādibhāvāvikalpaphalaratnadānaviśuddhiavadhiprayogāḥ",
    "T03bsa031_u:1085": " pañcadaśadhā iti viṃśatiprayogā bhavanti /",
    "T03bsa031_u:1086": " 3 - guṇāḥ",
    "T03bsa031_u:1087": " prayogānantaraṃ guṇadarśanapūrvakaṃ sutarāmabhyasyante prayogā iti tadguṇān āha -",
    "T03bsa031_u:1088": " mārāṇāṃ śaktihānyādiścaturdaśavidho guṇaḥ /",
    "T03bsa031_u:1089": " māraśaktivyāghātabuddhasamanvāhārajñātatvabuddhapratyakṣīkaraṇasamyaksambodhyāsannībhāvamahārthatādideśanirūpaṇasarvānāsravadharmaparipūriguṇakathāpuruṣatāabhedyatāasādhāraṇakuśalamūlotpattipratijñāyāthārthyasampādanaudāraphalaparigrahaṇasattvārthapratipattiniyatilābhā",
    "T03bsa031_u:1090": " - iti guṇā yathāsaṃkhyaṃ buddhādhiṣṭhānaānubhāvajñānadarśanaṃ -",
    "T03bsa031_u:1091": " āsannībhāvamahānuśaṃsakṛtyakaraṇapratipakṣadharmaparipūraṇasarvākārajñatākathākathanasānāthyakaraṇamahodāraprītisampādanatatpratijñāvacanānumodanagambhīradharmābhilāṣasattvārthakaraṇaavikalaprajñāpāramitāprāpakā",
    "T03bsa031_u:1092": " ityetadaviparītaprayogānumodanāt - sattvārthakaraṇa - avikalaprajñāpāramitāprāpakā",
    "T03bsa031_u:1093": " ityetadaviparītaprayogānumodanāt caturdaśa guṇā utpadyante prāpyante ca /",
    "T03bsa031_u:1094": " 4 - doṣāḥ",
    "T03bsa031_u:1095": " tadanantaraṃ ke punaḥ prayogāntarāyakarā doṣāḥ,",
    "T03bsa031_u:1096": " yeṣāṃ parivarjanena prayogā bhāvayitavyā ityantarāyakarān doṣānāha -",
    "T03bsa031_u:1097": " doṣāśca ṣaḍ viboddhavyāścaturbhirdaśakaiḥ saha // Abhis_4.12 //",
    "T03bsa031_u:1098": " mahākṛcchraprāptiḥ,",
    "T03bsa031_u:1099": " atyāśupratibhānatā,",
    "T03bsa031_u:1100": " kāyadauṣṭhulyam,",
    "T03bsa031_u:1101": " cittadauṣṭhulyam,",
    "T03bsa031_u:1102": " ayogavihitasvādhyāyādikam,",
    "T03bsa031_u:1103": " vaimukhyanimittagrāhitā,",
    "T03bsa031_u:1104": " hetvabhiniveśabhraṃśaḥ,",
    "T03bsa031_u:1105": " praṇītāsvādabhraṃśaḥ,",
    "T03bsa031_u:1106": " sarvathā uttamayānasaṃgrahabhraṃśaḥ,",
    "T03bsa031_u:1107": " sarvadoddeśabhraṃśa iti prathamaṃ daśakam /",
    "T03bsa031_u:1108": " hetuphalasambandhabhraṃśaḥ,",
    "T03bsa031_u:1109": " niruttarabhraṃśaḥ,",
    "T03bsa031_u:1110": " bahuvidhaviṣayavikalpapratibhānotpādaḥ,",
    "T03bsa031_u:1111": " akṣaralikhanābhiniveśaḥ,",
    "T03bsa031_u:1112": " abhāvābhiniveśaḥ,",
    "T03bsa031_u:1113": " akṣarābhiniveśaḥ,",
    "T03bsa031_u:1114": " anakṣarābhiniveśaḥ,",
    "T03bsa031_u:1115": " janapadādimanaskāraḥ,",
    "T03bsa031_u:1116": " lābhasatkāraślokāsvādanam,",
    "T03bsa031_u:1117": " amārgopāyakauśalamārgaṇamiti dvitīyaṃ daśakam /",
    "T03bsa031_u:1118": " yathāsaṃkhyaṃ śrotāvaktroḥ pūrvāparayoḥ kasyacidabhisambandhena chandakilāsavaidhuryam,",
    "T03bsa031_u:1119": " chandaviṣayabhedavaidhuryam,",
    "T03bsa031_u:1120": " alpecchatānalpecchatāvaidhuryam,",
    "T03bsa031_u:1121": " dhūtaguṇayogāyogau,",
    "T03bsa031_u:1122": " kalyāṇākalyāṇadharmatvam,",
    "T03bsa031_u:1123": " tyāgamātsaryam,",
    "T03bsa031_u:1124": " dānāgrahaṇam,",
    "T03bsa031_u:1125": " uddhaṭitajñavipañcitajñatvam,",
    "T03bsa031_u:1126": " sūtrādidharmābhijñānabhijñatvam,",
    "T03bsa031_u:1127": " ṣaṭpāramitāsamanvāgamāsamanvāgamāviti tṛtīyaṃ daśakam /",
    "T03bsa031_u:1128": " tathaiva upāyānupāyakauśale,",
    "T03bsa031_u:1129": " dhāraṇīpratilambhāpratilambhau,",
    "T03bsa031_u:1130": " likhitukāmatā'likhitukāmate,",
    "T03bsa031_u:1131": " vigatāvigatakāmacchandatve ceti catvāri;",
    "T03bsa031_u:1132": " apāyagativaimukhyam,",
    "T03bsa031_u:1133": " sugatigamanasaumanasyamiti dve;",
    "T03bsa031_u:1134": " yathāsaṃkhyaṃ śrotāvaktroḥ pūrvāparayoḥ kasyacidabhisambandhena ekākiparṣadabhiratiḥ,",
    "T03bsa031_u:1135": " anubandhakāmānavakāśadānatvam,",
    "T03bsa031_u:1136": " āmiṣakiñcitkābhilāṣatadadātukāmatā,",
    "T03bsa031_u:1137": " sadasajjīvitāntarāyadiggamanamiti catvāri ca caturthaṃ daśakam /",
    "T03bsa031_u:1138": " tathaiva durbhikṣadiggamanāgamanam,",
    "T03bsa031_u:1139": " caurādyākulitadiggamanāgamanam,",
    "T03bsa031_u:1140": " kulāvalokanadaurmanasyamiti trīṇi;",
    "T03bsa031_u:1141": " mārabhedaprayogaḥ,",
    "T03bsa031_u:1142": " prativarṇikopasaṃhāraḥ,",
    "T03bsa031_u:1143": " ayathāviṣaya-spṛhotpādanamiti aparāṇi trīṇi /",
    "T03bsa031_u:1144": " ityevaṃ ṣaṭcatvāriṃśaddoṣā bhavanti /",
    "T03bsa031_u:1145": " 5 - lakṣaṇāni",
    "T03bsa031_u:1146": " doṣānantaraṃ yathāsaṃkhyaṃ guṇadoṣādānatyāgena prayogā bhāvanīyā lakṣaṇajñāna pūrvakamiti teṣāṃ lakṣaṇamāha -",
    "T03bsa031_u:1147": " lakṣyate yena tajjñeyaṃ lakṣaṇaṃ trividhaṃ ca tat /",
    "T03bsa031_u:1148": " jñānaṃ viśeṣa kāritraṃ svabhāvo yaśca lakṣyate // Abhis_4.13 //",
    "T03bsa031_u:1149": " prayogāṇāṃ lakṣaṇaṃ karaṇasādhanaparigraheṇa jñānaviśeṣakāritrasvarūpam,",
    "T03bsa031_u:1150": " karmasādhanaparigraheṇa ca svabhāvātmakamiti lakṣaṇaṃ caturvidhaṃ boddhavyam /",
    "T03bsa031_u:1151": " tatra tāvat jñānalakṣaṇaṃ trisarvajñatābhedena bhidyamānaṃ sarvajñatādvāreṇāha -",
    "T03bsa031_u:1152": " tathāgatasya nirvṛttau loke cālujyanātmake /",
    "T03bsa031_u:1153": " sattvānāṃ cittacaryāsu tatsaṃkṣepe bahirgatau // Abhis_4.14 //",
    "T03bsa031_u:1154": " akṣayākāratāyāṃ ca sarāgādau pravistṛte /",
    "T03bsa031_u:1155": " mahadgate 'pramāṇe ca vijñāne cānidarśane // Abhis_4.15 //",
    "T03bsa031_u:1156": " adṛśyacittajñāne ca tadunmiñjādisaṃjñakam /",
    "T03bsa031_u:1157": " punastathatākāreṇa teṣāṃ jñānamataḥ param // Abhis_4.16 //",
    "T03bsa031_u:1158": " tathatāyāṃ munerbodhatatparākhyānamityayam /",
    "T03bsa031_u:1159": " sarvajñatādhikāreṇa jñānalakṣaṇasaṃgraha // Abhis_4.17 //",
    "T03bsa031_u:1160": " tathāgatanirvṛttilokālujyatāsattvacittacaritacittasaṃkṣepacittavikṣepacittākṣayākārasarāgādicittaādiśabdasaṅgṛhītavigatarāgacittavipulacittamahadgatacittaapramāṇacittaanidarśanacittaḥadṛśacittacittonmiñjitādiunmiñjitāditathatākāratathāgatatathatāvabodhatatparasamākhyānaprajñapanañcetyebhiḥ",
    "T03bsa031_u:1161": " ṣoḍaśabhiḥ jñānākāraprakāraiḥ yathānayaṃ sarvajñatāprayogāḥ samyag lakṣyanta iti",
    "T03bsa031_u:1162": " jñānalakṣaṇaṃ sarvajñatayā saṅgṛhītam /",
    "T03bsa031_u:1163": " tadanantaraṃ mārgajñatādhikāreṇāha -",
    "T03bsa031_u:1164": " śūnyatve sānimitte ca praṇidhānavivarjite /",
    "T03bsa031_u:1165": " anutpādānirodhādau dharmatāyā akopane // Abhis_4.18 //",
    "T03bsa031_u:1166": " asaṃskāre 'vikalpe ca prabhedālakṣaṇatvayoḥ /",
    "T03bsa031_u:1167": " mārgajñatādhikāreṇa jñānalakṣaṇamiṣyate // Abhis_4.19 //",
    "T03bsa031_u:1168": " śūnyatānimittāpraṇihitānutpādānirodhātmakāni /",
    "T03bsa031_u:1169": " ādiśabdena asaṃkleśāvyavadānābhāvasvabhāvāniśritākāśalakṣaṇāni etāni ṣaṭ saṅgṛhītāni /",
    "T03bsa031_u:1170": " dharmatā 'vikopanāsaṃskārāvikalpaprabhedālakṣaṇāni cetyebhiḥ ṣoḍaśabhiḥ jñānākāraprakāraiḥ yathāvat mārgajñatāprayogā lakṣyanta iti jñānalakṣaṇaṃ mārgajñatāsaṅgṛhītam /",
    "T03bsa031_u:1171": " tadanantaraṃ sarvākārajñatādvāreṇāha -",
    "T03bsa031_u:1172": " svadharmamupaniśritya vihāre tasya satkṛtau /",
    "T03bsa031_u:1173": " gurutve mānanāyāñca tatpūjā 'kṛtakatvayoḥ // Abhis_4.20 //",
    "T03bsa031_u:1174": " sarvatra vṛttimajjñānamadṛṣṭasya ca darśakam /",
    "T03bsa031_u:1175": " lokasya śūnyatākārasūcakajñāpakākṣagam // Abhis_4.21 //",
    "T03bsa031_u:1176": " acintyaśāntatādarśi lokasaṃjñānirodhi ca /",
    "T03bsa031_u:1177": " jñānalakṣaṇamityuktaṃ sarvākārajñatānaye // Abhis_4.22 //",
    "T03bsa031_u:1178": " iti / tathāgatasvadharmopaniśrayavihāra-satkāra-gurukāra-mānanā-pūjanā-akṛta-katva-sarvatraga-adṛṣṭārthadarśaka-lokaśūnyatākāra-lokaśūnyatāsūcakaḥ-lokaśūnyatājñāpaka-lokaśūnyatādarśaka-acintyatādeśanā-śāntatādeśanā-lokanirodha-saṃjñānirodhākhyaiḥ",
    "T03bsa031_u:1179": " ebhiḥ ṣoḍaśabhirjñānākāraprakāraiḥ yathāvat sarvākārajñatāprayogā lakṣyanta iti jñānalakṣaṇaṃ",
    "T03bsa031_u:1180": " sarvākārajñatāsaṃgṛhītaṃ bhavati /",
    "T03bsa031_u:1181": " navabhirantaraślokairevaṃ jñānalakṣaṇamabhidhāya jñānākāreṇa paricchinnānāṃ viśeṣo jñeya iti jñānalakṣaṇānantaram antaraślokena viśeṣalakṣaṇamāha",
    "T03bsa031_u:1182": " acintyādiviśeṣeṇa viśiṣṭaiḥ satyagocaraiḥ /",
    "T03bsa031_u:1183": " viśeṣalakṣaṇaṃ ṣaḍbhirdaśabhiścoditaṃ kṣaṇaiḥ // Abhis_4.23 //",
    "T03bsa031_u:1184": " iti / acintyātulyādiviśeṣaviśiṣṭairduḥkhādisatyaviṣayaiḥ ṣoḍaśabhirdharmānvayajñānakṣāntijñānakṣaṇairmārgajñatādiprayogā lakṣyanta iti viśeṣalakṣaṇam",
    "T03bsa031_u:1185": " kaḥ punaracintyādiviśeṣa ityantaraślokatrayamāha -",
    "T03bsa031_u:1186": " acintyātulyate meyasaṃkhyayoḥ samatikramau /",
    "T03bsa031_u:1187": " sarvāryasaṃgraho vijñavedyāsādhāraṇajñate // Abhis_4.24 //",
    "T03bsa031_u:1188": " kṣiprajñānyūnapūrṇatve pratipatsamudāgamau /",
    "T03bsa031_u:1189": " ālambanañca sādhāraṃ sākalyaṃ samparigrahaḥ // Abhis_4.25 //",
    "T03bsa031_u:1190": " anāsvādaśca vijñeyo viśeṣaḥ ṣoḍaśātmakaḥ /",
    "T03bsa031_u:1191": " viśeṣamārgo mārgebhyo yenānyebhyo viśiṣyate // Abhis_4.26 //",
    "T03bsa031_u:1192": " iti / samyaksambuddhādeḥ susaṃgṛhītaprajñābalena acintyatā,",
    "T03bsa031_u:1193": " atulyatā,",
    "T03bsa031_u:1194": " prameyasamatikramaḥ,",
    "T03bsa031_u:1195": " saṃkhyeyasamatikramaḥ,",
    "T03bsa031_u:1196": " sarvāryapudgalasaṃgrahaḥ,",
    "T03bsa031_u:1197": " vijñapuruṣavedanīyatā,",
    "T03bsa031_u:1198": " śrāvakādyagocaravastuparijñānam,",
    "T03bsa031_u:1199": " svamatāpekṣakṣiprābhijñatājñānam,",
    "T03bsa031_u:1200": " saṃvṛtiparamārthasatyāśritasarvadharmānyūnāpūrṇatā,",
    "T03bsa031_u:1201": " trimaṇḍalaviśuddhadānādiṣaṭpāramitāpratipattiḥ,",
    "T03bsa031_u:1202": " samyakprayogenānekakalpeṣu āsāditapuṇyajñānasamudāgamau,",
    "T03bsa031_u:1203": " avikalpena sarvadharmālambanam,",
    "T03bsa031_u:1204": " dharmadhātusvabhāvabodhisattvādhāraḥ,",
    "T03bsa031_u:1205": " praṇidhānādiṣaṭpāramitāparisamāptihetusambhāraḥ,",
    "T03bsa031_u:1206": " kalyāṇamitropāyena saṃparigrahaḥ,",
    "T03bsa031_u:1207": " abhiniveśānāsvāda iti ṣoḍaśātmakaḥ yathākramaṃ duḥkhādisatyakṣaṇānāṃ viśeṣaḥ,",
    "T03bsa031_u:1208": " yena śrāvakādimārgebhyo bodhisattvādīnāṃ mārgajñatādidvaye viśeṣamārgo viśiṣyate /",
    "T03bsa031_u:1209": " atasteṣāṃ yathoktaviśeṣavikalo 'bhiniveśādyutpādanalakṣaṇatvena sugamatvānnoktaḥ /",
    "T03bsa031_u:1210": " viśeṣalakṣaṇenāvacchinnānāṃ kiṃ kāritramiti antaraślokadvayena kāritralakṣaṇamāha -",
    "T03bsa031_u:1211": " hitaṃ sukhaṃ ca trāṇaṃ ca śaraṇaṃ layanaṃ nṛṇām /",
    "T03bsa031_u:1212": " parāyaṇa ca dvīpaṃ ca pariṇāyakasaṃjñakam // Abhis_4.27 //",
    "T03bsa031_u:1213": " anābhogaṃ tribhiryānaiḥ phalāsākṣātkriyātmakam /",
    "T03bsa031_u:1214": " paścimaṃ gatikāritramidaṃ kāritralakṣaṇam // Abhis_4.28 //",
    "T03bsa031_u:1215": " iti / anāgatahita-aihikasukhaḥ-duḥkharahitāvipākadharmatopasthāpanārthena hitāditrayaṃ sarvajñatākāritram /",
    "T03bsa031_u:1216": " ātyantikahita-duḥkhahetunivartana-saṃsāranirvāṇa-samatādhigama-svaparārthādhigamādhārabhāva-parārthapratipati-anābhogapravṛttasattvārtha-yānatrayaniryāṇaphalāsākṣātkārā",
    "T03bsa031_u:1217": " iti yathākālamupasaṃhārārthena śaraṇādīni sapta mārgajñatākāritrāṇi /",
    "T03bsa031_u:1218": " sarvākārajñatayā sarvadharmadaiśikatvena sarvākārajñatāyā ekameva gatikāritram /",
    "T03bsa031_u:1219": " kāritrākārairevaṃ yathāvad sarvajñatātrayasya prayogā lakṣyanta iti kāritralakṣaṇam /",
    "T03bsa031_u:1220": " kāritralakṣaṇenāvacchinnānāṃ kaḥ svabhāva iti antaraślokatrayeṇa svabhāvalakṣaṇamāha -",
    "T03bsa031_u:1221": " kleśaliṅganimittānāṃ vipakṣapratipakṣayoḥ /",
    "T03bsa031_u:1222": " viveko duṣkaraikāntāvuddeśo 'nupalambhakaḥ // Abhis_4.29 //",
    "T03bsa031_u:1223": " niṣiddhābhiniveśaśca yaścālambanasaṃjñakaḥ /",
    "T03bsa031_u:1224": " vipratyayo 'vighātī ca so 'padāgatyajātikaḥ // Abhis_4.30 //",
    "T03bsa031_u:1225": " tathatānupalambhaśca svabhāvaḥ ṣoḍaśātmakaḥ /",
    "T03bsa031_u:1226": " lakṣīva lakṣyate ceti caturthaṃ lakṣaṇaṃ matam // Abhis_4.31 //",
    "T03bsa031_u:1227": " iti / rāgādikleśa-talliṅgakāyadauṣṭhulya-tannimittāyoniśomanasikārādirāgārāgādivipakṣapratipakṣāṇāṃ śūnyatvena sarvajñatāvivekasvabhāvacatuṣṭayam",
    "T03bsa031_u:1228": " paramārthāsatsattvaparinirvāṇaduṣkarakāraka-anyayānāpātalakṣaṇaikāntika-cirasādhyottamoddeśa-bhāvyabhāvakadharmānupalambha-samastabhāvābhiniveśaniṣedhā",
    "T03bsa031_u:1229": " ityete pañca mārgajñatāsvabhāvāḥ /",
    "T03bsa031_u:1230": " sarvajñatāmārgajñatāsaṅgṛhītavastuviśeṣālambanam,",
    "T03bsa031_u:1231": " lokapratipattigrahaṇādiviparītanirdeśāt vipratyayaḥ,",
    "T03bsa031_u:1232": " rūpādyavighātijñānam,",
    "T03bsa031_u:1233": " jñānajñeyānupalambhena apratiṣṭham,",
    "T03bsa031_u:1234": " tathatayā agatiḥ,",
    "T03bsa031_u:1235": " rūpādiniḥsvabhāvatvena ajātikaḥ,",
    "T03bsa031_u:1236": " bhāvābhāvādisvabhāvatrayānupalambha iti ete sarvākārajñatāyāḥ sapta svabhāvāḥ /",
    "T03bsa031_u:1237": " ityevaṃ ṣoḍaśabhiḥ svabhāvairyathāvat trisarvajñatāprayogā lakṣīva lakṣyante iti caturthaṃ svabhāvalakṣaṇaṃ matam /",
    "T03bsa031_u:1238": " ityevaṃ sāmānyena ekatra kṛtāni ekanavatiḥ lakṣaṇāni bhavanti /",
    "T03bsa031_u:1239": " 6 - mokṣabhāgīyam",
    "T03bsa031_u:1240": " yathoktaprayogaparijñānaṃ mokṣabhāgīyakuśalamūlavataḥ eva bhavatīti mokṣabhāgīyamāha -",
    "T03bsa031_u:1241": " animittapradānādisamudāgamakauśalam /",
    "T03bsa031_u:1242": " sarvākārāvabodhe 'smin mokṣabhāgīyamiṣyate // Abhis_4.32 //",
    "T03bsa031_u:1243": " iti / animittālambanajñānākāreṇa dānādipāramitā ārabhya sarvākārajñatāparyantaṃ svasantāne samudāgame kauśalamevāsmin sarvākārābhisambodhe mokṣabhāgīyamiṣṭam",
    "T03bsa031_u:1244": " kiñca tatkauśalamiti taddarśanāyāntaraślokau āha -",
    "T03bsa031_u:1245": " buddhādyālambanā śraddhā vīryaṃ dānādigocaram /",
    "T03bsa031_u:1246": " smṛtirāśayasampattiḥ samādhiravikalpanā // Abhis_4.33 //",
    "T03bsa031_u:1247": " dharmeṣu sarvairākārairjñānaṃ prajñeti pañcadhā /",
    "T03bsa031_u:1248": " tīkṣṇaiḥ subodhā sambodhirdurbodhā mṛdubhirmatā // Abhis_4.34 //",
    "T03bsa031_u:1249": " iti / anindriyasvabhāvāḥ śraddhāvīryasmṛtisamādhiviśiṣṭaprajñāḥ yathāsaṃkhyaṃ buddha-dāna-āśayasampatti-avikalpa-sarvadharmasarvākāraparijñādiṣu pañcavidhaviṣayeṣu kauśalam /",
    "T03bsa031_u:1250": " evamapi na sarvairanuttarā samyaksambodhiḥ prāpyā /",
    "T03bsa031_u:1251": " dharmateyaṃ yato 'dhimātraiḥ śraddhādibhiḥ samyaksambodhiḥ subodhā,",
    "T03bsa031_u:1252": " mṛdubhistaireva durbodhetyarthādidamākṣiptam /",
    "T03bsa031_u:1253": " madhyaiḥ pratyekabuddhabodhirmṛdubhiḥ śrāvakabodhiścādhigamyata iti //",
    "T03bsa031_u:1254": " 7 - nirvedhabhāgīyam",
    "T03bsa031_u:1255": " utpannamokṣabhāgīyasyotsāhino nirvedhabhāgīyamutpadyata ityāha -",
    "T03bsa031_u:1256": " ālambanaṃ sarvasattvā ūṣmaṇāmiha śasyate /",
    "T03bsa031_u:1257": " samacittādirākārasteṣveva daśadhoditaḥ // Abhis_4.35 //",
    "T03bsa031_u:1258": " svayaṃ pāpānnivṛttasya dānādyeṣu sthitasya ca /",
    "T03bsa031_u:1259": " tayorniyojanānyeṣāṃ varṇavādānukūlate // Abhis_4.36 //",
    "T03bsa031_u:1260": " mūrdhagaṃ svaparādhāraṃ satyajñānaṃ tathā kṣamā /",
    "T03bsa031_u:1261": " tathāgradharmā vijñeyāḥ sattvānāṃ pācanādibhiḥ // Abhis_4.37 //",
    "T03bsa031_u:1262": " iti / asyāṃ sarvākārābhisambodhau samamaitrahitāpratighāviheṭhanācittākāraiḥ pañcabhirmātāpitṛcittabhrātṛbhaginīcittaputraduhitṛcittamitrāmātyacittajñātisālohitacittākāraiḥ",
    "T03bsa031_u:1263": " ānyaiḥ pañcabhiḥ sattvālambane ūṣmagatimiṣyate /",
    "T03bsa031_u:1264": " saṃkṣepato 'kuśalakuśalayoryathāsaṃkhyaṃ hānopādānābhyāṃ svayaṃ nivṛttasya pravṛttasya ca,",
    "T03bsa031_u:1265": " taddvārā anyeṣāṃ pāpānnivartanaṃ kuśale ca pravartanamiti dvāvākārau /",
    "T03bsa031_u:1266": " tathaiva anyeṣāṃ svayampravṛttau varṇavādo 'nukūlatā ceti dharmaprabhedadvaividhyena hi anantākārā iti sattvālambane mūrdhagato bhavati /",
    "T03bsa031_u:1267": " yathā mūrdhagate svaparādhiṣṭhānabhedena ālambanākārāḥ,",
    "T03bsa031_u:1268": " tathā niyojanavarṇavādānukūlatādyākāraiḥ svaparādhiṣṭhānaduḥkhādisatyeṣvālambanameva kṣāntirbhavati /",
    "T03bsa031_u:1269": " pūrvavat svaparādhiṣṭhānapācanamocanādyākāraiḥ sattvālambanameva agradharmā bhavantītyevaṃ nirvedhabhāgīyā bhavanti /",
    "T03bsa031_u:1270": " sarvākāramārgavastuvibhāvanābhedena yathākramaṃ sarvākārajñatāditrividhe 'bhisamaye laukikanirvedhabhāgīyādhigamapūrvako lokottaradarśanabhāvanāmārgādhigamaḥ",
    "T03bsa031_u:1271": " sarvākārābhisambodhādau tu trividhe 'bhisamaye bhāvanottarottarāvasthāviśeṣeṇa sarvākāraviśeṣamārgasaṃgṛhītaṃ",
    "T03bsa031_u:1272": " jñānamanāsravaṃ mṛdumadhyādhimātrakrameṇotpadyata iti sakṛdutpattinirāsāya nirvedhabhāgīyādivyapadeśo",
    "T03bsa031_u:1273": " 'bhihita iti veditavyam /",
    "T03bsa031_u:1274": " 8 - avaivartiko gaṇaḥ",
    "T03bsa031_u:1275": " avaivartikabodhisattvasaṃghasya yathoktanirvedhabhāgīyamutpadyata ityavaivartikabodhisattvasaṃghalakṣaṇamāha -",
    "T03bsa031_u:1276": " nirvedhāṅgānyupādāya darśanābhyāsamārgayoḥ /",
    "T03bsa031_u:1277": " ye bodhisattvā vartante so 'trāvaivartiko gaṇaḥ // Abhis_4.38 //",
    "T03bsa031_u:1278": " iti / ye vīrāḥ caturṣu nirvedhabhāgīyeṣu vakṣyamāṇadarśanamārgabhāvanāmārgayoḥ tattadadhigamanayena sthitāḥ,",
    "T03bsa031_u:1279": " te eva avaivartikaśaikṣyabodhisattvasaṃghā bhavanti /",
    "T03bsa031_u:1280": " kiñca teṣāmāveṇikalakṣaṇamiti cet tāvadekena antaraślokena nirvedhabhāgīyasthitānāṃ lakṣaṇamāha -",
    "T03bsa031_u:1281": " rūpādibhyo nivṛttyādyairliṅgairviṃśatidheritaiḥ /",
    "T03bsa031_u:1282": " nirvedhāṅgasthitasyedamavaivarttikalakṣaṇam // Abhis_4.39 //",
    "T03bsa031_u:1283": " iti / rūpādinivṛttinirvicikitsādyākārairviṃśatiprakārairnirvedhabhāgīyasthānāmavaivartikalakṣaṇaṃ jñeyam /",
    "T03bsa031_u:1284": " kāni ca nivṛttyāderlakṣaṇāni iti cet ṣaḍbhiḥ antaraślokaiḥ pratipādayitumāha -",
    "T03bsa031_u:1285": " rūpādibhyo nivṛttiśca vicikitsākṣaṇakṣayau /",
    "T03bsa031_u:1286": " ātmanaḥ kuśalasthasya pareṣāṃ tanniyojanam // Abhis_4.40 //",
    "T03bsa031_u:1287": " parādhārañca dānādi gambhīre 'rthepyakāṃkṣaṇam /",
    "T03bsa031_u:1288": " maitraṃ kāyādyasaṃvāsaḥ pañcadhāvaraṇena ca // Abhis_4.41 //",
    "T03bsa031_u:1289": " sarvānuśayahānañca smṛtisaṃprajñatā śuci /",
    "T03bsa031_u:1290": " cīvarādi śarīre ca kṛmīṇāmasamudbhavaḥ // Abhis_4.42 //",
    "T03bsa031_u:1291": " cittākauṭilyamādānaṃ dhūtasyāmatsarāditā /",
    "T03bsa031_u:1292": " dharmatāyuktagāmitvaṃ lokārthaṃ narakaiṣaṇā // Abhis_4.43 //",
    "T03bsa031_u:1293": " parairaneyatā mārasyānyamārgopadeśinaḥ /",
    "T03bsa031_u:1294": " māra ityeva bodhaśca caryā buddhānumoditā // Abhis_4.44 //",
    "T03bsa031_u:1295": " ūṣmamūrddhasu sakṣāntiṣvagradharmeṣvavasthitaḥ /",
    "T03bsa031_u:1296": " liṅgairamībhirviṃśatyā sambodherna nivartate // Abhis_4.45 //",
    "T03bsa031_u:1297": " iti / asvabhāvatvād rūpādidharmebhyo nivṛttiḥ,",
    "T03bsa031_u:1298": " avetya prasādalābhena vicikitsākṣayaḥ,",
    "T03bsa031_u:1299": " praṇidhānasamṛddhyā mithyādṛṣṭi-naraka-preta-tiryagupapatti-buddhavacanā-śravaṇa-pratyantajanapadotpāda-indriyavaikalyajaḍamūkabhāva-dīrghāyuṣkadevopapattītyaṣṭā-kṣaṇakṣayaḥ,",
    "T03bsa031_u:1300": " kāruṇikatayā svaparakuśaladharmaniyojanam,",
    "T03bsa031_u:1301": " parātmaparivarttakatvena parasattvaviṣayapariṇāmitadānādiḥ,",
    "T03bsa031_u:1302": " samyagdharmāvabodhena gambhīradharmārthākāṃkṣaṇam,",
    "T03bsa031_u:1303": " parahitapratipannatvena maitrakāyavāṅmanaskarma,",
    "T03bsa031_u:1304": " prayogasampattyā kāmacchando vyāpādaḥ styānamiddhamauddhatyakaukṛtyaṃ vicikitsā ceti pañcanīvaraṇairasaṃvāsaḥ,",
    "T03bsa031_u:1305": " vibhāvitapratipakṣatvena avidyādisarvānuśayavidhvaṃsaḥ,",
    "T03bsa031_u:1306": " nityasamāhitatvena smṛtisamprajñānayogaḥ,",
    "T03bsa031_u:1307": " caukṣasamudācāratvena śuciparibhogyacīvarādīti ekādaśa ākārāḥ /",
    "T03bsa031_u:1308": " sarvalokābhyupagatakuśalamūlatvena kāye aśītikṛmikulasahasrāsambhavaḥ,",
    "T03bsa031_u:1309": " kuśalamūlaviśuddhyā cittākauṭilyam,",
    "T03bsa031_u:1310": " lābhasatkārādinirapekṣatvena pāṃśukūlikatvādidhūtaguṇasamādānam,",
    "T03bsa031_u:1311": " dānādiviśeṣapratipatipattyā tadvipakṣamātsaryabhraṣṭaśīlāderabhāvaḥ,",
    "T03bsa031_u:1312": " sarvadharmasaṃgrahād dharmatā 'viruddhaprajñāpāramitāyogagamanam,",
    "T03bsa031_u:1313": " svātmīkṛtasattvadhātutvena parārthanarakābhilāṣa iti ṣaḍākārāḥ /",
    "T03bsa031_u:1314": " adhigatasampratyayadharmatvena aparapraṇayanam,",
    "T03bsa031_u:1315": " viditabuddhatvopāyakauśalatvena pratirūpamārgopadekamārasya māratvāvabodhaśceti dvāvākārau /",
    "T03bsa031_u:1316": " trimaṇḍalaviśuddhyā sarvāsu caryāsu buddhānumoditatvamiti eva ākāraḥ /",
    "T03bsa031_u:1317": " yathākramaṃ ūṣmamūrdhakṣāntyagradharmeṣvavasthito bodhisattvo 'nuttarabodherna nivartata iti ebhirviṃśatiliṅgairvijñeyam /",
    "T03bsa031_u:1318": " nirvedhabhāgīyāvaivartikalakṣaṇānantaraṃ darśanamārgāvaivartikalakṣaṇamekena antaraślokenāha -",
    "T03bsa031_u:1319": " kṣāntijñānakṣaṇāḥ ṣaṭ ca pañca pañca ca dṛkpathe /",
    "T03bsa031_u:1320": " bodhisattvasya vijñeyamavaivartikalakṣaṇam // Abhis_4.46 //",
    "T03bsa031_u:1321": " iti / duḥkhādisatyadvārā dharmānvayajñānakṣāntyādayaḥ ṣoḍaśa kṣaṇāḥ darśanamārgasthabodhisattvasyāvaivartikalakṣaṇaṃ bhavati /",
    "T03bsa031_u:1322": " kīdṛśakṣaṇākāralakṣaṇamiti cet pañcabhirantaraślokairākārānāha -",
    "T03bsa031_u:1323": " rūpādisaṃjñāvyāvṛttirdārḍhyaṃ cittasya hīnayoḥ /",
    "T03bsa031_u:1324": " yānayorvinivṛttiśca dhyānādyaṅgaparikṣayaḥ // Abhis_4.47 //",
    "T03bsa031_u:1325": " kāyacetolaghutvañca kāmasevābhyupāyikī /",
    "T03bsa031_u:1326": " sadaiva brahmacāritvamājīvasya viśuddhatā // Abhis_4.48 //",
    "T03bsa031_u:1327": " skandhādāvantarāyeṣu sambhāre sendriyādike /",
    "T03bsa031_u:1328": " samare matsarādau ca neti yogānuyogayoḥ // Abhis_4.49 //",
    "T03bsa031_u:1329": " vihārapratiṣedhaśca dharmasyāṇoralabdhatā /",
    "T03bsa031_u:1330": " niścitatvaṃ svabhūmau ca bhūmitritayasaṃsthitiḥ // Abhis_4.50 //",
    "T03bsa031_u:1331": " dharmārthaṃ jīvitatyāga ityamī ṣoḍaśa kṣaṇāḥ /",
    "T03bsa031_u:1332": " avaivartikaliṅgāni dṛṅmārgasthasya dhīmataḥ // Abhis_4.51 //",
    "T03bsa031_u:1333": " iti / svalakṣaṇaśūnyatayā rūpādidharmāvabodhavyāvartanam,",
    "T03bsa031_u:1334": " buddhāderadhiṣṭhānena anuttarabodhicittadṛḍhatā,",
    "T03bsa031_u:1335": " mahāyānaviśeṣadharmapratipattyā śrāvakapratyekabuddhayānacittavinivartanam,",
    "T03bsa031_u:1336": " dharmapravicayasāmarthyād dhyānārūpyasamāpattyādyudayāṅgaparikṣaya iti catvāra eva duḥkhasyākārā bhavanti /",
    "T03bsa031_u:1337": " apagatākuśalatvena kāyacetolāghavam,",
    "T03bsa031_u:1338": " sattvadamanopāyakauśalasāmarthyena anabhiniveśakāmopabhogaḥ,",
    "T03bsa031_u:1339": " viṣayādīnavadarśanena sadā brahmacāritvam,",
    "T03bsa031_u:1340": " satpuruṣadharmatayā samyagupakaraṇājīvaviśuddhatvamiti catvāra eva samudayākārā bhavanti /",
    "T03bsa031_u:1341": " śūnyatāvasthitatvena skandhadhātvāyatanayogānuyogayorakaraṇamityevaṃ yogānuyogavihārapratiṣedhaḥ,",
    "T03bsa031_u:1342": " nirastavipakṣatvena adhigamāntarāyadharmāṇāṃ pūrvavadyogānuyogavihārapratiṣedhaḥ,",
    "T03bsa031_u:1343": " parijñātavikalpadoṣatvena bodhisambhāradānādīnāṃ pūrvavat kathāyogānuyogavihārapratiṣedhaḥ,",
    "T03bsa031_u:1344": " grāhyagrāhakayorheyatvenendriyāśrayanagarādiyuddheṣu pūrvavadyogānuyogavihārapratiṣedha iti catvāro nirodhākārā bhavanti /",
    "T03bsa031_u:1345": " dānādiviśeṣāvabodhena mātsaryadauḥśīlyādiyogānuyogavihārapratiṣedhaḥ,",
    "T03bsa031_u:1346": " sarvadharmatrivimokṣamukhasvabhāvatvena aṇumātrajñeyadharmānupalambhaḥ,",
    "T03bsa031_u:1347": " abhisampratyayalābhena trisarvajñatātmakasvabhūmitrayayathāvanniścitāvasthānam,",
    "T03bsa031_u:1348": " ekāntaniṣṭhatvena sarvākārajñatādidharmārthaṃ jīvitatyāga iti catvāro mārgākārā bhavanti /",
    "T03bsa031_u:1349": " evaṃ kṣāntijñānakṣaṇāḥ ṣoḍaśabhirākāraiḥ samyagadhigatāḥ santo 'nabhiniviṣṭagrāhyagrāhakākāraśuddhalaukikapṛṣṭhacittasaṃgṛhītaṃ",
    "T03bsa031_u:1350": " svānurūpakāryaṃ rūpādisaṃjñāvyāvartanādikaṃ parapratipattiviṣayaṃ janayantītyato",
    "T03bsa031_u:1351": " darśanamārgasthāvaivartikabodhisattvalakṣaṇāni bhavanti /",
    "T03bsa031_u:1352": " adhigamānurūpa eva sarvatra yogināṃ vyavahāraḥ anyatra sattvavinayaprayojanavaśāditi jñāpanāyopacāreṇoktam,",
    "T03bsa031_u:1353": " anyathā yogisantānapratyātmavedyakṣaṇāḥ kathaṃ parapratipattaye lakṣaṇānīti?",
    "T03bsa031_u:1354": " tadanantaraṃ satyapi bhāvanāmārgasthāvaivartikalakṣaṇe 'nāgṛhītaviśeṣaṇā viśeṣye buddhirutpadyate ' iti nyāyāt tāvadbhāvanāmārgaṃ viśeṣayannāha",
    "T03bsa031_u:1355": " gambhīro bhāvanāmārgo gāmbhīryaṃ śūnyatādikam /",
    "T03bsa031_u:1356": " samāropāpavādāntamuktatā sā gabhīratā // Abhis_4.52 //",
    "T03bsa031_u:1357": " iti / śūnyatādike na rūpādikam,",
    "T03bsa031_u:1358": " na tato 'nyacchūnyatādikamiti yathākramaṃ yā samāropāpavādāntamuktatā,",
    "T03bsa031_u:1359": " sā śūnyatādergāmbhīryaṃ śūnyatādikamiti gāmbhīryayogād gambhīro 'bhyāsapatha iti /",
    "T03bsa031_u:1360": " viśeṣaṇaṃ nirdiśyaivaṃ viśeṣyaṃ vastu āha -",
    "T03bsa031_u:1361": " cintātulananidhyānānyabhīkṣṇaṃ bhāvanāpathaḥ /",
    "T03bsa031_u:1362": " nirvedhāṅgeṣu dṛṅmārge bhāvanāmārga eva ca // Abhis_4.53 //",
    "T03bsa031_u:1363": " iti / śrutacintābhāvanāmayaprajñayā samādhau vā prayogamaulapṛṣṭhabhāvinyā prajñayā",
    "T03bsa031_u:1364": " yathākramaṃ triṣu nirvedhāṅgādiṣu nirdiṣṭānāmarthānāṃ punaḥ punaścintātulananidhyānāni",
    "T03bsa031_u:1365": " bhāvanāmārge prābandhikāni bhavanti /",
    "T03bsa031_u:1366": " tasya kati prakārā iti cedāha -",
    "T03bsa031_u:1367": " prābandhikatvādiṣṭo 'sau navadhā ca prakārataḥ /",
    "T03bsa031_u:1368": " mṛdumadhyādhimātrāṇāṃ punarmṛdvādibhedataḥ // Abhis_4.54 //",
    "T03bsa031_u:1369": " iti / vikalpakleśā bodhisattvā iti kṛtvā yathaudārikañca tamaḥ sūkṣmeṇālokena hanyate",
    "T03bsa031_u:1370": " sukṣmañcādhimātreṇeti mṛdumadhyādhimātravikalpānāṃ pratyekaṃ mṛdumadhyādhimātrabhedāt",
    "T03bsa031_u:1371": " teṣāṃ mṛdumadhyādhimātrapratipakṣāṇāṃ pratyekaṃ mṛdumadhyādhimātrabhedāt tathā paramārthataḥ",
    "T03bsa031_u:1372": " śūnyatālakṣaṇākāradvārā vikalpapratipakṣayorbhedād yathāsaṃkhyaṃ kāmadhātvādinavabhūmiṣu",
    "T03bsa031_u:1373": " navaprakāraḥ prabandhena vartamānaḥ bhāvanāmārgo bhavati /",
    "T03bsa031_u:1374": " tattajjinajananīnāmekaikaṃ prakāramadhikṛtya asaṃkhyeyāprameyāpramāṇapuṇyaprasavavacanād bahudhā bhedāt kathaṃ navaprakāra iti cedāha -",
    "T03bsa031_u:1375": " asaṃkhyeyādinirdeśā paramārthena na kṣamāḥ /",
    "T03bsa031_u:1376": " kṛpāniṣyandabhūtāste saṃvṛtyābhimatā muneḥ // Abhis_4.55 //",
    "T03bsa031_u:1377": " iti / asaṃkhyeyāprameyāpramāṇanirdeśā vāgabhilāpasvabhāvā vyāvṛttyapekṣopajanitanānātvarūpeṇa",
    "T03bsa031_u:1378": " ekasminnarthe pratyuktāstasmāt paramārthena yathoktalakṣaṇasya bhāvanāmārgasya bhedaṃ kartuṃ na kṣamāḥ /",
    "T03bsa031_u:1379": " saṃvṛtyā tvanālambanamahākaruṇāsvabhāvadharmadhātuniṣyandabhūtāste deśanādharmasvabhāvā",
    "T03bsa031_u:1380": " yathoktanirdeśā bālajanānāṃ mahāphalodayaprakāśakatvenābhimatāstathāgatasyeti bahutvaṃ na prasajyate /",
    "T03bsa031_u:1381": " śūnyatālakṣaṇatayā atiśayādhānābhāvād kiñcidapi mandabuddhipuruṣaṃ prati na kriyata eveti āśaṅkyāha -",
    "T03bsa031_u:1382": " hānivṛddhī na yujyete nirālāpasya vastunaḥ /",
    "T03bsa031_u:1383": " bhāvanākhyena kiṃ hīnaṃ vartmanā kimudāgatam // Abhis_4.56 //",
    "T03bsa031_u:1384": " dharmatāsvarūpasya abhimatamārgavastuno niḥsvabhāvatayā tattvānyatvobhayānubhayatvairavācyasya bhāvanātiśayādhānābhāvāt vipakṣapratipakṣayoryathākramamapagamodayau na yujyete /",
    "T03bsa031_u:1385": " yadyevaṃ bhāvanāsaṃjñakena mārgeṇa kiṃ vipakṣasvarūpaṃ parityaktam,",
    "T03bsa031_u:1386": " kiñca vyavadāna svarūpaṃ prāptam,",
    "T03bsa031_u:1387": " na kiñcidapi kriyate,",
    "T03bsa031_u:1388": " ataḥ anupanyasanīya eveti cet? maivam /",
    "T03bsa031_u:1389": " tathā coktam -",
    "T03bsa031_u:1390": " yathā bodhistathaivāsāviṣṭasyārthasya sādhakaḥ /",
    "T03bsa031_u:1391": " tathatālakṣaṇā bodhiḥ so 'pi tallakṣaṇo mataḥ // Abhis_4.57 //",
    "T03bsa031_u:1392": " iti / yathā niratiśayādhānā tathatāsvarūpā bodhiḥ niṣprapañcajñānātmakadharmakāyādibuddhasvabhāvā",
    "T03bsa031_u:1393": " ādhipatyamātreṇa vineyajanānāṃ puṇyajñānānurūpatayā viśiṣṭārthapratibhāsicittajananadvāreṇābhimatārthasya sādhikā,",
    "T03bsa031_u:1394": " tadvadayamapyāgantukamalāpagamād bhāvanayā sākṣātkṛto mārgaḥ tathatālakṣaṇo 'pi saṃvṛtyābhimatārthakriyākārī /",
    "T03bsa031_u:1395": " paramārthatastu hānivṛddhyabhāva evāṅgīkriyata iti aprayoga eva prayogatvāt na doṣaḥ /",
    "T03bsa031_u:1396": " evaṃ sati saṃvṛtyā arthakriyāsāmarthyaṃ na ghaṭata ityāśaṅkayannāha -",
    "T03bsa031_u:1397": " pūrveṇa bodhirno yuktā manasā paścimena vā /",
    "T03bsa031_u:1398": " iti / ekaikasmiṃścitte pūrvāparībhūte buddhabodhiniṣpādakasarvākārajñatādisamastārthāpratibhāsanānnaivaikena (pūrveṇa paścimena vā)",
    "T03bsa031_u:1399": " bodhiryujyate /",
    "T03bsa031_u:1400": " 'ekavijñānasantatayaḥ sattvāḥ' iti vacanādasambhavitvena yugapadutpannasamīhitārthaniṣpādakadharmapratibhāsena anekacittenāpi na (yujyate) /",
    "T03bsa031_u:1401": " anuttarabuddhabodhiniṣpādakasmṛtyupasthānādyaṣṭādaśāveṇikabuddhadharmaparyantādhigantṛsvarūpa-pūrvāparībhūtānekacittena vā na(yujyate)",
    "T03bsa031_u:1402": " ; niranvayodayavināśena parasparasambandhāt /",
    "T03bsa031_u:1403": " kiṃ tarhi viśiṣṭārthapratibhāsicittajananadvāreṇa arthakriyākārīti?",
    "T03bsa031_u:1404": " na, tadasamyaktvāt / ityāha -",
    "T03bsa031_u:1405": " dīpadṛṣṭāntayogena gambhīrā dharmatāṣṭadhā // Abhis_4.58 //",
    "T03bsa031_u:1406": " prathame jvālāvartyormīlanakṣaṇe dvitīyakṣaṇamantareṇa svakāraṇaparamparākramāyātasamānakālasaṃhatotpattyaviśiṣṭatvāt kāryakāraṇalakṣaṇadāhyadāhakābhāvaḥ",
    "T03bsa031_u:1407": " tathaiva dvitīyakṣaṇe 'pi viśiṣṭajvālāvartyorūtpattikṣaṇe prathamakṣaṇamantareṇa nityasattvādiprasaṅgatayā saṃvṛtyutpādābhāvāt kāryakāraṇalakṣaṇadāhyadāhakābhāvaḥ",
    "T03bsa031_u:1408": " yadyevaṃ tathāpi yadā idampratyayatātmakapratītyasamutpādadharmatayā avicāraikaramyatvena",
    "T03bsa031_u:1409": " hetuphalasambandhabalād saṃhataviśiṣṭotpannaṃ prathamakṣaṇaṃ samapekṣya tadāhitasāmarthyātiśaya",
    "T03bsa031_u:1410": " eva viśiṣṭo dvitīyakṣaṇaḥ syāt,",
    "T03bsa031_u:1411": " tadā nirhetukavināśe 'pi kāraṇakāryayoḥ yathākramaṃ tulyakālaniranvayavināśodayād dāhyadāhakabhāvaḥ /",
    "T03bsa031_u:1412": " tasmāt prathamakṣaṇe dvitīyārciranapekṣya vartī na dahyate,",
    "T03bsa031_u:1413": " dvitīyakṣaṇenāpi prathamārciranapekṣya vartī na dahyata iti dīpadṛṣṭāntanyāyena pūrvāparībhūtakṣaṇayorekaviṣayopayogajñāpanapareṇa",
    "T03bsa031_u:1414": " pūrvakṣaṇavat bodhiniṣpādakakatipayapadārthapratibhāsi prathamavijñānaṃ pratītya",
    "T03bsa031_u:1415": " tatpratibhāsābhyadhika viśiṣṭārthapratibhāsipaścimavijñānodayād bodhiprāptiryujyate /",
    "T03bsa031_u:1416": " yathoktenaiva ca dṛṣṭāntena aṣṭaprakārā gambhīradharmatā pratisartavyā iti bhāvanāmārgasthabodhisattvānāmavaivartikalakṣaṇakathanāya",
    "T03bsa031_u:1417": " yasmin viṣaye aṣṭavidhagāmbhīryaṃ tatkathayannāha -",
    "T03bsa031_u:1418": " utpāde ca nirodhe ca tathatāyāṃ gabhīratā /",
    "T03bsa031_u:1419": " jñeye jñāne ca caryāyāmadvayopāyakauśale // Abhis_4.59 //",
    "T03bsa031_u:1420": " iti / na pūrvāparakṣaṇābhyāṃ na ca niḥsvabhāvatayā bhāvanāgamyaviśiṣṭārthotpādanamiti pratītyasamutpādaḥ /",
    "T03bsa031_u:1421": " sarvabhāvodaya eva niḥsvabhāva iti saṃvṛtyā nirudhyata iti nirodhaḥ /",
    "T03bsa031_u:1422": " sarvāvasthāsu tathatābhyāse 'pi tasyā asākṣātkaraṇamiti tathatā /",
    "T03bsa031_u:1423": " tathatāsvabhāvasarvadharmasya dānādyanekavidhānuṣṭhānamiti jñeyaḥ /",
    "T03bsa031_u:1424": " tathatārūpeṇādarśanameva darśanamiti jñānam /",
    "T03bsa031_u:1425": " dharmatayā sarvatrācaraṇameva caraṇamiti caryā /",
    "T03bsa031_u:1426": " advayasvabhāve sarvasiddhirityadvayaḥ /",
    "T03bsa031_u:1427": " sarvasambhārapariniṣpattau tatphalabuddhatvasyāprāptirityupāyakauśalam /",
    "T03bsa031_u:1428": " acintyavimokṣamukhalābhāt parasparaviruddhārthānuṣṭhānena gāmbhīryaṃ bhavati /",
    "T03bsa031_u:1429": " evaṃ avaivartikaśaikṣaḥ salakṣaṇo 'bhihitaḥ /",
    "T03bsa031_u:1430": " 9 - bhavaśāntyoḥ samatā",
    "T03bsa031_u:1431": " śaikṣasambhāradharmaprāpto buddhatvaprāptaye yatate,",
    "T03bsa031_u:1432": " ataḥ buddhatvaprāptinimittasaṃsāranirvāṇasamatāṃ kathayannāha -",
    "T03bsa031_u:1433": " svapnopamatvāddharmāṇāṃ bhavaśāntyorakalpanā /",
    "T03bsa031_u:1434": " karmābhāvādicodyānāṃ parihārā yathoditāḥ // Abhis_4.60 //",
    "T03bsa031_u:1435": " iti / vipakṣapratipakṣasāṃsārikavaiyadānikadharmāṇāṃ pratibhāsamātrasvabhāvasvapnasadṛśatvena avagamāt saṃsāranirvāṇayornānātvena avikalpa iti samatā /",
    "T03bsa031_u:1436": " nanu svapnasadṛśatve sati daśākuśaladānādīnāmabhāvaḥ svapnāvasthāyāmiva jāgraddaśāyāmapi syāditicodyānāṃ parihārā bāhyārthavādanaye kṣaṇikatayā",
    "T03bsa031_u:1437": " karmajaṃ lokavaicitryam",
    "T03bsa031_u:1438": " iti siddhāntāt paramārthato na kaścinna kenaciddhato nāpi kayacid dravyaṃ kenacid",
    "T03bsa031_u:1439": " gṛhītamityādyupagame pakṣapravṛttasantānaviruddhapadārthotpādanāt māraṇādyadhyavasāyadvāreṇa",
    "T03bsa031_u:1440": " ayoniśomanaskārādimato 'kuśalādivat prāṇātipātādayo vyavasthāpyante,",
    "T03bsa031_u:1441": " tathaiva svapnasadṛśe vastuni tadanurūpārthe bhāvādyabhiniveśena akhaṇḍitasakalaviparyāsabandhanānāmityevaṃ tatpatihārāḥ tatpakṣāścānyatra abhihitā ityavagantavyāḥ /",
    "T03bsa031_u:1442": " kiñcamiddhenopahataṃ cittaṃ svapne tenāsamaṃ phalam /",
    "T03bsa031_u:1443": " iti dṛṣṭāntāsiddhiḥ /",
    "T03bsa031_u:1444": " ityeva svapne 'pyupacittakuśalākuśalasya prabuddhāvasthāyāmaho kṛtaḥ sukṛta ityanumodane pṛṣṭhāvasthācittābhiniveśaparipuṣṭyā paripoṣaḥ /",
    "T03bsa031_u:1445": " ataśca dṛṣṭāntāsiddheḥ saṃsāranirvāṇasamatā eva /",
    "T03bsa031_u:1446": " 10 - anuttarā kṣetraśuddhiḥ",
    "T03bsa031_u:1447": " ubhayasamatāvibhāvanayā svabuddhakṣetre buddho bhaviṣyatīti tadanantaraṃ buddhakṣetrapariśuddhirityāha -",
    "T03bsa031_u:1448": " sattvalokasya yā 'śuddhistasyāḥ śuddhyupahārataḥ /",
    "T03bsa031_u:1449": " tathā bhājanalokasya buddhakṣetrasya śuddhatā // Abhis_4.61 //",
    "T03bsa031_u:1450": " sattvabhājanalokabhedena dvividhabuddhakṣetrayoryathākramaṃ jighatsāpipāsāsthāṇukaṇṭakādikā yā 'śuddhiḥ,",
    "T03bsa031_u:1451": " tasyāḥ pratipakṣeṇa divyopabhogakanakabhūbhyādiśuddhijananadvāreṇa viśuddhirbuddhakṣetraviśuddhiḥ /",
    "T03bsa031_u:1452": " 11 - upāyakauśalam",
    "T03bsa031_u:1453": " niṣpāditasvabuddhakṣetraviśuddhinopāyakauśalena yathābhavyatayā buddhakṛtyaṃ karaṇīyamityupāyakauśalamāha -",
    "T03bsa031_u:1454": " viṣayo 'sya prayogaśca śātravāṇāmatikramaḥ /",
    "T03bsa031_u:1455": " apratiṣṭho yathāvedhamasādhāraṇalakṣaṇaḥ // Abhis_4.62 //",
    "T03bsa031_u:1456": " asakto 'nupalambhaśca nimittapraṇidhikṣataḥ /",
    "T03bsa031_u:1457": " talliṅgaṃ cāpramāṇaṃ ca daśadhopāyakauśalam // Abhis_4.63 //",
    "T03bsa031_u:1458": " iti / āntarāyikadharmasamatikramaṇena devādimārātikramaḥ,",
    "T03bsa031_u:1459": " vibhāvitasarvadharmasamatvena apratiṣṭhitavihāraḥ,",
    "T03bsa031_u:1460": " praṇidhānasamṛddhyā yathāvedhaṃ parārthakaraṇam,",
    "T03bsa031_u:1461": " svabhyastasarvaduṣkaratvena asādhāraṇaḥ,",
    "T03bsa031_u:1462": " śukladharmaviśuddhyā sarvadharmasyāgrahaṇam,",
    "T03bsa031_u:1463": " śunyatāvimokṣamukhatvena anupalambhaḥ,",
    "T03bsa031_u:1464": " animittavimokṣamukhatvena animittaḥ,",
    "T03bsa031_u:1465": " apraṇihitavimokṣamukhatvena apraṇidhānam,",
    "T03bsa031_u:1466": " praśnapūrvakāvaivartikadharmakathanena avaivartikaliṅgam,",
    "T03bsa031_u:1467": " sarvaviṣayajñānatvena apramāṇamiti prajñāpāramitāyā daśavidhaviṣayāṇāṃ sākṣātkriyāyāṃ kālākālajñānaprayoga eva upāyakauśalaṃ bhavatīti /",
    "T03bsa031_u:1468": " iti abhisamayālaṅkāre nāma prajñāpāramitopadeśaśāstre caturthādhikāravṛttiḥ //",
    "T03bsa031_u:1469": " Mūrdhābhisamayādhikāraḥ pañcamaḥ",
    "T03bsa031_u:1470": " 1 - liṅgam (ūṣmā mūrdhaprayogaḥ)",
    "T03bsa031_u:1471": " prāptasarvākārabhisambodhasya prakarṣaparyanto 'dhigamo bhavatīti tatsukhāvabodhāya liṅgādyabhidhānapuraḥsaraṃ mūrdhābhisamayamāha -",
    "T03bsa031_u:1472": " svapnāntare 'pi svapnābhasarvadharmekṣaṇādikam",
    "T03bsa031_u:1473": " mūrdhaprāptasya yogasya liṅgaṃ dvādaśadhā matam // Abhis_5.1 //",
    "T03bsa031_u:1474": " iti / svapnāvasthāyāmapyatyabhyāsāt svapnasadṛśasarvadharmekṣaṇam,",
    "T03bsa031_u:1475": " śrāvakādibhūmispṛhācittānutpādanam,",
    "T03bsa031_u:1476": " tathāgatādidarśanam,",
    "T03bsa031_u:1477": " buddharddhivikurvitopalabdhiḥ,",
    "T03bsa031_u:1478": " dharmadeśanādicittotpādaḥ,",
    "T03bsa031_u:1479": " nairayikasattvādīkṣaṇapuraḥsarasvabuddhakṣetrāpāyaprahāṇānusmaraṇam,",
    "T03bsa031_u:1480": " nagarādidāhapraśamanasatyādhiṣṭhānasamṛddhiḥ,",
    "T03bsa031_u:1481": " yakṣādyamanuṣyāpagamasatyavākyaniṣpattiḥ,",
    "T03bsa031_u:1482": " svayamabhijñāparākramakalyāṇamitrasevanam,",
    "T03bsa031_u:1483": " sarvaprakāraprajñāpāramitāśikṣaṇam,",
    "T03bsa031_u:1484": " sarvadharmānabhiniveśaḥ,",
    "T03bsa031_u:1485": " buddhabodhyāsannībhavanamiti dvādaśa prakārāṇi prāptābhisamayāvasthāyā viśeṣaliṅgāni /",
    "T03bsa031_u:1486": " 2 - vivṛddhiḥ (mūrdhā mūrdhaprayogaḥ)",
    "T03bsa031_u:1487": " liṅgenaivaṃ lakṣitasya katiprakārā vivṛddhiriti vivṛddhimāha -",
    "T03bsa031_u:1488": " jambudvīpajaneyattābuddhapūjāśubhādikām /",
    "T03bsa031_u:1489": " upamāṃ bahudhā kṛtvā vivṛddhiḥ ṣoḍaśātmikā // Abhis_5.2 //",
    "T03bsa031_u:1490": " iti / jambūdvīpakāditrisāhasralokadhātavīyasattveyattātathāgatapūjādhikatvam,",
    "T03bsa031_u:1491": " viśiṣṭaprajñāpāramitāmanaskāraḥ,",
    "T03bsa031_u:1492": " anutpattidharmakṣāntilābhaḥ,",
    "T03bsa031_u:1493": " bodhyabodhakadharmānupalambhaḥ,",
    "T03bsa031_u:1494": " daśakuśalādyārūpyasamāpattiyogād viśeṣotkarṣaḥ,",
    "T03bsa031_u:1495": " sarvadevanikāyopasaṃkramaḥ,",
    "T03bsa031_u:1496": " sarvamārābhibhavaḥ,",
    "T03bsa031_u:1497": " śāstṛsadṛśajanasamānāvasthā iti aṣṭaprakārāṇi puṇyāni /",
    "T03bsa031_u:1498": " punaḥ sarvathopāyakauśalapariśuddhaśikṣā,",
    "T03bsa031_u:1499": " buddhagotrībhavanam,",
    "T03bsa031_u:1500": " buddhatvaphalaprāptinimittam,",
    "T03bsa031_u:1501": " pāramitāvipakṣacittānutpādaḥ,",
    "T03bsa031_u:1502": " rūpādiyogādhigamacittānutpādaḥ,",
    "T03bsa031_u:1503": " sarvapāramitāsaṃgrahajñānam,",
    "T03bsa031_u:1504": " sarvasampatpratilambhaḥ,",
    "T03bsa031_u:1505": " samyaksambodhyāsannībhāva ityanyāni aṣṭaprakārāṇi puṇyāni /",
    "T03bsa031_u:1506": " puṣpādibhiḥ buddhapūjāyāḥ śubhādikāṃ bahudhā upamāṃ kṛtvā uttarottaraviśeṣotkarṣeṇa ṣoḍaśāvasthātmikā vivṛddhirbhavati /",
    "T03bsa031_u:1507": " 3 - nirūḍhiḥ (kṣāntiḥ mūrdhaprayogaḥ)",
    "T03bsa031_u:1508": " vivṛddhyaivaṃ vardhitasya ātmībhāvagamanaparyantalakṣaṇāṃ nirūḍhiṃ vaktumāha -",
    "T03bsa031_u:1509": " trisarvajñatvadharmāṇāṃ paripūriranuttarā /",
    "T03bsa031_u:1510": " aparityaktasattvārthā nirūḍhirabhidhīyate // Abhis_5.3 //",
    "T03bsa031_u:1511": " iti / samyagupāyakauśalabalenaivaṃ nirvikalpādhigamāvasthāyāṃ mahākaruṇādisammukhīkaraṇabhāvena",
    "T03bsa031_u:1512": " aparityaktasattvārthalakṣaṇā yathoktasarvākārajñatāditrisarvajñatādharmāṇāṃ cittotpādādīnāmuparyuktānāmanuttarā",
    "T03bsa031_u:1513": " paripūrirnirūḍhiriti /",
    "T03bsa031_u:1514": " 4 - cittasaṃsthitiḥ (agradharmākhyaḥ mūrdhaprayogaḥ)",
    "T03bsa031_u:1515": " nirūḍhyaivaṃ virūḍhasya sthirībhāvalakṣaṇā cittasaṃsthitiriti cittasaṃsthitimāha -",
    "T03bsa031_u:1516": " caturdvīpakasāhasradvitrisāhasrakopamaḥ /",
    "T03bsa031_u:1517": " kṛtvā puṇyabahutvena samādhiḥ parikīrtitaḥ // Abhis_5.4 //",
    "T03bsa031_u:1518": " iti / sambhavatpramāṇasya palapramāṇena parimāṇaṃ pramātuṃ śakyata iti nyāyāt caturdvīpāditrisāhasralokadhātūnāṃ",
    "T03bsa031_u:1519": " sarveṣāṃ pāramitādīnāṃ samādhipuṇyajñānasvarūpāṇāṃ pṛthak pṛthak upamāṃ kṛtvā tebhyo",
    "T03bsa031_u:1520": " viśiṣṭā pramāṇātikrāntapuṇyabahutvena samādhilakṣaṇā cittasaṃsthitiḥ kathiteti /",
    "T03bsa031_u:1521": " etāni ca liṅgādīni yathākramamūṣmādicaturnirvedhabhāgīyasvarūpāṇi veditavyāni /",
    "T03bsa031_u:1522": " 5 - darśanamārgaḥ (mūrdhaprayogaḥ)",
    "T03bsa031_u:1523": " nirvedhabhāgīyānantaraṃ darśamārgaḥ /",
    "T03bsa031_u:1524": " tatra caturvidho vipakṣaḥ sapratipakṣaḥ /",
    "T03bsa031_u:1525": " vipakṣaṃ tāvad grāhyavikalpadvayamāha -",
    "T03bsa031_u:1526": " pravṛtau ca nivṛtau ca pratyekaṃ tau navātmakau /",
    "T03bsa031_u:1527": " grāhyau vikalpau vijñeyāvayathāviṣayātmakau // Abhis_5.5 //",
    "T03bsa031_u:1528": " iti / anupalambhopalambhasvabhāvo pravṛttinivṛttipakṣau yathākramaṃ śrāvakabodhisattvādīnāṃ",
    "T03bsa031_u:1529": " dharmasyādānasantyāgākāreṇa grāhyāviti kleśavad vipakṣau grāhyavikalpau vastunyapratibaddhavṛttitvena",
    "T03bsa031_u:1530": " vitathapratibhāsitvādayathāsvarūpau viṣayaprabhedena pratyekaṃ navaprakārau jñeyāviti /",
    "T03bsa031_u:1531": " grāhyavikalpapakṣadvayamevaṃ nirdiśya grāhakavikalpadvayamāha -",
    "T03bsa031_u:1532": " dravyaprajñaptisatsattvavikalpau grāhakau matau /",
    "T03bsa031_u:1533": " pṛthagjanāryabhedena pratyekaṃ tau navātmakau // Abhis_5.6 //",
    "T03bsa031_u:1534": " grāhau cenna tathā sto 'rthau kasya tau grāhakau matau /",
    "T03bsa031_u:1535": " iti grāhakabhāvena śūnyatālakṣaṇaṃ tayoḥ // Abhis_5.7 //",
    "T03bsa031_u:1536": " iti / pṛthagjanāryapudgalayoryathākramaṃ dravyaprajñaptisatpuruṣādhiṣṭhānau grāhakavikalpau vibandhakatvād vipakṣau viṣayabhedena pratyekaṃ navaprakārāviti /",
    "T03bsa031_u:1537": " yadā viṣayabhāvāpannagrāhyāvarthau na tathā grāhyarūpeṇa bhavatastadā na kasyacit tau grāhakāviti,",
    "T03bsa031_u:1538": " grāhakarūpeṇānayorviviktaṃ rūpamiti vitathapratibhāsitvādayathāviṣayasvarūpau jñeyāviti /",
    "T03bsa031_u:1539": " kathaṃ pravṛtyadhiṣṭhānaḥ prathamo grāhyavikalpo navadhāḥ? ityāha -",
    "T03bsa031_u:1540": " eṣa svabhāve gotre ca pratipatsamudāgame /",
    "T03bsa031_u:1541": " jñānasyālambanābhrāntau pratipakṣavipakṣayoḥ // Abhis_5.8 //",
    "T03bsa031_u:1542": " svasminnadhigame kartṛtatkāritrakriyāphale /",
    "T03bsa031_u:1543": " pravṛttipakṣadhiṣṭhāno vikalpo navadhā mataḥ // Abhis_5.9 //",
    "T03bsa031_u:1544": " iti / viviktena viviktānavabodhasvabhāve,",
    "T03bsa031_u:1545": " acalādibhūmipraveśena niyatabuddhagotre,",
    "T03bsa031_u:1546": " māyopamapratipattyā darśanādimārgasamudāgame,",
    "T03bsa031_u:1547": " pratibhāsamātreṇa abhrāntajñānālambane,",
    "T03bsa031_u:1548": " guṇadoṣapūrvakopādeyaheyatvena pratipakṣavipakṣe,",
    "T03bsa031_u:1549": " sarvamalarahitatvena svādhigame,",
    "T03bsa031_u:1550": " hīnāpraṇītatvena śrāvakādibhūmidūrīkaraṇe,",
    "T03bsa031_u:1551": " yathāśayānurūpanirmāṇena sattvārthavyāpāre,",
    "T03bsa031_u:1552": " samyagupāyakauśalabalena sarvajananirvāṇapratiṣṭhāpanakriyāphale ca nirdoṣatayā upādeyatvena pravṛttiḥ kāryā,",
    "T03bsa031_u:1553": " ityevaṃ pravṛttipakṣādhiṣṭhānaḥ prathamo grāhyavikalpo navaprakāro darśanamārgaprayogāvasthāyāṃ praheyo mata iti /",
    "T03bsa031_u:1554": " kathaṃ nivṛttipakṣadhiṣṭhāno dvitīyo grāhyavikalpo navadheti? āha -",
    "T03bsa031_u:1555": " bhavaśāntiprapātitvānnyunatve 'dhigamasya ca /",
    "T03bsa031_u:1556": " parigrahasyābhāve ca vaikalye pratipadgate // Abhis_5.10 //",
    "T03bsa031_u:1557": " parapratyayagāmitve samuddeśanivartane /",
    "T03bsa031_u:1558": " prādeśikatve nānātve sthānaprasthānamohayoḥ // Abhis_5.11 //",
    "T03bsa031_u:1559": " pṛṣṭhato gamane ceti vikalpo 'yaṃ navātmakaḥ /",
    "T03bsa031_u:1560": " nivṛttipakṣadhiṣṭhānaḥ śrāvakādimanobhavaḥ // Abhis_5.12 //",
    "T03bsa031_u:1561": " iti / saṃsāranirvāṇānyataraprapātitvena nyunatādhigame,",
    "T03bsa031_u:1562": " kalyāṇamitropāyakauśalavikalatvena saṃparigrahābhāve,",
    "T03bsa031_u:1563": " samastajñeyāvaraṇāpratipakṣatvena pratipadvaikalye,",
    "T03bsa031_u:1564": " tathāgatādyupadeśasāpekṣatvena parapratyayagāmitve,",
    "T03bsa031_u:1565": " sarvasattvāgratācittamahattvādyapravṛttatvena uddeśanivṛtau,",
    "T03bsa031_u:1566": " kleśāvaraṇapratipakṣatvena prādeśikamārgavyāpāre,",
    "T03bsa031_u:1567": " sopalambhatvena prathamaphalādyadhigamanānātve,",
    "T03bsa031_u:1568": " sarvāvidyānuśayāprahīṇatvena sthānagamanājñāne,",
    "T03bsa031_u:1569": " mahāyānasarvasaṃgrāhakatvena sarvākārajñatāsarvanirvāṇapaścādanugamane ca sadoṣatayā grāhyatvena vinivṛttiḥ kāryā /",
    "T03bsa031_u:1570": " ityevaṃ dvitīyo grāhyavikalpo nivṛttipakṣādhiṣṭhānaḥ śrāvakapratyekabuddhasantānopādeyatvasamudbhavo",
    "T03bsa031_u:1571": " navadhā bodhisattvānāṃ darśanamārge cittacaittapravṛttyavasthāyāṃ praheyo mata iti /",
    "T03bsa031_u:1572": " kathaṃ dravyasatpṛthagjanapuruṣādhiṣṭhānaḥ prathamo grāhakavikalpo navadhā? ityāha -",
    "T03bsa031_u:1573": " grāhakaḥ prathamo jñeyo grahaṇapratimokṣaṇe /",
    "T03bsa031_u:1574": " manaskriyāyāṃ dhātūnāmupaśleṣe trayasya ca // Abhis_5.13 //",
    "T03bsa031_u:1575": " sthāne cābhiniveśe ca prajñaptau dharmavastunaḥ /",
    "T03bsa031_u:1576": " saktau ca pratipakṣe ca yathecchaṃ ca gatikṣatau // Abhis_5.14 //",
    "T03bsa031_u:1577": " iti / saṃvṛtyā māyāvad grahaṇamokṣaṇe,",
    "T03bsa031_u:1578": " tattvato 'manaskāreṇa manaskaraṇe,",
    "T03bsa031_u:1579": " dharmatayā traidhātukopaśleṣaṇe,",
    "T03bsa031_u:1580": " śūnyatā 'navasthānena avasthāne,",
    "T03bsa031_u:1581": " vastvanabhiniveśena sarvābhiniveśe,",
    "T03bsa031_u:1582": " dravyasadbhāvena sarvadharmaprajñaptau,",
    "T03bsa031_u:1583": " tattvajñānāsaktyā anabhiniveśapūrvakasaktau,",
    "T03bsa031_u:1584": " samatābhāvanāpratipakṣatayā pratipakṣe,",
    "T03bsa031_u:1585": " samyagavijñātaprajñāpāramitatvena yathecchagamanavyāghāte ca pāramārthikabhāvābhiniveśena prathamo grāhakavikalpo navaprakāro darśanamārgaprayogāvasthāyāṃ praheyo mata iti /",
    "T03bsa031_u:1586": " kathaṃ prajñaptisatpuruṣādhiṣṭhāno dvitīyo grāhakavikalpo navadhā? ityāha -",
    "T03bsa031_u:1587": " yathoddeśamaniryāṇe mārgāmārgāvadhāraṇe /",
    "T03bsa031_u:1588": " sanirodhe samutpāde vastuyogaviyogayoḥ // Abhis_5.15 //",
    "T03bsa031_u:1589": " sthāne gotrasya nāśe ca prārthanāhetvabhāvayoḥ /",
    "T03bsa031_u:1590": " pratyarthikopalambhe ca vikalpo grāhako 'paraḥ // Abhis_5.16 //",
    "T03bsa031_u:1591": " iti / śrāvakādiniryāṇatvena yathoktoddeśāniryāṇe,",
    "T03bsa031_u:1592": " svābhīṣṭamārgābhāvena itaramārgāmārgāvadhāraṇe,",
    "T03bsa031_u:1593": " saṃvṛtikāryakāraṇabhāvena utpādanirodhe,",
    "T03bsa031_u:1594": " nirantaretarapratibhāsatvena samastavastusaṃyogaviyoge,",
    "T03bsa031_u:1595": " vyomāvasthitaśakunisadṛśatvena rūpādisthāne,",
    "T03bsa031_u:1596": " bodhicittotpādādidvāreṇa śrāvakādigotravināśe,",
    "T03bsa031_u:1597": " tathatāprativiśiṣṭadharmatābhāvena abhilāṣābhāve,",
    "T03bsa031_u:1598": " paramārthasatyāśrayeṇa hetvabhāve,",
    "T03bsa031_u:1599": " abhyastamātsaryadharmatayā pratyarthikamārādivastūpalambhe ca prajñaptibhāvābhiniveśena",
    "T03bsa031_u:1600": " dvitīyo grāhakavikalpo navaprakāro darśanamārgacittacaittapravṛttyavasthāyāṃ praheyo mata iti /",
    "T03bsa031_u:1601": " darśanamārge vipakṣaṃ sapratipakṣamevaṃ nirdiśya yanmahābodhiniṣpattaye darśanamārgo yena kāraṇena sahita iṣyate,",
    "T03bsa031_u:1602": " tatkāraṇapradarśanāyāntaraślokamāha -",
    "T03bsa031_u:1603": " bodhau sandarśanānyeṣāṃ taddhetośca parīndanā /",
    "T03bsa031_u:1604": " tatprāptyanantaro hetuḥ puṇyabāhulyalakṣaṇaḥ // Abhis_5.17 //",
    "T03bsa031_u:1605": " iti / vakṣyamāṇalakṣaṇabodhau darśanādimārgasandarśanena anyeṣāṃ pratiṣṭhāpanaṃ prathamam (kāraṇam) /",
    "T03bsa031_u:1606": " bodhinimittamevānyeṣāṃ samyag granthārthādidvāreṇa prajñāpāramitāpratyarpaṇaṃ dvitīyam (kāraṇam) /",
    "T03bsa031_u:1607": " bodhiprāptaye cāvyavahitakāraṇaṃ svataḥ pracurataraprajñāpāramitābhāvanādipuṇyalakṣaṇaṃ tṛtīyam (kāraṇam) /",
    "T03bsa031_u:1608": " kā punariyaṃ mahābodhiryadarthaṃ yathoktakāraṇasahāyo darśanamārgo 'bhipreta ityantaraślokena mahābodhimāha -",
    "T03bsa031_u:1609": " kṣayānutpādayorjñāne malānāṃ bodhirucyate /",
    "T03bsa031_u:1610": " kṣayābhāvādanutpādātte hi jñeye yathākramam // Abhis_5.18 //",
    "T03bsa031_u:1611": " iti / kleśajñeyāvaraṇamalānāmutpannānutpannatvena kalpitānāṃ -",
    "T03bsa031_u:1612": " dharmadhātuvinirmukto yasmāddharmo na vidyate /",
    "T03bsa031_u:1613": " iti dharmadhātusvabhāvānāmākāśasyeva nirodhotpādābhāvād ekānesvabhāvakāryakāraṇapramāṇādyupapannabhāvavaidhuryād",
    "T03bsa031_u:1614": " gaganakamalavadvā yathākramaṃ malānāṃ kṣayotpādābhāvād akṣayānutpādajñānātmikā sarvadharmāviparītādhigatilakṣaṇā",
    "T03bsa031_u:1615": " yathāvad dhamakāyādyātmikā mahābodhirabhidhīyata iti /",
    "T03bsa031_u:1616": " yasmādevaṃ ato ye bhāvavināśābhisandhinā kṣīṇe kṣīṇamiti jñānaṃ kṣayajñānam,",
    "T03bsa031_u:1617": " bhāvānutpādābhisandhinā ca anutpanne 'nutpannamiti jñānamanutpādajñānaṃ varṇayanti /",
    "T03bsa031_u:1618": " bodhiñca kṣayānutpādajñānaṃ varṇayanti /",
    "T03bsa031_u:1619": " teṣāṃ kṣayānutpādavaikalyād etajjñānaṃ na ghaṭata ityantaraślokenāha -",
    "T03bsa031_u:1620": " prakṛtāvaniruddhāyāṃ darśanākhyena vartmanā /",
    "T03bsa031_u:1621": " vikalpajātaṃ ki kṣīṇaṃ kiṃ vānutpattimāgatam // Abhis_5.19 //",
    "T03bsa031_u:1622": " iti / utpannānutpannayorthathākramaṃ kṣayotpattivighātalakṣaṇanirodhena aniruddhāyāṃ paramārthatastathatārūpāyāṃ prakṛtau satyāṃ katarad vikalpādirūpamutpannaṃ",
    "T03bsa031_u:1623": " kataraccānutpannam anutpattidharmakaṃ jātaṃ darśanamārgabalena vitathabhāvābhiniveśināṃ bhavatām?",
    "T03bsa031_u:1624": " yāvatā naiva kiñcit /",
    "T03bsa031_u:1625": " tasmādasmākaṃ matamevāṅgīkartavyamityabhiprāyaḥ /",
    "T03bsa031_u:1626": " anyathā tāttvikadharmasattvopagame bhagavataḥ sarvathā vikalpakleśajñeyāvaraṇaprahāṇaṃ mahadvismayasthānīyaṃ syādityantaraślokenāha -",
    "T03bsa031_u:1627": " sattvā ca nāma dharmāṇāṃ jñeye cāvaraṇakṣayaḥ /",
    "T03bsa031_u:1628": " kathyate yatparaiḥ śāsturatra vismīyate mayā // Abhis_5.20 //",
    "T03bsa031_u:1629": " iti / tatra hyadayavyayaśūnyatvānnāstyātmeti vibhāvayannātmābhiniveśaṃ parityajya",
    "T03bsa031_u:1630": " tadviviktaskandhādikaṃ pratītyasamutpannam udayavyayadharmakaṃ samupalabhya nīlataddhiyoḥ",
    "T03bsa031_u:1631": " sahopalabhbhaniyamāccittamātramevedaṃ na bāhyārtho 'stīti manasikurvan aparityaktagrāhakākāracittābhiniveśo",
    "T03bsa031_u:1632": " bāhyārthābhiniveśaṃ tiraskṛtya grāhyābhāve grāhakābhāva iti nidhyāyaṃstāmapi grāhakākāralakṣaṇāṃ",
    "T03bsa031_u:1633": " vijñaptimātratāmavadhūya advayajñānameva kevalaṃ bhāvato bhāvarūpamiti niścitya tadapi",
    "T03bsa031_u:1634": " pratītyasamutpannatvānmāyāniḥsvabhāvaṃ tattvato 'pagataikāntabhāvābhāvādiparāmarśarūpamiti",
    "T03bsa031_u:1635": " bhāvayan bhāvanābalaniṣpattau keṣāñcinmaṇirūpyādijñānavad utsāritasakalabhrāntinimittāyā",
    "T03bsa031_u:1636": " māyopamātmapratibhāsadhiyo nirvikalpāyāḥ kathañcit pratyātmavedyāyāḥ samutpāde jñeyāvaraṇaṃ",
    "T03bsa031_u:1637": " samyag yogī prajahyāt /",
    "T03bsa031_u:1638": " anyathā paraiḥ sarvadā ākāśasya dravyābhāvamātrarūpadhāraṇavad anādheyānapaneyasvarūpadhāraṇād",
    "T03bsa031_u:1639": " dharmāṇāṃ kṣaṇikānāṃ jñānamātrarūpāṇāṃ jñeyalakṣaṇānāñca yadi paramārthato vidyamānatā",
    "T03bsa031_u:1640": " syāt tadā pratipakṣabhāvanayā ākāśasyeva teṣāṃ na kiñcit kriyate /",
    "T03bsa031_u:1641": " ato bhāvābhiniveśaviparyāsāvinivṛtyā yad bhagavataḥ sarvathāḥ jñeyāvaraṇaprahāṇaṃ dharmāṇāñca yatsattopagamyate paraiḥ tatparasparaviruddhārthābhyupagame vismayasthānīyaṃ bhavet /",
    "T03bsa031_u:1642": " ityevaṃ bhāvapakṣaṃ nirākṛtya niḥsvabhāvapakṣadṛḍhīkāreṇa mumukṣubhiridamevāṅgīkarttavyamityantaraślokena sthānapakṣamāha -",
    "T03bsa031_u:1643": " nāpaneyamataḥ kiñcit pakṣeptavyaṃ na kiñcana /",
    "T03bsa031_u:1644": " draṣṭavyaṃ bhūtato bhūtaṃ bhūtadarśī vimucyate // Abhis_5.21 //",
    "T03bsa031_u:1645": " iti / yasmādevaṃ bhāvābhiniveśena mukteranupapattirato apavādasamāroparūpamapanayanaprakṣepaṃ",
    "T03bsa031_u:1646": " kasyaciddharmasyākṛtvā idameva pratītyasamutpannaṃ saṃvṛtyā tathyarūpaṃ rūpādiniḥsvabhāvādirūpato nirūpaṇīyam,",
    "T03bsa031_u:1647": " evañca māyāgajena aparamāyāgajaparājayavad viparyāsanivṛtyā tatvadarśī vimucyata iti /",
    "T03bsa031_u:1648": " ityevaṃ prāsaṅgikamabhidhāya prakṛtaṃ darśanamārgamāha -",
    "T03bsa031_u:1649": " ekaikasyaiva dānādai teṣāṃ yaḥ saṅgraho mithaḥ /",
    "T03bsa031_u:1650": " sa ekakṣaṇikaḥ kṣāntisaṅgṛhīto 'tra dṛkpathaḥ // Abhis_5.22 //",
    "T03bsa031_u:1651": " iti / dānādiṣaṭpāramitānāṃ pratyekamekaikabhāve dānādau yaḥ parasparaṃ sarvapāramitāsaṅgrahaḥ,",
    "T03bsa031_u:1652": " so 'traikakṣaṇiko mūrdhābhisamaye duḥkhadharmajñānakṣāntisaṃgṛhītaḥ trimaṇḍalaviśuddhiprabhāvitaḥ ṣaṭtriṃśadākāranirjāto darśanamārgaḥ /",
    "T03bsa031_u:1653": " asmiṃśca (darśanamārge)",
    "T03bsa031_u:1654": " samutpanne kāmarūpārūpyadhātubhedena pratyekaṃ caturvikalpanavaprakāratayā aṣṭottaraśatagrāhyagrāhakavikalpaprahāṇena",
    "T03bsa031_u:1655": " tatsaṃgṛhītavikalpajanakavāsanākleśāṣṭottaraśataprahāṇaṃ pratītyasamutpādadharmatayopalabhyate /",
    "T03bsa031_u:1656": " tatra vaśitvārthaṃ tāmeva punaḥ punarbhāvayatīti antaraślokenāha -",
    "T03bsa031_u:1657": " sa samādhiṃ samāpadya tataḥ siṃhavijṛmbhitam /",
    "T03bsa031_u:1658": " anulomaṃ vilomañca pratītyotpādamīkṣate // Abhis_5.23 //",
    "T03bsa031_u:1659": " iti / sa darśanamārgaprāpto yogī kleśajñeyāvaraṇabhayābhāvāt siṃhavijṛmbhitaṃ (nāma)",
    "T03bsa031_u:1660": " samādhiṃ samāpadya uttarakālamavidyāpratyayāḥ saṃskārā ityādyanulomaṃ jarāmaraṇanirodho jātinirodhād ityādipratilomaṃ pratītyasamutpādaṃ nirūpayati",
    "T03bsa031_u:1661": " 6 - bhāvanāmārgaḥ (mūrdhaprayogaḥ)",
    "T03bsa031_u:1662": " darśanamārgamevamabhidhāya vipakṣaprahāṇādikam ādhārapratipattipūrvakaṃ subodhamiti ādhāraṃ bhāvanāmārgamāha -",
    "T03bsa031_u:1663": " kāmāptamavadhīkṛtya vijñānamasamāhitam /",
    "T03bsa031_u:1664": " sanirodhāḥ samāpattīrgatvāgamya nava dvidhā // Abhis_5.24 //",
    "T03bsa031_u:1665": " ekadvitricatuḥpañcaṣaṭsaptāṣṭavyatikramāt /",
    "T03bsa031_u:1666": " avaskandasamāpattiranirodhamatulyatā // Abhis_5.25 //",
    "T03bsa031_u:1667": " iti / bodhisattvāḥ prathamadhyānamārabhya yāvannirodhaṃ gatvā tato nirodhamārabhya yāvat prathamadhyānamāgamya evamanulomapratiloma (krama)",
    "T03bsa031_u:1668": " -dvayena caturdhyāna caturārūpyanirodhalakṣaṇā nava samāpattīrgatvā āgamya punaḥ prathamaṃ dhyānaṃ samāpadya tato vyutthāya nirodham,",
    "T03bsa031_u:1669": " evaṃ yāvannaivasaṃjñānāsaṃjñāyatanānnirodhaṃ samāpadya,",
    "T03bsa031_u:1670": " tato vyutthāya anantarasamāpattimālambya kāmāvacaraṃ vijñānaṃ maryādārūpeṇāvasthāpya upāyakauśalyabalena vyutthāya tadeva vijñānamasamāhitamāmukhīkṛtya,",
    "T03bsa031_u:1671": " tato nirodhaṃ tato 'samāhitaṃ tato nirodhamekaṃ parityajya naivasaṃjñānāsaṃjñāyatanaṃ tato 'samāhim tato dvayaṃ parityajya ākiñcanyāyatanaṃ tato 'samāhitam,",
    "T03bsa031_u:1672": " evaṃ yāvadaṣṭau parityajya prathamaṃ dhyānaṃ tato 'samāhitam,",
    "T03bsa031_u:1673": " ityekādiparityāgenānirodhasamāpattiṃ yāvad visadṛśadvāreṇa gacchatītyatulyagām avaskandasamāpattiṃ vaśitvalakṣaṇām āmukhīkṛtya bhāvanāmārgo bhavati /",
    "T03bsa031_u:1674": " bhāvanāmārgamevamabhidhāya tatra praheyaḥ caturvidho vipakṣo vaktavyaḥ /",
    "T03bsa031_u:1675": " prathamaṃ tāvad grāhyavikalpamāha -",
    "T03bsa031_u:1676": " saṃkṣepe vistare buddhaiḥ sānāthyenāparigrahe /",
    "T03bsa031_u:1677": " traikālike guṇābhāve śreyasastrividhe pathi // Abhis_5.26 //",
    "T03bsa031_u:1678": " eko grāhyavikalpo 'yaṃ prayogākāragocaraḥ /",
    "T03bsa031_u:1679": " iti saṃkṣiptarūcisattvānugraheṇa dharmasaṃkṣepe,",
    "T03bsa031_u:1680": " vistararucisattvānukampayā dharmavistare,",
    "T03bsa031_u:1681": " yathāvihitārthānanuṣṭhānena buddhasānāthyāparigrahe,",
    "T03bsa031_u:1682": " samutpannaniruddhatvena prayogamārgaguṇābhāve,",
    "T03bsa031_u:1683": " samyagutpattihetuvaidhuryād darśanamārgaguṇābhāve,",
    "T03bsa031_u:1684": " anāgatāsattvena bhāvanāmārgaguṇābhāve,",
    "T03bsa031_u:1685": " viparyāsaśāntatvādinā nirvāṇaprayogamārge,",
    "T03bsa031_u:1686": " śūnyatābhinirhāratvena darśanamārge,",
    "T03bsa031_u:1687": " naiḥsvābhāvyabhāvakatvena bhāvanāmārge ca prathamo grāhyavikalpaḥ asyāmavasthāyāṃ praheyatvena bhāvanāmārgaprayogāvasthāyāṃ navavidho viṣayī",
    "T03bsa031_u:1688": " prathamamevaṃ nirdiśya dvitīyaṃ grāhyavikalpamāha -",
    "T03bsa031_u:1689": " dvitīyaścittacaittānāṃ pravṛttiviṣayo mataḥ // Abhis_5.27 //",
    "T03bsa031_u:1690": " anutpādastu cittasya bodhimaṇḍāmanaskriyā /",
    "T03bsa031_u:1691": " hīnayānamanaskārau sambodheramanaskṛtiḥ // Abhis_5.28 //",
    "T03bsa031_u:1692": " bhāvane 'bhāvane caiva tadviparyaya eva ca /",
    "T03bsa031_u:1693": " ayathārthaśca vijñeyo vikalpo bhāvanāpathe // Abhis_5.29 //",
    "T03bsa031_u:1694": " iti / kalyāṇamitrādivaikalyād bodhicittānutpāde,",
    "T03bsa031_u:1695": " viśiṣṭabuddhālambanapuṇyābhāvād bodhimaṇḍāmanaskāre,",
    "T03bsa031_u:1696": " śrāvakagotratvāt tadyānamanaskaraṇe,",
    "T03bsa031_u:1697": " pratyekabuddhagotratvāt tadyānāmukhīkaraṇe,",
    "T03bsa031_u:1698": " prajñāpāramitāpratipattivaidhuryāt samyaksambodhyamanaskaraṇe,",
    "T03bsa031_u:1699": " sopalambhatvena bhāvanāyāṃ nirupalambhavattvena abhāvanāyām,",
    "T03bsa031_u:1700": " anupalambhānanupalambhatvāt nabhāvanānābhāvane,",
    "T03bsa031_u:1701": " viparītābhiniveśād ayathārthatve ca dvitīyo grāhyavikalpaḥ tasyāmavasthāyāṃ praheyatvena bhāvanāmārge cittacaittapravṛtyavasthāyāṃ navavidho viṣayī /",
    "T03bsa031_u:1702": " dvitīyamevaṃ nirdiśya prathamaṃ grāhakavikalpamāha -",
    "T03bsa031_u:1703": " grāhakaḥ prathamo jñeyaḥ sattvaprajñaptigocaraḥ /",
    "T03bsa031_u:1704": " dharmaprajñatyaśūnyatvasaktipravicayātmakaḥ // Abhis_5.30 //",
    "T03bsa031_u:1705": " kṛte ca vastuno yānatritaye ca sa kīrttitaḥ /",
    "T03bsa031_u:1706": " dakṣiṇāyā aśuddhau vā caryāyāśca vikopane // Abhis_5.31 //",
    "T03bsa031_u:1707": " iti / dravyasadanupapattyā sattvaprajñaptau,",
    "T03bsa031_u:1708": " pratibhāsamātratvāt (sarva)",
    "T03bsa031_u:1709": " -dharmaprajñaptau,",
    "T03bsa031_u:1710": " sarvatragatvāt sarvākārajñatādidharmāśūnyatve,",
    "T03bsa031_u:1711": " sarvathābhiniveśāprahāṇād dharmasaktau,",
    "T03bsa031_u:1712": " niḥsvabhāvāvabodhena dharmapravicaye,",
    "T03bsa031_u:1713": " samuddeśākaraṇena vastūddeśakaraṇe,",
    "T03bsa031_u:1714": " rūpādyupalambhatvād yānatrayaniryāṇe,",
    "T03bsa031_u:1715": " samyagapratipannatvena dakṣiṇāśuddhau,",
    "T03bsa031_u:1716": " dānādyupalambhapratiṣattyā caryāvikopane ca pūrvavad grāhakavikalpo bhāvanāmārgaprayogāvasthāyāṃ navavidho viṣayī /",
    "T03bsa031_u:1717": " prathamamevaṃ nirdiśya dvitīyaṃ grāhakavikalpamāha -",
    "T03bsa031_u:1718": " sattvaprajñaptitaddhetuviṣayo navadhā 'paraḥ /",
    "T03bsa031_u:1719": " bhāvanāmārgasambaddho vipakṣastadvighātataḥ // Abhis_5.32 //",
    "T03bsa031_u:1720": " iti / vipakṣo dvitīyo grāhakavikalpaḥ sattvaprajñaptitadvyavasthāpanapratibhāsamātrahetuviṣayo bhāvanāmārgeṇa sampraheyatvāt tatsambaddho navaprakāraḥ",
    "T03bsa031_u:1721": " kathaṃ navaprakāra iti ced?",
    "T03bsa031_u:1722": " dvābhyāmantaraślokābhyāmāha -",
    "T03bsa031_u:1723": " sarvajñatānāṃ tisṛṇāṃ yathāsvaṃ trividhāvṛtau /",
    "T03bsa031_u:1724": " śāntimārgatathatādisaṃprayogaviyogayoḥ // Abhis_5.33 //",
    "T03bsa031_u:1725": " asamatve ca duḥkhādau kleśānāṃ prakṛtāvapi /",
    "T03bsa031_u:1726": " dvayābhāve ca saṃmohe vikalpaḥ paścimo mataḥ // Abhis_5.34 //",
    "T03bsa031_u:1727": " iti / sarvākārāparijñānena sarvākārajñatāvaraṇasaṃmohe,",
    "T03bsa031_u:1728": " sarvamārgāparijñānena mārgajñatāvaraṇasaṃmohe,",
    "T03bsa031_u:1729": " sarvavastvaparijñānena sarvajñatāvaraṇasaṃmohe,",
    "T03bsa031_u:1730": " prajñāpāramitā 'parijñānena sarvaśāntamārgasaṃmohe,",
    "T03bsa031_u:1731": " tathatājñeyarūpādyaparijñānena tathatādisaṃyogaviyogasaṃmohe,",
    "T03bsa031_u:1732": " mārādisvarūpāparijñānena asamatvasaṃmohe,",
    "T03bsa031_u:1733": " yathārūtārthagrāhitvena duḥkhādisatyasaṃmohe,",
    "T03bsa031_u:1734": " rāgādisvabhāvāparijñānena kleśaprakṛtisaṃmohe,",
    "T03bsa031_u:1735": " grāhyagrāhakalakṣaṇāparijñānena advayasaṃmohe ca pūrvavat paścimo grāhakavikalpo bhāvanāmārgacittacaittapravṛttyavasthāyāṃ navaprakāro viṣayī mataḥ //",
    "T03bsa031_u:1736": " teṣāṃ bhāvanāmārgavipakṣāṇāṃ prahāṇe caturvidhapratipakṣo 'pi tadbhedena bhinno 'vagantavyaḥ /",
    "T03bsa031_u:1737": " pūrvavad aṣṭottaraśatavikalpaprahāṇasamakālameva tatsaṃgṛhītāṣṭottaraśatakleśānāṃ",
    "T03bsa031_u:1738": " prahāṇena sarvaguṇasampado bhāvanāmārgasthaṃ bodhisattvamāśrayanta iti dvābhyām antaraślokābhyāmāha -",
    "T03bsa031_u:1739": " āsāṃ kṣaye satītīnāṃ cirāyocchvasitā iva /",
    "T03bsa031_u:1740": " sarvākārajagatsaukhyasādhanā guṇasampadaḥ // Abhis_5.35 //",
    "T03bsa031_u:1741": " sarvāḥ sarvābhisāreṇa nikāmaphalaśālinam /",
    "T03bsa031_u:1742": " bhajante taṃ mahāsattvaṃ mahodadhimivāpagāḥ // Abhis_5.36 //",
    "T03bsa031_u:1743": " iti / bhāvanāmārgābhyāsād āsāṃ caturvikalpajātīnāmupadravatvena itīnāṃ kṣaye sati",
    "T03bsa031_u:1744": " saṃrodhavaikalyena saṃharṣocchvāsaprāptā iva sarvāstriyānasaṃgṛhītā guṇasampadaḥ",
    "T03bsa031_u:1745": " kṛpāpāratantryāt sarvaprakārajagatsaukhyotpādanadakṣā sarvathābhimukhyāgamanaprakāreṇa",
    "T03bsa031_u:1746": " prakarṣaparyantādhigamaphalaiḥ prātaśobhaṃ bhāvanāmārgasthaṃ bodhisattvamāśrayante",
    "T03bsa031_u:1747": " mahāsamudramiva nadya iti /",
    "T03bsa031_u:1748": " 7 - ānantaryasamādhiḥ (mūrdhaprayogaḥ)",
    "T03bsa031_u:1749": " bhāvanāmārgānantaramānantaryamārgamāha -",
    "T03bsa031_u:1750": " trisāhasrajanaṃ śiṣyakhaḍgādhigamasaṃpadi /",
    "T03bsa031_u:1751": " bodhisattvasya ca nyāme pratiṣṭhāpya śubhopamāḥ // Abhis_5.37 //",
    "T03bsa031_u:1752": " kṛtvā puṇyabahutvena buddhatvāpteranantaraḥ /",
    "T03bsa031_u:1753": " ānantaryasamādhiḥ sa sarvākārajñatā ca tat // Abhis_5.38 //",
    "T03bsa031_u:1754": " iti / śrāvakapratyekabuddhabodhisattvānāṃ nyāme trisāhasramahāsāhasralokadhātavīyasattvān pratiṣṭhāpya kaścid yatpuṇyaṃ prasravati,",
    "T03bsa031_u:1755": " tadupamīkṛtya tadviśiṣṭapuṇyabahutvena yā sarvākārajñatā tad buddhatvamiti buddhatvaprāpteravyavahito yaḥ samādhiḥ so 'trānantaryasamādhiḥ /",
    "T03bsa031_u:1756": " tadālambanādayaḥ kīdṛśā iti ced?",
    "T03bsa031_u:1757": " antaraślokena ālambanādīnāha -",
    "T03bsa031_u:1758": " ālambanamabhāvo 'sya smṛtiścādhipatirmataḥ /",
    "T03bsa031_u:1759": " ākāraḥ śāntatā cātra jalpājalpipravādinām // Abhis_5.39 //",
    "T03bsa031_u:1760": " iti / asya cānantaryasamādheḥ sarvadharmābhāvopalabdhiḥ ālambanapratyayaḥ,",
    "T03bsa031_u:1761": " smaraṇaṃ cādhiparipratyayaḥ,",
    "T03bsa031_u:1762": " prakṛtiśāntatā cākāraḥ /",
    "T03bsa031_u:1763": " atra ca sthāne duravagāhatvād aviditopāyakauśalānāṃ pravādināṃ (nānā)",
    "T03bsa031_u:1764": " -codyamukhaparamparāprasarpiṇī (vipratipattiḥ)",
    "T03bsa031_u:1765": " iti upāyakauśalena sā nirākartavyeti /",
    "T03bsa031_u:1766": " anenāsya gabhīratā abhihitetyabhiprāyaḥ /",
    "T03bsa031_u:1767": " 8 - vipratipattiḥ (mūrdhaprayogaḥ)",
    "T03bsa031_u:1768": " viparyastamatīnāṃ kīdṛśīḥ vipratipattīḥ nirākṛtya sa samādhirutpādayitavya iti cet?",
    "T03bsa031_u:1769": " samādheranantaraṃ vipratipattīrāha -",
    "T03bsa031_u:1770": " ālambanopapattau ca tatsvabhāvāvadhāraṇe /",
    "T03bsa031_u:1771": " sarvākārajñatājñāne paramārthe sasaṃvṛtau // Abhis_5.40 //",
    "T03bsa031_u:1772": " prayoge triṣu ratneṣu sopāye samaye muneḥ /",
    "T03bsa031_u:1773": " viparyāse samārge ca pratipakṣavipakṣayoḥ // Abhis_5.41 //",
    "T03bsa031_u:1774": " lakṣaṇe bhāvanāyāñca matā vipratipattayaḥ /",
    "T03bsa031_u:1775": " sarvākārajñatādhārā ṣoḍhā daśa ca vādinām // Abhis_5.42 //",
    "T03bsa031_u:1776": " iti saṃskṛtāsaṃskṛtadhātvorabhāvatvena ālambanopapattau,",
    "T03bsa031_u:1777": " sarvathā nīrūpatvād ālambanasvabhāvāvadhāraṇe,",
    "T03bsa031_u:1778": " bhāvābhāvānupalambhena sarvākārajñatājñāne,",
    "T03bsa031_u:1779": " tathatāsvabhāvatvena saṃvṛtiparamārthasatyadvaye,",
    "T03bsa031_u:1780": " dānādyanupalambhena prayoge,",
    "T03bsa031_u:1781": " boddhavyābhāvād buddharatne,",
    "T03bsa031_u:1782": " nāmadheyamātratvād dharmaratne,",
    "T03bsa031_u:1783": " rūpādyālambanapratiṣedhāt saṃgharatne,",
    "T03bsa031_u:1784": " dānādyanupalambhena upāyakauśale,",
    "T03bsa031_u:1785": " bhāvābhāvobhayarūpādhigamapratiṣedhāt tathāgatābhisamaye,",
    "T03bsa031_u:1786": " prapañcavyavasthāpitānityāditvena nityādiviparyāse,",
    "T03bsa031_u:1787": " vibhāvitamārgaphalāsākṣātkaraṇena mārge,",
    "T03bsa031_u:1788": " hānopādānābhāvena vipakṣe pratipakṣe ca,",
    "T03bsa031_u:1789": " dharmyabhāvād dharmalakṣaṇe,",
    "T03bsa031_u:1790": " svasāmānyalakṣaṇānupapattyā bhāvanāyāñca parasparaviruddhā bhāṣārthānuṣṭhānena ayujyamānatayā",
    "T03bsa031_u:1791": " saṃśayarūpāḥ ṣoḍaśa vipratipattīryathānirdiṣṭaviṣayatvena sarvākārajñatādhiṣṭhānāḥ",
    "T03bsa031_u:1792": " sarveṣāmeva aviditabodhisattvopāyakauśalajanapravādināṃ yathāsambhavamubhayasatyāśritopāyakauśalena",
    "T03bsa031_u:1793": " nirākṛtya samyak sarvathā niścayamutpādya kalyāṇakāmairbodhisattvairānantaryasamādhiradhigamyata iti /",
    "T03bsa031_u:1794": " iti abhisamayālaṅkāre nāma prajñāpāramitopadeśaśāstre pañcamādhikāravṛttiḥ /",
    "T03bsa031_u:1795": " Ānupūrvikādhikāraḥ ṣaṣṭhaḥ",
    "T03bsa031_u:1796": " prāptamūrdhā 'bhisamayo vyastasamastatvena adhigatānarthān anupurvīkṛtya sthirīkaraṇāya vibhāvayatītyanupūrvābhisamayamāha -",
    "T03bsa031_u:1797": " dānena prajñayā yāvad buddhādau smṛtibhiśca sā /",
    "T03bsa031_u:1798": " dharmābhāvasvabhāvenetyanupūrvakriyā matā // Abhis_6.1 //",
    "T03bsa031_u:1799": " iti / trimaṇḍalaviśuddhiprabhāvitadānādiṣaṭpāramitāsarvākāraparipūraṇena prajñāpāramitāntargatapāramitācatuṣṭayatvāt",
    "T03bsa031_u:1800": " samyag daśabhūminiṣpādakena smṛtyupasthānādinā saptabodhyaṅgākāreṇa āryāṣṭāṅgamārgatayā",
    "T03bsa031_u:1801": " ca paramārthataḥ asmaraṇalakṣaṇena trividhabuddhānusmaraṇena yathākramaṃ nirvedhabhāgīyadarśanabhāvanāmārgadyotakena",
    "T03bsa031_u:1802": " tathaiva kuśalākuśalāvyākṛtadharmānusmaraṇena pūrvavad āryāvaivartikabodhisattvasaṃghasmaraṇena",
    "T03bsa031_u:1803": " tathaiva śīlatyāgadevatānusmaraṇena rūpādisarvadharmābhāve svabhāvāvabuddhena ca",
    "T03bsa031_u:1804": " yo 'dhigamaḥ sānupūrvakriyeṣyata iheti /",
    "T03bsa031_u:1805": " iti abhisamayālaṅkāre nāma prajñāpāramitopadeśaśāstre ṣaṣṭhādhikāravṛttiḥ /",
    "T03bsa031_u:1806": " Ekakṣaṇābhisambodhādhikāraḥ saptamaḥ",
    "T03bsa031_u:1807": " vibhāvitānupūrvābhisamayasya svabhyastīkaraṇāya teṣāmeva kṣaṇenaikenādhigama ityekakṣaṇābhisambodhaḥ /",
    "T03bsa031_u:1808": " so 'pi lakṣaṇena caturvidha iti /",
    "T03bsa031_u:1809": " 1 - avipākalakṣaṇaḥ",
    "T03bsa031_u:1810": " avipākānāsravasarvadharmaikakṣaṇalakṣaṇena prathama ekakṣaṇābhisambodhaḥ / ityāha -",
    "T03bsa031_u:1811": " anāsravāṇāṃ sarveṣāmekaikenāpi saṃgrahāt /",
    "T03bsa031_u:1812": " ekakṣaṇāvabodho 'yaṃ jñeyo dānādinā muneḥ // Abhis_7.1 //",
    "T03bsa031_u:1813": " dharmadhātusvabhāvarūpe -",
    "T03bsa031_u:1814": " eko bhāvaḥ sarvabhāvasvabhāvaḥ sarve bhāvā ekabhāvasvabhāvāḥ /",
    "T03bsa031_u:1815": " eko bhāvastattvato yena dṛṣṭaḥ sarve bhāvāstattvatastena dṛṣṭāḥ //",
    "T03bsa031_u:1816": " itinyāyānna kevalaṃ bahubhirekasya saṃgrahaḥ,",
    "T03bsa031_u:1817": " api tvekakṣaṇadānādijñānena ālambyamānena apagatapratiniyatavastugrahaṇaviparyayarūpeṇa",
    "T03bsa031_u:1818": " dānādyaśītyanuvyañjanalakṣaṇānāṃ dharmāṇāṃ saṃgraheṇa muneḥ bodhisattvasyāvabodho",
    "T03bsa031_u:1819": " hi ekakṣaṇābhisambodha iti jñātavyaḥ /",
    "T03bsa031_u:1820": " kimevaṃ punarekānāsravajñānālambane sarvānāsravasaṃgraha iti cet?",
    "T03bsa031_u:1821": " laukikadṛṣṭāntenāha -",
    "T03bsa031_u:1822": " araghaṭṭaṃ yathaikāpi padikā puruṣeritā /",
    "T03bsa031_u:1823": " sakṛtsarvaṃ calayati jñānamekakṣaṇe tathā // Abhis_7.2 //",
    "T03bsa031_u:1824": " iti / yathaikāpi padikā puruṣeritā sakṛdekavāraṃ sarvamaraghaṭṭaṃ sacchilpipūrvaparikarmasāmarthyāt",
    "T03bsa031_u:1825": " calayati tathā pūrvapraṇidhānāvedhadharmadhātusāmarthyād ekasminneva kṣaṇe ekamanāsravamālambyamānaṃ",
    "T03bsa031_u:1826": " sarvaṃ sajātīyamabhimukhīkārayatīti /",
    "T03bsa031_u:1827": " 2 - vipākalakṣaṇaḥ",
    "T03bsa031_u:1828": " evaṃ prathamaṃ nirdiśya vipākadharmatāvasthānāsravasarvadharmaikakṣaṇalakṣaṇo bhavatyekakṣaṇābhisambodho dvitīyaḥ / ityāha -",
    "T03bsa031_u:1829": " vipākadharmatāvasthā sarvaśuklamayī yadā /",
    "T03bsa031_u:1830": " prajñāpāramitā jātā jñānamekakṣaṇe tadā // Abhis_7.3 //",
    "T03bsa031_u:1831": " yadā bodhisattvasya pratipakṣabhāvanayā sarvavipakṣāpagamanena sakalavyavadānapakṣavipākadharmatāvasthā",
    "T03bsa031_u:1832": " sarvakalaṅkāpagamena śaradindujyotsnāvat śuklasvabhāvā jātā tadā ekasminnevakṣaṇe",
    "T03bsa031_u:1833": " vipākāvasthāprāptānām anāsravadharmāṇāṃ bodhāt jñānaṃ prajñāpāramitā ekakṣaṇābhisambodha iti /",
    "T03bsa031_u:1834": " 3 - alakṣaṇalakṣaṇaḥ",
    "T03bsa031_u:1835": " dvitīyamevaṃ nirdiśya alakṣaṇasarvadharmaikakṣaṇalakṣaṇaḥ ekakṣaṇābhisambodhastṛtīyaḥ / ityāha -",
    "T03bsa031_u:1836": " svapnopameṣu dharmeṣu sthitvā dānādicaryayā /",
    "T03bsa031_u:1837": " alakṣaṇatvaṃ dharmāṇāṃ kṣaṇenaikena vindati // Abhis_7.4 //",
    "T03bsa031_u:1838": " pūrvaṃ svapnopamasarvadharmābhyāsena sambhāradvayamanubhūya adhigamāvasthāyāṃ svapnasvabhāveṣu",
    "T03bsa031_u:1839": " sarvadharmeṣu upādānaskandhādiṣu sthitvā dānādiṣaṭpāramitāpratipattyā dānādirūpanirūpaṇākāreṇa",
    "T03bsa031_u:1840": " alakṣaṇāḥ sarvadharmā iti saṃkleśavyavadānarūpāṇāṃ dharmāṇām ekenaiva kṣaṇenālakṣaṇatvaṃ",
    "T03bsa031_u:1841": " jānātītyevamekakṣaṇābhisambodhaḥ /",
    "T03bsa031_u:1842": " 4 - advayalakṣaṇaḥ",
    "T03bsa031_u:1843": " tṛtīyamevaṃ nirdiśya advayalakṣaṇasarvadharmaikakṣaṇalakṣaṇaḥ ekakṣaṇābhisambodhaścaturthaḥ / ityāha -",
    "T03bsa031_u:1844": " svapnaṃ taddarśinañcaiva dvayayogena nekṣate /",
    "T03bsa031_u:1845": " dharmāṇāmadvayaṃ tattvaṃ kṣaṇenaikena paśyati // Abhis_7.5 //",
    "T03bsa031_u:1846": " nirantaradīrghakāladvayapratibhāsaprahāṇābhyāsasātmībhāvād unmūlitadvayapratibhāsavāsano yadā bodhisattvo grāhyagrāhakayogena svapnaṃ grāhyaṃ svapnadaśiṃnaṃ grāhakaṃ nekṣate,",
    "T03bsa031_u:1847": " tadā sarve 'pvevaṃdharmāṇo dharmā iti dharmāṇāmadvayaṃ tattvam ekenaiva kṣaṇenādhigacchatītyekakṣaṇābhisambodha iti /",
    "T03bsa031_u:1848": " iti abhisamayālaṅkāre nāma prajñāpāramitopadeśaśāstre saptamādhikāravṛttiḥ /",
    "T03bsa031_u:1849": " Dharmakāyādhikāraḥ aṣṭamaḥ",
    "T03bsa031_u:1850": " 1 - svabhāvakāyaḥ",
    "T03bsa031_u:1851": " vibhāvitaikakṣaṇābhisambodhasya dvitīye kṣaṇe dharmakāyābhisambodhaḥ /",
    "T03bsa031_u:1852": " sa ca svābhāvikakāyādibhedena caturvidhaḥ /",
    "T03bsa031_u:1853": " (tatra) prathamaḥ svābhāvikakāya ityāha -",
    "T03bsa031_u:1854": " sarvākārāṃ viśuddhiṃ ye dharmāḥ prāptā nirāsravāḥ /",
    "T03bsa031_u:1855": " svābhāviko muneḥ kāyasteṣāṃ prakṛtilakṣaṇaḥ // Abhis_8.1 //",
    "T03bsa031_u:1856": " smṛtyupasthānādayo jñānātmakā lokottarā dharmadhāturūpatvād anāsravāmalānāmāgantukatvena",
    "T03bsa031_u:1857": " sarvaprakārāṃ viśuddhiṃ prakṛtiviviktalakṣaṇāṃ prāptāsteṣāṃ yā prakṛtiḥ svabhāvo 'nutpādarūpaḥ,",
    "T03bsa031_u:1858": " ayaṃ munerbuddhasya bhagavato lokottareṇa mārgeṇa prāpyate,",
    "T03bsa031_u:1859": " na kriyata ityakṛtrimārthena māyopamavijñānasarvadharmapratipattyādhigataḥ svābhāvikaḥ kāyaḥ /",
    "T03bsa031_u:1860": " pariśiṣṭakāyatrayaṃ tathyasaṃvṛtyā pratibhāsamānaṃ paramārthato dharmatārūpaṃ yathādhimokṣaprabhāvitaṃ buddhabodhisattvaśrāvakādigocaratvena vyavasthāpitamiti kathanāya -",
    "T03bsa031_u:1861": " viviktāvyatirekitvaṃ vivekasya yato matam /",
    "T03bsa031_u:1862": " itinyāyāt tadavyatireke 'pi pṛthag vyavasthāpyate /",
    "T03bsa031_u:1863": " 2 - jñānadharmakāyaḥ",
    "T03bsa031_u:1864": " itthaṃ prathamaṃ kāyaṃ nirdiśya dvitīyo niṣprapañcajñānātmako dharmakāyaḥ anāsravaḥ smṛtyupasthānādyātmaka iti tamāha -",
    "T03bsa031_u:1865": " bodhipakṣāpramāṇāni vimokṣā anupūrvaśaḥ /",
    "T03bsa031_u:1866": " navātmikā samāpattiḥ kṛtsnaṃ daśavidhātmakam // Abhis_8.2 //",
    "T03bsa031_u:1867": " abhibhvāyatanānyaṣṭaprakārāṇi prabhedataḥ /",
    "T03bsa031_u:1868": " araṇā praṇidhijñānamabhijñāḥ pratisaṃvidaḥ // Abhis_8.3 //",
    "T03bsa031_u:1869": " sarvākārāścatasro 'tha śuddhayo vaśitā daśa /",
    "T03bsa031_u:1870": " balāni daśa catvāri vaiśāradyānyarakṣaṇam // Abhis_8.4 //",
    "T03bsa031_u:1871": " trividhaṃ smutyupasthānaṃ tridhā 'saṃmoṣadharmatā /",
    "T03bsa031_u:1872": " vāsanāyāḥ samuddhāto mahato karuṇā jane // Abhis_8.5 //",
    "T03bsa031_u:1873": " āveṇikā munereva dharmā ye 'ṣṭādaśeritāḥ /",
    "T03bsa031_u:1874": " sarvākārajñatā ceti dharmakāyo 'bhidhīyate // Abhis_8.6 //",
    "T03bsa031_u:1875": " iti / smṛtyupasthānādyārabhya āryāṣṭāṅgamārgaparyantā bodhipakṣāḥ /",
    "T03bsa031_u:1876": " pūrvavadapramāṇāni maitryādicaturbrahmavihārāḥ /",
    "T03bsa031_u:1877": " adhyātmaṃ rūpyarūpī bahirdhā rūpāṇi paśyatīti dvauḥ,",
    "T03bsa031_u:1878": " śubhaṃ vimokṣaṃ kāyena sākṣātkṛtvopampadya viharatītyekaḥ,",
    "T03bsa031_u:1879": " ākāśavijñānākiñcanyanaivasaṃjñānāsaṃjñāyatanānīti catvāraḥ,",
    "T03bsa031_u:1880": " saṃjñāveditanirodha ityekaḥ ityaṣṭau vimokṣāḥ /",
    "T03bsa031_u:1881": " rūpadhātucaturdhyānāni caturārūpyasamāpattayo nirodhasamāpattiriti nava samāpattayaḥ /",
    "T03bsa031_u:1882": " pṛthivyaptejovāyunīlapītalohitāvadātavijñānākāśamiti kṛtsnaṃ daśavidham /",
    "T03bsa031_u:1883": " adhyātmarūpārūpasaṃjñinau pratyekaṃ parīttādhimātrākārābhyāṃ bahirdhā rūpāṇi paśyatastānyabhibhūya jānīta iti catuṣṭayam,",
    "T03bsa031_u:1884": " adhyātmārūpasaṃjñī eva nīlapītalohitāvadātānabhibhūya paśyatīti catuṣṭayamityaṣṭavidhamabhibhvāyatanam /",
    "T03bsa031_u:1885": " parasantānagatakleśaraṇaprabandhonmūlanāt samādhirityaraṇā /",
    "T03bsa031_u:1886": " samyagapagatasarvanimittasaṅgavyāghātaṃ saṃśayāpanayanakāripraṇidhānasamṛddhyā āsaṃsāramasamāhitāvasthāyāṃ pravartata iti praṇidhijñānam,",
    "T03bsa031_u:1887": " ṣaḍabhijñāścatasraśca pratisavidaḥ pūrvoktā āśrayālambanacittajñānapariśuddhaya iti catasraḥ śuddhayaḥ /",
    "T03bsa031_u:1888": " āyuścittapariṣkārakarmopapattyadhimuktipraṇidhānarddhijñānadharmavaśitā iti daśa vaśitāḥ /",
    "T03bsa031_u:1889": " pūrvoktāni daśa balāni,",
    "T03bsa031_u:1890": " catvāri vaiśāradyāni ca /",
    "T03bsa031_u:1891": " pariśuddhakāyavāṅmanaḥsamudācārastathāgataḥ,",
    "T03bsa031_u:1892": " nāstyasya viparītasamudācāratā,",
    "T03bsa031_u:1893": " yāṃ paraparijñānabhayāt pracchādayitavyāṃ manyeta ityarakṣaṇaṃ trividham /",
    "T03bsa031_u:1894": " dharmadeśanāyāṃ śrotukāmāśrotukāmobhayakāmeṣu yathākramamanunayapratighobhayavivikta evopakṣekaḥ smṛtimān viharatīti smṛtyupasthānaṃ tridhā",
    "T03bsa031_u:1895": " sattvārthakriyākālānatikramalakṣaṇetyasaṃmoṣadharmatā /",
    "T03bsa031_u:1896": " kleśajñeyāvaraṇānuśayarūpabījaprahāṇād vāsanāyāḥ samuddhātaḥ sakalajanahitāśayatā,",
    "T03bsa031_u:1897": " mahatī karuṇā jane 'ṣṭādaśāveṇikā buddhadharmā sarvākārajñatā /",
    "T03bsa031_u:1898": " 'ca' iti śabdena saṃgṛhītāḥ mārgajñatādayo 'pi prāguktāḥ /",
    "T03bsa031_u:1899": " sarve cāśrayaparāvṛttyā parāvṛttā bodhipakṣādayo niṣprapañcajñānātmakā dharmakāyo 'bhidhīyata iti kecit /",
    "T03bsa031_u:1900": " anye tu -",
    "T03bsa031_u:1901": " sarvākārāṃ viśuddhiṃ ye dharmāḥ prāptā nirāsravāḥ /",
    "T03bsa031_u:1902": " svābhāviko muneḥ kāyasteṣāṃ prakṛtilakṣaṇaḥ //",
    "T03bsa031_u:1903": " iti yathārutattvena lokottarānevānāsravān dharmānabhyupagamya teṣāṃ yāṃ prakṛtiranutpādatā tallakṣaṇaḥ svābhāvikaḥ kāyaḥ,",
    "T03bsa031_u:1904": " sa eva ca dharmatākāyo dharmakāya iti bhāvapratyayalopād vyapadiśyata iti vyākhyāya,",
    "T03bsa031_u:1905": " ke punaste 'nāsravā dharmā yeṣāṃ prakṛtilakṣaṇo dharmakāya ityāśaṅkya 'bodhipakṣāpramāṇānī' tyādikārikāmavatārayanti /",
    "T03bsa031_u:1906": " teṣāṃ yogisaṃvṛtyā viśiṣṭārthapratibhāsajananadvāreṇāśrayaparāvṛttyā parāvṛttā dharmadeśanādyarthakriyākāriṇo 'vaśyamadvayāścittacaitāḥ kathamabhyupagantavyāḥ?",
    "T03bsa031_u:1907": " saṅgṛhītā ityapare /",
    "T03bsa031_u:1908": " kecit (kāyacatuṣṭayavyākhyāne) -",
    "T03bsa031_u:1909": " svābhāvikaḥ sasāmbhogo nairmāṇiko 'parastathā /",
    "T03bsa031_u:1910": " dharmakāyaḥ sakāritraścaturdhā samudīritaḥ //",
    "T03bsa031_u:1911": " itikārikāyāṃ svābhāvikaśabdānantaraṃ dharmakāyaśabdasyāpāṭhāt kāyatrayameveti /",
    "T03bsa031_u:1912": " anye tūpadarśitaprayojanasāmarthyāt kārikābandhānurodhena jñānasyaiva kāritreṇa sambandhārthaṃ caivamuktam,",
    "T03bsa031_u:1913": " ato 'viruddhaṃ sarvaṃ pradeśāntarābhihitaṃ kāyacatuṣṭayaṃ bhavatīti /",
    "T03bsa031_u:1914": " śrāvakādyaraṇāsamādheḥ buddhasyāraṇāsamādheḥ vaiśiṣṭyadarśanāya antaraślokenāha -",
    "T03bsa031_u:1915": " śrāvakasyāraṇādṛṣṭernṛkleśaparihāritā /",
    "T03bsa031_u:1916": " tatkleśasrotaucchittyai grāmādiṣu jināraṇā // Abhis_8.7 //",
    "T03bsa031_u:1917": " iti / mā 'smaddarśanāt kasyacit kleśotpattiḥ syāditi manuṣyakleśotpattiparihāritā śrāvakādyaraṇāsamādhiḥ /",
    "T03bsa031_u:1918": " tathāgatānāṃ tu sakalajanakleśaprabandhonmūlanaṃ syāditi grāmādiṣu araṇāsamādhiviśeṣaḥ /",
    "T03bsa031_u:1919": " śrāvakādipraṇidhijñānāt tathāgatapraṇidhijñānasya vaiśiṣṭyapradarśanāya antaraślokenāha -",
    "T03bsa031_u:1920": " anābhogamanāsaṅgamavyāghātaṃ sadā sthitam /",
    "T03bsa031_u:1921": " sarvapraśnāpanudbauddhaṃ praṇidhijñānamiṣyate // Abhis_8.8 //",
    "T03bsa031_u:1922": " iti / nirnimittatvena svarasapravṛttam,",
    "T03bsa031_u:1923": " vastvanabhiniveśād rūpādisaṅgavigatam,",
    "T03bsa031_u:1924": " savāsanakleśajñeyāvaraṇaprahāṇāt sarvajñeyāvyāghātam,",
    "T03bsa031_u:1925": " āsaṃsāramavasthānāt sadā sthitam,",
    "T03bsa031_u:1926": " samyak pratisaṃvillābhāt praśnavisarjanakāri tāthāgataṃ praṇidhijñānamitīṣṭam /",
    "T03bsa031_u:1927": " śrāvakādīnāṃ viparītatvena naivam /",
    "T03bsa031_u:1928": " syādevaṃ nityaṃ mahākaruṇāmayadharmakāyāvasthāne kathaṃ (sakalaprāṇabhṛtāṃ)",
    "T03bsa031_u:1929": " sadā nāthekriyeti?",
    "T03bsa031_u:1930": " antaraślokena samādhānamāha -",
    "T03bsa031_u:1931": " paripākaṃ gate hetau yasya yasya yadā yadā /",
    "T03bsa031_u:1932": " hitaṃ bhavati kartavyaṃ prathate tasya tasya saḥ // Abhis_8.9 //",
    "T03bsa031_u:1933": " iti / kalyāṇamitrādisamavadhānād buddhādyālambane paripoṣaṃ gate hetau pūrvāvaropitakuśalamūlabīje sati,",
    "T03bsa031_u:1934": " yasya sattvasya yasmin kāle dharmadeśanādikaṃ kriyamāṇamāyatipathyaṃ bhavati,",
    "T03bsa031_u:1935": " tadā tasyārthakaraṇāya pūrvapraṇidhānasamṛddhyā tatpratibhāsānurūpeṇārthakriyākārī bhagavāniti (mahākaruṇāsvabhāvadharmakāyāvasthānena)",
    "T03bsa031_u:1936": " sarvadā cintāmaṇirivopasthito 'pi svakarmāparādhajanitahetuvaidhuryānna phaladāyakaḥ pratibhāsata ityabhiprāyaḥ /",
    "T03bsa031_u:1937": " tatkathamiti śaṃkāyāmantaraślokena dṛṣṭāntamāha -",
    "T03bsa031_u:1938": " varṣatyapi hi parjanye naiva bījaṃ prarohati /",
    "T03bsa031_u:1939": " samutpāde 'pi buddhānāṃ nābhavyo bhadramaśnute // Abhis_8.10 //",
    "T03bsa031_u:1940": " iti / yathā devarāje varṣatyapi sati pūtībhāvādinā abījībhūtaṃ bījaṃ tilādi na prādurbhavati,",
    "T03bsa031_u:1941": " tadvad buddhānāṃ sakalamanorathaparipūraṇadakṣāṇāṃ samutpāde 'pi abhavyo na bhadraṃ saddharmaśravaṇādikaṃ prāpnotīti /",
    "T03bsa031_u:1942": " kathaṃ jñānātmako dharmakāyaḥ pratiniyatayogisantānādhāravartī pratikṣaṇamutpadyamāno vyāpo nitya iti kathyata iti ced?",
    "T03bsa031_u:1943": " antaraślokenāha -",
    "T03bsa031_u:1944": " iti kāritravaipulyād buddho vyāpī nirūcyate /",
    "T03bsa031_u:1945": " akṣayatvācca tasyaiva nitya ityapi kathyate // Abhis_8.11 //",
    "T03bsa031_u:1946": " iti / yathoktanyāyenaivaṃ sarvatra pratibhāsadvāreṇārthakriyākaraṇavaipulyāt prabandhatayā",
    "T03bsa031_u:1947": " āsaṃsāramavasthānena ca bhagavataḥ kṣayābhāvād yathākramaṃ buddho vyāpī nitya ityabhidhīyate /",
    "T03bsa031_u:1948": " 3 - sambhogakāyaḥ",
    "T03bsa031_u:1949": " kāyadvayamevaṃ nirdiśya lakṣaṇānuvyañjanavirājitaḥ sāmbhogikaḥ rūpakāyasvabhāvastṛtīyaḥ / tamāha -",
    "T03bsa031_u:1950": " dvātriṃśallakṣaṇāśītivyañjanātmā munerayam /",
    "T03bsa031_u:1951": " sāṃbhogiko mataḥ kāyo mahāyānopabhogataḥ // Abhis_8.12 //",
    "T03bsa031_u:1952": " iti / dvātriṃśallakṣaṇāśītyanuvyañjanātmako 'yaṃ daśabhūmipraviṣṭamahābodhisattvaiḥ paramānavadyamahāyānadharmasaṃbhogaprītisukhopabhogāt buddhasya bhagavataḥ sāmbhogikakāyaḥ /",
    "T03bsa031_u:1953": " kāni tāni dvātriṃśallakṣaṇānīti cet?",
    "T03bsa031_u:1954": " pañcabhirantaraślokairāha -",
    "T03bsa031_u:1955": " cakrāṅkahastaḥ kramakūrmapādo jālāvanaddhāṅgulipāṇipādaḥ /",
    "T03bsa031_u:1956": " karau sapādau taruṇau mṛdū ca samutsadaiḥ saptabhirāśrayo 'sya // Abhis_8.13 //",
    "T03bsa031_u:1957": " dīrghāṅgulirvyāyatapārṣṇigātraṃ prājyaṃ tvṛjūcchaṅkhapadordhvaromā /",
    "T03bsa031_u:1958": " eṇeyajaṅghaśca paṭūrubāhuḥ kośāvanaddhottamabastiguhyaḥ // Abhis_8.14 //",
    "T03bsa031_u:1959": " suvarṇavarṇaḥ pratanucchaviśca pradakṣiṇaikaikasujātaromā /",
    "T03bsa031_u:1960": " ūrṇāṅkitāsyo haripūrvakāyaḥ skandhau vṛtāvasya citāntarāṃsaḥ // Abhis_8.15 //",
    "T03bsa031_u:1961": " hīno rasaḥ khyāti rasottamo 'sya nyagrodhavanmaṇḍalatulyamūrtiḥ /",
    "T03bsa031_u:1962": " uṣṇīṣamūrdhā pṛthucārujihvo brahmasvaraḥ siṃhahanuḥsuśuklāḥ // Abhis_8.16 //",
    "T03bsa031_u:1963": " tulyāḥ pramāṇe 'viralāśca dantā anyūnasaṃkhyā daśikāścatasraḥ /",
    "T03bsa031_u:1964": " nīlekṣaṇo govṛṣapakṣmanetro dvātriṃśadetāni hi lakṣaṇāni // Abhis_8.17//",
    "T03bsa031_u:1965": " iti / (1) gurūṇāmanugamanapratyudgamanādinā cakrāṅkahastapādatā /",
    "T03bsa031_u:1966": " (2) dṛḍhasaṃvarasamādānatvāt kūrmavat supratiṣṭhitapādatā /",
    "T03bsa031_u:1967": " (3) catuḥsaṃgrahavastusevanād rājahaṃsavat jālāvanaddhāṅgulipāṇipādatā /",
    "T03bsa031_u:1968": " (4) praṇītakhādyabhojyādidānād mṛdutaruṇahastapādatā /",
    "T03bsa031_u:1969": " (5) praṇītataralehyādidānena samucchritahastapādaskandhagrīvāpradeśatvāt saptocchrayatā /",
    "T03bsa031_u:1970": " (6) vadhyamokṣaṇatvād dīrghāṅgulitā /",
    "T03bsa031_u:1971": " (7) jīvitānugrahaṇād āyatapārṣṇitā /",
    "T03bsa031_u:1972": " (8) prāṇātipātaviratyā bṛhadṛjugātratā /",
    "T03bsa031_u:1973": " (9) kuśaladharmasamādānād ucchaṅkhapādatā /",
    "T03bsa031_u:1974": " (1)) gṛhītakuśalasamādānavardhanāt ūrdhvagaromatā /",
    "T03bsa031_u:1975": " (11) satkṛtya vidyāśilpādidānād eṇeyajaṅghatā /",
    "T03bsa031_u:1976": " (12) saṃvidyamānārthayācanakajanāpratyākhyānāt paṭūrūbāhutā /",
    "T03bsa031_u:1977": " (13) sarvajanabrahmacaryasamādāpanaguhyamantrārakṣaṇāt kośagatabastiguhyatā /",
    "T03bsa031_u:1978": " (14) praṇītopāstaraṇadānāt suvarṇavarṇatā /",
    "T03bsa031_u:1979": " (15) prāsādādivaradānāt ślakṣṇacchavitā /",
    "T03bsa031_u:1980": " (16) saṅgaṇikādiparivarjanāt pradakṣiṇāvartaikaikaromatā /",
    "T03bsa031_u:1981": " (17) sarvagurujanayathāsthānaniveśanād ūrṇāṅkitamukhatā /",
    "T03bsa031_u:1982": " (18) sarvathā mukharavacanānavasādanāt siṃhapūrvārddhakāyatā /",
    "T03bsa031_u:1983": " (19) priyavāditvasubhāṣitānulomatvāt susaṃvṛtaskandhatā /",
    "T03bsa031_u:1984": " (20) bhaiṣajyādidānāt citāntarāṃsatā /",
    "T03bsa031_u:1985": " (21) glānajanopasthānād rasarasāgratā /",
    "T03bsa031_u:1986": " (22) vanārāmādikaraṇasamādāpanāt nyagrodhaparimaṇḍalatā /",
    "T03bsa031_u:1987": " (23) vihārādyabhyadhikapradānāduṣṇīṣaśiraskatā /",
    "T03bsa031_u:1988": " (24) ślakṣṇādivacanāt prabhūtajihvatā /",
    "T03bsa031_u:1989": " (25) sarvalokadhātusattvasaddharmavijñapanād brahmasvaratā /",
    "T03bsa031_u:1990": " (26) sambhinnapralāpaviratyā siṃhahanutā /",
    "T03bsa031_u:1991": " (27) sarvajanasammānādinā śukladantatā /",
    "T03bsa031_u:1992": " (28) viśuddhājīvatvāt samadantatā /",
    "T03bsa031_u:1993": " (29) satyavacanasamudācārād aviraladantatā /",
    "T03bsa031_u:1994": " (30) piśunavacanānabhyāsāt samacatvāriṃśaddantatā /",
    "T03bsa031_u:1995": " (31) sarvasattvaikaputradarśanād abhinīlanetratā /",
    "T03bsa031_u:1996": " (32) pratighātādivivekadarśanād gopakṣmanetratā /",
    "T03bsa031_u:1997": " siddhakaraṇāt lakṣaṇaṃ siddhaṃ bhavatītyantaraślokenāha -",
    "T03bsa031_u:1998": " yasya yasyātra yo heturlakṣaṇasya prasādhakaḥ /",
    "T03bsa031_u:1999": " tasya tasya prayūryāyaṃ samudāgamalakṣaṇaḥ // Abhis_8.18 //",
    "T03bsa031_u:2000": " iti / yeṣāṃ lakṣaṇānāṃ ye prasādhakāḥ,",
    "T03bsa031_u:2001": " tān prapūrya tāni dvātriṃśallakṣaṇāni prādurbhavanti /",
    "T03bsa031_u:2002": " kāni teṣāṃ kāraṇānīti cet?",
    "T03bsa031_u:2003": " dvābhyāmantaraślokābhyāmāha -",
    "T03bsa031_u:2004": " gurūṇāmanuyānādirdṛḍhatā saṃvaraṃ prati /",
    "T03bsa031_u:2005": " saṅgrahāsevanaṃ dānaṃ praṇītasya ca vastunaḥ // Abhis_8.19 //",
    "T03bsa031_u:2006": " vadhyamokṣasamādānaṃ vivṛddhiḥ kuśalasya ca /",
    "T03bsa031_u:2007": " ityādiko yathāsūtraṃ heturlakṣaṇasādhakaḥ // Abhis_8.20 //",
    "T03bsa031_u:2008": " iti / ime dve kārike uparyeva lakṣaṇavyākhyānāvasare sphuṭite,",
    "T03bsa031_u:2009": " ato na punaḥ vistīryeta iti /",
    "T03bsa031_u:2010": " lakṣaṇānyevaṃ vyākhyāya dvādaśabhiḥ antaraślokaiḥ aśītyanuvyañjanānyāha -",
    "T03bsa031_u:2011": " tāmrāḥ snigdhāśca tuṅgāśca nakhā aṃgulayo muneḥ /",
    "T03bsa031_u:2012": " vṛttāścitānupūrvāśca gūḍhā nirgranthayaḥ śirāḥ // Abhis_8.21 //",
    "T03bsa031_u:2013": " gūḍhau gulphau samau pādau siṃhebhadvijagopateḥ /",
    "T03bsa031_u:2014": " vikrāntaṃ dakṣiṇaṃ cārugamanamṛjuvṛttatā // Abhis_8.22 //",
    "T03bsa031_u:2015": " mṛṣṭānupūrvate medhyamṛdutve śuddhagātratā /",
    "T03bsa031_u:2016": " pūrvavyañjanatā cārūpṛthumaṇḍalagātratā // Abhis_8.23 //",
    "T03bsa031_u:2017": " samakramatvaṃ śuddhatvaṃ netrayoḥ sukumāratā /",
    "T03bsa031_u:2018": " adīnotsadagātratve susaṃhatanagātratā // Abhis_8.24 //",
    "T03bsa031_u:2019": " suvibhaktāṅgatā dhvāntapradhvastālokaśuddhatā /",
    "T03bsa031_u:2020": " vṛttamṛṣṭākṣatākṣāmakukṣitāśca gabhīratā // Abhis_8.25 //",
    "T03bsa031_u:2021": " dakṣiṇāvartatā nābheḥ samantāddarśanīyatā /",
    "T03bsa031_u:2022": " samācāraḥ śuciḥ kālatilakāpagatā tanuḥ // Abhis_8.26 //",
    "T03bsa031_u:2023": " karau tūlamṛdū snigdhagambhīrāyatalekhatā /",
    "T03bsa031_u:2024": " nātyāyataṃ vaco bimbapratibimbaupamauṣṭhatā // Abhis_8.27 //",
    "T03bsa031_u:2025": " mṛdvī tanvī ca raktā ca jihvā jīmūtaghoṣatā /",
    "T03bsa031_u:2026": " cārumañjusvaro daṃṣṭrā vṛttāstīkṣṇāḥ sitāḥ samāḥ // Abhis_8.28 //",
    "T03bsa031_u:2027": " anupūrvīṃ gatāstuṅgā nāsikā paramaṃ śuciḥ /",
    "T03bsa031_u:2028": " viśāle nayane pakṣmacitaṃ padmadalākṣitā // Abhis_8.29 //",
    "T03bsa031_u:2029": " āyataślakṣṇasusnigdhasamaromnau bhruvau bhujau /",
    "T03bsa031_u:2030": " pīnāyatau samau karṇāvupaghātavivarjitau // Abhis_8.30 //",
    "T03bsa031_u:2031": " lalāṭamaparimlānaṃ pṛthupūrṇottamāṅgatā /",
    "T03bsa031_u:2032": " bhrabharābhāścitāḥ ślakṣṇā asaṃlulitamūrtayaḥ // Abhis_8.31 //",
    "T03bsa031_u:2033": " keśā aparuṣāḥ puṃsāṃ saurabhyādapahāriṇaḥ /",
    "T03bsa031_u:2034": " śrīvatsaḥ svastikañceti buddhānuvyañjanaṃ matam // Abhis_8.32 //",
    "T03bsa031_u:2035": " iti / (1) sarvasaṃskāravītarāgatvena tāmranakhatā /",
    "T03bsa031_u:2036": " (2) sarvasattvahitādhyāśayatvena snigdhanakhatā /",
    "T03bsa031_u:2037": " (3) śreṣṭhavaṃśaprabhavatvena tuṅganakhatā /",
    "T03bsa031_u:2038": " (4) vṛttānavadyatvena vṛttāṅgulitā /",
    "T03bsa031_u:2039": " (5) samupacitakuśalamūlatvena citāṅgulitā /",
    "T03bsa031_u:2040": " (6) samyaganūpūrvapravṛtatvena anupūrvāṅgulitā /",
    "T03bsa031_u:2041": " (7) sunigūḍhakāyādikarmāntājīvatvena gūḍhaśiratā /",
    "T03bsa031_u:2042": " (8) kleśagranthibhedakatvena nirgranthiśiratā /",
    "T03bsa031_u:2043": " (9) sunigūḍhadharmamatitvena gūḍhagulphatā /",
    "T03bsa031_u:2044": " (10) sarvadurgasthānajanottārakatvena aviṣamapādatā /",
    "T03bsa031_u:2045": " (11) narābhibhavanakuśalatayā siṃhavikrāntagāmitā /",
    "T03bsa031_u:2046": " (12) nāgābhibhavanakuśalatayā nāgavikrāntagāmitā /",
    "T03bsa031_u:2047": " (13) vaihāyasaṅgamakuśalatayā haṃsavikrāntagāmitā /",
    "T03bsa031_u:2048": " (14) puruṣavṛṣabhakuśalatayā vṛṣabhavikrāntagāmitā /",
    "T03bsa031_u:2049": " (15) pradakṣiṇamārgānuyātatayā pradakṣiṇagāmitā /",
    "T03bsa031_u:2050": " (16) prāsādikakuśalatayā cārugāmitā /",
    "T03bsa031_u:2051": " (17) nityamavakracittatayā avakragāmitā /",
    "T03bsa031_u:2052": " (18) viśuddhaguṇākhyāpakatayā vṛttagātratā /",
    "T03bsa031_u:2053": " (19) pramṛṣṭapāpadharmatayā mṛṣṭagātratā /",
    "T03bsa031_u:2054": " (20) vineyānurūpadharmadeśakatayā anupūrvagātratā /",
    "T03bsa031_u:2055": " (21) kāyādiśucisamudācāratvāt śucigātratā /",
    "T03bsa031_u:2056": " (22) karuṇācittatvāt mṛdugātratā /",
    "T03bsa031_u:2057": " (23) viśuddhacittatvāt viśuddhagātratā /",
    "T03bsa031_u:2058": " (24) paripūrṇadharmavinayatvāt paripūrṇavyañjanatā /",
    "T03bsa031_u:2059": " (25) pṛthucāruguṇākhyānāt pṛthucārumaṇḍalagātratā /",
    "T03bsa031_u:2060": " (26) sarvatra samacittatvāt samakramatā /",
    "T03bsa031_u:2061": " (27) suviśuddhadharmadeśanād viśuddhanetratā /",
    "T03bsa031_u:2062": " (28) sugamadharmadeśanāt sukumāragātratā /",
    "T03bsa031_u:2063": " (29) nityamadīnacittatvād adīnagātratā /",
    "T03bsa031_u:2064": " (30) samudgatakuśalatvād utsadagātratā /",
    "T03bsa031_u:2065": " (31) kṣīṇapunarbhavatvena susaṃhatagātratā /",
    "T03bsa031_u:2066": " (32) suvibhaktapratītyasamutpādadeśakatvena suvibhaktāṅgapratyaṅgatā /",
    "T03bsa031_u:2067": " (33) suviśuddhapadārthadarśanād vitimiraśuddhālokatā /",
    "T03bsa031_u:2068": " (34) vṛttasampannaśiṣyasaṃvartanīyatvena vṛttakukṣitā /",
    "T03bsa031_u:2069": " (35) pramṛṣṭasaṃsāradoṣatvena mṛṣṭakukṣitā /",
    "T03bsa031_u:2070": " (36) bhagnamānaśṛṅgatvena abhagnakukṣitā /",
    "T03bsa031_u:2071": " (37) dharmakṣayavinivartakatvena akṣāmakukṣitā /",
    "T03bsa031_u:2072": " (38) pratividdhadharmagambhīratvena gambhīranābhitā /",
    "T03bsa031_u:2073": " (39) pradakṣiṇagrāhiśiṣyasaṃvartanīyatvena pradakṣiṇāvartanābhitā /",
    "T03bsa031_u:2074": " (40) samantaprāsādikaparivārasaṃvartanīyatvena samantaprāsādikatā /",
    "T03bsa031_u:2075": " (41) śucicittatvena śucisamudācāratā /",
    "T03bsa031_u:2076": " (42) vyapagatākāladharmavinayatvena vyapagatatilakālakagātratā /",
    "T03bsa031_u:2077": " (43) kāyādilāghavaprāpakadharmadeśakatvena tūlasadṛśasukumārapāṇitā /",
    "T03bsa031_u:2078": " (44) pratilabdhasnigdhamahāśramaṇatvena snigdhapāṇilekhatā /",
    "T03bsa031_u:2079": " (45) gambhīradharmasthānatvena gambhīrapāṇilekhatā /",
    "T03bsa031_u:2080": " (46) samyagāyatipariśuddhadharmadeśakatvena āyatapāṇilekhatā /",
    "T03bsa031_u:2081": " (47) pracurataraśikṣādeśakatvena nātyāyatavacanatā /",
    "T03bsa031_u:2082": " (48) pratibimbavat viditasarvalokatvena bimbapratibimbopamauṣṭhatā /",
    "T03bsa031_u:2083": " (49) mṛduvacanavinayatvenamṛdujihvatā /",
    "T03bsa031_u:2084": " (50) prabhūtaguṇopapannatvena tanujihvatā /",
    "T03bsa031_u:2085": " (51) raktabālajanaduravagāhadharmavinayatvena raktajihvatā /",
    "T03bsa031_u:2086": " (52) sarvatrāsāpagatatvena meghagarjitaghoṣatā /",
    "T03bsa031_u:2087": " (53) madhurādyālāpatvena madhuracārumañjusvaratā /",
    "T03bsa031_u:2088": " (54) nivṛttabhavasaṃyojanatvena vṛttadaṃṣṭratā /",
    "T03bsa031_u:2089": " (55) durdāntajanadamakatvena tīkṣṇadaṃṣṭratā /",
    "T03bsa031_u:2090": " (56) paramaśukladharmavinayatvena śukladaṃṣṭratā /",
    "T03bsa031_u:2091": " (57) samabhūtipratiṣṭhitatvena samadaṃṣṭratā /",
    "T03bsa031_u:2092": " (58) samyaganupūrvābhisamayaprakāśakatvena anupūrvadaṃṣṭratā /",
    "T03bsa031_u:2093": " (59) prajñāprakarṣasthāpakatvena tuṅganāsatā /",
    "T03bsa031_u:2094": " (60) śucijanasampannatvena śucināsatā /",
    "T03bsa031_u:2095": " (61) paramodāradharmatvenaviśālanayanatā /",
    "T03bsa031_u:2096": " (62) samupacitasattvarāśitvena cittapakṣmatā /",
    "T03bsa031_u:2097": " (63) sarvayuvatijanābhinanditvena sitāsitakamaladalanayanatā /",
    "T03bsa031_u:2098": " (64) nityamāyatidarśitvena āyatabhrūkatā /",
    "T03bsa031_u:2099": " (65) ślakṣṇadharmavinayakuśalatvena ślakṣṇabhrakatā /",
    "T03bsa031_u:2100": " (66) kuśalasnigdhasantānatvena susnigdhabhrakatā /",
    "T03bsa031_u:2101": " (67) samantadoṣadarśitvena samaromabhrūkatā /",
    "T03bsa031_u:2102": " (68) paramapīḍānivartakatvena pīnāyatabhujatā /",
    "T03bsa031_u:2103": " (69) vijitarāgādisamaratvena samakarṇatā /",
    "T03bsa031_u:2104": " (70) sarvasattvānupahatasantānasvena anupahatakarṇendriyatā /",
    "T03bsa031_u:2105": " (71) sarvadṛṣṭikṛtānyathāvipariṇāmatvena aparimlānalalāṭatā /",
    "T03bsa031_u:2106": " (72) sarvavādipramathanatvena pṛthulalāṭatā /",
    "T03bsa031_u:2107": " (73) paripūrṇottamapraṇidhānatvena pūrṇottamāṅgatā /",
    "T03bsa031_u:2108": " (74) viṣayarativyāvartakatvena bhramarasadṛśakeśatā /",
    "T03bsa031_u:2109": " (75) prahīṇadarśanabhāvanāprahātavyānuśayatvena citakeśatā /",
    "T03bsa031_u:2110": " (76) ślakṣṇabuddhiparijñātaśāsanatvena ślakṣṇakeśatā /",
    "T03bsa031_u:2111": " (77) rāgādyasaṃluṭhitacetanatvena asaṃluṭhitakeśatā /",
    "T03bsa031_u:2112": " (78) nityamaparuṣavacanatvena aparuṣakeśatā /",
    "T03bsa031_u:2113": " (79) bodhyaṅgakusumāvakīrṇatvena surabhikeśatā /",
    "T03bsa031_u:2114": " (80) sarvathā śobhāsaṃvartanīyatvena śrīvatsasvastikanandyāvartalalitapāṇipādatalatā ceti /",
    "T03bsa031_u:2115": " 4 - nairmāṇikakāyaḥ",
    "T03bsa031_u:2116": " itthaṃ kāyatrayaṃ nirdiśyaṃ caturthaḥ nairmāṇikakāyaḥ sarvabālajanasādhāraṇa iti /",
    "T03bsa031_u:2117": " tamāha -",
    "T03bsa031_u:2118": " karoti yena citrāṇi hitāni jagataḥ samam /",
    "T03bsa031_u:2119": " ābhavātso 'nupacchinnaḥ kāyo nairmāṇiko mune // Abhis_8.33 //",
    "T03bsa031_u:2120": " iti / yena śākyamunitathāgatādirūpeṇa āsaṃsāraṃ sarvalokadhātuṣu sattvānāṃ samīhitamarthaṃ samaṃ karoti,",
    "T03bsa031_u:2121": " asau kāyaḥ prabandhatayā anuparato nairmāṇiko buddhasya bhagavataḥ sarvabālajanasādhāraṇaścaturtho 'vasātavyaḥ /",
    "T03bsa031_u:2122": " buddhakāritrāṇi",
    "T03bsa031_u:2123": " ityevaṃ svābhāvikakāyasvarūpabhāvanāprabhāvitabuddhādiviṣayatve jñānādyapekṣya parikalpitakāyatrayaṃ",
    "T03bsa031_u:2124": " nirdiśyaṃ saṃvṛtyā jñānameva sāmbhogikakāyādipratibhāsotpādadvāreṇārthakriyākārīti",
    "T03bsa031_u:2125": " karma vineyajanapratibhāsabhāk tadādhipatyāśrayeṇāyātaṃ dharmakāya eveti /",
    "T03bsa031_u:2126": " tathā karmāpyanucchinnamasyāsaṃsāramiṣyate /",
    "T03bsa031_u:2127": " gatīnāṃ śamanaṃ karma saṅgrahe ca caturvidhe // Abhis_8.34 //",
    "T03bsa031_u:2128": " niveśanaṃ sasaṃkleśe vyavadānāvabodhane /",
    "T03bsa031_u:2129": " sattvānāmarthayāthātmye ṣaṭsu pāramitāsu ca // Abhis_8.35 //",
    "T03bsa031_u:2130": " buddhamārge prakṛtyaiva śūnyatāyāṃ dvayakṣaye /",
    "T03bsa031_u:2131": " saṃkete 'nupalambhe ca paripāke ca dehinām // Abhis_8.36 //",
    "T03bsa031_u:2132": " bodhisattvasya mārge 'bhiniveśasya nivāraṇe /",
    "T03bsa031_u:2133": " bodhiprāptau jinakṣetraviśuddhau niyatiṃ prati // Abhis_8.37 //",
    "T03bsa031_u:2134": " aprameye ca sattvārthe buddhasevādike guṇe /",
    "T03bsa031_u:2135": " bodheraṅgeṣvanāśe ca karmaṇāṃ satyadarśane // Abhis_8.38 //",
    "T03bsa031_u:2136": " viparyāsaprahāṇe ca tadavastukatānaye /",
    "T03bsa031_u:2137": " vyavadāne sasambhāre saṃskṛtāsaṃskṛte prati // Abhis_8.39 //",
    "T03bsa031_u:2138": " vyatibhedāparijñāne nirvāṇe ca niveśanam /",
    "T03bsa031_u:2139": " dharmakāyasya karmedaṃ saptaviṃśatidhā matam // Abhis_8.40 //",
    "T03bsa031_u:2140": " iti / tatra prathamaṃ praśastāpraśastagatyanabhiniveśāvasthānalakṣaṇaṃ gatipraśamanaṃ karma kṛtvā,",
    "T03bsa031_u:2141": " dānādicatuḥsaṅgrahavastuni pratiṣṭhāpya,",
    "T03bsa031_u:2142": " śrutamayādijñānena vipakṣapratipakṣaheyopādeyadvāreṇa bodhayitvā,",
    "T03bsa031_u:2143": " māyākāra ivānunayādiviviktatayā maitryādilakṣaṇe parārthe sattvārthayāthātmye pratiṣṭhāpya,",
    "T03bsa031_u:2144": " tadanu svārthe trimaṇḍalaviśuddhiprabhāvitaṣaṭpāramitābhyāse,",
    "T03bsa031_u:2145": " tadanantaraṃ svaparārthalakṣaṇe daśakuśalakarmapathe buddhamārge,",
    "T03bsa031_u:2146": " tataḥ sarvadharmaprakṛtiśūnyatābhyāse,",
    "T03bsa031_u:2147": " tadanu dānapāramitādhiṣṭhānena prathamāyāṃ bhūmau sarvatragadharmadhātuprativedhalakṣaṇe advayadharme,",
    "T03bsa031_u:2148": " tato dvitīyādibhūmau sambhāraparipūrihetubhūte śīlādipāramitāsarvadharmasāṅketikajñāne niveśayati /",
    "T03bsa031_u:2149": " evamanukrameṇa prajñāpāramitādhiṣṭhānena ṣaṣṭhyāṃ bhūmau jñānajñeyabhāvānabhiniveśalakṣaṇe sarvadharmānupalambhe,",
    "T03bsa031_u:2150": " tadanantaraṃ saptamyāmupāyapāramitābalena sattvaparipāke,",
    "T03bsa031_u:2151": " tato balapāramitābalenāṣṭamyāṃ śrāvakādyasādhāraṇe bodhisattvamārge,",
    "T03bsa031_u:2152": " punastatraiva sarvabhāvābhiniveśaprahāṇe,",
    "T03bsa031_u:2153": " tadanu navamyāṃ praṇidhānapāramitāsāmarthyād bodhiprāptau,",
    "T03bsa031_u:2154": " tadanantaraṃ jñānapāramitābalād daśamyāṃ bhūmau vividhabuddhakṣetraviśuddhau pratiṣṭhāpya,",
    "T03bsa031_u:2155": " punastatraiva ekajātipratibaddhasvarūpe samyak sambodhipratiniyame daśadiglokadhātavīyasattvārthe sarvalokadhātubuddhopasaṅkramaṇādiguṇe ca niveśayati /",
    "T03bsa031_u:2156": " evamanukrameṇa punastatraina viśeṣamārgasvarūpe samastabodhyāvāhakadharmalakṣaṇe bodhyaṅge,",
    "T03bsa031_u:2157": " karmaphalasambandhāvipraṇāśe,",
    "T03bsa031_u:2158": " yathābhūtapadārthādhigame,",
    "T03bsa031_u:2159": " sarvaviparyāsaprahāṇe,",
    "T03bsa031_u:2160": " nirvastukaviparyāsaprahāṇe jñāne,",
    "T03bsa031_u:2161": " prakṛtipariśuddhilakṣaṇe bodhisattvavyavadāne,",
    "T03bsa031_u:2162": " sarvakalaṅkāpagatavyavadānahetau sambhāre,",
    "T03bsa031_u:2163": " śūnyatāsvabhāvena saṃskṛtāsaṃskṛtāvyatibhedaparijñāne ca pratiṣṭhāpya tāthāgatyāṃ bhūmau nirvāṇe niveśayati /",
    "T03bsa031_u:2164": " evaṃ dharmakāyavadasya saptaviṃśatiprakāraṃ karma āsaṃsāramiṣyata iti kāritram /",
    "T03bsa031_u:2165": " prathamacittotpādasya antimakarmaṇāñca anukramanirdeśena avaśiṣṭānāṃ madhyapadārthānāmapi kramo veditavyaḥ,",
    "T03bsa031_u:2166": " vaktavyabāhulyabhayānmayā nollikhitaḥ /",
    "T03bsa031_u:2167": " iti abhisamayālaṅkāre nāma prajñāpāramitāśāstre aṣṭamādhikāravṛttiḥ /",
    "T03bsa031_u:2168": " Madhyamarucisattvārthaṃ vyākhyānam",
    "T03bsa031_u:2169": " evaṃ vistararucisattvānugraheṇa aṣṭabhiḥ padārthaiḥ (prajñāpāramitāṃ)",
    "T03bsa031_u:2170": " vyākhyāya punaranyaprakāreṇa vyākhyānāyāha -",
    "T03bsa031_u:2171": " lakṣaṇaṃ tatprayogastatprakarṣastadanukramaḥ /",
    "T03bsa031_u:2172": " tanniṣṭhā tadvipākaścetyanyaḥ ṣoḍhārthasaṃgrahaḥ // 1 //",
    "T03bsa031_u:2173": " iti / prathamaṃ sarvākārajñatāditrisarvajñatābhilakṣyasthānīyatvena lakṣaṇam /",
    "T03bsa031_u:2174": " tato vaśitvārthatrisarvajñatābhāvanāṃ prati prayujyate 'neneti trisarvajñatāprayogaḥ sarvākārābhisambodhaḥ /",
    "T03bsa031_u:2175": " tato 'tyabhyāsāt prakarṣagamanamiti trisarvajñatāyāḥ prakarṣāvasthomūrdhābhisamayaḥ /",
    "T03bsa031_u:2176": " tato 'dhigatavastuniścayāya vyastasamastavibhāvitārthapraguṇīkaraṇamiti trisarvajñatānukramāvastho 'nupūrvābhisamayaḥ /",
    "T03bsa031_u:2177": " tato viśeṣagamanābhāvāt trisarvajñatāniṣṭhāvasthaḥ samyagekakṣaṇābhisambodhaḥ /",
    "T03bsa031_u:2178": " tatastasya phalam,",
    "T03bsa031_u:2179": " iti trisarvajñatāvipāko dharmakāyaḥ sakāritraḥ /",
    "T03bsa031_u:2180": " evaṃ ṣaṭprakāreṇārthasaṃgraheṇa pūrvavadeva jinajananī vyākhyeyā /",
    "T03bsa031_u:2181": " saṃkṣiptarūcisattvārthaṃ vyākhyānam",
    "T03bsa031_u:2182": " madhyamarucisattvānukampayā amunā ṣaṭprakāreṇārthasaṃgraheṇa vyākhyāya punaḥ saṃkṣiptarucisattvānurodhenānyaprakāreṇa vyākhyānāyāha -",
    "T03bsa031_u:2183": " viṣayastritayo hetuḥ prayogaścaturātmakaḥ /",
    "T03bsa031_u:2184": " dharmakāyaḥ phalaṃ karmetyanyastredhārthasaṃgrahaḥ // 2 //",
    "T03bsa031_u:2185": " iti / ādau sarvākārajñatāditrisarvajñatāsvabhāvaḥ pravṛttiviṣayahetuḥ /",
    "T03bsa031_u:2186": " sa kathaṃ prayujyata iti tadanantaraṃ sarvākārābhisambodhādiścaturvidho 'bhisamayaḥ prayogaḥ /",
    "T03bsa031_u:2187": " tasyaivaṃ prayogavato viṣayasya kiṃ phalamiti tadanu dharmakāyaḥ sakarmā phalamityevaṃ trividhenārthasaṃgraheṇa tathaiva jinajananī vyākhyeyā",
    "T03bsa031_u:2188": " pariṇāmanā",
    "T03bsa031_u:2189": " arthataḥ padato vāpi nāmaparyāyataḥ kvacit /",
    "T03bsa031_u:2190": " tāvāneva budhairjñeyaḥ piṇḍārthaḥ sarvamātṛṣu // 1 //",
    "T03bsa031_u:2191": " anyathā na bhavetsamyak sarvāsāṃ kramasaṃgrahaḥ /",
    "T03bsa031_u:2192": " tatra piṇḍādibhedena vaiśiṣṭyaṃ jāyate dhruvam // 2 //",
    "T03bsa031_u:2193": " āryavimuktisenasyānubhāvenātra darśitam /",
    "T03bsa031_u:2194": " arthamātraṃ subodhāya tyaktvā vacanavistaram // 3 //",
    "T03bsa031_u:2195": " vairocanaṃ guruṃ natvā sadupādhyāyajñāninam /",
    "T03bsa031_u:2196": " kārikāṇāṃ sphuṭā vṛttirharibhadreṇa racyate // 4 //",
    "T03bsa031_u:2197": " etadgranthavidhānena yatpuṇyamarjitaṃ mayā /",
    "T03bsa031_u:2198": " nikhilāḥ prāṇinastena prāpnuyuḥ saugatīṃ dhiyam // 5 //",
    "T03bsa031_u:2199": " sarvaśāstrabahirbhūtaḥ kvāhaṃ svalpamatiḥ pumān /",
    "T03bsa031_u:2200": " kva cāryagatigamyo 'yaṃ śāstrārtho mahimānvitaḥ // 6 //",
    "T03bsa031_u:2201": " tathāpyagocarībhūte yatnamāsthitavānaham /",
    "T03bsa031_u:2202": " parātmahitabuddhyaiva kṣamyatāmeṣa sādhubhiḥ // 7 //",
    "T03bsa031_u:2203": " aho mṛśaṃ mayā nānāmataiḥ śrāntena vīkṣitam /",
    "T03bsa031_u:2204": " śamasthānaṃ cireṇedaṃ prajñāpāramitāmatam // 8 //",
    "T03bsa031_u:2205": " iti prajñāpāramitopadeśaśāstre ācāryaharibhadrakṛtā abhisamayālaṅkāravṛttiḥ samāptā /",
    "T03bsa031_u:2206": " bhāratīyapaṇḍitena vidyākaraprabheṇa mahālokacakṣuṣā vandeśrīkūṭena cānūdya nirṇītā /",
    "T03bsa031_u:2207": " śrīpaṇḍitāmaragomyādibhiḥ bhikṣudhīmatprajñena ca paścāt sunirṇītā /"
}