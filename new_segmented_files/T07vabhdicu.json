{
    "T07vabhdicu:0": " abhidharmadīpaḥ",
    "T07vabhdicu:1": " vibhāṣāprabhāvṛttisahitaḥ /",
    "T07vabhdicu:2": " prathamo 'dhyāyaḥ /",
    "T07vabhdicu:3": " prathamaḥ pādaḥ /",
    "T07vabhdicu:4": " om svasti / namaḥ sarvajñāya /",
    "T07vabhdicu:5": " yo duḥkhahetuvyupaśāntimārgaṃ pradarśayāmāsa narāmarebhyaḥ /",
    "T07vabhdicu:6": " atra ṣaṣṭhīsamāsaparigrahe sati mārgasatyaṃ pradhānam /",
    "T07vabhdicu:7": " tathā coktam- “mārgavidahaṃ mārgasya ...........” iti vistaraḥ /",
    "T07vabhdicu:8": " taduktaṃ bhavati- yo devamanuṣyebhyo mārgaṃ pradarśitavāniti /",
    "T07vabhdicu:9": " samāhāralakṣaṇadvandvaparikalpe tu caturṇāmapyāryasatyānāṃ prādhānyam /",
    "T07vabhdicu:10": " tathā coktam- “idaṃ duḥkhasatyamiti bhikṣavaḥ pūrvamananuśruteṣu dharmeṣu dharmacakṣurudapādi” iti vistaraḥ /",
    "T07vabhdicu:11": " taduktaṃ bhavati- yo devamanuṣyebhyaścatvāryāryasatyāni pradarśitavāniti /",
    "T07vabhdicu:12": " tatra duḥkhasatyamekavidhamabhinirvṛttisvābhāvyāt /",
    "T07vabhdicu:13": " tathā coktam- “duḥkhā hi bhikṣavo bhavābhinirvṛttiḥ” iti /",
    "T07vabhdicu:14": " jātyādyaṣṭaprakāraṃ vā phalabhūtā (Jaini_2)",
    "T07vabhdicu:15": " vā pañcopādānaskandhāḥ /",
    "T07vabhdicu:16": " athavā paurvāntikaṃ pañcāṅgamaparāntikaṃ dvyaṅgaṃ tadubhayamabhisamasya saptāṅgam /",
    "T07vabhdicu:17": " samudayasatyamekavidhaṃ tṛṣṇānirdeśāt /",
    "T07vabhdicu:18": " dvividhaṃ karmakleśātmakatvāt /",
    "T07vabhdicu:19": " pañcāṅgāni vā paurvāntikāparāntikāṅgasaṃgrahāt,",
    "T07vabhdicu:20": " hetubhūtā vā pañcopādānaskandhāḥ /",
    "T07vabhdicu:21": " nirodhasatyamekaprakāramapratisandhijanmanirodhāt /",
    "T07vabhdicu:22": " satyadvayaprahānṇabhedād dvividham,",
    "T07vabhdicu:23": " sopadhinirupadhiśeṣadhātubhedādvā /",
    "T07vabhdicu:24": " triprakāraṃ vā prahāṇavirāganirodhadhātubhedāt /",
    "T07vabhdicu:25": " catuṣprakāraṃ vā catuṣphalabhedāt /",
    "T07vabhdicu:26": " mārgasatyamekaprakāraṃ samyagdṛṣṭinirdeśāt /",
    "T07vabhdicu:27": " dviprakāraṃ vā sāsravānāsrabhedāt,",
    "T07vabhdicu:28": " darśanabhāvanābhedādvā /",
    "T07vabhdicu:29": " triprakāraṃ śīlasamādhiprajñāskandhabhedāt catuṣprakāraṃ vā prayogāmārgādibhedāt /",
    "T07vabhdicu:30": " pratipadbhedādvā /",
    "T07vabhdicu:31": " aṣṭaprakāraṃ samyagdṛṣṭyādyaṅgabhāvāt /",
    "T07vabhdicu:32": " ityetāni catvāryāryasatyāni parijñeyaprahātavyasākṣātkartavyabhāvayitavyānīti bhagavān pradarśayāmāsa narāmarebhyasteṣāṃ satyadarśanabhavyatvāttadarthamudbhūtatvāt",
    "T07vabhdicu:33": " atastāneva mārgapradarśanakarmaṇābhipretān /",
    "T07vabhdicu:34": " atasteṣu saṃpradānābhidhāyinī caturthī /",
    "T07vabhdicu:35": " taṃ satpathajñaṃ praṇipatya buddhaṃ śāstraṃ kariṣyāmyabhidharmadīpam // Abhidh-d_1 //",
    "T07vabhdicu:36": " 'tam'; iti yaḥ prativiśiṣṭaviśeṣaṇaparichinnayacchabdacodanayā parigṛhītaḥ sa tacchabdena pūrvaprakṛtāpekṣopajanitayacchabdasaṃbandhena saṃspṛśyate",
    "T07vabhdicu:37": " saṃścāsau panthāśca satpathaḥ /",
    "T07vabhdicu:38": " athavā satāṃ panthāḥ satpathaḥ /",
    "T07vabhdicu:39": " taṃ satpathaṃ jānīta iti satpathajñaḥ /",
    "T07vabhdicu:40": " 'taṃ satpathajñaṃ praṇipatya';",
    "T07vabhdicu:41": " iti kāyavāṅmanaskarmabhirabhyarthyetyarthaḥ /",
    "T07vabhdicu:42": " 'buddham'; iti viśiṣṭaviśeṣaṇaparicchinno 'pi buddhānusāripudgalapratipattyarthaṃ sākṣātpratītapadārthakena nāmnāpadiśyate buddha iti /",
    "T07vabhdicu:43": " atra buddhaśabdasya prasiddhiḥ budherakarmakatvavivakṣāyāṃ kartari kto bhavati /",
    "T07vabhdicu:44": " sarve vā jñānārthā gatyarthā iti karmakartari ktavidhānam /",
    "T07vabhdicu:45": " abhidhānalakṣaṇatvācca kṛttaddhitasamāsānāmacodyam /",
    "T07vabhdicu:46": " dṛṣṭaṃ cedaṃ buddha ityabhidhānaṃ kartari loke prayujyamānam /",
    "T07vabhdicu:47": " tadyathā nidrāvigame padārthānubodhe 'vidyānirāse ca vibuddhaḥ prabuddho devadatta iti /",
    "T07vabhdicu:48": " evaṃ bhagavānapyavidyānidrāvigamāt,",
    "T07vabhdicu:49": " sarvārthāvabodhācca buddho vibuddhaḥ prabuddha ityucyate /",
    "T07vabhdicu:50": " yathā vā paripākaviśeṣāt svayameva buddhaṃ padmamevaṃ bhagavānapi prajñādiguṇaprakarṣaparipākād buddho vibuddhaḥ prabuddha iti /",
    "T07vabhdicu:51": " sarvaśiṣṭaprayogācca /",
    "T07vabhdicu:52": " dṛṣṭo hyatra śiṣṭaprayogaḥ /",
    "T07vabhdicu:53": " yathoktaṃ vyāsena /",
    "T07vabhdicu:54": " “etadbuddhvā bhaved buddhaḥ kimanyad buddhalakṣaṇam” iti /",
    "T07vabhdicu:55": " tasmādaśiṣṭacodyeṣvanādaraḥ /",
    "T07vabhdicu:56": " atra punaḥ ślokasya pūrvārdhe parārthasaṃpādakaṃ vaiśāradyadvayaṃ pradarśitam /",
    "T07vabhdicu:57": " tṛtīye pāde svārthasampaddyotakaṃ vaiśāradyadvayamāviṣkṛtam /",
    "T07vabhdicu:58": " na hyakṣīṇāsravaḥ (Jaini_4)",
    "T07vabhdicu:59": " śakto mārgamākhyātumiti /",
    "T07vabhdicu:60": " na cāsamyaksaṃbuddhaḥ sarvadharmānabhisaṃboddhumalamiti /",
    "T07vabhdicu:61": " kathaṃ punareta",
    "T07vabhdicu:62": " digātmāno vaiśeṣikaparikalpitā asattvādeva naiva nityāḥ nānityāḥ /",
    "T07vabhdicu:63": " asattvaṃ pūrvamāviṣkṛtam /",
    "T07vabhdicu:64": " sāṃkhyīyamapi pradhānaṃ na nityam /",
    "T07vabhdicu:65": " kutaḥ ? traiguṇyasya",
    "T07vabhdicu:66": " sattvādyananyathābhāve vyaktābhāvaḥ prasajyate /",
    "T07vabhdicu:67": " tadvikārādvikāritvaṃ prakṛtestadabhedataḥ // Abhidh-d_2 //",
    "T07vabhdicu:68": " yadi sattvādayo guṇāḥ nānyathā bhavanti hrāsavṛddhibhāvena,",
    "T07vabhdicu:69": " na tarhi kiñcittebhyo vyaktamutpadyate /",
    "T07vabhdicu:70": " athānyathā bhavanti,",
    "T07vabhdicu:71": " anityāstarhi prāpnuvanti /",
    "T07vabhdicu:72": " karmavaśādadoṣa iti cet,",
    "T07vabhdicu:73": " atra brūmaḥ /",
    "T07vabhdicu:74": " na karma svakatotsargāt",
    "T07vabhdicu:75": " yadi pratipuruṣaṃ karmāṇi buddhipūrvāṇyabuddhikṛtāni vā pradhāne vidyante sādhāraṇapradhānakalpanāvaiyarthyaṃ tarhi prāptamiti / kiñca,",
    "T07vabhdicu:76": " jñavyaktātmakatā malāḥ /",
    "T07vabhdicu:77": " prākpakṣe muktyabhāvaśca dvitīye 'nye 'pyupaplavāḥ // Abhidh-d_3 //",
    "T07vabhdicu:78": " yadi tāni karmāṇi puruṣātmakāni nanvevaṃ sati mokṣābhāvaḥ prāpnoti /",
    "T07vabhdicu:79": " puruṣanityatve karmanityatvaprasaṅgāt /",
    "T07vabhdicu:80": " caśabdāt puruṣakartṛtvādidoṣāśca /",
    "T07vabhdicu:81": " 'dvitīye 'nye 'pyupaplavāḥ /",
    "T07vabhdicu:82": " '; prādhānātmakapakṣa ete ca doṣāḥ prasajantyanye 'pi copaplavāḥ sādhāraṇatvādakṛtābhyāgamānirmokṣaprasaṅgāt /",
    "T07vabhdicu:83": " tasmāt trīṇyeva ca sarvajñābhihitānyasaṃskṛtāni nityānīti siddham /",
    "T07vabhdicu:84": " vyākhyātāḥ aṣṭau padārthāḥ- saṃskṛtāḥ pañca,",
    "T07vabhdicu:85": " trayaścāsaṃskṛtāḥ /",
    "T07vabhdicu:86": " etāvaccaitatsarvaṃ yaduta saṃskṛtaṃ cāsaṃskṛtaṃ ceti /",
    "T07vabhdicu:87": " taccaitadāyatanadhātuvyavasthānena vyavasthāpyate /",
    "T07vabhdicu:88": " dvādaśa khalvāyatanāni /",
    "T07vabhdicu:89": " cakṣurādīni dharmāyatanāntāni /",
    "T07vabhdicu:90": " aṣṭādaśa dhātavaḥ /",
    "T07vabhdicu:91": " cakṣurdhātū rūpadhātuścakṣurvijñānadhāturyāvanmanodhāturdharmadhāturmanovijñānadhāturiti /",
    "T07vabhdicu:92": " tatra tāvat",
    "T07vabhdicu:93": " rūpaskandho hi netrādyā daśāyatanadhātavaḥ /",
    "T07vabhdicu:94": " dharmasaṃjñe trayaskandhāḥ sāvijñaptirdhruvatrayāḥ // Abhidh-d_4 //",
    "T07vabhdicu:95": " manaḥsaṃjñakamanyo 'pi saptavijñānadhātavaḥ /",
    "T07vabhdicu:96": " iti /",
    "T07vabhdicu:97": " kaḥ punarāyatanadhātvarthaḥ ? taducyate /",
    "T07vabhdicu:98": " āyadvāraṃ hyāyatanaṃ dhāturgotraṃ nirucyate // Abhidh-d_5 //",
    "T07vabhdicu:99": " taduktaṃ bhavati- cittacaitasikākhyamāyametāni tanvantītyāyatanāni /",
    "T07vabhdicu:100": " yasmātsapta cittadhātavaścatvāraścārūpiṇaḥ skandhā ebhyaścatuṣpratyayātmakebhyaḥ pratāyante tadutpattiṃ vā pratyāyante tasmādāyatanāni /",
    "T07vabhdicu:101": " dhātvarthastu gotrārthaḥ /",
    "T07vabhdicu:102": " taduktaṃ bhavati- ekasmiṃñccharīraparvate 'ṣṭādaśa (Jaini_6)",
    "T07vabhdicu:103": " dharmagotrāṇi- iti /",
    "T07vabhdicu:104": " dhruvadvayasyāpyatra pratinidhisthānīyāḥ prāptayo gotrabhūtā vidyante /",
    "T07vabhdicu:105": " ākāśaṃ ca sarvabhūtabhaumikarūpādhāramiti tadapyatrāstīti /",
    "T07vabhdicu:106": " svalakṣaṇadhāraṇādvā taddhātutvam /",
    "T07vabhdicu:107": " atha kasmāddvādaśāyatanānyaṣṭādaśa ca dhātavaḥ pṛthaṅnirucyante ?",
    "T07vabhdicu:108": " nanvanyataranirdeśādgatārthametaditi / atrocyate /",
    "T07vabhdicu:109": " yogarūpyānukūlyāderdvādaśāyatanīṃ muniḥ /",
    "T07vabhdicu:110": " buddhyādyekatvadhīhānyai dhātūṃścāṣṭādaśoktavān // Abhidh-d_6 //",
    "T07vabhdicu:111": " skandheṣu hi dṛśyamāneṣu yoginorasarvajñeyapratibimbakānyupatiṣṭhanti /",
    "T07vabhdicu:112": " dhātuṣvapi saptacittadhātupratibimbakāni sādṛśyād duravadhārāṇi bhavanti /",
    "T07vabhdicu:113": " dhātuskandhavyavasthā cāyataneṣūkteṣvabhihitakāraṇā bhavanti sulakṣā ceti dhātudeśanā /",
    "T07vabhdicu:114": " tadūrdhvaṃ skandhaprajñaptiḥ /",
    "T07vabhdicu:115": " yathoktam- “cakṣuḥ pratītya rūpaṃ cotpadyate cakṣurvijñānam /",
    "T07vabhdicu:116": " trayāṇāṃ sannipātāt sparśaḥ /",
    "T07vabhdicu:117": " sahajā vedanā cetanā” iti /",
    "T07vabhdicu:118": " tasmādāyatanāni dhātūnāṃ yoniḥ,",
    "T07vabhdicu:119": " dhātavaḥ skandhānāmiti /",
    "T07vabhdicu:120": " 'buddhyādyekatvadhīhānyai dhātūṃścāṣṭādaśoktavān /",
    "T07vabhdicu:121": " '; sapta vijñānadhātavo hi deśyamānā buddhyaikatvagrāhaṃ nivartayanti /",
    "T07vabhdicu:122": " piṇḍaikātmagrāhaṃ ca nivartayanti /",
    "T07vabhdicu:123": " vaibhāṣāḥ punarāhuḥ- “rūpasaṃmūḍhānāmāyatanadeśanā /",
    "T07vabhdicu:124": " cittacaittasaṃmūḍhānāṃ skandhadeśanā /",
    "T07vabhdicu:125": " rūpacittasaṃmūḍhānāṃ dhātudeśanā /",
    "T07vabhdicu:126": " tīkṣṇendriyāṇāṃ vā skandhadeśanā /",
    "T07vabhdicu:127": " madhyendriyāṇāmāyatanadeśanā /",
    "T07vabhdicu:128": " mṛdvindriyāṇāṃ dhātudeśanā /",
    "T07vabhdicu:129": " evaṃ saṃkṣiṃptamapyavistararucīnām /“",
    "T07vabhdicu:130": " athavā 'buddhyaikatvādidhīhānyai dhātūṃścāṣṭādaśoktavān /",
    "T07vabhdicu:131": " '; ye khalu buddhyaikatvamadhyavasitā (Jaini_7)",
    "T07vabhdicu:132": " manasaścetanāyāṃ vā rūpacittaikatvaṃ vā teṣāṃ mamatva buddhinirāsārthamaṣṭādaśadhātūnuktavāniti /",
    "T07vabhdicu:133": " kaḥ punarayaṃ ṣaḍbhyo vijñānakāyebhyo 'nyo manodhātuḥ ?",
    "T07vabhdicu:134": " na khalu kaścidanyaḥ / kiṃ tarhi ?",
    "T07vabhdicu:135": " ṣaṇṇāmanyo nyatantratvātkāraṇaṃ yaddhi tanmanaḥ /",
    "T07vabhdicu:136": " svaviṣayālambanakriyāpekṣayā vijñānāntarotpādanādiśaktyapekṣayā caikasya vijñānasya tridhā nirdeśaḥ kriyate- 'manaścittaṃ vijñānaṃ ca';",
    "T07vabhdicu:137": " ityanāgatasyātītasyāpi bhūtabhāvinyā saṃjñayā vyapadeśaḥ /",
    "T07vabhdicu:138": " evaṃ sati “aṣṭādaśadhātavastraiyadhvikāḥ” ityabhidharmagrantho 'pyanulomito bhavati /",
    "T07vabhdicu:139": " sūtre 'pi coktam- “yatpunastadbhavati cittamiti vā mana iti vā” iti vistaraḥ /",
    "T07vabhdicu:140": " tadevaṃ vyācakṣāṇena bhavatā nityaṃ karaṇaṃ mano 'nityaścātmā kartā';",
    "T07vabhdicu:141": " iti pratiṣiddhaṃ bhavati /",
    "T07vabhdicu:142": " atha kasmāttadeva cakṣurvijñānādīnāṃ pañcānāmapyāśrayatvena noktamiti ?",
    "T07vabhdicu:143": " atra brūmaḥ-",
    "T07vabhdicu:144": " rūpyarūpāśrayāstitvātpañcānāṃ rūpyudāhṛtaḥ // Abhidh-d_7 //",
    "T07vabhdicu:145": " cakṣurādīnāmasādhāraṇatvāditi /",
    "T07vabhdicu:146": " atha yaduktam- 'sasaṃprayogā sahasaṃgraheṇa iti /",
    "T07vabhdicu:147": " kau punarimau saṃgrahasaṃprayogāvityetadapadiśyate /",
    "T07vabhdicu:148": " skandhāyatanadhātūnāṃ svātmanā saṃgrahaḥ smṛtaḥ /",
    "T07vabhdicu:149": " kṣaṇaparamāṇujātisaṃkhyānāṃ pratyekaṃ yathāyogaṃ saṃgraho veditavyaḥ / kasmāt ?",
    "T07vabhdicu:150": " svātmanā nityamaviyogāt",
    "T07vabhdicu:151": " tasmād dravyātmasaṃgrahaḥ /",
    "T07vabhdicu:152": " sacchabdanimittaṃ hi sato bhāvaḥ sattā dravyaṃ prakṛtyarthaḥ /",
    "T07vabhdicu:153": " dravyātmasaṃgrahaḥ pratyayārthaḥ,",
    "T07vabhdicu:154": " satkriyā vopacārasattārūpā /",
    "T07vabhdicu:155": " vaiśeṣikasattā tu nobhayamarthāntaratvāt /",
    "T07vabhdicu:156": " na hyarthāntaraṃ svātmopapadyate /",
    "T07vabhdicu:157": " kiñca, svātantryāt /",
    "T07vabhdicu:158": " niruktyapabhraṃśācca /",
    "T07vabhdicu:159": " nahi ghaṭena sattotpādyate /",
    "T07vabhdicu:160": " āvaraṇābhāvāttannityatvābhyu pagamācca /",
    "T07vabhdicu:161": " niruktyapi bhraśyate- sattāyogātsantī ti /",
    "T07vabhdicu:162": " syānmālyādivatsattāvānvā kriyāvaditi /",
    "T07vabhdicu:163": " yastvayaṃ saṃgravastvādiṣu saṃgrahaḥ proktaḥ sa kādācitkatvād gauṇo mantavyo na mukhyaḥ /",
    "T07vabhdicu:164": " saṃprayogastu",
    "T07vabhdicu:165": " samatvaṃ cittacaitasām // Abhidh-d_8 //",
    "T07vabhdicu:166": " pañcabhiḥ samālambane prayujyanta iti /",
    "T07vabhdicu:167": " samprayuktāścittacaitasā eva dharmā nānya iti //",
    "T07vabhdicu:168": " atha ya ete sūtrāntareṣu skandhāyatanadhātusaṃśabditā dharmāḥ śrūyante te kimeṣveva saṃgrahaṃ gacchanti,",
    "T07vabhdicu:169": " āhosvinneti ? atrocyate /",
    "T07vabhdicu:170": " tadākhyā ye 'nyasūtroktāsteṣāmeṣveva saṃgraham /",
    "T07vabhdicu:171": " brūyācchāstranayābhijño buddhyāpekṣya svalakṣaṇam // Abhidh-d_9 //",
    "T07vabhdicu:172": " tatra tāvacchīlaskandhādīnāṃ pañcānāṃ skandhānāṃ śīlaskandho rūpaskandhena saṃgṛhītaḥ /",
    "T07vabhdicu:173": " śeṣāḥ saṃskāraskandhena /",
    "T07vabhdicu:174": " daśa kṛtsnāyatanānyapyalobhasvābhāvyādaṣṭānāṃ dharmāyatanena /",
    "T07vabhdicu:175": " saparivāṇāṇi tu manodharmāyatanābhyāṃ pañcaskandhasvabhāvatvāt /",
    "T07vabhdicu:176": " (Jaini_10) antye dve kṛtsnāyatane catuḥskandhasvabhāvatvāt,",
    "T07vabhdicu:177": " manodharmāyatanābhyām /",
    "T07vabhdicu:178": " dhātūnāmapi ṣaḍ dhātavaḥ /",
    "T07vabhdicu:179": " tebhyaścatvāraḥ spraṣṭavyadhātūnām,",
    "T07vabhdicu:180": " pañcamo rūpadhātūnāṃ,",
    "T07vabhdicu:181": " ṣaṣṭhaḥ saptabhiścittadhātubhiḥ //",
    "T07vabhdicu:182": " anyonyasaṃgraho jñeyaḥ skandhādīnāṃ yathāyatham /",
    "T07vabhdicu:183": " rūpaskandhasya daśasvāyatanadhātuṣu rūpiṣu saṃgraho veditavyaḥ /",
    "T07vabhdicu:184": " dharmāyatanadhātupradeśena trayāṇāmapi skandhānāṃ yathāyogadharmāyatanadhātubhyām /",
    "T07vabhdicu:185": " antyasya tu manaāyatanasya saptabhiścittadhātubhiriti //",
    "T07vabhdicu:186": " atha kasmādasaṃskṛtaṃ skandhairasaṃgṛhītam ? brūmaḥ /",
    "T07vabhdicu:187": " nādhvasvapatanādibhyo nityānāṃ skandhasaṃgrahaḥ // Abhidh-d_10 //",
    "T07vabhdicu:188": " ādiśabdānniṣkriyatvaskandhalakṣaṇaviyuktatvācceti //",
    "T07vabhdicu:189": " dharmaskandhasahastrāṇāmaśīterapi saṃgrahaḥ /",
    "T07vabhdicu:190": " jñeyo 'vataraṇeṣveva taiḥ sanmārgāvatāraṇāt // Abhidh-d_11 //",
    "T07vabhdicu:191": " aśītiḥ khalvavataraṇasahasrāṇi yairvineyāḥ sanmārgamavatāryante //",
    "T07vabhdicu:192": " kiṃ punasteṣāmekaikasya pramāṇam ? brūmaḥ /",
    "T07vabhdicu:193": " atrācāryāṇāṃ bhedaṃgatā buddhayaḥ / kecidāhuḥ",
    "T07vabhdicu:194": " dharmaskandhapramāṇaṃ tu satyāderekaśaḥ kathā /",
    "T07vabhdicu:195": " satyadhyānasamādhisamāpattivimokṣapratītyasamutpādaskandhādīnāmekaśaḥ kathā dharmaskandhaḥ /",
    "T07vabhdicu:196": " rāgādicaritapratipakṣo dharmaskandha ityācāryakam /",
    "T07vabhdicu:197": " tatsatattvaṃ tu keṣāñcidvāṅnāmāpīṣyate paraiḥ // Abhidh-d_12 //",
    "T07vabhdicu:198": " yeṣāṃ tāvadvāksvabhāvaṃ buddhavacanaṃ teṣāmaśītidharmaskandhasahastrāṇi rūpaskandhaikadeśena saṃgṛhītāni /",
    "T07vabhdicu:199": " yeṣāṃ punarnāmasvabhāvaṃ teṣāṃ saṃskāraskandhasaṃgṛhītāni /",
    "T07vabhdicu:200": " ayaṃ tvāgamaḥ- “jīvato bhagavato vāṅnāma svabhāvaṃ buddhavacanaṃ gauṇamukhyanyāyena /",
    "T07vabhdicu:201": " parinirvṛtasya tu nāmasvabhāvameva,",
    "T07vabhdicu:202": " na vāksvabhāvam,",
    "T07vabhdicu:203": " brahmasvaratvānmunīndrasya,",
    "T07vabhdicu:204": " lokavācāṃ tatsādṛśyānupapatteḥ //“",
    "T07vabhdicu:205": " kasmātpunarete ṣaḍ dhātavaḥ pṛthagucyante ? yasmādete",
    "T07vabhdicu:206": " sattvaprajñaptyupādānaṃ maulaṃ ṣaḍdhātavo matāḥ /",
    "T07vabhdicu:207": " proktāstadbhedato yasmādasmimāno nivartate // Abhidh-d_13 //",
    "T07vabhdicu:208": " ete hi ṣaḍdhātavo garbhāvakrāntikāle maulaṃ sattvadravyaprajñaptyupādānam /",
    "T07vabhdicu:209": " katham ? yasmādayaṃ kāyākhyaḥ samucchrāyaḥ pṛthivīdhātunā khakkhaṭalakṣaṇena sandhārito bhūtāntaravṛttyudreko 'sthisnāyunakhadantaromādisaṃcayaḥ",
    "T07vabhdicu:210": " abdhātunā dravasnehalakṣaṇena śleṣmarudhirādimayenābhiṣyanditasaṃśleṣitabhūtāntaraḥ /",
    "T07vabhdicu:211": " tejodhātunoṣṇasvabhāvena paripācitakledadaurgandhaḥ /",
    "T07vabhdicu:212": " vāyunā ca preraṇātmakena saṃcāritabhojanarasadhātuviṇmūtraśleṣmapittasaṃcayaḥ /",
    "T07vabhdicu:213": " nabhodhātunā ca mukhanāsikākarṇādicchidrajanitabhojanapānādipraveśaniṣkramaṇakriyaḥ /",
    "T07vabhdicu:214": " vijñānadhātunā vastūpalabdhilakṣaṇena vāyudhātukriyādhyāsinotpāditasaṃjanitāṅgapratyaṅgaceṣṭo maulaṃ sattvadravyamityupacaryate /",
    "T07vabhdicu:215": " indriyāṇi cakṣurādīni khalvatra bhūtagrahaṇena gṛhyante,",
    "T07vabhdicu:216": " caitasikā vijñānagrahaṇeneti prādhānyād bhūtacittagrahaṇam /",
    "T07vabhdicu:217": " kimarthaṃ punareta eva dhātuṣaṭkamupadiṣṭam ?",
    "T07vabhdicu:218": " yasmādasya bhedāt 'asmimāno nivartate'; /",
    "T07vabhdicu:219": " katham ? ṣaḍdhātuprabhedādātmadṛṣṭinirāsaḥ /",
    "T07vabhdicu:220": " tannirāsādasmimānasamuddhātaḥ //",
    "T07vabhdicu:221": " 'satkāyadṛṣṭipuṣṭatvāt'",
    "T07vabhdicu:222": " ityatra punaḥ",
    "T07vabhdicu:223": " kliṣṭameva hi vijñānaṃ",
    "T07vabhdicu:224": " vijñānadhāturabhipretam / kasmāt ?",
    "T07vabhdicu:225": " draṣṭavyaṃ janmani śrayāt /",
    "T07vabhdicu:226": " yasmādete ṣaḍdhātavo janmano niśrayabhūtāstasmāt /",
    "T07vabhdicu:227": " 'kliṣṭameva vijñānaṃ';",
    "T07vabhdicu:228": " atra draṣṭavyam /",
    "T07vabhdicu:229": " kaḥ punarayamākāśadhāturanyaḥ punaḥ pṛthagākāśāt ? taducyate /",
    "T07vabhdicu:230": " khadhātuḥ pṛthagākāśādrūpāyatanasaṃgrahāt // Abhidh-d_14 //",
    "T07vabhdicu:231": " ākāśaṃ hi dharmāyatanasaṃgṛhītaṃ nityaṃ ca /",
    "T07vabhdicu:232": " ākāśadhātustu cākṣuṣo rūpāyatanasaṃgṛhītaḥ,",
    "T07vabhdicu:233": " ālokatamaḥsvabhāvo varṇaviśeṣo vātāyanacchidrādyabhivyaktarūpaḥ / tatpunaḥ",
    "T07vabhdicu:234": " nabhaḥ khalu nabho dhātorāsanno hetureṣa tu /",
    "T07vabhdicu:235": " bhūtānāṃ tāni tajjasya rūpasyaitattu cetasaḥ // Abhidh-d_15 //",
    "T07vabhdicu:236": " uktaṃ hi bhagavatā- “pṛthivyapsu niśritā /",
    "T07vabhdicu:237": " āpo vāyau /",
    "T07vabhdicu:238": " vāyurākāśe /",
    "T07vabhdicu:239": " ākāśaṃ tu nityatvātsvapratiṣṭhitam” iti /",
    "T07vabhdicu:240": " yadi khalu svapratiṣṭhamākāśaṃ kasmāttarhyuṃktam- ākāśamāloke sati prajñāyate /",
    "T07vabhdicu:241": " ” brūmaḥ /",
    "T07vabhdicu:242": " naiṣa doṣaḥ /",
    "T07vabhdicu:243": " ādheyenādhāraprajñāpanāt /",
    "T07vabhdicu:244": " sarvasya khalu saṃskṛtasya mūrtikriyāpratilambhe gaganamādhāraḥ /",
    "T07vabhdicu:245": " athavākāśadhāturatrākāśaśabdenoktaḥ /",
    "T07vabhdicu:246": " sa hi brāhmaṇaḥ praṣṭā tasminnākāśadhātāvākāśasaṃjñītyata evoktamāloke sati prajñāyate /",
    "T07vabhdicu:247": " na cākāśamāloke sati prajñāyate, (Jaini_14)",
    "T07vabhdicu:248": " anidarśanatvāt /",
    "T07vabhdicu:249": " eṣa akāśadhāturbhūtānāmāsanno niśrayaḥ /",
    "T07vabhdicu:250": " tāni tu tajjasyopādāyarūpasya /",
    "T07vabhdicu:251": " tadapi vijñānasya /",
    "T07vabhdicu:252": " vijñānamadhicaitasikānāṃ viprayuktānāṃ ca dharmāṇām /",
    "T07vabhdicu:253": " ata ākāśaṃ trailokyapratiṣṭhā /",
    "T07vabhdicu:254": " tadabhāve trailokyamapratiṣṭhitamanādhāraṃ,",
    "T07vabhdicu:255": " na prajñāyeta /",
    "T07vabhdicu:256": " tasmādākāśaṃ jagadutpattipralayanimittaṃ na nārāyaṇa iti siddham / gatametat //",
    "T07vabhdicu:257": " idānīṃ vaktavyam /",
    "T07vabhdicu:258": " ṣaṇṇāmadhyātmikānāṃ dhātūnāṃ ko 'nukramaḥ ? brūmaḥ /",
    "T07vabhdicu:259": " pratyakṣavṛttiryattatprāgaprāptagrāhyato 'pi yat /",
    "T07vabhdicu:260": " tato 'pi yaddavīyo 'rthaṃ paṭiṣṭhamitarādapi // Abhidh-d_16 //",
    "T07vabhdicu:261": " pratyakṣavṛttīni khalu cakṣurādīni pañca prāguktāni /",
    "T07vabhdicu:262": " tebhyo 'pyaprāptagrāhiṇī dve prāgukte /",
    "T07vabhdicu:263": " tayorapi yadya(dda)",
    "T07vabhdicu:264": " vīyo 'rthaṃ tatprāguktam /",
    "T07vabhdicu:265": " prāptagrāhiṇāṃ tu 'paṭiṣṭhamitarādapi';",
    "T07vabhdicu:266": " yatpaṭutaraṃ tatprāguktamiti //",
    "T07vabhdicu:267": " abhidharmadīpe vimāṣāprabhāyāṃ vṛttau prathamādhyāsya dvitīyaḥ pādaḥ //",
    "T07vabhdicu:268": " prathamādhyāye",
    "T07vabhdicu:269": " tṛtīyapādaḥ /",
    "T07vabhdicu:270": " idamidānīṃ vaktavyam /",
    "T07vabhdicu:271": " ya ete 'ṣṭādaśadhātavaḥ,",
    "T07vabhdicu:272": " eṣāṃ kati sanidarśanāḥ katyanidarśanāḥ ?",
    "T07vabhdicu:273": " kati sapratighāḥ katya pratidhāḥ ?",
    "T07vabhdicu:274": " kati vyākṛtāḥ katyavyākṛtā iti ?",
    "T07vabhdicu:275": " ata idaṃ pratāyate //",
    "T07vabhdicu:276": " sanidarśana ādyārthaḥ",
    "T07vabhdicu:277": " ādyasya cakṣurdhātoryortho rūpadhātvākhyaḥ sa sanidarśanaḥ /",
    "T07vabhdicu:278": " saha nidarśanena nirdiṣṭa iti kṛtvā /",
    "T07vabhdicu:279": " nidarśanaṃ vāsya saṃbandhi vidyata iti sanidarśanaḥ //",
    "T07vabhdicu:280": " mūrtāḥ sapratighā daśa /",
    "T07vabhdicu:281": " saptacittadhātūndharmadhātuṃ ca hitvā daśānye mūrtā dhātavaḥ 'sapratighā daśa'; /",
    "T07vabhdicu:282": " pratigho nāma pratighātaḥ /",
    "T07vabhdicu:283": " sa ca trividhaḥ /",
    "T07vabhdicu:284": " āvaraṇaviṣayālambanapratighātaḥ /",
    "T07vabhdicu:285": " tatrāvaraṇapratighātaḥ svedeśe parasyotpattipratibandhaḥ /",
    "T07vabhdicu:286": " sa tu mūrtānāmeva saṃsthānavatāṃ paramāṇūnāṃ digdeśanirdeśyānāṃ dharmāṇām /",
    "T07vabhdicu:287": " yathā hastohastena pratihanyate upalo vopalena /",
    "T07vabhdicu:288": " viṣayapratighātaścakṣurādīnāṃ viṣayiṇāṃ rūpādiṣu sveṣu viṣayeṣu pratighātaḥ /",
    "T07vabhdicu:289": " yasya yasmin vṛttiḥ sannipātalakṣaṇā kāritrākhyā ca sa tasmin pratihanyate tato 'nyatrāvṛtteḥ /",
    "T07vabhdicu:290": " ālambanapratighātaścittacaittānāṃ sveṣvālambaneṣu pratighātaḥ //",
    "T07vabhdicu:291": " kaḥ punarviṣayālambanayorviśeṣaḥ ?",
    "T07vabhdicu:292": " yasminyasya kāritraṃ sa tasya viṣayaḥ /",
    "T07vabhdicu:293": " yaccittacaittairgṛhyate tadālambanam /",
    "T07vabhdicu:294": " tadihāvaraṇapratighātena daśānāṃ sapratighatvamanyonyāvaraṇāt /",
    "T07vabhdicu:295": " 'ye dharmā viṣayapratighātena sapratighā āvaraṇapratighātenāpi te'; iti ?",
    "T07vabhdicu:296": " catuṣkoṭikaḥ /",
    "T07vabhdicu:297": " prathamā koṭiḥ- saptacittadhātavodharmadhātupradeśaśca yaḥ saṃprayuktaḥ /",
    "T07vabhdicu:298": " dvitīyā- pañca viṣayāḥ /",
    "T07vabhdicu:299": " tṛtīyā- pañcendriyāṇi /",
    "T07vabhdicu:300": " caturthī- dharmadhātupradeśaḥ saṃprayuktakavarjaḥ /",
    "T07vabhdicu:301": " 'ye viṣayapratighātena sapratighā ālambanapratighātenāpi te';",
    "T07vabhdicu:302": " iti paścātpādakaḥ- ye tāvadālambanapratighātena viṣayapratighātenāpi te syuḥ /",
    "T07vabhdicu:303": " viṣayapratighātena,",
    "T07vabhdicu:304": " nālambanapratighātena pañcendriyāṇi /",
    "T07vabhdicu:305": " “yatrotpitsormanasaḥ pratighātaḥ śakyate paraiḥ kartum /",
    "T07vabhdicu:306": " tatsapratighaṃ jñeyaṃ viparyayādapratighamiṣṭam //“",
    "T07vabhdicu:307": " iti bhadantakumāralātaḥ /",
    "T07vabhdicu:308": " uktāḥ sapratighāḥ //",
    "T07vabhdicu:309": " kuśalādayo 'bhidhīyante /",
    "T07vabhdicu:310": " anyatra rūpaśabdābhyāṃ ta evāvyākṛtā matāḥ // Abhidh-d_17 //",
    "T07vabhdicu:311": " ta eva daśāvyākṛtā rūpaśabdadhātuvarjāḥ /",
    "T07vabhdicu:312": " tau hi triprakārau kuśalākuśalāvyākṛtau //",
    "T07vabhdicu:313": " śeṣāstridhā",
    "T07vabhdicu:314": " saptacittadhātavo hi triprakārāḥ /",
    "T07vabhdicu:315": " dharmadhātuśca /",
    "T07vabhdicu:316": " saṃprayuktastriprakāraḥ,",
    "T07vabhdicu:317": " viprayukto 'saṃskṛtaśca /",
    "T07vabhdicu:318": " yathāśāstraṃ kaścit triprakāraḥ kaścidekaprakāraḥ saṃbhavato draṣṭavyaḥ /",
    "T07vabhdicu:319": " kaḥ punaḥ kuśalārthaḥ ?",
    "T07vabhdicu:320": " śikṣitārthaḥ kuśalārthaḥ pravīṇavat /",
    "T07vabhdicu:321": " vipākahetāvaupamiko draṣṭavyaḥ /",
    "T07vabhdicu:322": " evamakuśalo 'pi avyākṛtastūbhayapakṣāvyākaraṇādavyākṛta ityabhiprāyaḥ //",
    "T07vabhdicu:323": " kati kāmadhātupratisaṃyuktāḥ kati yāvadapratisaṃyuktā iti /",
    "T07vabhdicu:324": " tadidamārabhyate /",
    "T07vabhdicu:325": " iha sarve 'pi",
    "T07vabhdicu:326": " kāmadhātau sarve 'pyaṣṭādaśa vidyante /",
    "T07vabhdicu:327": " rūpadhātau caturdaśa /",
    "T07vabhdicu:328": " rasagandhau savijñānau dhātū hitvā",
    "T07vabhdicu:329": " gandharasadhātū tadvijñānadhātū ca hitvā / ārūpye",
    "T07vabhdicu:330": " trayontimāḥ // Abhidh-d_18 //",
    "T07vabhdicu:331": " agrapaścāntimaḥ smṛtaḥ /",
    "T07vabhdicu:332": " antāścetyupasaṃkhyānam /",
    "T07vabhdicu:333": " paścimā manodhātumanovijñānadhātudharmadhātava evamārūpyadhātau santi //",
    "T07vabhdicu:334": " kati sāsravāḥ katyanāsravāḥ",
    "T07vabhdicu:335": " sāsravānāstravā antyāstrayaḥ",
    "T07vabhdicu:336": " anantaroktāstatra sāsravāḥ duḥkhasamudayasatyasaṃgṛhītāḥ /",
    "T07vabhdicu:337": " anāsravāstu mārgasatyāsaṃskṛtasaṃgṛhītāḥ //",
    "T07vabhdicu:338": " śeṣāstu sāsravāḥ /",
    "T07vabhdicu:339": " pañcadaśadhātavaḥ sāsravāḥ,",
    "T07vabhdicu:340": " āsravasaṃyogitvavyavakīrṇatvāṅgabhāvebhyaḥ /",
    "T07vabhdicu:341": " kośakārastvāha- “anuśayānuśayanātsāsravāḥ /",
    "T07vabhdicu:342": " ” tadetadabrahma / na /",
    "T07vabhdicu:343": " niruktānuśayārthāparijñānāt /",
    "T07vabhdicu:344": " niruktāparijñānaṃ tāvat /",
    "T07vabhdicu:345": " anuśayānuśayanāt sānuśayāḥ /",
    "T07vabhdicu:346": " na sāsravā na yāvadoghāḥ /",
    "T07vabhdicu:347": " āsravā hi ābhavāgrādyāvadavīcimupādāya cittasantatiṃ strāvayanti svayaṃ ca sravantītyāsravāḥ /",
    "T07vabhdicu:348": " anuśayāstvanuśerate /",
    "T07vabhdicu:349": " kleśāḥ kliśnanti /",
    "T07vabhdicu:350": " granthā grathnanti /",
    "T07vabhdicu:351": " saṃyojanāni saṃyojayanti /",
    "T07vabhdicu:352": " oghāḥ apaharanti /",
    "T07vabhdicu:353": " iti svakriyādvāreṇaiteṣu vargeṣvetā nairuktyasaṃjñā niviśanta ityeṣā vyākhyānītirjyāyasī /",
    "T07vabhdicu:354": " anuśayārtho 'pi yadi puṣṭyarthastena mārganirvāṇālambaneṣu mithyādṛṣṭyādiṣu poṣotkarṣadarśanāt,",
    "T07vabhdicu:355": " nirvāṇamārgayorapi rūpādivat sāsravatvaprasaṅga iti / gatametat //",
    "T07vabhdicu:356": " kati savitarkāḥ kati savicārā iti vistaraḥ /",
    "T07vabhdicu:357": " sālambaprathamāḥ pañca sopacārāstrayastridhā // Abhidh-d_19 //",
    "T07vabhdicu:358": " sālambanānāṃ dhātūnāṃ ye prathamāḥ pañca te savitarkāḥ savicārāḥ /",
    "T07vabhdicu:359": " 'trayastridhā'; /",
    "T07vabhdicu:360": " ye tvantyāstrayaste tredhā /",
    "T07vabhdicu:361": " savitarkāḥ savicārāḥ /",
    "T07vabhdicu:362": " vicāramātrāścāvitarkāḥ /",
    "T07vabhdicu:363": " avicārāśca /",
    "T07vabhdicu:364": " kāmadhātau prathame ca dhyāne vitarko naiṣu triṣu prakāreṣu praviśati /",
    "T07vabhdicu:365": " sa khalvavitarko vicāramātraśca //",
    "T07vabhdicu:366": " atrāha- yadi pañcavijñānakāyāḥ savitarkāḥ savicārāḥ kathaṃ tarhi avikalpā ityucyante ? brūmaḥ",
    "T07vabhdicu:367": " nirvikalpaguṇasvārthāḥ",
    "T07vabhdicu:368": " guṇaḥ svārtho yeṣāṃ te bhavanti 'guṇasvārthāḥ'; / ete hi",
    "T07vabhdicu:369": " asmārādanirūpaṇāt /",
    "T07vabhdicu:370": " avikalpā ityucyante /",
    "T07vabhdicu:371": " etau hi pradhānau vikalpau traiyadhvikadharmaviṣayau /",
    "T07vabhdicu:372": " (Jaini_20) yogināṃ kṛtākṛtakarmāntapratyavekṣaṇā cittarakṣaṇe smṛtiḥ pradhānī bhavati /",
    "T07vabhdicu:373": " dharmasvasāmānyalakṣaṇahetuphalasaṃbandhādiṣu pravicayākhyaḥ prajñāsvabhāvaḥ prādhānyamanubhavati / atra tu",
    "T07vabhdicu:374": " manobhaumī smṛtiḥ pūrvo dvitīyo dhīrnirūpikā // Abhidh-d_20 //",
    "T07vabhdicu:375": " 'manobhaumī'ti vartate /",
    "T07vabhdicu:376": " pañcānāṃ vijñānakāyānāṃ jātibadhirapuruṣarūpadarśanavadvṛttiḥ /",
    "T07vabhdicu:377": " tatrāpi ca smṛtiḥ samāhitā cāsamāhitā ca anusmṛtivikalpaḥ,",
    "T07vabhdicu:378": " ālambanābhilapanatulyatvāt /",
    "T07vabhdicu:379": " prajñā tvasamāhitaivābhinirūpaṇā vikalpaḥ,",
    "T07vabhdicu:380": " samāhitāyāḥ prakāraviśeṣanirūpaṇābhāvāt,",
    "T07vabhdicu:381": " pūrvanirūpitopalakṣaṇamātravṛttitvācca //",
    "T07vabhdicu:382": " athaiṣāṃ ṣaṇṇāṃ vijñānakāyānāṃ kataradvijñānaṃ kiyadbhiḥ savikalpakam ?",
    "T07vabhdicu:383": " tadidamāviṣkriyate /",
    "T07vabhdicu:384": " vijñānapañcakaṃ kāmeṣvekena savikalpakam /",
    "T07vabhdicu:385": " svabhāvavikalpena /",
    "T07vabhdicu:386": " tasmādanyat tribhiḥ",
    "T07vabhdicu:387": " manovijñānaṃ kāmeṣu tribhiḥ savikalpakam /",
    "T07vabhdicu:388": " dhyāne prathame cāsamāhitam // Abhidh-d_21 //",
    "T07vabhdicu:389": " prathame hi dhyāne yadasamāhitaṃ manovijñānaṃ tat tribhireva /",
    "T07vabhdicu:390": " dvābhyāmavyagraṃ",
    "T07vabhdicu:391": " yatpunaḥ samāhitaṃtaddvābhyāmevābhinirūpaṇavikalpamapāsya /",
    "T07vabhdicu:392": " ekena cakṣuḥśrotratvagāśrayam /",
    "T07vabhdicu:393": " yatpunaścakṣuḥśrotratvagāśrayaṃ vijñānaṃ prathame dhyāne tadekenaiva /",
    "T07vabhdicu:394": " dvābhyāṃ taduparivyagraṃ",
    "T07vabhdicu:395": " dvitīyādiṣu dhyāneṣu dvābhyāṃ vyagramiti vartate /",
    "T07vabhdicu:396": " ekenaiva samāhitam // Abhidh-d_22 //",
    "T07vabhdicu:397": " anusmṛtivikalpenaiva /",
    "T07vabhdicu:398": " evaṃ yāvadbhavāgram //",
    "T07vabhdicu:399": " idamidānīṃ vaktavyam /",
    "T07vabhdicu:400": " kutra kasya ṣaṭprakāraṃ vijñānaṃ kuśalādivikalpakaṃ bhavati ?",
    "T07vabhdicu:401": " tadidamabhidharmagahvaraṃ prastūyate /",
    "T07vabhdicu:402": " ucchinnaśubhabījasya darśanaṃ savikalpakam /",
    "T07vabhdicu:403": " kuśalaṃ nāsti vijñānamanyatra pratisandhitaḥ // Abhidh-d_23 //",
    "T07vabhdicu:404": " iha tāvaducchinnakuśalamūlasya pañca rūpondriyāśrayabalotpannaṃ darśakaṃ vijñānaṃ kuśalaṃ na vidyate,",
    "T07vabhdicu:405": " anyatra kuśalamūlapratisandhānāt /",
    "T07vabhdicu:406": " kāmebhyo vītarāgasya bālasyāhānidharmiṇaḥ /",
    "T07vabhdicu:407": " dvidhāpyakuśalaṃ nāsti",
    "T07vabhdicu:408": " darśakaṃ ca manovijñānaṃ ca yadyaparihāṇadharmā bhavati /",
    "T07vabhdicu:409": " kliṣṭaṃ cāryasya nottamam // Abhidh-d_24 //",
    "T07vabhdicu:410": " na cāryasyordhvabhūmyālambanaṃ kliṣṭaṃ vijñānaṃ vikalpakamasti //",
    "T07vabhdicu:411": " kiñca,",
    "T07vabhdicu:412": " nākliṣṭāvyākṛtaṃ kiñcidūrdhvabhūmivikalpakam /",
    "T07vabhdicu:413": " na cānivṛtāvyākṛtaṃ kiñcidūrdhvabhūmivikalpakamasti /",
    "T07vabhdicu:414": " kliṣṭaṃ vikalpakaṃ cāpi nāstyadhobhūmigocaram // Abhidh-d_25 //",
    "T07vabhdicu:415": " na ca kliṣṭaṃ vijñānamadharabhūmyālambanaṃ vikalpakamasti /",
    "T07vabhdicu:416": " tridheha dvayamāryasya",
    "T07vabhdicu:417": " iha kuśalākuśalāvyākṛtaṃ darśakaṃ ca manovijñānaṃ ca vikalpakamasti /",
    "T07vabhdicu:418": " rāgiṇaḥ saśubhasya ca /",
    "T07vabhdicu:419": " avītarāgasyāpyanucchinnakuśalamūlasya pṛthagjanasya trividhaṃ dvayamasti /",
    "T07vabhdicu:420": " na śubhaṃ nāpi ca kliṣṭaṃ dvitīyādiṣu darśakam // Abhidh-d_26 //",
    "T07vabhdicu:421": " vijñānamastīti //",
    "T07vabhdicu:422": " idamidānīṃ vaktavyam /",
    "T07vabhdicu:423": " kathamasatyātmani śāśvate tadguṇe ca saṃskāre smṛtihetāvasati pratikṣaṇavinaśvareṣu ca vijñāneṣu ca parasparākṛtasaṃketeṣu pūrvānubhūto 'rthaḥ smaryate ?",
    "T07vabhdicu:424": " tadapadiśyate /",
    "T07vabhdicu:425": " yadyapi dattottara eṣa vādaḥ,",
    "T07vabhdicu:426": " tathāpīdaṃ śāstrānugatamārabhyate /",
    "T07vabhdicu:427": " prayogādaṅgasānnidhyātsabhāgatvācca santateḥ /",
    "T07vabhdicu:428": " prāgvijñānānubhūte 'rthe cetasyutpadyate smṛtiḥ // Abhidh-d_27 //",
    "T07vabhdicu:429": " praṇidhānānubhavajñānapāṭavasātatyakāritvābhyāmasahakāritvābhyāmasahakārikāraṇasānnidhye santatyānukūlebhyaḥ pūrvavijñānānubhūte rūpādau vastuni smṛtirutpadyate /",
    "T07vabhdicu:430": " ātmamanaḥsaṃyogātsaṃskārāpekṣā tadutpattiriti cet / na /",
    "T07vabhdicu:431": " ātmamanaḥ- saṃyogaḥ saṃskārāṇāṃ śaśaviṣāṇavadasiddhatvānnityasyāsyātmanaḥ saṃskārāṇāmanupapatteḥ /",
    "T07vabhdicu:432": " saṃskārasaṃyogaśca sakalātmavyāpitve pradeśavṛttyabhyupagamadoṣācca /",
    "T07vabhdicu:433": " tasmāt suṣṭhūktaṃ prayogādaṅgasānnidhyādibhyaḥ smṛtirutpadyate paramārthasaṃvṛttiviṣayā //",
    "T07vabhdicu:434": " etadviparyayāt māndyātkleśarogābhibhūtitaḥ /",
    "T07vabhdicu:435": " jñātapūrveṣu vismṛtiḥ saṃprajāyate // Abhidh-d_28 //",
    "T07vabhdicu:436": " idamidānīṃ vicāryate /",
    "T07vabhdicu:437": " duḥkhadarśanaheyādinā pañca prakāreṇa vijñānena yadanubhūtaṃ tatkatamena smaryate ?",
    "T07vabhdicu:438": " tadidaṃ prastūyate /",
    "T07vabhdicu:439": " dṛṣṭaṃ dvitricatuḥpañcaprakāreṇāpi cetasā /",
    "T07vabhdicu:440": " smaryate sattadanyaiśca nānyo 'nyaṃ vyoghadṛkkṣaye // Abhidh-d_29 //",
    "T07vabhdicu:441": " sarvāṇi khalu duḥkhadarśanādiheyāni pañcaprakārāṇi paramparānubhūtaṃ smaranti /",
    "T07vabhdicu:442": " ayaṃ tvatra niyamaḥ- 'nānyo 'nyaṃ vyoghadṛkkṣaye /",
    "T07vabhdicu:443": " '; nirodhamārgadarśanaprahātavyānubhūtaṃ tu nānyo 'nyaṃ smṛtipratiniyatālambanatvāt /",
    "T07vabhdicu:444": " śeṣāstu trayaḥ prakārāḥ sambhinnālambanatvānna pratiṣidhyante //",
    "T07vabhdicu:445": " vijñānānāṃ tu pañcānāṃ yadekenānubhūyate /",
    "T07vabhdicu:446": " tatsmaryate 'pi cānyena",
    "T07vabhdicu:447": " manovijñānenetyarthaḥ /",
    "T07vabhdicu:448": " tena khalvitarairapi // Abhidh-d_30 //",
    "T07vabhdicu:449": " manovijñānenāpi yadanubhūtaṃ tat ṣaḍbhirapi smaryate //",
    "T07vabhdicu:450": " atha dvādaśānāṃ cittānāṃ ko 'rthaḥ kenānubhūtaḥ katibhiḥ smaryate ?",
    "T07vabhdicu:451": " dvādaśacittāni /",
    "T07vabhdicu:452": " kāmāvacarāṇi kuśalādīni catvāri /",
    "T07vabhdicu:453": " rūpāvacarāṇi trīṇyanyatrākuśalāt /",
    "T07vabhdicu:454": " evamārūpyāvacarāṇyetānyeva trīṇi /",
    "T07vabhdicu:455": " śaikṣamaśaikṣaṃ ca /",
    "T07vabhdicu:456": " smṛtirapi tatsaṃprayuktā dvādaśavidhaiva /",
    "T07vabhdicu:457": " tatra kiṃ kenānubhūtaṃ tad dvādaśabhirapi smaryate ?",
    "T07vabhdicu:458": " kāmāvacarakuśalānubhūtaṃ tad dvādaśavidhayā smarati /",
    "T07vabhdicu:459": " evamakuśalena /",
    "T07vabhdicu:460": " tannivṛtāvyākṛtānubhūtamaṣṭavidhayā smarati /",
    "T07vabhdicu:461": " kāmāvacaryā sarvayā /",
    "T07vabhdicu:462": " rūpārūpyāvacaryayānyatra nivṛtāvyākṛtānivṛtāvyākṛtāyāḥ śaikṣāśaikṣābhyāṃ ca /",
    "T07vabhdicu:463": " evamanivṛtāvyākṛtena /",
    "T07vabhdicu:464": " rūpāvacarakuśalānubhūtaṃ sarvābhiḥ smarati /",
    "T07vabhdicu:465": " tannivṛtāvyākṛtānubhūtaṃ daśabhiranyatra kāmāvacaranivṛtāvyākṛtānivṛtāvyākṛtābhyām /",
    "T07vabhdicu:466": " tadanivṛtāvyākṛtānubhūtaṃ daśabhiranyatrārūpyāvacaranivṛtāvyākṛtānivṛtāvyākṛtābhyām /",
    "T07vabhdicu:467": " ārūpyāvacaraḥ kuśalānubhūtaṃ daśabhiranyatra kāmāvacaranivṛtāvyākṛtānivṛtāvyākṛtābhyām /",
    "T07vabhdicu:468": " tannivṛtāvyākṛtānubhūtaṃ navabhiranyatra kāmāvacaraṃ nivṛtāvyākṛtānivṛtāvyākṛtābhyām /",
    "T07vabhdicu:469": " rūpāvacarāccānivṛtāvyākṛtāt /",
    "T07vabhdicu:470": " evamanivṛtāvyākṛtena /",
    "T07vabhdicu:471": " śaikṣānubhūtamekādaśabhiranyatrakāmāvacaranivṛtāvyākṛtādevamaśaikṣeṇeti /",
    "T07vabhdicu:472": " saṃkṣepārthastvayaṃ ślokaiḥ pradarśyate /",
    "T07vabhdicu:473": " dvyavyākṛtānubhūtaṃ yaccittaṃ dvādaśakādiha /",
    "T07vabhdicu:474": " vyārūpyarūpanivṛteḥ smaryate 'ṣṭābhireva tat // Abhidh-d_31 //",
    "T07vabhdicu:475": " kāmadhātau nivṛtāvyākṛtānivṛtāvyākṛtābhyāṃ yadanubhūtaṃ tadaṣṭābhiḥ smaryate /",
    "T07vabhdicu:476": " rūpārūpyāvacare dve nivate hitvā /",
    "T07vabhdicu:477": " śekṣamaśaikṣaṃ caivamanivṛtāvyākṛtena /",
    "T07vabhdicu:478": " rūpārūpyāptanivṛtaśubhābhyāṃ tu krameṇa yat /",
    "T07vabhdicu:479": " kāmāptāvyākṛte hitvā smaryate daśakena tat // Abhidh-d_32 //",
    "T07vabhdicu:480": " kāmāvacaranivṛtāvyākṛte hitvā /",
    "T07vabhdicu:481": " rūpe tvanivṛtākhyena dṛṣṭamavyākṛtena yat /",
    "T07vabhdicu:482": " ārūpyāvyākṛte hitvā tadanyaiḥ smaryate punaḥ // Abhidh-d_33 //",
    "T07vabhdicu:483": " yatkhalu rūpadhātau anivṛtāvyākṛtenānubhūtaṃ tadārūpyāvyākṛte hitvā tadanyairdaśabhiḥ smaryate //",
    "T07vabhdicu:484": " ārūpyāvyākṛtajñātaṃ yaśceto navakena tat /",
    "T07vabhdicu:485": " kāmāptāvyākṛte hitvā rūpāptānivṛtaṃ tathā // Abhidh-d_34 //",
    "T07vabhdicu:486": " gatametadaupodghātikaṃ prakaraṇam /",
    "T07vabhdicu:487": " prakṛtamevābhidhīyatām //",
    "T07vabhdicu:488": " ya ete 'ṣṭādaśadhātava eṣāṃ kati sālambanāḥ katyanālambanāḥ katyupāttāḥ katyanupāttāḥ kati saṃcitāḥ katyasaṃcitāḥ ?",
    "T07vabhdicu:489": " tadidamārabhyate /",
    "T07vabhdicu:490": " cittākhyāḥ sapta sālambā dharmākhyaḥ saṃprayuktakaḥ /",
    "T07vabhdicu:491": " sālambanā iti vartate /",
    "T07vabhdicu:492": " śeṣāstvanālambanā viṣayāgrahaṇāt //",
    "T07vabhdicu:493": " amūrtā dhvaninā sārdhamanupāttāḥ",
    "T07vabhdicu:494": " ya ete saptacittadhātavo dharmadhātvardhena sahoktāste śabdena sahānupāttāḥ / ato 'nye",
    "T07vabhdicu:495": " nava dvidhā // Abhidh-d_35 //",
    "T07vabhdicu:496": " ye santānādhirohiṇaḥ pratyutpannāścakṣurādayastadavinirbhāgiṇaśca rūpādayaḥ /",
    "T07vabhdicu:497": " śeṣāstvanupāttāḥ /",
    "T07vabhdicu:498": " niścetanatvādanātmabhāvaparyāpannatvācca /",
    "T07vabhdicu:499": " śeṣā ye bāhyāḥ kāyendriyasaṃtānavyatirekavartinaste 'nupāttā iti siddham //",
    "T07vabhdicu:500": " kati bhūtāni kati bhautikāḥ ?",
    "T07vabhdicu:501": " tatrāpyucyate /",
    "T07vabhdicu:502": " spṛśyaṃ dvidhā",
    "T07vabhdicu:503": " atra bhūtāni catvāri bhautikaṃ ca gurutvādisaptaprakāram /",
    "T07vabhdicu:504": " sadharmāṃśāḥ saha tā nava bhautikāḥ /",
    "T07vabhdicu:505": " saha dharmadhātvaṃśenāvijñaptyākhyena 'saha tā nava bhautikāḥ'; //",
    "T07vabhdicu:506": " evaṃ kati mūrtāḥ ?",
    "T07vabhdicu:507": " daśa sāvayavā mūrtāḥ",
    "T07vabhdicu:508": " śeṣāstvamūrtāścakṣurvijñānadhātvādayaḥ /",
    "T07vabhdicu:509": " ta eva daśa saṃcitāḥ // Abhidh-d_36 //",
    "T07vabhdicu:510": " paramāṇusaṃghātā ityarthaḥ /",
    "T07vabhdicu:511": " ta evāṣṭau cakṣurvijñānadhātvādayo hitvā śeṣā daśa saṃcitāḥ //",
    "T07vabhdicu:512": " kati cchettāraḥ kati cchedyāḥ,",
    "T07vabhdicu:513": " kati dagdhāraḥ kati dāhyāḥ,",
    "T07vabhdicu:514": " kati tolayitāraḥ kati tolyāḥ ?",
    "T07vabhdicu:515": " tadidamatrocyate /",
    "T07vabhdicu:516": " rūpagandharasasparśāścchetṛcchedyātmakā matāḥ /",
    "T07vabhdicu:517": " dāhakāstolakāścaite dāhyāstolyāsta eva vā // Abhidh-d_37 //",
    "T07vabhdicu:518": " 'vā'; śabdo matavikalpārthaḥ /",
    "T07vabhdicu:519": " keṣāñcittejodhātureva dagdhā gurutvameva tolyam //",
    "T07vabhdicu:520": " kati vipākajāḥ katyaupacayikāḥ ?",
    "T07vabhdicu:521": " pañca rūpīndriyātmāno vipākopacayātmakāḥ /",
    "T07vabhdicu:522": " vipākakāraṇahetvadhīnajanmatvāt naiṣyandikāni cakṣurādīni pañca na vidyante /",
    "T07vabhdicu:523": " mṛtasya vipākajavyatiriktatanniṣyandābhāvāt /",
    "T07vabhdicu:524": " tatra vipākahetorjātā vipākajāḥ,",
    "T07vabhdicu:525": " madhyapadalopaṃ kṛtvā gorathavat /",
    "T07vabhdicu:526": " amūrtā naupacayikāḥ",
    "T07vabhdicu:527": " saptacittadhātavo dharmadhātuścāmūrtā naiṣyandikavipākajāstu vidyante sabhāgavipākahetubalotpatteḥ /",
    "T07vabhdicu:528": " tridhā śeṣāḥ",
    "T07vabhdicu:529": " rūpadhātvādyāścatvārastriprakārā ye kāyendriyasahavartinaste tridhā /",
    "T07vabhdicu:530": " bāhyāḥ te dvidhā /",
    "T07vabhdicu:531": " dhvanirdvidhā // Abhidh-d_38 //",
    "T07vabhdicu:532": " śabdastu vipākajo nāstītyāgamaḥ /",
    "T07vabhdicu:533": " yuktirapīcchātastatpravṛtteḥ //",
    "T07vabhdicu:534": " idānīmidamucyate /",
    "T07vabhdicu:535": " yaścakṣurdhātunā samanvāgataḥ samanvāgamaṃ pratilabhate cakṣurvijñānadhātunāpi saḥ ?",
    "T07vabhdicu:536": " yo vā cakṣurvijñānardhātunā cakṣudhātunāpi saḥ ? āha /",
    "T07vabhdicu:537": " nātraikāṃśaḥ / yasmāt",
    "T07vabhdicu:538": " cakṣustadupalabdhiśca pṛthagvā saha vāpnuyāt /",
    "T07vabhdicu:539": " cakṣurdhātuṃ tāvallabhate na cakṣurvijñānadhātum /",
    "T07vabhdicu:540": " kāmadhātau krameṇa cakṣurindriyaṃ pratilabhamānaḥ,",
    "T07vabhdicu:541": " ārūpyadhātucyutaśca dvitīyādiṣu dhyāneṣūpapadyamānaḥ /",
    "T07vabhdicu:542": " syāccakṣurvijñānadhātunā na cakṣurdhātunā /",
    "T07vabhdicu:543": " dvitīyādiṣu dhyāneṣūpapannaścakṣurvijñānamasaṃmukhīkurvāṇaḥ /",
    "T07vabhdicu:544": " tataścyutaścādhastādupapadyamānaḥ /",
    "T07vabhdicu:545": " ubhābhyāmapi- ārūpyadhātucyutaḥ kāmadhātau brahmaloke copapadyamānaḥ /",
    "T07vabhdicu:546": " nobhābhyām- etānākārān sthāpayitvā /",
    "T07vabhdicu:547": " yaścakṣurdhātunā samanvāgataḥ cakṣurvijñānadhātunāpi saḥ ?",
    "T07vabhdicu:548": " catuṣkoṭikāḥ /",
    "T07vabhdicu:549": " prathamā- dvitīyādiṣu dhyāneṣūpapannaścakṣurvijñānamasaṃmukhīkurvāṇaḥ /",
    "T07vabhdicu:550": " dvitīyā- kāmadhātāvalabdhavihīnacakṣuḥ /",
    "T07vabhdicu:551": " tṛtīyā- kāmadhātau labdhāvihīnacakṣuḥ prathamadhyānopapanno dvitīyādidhyānopapannaśca paśyan /",
    "T07vabhdicu:552": " caturthī- etānākārān sthāpayitvā //",
    "T07vabhdicu:553": " gatametat / prakṛtamidānīmanuvartyatām /",
    "T07vabhdicu:554": " katyādhyātmikāḥ kati bāhyāḥ ?",
    "T07vabhdicu:555": " dvādaśādhyātmikā jñeyāḥ",
    "T07vabhdicu:556": " pañcendriyātmikaḥ saptacittadhātavaśca,",
    "T07vabhdicu:557": " ahaṃkārasanniśrayatvāt /",
    "T07vabhdicu:558": " “ātmanā hi sudāntena svargaṃ prāpnoti paṇḍitaḥ /” iti /",
    "T07vabhdicu:559": " bāhyāṣṣaḍviṣayātmakāḥ // Abhidh-d_39 //",
    "T07vabhdicu:560": " kati darśanaheyāḥ kati bhāvanāheyāḥ katyaheyāḥ ?",
    "T07vabhdicu:561": " tadārabhyate /",
    "T07vabhdicu:562": " trayo 'ntyāstrividhāḥ",
    "T07vabhdicu:563": " manodhāturmanovijñānadhāturdharmadhātavastriprakārāḥ /",
    "T07vabhdicu:564": " aṣṭāśītyanuśayasahacariṣṇavastatprāptayaśca darśanaheyāḥ /",
    "T07vabhdicu:565": " śeṣā bhāvanāpathasaṃkṣayāḥ /",
    "T07vabhdicu:566": " ye sāsravāḥ /",
    "T07vabhdicu:567": " ye tvanāsravāste 'praheyā nirdoṣatvāt //",
    "T07vabhdicu:568": " na rūpamasti dṛggheyaṃ nākliṣṭaṃ nāvikalpakam // Abhidh-d_40 //",
    "T07vabhdicu:569": " pṛthagjanatvamiti cet / na /",
    "T07vabhdicu:570": " tasyānivṛtāvyākṛtatvāta,",
    "T07vabhdicu:571": " samucchinnakuśalamūlavītarāgāṇāmapi tatsamanvāgamāt /",
    "T07vabhdicu:572": " āpāyikaṃ ca kāyavākkarmarūpasvabhāvaṃ tadapyāryamārgavirodhitvādvihīnaṃ na tu prahīṇaṃ tasmādubhayaṃ na darśanaheyaṃ satyeṣvavipratipatteḥ /",
    "T07vabhdicu:573": " duḥkhadharmajñānakṣāntau pṛthagjanatvaprasaṃgācca /",
    "T07vabhdicu:574": " pañcavijñānakāyā avikalpakāste 'pi na darśanaheyāḥ //",
    "T07vabhdicu:575": " kati sabhāgāḥ kati tatsabhāgāḥ ?",
    "T07vabhdicu:576": " sabhāga eva dharmākhyaḥ śeṣāstūbhayathā smṛtāḥ /",
    "T07vabhdicu:577": " dharmadhātuvarjyā anye dhātavo dvidhā /",
    "T07vabhdicu:578": " sabhāgāstatsabhāgāśca //",
    "T07vabhdicu:579": " kaḥ punaḥ sabhāgārthaḥ ko vā tatsabhāgārthaḥ ?",
    "T07vabhdicu:580": " sabhāgastatsabhāgatve svakriyābhāktu tulyate // Abhidh-d_41 //",
    "T07vabhdicu:581": " yaḥ svakriyāṃ bhajate sa sabhāga ityucyate /",
    "T07vabhdicu:582": " yaḥ svakriyāvirahitaḥ sa tatsādṛśyamātrabhajamānatvāt tatsabhāga ityākhyāyate /",
    "T07vabhdicu:583": " atra sabhāgastrividhaḥ /",
    "T07vabhdicu:584": " adhvasu svakriyābhedena vācyaḥ /",
    "T07vabhdicu:585": " evaṃ tatsabhāgaḥ kriyāvirahito vācyaḥ /",
    "T07vabhdicu:586": " anutpattidharmakaṃ caturthamiti kāśmīrāḥ //",
    "T07vabhdicu:587": " kati dṛṣṭiḥ kati na dṛṣṭiḥ ?",
    "T07vabhdicu:588": " cakṣuḥ sadharmadhātvaṃśaṃ navadhā dṛṣṭirūcyate /",
    "T07vabhdicu:589": " cakṣustāvalloke 'pi dṛṣṭiriti pratītam /",
    "T07vabhdicu:590": " dharmadhātorapi pradeśo dṛṣṭisvabhāvo 'ṣṭavidhaḥ kliṣṭākliṭaprajñātmakaḥ /",
    "T07vabhdicu:591": " śeṣastu na dṛṣṭiḥ /",
    "T07vabhdicu:592": " pāñcavijñānakī prajñā na dṛṣṭiranitīraṇāt // Abhidh-d_42 //",
    "T07vabhdicu:593": " nitīrikā hi dṛṣṭayo vicāraṇāśrayāt /",
    "T07vabhdicu:594": " sā tvavikalpikā jaḍasvabhāvā /",
    "T07vabhdicu:595": " atyalpamidamucyate /",
    "T07vabhdicu:596": " manovijñānabhaumyanirāsādisaṃprayuktā na dṛṣṭirityupasaṃkhyātavyam //",
    "T07vabhdicu:597": " kathaṃ punaretāḥ prajñāḥ paśyanti ?",
    "T07vabhdicu:598": " tadidamāviṣkriyate /",
    "T07vabhdicu:599": " sameghāmegharātryahnordṛśyaṃ cakṣuryathekṣate /",
    "T07vabhdicu:600": " kliṣṭākliṣṭadṛśau tadvacchaikṣāśaiṃkṣe ca paśyataḥ // Abhidh-d_43 //",
    "T07vabhdicu:601": " yathā sameghāyāṃ timirapaṭalāvaguṇṭhitacandranakṣatracakraprāyāṃ rajanyāṃ rūpāṇi dṛśyante tathā kliṣṭāḥ pañcadṛṣṭayo jñeyaṃ paśyanti /",
    "T07vabhdicu:602": " yathā tu vigatarajāṃsi niśākarakiraṇāṃśukāvaguṇṭhitāyāṃ triyāmāyāṃ rūpāṇi dṛśyante,",
    "T07vabhdicu:603": " tathā laukikī samyagdṛṣṭiḥ paśyati /",
    "T07vabhdicu:604": " yathā tu meghapaṭalāvaguṇṭhite divākarakiraṇānudbhāsite divase rūpāṇi dṛśyante tadvacchaikṣī dṛṣṭiḥ paśyati /",
    "T07vabhdicu:605": " yathā tu dravyakanakarasāvasekapiñjaradinakarakiraṇaprotsāritatimirasaṃcaye divase cakṣuṣmato devadattasya rūpaṃ cakṣurīkṣate,",
    "T07vabhdicu:606": " tathā buddhānāmarhatāṃ prajñācakṣuravidyākleśopakleśamaladūṣikātimirapaṭalavarjitaṃ jñeyaṃ paśyatīti /",
    "T07vabhdicu:607": " abhidharmadīpe vibhāṣāprabhāyāṃ vṛttau prathamasyādhyāyasya tṛtīyaḥ pādaḥ //",
    "T07vabhdicu:608": " prathamādhyāye",
    "T07vabhdicu:609": " caturthapādaḥ /",
    "T07vabhdicu:610": " āha / yaduktam- cakṣurdarśanamaṣṭaprakārā ca prajñā dṛṣṭiriti /",
    "T07vabhdicu:611": " atha vijñānaṃ paśyatyatha na paśyati ?",
    "T07vabhdicu:612": " yadi paśyati daśadharmā dṛṣṭisvabhāvā bhavanti /",
    "T07vabhdicu:613": " atha na paśyati dārṣṭāntikapakṣastarhyujjhito bhavati /",
    "T07vabhdicu:614": " devā enaṃ grahīṣyanti grahītavyaṃ cenmaṃsyante /",
    "T07vabhdicu:615": " yattūktaṃ daśadharmā dṛṣṭisvabhāvāḥ prāpnuvantītyatra vijñānasya mukhyadarśanakalpanāpratiṣedhamupariṣṭāt kariṣyāmaḥ /",
    "T07vabhdicu:616": " idaṃ tu vaktavyam /",
    "T07vabhdicu:617": " cakṣuścakṣurvijñānaprajñāsāmagrīṇāṃ kaḥ paśyati ?",
    "T07vabhdicu:618": " kutaḥ saṃśaya iti cet /",
    "T07vabhdicu:619": " sarvatra doṣadarśanāt /",
    "T07vabhdicu:620": " yadi tāvaccakṣuḥ paśyati yāvatkāyaḥ spṛśati tato yugapat sarvaviṣayopabhogaprasaṃgaḥ /",
    "T07vabhdicu:621": " atha cakṣurvijñānaṃ paśyati kastarhi vijānāti ?",
    "T07vabhdicu:622": " vyavahitamapi kiṃ na paśyati,",
    "T07vabhdicu:623": " apratighatvāt ?",
    "T07vabhdicu:624": " atha prajñā paśyati śrotravijñānādiṣvapi prajñā vidyata iti tatrāpi darśanaprasaṃgaḥ /",
    "T07vabhdicu:625": " atha cakṣurādisāmagrī paśyati sāpi khalu cakṣurādisāmagryaṅgavyatiriktā svabhāvakriyābhāvānna vidyate /",
    "T07vabhdicu:626": " cakṣurādisāmagryaṅgānāmapi pratyekaṃ darśanaśaktikriyābhāvo 'ndhaśatavadityasattvam /",
    "T07vabhdicu:627": " sarvasāmagrīṇāṃ sarvakāryakaraṇāpattitvāt,",
    "T07vabhdicu:628": " viśeṣābhāvāt /",
    "T07vabhdicu:629": " hetupratyayasāmagrīṃ pratītya kriyāmātraṃ vijñānamutpadyata iti cet / na /",
    "T07vabhdicu:630": " janikartṛbhāve janmakriyāsvātantryānupapatteḥ,",
    "T07vabhdicu:631": " naśyādivat /",
    "T07vabhdicu:632": " hetupratyayānāṃ paratantrāṇāṃ svātmanyavasthitānāṃ nirātmakānāṃ nirātmakakaraṇaśaktyayogāt /",
    "T07vabhdicu:633": " kiñca, vijñeyābhāve vijñānānupapatteḥ,",
    "T07vabhdicu:634": " dāhyadahanavat /",
    "T07vabhdicu:635": " kiñca, vijñānakriyāśritābhāve tadabhāvāccitrakuḍyavat /",
    "T07vabhdicu:636": " janmanāśayorddharmidharmatve viruddhānāmanyataropapattirvināśasya vā sajātihetutvaprasaṃgaḥ /",
    "T07vabhdicu:637": " yajjātyanuvṛttistadbījamiti cet / na /",
    "T07vabhdicu:638": " kuśalākuśalādicittanirodhe bījatvānupapatteḥ,",
    "T07vabhdicu:639": " sāmagrīpakṣotsargātsāṃkhyamatābhyupagamadoṣācca /",
    "T07vabhdicu:640": " teṣāmapi pradhānākhyādbījādekasmānnirapekṣātsarvaṃ saṃbhavati /",
    "T07vabhdicu:641": " nimittāntarāpekṣā śaktaśakteriti cet / na /",
    "T07vabhdicu:642": " akṣaṇikatvadoṣāt /",
    "T07vabhdicu:643": " sarvasāmagryaṅgabījābhyupagame kāryasvabhāvādivaicitryaprasaṃgaḥ /",
    "T07vabhdicu:644": " tasmānnirdoṣaḥ pakṣo vaktavyaḥ /",
    "T07vabhdicu:645": " so 'yaṃ prakramyate /",
    "T07vabhdicu:646": " cakṣuḥ paśyati vijñānaṃ vijānāti svagocaram /",
    "T07vabhdicu:647": " ālocanopalabdhitvādviśeṣaḥ sumahāṃstayoḥ // Abhidh-d_44 //",
    "T07vabhdicu:648": " cakṣurdravyaṃ hi draṣṭṛsvabhāvam /",
    "T07vabhdicu:649": " tasya hetupratyayasāmagrīparigrahaprabodhitaśakteḥ rūpadarśanakriyāmātramutpadyate /",
    "T07vabhdicu:650": " dravyakriyayoścānyatvaṃ siddhasādhyamānarūpatvānnirapekṣasāpekṣavyapadeśitvācca draṣṭavyam /",
    "T07vabhdicu:651": " tatra cakṣurmūrtikriyāvadvijñānādhiṣṭhitaṃ darśanakriyāmārabhate /",
    "T07vabhdicu:652": " na vijñānaśūnyam /",
    "T07vabhdicu:653": " yathaiva cakṣurvijñānamālocanādhiṣṭhitakriyaṃ vijānāti,",
    "T07vabhdicu:654": " na kevalam,",
    "T07vabhdicu:655": " paramparānugrahabalāddhyanayoḥ pradīpādipratyayāntaraparigṛhītayoryugapadekasmin viṣaye vṛttilābho bhavati /",
    "T07vabhdicu:656": " yastvetadatipatyaivaṃ kalpayati- 'kāraṇabhūtābhyāṃ prāgutpannābhyāṃ cakṣūrūpābhyāṃ kāryabhūtaṃ vijñānaṃ sahaikasmin kāle nāvatiṣṭhate';",
    "T07vabhdicu:657": " iti tasya sakṣādviṣayānubhavanābhāvādanumānāgamābhāvaprasaṃgaḥ /",
    "T07vabhdicu:658": " anubhavajñāne cāsati manovijñānasmṛtigocarābhāvādanutpattiprasaṃgaḥ /",
    "T07vabhdicu:659": " niyataviṣayasmaraṇābhāvācca /",
    "T07vabhdicu:660": " tasmādvijñānaṃ niyatāśrayālambanalabdhapratiṣṭhaṃ sahakārikāraṇasāmagrīsannipātopajanitakriyaṃ sākṣādviṣayamupalabhate /",
    "T07vabhdicu:661": " cakṣurapyālocayati pradīpastatkālamevāvabhāsayati /",
    "T07vabhdicu:662": " ya ete vijñānacakṣūrūpādayaḥ svahetusāmagrīprabodhitaśaktayaḥ te viṣayaprativijñaptyālocanāvabhāsanākhyāṃ yugapat saudhīṃ saudhīṃ vṛttiṃ pratipadyanta iti yuktimatī nītiḥ /",
    "T07vabhdicu:663": " tasmātsatsvapyanyeṣu pratyayeṣu darśanakriyāyāścakṣuṣaḥ prādhānyāt,",
    "T07vabhdicu:664": " tadevāñjasā paśyatītyucyate /",
    "T07vabhdicu:665": " yathā vā devadattaḥ sthālījalajvalanataṇḍulādiṣu satsvapi pāke pravartamāne svasyāmadhiśrayaṇodakāsecanataṇḍalāvapanadarvīparighaṭṭanācāmanisrāvaṇakriyāyāṃ",
    "T07vabhdicu:666": " labdhasāmarthyaḥ sādhanasanniyoge ca paraprāptaiśvaryo devadattaḥ prādhānyātpacatātyucyate /",
    "T07vabhdicu:667": " yadā punastaṇḍulānāṃ (Jaini_33)",
    "T07vabhdicu:668": " vikledo vivakṣitaḥ pāko vā tadā jalānalayoḥ prādhānyādvyapadeśo bhavatyambu kledayatyagniḥ pacatīti /",
    "T07vabhdicu:669": " tasmātsāmagryāṃ satyāṃ darśane pravartamāne prādhānyāccakṣuḥ paśyatītyucyate /",
    "T07vabhdicu:670": " kathaṃ prādhānyamiti cet ?",
    "T07vabhdicu:671": " tatprakarṣe darśanaprakarṣāt /",
    "T07vabhdicu:672": " tulye hi prathamadhyānacakṣurvijñāne dvitīyādiṣu cakṣuṣprakarṣāddarśanaprakarṣo dṛśyata iti /",
    "T07vabhdicu:673": " tasmādyuktam- “cakṣuḥ paśyati nayanaṃ paśyati manasi tu bhaktyā prajñāvṛttirupacaryate manasā paśyati” iti /",
    "T07vabhdicu:674": " tatrayaduktaṃ kośakāreṇa- “kimidamākāśaṃ khādyate /",
    "T07vabhdicu:675": " sāmagrayāṃ hi satyāṃ dṛṣṭamityupacāraḥ pravartate /",
    "T07vabhdicu:676": " tatra kaḥ paśyati ?” iti /",
    "T07vabhdicu:677": " tadatra teta bhadantena sāmagryaṅgakriyāpaharaṇaṃ ? kriyate /",
    "T07vabhdicu:678": " abhidharmasaṃmohāṅkasthānenātmāpyaṅkito bhavatyayogaśūnyatāprapātābhimukhyatvaṃ pradarśitamiti //",
    "T07vabhdicu:679": " kiṃ punarekenāpi cakṣaṣā paśyati,",
    "T07vabhdicu:680": " āhosvid dvābhyāmeveti ?",
    "T07vabhdicu:681": " nātra niyamaḥ / yasmāt",
    "T07vabhdicu:682": " ekasya cakṣuṣaḥ kāryaṃ vijñānamathavā dvayoḥ /",
    "T07vabhdicu:683": " iti dvicandradarśanādervijñānasya .......... //",
    "T07vabhdicu:684": " prāptagrāhīṇi āhosvidaprāptagrāhīṇīti ? taducyate /",
    "T07vabhdicu:685": " aprāpyārthaṃ manaścakṣuḥ śrotraṃ ca trīṇyato 'nyathā // Abhidh-d_45 //",
    "T07vabhdicu:686": " ghrāṇarasanakāyendriyāṇi prāptagrāhīṇītyarthaḥ //",
    "T07vabhdicu:687": " atra kāṇādaḥ paśyati /",
    "T07vabhdicu:688": " nāprāptagrāhīṇīndriyāṇi /",
    "T07vabhdicu:689": " cakṣuṣo hi raśmirgatvā paśyati /",
    "T07vabhdicu:690": " śrotraṃ tra sarvagataṃ prāpyaiva sarvaṃ śrṛṇoti /",
    "T07vabhdicu:691": " taṃ pratīdamucyate /",
    "T07vabhdicu:692": " aprāptagrāhiṇaḥ siddhā dūrāsannasamagrahāt /",
    "T07vabhdicu:693": " yāvatā hi kālena devadattaḥ svapāṇitalalekhāṃ paśyati tāvataiva candralekhām /",
    "T07vabhdicu:694": " na cāyaṃ gatimatāṃ dharmaḥ /",
    "T07vabhdicu:695": " gatimanto hi devadattādayo dūraṃ cirādgacchantyāsannaṃ kṣipramiti / na /",
    "T07vabhdicu:696": " pradīpavat tatsiddheḥ /",
    "T07vabhdicu:697": " pradīpādiprabhāvaścet",
    "T07vabhdicu:698": " yathā khalu yāvatā kālena pradīpo nediṣṭhaṃ rūpamabhivyanakti tāvatā daviṣṭhaṃ tadvaditi /",
    "T07vabhdicu:699": " tatra pratyavasthānam-",
    "T07vabhdicu:700": " na samaṃ tatsamudbhavāt // Abhidh-d_46 //",
    "T07vabhdicu:701": " yadi pradīpo gacchet,",
    "T07vabhdicu:702": " tatrāpyeṣa doṣaḥ prasajyeta /",
    "T07vabhdicu:703": " prabhādimadhyānteṣu ca tāpaviśeṣadarśanāt tadekatvāsiddhiḥ /",
    "T07vabhdicu:704": " tasya punaḥ pratītya yugapat sarvapradīpaprabhāmupādāya rūpaparamāṇūnāmutpattistasyaiṣa doṣo nāsti //",
    "T07vabhdicu:705": " sarvagrahaprasaṃgaścennāyaskāntādidarśanāt /",
    "T07vabhdicu:706": " yadyaprāptagrāhi cakṣuḥ brahmaloke brahmāṇaṃ kasmānna paśyati ?",
    "T07vabhdicu:707": " tatredamucyate /",
    "T07vabhdicu:708": " nāyaskāntavattatsiddheḥ /",
    "T07vabhdicu:709": " yathā tulye 'pyaprāptākarṣaṇe na prācīno 'yaskānto maṇirudīcīnamayaḥ samākarṣati tadvaditi //",
    "T07vabhdicu:710": " atra punarvindhyavāsī paśyati sarvagatatvamindriyāṇām /",
    "T07vabhdicu:711": " taṃ pratīdamucyate /",
    "T07vabhdicu:712": " sarvagatvādadoṣaścennāyogāttilatailavat // Abhidh-d_47 //",
    "T07vabhdicu:713": " ko hyanunmatto brūyāttileṣu tailaṃ sarvagatamastīti ?",
    "T07vabhdicu:714": " tadvakcakṣuḥśrotrādyadhiṣṭhānebhyo bahirindriyāṇi kaḥ kalpayedamūḍhacetāḥ ?",
    "T07vabhdicu:715": " idaṃ vaktavyam /",
    "T07vabhdicu:716": " yatra kāye sthitaścakṣuṣā rūpāṇi paśyati kiṃ tāni kāyacakṣūrūpavijñānāni ekabhaumāni,",
    "T07vabhdicu:717": " āhostidanyabhaumikānyapi ?",
    "T07vabhdicu:718": " sarveṣāmaniyamaḥ /",
    "T07vabhdicu:719": " tatra kāmadhātūpapannasya tāvat svena cakṣuṣā svāni rūpāṇi paśyataḥ sarvaṃ svabhaumam /",
    "T07vabhdicu:720": " tasyaivāsya dhyānacakṣuṣā svarūpāṇi paśyataḥ kāyarūpe svabhūmike dvayaṃ prathamāddhyānāt /",
    "T07vabhdicu:721": " prathamadhyānabhūmīni paśyato rūpāṇyapi tatratyāni /",
    "T07vabhdicu:722": " dvitīyadhyānacakṣuṣā samīkṣamāṇasya kāyarūpe svabhūmike,",
    "T07vabhdicu:723": " cakṣurdvitīyād dhyānāt,",
    "T07vabhdicu:724": " vijñānaṃ prathamāt /",
    "T07vabhdicu:725": " prathamadhyānabhūmīni paśyato vijñānarūpe prathamāddhyānāt,",
    "T07vabhdicu:726": " kāyaḥ kāmāvacaraḥ,",
    "T07vabhdicu:727": " cakṣurdvitīyāddhyānāt /",
    "T07vabhdicu:728": " dvitīyadhyānabhūmīni paśyataścakṣūrūpe dvitīyadhyānabhūmike kāyaḥ kāmāvacāro vijñānaṃ prathamadhyānāt /",
    "T07vabhdicu:729": " evaṃ tṛtīyacaturthadhyānabhūmikena cakṣuṣā tadbhūmikādharabhūmikāni rūpāṇi paśyato vijñātavyam /",
    "T07vabhdicu:730": " prathamadhyānopapannasya svena cakṣuṣā svānarūpāṇi paśyataḥ sarvaṃ svabhūmikam /",
    "T07vabhdicu:731": " adharāṇi rūpāṇi paśyatastrayaṃ svabhūmikaṃ rūpāṇi kāmāvacarāṇi /",
    "T07vabhdicu:732": " dvitīyadhyānacakṣuṣā svāni rūpāṇi paśyatastrayaṃ svabhūmikaṃ cakṣurdvitīyāt /",
    "T07vabhdicu:733": " kāmāvacarāṇi paśyataḥ kāyavijñāne svabhūmike,",
    "T07vabhdicu:734": " kāmāvacarāṇi rūpāṇi,",
    "T07vabhdicu:735": " cakṣurdvitīyāt /",
    "T07vabhdicu:736": " dvitīyadhyānabhūmīni paśyataścakṣūrūpe tadbhūmike śeṣaṃ svabhūmikam evaṃ tṛtīyādidhyānacakṣuṣā yojyam /",
    "T07vabhdicu:737": " dvitīyādidhyānopapannasya svaparacakṣurbhyāṃ svaparabhūmikāni rūpāṇi paśyato yathāsaṃbhavaṃ draṣṭavyam //",
    "T07vabhdicu:738": " niyatastvayam-",
    "T07vabhdicu:739": " na hyūrdhvaṃ cakṣuṣaḥ kāyo na rūpaṃ nākṣijaṃ manaḥ /",
    "T07vabhdicu:740": " vijñānasya tu netrārthastau ca kāyasya savaṃtaḥ // Abhidh-d_48 //",
    "T07vabhdicu:741": " pañcabhaumāni kāyacakṣūrūpāṇi dvayoḥ savitarkasavicārayorbhūmyoścakṣurvijñānam /",
    "T07vabhdicu:742": " tatra yadmūmikaḥ kāyastadbhūmikamūrdhvabhūmikaṃ vā cakṣurbhavati na tvadhobhaumikam /",
    "T07vabhdicu:743": " yadbhūmikaṃ cakṣustadbhūmikamadharabhūmikaṃ vāsya rūpaṃ gocarī bhavati nordhvabhūmikam /",
    "T07vabhdicu:744": " evaṃ cakṣurvijñānaṃ nādharime cakṣuṣi saṃmukhībhavati /",
    "T07vabhdicu:745": " asya tu cakṣurvijñānasya rūpaṃ sarvato viṣayībhavati /",
    "T07vabhdicu:746": " kāyasyāpyubhe rūpavijñāne sarvato bhavata iti // evaṃ",
    "T07vabhdicu:747": " nopariṣṭācchru teḥ kāyo na śabdo na svakaṃ manaḥ /",
    "T07vabhdicu:748": " vijñānasya tu nihrādastau ca kāyasya sarvataḥ // Abhidh-d_49 //",
    "T07vabhdicu:749": " ghrāṇādīnāṃ punaḥ",
    "T07vabhdicu:750": " trayāṇāṃ trīṇyapi svāni",
    "T07vabhdicu:751": " kāyagandhādiviṣayavijñānāni svabhūmikānyeva /",
    "T07vabhdicu:752": " utsargasyāyamapavādaḥ kriyate /",
    "T07vabhdicu:753": " tanorvijñānamapyadhaḥ /",
    "T07vabhdicu:754": " kāyaspṛṣṭavye svabhūmike eva /",
    "T07vabhdicu:755": " kāyavijñānaṃ tu keṣāñcidadharabhūmikam /",
    "T07vabhdicu:756": " yathā dvitīyādidhyānopapannānāmiti /",
    "T07vabhdicu:757": " manastvaniyataṃ",
    "T07vabhdicu:758": " samāpattyupapattikāleṣu kāyasya sarvato bhāvāt /",
    "T07vabhdicu:759": " traikālikādhvanirmuktasarvadharmaviṣayitvāt //",
    "T07vabhdicu:760": " kimarthaṃ punarayamalpārthaḥ sumahāgranthasandarbhavidhirārabhyata iti ? (Jaini_37)",
    "T07vabhdicu:761": " kośakṛdācaṣṭe- nahyatra kiñcitphalamutprekṣyata iti /",
    "T07vabhdicu:762": " taṃ pratīdaṃ phalamādarśyate /",
    "T07vabhdicu:763": " tatra khalu",
    "T07vabhdicu:764": " yogivaiśvarūpyaṃ pradarśitam // Abhidh-d_50 //",
    "T07vabhdicu:765": " etadvaiśvarūpyaṃ yogināṃ yadanyataḥ kāyo 'nyataścakṣuranyataḥ rūpamanyato vijñānaṃ gṛhītvā paśyanti /",
    "T07vabhdicu:766": " vibhūni ca śarīrāṇi nirmāya manojavayā ṛddhyā gatvā buddhā bhagavanto yathecchaṃ lokadhātvantareṣu vineyānāṃ buddhakāryaṃ kurvaṃti /",
    "T07vabhdicu:767": " divyābhyāṃ cakṣuḥśrotrābhyāṃ rūpāṇi dṛṣṭvā śabdāṃśca śrutvā yathecchaṃ yugapadanekāni pāñcagatikāni śarīrāṇi nirmāyānekagatidhātvantareṣu vineyakāryaṃ kurvantīti /",
    "T07vabhdicu:768": " gatametat prāsaṅgikaṃ prakaraṇam //",
    "T07vabhdicu:769": " idamadhunā vācyam /",
    "T07vabhdicu:770": " skandhopādānaskandhayoḥ kaḥ prativiśeṣaḥ ? taducyate /",
    "T07vabhdicu:771": " skandhāstribhiḥ satyaiḥ saṃgṛhītāḥ / yasmāt",
    "T07vabhdicu:772": " sāsravānāsrāḥ skandhā ye tūpādānasaṃjñitāḥ /",
    "T07vabhdicu:773": " sāsravā eva te jñeyāstatsācivyakriyādibhiḥ // Abhidh-d_51 //",
    "T07vabhdicu:774": " kāraṇairiti vākyādhyāhāraḥ /",
    "T07vabhdicu:775": " tasmādupādānaskandhāḥ satyadvayasaṃgṛhītāḥ /",
    "T07vabhdicu:776": " nirodhasatyaṃ tu skandhalakṣaṇānupapatteḥ skandhalakṣaṇavyatiriktamiti draṣṭavyam //",
    "T07vabhdicu:777": " adhvādyāḥ skandhaparyāyāḥ",
    "T07vabhdicu:778": " adhvānaskandhāḥ saṃskṛtāḥ kathāvastvityevamādayaḥ /",
    "T07vabhdicu:779": " dharmādyā vastunaḥ sataḥ /",
    "T07vabhdicu:780": " sat vastu dharmo dravyamāyatanaṃ dhāturityevamādayaḥ /",
    "T07vabhdicu:781": " ye tu sāsravasaṃjñāste proktā duḥkhādināmabhiḥ // Abhidh-d_52 //",
    "T07vabhdicu:782": " duḥkhaṃ loko bhavaḥ samudaya ityevamādibhirnāmabhiḥ śabdayante //",
    "T07vabhdicu:783": " atha kasmāccakṣuḥśrotraghrāṇānāṃ dvitve satyekadhātutā ?",
    "T07vabhdicu:784": " tadārabhyate-",
    "T07vabhdicu:785": " svātmyagocarakāryāṇāmekatvādekadhātutā /",
    "T07vabhdicu:786": " cakṣurādidvibhāve 'pi",
    "T07vabhdicu:787": " trayāṇāmapi khalveteṣāmekasvabhāvatvādekagocaratvādekakāryatvācca dvitve 'pi satyekādhipatyaṃ caikadhātutā ca nirvartete /",
    "T07vabhdicu:788": " dvyutpattiḥ karmatritvaśāt // Abhidh-d_53 //",
    "T07vabhdicu:789": " ye tu kathayanti “śobhārthaṃ tu dvayodbhavaḥ” iti teṣāṃ ślīpadagaṇḍaprabhṛtīnām atiśobhārthamutpattirityāpannam //",
    "T07vabhdicu:790": " idamidānīṃ vācyam /",
    "T07vabhdicu:791": " cakṣurādikāraṇasāmagrīsannidhāne sati cakṣurvijñānotpattau kasmāccakṣuḥśrotrādivijñānamityucyate ?",
    "T07vabhdicu:792": " tatra visarjanaṃ kriyate-",
    "T07vabhdicu:793": " asādhāraṇavaiśiṣṭyādaiśvaryādāntaraṅgayataḥ /",
    "T07vabhdicu:794": " satyapyanekahetutve vijñānaṃ tairviśeṣyate // Abhidh-d_54 //",
    "T07vabhdicu:795": " cakṣurādīndriyaviśeṣādvijñānaviśeṣo dṛṣṭaḥ /",
    "T07vabhdicu:796": " cakṣurādīnāṃ ca caturbhiḥ kāraṇairīśitvaṃ dṛṣṭam /",
    "T07vabhdicu:797": " asādhāraṇakāraṇatvena cāntaraṅgya iti //",
    "T07vabhdicu:798": " atrāha / atha kasmāt sarvapadārthānāṃ dravyasvabhāvatve nirvāṇameva paramārthato dravyamityucyate yato dharmadhātureva tadyogāddravyavānityākhyāyate",
    "T07vabhdicu:799": " kasmācca sarvasaṃskṛtānāṃ kṣaṇikatve sati traya evāntyā dhātavaḥ kṣaṇikā ityucyante ?",
    "T07vabhdicu:800": " tadubhayaṃ pradarśyate /",
    "T07vabhdicu:801": " nityatvātkuśalatvācca nirvāṇaṃ dravyamañjasā /",
    "T07vabhdicu:802": " sāradravyena tenaiko dharmākhyo dravyavānmataḥ // Abhidh-d_55 //",
    "T07vabhdicu:803": " prathamaṃ nirmalaṃ cittamasābhāgyātkṣaṇaḥ smṛtaḥ /",
    "T07vabhdicu:804": " tenādbhutakṣaṇenaite kṣaṇikāḥ paścimāstrayaḥ // Abhidh-d_56 //",
    "T07vabhdicu:805": " kiṃ punarete cakṣurādayastulyaṃ viṣayaṃ gṛhṇanti,",
    "T07vabhdicu:806": " āhosvinnyūnamavikaṃ vā ?",
    "T07vabhdicu:807": " tadāviṣkriyate-",
    "T07vabhdicu:808": " ghrāṇaṃ jihvā ca kāyaśca tulyārthagrāhyadastrayam /",
    "T07vabhdicu:809": " dvayoścakṣuḥśrotrayoraniyama ityākhyātaṃ bhavati //",
    "T07vabhdicu:810": " kiṃpunareṣāṃ cakṣurvijñānādīnāṃ sahaja evāśrayaḥ,",
    "T07vabhdicu:811": " āhosvidatīto 'pi ? taducyate /",
    "T07vabhdicu:812": " paścimasyāśrayo 'tītaḥ",
    "T07vabhdicu:813": " manovijñānasya kriyāvato nityamāśrayo 'tītaḥ /",
    "T07vabhdicu:814": " pañcānāṃ taiḥ sahāpi ca // Abhidh-d_57 //",
    "T07vabhdicu:815": " pañcānāṃ vijñānakāyānāṃ taiḥ sahāpi cātītaśceti 'ca'śabdāt /",
    "T07vabhdicu:816": " evaṃ catuṣkoṭika ārabhyate /",
    "T07vabhdicu:817": " ye dharmā vijñānaniśrayāḥ samanantarā api te ?",
    "T07vabhdicu:818": " praśnaścatuṣkoṭikaḥ /",
    "T07vabhdicu:819": " niśraya eva cakṣurādayaḥ /",
    "T07vabhdicu:820": " samanantarā eva vedanādayaḥ /",
    "T07vabhdicu:821": " ubhayaṃ samanantaraniruddhaṃ vijñānam /",
    "T07vabhdicu:822": " nobhayametānākārān sthāpayitvā //",
    "T07vabhdicu:823": " idamidānīmabhidharmasarvasvaṃ kośakārakasmṛtigocarātītaṃ vaktavyam /",
    "T07vabhdicu:824": " athaiṣāmaṣṭādaśānāṃ dhātūnāṃ katamaṃ niśrayaṃ niśrityānāsraveṇa mārgeṇa katamo dhāturnirudhyate /",
    "T07vabhdicu:825": " niśritya khalvanāgamyaṃ niśrayāṃścaturo 'tha vā /",
    "T07vabhdicu:826": " anāsraveṇa mārgeṃṇa cakṣurdhāturnirudhyate // Abhidh-d_58 //",
    "T07vabhdicu:827": " navasu bhūmiṣu khalvanāsravo mārgaḥ /",
    "T07vabhdicu:828": " cakṣurdhātustu pañcabhūmikaḥ /",
    "T07vabhdicu:829": " tatra prajñāvimuktasyālabdhadhyānasyāryasyānāgamyaṃ niśritya cakṣurdhāturnirudhyate /",
    "T07vabhdicu:830": " nirodhamārgajñānātmakasya tridhātupratipakṣatvāddhyānalābhinaḥ punaścaturo niśrayānniśritya dhyānāntarikāyāḥ prathamena grahaṇāt //",
    "T07vabhdicu:831": " anāgamyaṃ tu niśritya gandhadhāturnirudhyate /",
    "T07vabhdicu:832": " dhyānālābhinastannirodhāt /",
    "T07vabhdicu:833": " manodhāturanāgamyaṃ yadi vā saptaniśrayāt // Abhidh-d_59 //",
    "T07vabhdicu:834": " catvāri dhyānāni trīṃścārūpyān,",
    "T07vabhdicu:835": " tasya traidhātukatvāt //",
    "T07vabhdicu:836": " anāgamyaṃ tathaivādyaṃ cakṣurvijñānasaṃjñakaḥ /",
    "T07vabhdicu:837": " nirudhyata iti vartate /",
    "T07vabhdicu:838": " tasya kāmaprathamadhyānasamāpannatvāt /",
    "T07vabhdicu:839": " dharmadhātorvicitratvādyathāyogaṃ vinirdiśet // Abhidh-d_60 //",
    "T07vabhdicu:840": " dharmadhātuḥ khalu kaścitkāmāvacara eva yathā pratighādayaḥ /",
    "T07vabhdicu:841": " kaścitkāme prathamadhyānayoryathā vitarkavicārādayaḥ /",
    "T07vabhdicu:842": " kaścitkāme prathamadvitīyadhyānayoryathā prītiḥ /",
    "T07vabhdicu:843": " kaścitkāme tṛtīyadhyānayoryathā sukhendriyam /",
    "T07vabhdicu:844": " kaścittraidhātuko yathā jīvitendriyādayaḥ /",
    "T07vabhdicu:845": " ata ucyate 'yathāyogaṃ vinirdi śet /",
    "T07vabhdicu:846": " evamanyānapi dhātūnanenaiva yathoktena nyāyena 'yathāyogaṃ vinirdiśet'; iti //",
    "T07vabhdicu:847": " idamidānīmanyadvaktavyam /",
    "T07vabhdicu:848": " yadā pṛthagjanaścakṣurdhātuṃ rūpāptaṃ parijānāti tadā katamāddhātorvairāgyamāpnoti ?",
    "T07vabhdicu:849": " kati ca kutratyānanuśayān jahāti ?",
    "T07vabhdicu:850": " kāni ca saṃyojanāni paryādāya jahāti ?",
    "T07vabhdicu:851": " tadāviṣkriyate-",
    "T07vabhdicu:852": " cakṣurdhātuṃ hi rūpāptaṃ parijānan pṛthagjanaḥ /",
    "T07vabhdicu:853": " kṛtsnādrūpamayāddhātorvairāgyamadhigacchati // Abhidh-d_61 //",
    "T07vabhdicu:854": " tasmādanuśayāndhātorekatriṃśajjahāti ca /",
    "T07vabhdicu:855": " paryādatte na kiñcittu saṃyojanamasau tadā // Abhidh-d_62 //",
    "T07vabhdicu:856": " anuśayānāṃ hi dhātuparicchedo na saṃyojanānām /",
    "T07vabhdicu:857": " rūpavairāgyamāpnoti jahātyanuśayatrayam /",
    "T07vabhdicu:858": " satkāyadṛṣṭiśīlavrataparāmarśavicikitsākhyaṃ rūpadhātuparyāpannam /",
    "T07vabhdicu:859": " tadā saṃyojanaṃ tvāryaḥ paryādatte na kiñcana // Abhidh-d_63 //",
    "T07vabhdicu:860": " anuśayatrayaṃ kataradāryo jahāti bhavarāgamānāvidyākhyam ?",
    "T07vabhdicu:861": " bhāvanāprahātavyaṃ saṃyojanaṃ tu na dhātuparicchinnamiti na kiñcittadā jahāti //",
    "T07vabhdicu:862": " cakṣurvijñānadhātuṃ tu parijānaṃstameva ca /",
    "T07vabhdicu:863": " parijānātyavaśyaṃ ca brahmalokādvirajyate // Abhidh-d_64 //",
    "T07vabhdicu:864": " na tu saṃyojanaṃ kiñcitparyādatte tadā hyasau /",
    "T07vabhdicu:865": " gandhadhātuṃ rasākhyaṃ ca parijānan pṛthagjanaḥ // Abhidh-d_65 //",
    "T07vabhdicu:866": " kāmavairāgyamāpnoti dhruvaṃ hyanuśayānapi /",
    "T07vabhdicu:867": " tadā jahāti ṣaṭtriṃśadvartisaṃyojanatrayam // Abhidh-d_66 //",
    "T07vabhdicu:868": " kāmāvacarācchaṭtriṃśadanuśayāñjahāti /",
    "T07vabhdicu:869": " trīṇi ca saṃyojanāni pratighasaṃyojanamīrṣyāmātsaryasaṃyojane ca /",
    "T07vabhdicu:870": " gandharasadhātūparijānan pṛthagjanaḥ //",
    "T07vabhdicu:871": " āryastu kāmavairāgyaṃ karotyanuśayānapi /",
    "T07vabhdicu:872": " caturaḥ parijānāti",
    "T07vabhdicu:873": " pratighakāmarāgamānāvidyākhyān bhāvanāheyān //",
    "T07vabhdicu:874": " paryādatte 'pi ca trayam // Abhidh-d_67 //",
    "T07vabhdicu:875": " pratigherṣyāmātsaryasaṃyojanākhyam //",
    "T07vabhdicu:876": " parijānanmanodhātumārūpyebhyo virajyate /",
    "T07vabhdicu:877": " ārya iti vartate /",
    "T07vabhdicu:878": " jahātyanuśayāṃstrīṃśca",
    "T07vabhdicu:879": " rāgamānāvidyākhyān /",
    "T07vabhdicu:880": " paryādatte trayaṃ tathā // Abhidh-d_68 //",
    "T07vabhdicu:881": " etadeva //",
    "T07vabhdicu:882": " parijānankhalu prīrti tāmeva prajahātyasau /",
    "T07vabhdicu:883": " ābhāsvarācca vairāgyaṃ yāti hanti tu nāsravān // Abhidh-d_69 //",
    "T07vabhdicu:884": " tasyāstaduparyabhāvāt /",
    "T07vabhdicu:885": " parijānansukhaṃ yogī prajahāti tadeha ca /",
    "T07vabhdicu:886": " śubhakṛtsnācca vairāgyaṃ yāti kleśānna hanti tu // Abhidh-d_70 //",
    "T07vabhdicu:887": " sukhendriyasya tatīyādhyānāduparyabhāvādakṛtsnadhātūnna kleśāñjahāti //",
    "T07vabhdicu:888": " gamatetatprayojanāgataṃ prakaraṇam /",
    "T07vabhdicu:889": " prakṛtamevocyatām /",
    "T07vabhdicu:890": " athaiṣāṃ dhātūnāṃ ke kati vijñānavijñeyāḥ ?",
    "T07vabhdicu:891": " tadārabhyate-",
    "T07vabhdicu:892": " dvivijñeyāḥ guṇāḥ pañca",
    "T07vabhdicu:893": " pañcarūpādiguṇākhyā dhātavaścakṣurādivijñānamanovijñānavijñeyāḥ /",
    "T07vabhdicu:894": " śeṣā manovijñānavijñeyāḥ //",
    "T07vabhdicu:895": " kati hetuḥ kati na hetuḥ ?",
    "T07vabhdicu:896": " tadākhyāyate-",
    "T07vabhdicu:897": " hetuḥ sarve kṣarākṣarāḥ /",
    "T07vabhdicu:898": " sarvadharmā hi kāraṇahetusvabhāvāḥ /",
    "T07vabhdicu:899": " kṣarāstu yathāyogaṃ cintyāḥ //",
    "T07vabhdicu:900": " katīndriyātmakāḥ ?",
    "T07vabhdicu:901": " kati nendriyasvabhāvāḥ ?",
    "T07vabhdicu:902": " tadāviṣkriyate-",
    "T07vabhdicu:903": " anyatra dharmadhātvardhācchaḍbāhyā nendriyātmakāḥ // Abhidh-d_71 //",
    "T07vabhdicu:904": " arthādāyātamādhyātmikāḥ sarve dhātavaḥ /",
    "T07vabhdicu:905": " bāhyāḥ pañcarūpaśabdagandharasasparśadharmadhātoścārdhaṃ nendriyasvabhāvaṃ jīvitendriyaśraddhādisukhādipañcakavarjamiti /",
    "T07vabhdicu:906": " abhidharmadīpe vibhāṣāprabhāyāṃ vṛttau prathamo 'dhyāyaḥ /",
    "T07vabhdicu:907": " dvitīyo 'dhyāyaḥ",
    "T07vabhdicu:908": " prathamaḥ pādaḥ /",
    "T07vabhdicu:909": " dvāviṃśatiprakārasya kṛtsnasyendriyaparvaṇaḥ /",
    "T07vabhdicu:910": " saṃkṣepeṇābhidhāsyante dharmā nirvacanādayaḥ // Abhidh-d_72 //",
    "T07vabhdicu:911": " cakṣurādīnyājñātāvīndriyaparyantāni khalvindriyāṇi etāvānindriyagrāmo na bhūyānnālpīyān /",
    "T07vabhdicu:912": " uktaṃ hi bhagavatā- “dvāviṃśatirindriyāṇi katamāni dvāviṃśatiḥ ?",
    "T07vabhdicu:913": " cakṣurindriyaṃ śrotrendriyaṃ yāvadājñātāvīndriyam” iti /",
    "T07vabhdicu:914": " tasyendriyarāśernirvacanānukramadhātubhūmyādiprakārabhedāḥ saṃkṣepeṇābhidhāyiṣyanta iti //",
    "T07vabhdicu:915": " kiṃ punardravyato dvāviṃśatirindriyāṇyatha nāmataḥ ?",
    "T07vabhdicu:916": " tadidamākhyāyate-",
    "T07vabhdicu:917": " nāmnā dvāviṃśatistāni dravyato daśa sapta ca /",
    "T07vabhdicu:918": " yasmānnānyaddvayaṃ kāryātsukhādinavakatrayam // Abhidh-d_73 //",
    "T07vabhdicu:919": " kāyendriyapradeśa eva hi kaścitstrīpuruṣendriyākhyaṃ labhate,",
    "T07vabhdicu:920": " viśiṣṭakliṣṭavijñānasaṃnniśrayabhūtatvāt /",
    "T07vabhdicu:921": " śraddhādīnāṃ ca navānāṃ samudāyeṣu triṣvanājñātamājñāsyāmīndriyāditrayākhyāḥ //",
    "T07vabhdicu:922": " anye punaḥ paśyanti-",
    "T07vabhdicu:923": " nāmasallakṣaṇābhāvāttannāmnaḥ sārthakatvataḥ /",
    "T07vabhdicu:924": " trayāṇāṃ vargavṛttitve 'pyarthamabhyeṣyate paraiḥ // Abhidh-d_74 //",
    "T07vabhdicu:925": " yatkhalu saṃvṛtisatyasya lakṣaṇaṃ tatteṣāṃ nāsti kriyāpauruṣyadvāreṇa tacchabdapravṛtteḥ,",
    "T07vabhdicu:926": " laukikāgradharmavat /",
    "T07vabhdicu:927": " sārthakatvāttannāmno 'rthavattatkhalvetannāmneti //",
    "T07vabhdicu:928": " strīpuruṣendriyasyāpi-",
    "T07vabhdicu:929": " viśiṣṭabuddhihetutvādādhipatyaviśeṣataḥ /",
    "T07vabhdicu:930": " kāyendriyādviśiṣṭatvaṃ dvayornetrendriyādivat // Abhidh-d_75 //",
    "T07vabhdicu:931": " yathaiva hi cakṣurādīni kāyendriyaviśiṣṭāni viśiṣṭabuddhijanakatvādādhipatyaviśeṣācca,",
    "T07vabhdicu:932": " tadvadanayorapīti //",
    "T07vabhdicu:933": " kaḥ punarindriyārthastadārabhyate-",
    "T07vabhdicu:934": " aiśvaryārtho vipaścidbhirindriyārtho 'bhidhīyate /",
    "T07vabhdicu:935": " keṣu punarartheṣu keṣāmīśitvam ?",
    "T07vabhdicu:936": " vayaṃ tāvatpaśyāmaḥ-",
    "T07vabhdicu:937": " svārthavyaktiṣu pañcānāṃ",
    "T07vabhdicu:938": " cakṣurādīnāṃ pañcānāṃ svārthaprakāśanakriyāyāmādhipatyaṃ samaviṣamamārgālocanādityarthaḥ /",
    "T07vabhdicu:939": " caturṇāṃ tvarthayordvayoḥ // Abhidh-d_76 //",
    "T07vabhdicu:940": " jīvitamanastrīpuruṣendriyāṇāṃ pratyekamarthadvaye /",
    "T07vabhdicu:941": " tatra tāvajjīvitendriyasya nikāyasabhāgasaṃbandhasandhāraṇayoḥ /",
    "T07vabhdicu:942": " manaindriyasyāpi saṃkleśavyavadānayoḥ /",
    "T07vabhdicu:943": " yathoktam- “cittasaṃkleśāt sattvāḥ saṃkliśyante cittavyavadānahetorviśuddhyante” (Jaini_46) iti /",
    "T07vabhdicu:944": " punarbhavasaṃbandhavaśibhāvānuvartanayorvā /",
    "T07vabhdicu:945": " punarbhavasaṃbandhe tāvadyathoktam- “gandharvasya tasmin samaye dvayościttayoranyataratsaṃmukhībhūtaṃ bhavatyanunayasahagataṃ vā pratighasahagataṃ vā /",
    "T07vabhdicu:946": " ” tathā “vijñānaṃ cedānanda mātuḥ kukṣiṃ nāvakrāmet” iti /",
    "T07vabhdicu:947": " vaśibhāvānuvartane yathoktam- “cittenāyaṃ loko nīyate” iti vistaraḥ /",
    "T07vabhdicu:948": " strīpurūṣendriyayorapi sattvotpattivikalpanayorādhipatyam /",
    "T07vabhdicu:949": " sattvotpattau tāvat,",
    "T07vabhdicu:950": " prāyastadadhīnatvāttadutpatteḥ /",
    "T07vabhdicu:951": " sattvavikalpe 'pi tadvaśāt /",
    "T07vabhdicu:952": " prāthamakalpikānāṃ ca sattvānāṃ ceṣṭā strīpuruṣasvarācārādivikalpabhedāt /",
    "T07vabhdicu:953": " svagocaropalabdhyādāvīśitvamapare viduḥ /",
    "T07vabhdicu:954": " paurāṇāḥ punarācāryāḥ kathayanti- “cakṣurādīnāṃ pañcānāṃ pratyekaṃ caturṣvartheṣvādhipatyam /",
    "T07vabhdicu:955": " cakṣuḥśrotrayostāvadātmabhāvaśobhāyāmandhabadhirayorakāntarūpatvāt /",
    "T07vabhdicu:956": " ātmabhāvaparikarṣaṇe,",
    "T07vabhdicu:957": " dṛṣṭvā śrutvā ca viṣayavivarjanāt /",
    "T07vabhdicu:958": " cakṣuḥśrotravijñānayoḥ sasaṃprayogayorūtpattau /",
    "T07vabhdicu:959": " rūpadarśanaśabdaśravaṇayoścāsādhāraṇakāraṇatve /",
    "T07vabhdicu:960": " ghrāṇajihvākāyānāṃ tvātmabhāvaśobhāyāṃ (Jaini_47) pūrvavat /",
    "T07vabhdicu:961": " ātmabhāvaparikarṣaṇe,",
    "T07vabhdicu:962": " taiḥ kabaḍīkārāhāraparibhogāt /",
    "T07vabhdicu:963": " anyat prāgvat /",
    "T07vabhdicu:964": " caturṇāṃ punaḥ strīpuruṣajīvitamanaindriyāṇāṃ dvayorarthayoḥ /",
    "T07vabhdicu:965": " strīpuruṣendriyayostāvat- sattvabhedasattvavikalpayoḥ /",
    "T07vabhdicu:966": " sattvabhedaḥ strīpuruṣa iti /",
    "T07vabhdicu:967": " vikalpabhedo 'pi saṃsthānavacanagamanādi prāgvat /",
    "T07vabhdicu:968": " saṃkleśavyavadānayorvā /",
    "T07vabhdicu:969": " tadviyutavikalpānāṃ saṃvarāsaṃvarādīni na bhavanti /",
    "T07vabhdicu:970": " tadvatāṃ tu saṃvaraphalaprāptiḥ /",
    "T07vabhdicu:971": " jīvitendriyamanaindriyayorapyarthadvaye pūrvavat //",
    "T07vabhdicu:972": " svārthavijñāna evānya āhuḥ paṇḍitamāninaḥ // Abhidh-d_77 //",
    "T07vabhdicu:973": " kośakārādayaḥ punarāhuḥ- “svārthopalabdhāveva cakṣurādīnāṃ pañcānāmādhipatyam /",
    "T07vabhdicu:974": " ” tadetadvaibhāṣikīyameva kiñcidgṛhītam /",
    "T07vabhdicu:975": " nātra kiñcit kośakārakasya svakarṣasvakaṃ darśanam /",
    "T07vabhdicu:976": " vaibhāṣaireva svārthopalabdhirukteti //",
    "T07vabhdicu:977": " dārṣṭāntikasya hi sarvamapratyakṣam /",
    "T07vabhdicu:978": " pañcānāṃ vijñānakāyānāmatītaviṣayatvādyadā (Jaini_48)",
    "T07vabhdicu:979": " khalu cakṣūrūpe vidyete tadā vijñānamasat /",
    "T07vabhdicu:980": " yadā vijñānaṃ sat,",
    "T07vabhdicu:981": " cakṣūrūpe tadāsatī,",
    "T07vabhdicu:982": " vijñānakṣaṇasthityabhāve svārthopalabdhyanupapatteśca //",
    "T07vabhdicu:983": " kleśotpattau sukhādīnāṃ śraddhādīnāṃ guṇāptiṣu /",
    "T07vabhdicu:984": " sukhādīnāmapi pañcānāmindriyāṇāṃ rāgādikleśotpattāvādhipatyam /",
    "T07vabhdicu:985": " yathoktam- “vedanāpratyayā tṛṣṇā” iti /",
    "T07vabhdicu:986": " “sukhāyāṃ vedanāyāṃ rāgo 'nuśete” iti vistaraḥ /",
    "T07vabhdicu:987": " śraddhādīnāṃ punaraṣṭānāṃ sarvaguṇotpattau prabhutvamiti /",
    "T07vabhdicu:988": " vaibhāṣāḥ punarāhuḥ “saṃkleśavedanābhiḥ” /",
    "T07vabhdicu:989": " tathā hyuktam- “sukhāyāṃ vedanāyāṃ rāgo 'nuśete” iti vistaraḥ /",
    "T07vabhdicu:990": " vyavadāne śraddhādīnāṃ pañcānāṃ taiḥ kleśān viṣkambhya mārgotpādanāt /",
    "T07vabhdicu:991": " yathoktam- “śraddheṣīkāsaṃpanno baladhairyasmṛtidauvārikasaṃpannaḥ samāhitacitto vimucyate prajñāśastreṇāryaśrāvakaḥ sarvāṇi saṃyojanāni saṃchinatti” ityādi /",
    "T07vabhdicu:992": " anājñātamājñāsyāmīndriyādīnāṃ tu trayāṇāmuttarottarāṅgabhāve nirvāṇe cādhipatyamiti //",
    "T07vabhdicu:993": " kaḥ punareṣāmindriyāṇāmanukramaḥ ? brūmaḥ-",
    "T07vabhdicu:994": " phalasaṃkleśasaṃbhāraviśuddhitvādanukramaḥ // Abhidh-d_78 //",
    "T07vabhdicu:995": " prākkarma phalaṃ tāvadaṣṭau vipākajatvāttasmāttāni pūrvamuktāni /",
    "T07vabhdicu:996": " tasmin vipāke sati saṃkleśasukhādibhiḥ /",
    "T07vabhdicu:997": " pañcabhirmārgasaṃbhāraśraddhādibhiḥ /",
    "T07vabhdicu:998": " viśuddhiranāsravaistribhiḥ //",
    "T07vabhdicu:999": " kasmāt punardvāviṃśatireva yathā parikīrtitānyuktāni na bhūyāṃsi nālpīyāṃsīti ?",
    "T07vabhdicu:1000": " tadapadiśyate-",
    "T07vabhdicu:1001": " sattvākhyā sattvavaicitryaṃ dhṛtiḥ kleśodbhavaśca yaiḥ /",
    "T07vabhdicu:1002": " mārgopāyaḥ phalaprāptisteṣāmindriyatā matā // Abhidh-d_79 //",
    "T07vabhdicu:1003": " sattvākhyā khalu pravartate cakṣurādiṣu manaḥparyanteṣu ṣaṭsu /",
    "T07vabhdicu:1004": " etaddhi maulasattvadravyam /",
    "T07vabhdicu:1005": " sattvavaicitryaṃ dvābhyāṃ strīpuruṣendriyābhyām /",
    "T07vabhdicu:1006": " dhṛtirjīvitendriyeṇa /",
    "T07vabhdicu:1007": " kleśodbhavaḥ pañcabhirvedanābhiḥ /",
    "T07vabhdicu:1008": " mārgopāyaḥ śraddhādibhiḥ /",
    "T07vabhdicu:1009": " phalaprāptistribhirantyaiḥ /",
    "T07vabhdicu:1010": " ityetasmādeṣāmindriyatā matā //",
    "T07vabhdicu:1011": " sparśāśrayodbhavādhārasaṃbhogatvāccaturdaśa /",
    "T07vabhdicu:1012": " svargāpavargahetutvāt tadanyadvendriyāṣṭakam // Abhidh-d_80 //",
    "T07vabhdicu:1013": " tatra sparśāśrayaścakṣurādīni ṣaḍindriyāṇi /",
    "T07vabhdicu:1014": " prādurbhāvaḥ strīpuruṣendriyāmyām /",
    "T07vabhdicu:1015": " ādhāro jīvitendriyeṇa /",
    "T07vabhdicu:1016": " saṃbhogo vedanābhiḥ pañcabhiḥ /",
    "T07vabhdicu:1017": " atastāvaccaturdaśoktāni /",
    "T07vabhdicu:1018": " svargopapattinimittāni śraddhādīni pañca /",
    "T07vabhdicu:1019": " apavargakāraṇāni trīṇyanājñātamājñāsyāmīndriyādīni ata etāvantyeva //",
    "T07vabhdicu:1020": " yadyādhipatyārtha indriyārthaḥ kasmācchandasparśamanaskārasaṃjñācetanāmahābhaumānāṃ satyādhipatye nendriyatvam ?",
    "T07vabhdicu:1021": " uktaṃ hi bhagavatā- “chandamūlakāḥ sarvadharmāḥ sparśajātīyāḥ manaskāraprabhāvāḥ /",
    "T07vabhdicu:1022": " ” saṃjñācetanayośca saṃkleśavyavadānayorādhipatyamuktameva kuśalacetanāyāśca /",
    "T07vabhdicu:1023": " evaṃ kleśānāmapi saṃsārahetupravartane ādhipatyam /",
    "T07vabhdicu:1024": " nirvāṇasya ca dharmāgryatve kasmānnendriyatvam ?",
    "T07vabhdicu:1025": " tadidamucyate-",
    "T07vabhdicu:1026": " chandaṃ vīryāṅgabhūtatvāt sparśo vittyanubṛṃhaṇāt /",
    "T07vabhdicu:1027": " saṃjñā prajñābhibhūtatvānnendriyaṃ munirabhyadhāt // Abhidh-d_81 //",
    "T07vabhdicu:1028": " chando hi kartukāmatā sā ca vīryāṅgabhūtā /",
    "T07vabhdicu:1029": " vīryaṃ tu sākṣāt kriyayābhisaṃbadhyate /",
    "T07vabhdicu:1030": " tadevendriyamuktam /",
    "T07vabhdicu:1031": " sparśo 'pi “sparśapratyayā vedanā” iti tadutpattau parikṣīṇaśaktiḥ /",
    "T07vabhdicu:1032": " saṃjñāpi prāyo 'pi (prāyo)",
    "T07vabhdicu:1033": " lokavyavahārapatitā /",
    "T07vabhdicu:1034": " sā prajñayā paramārthaikarasayābhibhūteti nendriyamuktā //",
    "T07vabhdicu:1035": " śraddhādīnāṃ vidāṃ caiva doṣaḥ śuddhau malodaye /",
    "T07vabhdicu:1036": " pradhānatvānmanaskāro nendriyaṃ samudāhṛtam // Abhidh-d_82 //",
    "T07vabhdicu:1037": " yoniśo manasikāraḥ khalu śraddhādīnāṃ saṅgībhavati /",
    "T07vabhdicu:1038": " ayoniśo manasikāro 'pi vedanādīnāṃ rāgādisaṃprayuktānāmiti so 'pi nendriyam //",
    "T07vabhdicu:1039": " saṃbhāvanānukūlatvādadhimokṣo 'pi nendriyam /",
    "T07vabhdicu:1040": " adhimokṣo 'pi śraddhopakārīti nendriyam //",
    "T07vabhdicu:1041": " kālāntaraphalotpādasaṃdehābhyāṃ na cetanā // Abhidh-d_83 //",
    "T07vabhdicu:1042": " cetanāyāḥ khalvapi kālāntareṇa phalamiti tasya nāsati phale śaktirāvirbhavati /",
    "T07vabhdicu:1043": " lokopi tasyāḥ phalasattvāvināśaṃ dṛṣṭvā vipratipannaḥ /",
    "T07vabhdicu:1044": " kaścid brūte nirhetukaṃ phalamiti kaścidīśvarakṛtaṃ kaścidadṛṣṭādihetukamiti /",
    "T07vabhdicu:1045": " cetanāyāḥ phalamanabhivyaktamiti /",
    "T07vabhdicu:1046": " īśitvaṃ bhagavatā jānānenāpyatastasyāstrailokyakāraṇatve 'pi sati cetanā nendriyeṣu vyavasthāpitā //",
    "T07vabhdicu:1047": " kuśalamahābhaumebhyo 'pi",
    "T07vabhdicu:1048": " nāpramādo 'pyasau vīryāt,",
    "T07vabhdicu:1049": " na hrīḥ prāgalbhanigrahāt /",
    "T07vabhdicu:1050": " nopekṣā nāpi cālobho vīryaśraddhābhibhūtitaḥ // Abhidh-d_84 //",
    "T07vabhdicu:1051": " apramādastāvadvīryasya bhāṇḍāgārikasthānīyaḥ /",
    "T07vabhdicu:1052": " vīryaṃ kuśalān dharmānupājeyati satān rakṣati /",
    "T07vabhdicu:1053": " hrīrapi vaiśāradyasapatnabhūtā navavadhūrivāpragalbhā /",
    "T07vabhdicu:1054": " tasyāḥ kuta ādhipatyam ?",
    "T07vabhdicu:1055": " upekṣāpi śraddhābhibhūtā /",
    "T07vabhdicu:1056": " alobhaśva vīryavirodhīti nendriyam //",
    "T07vabhdicu:1057": " na prasrabdhirvidautkaṭyādvinindyatvācca nāsravāḥ /",
    "T07vabhdicu:1058": " prasrabdhiḥ khalu vedanāyāḥ vṛttiprādhānyenābhibhūtā /",
    "T07vabhdicu:1059": " sāpi nendriyam /",
    "T07vabhdicu:1060": " akuśalānāmapi dharmāṇāṃ vinindyatvāttu nāsravāścaṇḍālarājavat //",
    "T07vabhdicu:1061": " viprayuktānāmapi",
    "T07vabhdicu:1062": " jātyādayo na pārārthyāt",
    "T07vabhdicu:1063": " paratantrā hi jātyādayo dharmāḥ paricārakavat teṣāṃ kutaḥ prabhutvam ?",
    "T07vabhdicu:1064": " niṣkriyatvānna nirvṛtiḥ // Abhidh-d_85 //",
    "T07vabhdicu:1065": " nirvāṇamapi niṣkriyamasatphalaṃ satkriyāśca dharmāḥ phalavanta ādhipatyayuktā iti bhagavatā nirvāṇaṃ nendriyaṃ vyavasthāpitamiti /",
    "T07vabhdicu:1066": " nātra kiñcidupasaṃkhyeyaṃ nāpyapaneyamiti //",
    "T07vabhdicu:1067": " lakṣaṇamidānīmindriyāṇāṃ vaktavyam /",
    "T07vabhdicu:1068": " tatra cakṣurādīnāmuktam /",
    "T07vabhdicu:1069": " jīvitaśraddhādīnāṃ saṃprayuktaviprayukteṣūcyamāneṣu vakṣyate /",
    "T07vabhdicu:1070": " duḥkhādīnāṃ tvadhunocyate /",
    "T07vabhdicu:1071": " kāyasya bādhanaṃ duḥkhaṃ daurmanasyaṃ tu cetasaḥ /",
    "T07vabhdicu:1072": " bādhanamiti vartate //",
    "T07vabhdicu:1073": " sukhaṃ ca sumanastā ca sātaṃ śārīramānasam // Abhidh-d_86 //",
    "T07vabhdicu:1074": " sātamiti prahlādanāparyāyaḥ /",
    "T07vabhdicu:1075": " vaiśiṣṭyānmānasaṃ sātaṃ sukhaṃ kvacidudāhṛtam // Abhidh-d_87 //",
    "T07vabhdicu:1076": " tṛtīye dhyāne mānasaṃ sātaṃ sukhamityudāhṛtaṃ bhagavatā pañcendriyasukhātiśayatvāt /",
    "T07vabhdicu:1077": " saumanasyaṃ tu prītisvabhāvaṃ sā ca tṛtīyadhyāne nāstīti sukhaṃ ca tatroktamiti /..........",
    "T07vabhdicu:1078": " ......... bhaumam tadapadiśyate-",
    "T07vabhdicu:1079": " ṣaṭsu bhūmiṣu vijñeyaṃ nīrajaskādyamindriyam /",
    "T07vabhdicu:1080": " anājñātamājñāsyāmīndriyaṃ ṣaṭṣu bhūmiṣu,",
    "T07vabhdicu:1081": " caturṣu dhyāneṣvanāgamye dhyānāntarikāyāṃ ca /",
    "T07vabhdicu:1082": " tadanye nirmale tvakṣe draṣṭavye navabhūmike // Abhidh-d_88 //",
    "T07vabhdicu:1083": " ājñendriyamājñātāvīndriyaṃ ca navasu bhamiṣu- āsveva ṣaṭṣu triṣu cādyāsvārūpyabhūmiṣu //",
    "T07vabhdicu:1084": " atha kāni dvāviṃśatirindriyāṇi kāni rki prahātavyāni ?",
    "T07vabhdicu:1085": " dudāhriyate-",
    "T07vabhdicu:1086": " daurmanasyaṃ dvihātavyaṃ",
    "T07vabhdicu:1087": " darśanabhāvanāprahātavyam /",
    "T07vabhdicu:1088": " manovittitrayaṃ tridhā /",
    "T07vabhdicu:1089": " manaindriyaṃ sukhasaumanasyopekṣāśca darśanabhāvanāheyāścāheyāśca /",
    "T07vabhdicu:1090": " navābhyāsapraheyāṇi",
    "T07vabhdicu:1091": " cakṣurādīni jīvitāvasānānyaṣṭau duḥkhendriyaṃ ca /",
    "T07vabhdicu:1092": " dvidhā pañca",
    "T07vabhdicu:1093": " śraddhādīni bhāvanāheyānyaheyāni ca /",
    "T07vabhdicu:1094": " sāsravānāsravāt /",
    "T07vabhdicu:1095": " na tu trayam // Abhidh-d_89 //",
    "T07vabhdicu:1096": " trīṇyanāsravāṇyapraheyānyeva nirdoṃṣatvāt //",
    "T07vabhdicu:1097": " yadi tarhi śraddhādīni sāsravānāsravatvātpraheyāni cāpraheyāni ca dvidhā bhavanti,",
    "T07vabhdicu:1098": " trayamevānāsravam /",
    "T07vabhdicu:1099": " idaṃ tarhi sūtraṃ kathaṃ nīyate ?",
    "T07vabhdicu:1100": " yaduktaṃ bhagavatā- (Jaini_54)",
    "T07vabhdicu:1101": " “yasyemāni pañcendriyāṇi sarveṇa sarvaṃ na santi tamahaṃ bāhyaṃ pṛthagjanapakṣāvasthitaṃ vadāmi” iti ?",
    "T07vabhdicu:1102": " anāsravādhikārādajñāpakametat /",
    "T07vabhdicu:1103": " anāsravāṇi khalvadhikṛtyaitaduktam /",
    "T07vabhdicu:1104": " yasmādāryapudgalavyavasthānaṃ kṛtvā “yasyemāni” iti bhagavānavocat /",
    "T07vabhdicu:1105": " pṛthagjano vā dvividhaḥ /",
    "T07vabhdicu:1106": " ābhyantaraścāsamucchinnakuśalamūlaḥ,",
    "T07vabhdicu:1107": " bāhyaśca samucchinnakuśalamūlaḥ /",
    "T07vabhdicu:1108": " tamadhikṛtyoktam- “bāhyaṃ pṛthagjanapakṣāvasthitaṃ vadāmi” iti /",
    "T07vabhdicu:1109": " “sarveṇa sarvāṇi” iti vacanādvā 'yasya laukikānyapi na santi'; ityākūtam /",
    "T07vabhdicu:1110": " bāhyamityaśākyaputrīyaṃ pṛthagjanapakṣāvasthitamityāryadharmavipakṣāvasthitam /",
    "T07vabhdicu:1111": " anyathā hyevamavakṣyat- 'yasyemāni pañcendriyāṇi na santi tamahaṃ pṛthagjanapakṣāvasthitaṃ vadāmi'; iti /",
    "T07vabhdicu:1112": " uktaṃ hi- “santrasanti sattvā loke jātā loke vṛddhāstīkṣṇendriyā api madhyendriyā api mṛdvindriyā api” ityapravartita eva dharmacakre /",
    "T07vabhdicu:1113": " punaścoktam- “yāvaccāhameṣāṃ pañcānāmindriyāṇāṃ samudayaṃ cāstaṅgamaṃ cāsvādaṃ cādīnavaṃ ca niḥsaraṇaṃ ca yathābhūtaṃ (Jaini_55)",
    "T07vabhdicu:1114": " nāpyajñāsiṣaṃ na tāvadahamasmātsadevakāllokāt” iti vistaraḥ /",
    "T07vabhdicu:1115": " na cāyamanāsravāṇāṃ dharmāṇāṃ parīkṣāprakāraḥ /",
    "T07vabhdicu:1116": " vayaṃ tvatremamāgamaṃ brūmaḥ- “trīṇīmāni śrāddhasya śraddhāliṅgāni” iti vistaraḥ /",
    "T07vabhdicu:1117": " kathaṃ kṛtvā jñāpakam ?",
    "T07vabhdicu:1118": " śraddhāyāṃ hyasatyāmāryāṇāṃ darśanakāmatā na bhavet /",
    "T07vabhdicu:1119": " saddharmaśrotukāmatā ca,",
    "T07vabhdicu:1120": " vigatamātsaryeṇa cetasā agāramadhyavastukāmatā ca /",
    "T07vabhdicu:1121": " yasya ca pṛthagjanasyaitānīndriyāṇi na santi sa sarvathā bāhyapṛthagjano bhavati kuśaladharmopaniṣaddhetuvaikalyāt /",
    "T07vabhdicu:1122": " tasmātsāstravāṇīti siddham //",
    "T07vabhdicu:1123": " uktaḥ prakārabhedaḥ /",
    "T07vabhdicu:1124": " lābha idānīṃ vaktavyaḥ /",
    "T07vabhdicu:1125": " katīndriyāṇi kasmin dhātau vipākaḥ prathamato labhyate ?",
    "T07vabhdicu:1126": " tadidamārabhyate /",
    "T07vabhdicu:1127": " pūrvaṃ kramodbhavaiḥ kāme vipāko labhyate dvayam /",
    "T07vabhdicu:1128": " kāmadhātau kramodbhavaiḥ - aṇḍajajarāyujasaṃsvedajaiḥ pūrvaṃ indriyadvayaṃ labhyate /",
    "T07vabhdicu:1129": " kāyendriyaṃ jīvitendriyaṃ ca /",
    "T07vabhdicu:1130": " etaddhi dvayaṃ tasmin śukraśoṇitabindau prathamaṃ vipākajaṃ bhavati /",
    "T07vabhdicu:1131": " kliṣṭatvāttu na manaupekṣendriye vipākaḥ /",
    "T07vabhdicu:1132": " anyaiḥ ṣaṭ sapta vāṣṭau vā",
    "T07vabhdicu:1133": " aupapādukaiḥ punaḥ ṣaṭ /",
    "T07vabhdicu:1134": " cakṣurādīni pañca jīvitendriyaṃ ca /",
    "T07vabhdicu:1135": " yadyavyañjanā bhavanti yathā prāthamakalpikaḥ /",
    "T07vabhdicu:1136": " sapta punaryadyekavyañjanā yathā devādiṣu /",
    "T07vabhdicu:1137": " aṣṭau vā yadyubhayavyañjanā bhavanti yathāpāyeṣu /",
    "T07vabhdicu:1138": " evaṃ tāvat kāmadhātau /",
    "T07vabhdicu:1139": " ṣaḍ rūpe",
    "T07vabhdicu:1140": " rūpadhātau punaḥ ṣaḍindriyāṇi vipākaḥ prathamato labhyante /",
    "T07vabhdicu:1141": " cakṣurādīni pañca jīvitendriyaṃ ca /",
    "T07vabhdicu:1142": " antye tu jīvitam // Abhidh-d_90 //",
    "T07vabhdicu:1143": " ārūpye jīvitendriyaṃ vipāko labhyate /",
    "T07vabhdicu:1144": " ukto lābhaḥ //",
    "T07vabhdicu:1145": " tyāgo vaktavyaḥ /",
    "T07vabhdicu:1146": " so 'yamāviṣkriyate-",
    "T07vabhdicu:1147": " mriyamāṇairnirodhyante trīṇyante",
    "T07vabhdicu:1148": " jīvitam, manaḥ,",
    "T07vabhdicu:1149": " upekṣā ceti /",
    "T07vabhdicu:1150": " aṣṭau tu madhyame /",
    "T07vabhdicu:1151": " rūpadhātau mriyamāṇairaṣṭau nirudhyante /",
    "T07vabhdicu:1152": " tāni ca trīṇi,",
    "T07vabhdicu:1153": " cakṣurādīni ca pañca /",
    "T07vabhdicu:1154": " daśāṣṭau nava catvāri kāme pañca śubhāni vā // Abhidh-d_91 //",
    "T07vabhdicu:1155": " ubhayavyañjanairdaśa nirodhyante /",
    "T07vabhdicu:1156": " tāni cāṣṭau strīpuruṣendriye ca /",
    "T07vabhdicu:1157": " ekavyañjanairnava /",
    "T07vabhdicu:1158": " avyañjanairaṣṭau /",
    "T07vabhdicu:1159": " sakṛnmaraṇe khalveṣa nyāyaḥ /",
    "T07vabhdicu:1160": " krameṇa tu mriyamāṇaiścatvāri nirodhyante kāyajīvitamanaupekṣendriyāṇi /",
    "T07vabhdicu:1161": " na hyeṣāṃ pṛthaṅnirodhaḥ /",
    "T07vabhdicu:1162": " epa ca vidhiḥ kliṣṭāvyākṛtacittasya maraṇe draṣṭavyaḥ /",
    "T07vabhdicu:1163": " kuśale tu citte sarvatra śraddhādīni pañcādhikāni /",
    "T07vabhdicu:1164": " evamārūpyeṣvaṣṭau,",
    "T07vabhdicu:1165": " rūpeṣu trayodaśa /",
    "T07vabhdicu:1166": " ityevaṃ vistareṇa gaṇayitavyāni //",
    "T07vabhdicu:1167": " abhidharmadīpe vibhāṣāprabhāyāṃ vṛttau dvitīyasyādhyāyasya prathamaḥ pādaḥ //",
    "T07vabhdicu:1168": " dvitīyādhyāye",
    "T07vabhdicu:1169": " dvitīyapādaḥ /",
    "T07vabhdicu:1170": " indriyaprastāve sarva indriyadharmā vicāryanta ityataḥ pṛcchati /",
    "T07vabhdicu:1171": " athaiṣāṃ kuśalānāmindriyāṇāṃ katareṇendriyeṇa kataracchrāmaṇyaphalaṃ prāpyata iti ?",
    "T07vabhdicu:1172": " tadidaṃ prastūyate-",
    "T07vabhdicu:1173": " ādyantalābho navabhiḥ saptāṣṭābhiśca madhyayoḥ /",
    "T07vabhdicu:1174": " yā khalveṣā catuṣphalamayī mālā tasyāḥ prathamaṃ strotaāpattiphalamantyamarhattvaṃ madhye sakṛdāgāmyanāgāmiphale /",
    "T07vabhdicu:1175": " tatrādyāntayoḥ phalayornavabhirindriyairlābhaḥ /",
    "T07vabhdicu:1176": " strotaāpattiphalasya tāvat- śraddhādibhiḥ pañcabhirājñāsyāmīndriyājñendriyābhyāmekamanayorānantaryamārgād,",
    "T07vabhdicu:1177": " dvitīyaṃ vimuktimārgādveditavyam /",
    "T07vabhdicu:1178": " prathamena kleśaprāpticchedo dvitīyena visaṃyogaprāptyākarṣaṇam /",
    "T07vabhdicu:1179": " manaupekṣendriyābhyāṃ ceti /",
    "T07vabhdicu:1180": " arhattvasya punaḥ śraddhādibhirājñāsyāmīndriyavarjjaiḥ,",
    "T07vabhdicu:1181": " manaindriyeṇa sukhasaumanasyopekṣendriyāṇāṃ cānyatamena /",
    "T07vabhdicu:1182": " 'saptāṣṭābhiśca madhyayoḥ /",
    "T07vabhdicu:1183": " '; sakṛdāgāmyanāgāmiphalayoḥ punaḥ saptabhiraṣṭābhirnavabhiśceti 'ca'śabdāt /",
    "T07vabhdicu:1184": " tatra sakṛdāgāmiphalaṃ tāvadyadyānupūrviko labhate,",
    "T07vabhdicu:1185": " sa ca laukikena mārgeṇa tasya saptabhirlābhaḥ /",
    "T07vabhdicu:1186": " pañcabhiḥ (Jaini_58)",
    "T07vabhdicu:1187": " śraddhādibhiḥ,",
    "T07vabhdicu:1188": " manaupekṣendribhyāṃ ca /",
    "T07vabhdicu:1189": " atha lokottareṇa mārgeṇa tasyāṣṭābhiḥ,",
    "T07vabhdicu:1190": " ājñendriyamaṣṭamaṃ bhavati /",
    "T07vabhdicu:1191": " atha bhūyovītarāgaḥ prāpnoti,",
    "T07vabhdicu:1192": " tasya navabhiryaireva strotaāpattiphalasya /",
    "T07vabhdicu:1193": " anāgāmiphalaṃ yadyānupūrvīkaḥ prāpnoti,",
    "T07vabhdicu:1194": " sa ca laukikena mārgeṇa,",
    "T07vabhdicu:1195": " tasya saptabhiryathā sakṛdāgāmiphalasya /",
    "T07vabhdicu:1196": " atha lokottareṇa,",
    "T07vabhdicu:1197": " tasyāṣṭābhistathaiva /",
    "T07vabhdicu:1198": " atha vītarāgaḥ prāpnoti,",
    "T07vabhdicu:1199": " tasya navabhiryathā strotaāpattiphalasya /",
    "T07vabhdicu:1200": " tasya tu niśrayaviśeṣāt sukhasaumanasyopekṣendriyāṇāmanyatamadbhavati /",
    "T07vabhdicu:1201": " yadāpyayamānupūrviko navame vimuktimārge dhyānaṃ praviśati laukikena mārgeṇa,",
    "T07vabhdicu:1202": " tadāpyaṣṭābhirindriyairanāgāmiphalaṃ labhate /",
    "T07vabhdicu:1203": " tasya navame vimuktimārge saumanasyamaṣṭamaṃ bhavati,",
    "T07vabhdicu:1204": " ānantaryamārge tūpekṣendriyameva /",
    "T07vabhdicu:1205": " nityamubhābhyāṃ hi tasya prāptiḥ /",
    "T07vabhdicu:1206": " atha lokottareṇa praviśati,",
    "T07vabhdicu:1207": " tasya navabhirājñendriyaṃ navamaṃ bhavati //",
    "T07vabhdicu:1208": " yattarhyabhidharme paṭhyate- “arhatphalasyaikādaśabhiḥ” iti /",
    "T07vabhdicu:1209": " tatkathamucyate 'navabhistasya prāptiḥ'; iti ?",
    "T07vabhdicu:1210": " naiva doṣaḥ / yasmāt-",
    "T07vabhdicu:1211": " ekādaśabhirāptistu phalasyāntyasya hānitaḥ // Abhidh-d_92 //",
    "T07vabhdicu:1212": " parihāya parihāyāyaṃ samayavimukto 'rhanniśrayaviśeṣātpunarlabhate /",
    "T07vabhdicu:1213": " kadācit tṛtīyaṃ dhyānaṃ niśritya /",
    "T07vabhdicu:1214": " kadācid dvitīyaṃ prathamaṃ vā /",
    "T07vabhdicu:1215": " kadāciccaturthamanāgamyaṃ vā /",
    "T07vabhdicu:1216": " ityatastisṛṇāṃ vedanānāṃ saṃbhavādekādaśabhiruktam //",
    "T07vabhdicu:1217": " athaiṣāṃ trayāṇāṃ kāmarūpārūpyadhātūnāṃ kataradhātubhūmyālambanena mārgeṇa katarasya dhātoḥ parijñānaṃ bhavatīti ?",
    "T07vabhdicu:1218": " tadāvirbhāvyate /",
    "T07vabhdicu:1219": " svasya dhātoḥ parijñānaṃ svavipakṣadṛśā pathā // Abhidh-d_93 //",
    "T07vabhdicu:1220": " svavipakṣadṛśā ca mārgeṇānāsraveṇa parijñānaṃ bhavati /",
    "T07vabhdicu:1221": " tatra svadhātudṛśā tāvad duḥkhasamudayālambanena,",
    "T07vabhdicu:1222": " svavipakṣadṛśā nirodhamārgālambanena traidhātukaparijñānaṃ bhavati /",
    "T07vabhdicu:1223": " sāsraveṇa tvānantaryamārgeṇa saṃgṛhītena sannikṛṣṭādhobhūmiviṣayeṇordhvasannikṛṣṭabhūmyālambanena ca vimuktimārgasaṃgṛhītenādhobhūmiparijñānaṃ bhavati /",
    "T07vabhdicu:1224": " ānantaryamārgāṇāmadhobhūmiviṣayatvādvimuktyākhyānāmūrdhvabhūmyālambanatvācca /",
    "T07vabhdicu:1225": " anāsravāṇāṃ tūbhayeṣāmekabhūmigocaratvāditi /",
    "T07vabhdicu:1226": " atha katibhīrindriyaiḥ kāmadhātuparijñānaṃ katibhī rūpārūpyadhātuparijñānamiti ?",
    "T07vabhdicu:1227": " tadidaṃ pratāyate-",
    "T07vabhdicu:1228": " kāmadhātuparijñānaṃ prāyaḥ saptabhiriṣyate /",
    "T07vabhdicu:1229": " samalairnirmalaistvarthairaṣṭābhirabhidhīyate // Abhidh-d_94 //",
    "T07vabhdicu:1230": " kāmadhātostāvat- sāsravaiḥ saptabhiḥ parijñānaṃ bhavati prahāṇamityarthaḥ /",
    "T07vabhdicu:1231": " pañcabhiḥ śraddhādibhiḥ manaupekṣendriyābhyāṃ ca /",
    "T07vabhdicu:1232": " prāyo grahaṇātsaumanasyendriyeṇāpi kasyacitsamāpattyabhiprāyasya yogino maulabhūmipraveśāt /",
    "T07vabhdicu:1233": " anāsravaistvindriyairaṣṭābhiḥ /",
    "T07vabhdicu:1234": " ebhireva saptabhirājñedriyeṇa ca /",
    "T07vabhdicu:1235": " prāyo vacanātsaumanasyendriyeṇa ca navamena //",
    "T07vabhdicu:1236": " rūpadhātuparijñānamiṣṭaṃ daśabhirindriyaiḥ /",
    "T07vabhdicu:1237": " pañcabhiḥ śraddhādibhiḥ,",
    "T07vabhdicu:1238": " mana indriyeṇa,",
    "T07vabhdicu:1239": " tisṛbhirvedanābhiḥ,",
    "T07vabhdicu:1240": " niśrayaviśeṣādājñendriyeṇa ca //",
    "T07vabhdicu:1241": " antyadhātuparijñānamekādaśabhirucyate // Abhidh-d_95 //",
    "T07vabhdicu:1242": " yathoktairdaśabhirājñātavadindriyeṇa ca /",
    "T07vabhdicu:1243": " ubhābhyāṃ tasya parijñānamekaṃ vajropamasamādhisahacaram,",
    "T07vabhdicu:1244": " dvitīyaṃ kṣayajñānasahagatamiti //",
    "T07vabhdicu:1245": " idamidānīṃ vaktavyam- kaḥ katibhirindriyaiḥ samanvāgata iti ?",
    "T07vabhdicu:1246": " tatra tāvadayaṃ niyamaḥ-",
    "T07vabhdicu:1247": " sarvasattvāstridhātusthā upekṣāyurmano 'nvitāḥ /",
    "T07vabhdicu:1248": " ebhistribhiḥ sarvasattvāḥ samanvāgatāḥ /",
    "T07vabhdicu:1249": " tvakstrītvavyañjanaiḥ kāme",
    "T07vabhdicu:1250": " kāmāvacarāḥ sattvāḥ kāyapuruṣastrīndriyairebhiḥ pūrvāktaśca /",
    "T07vabhdicu:1251": " rūpiṇaścakṣurādibhiḥ // Abhidh-d_96 //",
    "T07vabhdicu:1252": " rūpiṇaḥ khalu sattvāścakṣurādibhistribhiścopekṣāyurmanobhiḥ //",
    "T07vabhdicu:1253": " kāminaḥ khalu duḥkhena tadrāgī durmanastayā /",
    "T07vabhdicu:1254": " avītarāgaḥ kāmadhātau duḥkhadaurmanasyābhyāṃ samanvāgataḥ /",
    "T07vabhdicu:1255": " ūrdhvajastu sukhenāryaḥ śubhāhvādharajau tathā // Abhidh-d_97 //",
    "T07vabhdicu:1256": " ūrdhvajo rūpārūpyadhātuja āryaḥ sukhena samanvāgataḥ /",
    "T07vabhdicu:1257": " anāsraveṇa śubhakṛtsnaparīttaśubhāpramāṇaśubhāḥ kliṣṭākliṣṭena //",
    "T07vabhdicu:1258": " prītyābhāhvādharodbhūtau",
    "T07vabhdicu:1259": " ābhāsvareṣūpapannastadadharajaśca prītyā samanvāgataḥ /",
    "T07vabhdicu:1260": " śubhaiḥ sa śubhamūlakaḥ /",
    "T07vabhdicu:1261": " śraddhādibhiḥ pañcabhiḥ kuśalairanucchinnakuśalamūlaḥ sarvatra samanvāgataḥ /",
    "T07vabhdicu:1262": " śaikṣābhyāṃ mokṣamārgasthau",
    "T07vabhdicu:1263": " dvābhyāṃ śaikṣābhyāṃ indriyābhyāṃ darśanabhāvanāmārgasthau //",
    "T07vabhdicu:1264": " aśaikṣo 'rhan svamārgagaḥ // Abhidh-d_98 //",
    "T07vabhdicu:1265": " atha niyamena kaḥ katibhirindriyaiḥ samanvāgata iti ?",
    "T07vabhdicu:1266": " tadidamupadarśyate-",
    "T07vabhdicu:1267": " upekṣāyurmanoyukto 'vaśyaṃ trayasamanvitaḥ /",
    "T07vabhdicu:1268": " ebhireva tribhiḥ /",
    "T07vabhdicu:1269": " na hyeṣāmanyonyena vinā samanvāgataḥ /",
    "T07vabhdicu:1270": " śeṣairaniyamaḥ /",
    "T07vabhdicu:1271": " tatra tāvaccakṣurādibhiḥ saptabhirārūpyopapanno na samanvāgataḥ /",
    "T07vabhdicu:1272": " kāmadhātau ca yenāpratilabdhavihīnāni /",
    "T07vabhdicu:1273": " sukhendriyeṇa caturthadhyānādyupapannāḥ pṛthagjanāḥ,",
    "T07vabhdicu:1274": " saumanasyena tṛtīyādyupapannāḥ pṛthagjanāḥ,",
    "T07vabhdicu:1275": " sukhendriyeṇa rūpārūpyopapannāḥ,",
    "T07vabhdicu:1276": " daurmanasyena kāmavītarāgaḥ,",
    "T07vabhdicu:1277": " śraddhādibhirniḥśubhaḥ,",
    "T07vabhdicu:1278": " anāsravaestribhiḥ pṛthagjanā na samanvāgatāḥ /",
    "T07vabhdicu:1279": " caturbhiḥ kāyasukhavān",
    "T07vabhdicu:1280": " yaḥ kāyendriyeṇa so 'vaśyaṃ caturbhistaiśca tribhiḥ kāyendriyeṇa ca /",
    "T07vabhdicu:1281": " yo 'pi sukhandriyeṇa sa caturbhiḥ- taiśca tribhirupekṣādibhiḥ sukhendriyeṇa ca /",
    "T07vabhdicu:1282": " cakṣuṣmānapi pañcabhiḥ // Abhidh-d_99 //",
    "T07vabhdicu:1283": " 'api'śabdācchotraghrāṇajihvendriyairveditavyam /",
    "T07vabhdicu:1284": " yaścakṣurindriyeṇa so 'vaśyaṃ pañcabhiḥ- upekṣājīvitamanorūpendriyaiścakṣuṣā ca //",
    "T07vabhdicu:1285": " strīndriyādyanvito 'ṣṭābhiḥ",
    "T07vabhdicu:1286": " taiśca saptabhiḥ strīṃndriyeṇa ca /",
    "T07vabhdicu:1287": " ādigrahaṇāt puruṣendriyadaurmanasyaśraddhādīnāṃ grahaṇaṃ veditavyam /",
    "T07vabhdicu:1288": " tadvānapi pratyekamaṣṭābhiḥ- taiśca saptabhiḥ puruṣendriyeṇa cāṣṭamena /",
    "T07vabhdicu:1289": " ebhiśca kāyajīvitamanobhiścatasṛbhirvedanābhiḥ,",
    "T07vabhdicu:1290": " daurmanasyendriyeṇa ca /",
    "T07vabhdicu:1291": " śraddhā dibhistaiśca pañcabhirupekṣājīvitamanobhiśca /",
    "T07vabhdicu:1292": " duḥkhī yuktastu saptabhiḥ /",
    "T07vabhdicu:1293": " yo duḥkhena sa saptabhiḥ- kāyajītimanobhiścatasṛbhirvedanendriyairdaurmanasyaṃ hitvā,",
    "T07vabhdicu:1294": " tadvītarāgasya nāstīti /",
    "T07vabhdicu:1295": " ekādaśabhirantyābhyāṃ",
    "T07vabhdicu:1296": " dvābhyāmantyābhyāṃ yukto 'vaśyamekādaśabhiḥ,",
    "T07vabhdicu:1297": " pratyekaṃ sukhasaumanasyopekṣājīvitamanaḥśraddhādibhirājñendriyeṇa ca /",
    "T07vabhdicu:1298": " evamājñātavadindriyeṇa tena taiśceti /",
    "T07vabhdicu:1299": " sapta ṣaḍbhistadādyavān // Abhidh-d_100 //",
    "T07vabhdicu:1300": " prathamena tvanāsraveṇa yaḥ samanvāgataḥ so 'vaśyaṃ trayodaśabhirmanojīvitakāyendriyaiścatasṛbhirvedanābhiḥ śraddhādibhistena ceti //",
    "T07vabhdicu:1301": " atha sarvabahubhiḥ kiyadbhiḥ samanvāgatāḥ ? taducyate-",
    "T07vabhdicu:1302": " tridvīpanarakotpannā mithyātvaniyatā api /",
    "T07vabhdicu:1303": " bahubhiḥ hyekānnaviṃśatyā svalpairaṣṭābhiranvitāḥ // Abhidh-d_101 //",
    "T07vabhdicu:1304": " antarābhavikapretatiryakśraddhānusāriṇaḥ /",
    "T07vabhdicu:1305": " tryadhikairdaśabhiryuktā daśabhirvā navādhikaiḥ // Abhidh-d_102 //",
    "T07vabhdicu:1306": " svalpaistrayodaśabhī rūpabhiḥ pañcabhiḥ śraddhādibhiśca jīvitamanaupekṣābhiśca /",
    "T07vabhdicu:1307": " nārakasya tūcchinnaśubhabījasya cakṣurādīni pañcaikaṃ vyañjanaṃ vedanāśca pañca jīvitaṃ manaśca /",
    "T07vabhdicu:1308": " tiraścāṃ nāstyucchedaḥ /",
    "T07vabhdicu:1309": " ya ihocchinatti so 'vaśyamavīciṃ gacchati /",
    "T07vabhdicu:1310": " tena natra narake śraddhādyā na santi /",
    "T07vabhdicu:1311": " pañca cakṣurādīni pañca ca vedā,",
    "T07vabhdicu:1312": " ekaṃ vyañjanaṃ jīvitaṃ manaśceti trayodaśa bhavanti /",
    "T07vabhdicu:1313": " syurbahubhiścāntarābhavikādyāḥ pṛthagjanāstrīṇyamalāni hitvaikānnaviṃśatibhiḥ,",
    "T07vabhdicu:1314": " āryāstu śraddhānusāriṇo dve amale hitvaikaṃ ca vyañjanamityekānnaviṃśatibhireva samanvāgatāḥ //",
    "T07vabhdicu:1315": " samyaktvaniyatā ye tu ye ca śraddhādhimuktikāḥ /",
    "T07vabhdicu:1316": " ta ekādaśabhiryuktā daśabhirvā navādhikaiḥ // Abhidh-d_103 //",
    "T07vabhdicu:1317": " tatra samyaktvaniyatā āryā ityarthaḥ /",
    "T07vabhdicu:1318": " te pañcabhiḥ śraddhādibhirmanojīvitābhyāṃ ca tisṛbhirvedanābhirekena cānāsraveṇa /",
    "T07vabhdicu:1319": " sarvaprabhūtaiḥ punarekānnaviṃśatibhirekaliṅgadvyamalavarjitaiḥ //",
    "T07vabhdicu:1320": " prajñāvimuktanāmārhat kāyasākṣyubhayāhvayāḥ /",
    "T07vabhdicu:1321": " akṣaikādaśakopetā yadi vāṣṭādaśānvitāḥ // Abhidh-d_104 //",
    "T07vabhdicu:1322": " sarvālpairekādaśabhiḥ śraddhādibhiḥ sukhasaumanasyopekṣājīvitamanobhirekena cānāsraveṇa /",
    "T07vabhdicu:1323": " bahubhistvaṣṭādaśabhiḥ,",
    "T07vabhdicu:1324": " dve anāsrave daurmanasyamekaṃ ca vyañjanaṃ hitvā //",
    "T07vabhdicu:1325": " kāmadevā mṛtāḥ svalpairdaśabhiḥ saptakādhikaiḥ /",
    "T07vabhdicu:1326": " anāsravatrayaṃ hitvā daurmanasyaṃ ca /",
    "T07vabhdicu:1327": " tatratyaḥ pṛthagjano yadi vairāgyaṃ gacchati sa devarṣirbhavati /",
    "T07vabhdicu:1328": " ekaṃ ca vyañjanaṃ hitvā pariśiṣṭaiḥ saptadaśabhiḥ samanvāgataḥ /",
    "T07vabhdicu:1329": " ta evaikonaviṃśatyā yuktā bahubhirindriyaiḥ // Abhidh-d_105 //",
    "T07vabhdicu:1330": " dve anāsrave hitvaikaṃ ca vyañjanam /",
    "T07vabhdicu:1331": " atrāpi hi satyāni dṛśyante //",
    "T07vabhdicu:1332": " dvirdhyāna jāstu sarvālpairdaśabhiḥ pañcakādhikaiḥ /",
    "T07vabhdicu:1333": " prathamadvitīyadhyānopapannānāṃ pṛthagjanānāṃ duḥkhadaurmanasye hitvā dve ca vyañjane trīṇi cāmalāni,",
    "T07vabhdicu:1334": " pañcadaśabhiḥ samanvāgamaḥ /",
    "T07vabhdicu:1335": " daśabhiḥ sacatuṣkaistu śubhakṛtsnāḥ samanvitāḥ // Abhidh-d_106 //",
    "T07vabhdicu:1336": " śubhakṛtsneṣu pṛthagjanasya saumanasyaṃ ca hitvā caturdaśabhiḥ samanvāgamaḥ /",
    "T07vabhdicu:1337": " bṛhatphalā hi atyalpaistrayodaśabhiranvitāḥ /",
    "T07vabhdicu:1338": " bṛhatphaleṣu pṛthagjanasya sukhaṃ ca hitvā duḥkhādīni pūrvoktāni trayodaśa bhavanti /",
    "T07vabhdicu:1339": " yuktāḥ ṣoḍaśabhistvete sarvabhūribhindriyaiḥ // Abhidh-d_107 //",
    "T07vabhdicu:1340": " yadyāryā bhavanti teṣāṃ sukhasaumanasyābhyāmanāsravābhyāṃ samanvāgama iti ṣoḍaśa bhavanti //",
    "T07vabhdicu:1341": " aṣṭābhirdaśabhiḥ saikairārūpyāḥ svalpabhūribhiḥ /",
    "T07vabhdicu:1342": " svalpairaṣṭābhiḥ /",
    "T07vabhdicu:1343": " pṛthagjanasyāṣṭāḥ svalpāni bhavanti /",
    "T07vabhdicu:1344": " pañca śraddhādīni,",
    "T07vabhdicu:1345": " jīvitaṃ manaupekṣā ca /",
    "T07vabhdicu:1346": " bahubhirekādaśabhirāryasya samanvāgamaḥ /",
    "T07vabhdicu:1347": " pañcabhiḥ śraddhādibhiḥ,",
    "T07vabhdicu:1348": " dvābhyāṃ sukhasaumanasyābhyāmanāsravābhyām,",
    "T07vabhdicu:1349": " jīvitamanaupekṣendriyaiścaturbhiranāsraveṇa caikena /",
    "T07vabhdicu:1350": " sadevakauravāḥ sattvāstrayodaśabhiranvitāḥ // Abhidh-d_108 //",
    "T07vabhdicu:1351": " pañcabhiḥ śraddhādibhiḥ pañcabhiḥ sukhādibhiḥ,",
    "T07vabhdicu:1352": " kāyamanojīvitaiśca tribhiḥ //",
    "T07vabhdicu:1353": " aṣṭābhirniḥśubho yukto daśabhirvā trayādhikaiḥ /",
    "T07vabhdicu:1354": " ucchinnaśubhamūlo niḥśubhaḥ sarvālpairaṣṭābhiḥ samanvāgataḥ /",
    "T07vabhdicu:1355": " sukhādibhiḥ pañcabhiḥ kāyajīvitamanobhiśca /",
    "T07vabhdicu:1356": " sarvaprabhūtaistu trayodaśabhiryathoktairaṣṭābhiścakṣurādibhiścaturbhirekena ca vyañjanena /",
    "T07vabhdicu:1357": " dviliṅgāḥ paścimaiḥ svalpairviśatyāpyekayā param // Abhidh-d_109 //",
    "T07vabhdicu:1358": " ubhayavyañjanastrayodaśabhiḥ svalpaiḥ sukhādibhiḥ kāyajīvitamanobhiḥ śraddhādibhiśca pañcabhiḥ /",
    "T07vabhdicu:1359": " cakṣurādīnāmalabdhavihīnatvādaniyamaḥ /",
    "T07vabhdicu:1360": " sarvabahubhistvekonaviṃśatibhistrīṇyamalānyapāsya /",
    "T07vabhdicu:1361": " samāpto 'yaṃ matsyakagranthasamudraḥ /",
    "T07vabhdicu:1362": " vyākhyāta indriyāṇāṃ dhātugatiprabhedapradarśanāgatānāṃ vistareṇa prabhedaḥ /",
    "T07vabhdicu:1363": " adhunā tu momāṃsyate /",
    "T07vabhdicu:1364": " kimete saṃskṛtā dharmā yathā bhinnasvabhāvāḥ,",
    "T07vabhdicu:1365": " evaṃ bhinnotpādā atha niyatasahotpādā api kecidvidyanta iti ?",
    "T07vabhdicu:1366": " vidyanta ityāha /",
    "T07vabhdicu:1367": " tatra saṃkṣepeṇa pañcemā dharmajātayaḥ- rūpaṃ cittaṃ caitasikāścittaviprayuktā asaṃskṛtaṃ ca /",
    "T07vabhdicu:1368": " tatrāsaṃskṛtaṃ nodeti na ca vyeti /",
    "T07vabhdicu:1369": " rūpiṇāṃ tu dharmāṇāmayaṃ niyamaḥ-",
    "T07vabhdicu:1370": " saptadravyāvinirbhāgī paramāṇurbahirgataḥ /",
    "T07vabhdicu:1371": " kāmeṣvekādhikaḥ kāye dvyadhikaścakṣurādiṣu // Abhidh-d_110 //",
    "T07vabhdicu:1372": " sarvasūkṣmaḥ khalu rūpasaṃskāropādānasaṃcayabhedaparyantaḥ paramāṇuriti prajñāpyate /",
    "T07vabhdicu:1373": " sa tu saptadravyāvinirbhāgī caturbhirbhūtaistribhiścopādāyarūpaistribhistribhirvā bhūtaiścaturbhiścopādāyarūpairavinirbhāgavartyasāvaṣṭama iti",
    "T07vabhdicu:1374": " kośakārastvāha- “sarvasūkṣmo rūpasaṃghātaḥ paramāṇuḥ” iti /",
    "T07vabhdicu:1375": " tena saṃghātavyatiriktaṃ rūpamanyadvaktavyam /",
    "T07vabhdicu:1376": " yadi nāsti saṃghāto 'pi nāsti /",
    "T07vabhdicu:1377": " ataḥ siddhaṃ 'sarvasūkṣmaṃ rūpaparamāṇuḥ'; iti //",
    "T07vabhdicu:1378": " kāyedriyasahagastvaṣṭābhiścakṣurādisahito navabhiḥ //",
    "T07vabhdicu:1379": " evaṃ rūpe 'pi vijñeyo hitvā gandharasadvayam /",
    "T07vabhdicu:1380": " rūpadhātau bahirgataḥ pañcadravyāvinirbhāgī gandharasau hitvā /",
    "T07vabhdicu:1381": " kāyasahagatastu ṣaḍbhiścakṣurādiṣu saptabhiravinirbhāgibhiḥ /",
    "T07vabhdicu:1382": " yadā punassaśabdakaḥ sa saṃdhāto jāyate,",
    "T07vabhdicu:1383": " tadā sarvatra yathokteṣu śabdo 'dhiko gaṇayitavyaḥ /",
    "T07vabhdicu:1384": " atra punarmahābhūtāni sarvopādāyarūpāśrayabhāvaprādhānyāccatasro dravyajātayo vivakṣyante /",
    "T07vabhdicu:1385": " upādāyarūpadhātucatuṣṭayaṃ tu ghaṭādidravyaprajñaptinimittatvādāyatanagaṇanayā gaṇyata iti vivakṣitāparijñānānnāsti codyāvakāśaḥ //",
    "T07vabhdicu:1386": " arūpiṇāṃ punaḥ",
    "T07vabhdicu:1387": " cittaṃ caitasikaiḥ sārdhaṃ",
    "T07vabhdicu:1388": " avinirbhāgeṇa jāyata iti vartate /",
    "T07vabhdicu:1389": " saṃskṛtaṃ tu svalakṣaṇaiḥ // Abhidh-d_111 //",
    "T07vabhdicu:1390": " sarva hi saṃskṛtaṃ svalakṣaṇaiḥ saha jātyādibhirutpadyata iti veditavyam //",
    "T07vabhdicu:1391": " abhidharmadīpe vibhāṣāprabhāyāṃ vṛttau dvitīyasyaadhyāyasya dvitīyaḥ pādaḥ //",
    "T07vabhdicu:1392": " dvitīyādhyāye",
    "T07vabhdicu:1393": " tṛtīyapādaḥ /",
    "T07vabhdicu:1394": " yaduktaṃ caitasikāstu sahotpadyanta iti tadabhidhīyatām /",
    "T07vabhdicu:1395": " ke punaste caitasikā dharmāḥ ?",
    "T07vabhdicu:1396": " te pañcaprabhedāḥ- mahābhaumāḥ,",
    "T07vabhdicu:1397": " kuśalamahābhaumāḥ,",
    "T07vabhdicu:1398": " kleśamahābhaumāḥ,",
    "T07vabhdicu:1399": " akuśalamahābhaumāḥ,",
    "T07vabhdicu:1400": " parīttakleśamahābhaumikāśca /",
    "T07vabhdicu:1401": " mahatī cittabhūmireṣāmiti ta ime mahābhaumāḥ /",
    "T07vabhdicu:1402": " bhūmirgatirityarthaḥ /",
    "T07vabhdicu:1403": " eva sarvatra vigrahaḥ kāryaḥ /",
    "T07vabhdicu:1404": " tatra tāvanmahābhaumā nirdiśyante /",
    "T07vabhdicu:1405": " daśadharmā mahābhaumā vitsaṃjñācetanāsmṛtiḥ /",
    "T07vabhdicu:1406": " chandaḥ sparśo 'dhimokṣaśca dhīḥ samādhirmanaskṛtiḥ // Abhidh-d_112 //",
    "T07vabhdicu:1407": " ete daśadharmāḥ sarvasyāṃ cittabhūmau traidhātukyāmanāsravāyāṃ ca samagrā bhavanti /",
    "T07vabhdicu:1408": " tatra vedanā sukhādistrividho 'nubhavaḥ /",
    "T07vabhdicu:1409": " trividhaṃ saṃveditamiti paryāyaḥ /",
    "T07vabhdicu:1410": " iṣṭāniṣṭobhayaviparītaviṣayendriyavijñānasannipātajā dharmayoniḥ kāyacittāvasthā viśeṣaḥ prahlādyupatāpī tadubhayaviparītaśca tṛṣṇāheturvedanetyucyate",
    "T07vabhdicu:1411": " nimittanāmārthaikyajñā saṃjñā vitarkayoniḥ /",
    "T07vabhdicu:1412": " cittābhisaṃskāraścetanā /",
    "T07vabhdicu:1413": " cittavyāpārarūpā smṛtiḥ /",
    "T07vabhdicu:1414": " cittasyārthābhilapanā kṛtakartavyakriyamāṇakarmāntāvipramoṣalakṣaṇā /",
    "T07vabhdicu:1415": " chandaḥ kartukāmatā vīryāṅgabhūtaḥ /",
    "T07vabhdicu:1416": " viṣayendriyavijñānasannipātajā cittasya viṣayaspṛṣṭiḥ,",
    "T07vabhdicu:1417": " caitasikadharmo jīvanalakṣaṇaḥ sparśaḥ /",
    "T07vabhdicu:1418": " cittasya viṣaye 'dhimuktiradhimokṣo rucidvitīyanāmā cittasya viṣayāpratisaṃkocalakṣaṇaḥ /",
    "T07vabhdicu:1419": " dhīḥ prajñā dharmasaṃgrahādyupalakṣaṇasvabhāvā /",
    "T07vabhdicu:1420": " cittasyaikāgratā samādhiścittasthitilakṣaṇaḥ /",
    "T07vabhdicu:1421": " cittasyābhogo manaskāraḥ pūrvānubhūtādisamanvāhārasvarūpaḥ /",
    "T07vabhdicu:1422": " sūkṣmaḥ khalu cittacaittānāṃ viśeṣo duravadhāro rūpiṇīnāmeva tāvadoṣadhīnāṃ bahurasānāmindriyagrāhyo 'pi rasaviśeṣo duravadhāraḥ,",
    "T07vabhdicu:1423": " kimaṅga punaramūrtānāṃ (Jaini_71)",
    "T07vabhdicu:1424": " cittacaitasikānāṃ dharmāṇāmekakalāpavartināṃ buddhigamyaḥ ?",
    "T07vabhdicu:1425": " sa tu hetuphalasvabhāvairmatimadbhirabhyūhya iti //",
    "T07vabhdicu:1426": " kuśalamahābhaume bhavāḥ kuśalamahābhaumāḥ / te punaḥ",
    "T07vabhdicu:1427": " śraddhāpekṣāpramādaśca prasrabdhirhrīrapatrapā /",
    "T07vabhdicu:1428": " mūlavīryamahiṃsā ca śubhabhūkā daśasmṛtāḥ // Abhidh-d_113 //",
    "T07vabhdicu:1429": " tatra śraddhā cetasaḥ prasādo guṇiguṇārthitvābhisaṃpratyayākāraḥ,",
    "T07vabhdicu:1430": " cittakāluṣyāpanāyī /",
    "T07vabhdicu:1431": " tadyathodakaprasādako maṇiḥ sarasi prakṣiptaḥ sarvaṃ kāluṣyamapanīyācchatāmutpādayati tadvaccittasarasi jātaḥ śraddhāmaṇiriti /",
    "T07vabhdicu:1432": " apramādaḥ kuśaladharmabhāvanā tadavahitatetyarthaḥ /",
    "T07vabhdicu:1433": " prasrabdhiścittakarmaṇyatā /",
    "T07vabhdicu:1434": " kāyaprasrabdhirapyasti /",
    "T07vabhdicu:1435": " sā tu tadānukūlyādbodhyaṅgaśabdaṃ labhate /",
    "T07vabhdicu:1436": " tadyathā prītiḥ /",
    "T07vabhdicu:1437": " prītisthānīyāśca dharmāḥ prītibodhyaṅgamuktaṃ bhagavatā /",
    "T07vabhdicu:1438": " samyagdṛṣṭisaṃkalpavyāyāmāśca prajñānukūlyāt prajñāskandha ityuktāḥ /",
    "T07vabhdicu:1439": " tadvatkāyakarmaṇyatā cittakarmaṇyatā bodhyaṅgāvāhakatvāttacchabdenoktā /",
    "T07vabhdicu:1440": " upekṣā cittasamatā cittānābhogaḥ saṃskārānimittābhogamadhyupekṣānimittapravaṇatā /",
    "T07vabhdicu:1441": " hrīḥ svātmāpekṣā /",
    "T07vabhdicu:1442": " akāryakaraṇe lajjā /",
    "T07vabhdicu:1443": " apatrāpyantu parāpekṣā /",
    "T07vabhdicu:1444": " dve tu kuśalamūle alobhādveṣau /",
    "T07vabhdicu:1445": " amohastu prajñāsvabhāvatvānmahābhaumeṣūkta iti na gaṇyate /",
    "T07vabhdicu:1446": " vīrvaṃ kuśalākuśaladharmotpādanirodhābhyutsāhaḥ,",
    "T07vabhdicu:1447": " saṃsāranimagnasya cetaso 'bhyunnatirityarthaḥ /",
    "T07vabhdicu:1448": " avihiṃsā sattvāviheṭhanā /",
    "T07vabhdicu:1449": " uktāḥ kuśalamahābhaumāḥ //",
    "T07vabhdicu:1450": " styānaṃ pramattirāśraddhyamālasyaṃ mūḍhiruddhatiḥ /",
    "T07vabhdicu:1451": " kliṣṭe ṣaṭ",
    "T07vabhdicu:1452": " tatra",
    "T07vabhdicu:1453": " styānaṃ kāyacittākarmaṇyatā /",
    "T07vabhdicu:1454": " pramādaḥ kuśalānāṃ dharmāṇāmabhāvanā /",
    "T07vabhdicu:1455": " bhāvanāvipakṣabhūto dharmaḥ /",
    "T07vabhdicu:1456": " āśraddhyaṃ cittāprasādaḥ,",
    "T07vabhdicu:1457": " cittakāluṣyamityarthaḥ /",
    "T07vabhdicu:1458": " guṇeṣu guṇavatsu cāsaṃpratyayo 'narthitvaṃ ca /",
    "T07vabhdicu:1459": " kausīdyaṃ cittasyānabhyutsāhaḥ /",
    "T07vabhdicu:1460": " mūḍhiravidyānukārāsaṃprakhyānarūpā /",
    "T07vabhdicu:1461": " auddhatyaṃ cittasyāvyupaśamaḥ /",
    "T07vabhdicu:1462": " uktāḥ ṣaṭ kleśamahābhaumāḥ /",
    "T07vabhdicu:1463": " abhidharme tu daśa paṭhyante- “āśraddhaym,",
    "T07vabhdicu:1464": " kausīdyam,",
    "T07vabhdicu:1465": " muṣitasmṛtitā,",
    "T07vabhdicu:1466": " cetaso vikṣepaḥ,",
    "T07vabhdicu:1467": " avidyā,",
    "T07vabhdicu:1468": " asaṃprajanyam,",
    "T07vabhdicu:1469": " ayoniśo manasikāraḥ,",
    "T07vabhdicu:1470": " mithyādhimokṣaḥ,",
    "T07vabhdicu:1471": " auddhatyam,",
    "T07vabhdicu:1472": " pramādaśca” iti /",
    "T07vabhdicu:1473": " tatra muṣitasmṛtivikṣepāsaṃprajanyāyoniśomanasikāramithyādhimokṣāḥ pañcamahābhaumeṣu paṭhitāḥ /",
    "T07vabhdicu:1474": " kliṣṭākliṣṭānāmubhayeṣāṃ smṛtyādisvābhāvyāditīha na pṛthaggaṇyante /",
    "T07vabhdicu:1475": " tasmāt ṣaḍeva kleśamahābhaumāḥ /",
    "T07vabhdicu:1476": " aśubhe tu dve āhrīkyamanapatrapā // Abhidh-d_114 //",
    "T07vabhdicu:1477": " akuśale tu cetasi āhrīkyamanapatrāpyaṃ ca dvau dharmāvakuśalamahābhaumikau bhavataḥ /",
    "T07vabhdicu:1478": " tatrāhrīkyaṃ hrīvipakṣabhūto dharmaḥ /",
    "T07vabhdicu:1479": " anapatrāpyamapatrāpyasyeti /",
    "T07vabhdicu:1480": " akāryaṃ kurvāṇasyālajjā svātmano 'hrīḥ /",
    "T07vabhdicu:1481": " parebhyo 'lajjā anapatrāpyamityapare /",
    "T07vabhdicu:1482": " parīttakleśamahābhaumā nirdiśyante /",
    "T07vabhdicu:1483": " māyāśāṭhyamadakrodhavihiṃserṣyāpradaṣṭayaḥ /",
    "T07vabhdicu:1484": " sūkṣmopanāhamātsaryāṇyalpakleśabhuvo daśa // Abhidh-d_115 //",
    "T07vabhdicu:1485": " ete hi kleśā bhāvanāheyenāvidyāmātreṇa manobhūmikenaiva saṃprayujyante /",
    "T07vabhdicu:1486": " eṣāṃ tu lakṣaṇamupakleśacintāyāṃ pañcame 'dhyāye 'bhidhāyiṣyate //",
    "T07vabhdicu:1487": " kathaṃ punaridaṃ vijñāyate cittādarthāntarabhūtāścaitasikāḥ ?",
    "T07vabhdicu:1488": " cittameva hi tadvedanādināmabhirvyapadiśyata ityevaṃ ceṣyamāne buddhasūtramanulomitaṃ bhavati /",
    "T07vabhdicu:1489": " yaduktaṃ bhagavatā- “ṣaḍdhāturayaṃ bhikṣavaḥ puruṣapudgalaḥ” ityatra vijñānadhāturevoktaḥ /",
    "T07vabhdicu:1490": " tasmānnārthāntarabhūtāścaitasikā iti bhadantabuddhadevaḥ /",
    "T07vabhdicu:1491": " taṃ pratīdamabhidhīyate-",
    "T07vabhdicu:1492": " pṛthivyādi yathā dravyaṃ nīlādiguṇayogataḥ /",
    "T07vabhdicu:1493": " taistairviśeṣyate śabdaiścaittayogānmanastathā // Abhidh-d_116 //",
    "T07vabhdicu:1494": " yathā hi pṛthivīdhāturabdhāturvā rūparasagandhādyupādāyarūpairviśeṣyate /",
    "T07vabhdicu:1495": " nīlā grāvāṇaḥ,",
    "T07vabhdicu:1496": " nīlamudakaṃ madhurā drākṣā madhurāḥ kharjūrā madhurataro guḍa ityevaṃ sukhitaṃ cittaṃ",
    "T07vabhdicu:1497": " duḥkhitaṃ cittaṃ samāhitaṃ cittaṃ sotsāhaṃ kusīdaṃ mūḍhaṃ raktaṃ dviṣṭamityevamādibhiḥ",
    "T07vabhdicu:1498": " śabdaiścaitasikairdharmairyogādviśeṣyate /",
    "T07vabhdicu:1499": " sādhyasamatvādayuktamiti cet / na /",
    "T07vabhdicu:1500": " uktottaratvāt /",
    "T07vabhdicu:1501": " vihitamatra- bhūtabhautikānyatvacintāyāmuttaramiti /",
    "T07vabhdicu:1502": " tasmādviśeṣapratyayānāmanākasmikatvātsiddhamanyatvaṃ caitāsikānāmiti /",
    "T07vabhdicu:1503": " itaśca cittacaitasikānyatvam-",
    "T07vabhdicu:1504": " bhūtabhautikanānātvaṃ svarūpehākṛtaṃ yathā /",
    "T07vabhdicu:1505": " tathaiva cittacaittānāṃ pṛthaktvamupadhāryatām // Abhidh-d_117 //",
    "T07vabhdicu:1506": " yathā khalu bhūtānāṃ bhautikasya ca rūpasya svabhāvabhedāt,",
    "T07vabhdicu:1507": " kriyābhedāccānyatvam;",
    "T07vabhdicu:1508": " tathā cittasya caittānāṃ ca svabhāvakriyābhedādanyatvaṃ draṣṭavyam //",
    "T07vabhdicu:1509": " yathā saṃbandhisaṃbandhādvikāro 'mbhasi lakṣyate /",
    "T07vabhdicu:1510": " tathā saṃsargisaṃsargāccetovikṛtirīkṣyatām // Abhidh-d_118 //",
    "T07vabhdicu:1511": " yathā khalu vahniharītakīguḍalavaṇādidravyasaṃbandhādvikāro 'mbuni dṛśyate,",
    "T07vabhdicu:1512": " uṣṇamamblaṃ kaṣāyaṃ madhuraṃ lavaṇamiti /",
    "T07vabhdicu:1513": " tadvaccaitasikasaṃbandhāccittamapi sukhitaṃ duḥkhitaṃ prasannamabhyunnataṃ sālokaṃ sāndhakāramiti /",
    "T07vabhdicu:1514": " sūtre 'pi cānyatvamuktam- “saṃjñā ca vedanā ca caitasika eṣa dharmaḥ” iti //",
    "T07vabhdicu:1515": " idamidānīṃ vaktavyam /",
    "T07vabhdicu:1516": " yugapadutpannānāṃ cittacaitasikānāṃ dharmāṇāṃ kathaṃ caitasikā dharmā ityucyante ?",
    "T07vabhdicu:1517": " ko vā dharmārthaḥ?",
    "T07vabhdicu:1518": " tadapadiśyate-",
    "T07vabhdicu:1519": " guṇo viśeṣaṇaṃ dharmo mātrāvṛttistathāśrayī /",
    "T07vabhdicu:1520": " ityevamādayaḥ śabdāḥ pradhānāpekṣavṛttayaḥ // Abhidh-d_119 //",
    "T07vabhdicu:1521": " pradhānaṃ hi dravyaṃ viśeṣyabhūtamapekṣya guṇadharmaviśeṣeṇa mātrāvṛttayaḥ śabdāḥ pravartante /",
    "T07vabhdicu:1522": " ki punaratra pradhānam ?",
    "T07vabhdicu:1523": " cittaṃ pradhānameteṣāṃ",
    "T07vabhdicu:1524": " kuta iti cet /",
    "T07vabhdicu:1525": " vastumātragrahādibhiḥ /",
    "T07vabhdicu:1526": " vastūpalabdhimātraṃ hi cittaṃ tenopalabdhe vastuni saṃjñāsmaraṇe lakṣaṇānusmaraṇābhinirūpaṇādayo viśeṣāḥ saṃjñāprajñāsmṛtyādibhirgṛhyante /",
    "T07vabhdicu:1527": " 'ādi'grahaṇādatrātmābhiniveśādrājasthānīyatvācca / kiñca,",
    "T07vabhdicu:1528": " bījaṃ caitatpravṛttīnāṃ śuddhisaṃkarayorapi // Abhidh-d_120 //",
    "T07vabhdicu:1529": " uktaṃ hi bhagavatā- “cittasaṃkleśātsattvāḥ saṃkliśyante /",
    "T07vabhdicu:1530": " cittavyavadānahetorviśudhyante” iti /",
    "T07vabhdicu:1531": " tasmātpradhānaṃ cittam / yathoktam-",
    "T07vabhdicu:1532": " “dūraṅgamamekacaramaśarīraṃ guhāśayam /",
    "T07vabhdicu:1533": " ye cittaṃ damayiṣyanti te mokṣyante mārabandhanāt //“",
    "T07vabhdicu:1534": " tatra dūraṅgamaṃ śāstuḥ sarvalokadhātusthavineyakāryakaraṇāt /",
    "T07vabhdicu:1535": " ekacaraṃ yugapad dvitīyacittābhāvāt /",
    "T07vabhdicu:1536": " aśarīraṃ mūrtyabhāvāt,",
    "T07vabhdicu:1537": " kriyāmātrānumeyasvabhāvatvācca /",
    "T07vabhdicu:1538": " guhāśayaṃ śarīrabalena /",
    "T07vabhdicu:1539": " tadvṛttivyakteriti /",
    "T07vabhdicu:1540": " tasya dharmāḥ saṃprayogiṇaścaitasikā iti /",
    "T07vabhdicu:1541": " vyākhyātāḥ pañcaprakārāścaittāḥ /",
    "T07vabhdicu:1542": " anye 'pi cāniyatāḥ paṭhyante- vitarkavicārakaukṛtyamiddhādayaḥ /",
    "T07vabhdicu:1543": " tatredaṃ vaktavyam /",
    "T07vabhdicu:1544": " kasmiṃścitte kati caittā bhavanti ?",
    "T07vabhdicu:1545": " kāmāvacaraṃ tāvat pañcaprakāraṃ cittam /",
    "T07vabhdicu:1546": " kuśalam, akuśalaṃ dvividhamāveṇikamanyatkleśasaṃprayuktaṃ ca /",
    "T07vabhdicu:1547": " avyākṛtaṃ dvividhaṃ nivṛtānivṛtāvyākṛtākhyam //",
    "T07vabhdicu:1548": " tatra tāvatkāmāvacaraṃ cittamavaśyaṃ savitarkasavicāram / atastat",
    "T07vabhdicu:1549": " abhyudgacchati kāmāptaṃ dharmairdvādaśabhiḥ saha /",
    "T07vabhdicu:1550": " akliṣṭāvyākṛtaṃ cittaṃ raśmivāniva raśmibhiḥ // Abhidh-d_121 //",
    "T07vabhdicu:1551": " kāmāvacaramanivṛtāvyākṛtaṃ cittaṃ daśabhirmahāmaumairvitarkavicārābhyāṃ ca sahāvaśyamudeti //",
    "T07vabhdicu:1552": " tathāṣṭādaśabhiścittairnivṛtaṃ jāyate manaḥ /",
    "T07vabhdicu:1553": " satkāyāntagrāhadṛṣṭisamprayuktaṃ cittaṃ kāmadhātau nivṛtāvyākṛtam /",
    "T07vabhdicu:1554": " tatrāṣṭādaśa caitasikā bhavanti /",
    "T07vabhdicu:1555": " daśamahābhaumāḥṣaṭ kleśamahābhaumāḥ vitarkavicārau ca /",
    "T07vabhdicu:1556": " dṛṣṭirnādhikā pūrvavat /",
    "T07vabhdicu:1557": " dvāviṃśatyā sahāvaśyaṃ śubhaṃ bhavati mānasam // Abhidh-d_122 //",
    "T07vabhdicu:1558": " daśamahābhaumāḥ daśakuśalamahābhaumāḥ vitarkavicārau ca //",
    "T07vabhdicu:1559": " cetasossaha viṃśatyā cittamutpadyate 'śubham /",
    "T07vabhdicu:1560": " yadakuśalaṃ cittamāveṇikaṃ tatra viṃśatiścaittāḥ- daśamahābhaumāḥ ṣakleśamahābhaumā dvāvakuśalamahābhaumau vitarko vicāraśca /",
    "T07vabhdicu:1561": " āveṇikaṃ nāma cittaṃ yatrāvidyaiva kevalā nānyaḥ kleśo 'sti rāgādiḥ /",
    "T07vabhdicu:1562": " dṛṅmohamātrayuktaṃ yat",
    "T07vabhdicu:1563": " dṛṣṭiyukte 'pyakuśale viṃśatirya evāveṇake /",
    "T07vabhdicu:1564": " nanu ca dṛṣṭiradhikā ?",
    "T07vabhdicu:1565": " nādhikā, prajñāviśeṣa eva hi kaścid dṛṣṭirityucyate /",
    "T07vabhdicu:1566": " sa ca mahābhaumeṣu paṭhitaḥ /",
    "T07vabhdicu:1567": " kaḥ punarayaṃ vitarkaḥ ko vā vicāraḥ ?",
    "T07vabhdicu:1568": " vitarko nāma cittaudāryalakṣaṇaḥ saṃkalpadvitīyanāmā viṣayanimittaprakāravikalpī saṃjñāpavanoddhatavṛttiḥ,",
    "T07vabhdicu:1569": " audārikapañcavijñānakāyapravṛttihetuḥ /",
    "T07vabhdicu:1570": " vicārastu cittasaukṣmyalakṣaṇo manovijñānapravṛttyanukūlaḥ /",
    "T07vabhdicu:1571": " ityetau dvau dharmau kāmāvacare cetasi sarvasminniyamenotpadyete /",
    "T07vabhdicu:1572": " tadidamatisāhasaṃ vartate yadviruddhayorapi dvayordharmayorekatra citte samavadhānaṃ pratijñāyate /",
    "T07vabhdicu:1573": " na hyetalloke dṛṣṭaṃ yadviruddhayorekatra sahāvasthānamiti kośakāraḥ /",
    "T07vabhdicu:1574": " tatra kecidāhuḥ- sarpiryathāpsu niṣṭhyūtaṃ nātiśyāyate nātivilīyate,",
    "T07vabhdicu:1575": " evaṃ vitarkavicārayogāccittaṃ nātisūkṣmaṃ bhavati nātyudāramityubhayorapi tatra vyāpāraḥ /",
    "T07vabhdicu:1576": " evaṃ tarhi nimittabhūtau vitarkavicārāvaudāryasūkṣmatayoḥ prāpnuto yathāpaścātaśca sarpiṣaḥśyānatvavilīnatvayorna punastatsvabhāvau /",
    "T07vabhdicu:1577": " anye punarāhuḥ- vāksaṃskārā vitarkavicārāḥ sūtre 'bhihitāḥ /",
    "T07vabhdicu:1578": " “vitarkya vicārya vācaṃ bhāṣate nāvitarkyāvicārya” iti /",
    "T07vabhdicu:1579": " tatra ya audāryāste vitarkāḥ /",
    "T07vabhdicu:1580": " ye sūkṣmāste vicārāḥ /",
    "T07vabhdicu:1581": " yadi caikatra citte 'nyo dharma audāriko 'nyaḥ sūkṣmaḥ ko 'tra virodha iti ?",
    "T07vabhdicu:1582": " na virodho yadi jātibhedaḥ syāt /",
    "T07vabhdicu:1583": " ekasyāntu jātau mṛdvadhimātratā yugapanna saṃbhavati /",
    "T07vabhdicu:1584": " jātibhedo 'pyasti sa tarhi vaktavyaḥ /",
    "T07vabhdicu:1585": " durvaco hyasau /",
    "T07vabhdicu:1586": " ato mṛdvadhimātratayā vyajyate /",
    "T07vabhdicu:1587": " naivaṃ vyakto bhavati /",
    "T07vabhdicu:1588": " pratyekaṃ jātīnāṃ mṛdvadhimātratvāt /",
    "T07vabhdicu:1589": " tadidamandhavilāsinīkaṭākṣaguṇotkīrtanakalpaṃ codyamārabhyate /",
    "T07vabhdicu:1590": " yadanavabudhya tallakṣaṇaṃ codyavidhiḥ mithyā pratāyate /",
    "T07vabhdicu:1591": " tayorhi yathoktalakṣaṇayorekasmiṃścetasi sadbhāvamātraṃ pratijñāyate na yugapad vṛttyudrekatālābhaḥ /",
    "T07vabhdicu:1592": " yathā vidyavidyayoḥ saṃśayanirṇayayośceti tūṣṇīmāsva /",
    "T07vabhdicu:1593": " mā vidvadbhiravajīhasaḥ svamātmānam /",
    "T07vabhdicu:1594": " sā punardṛṣṭistriprakārā mithyādṛṣṭyādyā veditavyāḥ /",
    "T07vabhdicu:1595": " krodhādyaistvadhikaṃ vadet // Abhidh-d_123 //",
    "T07vabhdicu:1596": " krodhādyaistūpakleśairadhikaṃ bhavati /",
    "T07vabhdicu:1597": " sa ca krodhādirupakleśo 'dhikaḥ /",
    "T07vabhdicu:1598": " kleśaiśca saṃprayuktaṃ rāgapratighamānavicikitsābhiśca yuktaṃ cittaṃ tena ca kleśādhikaṃ bhavatītyekaviṃśatirbhavanti //",
    "T07vabhdicu:1599": " sarvatra saṃbhavānmiddhaṃ yatra syāttatra nirdiśet /",
    "T07vabhdicu:1600": " tadvadeva ca kaukṛtyamadhikaṃ gaṇayetkvacit // Abhidh-d_124 //",
    "T07vabhdicu:1601": " yatra middhaṃ tatra tadevādhikaṃ gaṇayet /",
    "T07vabhdicu:1602": " yatrāpi tadevādhikamiti ya eṣa kāmadhātau caittānāṃ niyama uktastataḥ //",
    "T07vabhdicu:1603": " sāśubhaṃ middhakaukṛtyaṃ rūpadhātau na vidyate /",
    "T07vabhdicu:1604": " dhyānāntare vitarkaśca vicāraścāpi nopari // Abhidh-d_125 //",
    "T07vabhdicu:1605": " na kiñcidakuśalaṃ middhaṃ kaukṛtyaṃ ca prathamadhyānādau vidyate /",
    "T07vabhdicu:1606": " tena tatra pratighaśāṭhyamadamāyāvarjyāśca krodhādayaḥ,",
    "T07vabhdicu:1607": " āhrīkyānapatrāpye ca na santi /",
    "T07vabhdicu:1608": " ya eva prathame dhyāne santi ta eva 'dhyānāntare',",
    "T07vabhdicu:1609": " 'vitarkaśca na vidyate /",
    "T07vabhdicu:1610": " pūrvoktāśca na santīti 'ca'śabdāt /",
    "T07vabhdicu:1611": " vicāraścāpi nopari /",
    "T07vabhdicu:1612": " '; dhyānāntarāttūparivicāraścāpi nāsti pūrvoktāśca /",
    "T07vabhdicu:1613": " 'ca'śabdāt māyā śāṭhyaṃ ca nāstīti gamyate /",
    "T07vabhdicu:1614": " brahmaṇo hi yāvacchāṭhyaṃ paṭhyate,",
    "T07vabhdicu:1615": " parṣatsaṃbandhāt /",
    "T07vabhdicu:1616": " sa hi svasyāṃ parṣadi aśvajitā bhikṣuṇā praśnaṃ pṛṣṭaḥ “kutra tāni catvāri mahābhūtānyapariśeṣaṃ",
    "T07vabhdicu:1617": " nirudhyante” ityaprajānan kṣepamakārṣīt- “ahamasmi brahmā mahābrahmā īśvaraḥ kartā",
    "T07vabhdicu:1618": " nirmātā sraṣṭā sṛjaḥ pitṛbhūto bhāvānām” iti / gatamidam //",
    "T07vabhdicu:1619": " idaṃ vaktavyam /",
    "T07vabhdicu:1620": " saṃprayuktāḥ saṃskārāḥ kasmāducyante ?",
    "T07vabhdicu:1621": " tadārabhyate /",
    "T07vabhdicu:1622": " saṃprayuktaḥ saṃskāraḥ samatā yasya pañcadhā /",
    "T07vabhdicu:1623": " viprayuktaśca boddhavyaḥ samatā yasya nāstyasau // Abhidh-d_126 //",
    "T07vabhdicu:1624": " pañcabhiḥ samatābhiḥ saṃprayuktāḥ saṃprayuktāḥ /",
    "T07vabhdicu:1625": " tāḥ punarāśrayālambanākārakāladravyasamatākhyāḥ /",
    "T07vabhdicu:1626": " “yathaiva hyekaṃ cittamevaṃ caittā apyekaikāḥ” iti vistaraḥ /",
    "T07vabhdicu:1627": " yasya punaretāḥ samatā na vidyante sa viprayukta iti //",
    "T07vabhdicu:1628": " codakaḥ- kaścidrūpaṃ tarhi viprayuktaṃ prāpnoti,",
    "T07vabhdicu:1629": " asaṃskṛtaṃ ceti ?",
    "T07vabhdicu:1630": " saṃpratyucyate /",
    "T07vabhdicu:1631": " viśiṣṭānāmasadbhāvātprasaṃgo nāsti rūpiṇām /",
    "T07vabhdicu:1632": " saṃskāragrahaṇāccaiva khādīnāṃ na prasajyate // Abhidh-d_127 //",
    "T07vabhdicu:1633": " viśiṣṭena khalu niyogena rūpiṣu saṃjñā sanniviśanta iti teṣvaprasaṃgaḥ /",
    "T07vabhdicu:1634": " saṃskāragrahaṇācca khādiṣu viprayuktasaṃjñā na pravartata iti siddham //",
    "T07vabhdicu:1635": " ke punaste viprayuktāḥ saṃskārāḥ ?",
    "T07vabhdicu:1636": " kiyanto veti ?",
    "T07vabhdicu:1637": " nahi vayameteṣāṃ svabhāvamupalabhāmahe /",
    "T07vabhdicu:1638": " nāpi kṛtyam /",
    "T07vabhdicu:1639": " nacaite dharmā loke prasiddhā nāpi buddhavacane /",
    "T07vabhdicu:1640": " na vedādiṣu śāstreṣviti /",
    "T07vabhdicu:1641": " tadatropavyāhrīyate-",
    "T07vabhdicu:1642": " prāptyādayastu saṃskārā viprayuktāstrayodaśa /",
    "T07vabhdicu:1643": " āptoktisvakriyāliṅgā liṅgameṣāṃ gadiṣyate // Abhidh-d_128 //",
    "T07vabhdicu:1644": " yattāvat svabhāvakriyābhāvāditi /",
    "T07vabhdicu:1645": " tadatrobhayamabhidhāyiṣyate /",
    "T07vabhdicu:1646": " yadapi buddhavacane na paṭhyanta iti /",
    "T07vabhdicu:1647": " tatrāpyāptavacanaṃ sārvajñaṃ vyāhariṣyate /",
    "T07vabhdicu:1648": " yatta loke na vedādiṣu paṭhyanta iti taccodyam /",
    "T07vabhdicu:1649": " ye khalu sarvajñaviṣayā dharmāḥ pratisaṃvillābhināṃ buddhivṛttiviṣayamāyāntyāryamaitreyasthaviravasumitrācāryāśvaghoṣapramukhānāṃ",
    "T07vabhdicu:1650": " ca bodhisattvānāṃ buddhiprasādavidhāyinastejolpānāṃ stanandhayabudvīnāmabhidharmaparīkṣamativṛttīnāṃ",
    "T07vabhdicu:1651": " ca kathaṃ sāndhakāreṣu manassu gocaratāmāyāntīti //",
    "T07vabhdicu:1652": " tatra tāvat",
    "T07vabhdicu:1653": " rāptiḥ samanvitirlabdhirdharmavattā vyavasthitiḥ // Abhidh-d_129 //",
    "T07vabhdicu:1654": " prāptarnāma samanvāgamo lābha iti paryāyaḥ /",
    "T07vabhdicu:1655": " sarvathā bhāvāñchabdaireva śabdānācaṣṭe /",
    "T07vabhdicu:1656": " yathaiṃva khalu prāptirityetacchabdagaḍumātraṃ śrūyate tathaiva samanvāgamo lābha ityetadapi padadvayaṃ vāgvastumātramiti na paryāyanāmnā lakṣaṇamudyotitaṃ bhavati /",
    "T07vabhdicu:1657": " tasmādavyabhicāri tatprasādhakaṃ liṅgamucyatām /",
    "T07vabhdicu:1658": " ime brū maḥ /",
    "T07vabhdicu:1659": " śrotramavadhatsva manaścaikāgratāyāṃ sanniyuktvā /",
    "T07vabhdicu:1660": " 'dharmavattā vyavasthitiḥ /",
    "T07vabhdicu:1661": " '; dharmāḥ khalu tridhā kuśalāḥ.........",
    "T07vabhdicu:1662": " ............rūpe 'pi kuśalayā vijñaptyā vartamānayā yāvadvijñāpayati,",
    "T07vabhdicu:1663": " atītayā ca samanvāgataḥ /",
    "T07vabhdicu:1664": " śrutacintāmayānāṃ ca samāpattidvayasya ca // Abhidh-d_130 //",
    "T07vabhdicu:1665": " śrutacintāmayānāmapi /",
    "T07vabhdicu:1666": " sahajā paścād bhavati dvayoścācitta samāpattyossaha paścād bhavatīti /",
    "T07vabhdicu:1667": " niḥkleśasaṃskṛtāpūrvaṃ śubhānāṃ tu rajasvatām /",
    "T07vabhdicu:1668": " ādilābhe saha prākca tadūrdhvaṃ vā tridheṣyate // Abhidh-d_131 //",
    "T07vabhdicu:1669": " anāsravāṇāṃ ca skandhānāṃ,",
    "T07vabhdicu:1670": " anucitānāṃ ca kuśalasāsravāṇāṃ na pūrvajā /",
    "T07vabhdicu:1671": " eṣāmeva yattoktānāṃ 'tadūrdhvaṃ tu tridheṣyate /",
    "T07vabhdicu:1672": " '; yadā tena saṃmukhībhūtā tadā dvidhaiveti vartate //",
    "T07vabhdicu:1673": " kliṣṭāṇāṃ kuśalānāṃ ca tadanyeṣāṃ tridhā matā /",
    "T07vabhdicu:1674": " kliṣṭāṇāṃ ca skandhānāṃ traiyadhvikī prāptiḥ /",
    "T07vabhdicu:1675": " 'kuśalānāṃ ca tadanyeṣāṃ';",
    "T07vabhdicu:1676": " tebhyo 'nāsravebhyastebhyaścānucittebhyaḥ kuśalasāsravebhyo 'nyeṣāṃ kuśalasāsravāṇāṃ traiyadhvikyeva /",
    "T07vabhdicu:1677": " nivṛtāvyākṛtā jñānanirmāṇamanasāṃ tathā // Abhidh-d_132 //",
    "T07vabhdicu:1678": " traiyadhvikīti vartate //",
    "T07vabhdicu:1679": " nirvāṇasyādito lābhe nityasyānyasya sarvadā /",
    "T07vabhdicu:1680": " nirvāṇasya tatprathamato lābhe dvaiyadhvikyeva /",
    "T07vabhdicu:1681": " anāgatavartamānālabdhasyātītāpi /",
    "T07vabhdicu:1682": " 'nityasyānyasya sarvadā /'",
    "T07vabhdicu:1683": " ajā tavartamānā ca",
    "T07vabhdicu:1684": " apratisaṃkhyānirodhasyānāgatavartamānaiva nityam /",
    "T07vabhdicu:1685": " kadācittu tridheṣyate // Abhidh-d_133 //",
    "T07vabhdicu:1686": " yena labdhastasya traiyadhvikītyuktametat /",
    "T07vabhdicu:1687": " vyākhyāte prāptyaprāptī //",
    "T07vabhdicu:1688": " sabhāgatā vaktavyā /",
    "T07vabhdicu:1689": " keyaṃ sabhāgatā nāma ?",
    "T07vabhdicu:1690": " nahīha pravacane tīrthyaparikalpitasāmānyaviśeṣapadārthagandho 'pyasti /",
    "T07vabhdicu:1691": " tatkeyaṃ tadabhyāsagateti ?",
    "T07vabhdicu:1692": " tadidaṃ pratāyate /",
    "T07vabhdicu:1693": " ekārtharuciheturyaḥ sattvānāṃ sa sabhāgatā /",
    "T07vabhdicu:1694": " sabhāgatā nāma dravyam /",
    "T07vabhdicu:1695": " sattvānāmekārtharuciḥ sādṛśyahetubhūtam /",
    "T07vabhdicu:1696": " nikāyasabhāga ityasya śāstrasaṃjñā /",
    "T07vabhdicu:1697": " sā punarabhinnā bhinnā ca /",
    "T07vabhdicu:1698": " abhinnā sarvasatvānāṃ sattvasabhāgatā /",
    "T07vabhdicu:1699": " sā pratisattvaṃ sarveṣvātmasnehāhāraratisāmyāt /",
    "T07vabhdicu:1700": " bhinnā punasteṣāmeva sattvānāṃ dhātubhūmigatiyonijātistrīpuruṣopāsakabhikṣuśaikṣāśaikṣādīnāmekārtharucitvabhedapratiniyamahetuḥ /",
    "T07vabhdicu:1701": " tasyāṃ khalvasatyāṃ sarvāryānāryalokavyavahārasaṃkaradoṣaḥ prasajyeta /",
    "T07vabhdicu:1702": " tasyāṃ tu satyāmeṣa doṣo na bhavatītyasti sabhāgatā nāma dharmaḥ,",
    "T07vabhdicu:1703": " 'ekārtharucihetuḥ'; iti /",
    "T07vabhdicu:1704": " syāccyavetopapadyeta na ca svasabhāgatāṃ vijahyāt,",
    "T07vabhdicu:1705": " na ca pratilabheteti ?",
    "T07vabhdicu:1706": " catuṣkoṭikaḥ /",
    "T07vabhdicu:1707": " prathamā kauṭiḥ- yataścyavate tatravopapadyamānaḥ /",
    "T07vabhdicu:1708": " dvitīyā- niyāmamavakrāman,",
    "T07vabhdicu:1709": " sa hi pṛthagjanasabhāgatāṃ vijahātyāryasabhāgatāṃ pratilabhate /",
    "T07vabhdicu:1710": " tṛtīyā- gatisaṃcārāt /",
    "T07vabhdicu:1711": " caturthī- etānākārān sthāpayitvā /",
    "T07vabhdicu:1712": " atha pṛthagjanatvasyāsyāśca kaḥ prativiśeṣaḥ ?",
    "T07vabhdicu:1713": " pṛthagjanasabhāgatā khalūktarūpā /",
    "T07vabhdicu:1714": " pṛthagjanatvaṃ tu sarvānarthakarabhūtamiti sumahāṃstadviśeṣaḥ /",
    "T07vabhdicu:1715": " āptavacanenāpi tadanyatvasiddhiḥ /",
    "T07vabhdicu:1716": " uktaṃ hi bhagavatā- “sa ceditthatvamāgacchati manuṣyāṇāṃ sabhāgatāṃ pratilabhate” iti /",
    "T07vabhdicu:1717": " na caivaṃ pṛthagjanatvaṃ pratilabhyate vā tyajyate vā /",
    "T07vabhdicu:1718": " siddhā sabhāgatā /",
    "T07vabhdicu:1719": " kośakāraḥ punastāṃ vaiśeṣikaparikalpitajātipadārthena samīkurvan vyaktaṃ pāyasavāyasayorvarṇasādharmyaṃ paśyatīti //",
    "T07vabhdicu:1720": " atha kimidamāsaṃjñikaṃ nāma ?",
    "T07vabhdicu:1721": " tadapadiśyate /",
    "T07vabhdicu:1722": " āsaṃjñikaṃ vipāko yaccittopacchedyasaṃjñiṣu // Abhidh-d_134 //",
    "T07vabhdicu:1723": " asaṃjñisattveṣu deveṣūpapannānāṃ yaccittopacche didharmāntaraṃ viprayuktaṃ vipākajamutpadyate tadāsaṃjñikaṃ nāma /",
    "T07vabhdicu:1724": " yena tatropapannānāṃ cittamanāgate 'dhvani kālāntaraṃ sannirudhyate,",
    "T07vabhdicu:1725": " notpattuṃ labhate /",
    "T07vabhdicu:1726": " tatpunarekāntena vipākajasvabhāvam /",
    "T07vabhdicu:1727": " kasya vipākaḥ ?",
    "T07vabhdicu:1728": " asaṃjñisamāpatteḥ pūrakasya karmaṇaḥ /",
    "T07vabhdicu:1729": " keṣu punastat ?",
    "T07vabhdicu:1730": " devanikāyeṣu bhavati /",
    "T07vabhdicu:1731": " tadāha- “asaṃjñiṣu /",
    "T07vabhdicu:1732": " asaṃjñisattvā nāma devā bṛhatphaladevanikāyasaṃgṛhītā dhyānāntarikāvat /",
    "T07vabhdicu:1733": " ” kiṃ punaste naiva kadācit saṃjñino bhavanti ?",
    "T07vabhdicu:1734": " bhavantyutpattikāle cyutikāle ca /",
    "T07vabhdicu:1735": " “prakṛṣṭamapi kālaṃ sthitvā sahasaṃjñotpādātteṣāṃ sattvānāṃ tasmāt sthānāccyutirbhavati” iti sūtrapāṭhaḥ /",
    "T07vabhdicu:1736": " te ca tato dīrghasvapnavyutthitā iva cyutvā kāmadhātāvupapadyante, nānyatra /",
    "T07vabhdicu:1737": " tadupapannānāmavaśyaṃ kāmāvacarāparaparyāyavedanīyakarmasadbhāvāt /",
    "T07vabhdicu:1738": " yathottarakauravāṇāṃ devopapattivedanīyaṃ karmeti //",
    "T07vabhdicu:1739": " kā punarasāvasaṃjñisamāpattiriti ?",
    "T07vabhdicu:1740": " tadapadiśyate-",
    "T07vabhdicu:1741": " śubhāsaṃjñisamāpattirdhyāne 'ntye cittarodhinī /",
    "T07vabhdicu:1742": " āsaṃjñikamavyākṛtam /",
    "T07vabhdicu:1743": " vipākaphalatvāt /",
    "T07vabhdicu:1744": " iyaṃ tu śubhā /",
    "T07vabhdicu:1745": " sā punariyaṃ 'dhyāne 'ntye';",
    "T07vabhdicu:1746": " caturthadhyānasaṃgṛhītetyarthaḥ /",
    "T07vabhdicu:1747": " 'cittarodhinī',",
    "T07vabhdicu:1748": " yathaiva tatphalaṃ cittasannirodhi tathaiveyamapi cittasaṃrodhinī /",
    "T07vabhdicu:1749": " cittagrahaṇācca caittānāmanuktasiddhirādityāstagamane kiraṇāstagamanavat /",
    "T07vabhdicu:1750": " kimarthaṃ punaretāṃ yoginaḥ samāpadyante ?",
    "T07vabhdicu:1751": " niḥsṛtīcchāpravṛttitvāt",
    "T07vabhdicu:1752": " te hi nissaraṇasaṃjñāpūrvakeṇa manaskāreṇa tāṃ samāpadyante mokṣakāṅkṣayā /",
    "T07vabhdicu:1753": " sā punariyam-",
    "T07vabhdicu:1754": " nāryasya",
    "T07vabhdicu:1755": " āryā hi tāmapāyasthānamiva manyante /",
    "T07vabhdicu:1756": " pṛthagjanāstu kecinmokṣasthānamiti /",
    "T07vabhdicu:1757": " kiṃ punariyamupapattyā vā vairāgyeṇa vā labhyate ?",
    "T07vabhdicu:1758": " netyāha / kiṃ tarhi ?",
    "T07vabhdicu:1759": " āpyā prayogataḥ // Abhidh-d_135 //",
    "T07vabhdicu:1760": " yatnena tāmutpādayatīti //",
    "T07vabhdicu:1761": " nirodhākhyā tu vijñeyā vijihīrṣorbhavāgrajā /",
    "T07vabhdicu:1762": " nirodhasamāpattirapi cittacaittānāṃ dharmāṇāṃ kañcitkālamutpattisannirodhinī /",
    "T07vabhdicu:1763": " sā punariyaṃ vihārasaṃjñāpūvakeṇa manasikāreṇa nirvāṇasadṛśaṃ sukhamanubhavitukāmairyogibhiḥ saṃmukhīkriyate /",
    "T07vabhdicu:1764": " 'bhavāgrajā';",
    "T07vabhdicu:1765": " ceyaṃ samāpattiḥ /",
    "T07vabhdicu:1766": " śubhāryasya prayogāpyā dvivedyāniyatā matā // Abhidh-d_136 //",
    "T07vabhdicu:1767": " dvayoḥ kālayorvedyā 'dvivedyā'; /",
    "T07vabhdicu:1768": " upapadyavedanīyā cāparaparyāyavedanīyā ca /",
    "T07vabhdicu:1769": " aniyatavedanīyā ceyam /",
    "T07vabhdicu:1770": " yo hyetāmutpādya parinirvāti sa nāsyā vipākaṃ pratisaṃvedayate /",
    "T07vabhdicu:1771": " tasyā hi bhavāgre catuskandhako vipāko vipacyate /",
    "T07vabhdicu:1772": " āryaścaitāmutpādayituṃ śaknoti nānāryaḥ /",
    "T07vabhdicu:1773": " ucchedabhīrutvācchāśvatadṛṣṭiprahāṇādāryamārgavalotpādanācca /",
    "T07vabhdicu:1774": " āryasyāpi ceyaṃ prayogalabhyā na vairāgyalabhyeti /",
    "T07vabhdicu:1775": " atra punaḥ kośakāraḥ pratijānīte- “sacittikeyaṃ samāpattiḥ” iti /",
    "T07vabhdicu:1776": " (Jaini_94) “samāpatticittameva hi taccittāntaraviruddhamutpadyate /",
    "T07vabhdicu:1777": " yena kālāntaramanyasya cittasyāpravṛttimātraṃ bhavati /",
    "T07vabhdicu:1778": " tadviruddhāśrayāpādanāt sāsau samāpattiriti prajñāpyate /“",
    "T07vabhdicu:1779": " tadetadabauddhīyam / kutaḥ ?",
    "T07vabhdicu:1780": " cetaścatuṣṭayāyogādāgamādupapattitaḥ /",
    "T07vabhdicu:1781": " nirveditamanobhāvātsiddhyatīyamacittikā // Abhidh-d_137 //",
    "T07vabhdicu:1782": " bhavāgre khalu catvāri cittāni vidyante /",
    "T07vabhdicu:1783": " vipākajaṃ nivṛtāvyākṛtaṃ kuśalamupapattilābhikaṃ prāyogikaṃ ca /",
    "T07vabhdicu:1784": " tebhyaścaturbhyaḥ kataraccittaṃ yannirodhasamāpannasyānyacittanirodhītyucyate ?",
    "T07vabhdicu:1785": " tatra tāvadvipākajaṃ tatratyāṃ .............................",
    "T07vabhdicu:1786": " “.............dharme pratipattyevājñāmārādhayati /",
    "T07vabhdicu:1787": " nāpi maraṇakālasamaye /",
    "T07vabhdicu:1788": " bhedācca kāyasyātikramya devān kabaḍīkārabhakṣānanyatamasmin divye manomaye kāya upapadyate /",
    "T07vabhdicu:1789": " sa tatropapannaḥ abhokṣṇaṃ saṃjñāveditanirodhaṃ samāpadyate ca vyuttiṣṭhate ca /",
    "T07vabhdicu:1790": " asti caitatsthānamiti yathābhūtaṃ prajānāti” iti /",
    "T07vabhdicu:1791": " atra sthavira udāyī sthaviraśāriputramidamavocat- “mā tvamāyuṣmannevaṃ vocaḥ /",
    "T07vabhdicu:1792": " ” sa hi manyate sma bhāvāgrīkīyaṃ samāpattirdivyaśca manomayaḥ kāyaścaturthadhyānabhūmika ukto bhagavatā tatkathametadupapatsyate /",
    "T07vabhdicu:1793": " tadetad bhadantodāyinā parihāṇimajānānenābhidharmasaṃmūḍhena pratyuktaḥ sa bhagavatā",
    "T07vabhdicu:1794": " paramābhidhā makeṇāvasādanārthamabhihitaḥ- “tvamapi mohapuruṣa śāriputreṇa bhikṣuṇā",
    "T07vabhdicu:1795": " sārdhaṃ gabhbhīre 'bhidharme saṃlapituṃ manyase ?” iti",
    "T07vabhdicu:1796": " nikāyāntarīyāścaturthadhyānabhūmikāmapi nirodhasamāpattimicchanti /",
    "T07vabhdicu:1797": " teṣāṃ vinā parihāṇyā siddhatyetatsūtram /",
    "T07vabhdicu:1798": " etadeva tu na siddhyati- caturthadhyānabhūmikāpyasāvastīti /",
    "T07vabhdicu:1799": " katham ? “navānupūrvasamāpattayaḥ” (Jaini_97)",
    "T07vabhdicu:1800": " iti sūtre vacanāt /",
    "T07vabhdicu:1801": " prāptakāmavaśitvāttu santaḥ paścādvilaṃdhyāpi vyutkrāntasamāpattiṃ samāpadyanta iti //",
    "T07vabhdicu:1802": " vyākhyāte samāpattī /",
    "T07vabhdicu:1803": " gatiprajñaptyupādānamāyuścittoṣmaṇoḥ sthitiḥ /",
    "T07vabhdicu:1804": " āgamādyuktitaścaiva dravyatastatsadiṣyate // Abhidh-d_138 //",
    "T07vabhdicu:1805": " āyurjīvitamityanarthāntaram /",
    "T07vabhdicu:1806": " uktaṃ hyabhidharme- “jīvitendriyaṃ katarat ?",
    "T07vabhdicu:1807": " traidhātukamāyuḥ” iti /",
    "T07vabhdicu:1808": " tatpunaḥ 'gatiprajñaptyupādānaṃ';",
    "T07vabhdicu:1809": " vipākajasvabhāvatvāt /",
    "T07vabhdicu:1810": " uktaṃ hi sūtre- “nirvṛtte vipāke nāraka iti saṃkhyāṃ gacchati /",
    "T07vabhdicu:1811": " evaṃ yāvannavasaṃjñānāsaṃjñāyatanopagasaṃkhyāṃ gacchati” iti /",
    "T07vabhdicu:1812": " na cānyadindriyaṃ vipākajaṃ traidhātuka vyāpyasti yajjanmaprabandhāvicchedena vartamānaṃ gatiprajñaptyupādānaṃ syāt,",
    "T07vabhdicu:1813": " anyatra jīvitendriyāt /",
    "T07vabhdicu:1814": " tatpunarastīti kathaṃ gamyate ?",
    "T07vabhdicu:1815": " āgamādyuktitaśca /",
    "T07vabhdicu:1816": " āgamastāvadayam-",
    "T07vabhdicu:1817": " “āyuruṣmātha vijñānaṃ yadā kāyaṃ jahatyamī /",
    "T07vabhdicu:1818": " apaviddhastadā śete yathā kāṣṭhamacetanam //“",
    "T07vabhdicu:1819": " sarvaṃ hi jīvitendriyaṃ kāmadhātāvavaśyaṃ kāyendriyoṣmasahacariṣṇu /",
    "T07vabhdicu:1820": " tattvavaśyaṃ vijñānasahavarti nāpi cakṣurādīndriyasahavarti /",
    "T07vabhdicu:1821": " rūpadhātau tu sarvaṃ kāyādipañcendriyasahavarti /",
    "T07vabhdicu:1822": " na tvavaśyaṃ cittasahacariṣṇa /",
    "T07vabhdicu:1823": " ārūpyadhātau tu sarvaṃ vijñānasahavarti,",
    "T07vabhdicu:1824": " anyatra nirodhasamāpatteḥ /",
    "T07vabhdicu:1825": " jīvitendriyaṃ gatiprajñaptyupādānamastīti dravyam /",
    "T07vabhdicu:1826": " anyathā hi kuśalanivṛtte cetasi nirmale vādhobhaume tadgatiprajñaptyupādānavipākajaṃ kiṃ kalpyeta yatsadbhāvādasau tato na pracyutaḥ syāt ?",
    "T07vabhdicu:1827": " na ca śakyaṃ pratijñātumanāsravāṇāmadhobhūmivijñānabījaṃ tadgatisaṃjñaptyupādānaṃ kalpayitum,",
    "T07vabhdicu:1828": " anāsravasya cittasya samucchedāya pravṛttatvāt /",
    "T07vabhdicu:1829": " na cānyadvijñānaṃ tadbhaumaṃ śakyaṃ kalpayituṃ manovijñānadhātuvyatiriktasyānākāramālambanasya vijñānasyāprasiddhatvāt /",
    "T07vabhdicu:1830": " manodhāturiti cet / na /",
    "T07vabhdicu:1831": " manovijñānadhātorevāvasthāntare tannāmaprajñapteḥ /",
    "T07vabhdicu:1832": " yuktirapi- cakṣurādivattadādhipatyaviśeṣāt /",
    "T07vabhdicu:1833": " “samādhibalena karmajaṃ jīvitāvedhaṃ nirvartyāyuḥ saṃskārādhiṣṭhānajam,",
    "T07vabhdicu:1834": " āyurna vipākaḥ” iti kośakāraḥ /",
    "T07vabhdicu:1835": " tatra kimuttaramiti ?",
    "T07vabhdicu:1836": " na tatrāvaśyamuttaraṃ (Jaini_99)",
    "T07vabhdicu:1837": " vaktavyaṃ yasmānnaitatsūtre 'varati,",
    "T07vabhdicu:1838": " vinaye na saṃdṛśyate,",
    "T07vabhdicu:1839": " dharmatāṃ ca vilomayati /",
    "T07vabhdicu:1840": " (Jaini_100) tasmād bālavacanavadadhyupekṣyametat /",
    "T07vabhdicu:1841": " kathaṃ tāvatsūtre nāvatarati,",
    "T07vabhdicu:1842": " vinaye na saṃdṛśyate ?",
    "T07vabhdicu:1843": " sūtre hyaktam- “asthānamanavaka śo yatprahāṇahetorvā upakramahetorvā apakvaṃ paripācayet,",
    "T07vabhdicu:1844": " paripakvaṃ vā anyena nayena nayet” iti vistaraḥ /",
    "T07vabhdicu:1845": " vinaye 'pi “niyatavedanīyaṃ triprakāraṃ karma sadevakenāpi lokena na śakyaṃ vyāvartayitum” iti parigrahaḥ /",
    "T07vabhdicu:1846": " abhidharme 'pi sarvāparimitamāyurākṣipyate /",
    "T07vabhdicu:1847": " tasyāpakṣālāḥ kālasthānāntarāvasthānādiṣu niyamyante /",
    "T07vabhdicu:1848": " ityevaṃ tāvadāgamādapetaṃ nottarārham /",
    "T07vabhdicu:1849": " tathāpi tu yuktimaduttaramucyate /",
    "T07vabhdicu:1850": " yadi bhagavān samādhibalena svecchayāpūrvaṃ sattvaṃ savijñānakaṃ sendriyamutpādayet,",
    "T07vabhdicu:1851": " svātmano vā jīvitamanākṣiptaṃ prākkarmabhiryogabalenākṣipet,",
    "T07vabhdicu:1852": " tato buddho bhagavānnārāyaṇīkṛtaḥ syāt apūrvasattvanirmāṇāt /",
    "T07vabhdicu:1853": " sa ca kāruṇikatvānneva parinirvāyāt,",
    "T07vabhdicu:1854": " śāsanasambhedasaṃdehāṃśca cchindyāt /",
    "T07vabhdicu:1855": " tasmādvaitulikaśāstrapraveśadvāramārabdhaṃ tena bhadantenetyadhyupekṣametat /",
    "T07vabhdicu:1856": " atha kimāyuḥkṣayādeva maraṇaṃ bhavatyāhosvidanyathāpi ?",
    "T07vabhdicu:1857": " prajñaptyāmuktam- “astyāyuḥkṣayānmaraṇaṃ na puṇyakṣayādibhiḥ?",
    "T07vabhdicu:1858": " catuṣkoṭikaḥ /",
    "T07vabhdicu:1859": " prathamā koṭiḥ- āyuviṃpākasya karmaṇaḥ paryādānāt /",
    "T07vabhdicu:1860": " dvitīyā- bhogavipākasya /",
    "T07vabhdicu:1861": " tṛtīyā- ubhayoḥ /",
    "T07vabhdicu:1862": " turthī- viṣamāparihāreṇa /",
    "T07vabhdicu:1863": " jñānaprasthāna uktam- “āyuḥ santatyupanibaddhaṃ vartata iti vaktavyam ?",
    "T07vabhdicu:1864": " sakṛdutpannaṃ tiṣṭhatīti vaktavyam ?",
    "T07vabhdicu:1865": " āha- kāmāvacarāṇāṃ sattvānāmasaṃjñisamāpattiṃ nirodhasamāpattiṃ vā samāpannānāṃ santatyupanibaddhaṃ vartata iti vaktavyam /",
    "T07vabhdicu:1866": " samāpannānāṃ santatyupanibaddhaṃ vartata iti vaktavyam /",
    "T07vabhdicu:1867": " samāpannānāṃ rūpārupyāvacarāṇāṃ ca sattvānāṃ sakṛdutpannaṃ tiṣṭhatīti vaktavyam //“",
    "T07vabhdicu:1868": " kaḥ punarasya bhāṣitasyārthaḥ ?",
    "T07vabhdicu:1869": " yasyāśrayopaghātādupadhātastatsantatyadhīnatvāt prathamam /",
    "T07vabhdicu:1870": " yasyāśrayopaghāta eva nāsti tadyathotpannāvasthānād dvitīyam /",
    "T07vabhdicu:1871": " sāntarāyaṃ prathamaṃ nirantarāyaṃ dvitīyamiti kāśmīrāḥ /",
    "T07vabhdicu:1872": " tasmādastyakālamṛtyuḥ /",
    "T07vabhdicu:1873": " sūtra uktam- “catvāra ātmabhāvapratilambhāḥ /",
    "T07vabhdicu:1874": " astyātmabhāvapratilambho yatrātmasaṃcetanā krāmati na parasaṃcetanā” iti catuṣkoṭikaḥ /",
    "T07vabhdicu:1875": " ātmasaṃcetanāvakrāmati kāmadhātau krīḍāpramoṣakāṇāṃ devānāṃ manaḥpradoṣakāṇāṃ ca devānām /",
    "T07vabhdicu:1876": " teṣāṃ hi praharṣamanaḥpradoṣābhyāṃ tasmātsthānāccyutibhaṃvati, nānyathā /",
    "T07vabhdicu:1877": " buddhānāṃ ceti vaktavyam,",
    "T07vabhdicu:1878": " svayaṃmṛtyutvāt /",
    "T07vabhdicu:1879": " parasaṃcetanaiva krāmati garbhāṇḍāgatānām /",
    "T07vabhdicu:1880": " ubhayam- anyeṣāṃ kāmāvacarāṇāṃ prāyeṇa /",
    "T07vabhdicu:1881": " nobhayam- sarveṣāmantarābhavikānāṃ rūpārūpyāvacarāṇāmekatīyānāṃ ca kāmāvacarāṇām /",
    "T07vabhdicu:1882": " tadyathā nārakāṇāṃ ca darśanamārgamaitrīnirodhasamāpattisamāpannānāṃ rājarṣijinadūtajinādiṣṭaprabhṛtīnāṃ",
    "T07vabhdicu:1883": " sarveṣāṃ ca caramabhavikānāṃ bodhisattvānāṃ mātustadgarbhāyāścakravartinaśca tadgarbhāyāḥ /“",
    "T07vabhdicu:1884": " vyākhyātaṃ jīvitendrim //",
    "T07vabhdicu:1885": " saṃskṛtalakṣaṇānīdānīṃ vyākhyāyiṣyante /",
    "T07vabhdicu:1886": " tāni punaḥ kāni kiyanti veti ?",
    "T07vabhdicu:1887": " tadupavyākhyāyate-",
    "T07vabhdicu:1888": " jātiḥ sthitirjarānāśaḥ saṃskṛtāṅkacaṣṭatuyī /",
    "T07vabhdicu:1889": " etāni khalu catvāri saṃskṛtalakṣaṇāni bhagavatābhidharme 'bhihitāni /",
    "T07vabhdicu:1890": " etānyeva vineyaprayojanavaśāt sūtre sthityanyathātvamekīkṛtya trīṇyuktāni /",
    "T07vabhdicu:1891": " gāthāyāṃ tvebhyo 'ṅgadvayaṃ sāmarthyādgamyamānamantarṇīya pradarśyate /",
    "T07vabhdicu:1892": " sthitirhi dharmāyogamicchantī taddharmamupaguhyāvatiṣṭhate /",
    "T07vabhdicu:1893": " sā ca tathā pravartamānā lokasya cittonnativiśeṣaṃ janayati /",
    "T07vabhdicu:1894": " tato bhagavatānyathātvākhyayā (Jaini_105)",
    "T07vabhdicu:1895": " jarayā sahoktā śrīriva kālakarṇyānubaddhā saṃvegānukūlā bhaviṣyatītyeṣo 'rthaviṣayo dṛśyate /",
    "T07vabhdicu:1896": " tasmāccatvāri / itaśca-",
    "T07vabhdicu:1897": " catvāri sthitināstitve hetutvādyaprasiddhitaḥ // Abhidh-d_139 //",
    "T07vabhdicu:1898": " yadi hi dharmasya sthitirna syāt,",
    "T07vabhdicu:1899": " tasyātmanyavasthitasya hetvākhyaḥ śaktiprabhāvaviśeṣo na syāt /",
    "T07vabhdicu:1900": " anityatāgrastasya ca notpaktiśaktirityataśca kriyāṃ na kuryāt /",
    "T07vabhdicu:1901": " kriyābhāvātphalābhāvaḥ syāt /",
    "T07vabhdicu:1902": " phalārthaścāyamārambhaḥ /",
    "T07vabhdicu:1903": " tasmādāstikairnāstikapakṣaṃ vikṣipya sthitiḥ pratigṛhyata iti siddham //",
    "T07vabhdicu:1904": " catvārīti na siddhyanti jarābhāvāt /",
    "T07vabhdicu:1905": " bhavatu sthitiḥ,",
    "T07vabhdicu:1906": " jarā tu sarvathā na yujyate /",
    "T07vabhdicu:1907": " katham ? uktaṃ hi-",
    "T07vabhdicu:1908": " “tathātvena jarāsiddhiranyathātve 'nya eva saḥ /",
    "T07vabhdicu:1909": " tasmānnaikasya bhāvasya jarā nāmopapadyate //“",
    "T07vabhdicu:1910": " taṃ pratīdamucyate-",
    "T07vabhdicu:1911": " śaktihānerjarāsiddhiḥ",
    "T07vabhdicu:1912": " unmiṣito hi dharmo jāyate hṛṣitaḥ phalamākṣipatīti /",
    "T07vabhdicu:1913": " tasya yadi jarasā śaktirna vihanyeta sa dvitīyamapi phalamākṣipeta /",
    "T07vabhdicu:1914": " na ca śaknotyākṣeptum /",
    "T07vabhdicu:1915": " tasmādgamyate kaścijjarākhyaḥ śatruastaṃ jarjarīkṛtyopahṛtasāmarthyamanityatāpiśācyāḥ samarpayatīti yuktamuktam 'śaktihānerjarāsiddhiḥ'; iti",
    "T07vabhdicu:1916": " naitadyuktamuktaṃ pariṇāmadoṣaprasaṅgāt /",
    "T07vabhdicu:1917": " evaṃ laghvācakṣāṇena bhavatā sāṃkhyīyaḥ pariṇāmo 'bhyupagato bhavati /",
    "T07vabhdicu:1918": " nābhyupagataḥ, yasmāt-",
    "T07vabhdicu:1919": " nānyatvāt pariṇāmitā /",
    "T07vabhdicu:1920": " anya eva hi no jarākhyo dharmo,",
    "T07vabhdicu:1921": " anyaśca dharmī /",
    "T07vabhdicu:1922": " sāṃkhyasya tvavasthitasya dharmiṇaḥ svātmabhūtasya dharmāntarasyotsargaḥ svātmabhūtasya cotpādaḥ pariṇāma iti /",
    "T07vabhdicu:1923": " kathaṃ punaḥ kṣaṇikasya dharmasya śaktihānirbhavati ?",
    "T07vabhdicu:1924": " evam- yasmādasyājahadātmakasya-",
    "T07vabhdicu:1925": " ekakāritranāśābhyāṃ śaktihāniḥ prasiddhyati // Abhidh-d_140 //",
    "T07vabhdicu:1926": " yena khalu dārḍhyenopeto yamekaṃ phalamākṣipate,",
    "T07vabhdicu:1927": " yadi tenaiva yuktaḥ syād dvitīyamapyākṣipet /",
    "T07vabhdicu:1928": " na cainaṃ śaktimantamanityatā hiṃsyāt /",
    "T07vabhdicu:1929": " tasmād gamyate 'nyathībhūto 'yamanityatāvyāghrīmukhaṃ praviśati /",
    "T07vabhdicu:1930": " ityekaṃ phalamākṣipya naśyatītyuktametat- 'ekakāritranāśābhyāṃ śaktihāniḥ prasiddhyati /'",
    "T07vabhdicu:1931": " na prasiddhyati,",
    "T07vabhdicu:1932": " nirhetukatvādvināśasya /",
    "T07vabhdicu:1933": " ye hyarthatmāno hetumantaste khalvanityā dṛṣṭāḥ /",
    "T07vabhdicu:1934": " katham ? aṃkuravat /",
    "T07vabhdicu:1935": " na vināśasya vināśo 'sti,",
    "T07vabhdicu:1936": " tasmādahetukaḥ /",
    "T07vabhdicu:1937": " kiñca, ye cārthātmānaḥ paścādbhavanti teṣāṃ pūrvaheturasti tadyathā bhasmano bījādisaṃyogaḥ /",
    "T07vabhdicu:1938": " na ca vināśasya heturasti /",
    "T07vabhdicu:1939": " tasmādasau na paścādbhavatīti /",
    "T07vabhdicu:1940": " tatra yaduktaṃ jātasya sthityanyathātvamapekṣya vināśo bhavatīti tadayuktam /",
    "T07vabhdicu:1941": " atra pratyavasthānam-",
    "T07vabhdicu:1942": " sati janmani tadbhāvād dravyakāritranāśataḥ /",
    "T07vabhdicu:1943": " āgamādupapatteśca vināśo 'pi sahetukaḥ // Abhidh-d_141 //",
    "T07vabhdicu:1944": " saheturvināśa iti sthāpanā /",
    "T07vabhdicu:1945": " kutaḥ ? 'sati janmani tadbhāvāt /",
    "T07vabhdicu:1946": " '; uktaṃ hi bhagavatā- “asmin satīdaṃ bhavati /",
    "T07vabhdicu:1947": " yāvadavidyāpratyayāḥ saṃskārāḥ /",
    "T07vabhdicu:1948": " ” sati cotpattimati vināśo bhavati /",
    "T07vabhdicu:1949": " tasmātsahetukaḥ /",
    "T07vabhdicu:1950": " yasya punarahetukastasya prāgapi janmanaḥ so 'stīti janmaiva na syāt,",
    "T07vabhdicu:1951": " viruddhānāmanyataropapatteḥ /",
    "T07vabhdicu:1952": " tayoravirodhādvā tadvyapadeśānupapattiratāddharmyaṃ ca saṃskārāṇāmiti /",
    "T07vabhdicu:1953": " dharmanāstitvamātraṃ vināśa iti cet / na /",
    "T07vabhdicu:1954": " tadastitvapūrvakatvāt /",
    "T07vabhdicu:1955": " astitvapūrvakaṃ hi tannāstitvamiti tadapi sahetukam /",
    "T07vabhdicu:1956": " nāsti kiñcittaditi cet / na /",
    "T07vabhdicu:1957": " astitvavirodhānupapatteḥ /",
    "T07vabhdicu:1958": " kiñca, bhāvavirodhitve satyabhāvasya bhavatāpatteḥ /",
    "T07vabhdicu:1959": " avirodhitve bhāvanityatvaprasaṃgādubhayābhāve vāṅmātratvāt /",
    "T07vabhdicu:1960": " kā caiṣā vāco yuktiḥ sati ca bhavati tadviśeṣyaścātadvirodhī (Jaini_108) ca /",
    "T07vabhdicu:1961": " na ca kiñcidityevaiṣā vācoyuktirasaṃbaddhā /",
    "T07vabhdicu:1962": " nirarthikā caiṣā vācoyuktiḥ /",
    "T07vabhdicu:1963": " ataste bhāvābhāvo vāgvastumātram /",
    "T07vabhdicu:1964": " pratiṣedhasāmarthātpratiṣedhyo bhāvo 'stīti cet /",
    "T07vabhdicu:1965": " nāsti /",
    "T07vabhdicu:1966": " śaśaviṣāṇavacchabdo gaḍumātratvātpratiṣedhadvayārthānupapatteśca /",
    "T07vabhdicu:1967": " kiñca, kāritramātranāśācca /",
    "T07vabhdicu:1968": " viruddhapratyayasānnidhye kriyāmātraṃ hi nodeti, naśyati /",
    "T07vabhdicu:1969": " tasmānnānarthavān vināśaśabdaḥ /",
    "T07vabhdicu:1970": " kutaśca ? āgamādupapatteśca /",
    "T07vabhdicu:1971": " uktaṃ hi bhagavatā- “utpannānāmakuśalānāṃ dharmāṇāṃ nirodhāya” iti /",
    "T07vabhdicu:1972": " tathoktam- “ihaikatīyaḥ prāṇātipātiko bhavati” iti vistaraḥ /",
    "T07vabhdicu:1973": " tathā- “tisraḥ saṃvartanyo 'nalajalānilākhyā yābhiḥ krameṇa yāvacchubhakṛtsnā vinaśyante” iti /",
    "T07vabhdicu:1974": " tathā- “jātipratyayaṃ jarāmaraṇam” iti /",
    "T07vabhdicu:1975": " upapattirapi /",
    "T07vabhdicu:1976": " janmano 'pyahetukatvaprasaṃgāt /",
    "T07vabhdicu:1977": " yadi khalvasati sadbhāve 'pyahetuko vināśaḥ,",
    "T07vabhdicu:1978": " janmāpyahetukaṃ bhavatviti /",
    "T07vabhdicu:1979": " tatsamarthahetusāmagrīsannidhāne janmadarśanāt,",
    "T07vabhdicu:1980": " tatsahetukatvamiti cet / na /",
    "T07vabhdicu:1981": " tadvināśe tulyatvāttasyāpi samarthahetusāmagryantarasannidhānābhyupagamāt /",
    "T07vabhdicu:1982": " vyākhyātāni lakṣaṇāni //",
    "T07vabhdicu:1983": " nāmakāyādayo vaktavyāḥ /",
    "T07vabhdicu:1984": " na khalu vaktavyāḥ /",
    "T07vabhdicu:1985": " na hi te śabdādanye vidyante,",
    "T07vabhdicu:1986": " svabhāvakriyābhāvāditi /",
    "T07vabhdicu:1987": " tadupadarśanārthamidamārabhyate /",
    "T07vabhdicu:1988": " vākchabdādhīnajanmānaḥ svārthapratyāyanakriyāḥ /",
    "T07vabhdicu:1989": " saṃjñādyaparanāmānastrayo nāmādayaḥ smṛtāḥ // Abhidh-d_142 //",
    "T07vabhdicu:1990": " viprayuktāḥ khalu nāmādayaḥ saṃskāraskandhasaṃgṛhītāḥ /",
    "T07vabhdicu:1991": " vāk tu rūpaskandhasaṃgṛhītā vāggīrniruktirityarthaḥ /",
    "T07vabhdicu:1992": " te ca tadadhīnotpattayo niruktyadhīnārthapravṛttayaśca (Jaini_109)",
    "T07vabhdicu:1993": " jñānavadarthasya pratinidhisthānīyāḥ /",
    "T07vabhdicu:1994": " niruktiḥ nāma saṃjñā /",
    "T07vabhdicu:1995": " nārthānāmekasaṃjñatvāt /",
    "T07vabhdicu:1996": " yathā tu cakṣurvijñānakāyādayaḥ pañcarūpādyāyattavṛttayaḥ,",
    "T07vabhdicu:1997": " tadvatte 'pi 'vākchabdādhīnajanmānaḥ'; /",
    "T07vabhdicu:1998": " ataścoktam- “vāṅ nāmni pravartate,",
    "T07vabhdicu:1999": " nāmārthaṃ dyotayati /",
    "T07vabhdicu:2000": " ” iti /",
    "T07vabhdicu:2001": " vācā saha kacaṭatapādayo jāyante tayā nidhīyanta iti /",
    "T07vabhdicu:2002": " prativarṇānuvartinīnāṃ vācāṃ sāvayavatve 'pi sati tadabhidhānānupapattiriti cet / na /",
    "T07vabhdicu:2003": " śabdabhedasaṃcayasya pratyayatve tadabhidhānasāmarthyopapatteḥ /",
    "T07vabhdicu:2004": " kiñca, kriyayā ca tadastitvaṃ nirdhāryate /",
    "T07vabhdicu:2005": " kā ca setyucyate /",
    "T07vabhdicu:2006": " svārthapratyāyanaṃ kriyā /",
    "T07vabhdicu:2007": " svaṃ svamarthaṃ pratyāyayatyapauruṣeyatvānnāmārthasaṃbandhasyaiṣa teṣāṃ kṛtāntaḥ /",
    "T07vabhdicu:2008": " te punarnāmasaṃjñādyaparanāmānaḥ /",
    "T07vabhdicu:2009": " tatra nāmaparyāyaḥ saṃjñākaraṇaṃ yathā ghaṭa iti /",
    "T07vabhdicu:2010": " padaparyāyo vākyam /",
    "T07vabhdicu:2011": " yathā ghaṭo dṛśyata iti /",
    "T07vabhdicu:2012": " yena kriyāguṇakālaviśeṣā gamyanta iti kvacit /",
    "T07vabhdicu:2013": " “yāvadbhirarthavadbhiḥ padairvivakṣitārthaparipūrirbhavati tāvatāṃ samūhaḥ padam” ityābhidharmikāḥ /",
    "T07vabhdicu:2014": " vyañjanaparyāyo 'kṣaraṃ yathā ka ityetadakṣaraṃ niravayavamamūrtamapratighaṃ rūpalakṣaṇavimuktaṃ traikālikārthapratyāyanasamarthaṃ manovada pratihatagamanamiti /",
    "T07vabhdicu:2015": " na, asiddhatvāt /",
    "T07vabhdicu:2016": " na khalu vākchabdādanye nāmādayaḥ siddhyanti /",
    "T07vabhdicu:2017": " vākchabda evārtheṣu saṃjñākartṛkṛtāvadhiḥ smṛtyā gṛhītāvayavasamudāyaḥ śroturarthaṃ pratyāyayatīti kimanyairnāmādibhiḥ parikalpitaiḥ ?",
    "T07vabhdicu:2018": " tatredaṃ pratyavasthīyate-",
    "T07vabhdicu:2019": " anye nāmādayaḥ śabdādaprāptārthaprakāśanāt /",
    "T07vabhdicu:2020": " śabdo hiparamāṇusaṃcayaḥ /",
    "T07vabhdicu:2021": " sa prāpyārthaṃ prakāśayet,",
    "T07vabhdicu:2022": " pradīpavat /",
    "T07vabhdicu:2023": " nājātadhvastasvargādideśasthānarthān prāptuṃ śaknoti /",
    "T07vabhdicu:2024": " tasmātpratipadyasva na śabdo 'rthaṃ pratyāyatīti /",
    "T07vabhdicu:2025": " itaśca kramayaugapadyapratyāyanāsaṃbhavāt /",
    "T07vabhdicu:2026": " katham ? balvajavat /",
    "T07vabhdicu:2027": " iha hi bahūni balvajadravyāṇi pratyekamasamarthāni saṃbhūya rajjvātmanāvasthitāni dārvādyākarṣaṇakriyāsāmarthyopetāni bhavanti /",
    "T07vabhdicu:2028": " na caivaṃ vākyātmānaḥ śabdāḥ buddhyupagṛhotāvayavasamudāyasaṃkṣepāḥ kramalabdhajanmānaḥ pratyekamarthapratyāyanasamarthāḥ,",
    "T07vabhdicu:2029": " nāpi saṃbhūya pratyāyayanti,",
    "T07vabhdicu:2030": " saṃbhūyānavasthānād balvajavat /",
    "T07vabhdicu:2031": " tasmātkramayaugapadyātpratyāyanāsaṃbhavānna śabdāḥ kañcidarthaṃ pratyāyayantīti siddham /",
    "T07vabhdicu:2032": " itaśca, pratyāyyapratyāyakādisaṃbandhānupapatteḥ /",
    "T07vabhdicu:2033": " katham ? pradīpavat /",
    "T07vabhdicu:2034": " tadyathā pradīpastamasi ghaṭādipratyāyyapratyāyakaśaktiyukto ghaṭadarśanārthibhirupādīyate na ca kaścicchabdaḥ kasmiṃścidarthe kenacitsaṃbandhiviśeṣeṇa",
    "T07vabhdicu:2035": " yastaṃ gṛhītvā pratyāyayemeti /",
    "T07vabhdicu:2036": " tatra tāvat /",
    "T07vabhdicu:2037": " na pradīpasyeva pratyāyyapratyāyakasaṃbandho 'sti /",
    "T07vabhdicu:2038": " akṛtasaṃketasyāpratyāyanāt /",
    "T07vabhdicu:2039": " nāpi saṃyogākhyaḥ saṃbandho 'sti sadasatostadanupapatteḥ /",
    "T07vabhdicu:2040": " guṇatvācceti kasmiścinna samavāyākhyaḥ /",
    "T07vabhdicu:2041": " ata evākāśaguṇatvācceti kaścit /",
    "T07vabhdicu:2042": " tasmātpratyāyyapratyāyanādisaṃbandhānupapatteḥ yadagadiṣma na śabdo 'rthaṃ pratyāyayatīti tatsamyagabhyadhāmeti /",
    "T07vabhdicu:2043": " sāmayikaḥ śabdo 'rthapratyāyanaliṅgamiti cet / na /",
    "T07vabhdicu:2044": " sādhyatvādvitarkavicārādhīnajanmanaḥ śabdasya kramayaugapadyapratyāyanānupapatteśca /",
    "T07vabhdicu:2045": " prativarṇaviṣayā smṛtiḥ pratyāyayatīti cet / na /",
    "T07vabhdicu:2046": " tatsamānadoṣatvātpūrvapakṣotsargatvācca /",
    "T07vabhdicu:2047": " saṃskāra iti cet / na /",
    "T07vabhdicu:2048": " asiddhatvāduktottaratvācca /",
    "T07vabhdicu:2049": " yādṛcchikasaṃvṛttiśabdamātrābhyupagame vakṣyamāṇadoṣaprasaṃgācceti /",
    "T07vabhdicu:2050": " kiṃ punarete nāmakāyādayo nityā āhosvidanityā iti ?",
    "T07vabhdicu:2051": " anityāste tu vijñeyāḥ",
    "T07vabhdicu:2052": " tu śabdo 'nityatvavādaviśeṣa /",
    "T07vabhdicu:2053": " rtho hetuḥ /",
    "T07vabhdicu:2054": " ka iti cet /",
    "T07vabhdicu:2055": " so 'yamucyate-",
    "T07vabhdicu:2056": " sāpekṣārthavibhāvanāt // Abhidh-d_143 //",
    "T07vabhdicu:2057": " katham ? jñānavat /",
    "T07vabhdicu:2058": " tadyathā jñānaṃ cakṣurādīn hetūnapekṣyārthaṃ vibhāvayati tadvannāmādayo 'pi ghoṣādīn hetūnapekṣyārthaṃ pratyāyayanti /",
    "T07vabhdicu:2059": " tasmātsāpekṣapratyāyanādanityā iti //",
    "T07vabhdicu:2060": " yadi tarhi nāmādayo 'rthaṃ pratyāyayanti,",
    "T07vabhdicu:2061": " tatkathamidaṃ sadbhirapyucyate- 'śabdo 'rthaṃ pratyāyayati'; iti ?",
    "T07vabhdicu:2062": " tadatrābhidhīyate-",
    "T07vabhdicu:2063": " svarūpaṃ vedayaṃścchabdo vyañjanādīni ca dhruvam /",
    "T07vabhdicu:2064": " arthapratyāyakaḥ prājñarbhaktikalpanayocyate // Abhidh-d_144 //",
    "T07vabhdicu:2065": " āñjasā hi vāṅ nāmni pravartate nāmābhilapatotyarthaḥ /",
    "T07vabhdicu:2066": " nāma tvarthaṃ dyotayatīti prativarṇānuvartino vāk khalu nāmābhilapanto svañca rūpamudbhāvayantī santānena pravartamānā guṇakalpanayārthaṃ pratyāyayatītyapadiśyate",
    "T07vabhdicu:2067": " na tvarthaḥ śabdavācyo dyotyo vā /",
    "T07vabhdicu:2068": " itaśca na śabdo 'rthaṃ pratyāyayati / yasmāt-",
    "T07vabhdicu:2069": " paramāṇusvabhāvatvād ghoṣaikatvaṃ na yujyate /",
    "T07vabhdicu:2070": " “edaitau kaṇṭhatālavyau” iti pratijñāyate /",
    "T07vabhdicu:2071": " na caikasyāṇuvacanasya viśliṣṭasthānadvaye vṛttirupapadyate /",
    "T07vabhdicu:2072": " paramāṇusaṃghātasya tūpapadyate /",
    "T07vabhdicu:2073": " paramāṇavo 'pi pratyekaṃ na pratyāyayanti,",
    "T07vabhdicu:2074": " digbhāgāstitvanāstitve tadabhāvācceti /",
    "T07vabhdicu:2075": " samudāyo 'pi madhyasthairapratyāyanānumānādantadvayenāpi na pratyāyayatītyadhyavasīyate /",
    "T07vabhdicu:2076": " (Jaini_112) na cārthāntaraṃ samudāyibhyaḥ samudāyo 'sti /",
    "T07vabhdicu:2077": " sa kathamarthaṃ pratyāyayiṣyatīti /",
    "T07vabhdicu:2078": " atītavarṇasamudāyastvantyavarṇāpekṣo manobuddhyopagṛhītasvarūpaḥ saṃbandhinyarthe buddhimutpādayan pratyāyayatīti yuktarūpo vyapadeśaḥ /",
    "T07vabhdicu:2079": " atra mīmāṃsakavaiyyākaraṇau pratyācakṣāte /",
    "T07vabhdicu:2080": " nāsiddhatvāt /",
    "T07vabhdicu:2081": " na khalu śabdasya paramāṇumayatvaṃ siddham /",
    "T07vabhdicu:2082": " tasmādanuttarametat /",
    "T07vabhdicu:2083": " tau pratyabhidhīyate /",
    "T07vabhdicu:2084": " tādātmyaṃ pratighātitvāt",
    "T07vabhdicu:2085": " pratihanyate khalu śabdaḥ prākārabhittyādiṣu tasmātpratighātī śabda iti / na /",
    "T07vabhdicu:2086": " asiddham /",
    "T07vabhdicu:2087": " siddhasādhanādasiddheḥ /",
    "T07vabhdicu:2088": " yatkhalu bhavatā pratighātitvenāprasiddhaṃ paramāṇumayatvaṃ sādhyata ityasadetat /",
    "T07vabhdicu:2089": " tatredaṃ pratyavasthīyate /",
    "T07vabhdicu:2090": " tatsiddhirvaraṇādibhiḥ // Abhidh-d_145 //",
    "T07vabhdicu:2091": " ālāṅgalagrāhebhyaḥ siddhametadgarbhagṛhāntargatena pihite kavāṭe 'bhihanyamānāḥ paṭahāḥ dhmāpyamānāśca śaṃkhā na śrūyante /",
    "T07vabhdicu:2092": " hūṇanāḍonirghoṣeṇa ca nagaraprākārāṇi pātyante /",
    "T07vabhdicu:2093": " tasmātsiddhena jālmajenāsiddhasya sādhanamidamāviṣkriyate nāsiddheneti /",
    "T07vabhdicu:2094": " yadapyucyate sphoṭaḥ śabdo dhvaniḥ śabdaguṇa iti tatrāpadiśyate-",
    "T07vabhdicu:2095": " sphoṭākhyo nāparo ghoṣācchabdo nityaḥ prasiddhyati /",
    "T07vabhdicu:2096": " tasmāddhdhaniḥ śabdaḥ sphoṭa ityanarthāntaram /",
    "T07vabhdicu:2097": " yathā hastaḥ karaḥ pāṇiriti lokaprasiddhametat / tasmāt-",
    "T07vabhdicu:2098": " kramavṛtterna śabdena kaścidartho 'bhidhīyate // Abhidh-d_146 //",
    "T07vabhdicu:2099": " iti prāgāviṣkṛtametat /",
    "T07vabhdicu:2100": " tanmā pramoṣīḥ //",
    "T07vabhdicu:2101": " yadapyucyate vaiyākaraṇaiḥ śabdo buddhinirgrāhya eṣa vaiśeṣikairapi śrotragrāhyaḥ,",
    "T07vabhdicu:2102": " śabdasyānyatve 'pi ca śabdatvādayaḥ śrotreṇa gṛhyanta iti /",
    "T07vabhdicu:2103": " tayoridamucyate-",
    "T07vabhdicu:2104": " na śrutyā śrūyate śabdastadanyā ca gatiḥ śruteḥ /",
    "T07vabhdicu:2105": " yo brūyātsa svamātmānaṃ vidvadbhirapahāsayet // Abhidh-d_147 //",
    "T07vabhdicu:2106": " iti / tasmātpratītapadārthako loke dhvaniḥ śabdaḥ /",
    "T07vabhdicu:2107": " tataścānye nāmādayaḥ sarvārthaviṣayā iti sthāpanā /",
    "T07vabhdicu:2108": " pratidyotyaṃ yathāyogaṃ niyatāniyatāśca te /",
    "T07vabhdicu:2109": " tatra ya āryayā niruktyā nirucyante dvādaśāyatanaviṣayāste niyatābhidheyasaṃbandhāḥ,",
    "T07vabhdicu:2110": " laukikyāśca kecinniyatābhidheyā nirucyante /",
    "T07vabhdicu:2111": " ubhaye 'pyete kṛtasaṃketasyārthaṃ pratyāyayanti /",
    "T07vabhdicu:2112": " ye tu yathecchaṃ pitrādibhiḥ kriyante nāmakāyādibhiste hyaniyatā yadṛcchikā ityucyante /",
    "T07vabhdicu:2113": " tadyathā ḍitthaḍavitthādayaḥ /",
    "T07vabhdicu:2114": " prathamāstu buddhotpāda eva pravartante nānyadeti /",
    "T07vabhdicu:2115": " uktaṃ hi bhagavatā- “tathāgatānāmutpādānnāmapadavyañjanakāyānāmutpādo bhavati” ityetasmāt-",
    "T07vabhdicu:2116": " niyatodbhāvanād buddhaḥ sarvajña iti gamyate // Abhidh-d_148 //",
    "T07vabhdicu:2117": " ye hyapaurūṣeyā dhātvāyatanaskandhādyavadyotakāste prathamaṃ buddhaviṣayā eva /",
    "T07vabhdicu:2118": " tadavabodhācca bhagavānsarvajña ityabhidhīyate /",
    "T07vabhdicu:2119": " te punarete-",
    "T07vabhdicu:2120": " sattvākhyāḥ kāmarūpāptā niṣyandāvyākṛtāstathā /",
    "T07vabhdicu:2121": " sattvākhyā hyete /",
    "T07vabhdicu:2122": " yaśca dyotayati sa taiḥ samanvāgataḥ /",
    "T07vabhdicu:2123": " na yo dyotyate /",
    "T07vabhdicu:2124": " (Jaini_114) kāmāptāḥ rūpāptāścaite vākchabdādhīnajanmatvāt /",
    "T07vabhdicu:2125": " naiṣyandikā anivṛtāvyākṛtāścaiva /",
    "T07vabhdicu:2126": " yathā caite nāmādayaḥ",
    "T07vabhdicu:2127": " tathaiva ca vipākaśca sābhāgyaṃ prāptayo dvidhā // Abhidh-d_149 //",
    "T07vabhdicu:2128": " abhidharmadīpe vibhāṣāprabhāyāṃ vṛttau dvitīyasyādhyāyasya tṛtīyaḥ pādaḥ //",
    "T07vabhdicu:2129": " dvitīyo 'dhyāyaḥ samāptaḥ //",
    "T07vabhdicu:2130": " tṛtīyo 'dhyāyaḥ /",
    "T07vabhdicu:2131": " caturthapādaḥ /",
    "T07vabhdicu:2132": " ................ / dvitīyaṃ dvitīyasyāḥ /",
    "T07vabhdicu:2133": " tṛtīyaṃ tṛtīyasyāḥ /",
    "T07vabhdicu:2134": " vāyusaṃvartanyāścaturthadhyānaṃ śīrṣamiti /",
    "T07vabhdicu:2135": " atrāha- caturthadhyāne saṃvartanī kasmānna bhavati ? taducyate-",
    "T07vabhdicu:2136": " sattvākhyopadravābhāvānna caturthe 'sti sūtrataḥ /",
    "T07vabhdicu:2137": " vimānasya samatvasya pradhvaṃsānnityatā kutaḥ // Abhidh-d_150 //",
    "T07vabhdicu:2138": " caturthe khalu dhyāne bāhyādhyātmikā apakṣālā na vidyante tasmānna saṃvartano utpādyate /",
    "T07vabhdicu:2139": " prathame hi dhyāne vitarkavicāra vagnikalpāvapakṣālabhūtau vidyete /",
    "T07vabhdicu:2140": " dvitīye prītirapkalpā cetopahāriṇī /",
    "T07vabhdicu:2141": " tṛtīye dhyāne āśvāsapraśvāsā (Jaini_116)",
    "T07vabhdicu:2142": " vāyvātmakāḥ /",
    "T07vabhdicu:2143": " ityato yasyāṃ dhyānasamāpattau yathābhūto 'pakṣālastathābhūtena bāhyena vināśaḥ /",
    "T07vabhdicu:2144": " caturthe tu bāhyo 'pakṣālo na pravartata iti nāsti saṃvartanī /",
    "T07vabhdicu:2145": " nityaṃ tarhi caturthadhyānaṃ prāpyam /",
    "T07vabhdicu:2146": " kasmāt ? 'vimānasya samatvasya';",
    "T07vabhdicu:2147": " karmakṣayena'pradhvaṃsāt'; iti //",
    "T07vabhdicu:2148": " kathaṃ punaretāḥ saṃvartanyaḥ kayā vānupūrvyā bhavanti ? taducyate /",
    "T07vabhdicu:2149": " nirantaraṃ tāvat-",
    "T07vabhdicu:2150": " sapta tejobhirekādbhirgate 'dbhiḥ saptake punaḥ /",
    "T07vabhdicu:2151": " tejasā saptakāntyaikā vāyusaṃvartanī tataḥ // Abhidh-d_151 //",
    "T07vabhdicu:2152": " sapta saṃvartanyastejobhiḥ bhavanti /",
    "T07vabhdicu:2153": " aṣṭhamo 'pām /",
    "T07vabhdicu:2154": " evaṃ saptako bhavati /",
    "T07vabhdicu:2155": " tasmin saptake 'tikrānte punastejasā saptakaḥ /",
    "T07vabhdicu:2156": " tasminnapyatikrānte vāyusaṃvartanyaikayā nāśo bhavati /",
    "T07vabhdicu:2157": " sā tu nityaṃ tejasaḥ saptakapṛṣṭhe vāyusaṃvartanī bhavati /",
    "T07vabhdicu:2158": " ta ete piṇḍena bhavanti ṣaṭpañcāśat tejaḥsaṃvartanyaḥ,",
    "T07vabhdicu:2159": " saptāpsaṃvartanyaḥ,",
    "T07vabhdicu:2160": " ekā vāyusaṃvartanī //",
    "T07vabhdicu:2161": " kiṃ punastatra kāraṇaṃ yatpaścādvāyursavartanyekaiva bhavati ? taducyate-",
    "T07vabhdicu:2162": " āgneyātsaptakādekaḥ pāvanīkimanantaram /",
    "T07vabhdicu:2163": " āyuṣparigrahādevaṃ śubhakṛtsnāyuredhanam // Abhidh-d_152 //",
    "T07vabhdicu:2164": " evaṃ ca kṛtvā prajñaptibhāṣyamanulomitaṃ bhavati- “catuḥṣaṣṭhiḥkalpāḥ śubhakṛtsnānāṃ devanāmāyuṣpramāṇam” iti //",
    "T07vabhdicu:2165": " atha kasmāt pṛthivīsaṃvartanī na bhavati ?",
    "T07vabhdicu:2166": " tadatra kāraṇamucyate-",
    "T07vabhdicu:2167": " vātādidoṣasādharmyātsattvānāṃ tadvināśakāḥ /",
    "T07vabhdicu:2168": " ādhyātmiketi sārūpyānna bhūsaṃvartanī matā // Abhidh-d_153 //",
    "T07vabhdicu:2169": " yathā khalu vātapittaśleṣmabhistribhiḥ sattvānāṃ marmacchedaḥ pṛthivīdhātutvalakṣaṇo bhavati tadvadagnijalavāyubhirbhūrūtsādyate /",
    "T07vabhdicu:2170": " kiñca, ete tadvināśakāḥ .............tannāśāya pravṛttatvāt /",
    "T07vabhdicu:2171": " kiñca, 'ādhyātmiketi sārūpyācca'; /",
    "T07vabhdicu:2172": " yathā cādhyātmikyastrisraścittasya tayorbhavanti vitarkavicāraprītyucchvāsapraśvāsalakṣaṇaistathā bāhyā apyupadravā vahnyambhovāyuprakopalakṣaṇā bhavantīti //",
    "T07vabhdicu:2173": " abhidharmadīpe vibhāṣāprabhāyāṃ vṛttau tṛtīyasyādhyāyasyacaturthaḥ pādaḥ samāptaḥ //",
    "T07vabhdicu:2174": " tṛtīyo 'dhyāyaḥ samāptaḥ //",
    "T07vabhdicu:2175": " caturtho 'dhyāyaḥ /",
    "T07vabhdicu:2176": " prathamaḥ pādaḥ /",
    "T07vabhdicu:2177": " atha yaduktaṃ “sattvakarmadvidhākhyena pūritaṃ vāyumaṇḍalam” ityetaducyatām /",
    "T07vabhdicu:2178": " kāni tāni kiyanti vā karmāṇītyataḥ karmāṇi prastūyante /",
    "T07vabhdicu:2179": " sattvopapattihetūnāṃ vipatsaṃpadvidhāyinām /",
    "T07vabhdicu:2180": " lokavacitryakartṛṇāṃ karma heturitīṣyate // Abhidh-d_154 //",
    "T07vabhdicu:2181": " dṛśyate khalu sattvānāṃ hīnamadhyopkṛṣṭajātiparigrahāyāmāśrayabhogādisampadvipattiśca /",
    "T07vabhdicu:2182": " yacca dvividhasya lokasya vicitratā tatra karmāṇi hetuḥ /",
    "T07vabhdicu:2183": " atasteṣāṃ tattvāni vakṣyāmi /",
    "T07vabhdicu:2184": " yadapyuktaṃ kāni kiyanti veti tadupavyākhyāyate //",
    "T07vabhdicu:2185": " sūtre dve karmaṇī nidiśyoktam- “dve karmaṇī cetanā karma cetayitvā ca” iti /",
    "T07vabhdicu:2186": " tāni punastrīṇyuktāni / katham ?",
    "T07vabhdicu:2187": " kāyikaṃ vāṅmayaṃ caiva cetanākhyaṃ ca mānasam /",
    "T07vabhdicu:2188": " karmāṇyetāni lokasya kāraṇaṃ neśvarādayaḥ // Abhidh-d_155 //",
    "T07vabhdicu:2189": " etāni khalu trīṇi karmāṇi śubhāśubhāni dvividhasyāpi sattvabhājanalokasya hitāhitanimittānyutpattau ca sampattau ca vaicitryasya ca kāraṇam",
    "T07vabhdicu:2190": " neśvarakālapuruṣapradhānādayaḥ //",
    "T07vabhdicu:2191": " tatra tāvadyathā neśvaraḥ kāraṇaṃ tathā pūrvamullikhitam,",
    "T07vabhdicu:2192": " idānīṃ tu vispaṣṭataramāviṣkriyate-",
    "T07vabhdicu:2193": " vaiśvarūpyātkramotpādāttadvadanyatprasaṅgataḥ /",
    "T07vabhdicu:2194": " yadi khalveko nityaśceśvaro lokasyotpattisthitipralayakāraṇaṃ syāt,",
    "T07vabhdicu:2195": " tena khalu kāraṇānuvidhāyitvātkāryasyaitat trayaṃ viruddhaṃ yugapat syāt /",
    "T07vabhdicu:2196": " na caitad dṛṣṭamiṣṭaṃ vetyasadetat /",
    "T07vabhdicu:2197": " kiñca lokaścāpyavicitraḥ syāt /",
    "T07vabhdicu:2198": " yugapaccotpadyeta nagnaḥ kapālapāṇiśca paryaṭettadicchānuvidhāyī ca syāt /",
    "T07vabhdicu:2199": " na caitadevam /",
    "T07vabhdicu:2200": " tasmānneśvaraḥ kāraṇam /",
    "T07vabhdicu:2201": " grāmādyadhipativiśeṣotkarṣāvasthānādīśvaraprasiddhiriti cet / na /",
    "T07vabhdicu:2202": " grāmādhikṛtādiha paratantratvānityatvakāryāntaraśaktivighātādidarśanāt,",
    "T07vabhdicu:2203": " gomayapiṇḍopamasūtrokteśca /",
    "T07vabhdicu:2204": " bhāgavatāditannindādarśanācca /",
    "T07vabhdicu:2205": " bhāgavatādyā hi maheśvaraṃ nindyanto dṛśyante /",
    "T07vabhdicu:2206": " māheśvarāśca viṣṇumiti /",
    "T07vabhdicu:2207": " kāraṇasāpekṣaṃ tapaḥsāmarthyādutpādayatīti cet /",
    "T07vabhdicu:2208": " tatrāpadiśyate /",
    "T07vabhdicu:2209": " nānyāpekṣā tapoyogo pakṣahānyādidoṣataḥ // Abhidh-d_156 //",
    "T07vabhdicu:2210": " yadi khalu sahakārikāraṇāpekṣaḥ tapobalalabdhyaiśvaryaśca lokaṃ sṛjati kumbhakārabaddhaṭādīn / na /",
    "T07vabhdicu:2211": " cevaṃ sati pūrvapakṣotsargaḥ kṛto bhavati /",
    "T07vabhdicu:2212": " yaduktaṃ nityaścaikaśca svatantraḥ kāraṇamiti taddhīnam /",
    "T07vabhdicu:2213": " tapobalasāmarthyābhyupagame cānityatvaṃ pāratantryaṃ cābhyupagataṃ bhavati /",
    "T07vabhdicu:2214": " tadabhyupagamāccānaiśvaryamiti /",
    "T07vabhdicu:2215": " etena kālapuruṣapradhānādikāraṇaparigrahāḥ pratyūḍhā veditavyāḥ /",
    "T07vabhdicu:2216": " yadi khalu karma kāraṇaṃ neśvarādayaḥ kathaṃ tarhi lokastatkāraṇaparigrahaṃ karotīti ?",
    "T07vabhdicu:2217": " atra brūmaḥ-",
    "T07vabhdicu:2218": " karmaṇāṃ bodhyate śaktirvidhikālagrahādibhiḥ /",
    "T07vabhdicu:2219": " yato 'tasteṣu tācchabdyaṃ gauṇyā vṛttyā prayujyate // Abhidh-d_157 //",
    "T07vabhdicu:2220": " yathoktam-",
    "T07vabhdicu:2221": " “vidhirvidhānaṃ niyatiḥ svabhāvaḥ kālo grahā īśvarakarmadaivam /",
    "T07vabhdicu:2222": " puṇyāni bhāgyāni kṛtāntayogaḥ paryāyanāmāni purākṛtasya //“",
    "T07vabhdicu:2223": " kiñca, yataśca",
    "T07vabhdicu:2224": " “grahayogo bhujāspandaḥ svapnaḥ pūrṇaghaṭādayaḥ /",
    "T07vabhdicu:2225": " sūcayanti nṛṇāmete vṛttilābhaṃ svakarmaṇaḥ //“",
    "T07vabhdicu:2226": " ityato 'pi teṣu tācchabdyaṃ prayujyata iti //",
    "T07vabhdicu:2227": " kathaṃ punareṣāṃ trayāṇāṃ karmaṇāṃ vyavasthānam ?",
    "T07vabhdicu:2228": " yadyāśrayataḥ,",
    "T07vabhdicu:2229": " sarveṣāṃ kāyāśritatvādekatvam /",
    "T07vabhdicu:2230": " svabhāvataścet,",
    "T07vabhdicu:2231": " vākkarmaivaikaṃ prāptam /",
    "T07vabhdicu:2232": " samutthānataścet,",
    "T07vabhdicu:2233": " manaḥkarmaikaṃ prāptam /",
    "T07vabhdicu:2234": " sarveṣāṃ manasotthāpitatvāt /",
    "T07vabhdicu:2235": " tribhirapīti vaibhāṣikāḥ //",
    "T07vabhdicu:2236": " te punarete prathame dve karmaṇī pratyekaṃ dviprabhede /",
    "T07vabhdicu:2237": " katham ? tadapadiśyate-",
    "T07vabhdicu:2238": " pūrve vijñaptyavijñaptī",
    "T07vabhdicu:2239": " kāyakarma khalu kāyavijñaptiḥ kāyāvijñaptiśca /",
    "T07vabhdicu:2240": " vākkarmāpi vāgvijñaptirvāgavijñaptiśca /",
    "T07vabhdicu:2241": " tṛtīyaṃ tu karma-",
    "T07vabhdicu:2242": " cetanā mānasī kriyā // Abhidh-d_158 //",
    "T07vabhdicu:2243": " uktaṃ hi bhagavatā- “cetanā karma cetayitvā /",
    "T07vabhdicu:2244": " ” tatpunastridhoktam- “kāyakarma vākkarma manaskarma ca” iti /",
    "T07vabhdicu:2245": " kiṃ svabhāvaṃ punaridaṃ kāyakarma kiṃ tāvatkāyasvabhāvam ?",
    "T07vabhdicu:2246": " yathā vākkarma (Jaini_122)",
    "T07vabhdicu:2247": " vāksvabhāvam,",
    "T07vabhdicu:2248": " āhosvitkāyādanyadyathā manaskarma manasonyadityetadāha / ..............",
    "T07vabhdicu:2249": " abhidharmadīpe vibhāṣāprabhāyāṃ vṛttau caturthādhyāyasya prathamaḥ pādaḥ",
    "T07vabhdicu:2250": " caturthādhyāye",
    "T07vabhdicu:2251": " dvitīyapādaḥ /",
    "T07vabhdicu:2252": " ..................parābhavantītyapadiśyate /",
    "T07vabhdicu:2253": " annamatyagninirdagdhaṃ yathā sthālī ca saṃskṛtā /",
    "T07vabhdicu:2254": " pāpadṛṣṭestathā śīlaṃ śāṭhyerṣyādikṣatātmanaḥ // Abhidh-d_159 //",
    "T07vabhdicu:2255": " saṃvṛtsaddṛṣṭyupetāto bhikṣutvaṃ paramārthataḥ /",
    "T07vabhdicu:2256": " ekasampattu saṃvṛtyā dvayābhāve dvidhāpi na // Abhidh-d_160 //",
    "T07vabhdicu:2257": " dṛṣṭisampadviśuddhā khalu śaīlasampat 'bhikṣutvaṃ paramārthataḥ /",
    "T07vabhdicu:2258": " anyataravikalastu saṃvṛtyā bhikṣurbhavati /",
    "T07vabhdicu:2259": " dvyaṅgavikalastu nāpi saṃvṛtyā nāni paramārthata iti /",
    "T07vabhdicu:2260": " yadi khalu vinā saṃvareṇāṣṭau nikāyā na vyavasthāpyante kathaṃ tarhi (Jaini_124)",
    "T07vabhdicu:2261": " bhagavatoktaiḥ- “ekadeśakārī,",
    "T07vabhdicu:2262": " pradeśakārī,",
    "T07vabhdicu:2263": " yadbhūyaskārī,",
    "T07vabhdicu:2264": " paripūrṇakārī” ityatrāpyayamartho dṛśyate ?",
    "T07vabhdicu:2265": " kaścitkhalvakāryaikadeśaviratikṣamo bhavati /",
    "T07vabhdicu:2266": " kaścidyāvatsamagradauḥśīlyaviratikṣamaḥ /",
    "T07vabhdicu:2267": " ityato bhagavānakāryaikadeśaviratyāpyupāsakatvaṃ (Jaini_125) śāsti /",
    "T07vabhdicu:2268": " na hi sarvaśīlavikalaḥ kaściccharaṇagamanecchāmātrakeṇopāsako bhavati ṣaḍaṅgoṣadhaikadvyaṅgavaikalyopayogavaditi /",
    "T07vabhdicu:2269": " atha yaduktam- “buddhaṃ dharmaṃ saṃghaṃ śaraṇaṃ gacchati” iti tatka ete buddhādayaḥ ?",
    "T07vabhdicu:2270": " tadidamabhidhīyate-",
    "T07vabhdicu:2271": " vigatāvaṇe jñāne buddhoktermukhyakalpanā /",
    "T07vabhdicu:2272": " tadāśraye phale cāpi vijñeyā guṇakalpanā // Abhidh-d_161 //",
    "T07vabhdicu:2273": " dvividhaḥ khalu buddhaḥ saṃvṛtyā paramārthataśca /",
    "T07vabhdicu:2274": " tatra paramārthato yathoktaṃ śāstre- “yo buddhaṃ śaraṇaṃ gacchati kimasau śaraṇaṃ gacchati ?",
    "T07vabhdicu:2275": " tānevāsau buddhakārakānaśaikṣāndharmāñcharaṇaṃ gacchati /",
    "T07vabhdicu:2276": " te hi buddhaśabdapravṛttinimittacihnam /",
    "T07vabhdicu:2277": " ” iti /",
    "T07vabhdicu:2278": " tebhyo 'pi nirāvaraṇaṃ jñānaṃ pradhānaṃ sarvajña iti lokaprasiddha eṣa tāvat pāramārthiko buddhaḥ /",
    "T07vabhdicu:2279": " saṃvṛtyāpi 'tadāśraye';",
    "T07vabhdicu:2280": " dvātriśatā lakṣaṇairaśītyā cānuvyañjanairvirājite rūpakāye 'pi buddhākhyeti /",
    "T07vabhdicu:2281": " tatphale ca balavaiśāradyamahākaruṇādiṣu buddhoktiriti /",
    "T07vabhdicu:2282": " śāśvatatvaśubhatvābhyāṃ sarvānarthanivṛttitaḥ /",
    "T07vabhdicu:2283": " mukhyakalpanayā tadvaddharmo nirvāṇamucyate // Abhidh-d_162 //",
    "T07vabhdicu:2284": " nityāvikṛtasvalakṣaṇadhāraṇāttatprāptānāṃ cātyantadhāraṇe nirvāṇaṃ pāramārthiko dharmaḥ /",
    "T07vabhdicu:2285": " guṇakalpanathā tu pratyekabuddhabodhisattvasantāniko mārgaḥ /",
    "T07vabhdicu:2286": " trīṇi ca piṭakāni dharmo nirvāṇaprāpakatvāt //",
    "T07vabhdicu:2287": " āryāḥ śiṣyaguṇāḥ saṃghastathaiva paramārthataḥ /",
    "T07vabhdicu:2288": " navānāmaśaikṣāṇāmaṣṭādaśānāṃ ca śaikṣāṇāṃ śiṣyāṇāṃ santāne yo mārgaḥ sa pāramārthikaḥ saṃgha ityucyate /",
    "T07vabhdicu:2289": " saṃvṛtyā tu pṛthagjanakalyāṇakabhikṣusaṃgha ityapadiśyate /",
    "T07vabhdicu:2290": " etānyo yāti śaraṇaṃ sa yāti śaraṇatrayam // Abhidh-d_163 //",
    "T07vabhdicu:2291": " etānyathoktalakṣaṇān buddhadharmasaṃdhān śaraṇaṃ gacchati 'yo yāti śaraṇatrayam'; iti //",
    "T07vabhdicu:2292": " kiṃ svabhāvāni punaḥ śaraṇagamanāni ?",
    "T07vabhdicu:2293": " vāgvijñaptitatsamutthadharmasvabhāvāni //",
    "T07vabhdicu:2294": " kaḥ punaḥ śaraṇārthaḥ ?",
    "T07vabhdicu:2295": " trāṇārthaḥ śaraṇārthaḥ /",
    "T07vabhdicu:2296": " tadāśrayeṇa sarvaduḥkhātyantavimokṣāt /",
    "T07vabhdicu:2297": " uktaṃ hi bhagavatā-",
    "T07vabhdicu:2298": " “bahavaḥ śaraṇaṃ yānti parvatāṃśca vanāni ca /",
    "T07vabhdicu:2299": " ārāmāṃścaityavṛkṣāṃśca manuṣyā bhayatarjitāḥ //",
    "T07vabhdicu:2300": " na caitaccharaṇaṃ śreṣṭhaṃ naitaccharaṇamuttamam /",
    "T07vabhdicu:2301": " naitaccharaṇamāgamya sarvaduḥkhātpramucyate //",
    "T07vabhdicu:2302": " yastu buddhaṃ ca dharmaṃ ca saṃghaṃ ca śaraṇaṃ gataḥ /",
    "T07vabhdicu:2303": " catvāri cāryasatyāni paśyati prajñayā yadā //",
    "T07vabhdicu:2304": " duḥkhaṃ duḥkhasamutpādaṃ duḥkhasya samatikramam /",
    "T07vabhdicu:2305": " āryaṃ cāṣṭāṃgikaṃ mārgaṃ kṣemaṃ nirvāṇagāminam //",
    "T07vabhdicu:2306": " etaddhi śaraṇaṃ śreṣṭhametaccharaṇamuttamam /",
    "T07vabhdicu:2307": " etaccharaṇamāgamya sarvaduḥkhātpramucyate //” iti /",
    "T07vabhdicu:2308": " ata eva śaraṇagamanāni sarvasaṃvarasamādāneṣu dvārabhūtāni,",
    "T07vabhdicu:2309": " dṛṣṭisaṃpannasya teṣāṃ prarohāt /",
    "T07vabhdicu:2310": " kiṃ punaḥ kāraṇaṃ kāmamithyācārādevopāsakasya viratiḥ śikṣāpadeṣu vyavasthāpitā na sarvasmādabrahmacaryāt ?",
    "T07vabhdicu:2311": " anyebhyaśca prakṛtisāvadyebhyo mṛṣāvāda eva śikṣāpadeṣu vyavasthāpyate,",
    "T07vabhdicu:2312": " na pāruṣyādi ?",
    "T07vabhdicu:2313": " sarvebhyaśca pratipakṣapaṇasāvadyebhyaḥ madyapānādeva viratiḥ śikṣāpadaṃ vyavasthāpitam ? taducyate-",
    "T07vabhdicu:2314": " mithyācāraḥ satāṃ garhyātparatrākaraṇāptitaḥ /",
    "T07vabhdicu:2315": " pāpiṣṭhatvānmṛṣāvādo madyapānaṃ smṛtikṣayātū // Abhidh-d_164 //",
    "T07vabhdicu:2316": " kāmamithyācāro hi loke 'tyarthaṃ garhitaḥ /",
    "T07vabhdicu:2317": " pareṣāṃ dāropaghātādāpāyikatvācca /",
    "T07vabhdicu:2318": " na tathābrahmacaryam /",
    "T07vabhdicu:2319": " sukarā ca gṛhasthasya kāmamithyācāravi ratiḥ,",
    "T07vabhdicu:2320": " duṣkarā tvabrahmacaryāt /",
    "T07vabhdicu:2321": " āryaścākaraṇasaṃvaraṃ kāmamithyācārādeva janmāntarito 'pi labhate na tvabrahmacaryāt /",
    "T07vabhdicu:2322": " mṛṣāvādo 'pi bhagavatā pāpiṣṭhatvādrāhulamuddiṣya paramenādareṇoktaḥ- “yasya rāhula mṛṣāvāde nāsti lajjā nāsti kaukṛtyaṃ nāhaṃ tasya kiñcidakaraṇīyaṃ vadāmi” iti /",
    "T07vabhdicu:2323": " madyapāne 'pi smṛtilopo bhavati,",
    "T07vabhdicu:2324": " sarvaśikṣāpadakṣobho bhavatītyataḥ pratikṣepaṇasāvadyamapi sanmadyapānaṃ kuśāgreṇāpi bhagavatā nābhyanujñātam //",
    "T07vabhdicu:2325": " idamidānīmucyatām /",
    "T07vabhdicu:2326": " ya ete trayaḥ prātimokṣadhyānānāsravasaṃvarāḥ kimeṣāṃ yata eko labhyate tataḥ śeṣā apīti ? brūmaḥ-",
    "T07vabhdicu:2327": " sarvebhyo vartamānebhyo dvividhebhyo 'pi kāmajaḥ /",
    "T07vabhdicu:2328": " prātimokṣasaṃvaraḥ khalu sarvebhyo maulaprayogapṛṣṭhebhyo vartamānebhyaḥ skandhāyatanadhātubhyaḥ sattvādhiṣṭhānapravattatvāt,",
    "T07vabhdicu:2329": " nātītānāgatebhyasteṣāmasattvasaṃkhyātatvāllabhyate /",
    "T07vabhdicu:2330": " 'dvividhebhyo 'pi';",
    "T07vabhdicu:2331": " sattvāsattvākhyebhyaḥ,",
    "T07vabhdicu:2332": " prakṛtipratikṣepaṇasāvadyebhyaśca /",
    "T07vabhdicu:2333": " trikālebhyastu maulebhyo labhyete bhāvanāmayau // Abhidh-d_165 //",
    "T07vabhdicu:2334": " etau hi maulebhya eva karmapathebhyo labhyete na prayogapṛṣṭhebhyo nāpi prajñaptisāvadyebhyaḥ,",
    "T07vabhdicu:2335": " sarvakālebhyaśca skandhāyatanadhātubhyo labhyete 'tītānāgatebhyo 'pi /",
    "T07vabhdicu:2336": " catuṣkoṭikā cātra bhavati /",
    "T07vabhdicu:2337": " “santi te skandhāyatanadhātavo yebhyaḥ prātimokṣasaṃvaro labhyate na dhyānānāsravasaṃvarau” iti vistaraḥ /",
    "T07vabhdicu:2338": " prathamā koṭiḥ- pratyutpannebhyaḥ sāmantakapṛṣṭhebhyaḥ pratikṣepaṇasāvadyācca /",
    "T07vabhdicu:2339": " dvitīyāatītānāgatebhyo maulebhyaḥ karmapathebhyaḥ /",
    "T07vabhdicu:2340": " tṛtīyā- pratyutpannebhyaḥ maulebhyaḥ karmapathebhyaḥ /",
    "T07vabhdicu:2341": " caturthī- atītānāgatebhyaḥ sāmantakapṛṣṭhebhya iti //",
    "T07vabhdicu:2342": " kiṃ punarimau saṃvarāsaṃvarau sarvasattvebhya eva labhyete ?",
    "T07vabhdicu:2343": " sarvāṅgebhyaḥ sarvakāraṇaiśca ?",
    "T07vabhdicu:2344": " athāsti kaścidbhedaḥ ?",
    "T07vabhdicu:2345": " tatra tāvadavaśyaṃ labhyate-",
    "T07vabhdicu:2346": " sarvebhyaḥ sattvajātibhyaḥ saṃvaro vāṅgakāraṇaiḥ /",
    "T07vabhdicu:2347": " sarvebhyo saṃvarāṅgebhyaḥ sattvebhyaśca na kāraṇaiḥ // Abhidh-d_166 //",
    "T07vabhdicu:2348": " sarvasattvebhyaḥ khalu saṃvaro labhyate na kebhyaścit /",
    "T07vabhdicu:2349": " aṅgebhyastu vibhāṣā kaścitsarvebhyo labhyate bhikṣusaṃvaraḥ /",
    "T07vabhdicu:2350": " kaściccaturbhyaḥ /",
    "T07vabhdicu:2351": " tato 'nyaḥ /",
    "T07vabhdicu:2352": " karmapathā hi saṃvarābhyāṅgāni /",
    "T07vabhdicu:2353": " kāraṇairapi kenacitparyāyeṇa sarvaiḥ,",
    "T07vabhdicu:2354": " kenacidekena /",
    "T07vabhdicu:2355": " kathaṃ tāvatsarvairyadyalobhādveṣāmohāḥ kāraṇānīṣyante ?",
    "T07vabhdicu:2356": " kathamekena yadi mṛdumadhyādhimātrāṇi cittāni kāraṇānīṣyante ?",
    "T07vabhdicu:2357": " paścimena paryāyeṇa niyamocyate /",
    "T07vabhdicu:2358": " asti saṃvarasthāyo sarvasattveṣu saṃvṛto na sarvāṅgairna sarvakāraṇairyo mṛdunā cittena madhyenādhimātreṇa vā upāsakopavāsaśrāmaṇerasaṃvaraṃ samādatte /",
    "T07vabhdicu:2359": " asti sarvasattveṣu saṃvṛtaḥ sarvāṅgaiśca,",
    "T07vabhdicu:2360": " na tu sarvakāraṇairyo mṛdunā cittena madhyenādhimātreṇa vā bhikṣusaṃvaraṃ samādatte /",
    "T07vabhdicu:2361": " asti sarvasattveṣu sarvāṅgaiḥ sarvakāraṇaiśca yastrividhena cittena trīnsaṃvarān samādatte /",
    "T07vabhdicu:2362": " asti sarvasattveṣu sarvakāraṇaiśca na tu sarvāṅgairya upāsakopavāsaśrāmaṇerasavarānmṛdumadhyādhimātraiścittaiḥ samādatte /",
    "T07vabhdicu:2363": " yastu na sarvasattveṣu syādīdṛśo nāsti yasmātsarvasattvānugatakalyāṇāśaye sthitaḥ saṃvaraṃ pratilabhate nānyathā,",
    "T07vabhdicu:2364": " pāpāśayasyānuparatatvāt /",
    "T07vabhdicu:2365": " pañcaniyamān kurvan prātimokṣasaṃvaraṃ labhate /",
    "T07vabhdicu:2366": " sattvāṅgadeśakālasamayamiyamāḥ- amuṣmātsattvādviramāmīti sattvaniyamaḥ /",
    "T07vabhdicu:2367": " amuṣmādaṅgādityaṅganiyamaḥ /",
    "T07vabhdicu:2368": " amuṣmindeśa iti deśaniyamaḥ /",
    "T07vabhdicu:2369": " māsādyāvaditi kālaniyamaḥ /",
    "T07vabhdicu:2370": " anyatra yuddhāditi samayaniyamaḥ /",
    "T07vabhdicu:2371": " sucaritamātraṃ tu tatsyādevaṃ gṛhṇato na saṃvaraḥ /",
    "T07vabhdicu:2372": " kathamaśakyebhyaḥ saṃvaralābhaḥ ?",
    "T07vabhdicu:2373": " sarvasattvajīvitānupaghātādhyāśayenābhyupagamāt /",
    "T07vabhdicu:2374": " uktaṃ yathā saṃvaro labhyate //",
    "T07vabhdicu:2375": " asaṃvaro 'pi sarvasattvebhyaḥ sarvakarmapathebhyaśca na tu sarvakāraṇaiḥ,",
    "T07vabhdicu:2376": " yugapanmṛdvādicittābhāvāt /",
    "T07vabhdicu:2377": " ke punarasāṃvarikāḥ ?",
    "T07vabhdicu:2378": " aurabhrikāḥ kaukkuṭikāḥ saukarikāḥ śākuntikā (Jaini_131)",
    "T07vabhdicu:2379": " mātsikā mṛgalubdhakāścaurāḥ vadhyaghātakā bandhanapālakā nāgabandhāśvapākā vāgurikāśca /",
    "T07vabhdicu:2380": " rājāno daṇḍanetāro vyāvahārikāśca nīticalitā asāvarikāḥ /",
    "T07vabhdicu:2381": " asaṃvare bhavāḥ,",
    "T07vabhdicu:2382": " asaṃvaro vā eṣāṃ vidyata ityasāṃvarikāḥ //",
    "T07vabhdicu:2383": " uktamidaṃ yebhyaḥ asaṃvaro labhyate /",
    "T07vabhdicu:2384": " kathaṃ tu tallābha iti noktaṃ tadā rabhyate-",
    "T07vabhdicu:2385": " kriyayāsaṃvarapraptiḥ sa hābhyupagamena vā /",
    "T07vabhdicu:2386": " avijñaptirato 'nyasyāḥ kṣetrāṅgādiviśeṣataḥ // Abhidh-d_167 //",
    "T07vabhdicu:2387": " dvābhyāṃ kāraṇābhyāmasaṃvaro labhyate /",
    "T07vabhdicu:2388": " kriyayābhyupagamena vā /",
    "T07vabhdicu:2389": " kriyayā tatkulīnatatkarmābhyupagamāt /",
    "T07vabhdicu:2390": " atatkulīnairvayamapyanayā jīvikayā jīviṣyāma iti /",
    "T07vabhdicu:2391": " śeṣāvijñaptilābhastu kṣetrāṅgaviśeṣāditi /",
    "T07vabhdicu:2392": " kṣetraṃ vā tadrūpaṃ bhavati yathārāmādipranānamātreṇāvijñaptirutpadyate /",
    "T07vabhdicu:2393": " yathaupadhikeṣu puṇyakriyāvastuṣu /",
    "T07vabhdicu:2394": " ādareṇa vā samādatte /",
    "T07vabhdicu:2395": " buddhamavanditvā na bhokṣya iti /",
    "T07vabhdicu:2396": " māsārdhamāsabhaktāni vā nityaṃ kariṣyāmītyevamādi /",
    "T07vabhdicu:2397": " ādareṇa vā tadrūpeṇa kriyāmīhate kuśalāmakuśalāṃ vā yato 'syā vijñaptirutpadyate /",
    "T07vabhdicu:2398": " uktametadyathā saṃvarāsaṃvarāṇāṃ pratilambhaḥ //",
    "T07vabhdicu:2399": " tyāga idānīṃ vaktavyaḥ /",
    "T07vabhdicu:2400": " tatra tāvat-",
    "T07vabhdicu:2401": " kāmāptasaṃvaratyāgaḥ śikṣānikṣepaṇādibhiḥ /",
    "T07vabhdicu:2402": " patanīyarapītyeke tannetyanye tvayogataḥ // Abhidh-d_168 //",
    "T07vabhdicu:2403": " kāmāptasyāṣṭaprakārasaṃvarasya pañcabhiḥ kāraṇaistyāgaḥ /",
    "T07vabhdicu:2404": " śikṣānikṣepaṇanikāyasabhāgatyāgobhayavyañjanotpādakuśalasamucchedebhyo niśātyayenāṣṭamasya /",
    "T07vabhdicu:2405": " tānyetānyabhisamasya pañca bhavanti /",
    "T07vabhdicu:2406": " kiṃ punaḥ kāraṇamebhistyāgo bhavati ?",
    "T07vabhdicu:2407": " samādānaviruddhavijñaptyutpādādāśrayatyāgādāśrayakopanānnidānacchedāttāvadevākṣepācca /",
    "T07vabhdicu:2408": " anye punarāhuḥ- caturṇāṃ patanīyānāmanyatamena bhikṣuśrāmaṇerasaṃvaratyāgaḥ /",
    "T07vabhdicu:2409": " ” 'tanna'; iti, 'ayogataḥ'; /",
    "T07vabhdicu:2410": " kaḥ punarayogaḥ ?",
    "T07vabhdicu:2411": " ayogo nāṃśuvidhvaṃsātpaṭadravyaṃ vinaśyati /",
    "T07vabhdicu:2412": " na hyavayavanāśādavayavivināśo bhavati /",
    "T07vabhdicu:2413": " avayavirūpaśca prātimokṣasaṃvaraḥ /",
    "T07vabhdicu:2414": " tasyāvayavakṣobhācchidratvaṃ bhavati mālinyaṃ ca /",
    "T07vabhdicu:2415": " yathoktaṃ bhagavatā- “duḥśīlo bhavati pāpadharmā /“",
    "T07vabhdicu:2416": " sūtravirodhādayuktamiti cedatropadiśanti-",
    "T07vabhdicu:2417": " sūtre dhvaṃsoktiranyārthā yatherṣyāśaṭhanādiṣu // Abhidh-d_169 //",
    "T07vabhdicu:2418": " bhagavatātra “abhikṣurbhavati” iti śāsanasthityarthaṃ durvṛttavineyāvasādanārthaṃ coktam /",
    "T07vabhdicu:2419": " yathā- “īrṣyiko bhavati matsarī śaṭho māyāvī mithyādṛṣṭirityevamādidoṣayuktaḥ kaśambakajātīyaḥ pāpabhikṣurnirvāsayitavyaḥ /",
    "T07vabhdicu:2420": " ” na ca cittāvidūṣaṇādabhikṣutvaṃ bhavati vineyaśāsanārthatattvavidbhirityuktam /",
    "T07vabhdicu:2421": " tadvadatrāpi draṣṭavyamiti /",
    "T07vabhdicu:2422": " tasmātpūrvoktalakṣaṇa eva bhikṣurna yathāha kośakāraḥ /",
    "T07vabhdicu:2423": " saddharmāntarddhito 'nye 'nye nāpūrvāpratilambhataḥ /",
    "T07vabhdicu:2424": " anye punarbrūvate- saddharmāntardhāne 'pi saṃvaratyāgo bhavati /",
    "T07vabhdicu:2425": " tattu naivam /",
    "T07vabhdicu:2426": " yasmādapūrvastadā notpadyate /",
    "T07vabhdicu:2427": " utpannastu yathoktai reva kāraṇairvinaśyati //",
    "T07vabhdicu:2428": " atha dhyānānāsravasaṃvarayostyāgaḥ katham ?",
    "T07vabhdicu:2429": " tadidamapadiśyate-",
    "T07vabhdicu:2430": " bhūsaṃcāreṇa hānyā ca tyajyate dhyānajaṃ śubham // Abhidh-d_170 //",
    "T07vabhdicu:2431": " sarvameva khalu dhyānāptaṃ kuśalaṃ dvyābhyāṃ kāraṇābhyāṃ tyajyate /",
    "T07vabhdicu:2432": " upapattitto vā bhūmisaṃcārādardhvaṃ vādho vā /",
    "T07vabhdicu:2433": " parihāṇito vā /",
    "T07vabhdicu:2434": " samāpatternikāyasabhāgatyāgācceti //",
    "T07vabhdicu:2435": " tathārūpyāptamāryantu phalāptyakṣavihānibhiḥ /",
    "T07vabhdicu:2436": " yathaiva rūpāptaṃ kuśalaṃ bhūmisaṃcārahānibhyāṃ tyajyate tathaivārūpyāptam /",
    "T07vabhdicu:2437": " āryaṃ tu kuśalaṃ tribhiḥ kāraṇastyajyate /",
    "T07vabhdicu:2438": " phalaprāptitaḥ pūrvako mārgastyajyate /",
    "T07vabhdicu:2439": " (Jaini_135) akṣottāpanena mṛdvindriyamārgaḥ /",
    "T07vabhdicu:2440": " parihāṇita uttaro mārgaḥ /",
    "T07vabhdicu:2441": " phalaṃ phalaviśiṣṭo vā /",
    "T07vabhdicu:2442": " evaṃ tāvatsaṃvarastyajyate /",
    "T07vabhdicu:2443": " asaṃvaro damaprāptirjīvitotsarjanā dibhiḥ // Abhidh-d_171 //",
    "T07vabhdicu:2444": " tribhiḥ kāraṇairasaṃvaracchedaḥ /",
    "T07vabhdicu:2445": " saṃvaraprāptitaḥ /",
    "T07vabhdicu:2446": " yadi saṃvaraṃ samāpadyate dhyānasaṃvaraṃ vā pratilabhate hetupratyayabalenasamādhilābhāttenāsaṃvarastyājyate /",
    "T07vabhdicu:2447": " pratidvandvabalīyastvāt /",
    "T07vabhdicu:2448": " maraṇena cāśrayatyāgāt /",
    "T07vabhdicu:2449": " dvivyañjanotpādena cāśrayavikopanāt /",
    "T07vabhdicu:2450": " śastrajalatyāge 'pyakaraṇāśayataḥ saṃvaramantareṇāsaṃvaracchedo nāsti /",
    "T07vabhdicu:2451": " nidānaparivarjanena pravṛddharogānivṛttivat //",
    "T07vabhdicu:2452": " atha saṃvarāsaṃvaravinirmuktā kathamavijñaptistyajyate ? taducyate-",
    "T07vabhdicu:2453": " cittavegādivicchedairavijñaptistu madhyamā /",
    "T07vabhdicu:2454": " yena khalvasau prasādakleśavegenāvijñaptirākṣiptā tasya vicchedātsāpi vicchidyate,",
    "T07vabhdicu:2455": " kumbhakāracakragativat /",
    "T07vabhdicu:2456": " samādānatyāgādapi vicchidyate /",
    "T07vabhdicu:2457": " kriyāvicchedādapi vicchidyate /",
    "T07vabhdicu:2458": " caityavihārakṣetrāderapyarthasya vicchedādvicchidyate /",
    "T07vabhdicu:2459": " āyuṣo 'pi kuśalamūlānāmapi vicchedādvicchidyate /",
    "T07vabhdicu:2460": " kāmāptaṃ kuśalaṃ nāma tribhirmūlacchidādibhiḥ // Abhidh-d_172 //",
    "T07vabhdicu:2461": " kāmāvacaraṃ punaḥ kuśalamarūpasvabhāvaṃ dvābhyāṃ kāraṇābhyāṃ tyajyate /",
    "T07vabhdicu:2462": " kuśalamūlasamucchedāt,",
    "T07vabhdicu:2463": " rūpārūpyadhātūpapattitaśca /",
    "T07vabhdicu:2464": " pratipakṣodayātkliṣṭaṃ tridhātvāptaṃ vihīyate /",
    "T07vabhdicu:2465": " kliṣṭaṃ tvarūpasvabhāvaṃ sarvameva pratipakṣodayādvihīyate /",
    "T07vabhdicu:2466": " yasyopakleśaprakārasya yaḥ prahāṇamārgaḥ,",
    "T07vabhdicu:2467": " tenāsau saparivāraḥ parityajyate / nānyathā //",
    "T07vabhdicu:2468": " atha keṣāṃ sattvānāmasaṃvaro bhavati keṣāṃ saṃvaraḥ ?",
    "T07vabhdicu:2469": " tadapadiśyate-",
    "T07vabhdicu:2470": " sarve kāmeṣu rūpe dvāveko 'rūpiṣu lābhataḥ // Abhidh-d_173 //",
    "T07vabhdicu:2471": " kāmeṣu khalu sarvaśaṇḍhapaṇḍakādīni hitvā kurūṃśca hitvā /",
    "T07vabhdicu:2472": " devānāmapi saṃvaraḥ /",
    "T07vabhdicu:2473": " ityato gatidvaye saṃvarāsaṃvarau vidyete /",
    "T07vabhdicu:2474": " nānyatreti //",
    "T07vabhdicu:2475": " karmādhikārādidānīṃ sū troktoddiṣṭānāṃ karmaṇāṃ nirdeśaṃ kariṣyāmaḥ /",
    "T07vabhdicu:2476": " uktaṃ hi sūtre- “trīṇi karmāṇi kuśalamakuśalamavyākṛtaṃ ca /",
    "T07vabhdicu:2477": " ” teṣāṃ lakṣaṇamidamucyate-",
    "T07vabhdicu:2478": " yadiṣṭaphaladaṃ karma kuśalaṃ tadudāhṛtam /",
    "T07vabhdicu:2479": " viparyayeṇākuśalamavyākṛtamato 'nyathā // Abhidh-d_174 //",
    "T07vabhdicu:2480": " yatkhalviṣṭavipākaṃ nirvāṇaprāpakaṃ ca duḥkhaparitrāṇāt,",
    "T07vabhdicu:2481": " tatkālamatyantaṃ vā,",
    "T07vabhdicu:2482": " tatkuśalam /",
    "T07vabhdicu:2483": " niruktirapīyam /",
    "T07vabhdicu:2484": " niravadyadevamanuṣyastrīrūpanirvartanācchikṣitacitrakararūpanirvartanavat /",
    "T07vabhdicu:2485": " kuśalamiva kuśalamaupamiko 'yaṃ śabdaniveśaḥ /",
    "T07vabhdicu:2486": " tadyathā śikṣitaḥ puruṣaḥ kuśānakṣatahasto lunāti sa kuśala iti nirucyate,",
    "T07vabhdicu:2487": " tadvadanyāmapi kriyāmavikṛtāṃ saṃpādayan kuśala (Jaini_137) ityucyate /",
    "T07vabhdicu:2488": " 'viparyayeṇākuśalam';",
    "T07vabhdicu:2489": " uṣṭrolūkādivat /",
    "T07vabhdicu:2490": " 'avyākṛtamato 'nyathā';",
    "T07vabhdicu:2491": " ubhayavipākānirvartanāt //",
    "T07vabhdicu:2492": " anyānyapi trīṇi karmāṇyuktāni /",
    "T07vabhdicu:2493": " puṇyamapuṇyamānejyaṃ ca /",
    "T07vabhdicu:2494": " tatra tāvat",
    "T07vabhdicu:2495": " kāmāptaṃ prathamaṃ puṇyamapuṇyamaśubhātmakam /",
    "T07vabhdicu:2496": " ūrdhvabhūmikamānejyaṃ vipākaṃ pratyanejanāt // Abhidh-d_175 //",
    "T07vabhdicu:2497": " kāmāvacaraṃ hi kuśalaṃ karma puṇyamakuśalamapuṇyamityucyate /",
    "T07vabhdicu:2498": " ūrdhvabhūmikamānejyam /",
    "T07vabhdicu:2499": " '; tadūrdhvaṃ dhātudvaye śubhaṃ karmānejyamityucyate /",
    "T07vabhdicu:2500": " kasmātpunaretadānejyamityuktam ?",
    "T07vabhdicu:2501": " 'vipākaṃ pratyanejanāt /",
    "T07vabhdicu:2502": " '; kāmāvacaraṃ hi karma vipākaṃ (Jaini_138)",
    "T07vabhdicu:2503": " prati kampate lavaṇopamasūtraṇyāyena /",
    "T07vabhdicu:2504": " katham ? avyavasthānāt /",
    "T07vabhdicu:2505": " anyagatikamapi hyanyasyāṃ gatau vipacyate /",
    "T07vabhdicu:2506": " tadanyadevanaikāyikaṃ cānyatra devanikāye /",
    "T07vabhdicu:2507": " yadeva hi pramāṇabalavarṇasukhabhogādisaṃvartanīyaṃ karma deveṣu vipacyeta tadeva kadācidanyapratyayavaśānmanuṣyatiryakpreteṣu vipacyate /",
    "T07vabhdicu:2508": " karmajāticodaneyaṃ bhagavato vivakṣitā na dravyacodaneti /",
    "T07vabhdicu:2509": " atrāha / nanu ca trīṇi dhyānāni señjitānyuktāni bhagavatā- “yadatra vitarkitaṃ vicāritamidamatrāryā iñjitamityāhuḥ” ityevamādi ?",
    "T07vabhdicu:2510": " samādhyapakṣālāṃsteṣāṃ sandhāyaivamuktam /",
    "T07vabhdicu:2511": " ānejyānyapi tu tānyuktānyānejyasūtre,",
    "T07vabhdicu:2512": " ānejyasaṃpreyagāminīṃ pratipadamārabhya //",
    "T07vabhdicu:2513": " punaranyāni trīṇi karmāṇyuktāni- “sukhavedanīyaṃ duḥkhavedanīyaṃ,",
    "T07vabhdicu:2514": " aduḥkhāsukhavedanīyaṃ ca /” tatra",
    "T07vabhdicu:2515": " sukhavedyaṃ śubhaṃ karma dhyānādarvākturīyakāt /",
    "T07vabhdicu:2516": " upekṣāvedyamanyatra duḥkhavedyantu pāpakam // Abhidh-d_176 //",
    "T07vabhdicu:2517": " tatra śubhaṃ karma yāvattṛtīye dhyāne sukhavedyamityucyate /",
    "T07vabhdicu:2518": " etāvatī khalu bhūmiḥ sukhāyā vedanāyāḥ /",
    "T07vabhdicu:2519": " tadeva caturthadhyānātprabhṛtyupekṣāvedanīyamityucyate /",
    "T07vabhdicu:2520": " akuśalaṃ tu karma duḥkhavedanīyamityucyate /",
    "T07vabhdicu:2521": " kiṃ punarvedanaiva vipākaḥ ? netyāha /",
    "T07vabhdicu:2522": " prādhāniko 'yaṃ rnirdeśaḥ /",
    "T07vabhdicu:2523": " sacatuskandhasambhāraṃ hi sukhamabhipretam /",
    "T07vabhdicu:2524": " dārṣṭāntikānāṃ tu sukhaiva vedanā vipākaḥ cetanaiva ca karma /",
    "T07vabhdicu:2525": " ābhidhārmikānāṃ tu pañcaskandho vipākahetuḥ pañcaskandhāśca vipāka iti /",
    "T07vabhdicu:2526": " kathaṃ punaravedanāsvabhāvaṃ karma sukhavedanīyamityucyate ?",
    "T07vabhdicu:2527": " sukhāyā vedanāyā hitaṃ sukhavedanīyam /",
    "T07vabhdicu:2528": " sukhāsyā vedanīyo vipāka iti vā /",
    "T07vabhdicu:2529": " kiṃ punaraduḥkhāsukhā vedanā caturthadhyānādadho na vidyate ?",
    "T07vabhdicu:2530": " na khalu na vidyate / kiṃ tarhi?",
    "T07vabhdicu:2531": " adho 'pi madhyamaṃ karma dhyānenāntyepi nirvṛteḥ /",
    "T07vabhdicu:2532": " yugapattrivipākeṣṭerdhyānāntaravipākataḥ // Abhidh-d_177 //",
    "T07vabhdicu:2533": " aduḥkhāsukhavedanīyaṃ khalu karma caturthadhyānādadho 'pyasti tṛtīye dvitīye prathame ca dhyāne /",
    "T07vabhdicu:2534": " parinirvṛte upekṣāyāṃ ca sthitaḥ parinirvāti /",
    "T07vabhdicu:2535": " kiñca, 'yugapat trivipākeṣṭeḥ /",
    "T07vabhdicu:2536": " '; uktaṃ hi- “syāt trayāṇāṃ karmaṇāmapūrvācaramo vipāko vipacyeta /",
    "T07vabhdicu:2537": " syātsukhavedanīyasya rūpaṃ,",
    "T07vabhdicu:2538": " duḥkhavedanīyasya cittacaitasikā dharmāḥ,",
    "T07vabhdicu:2539": " aduḥkhāsukhavedanīyasya cittaviprayuktāḥ” iti /",
    "T07vabhdicu:2540": " ato 'pyastyadhastādaduḥkhāsukhavedanīyaṃ karma /",
    "T07vabhdicu:2541": " kiñca, 'dhyānāntaravipākataḥ /",
    "T07vabhdicu:2542": " '; nahi dhyānāntare upekṣāmantareṇa vipāko 'nyā vedanā vipacyate /",
    "T07vabhdicu:2543": " tatra sukhaduḥkhayorabhāvāt //",
    "T07vabhdicu:2544": " punaścaturvidhaṃ karma dṛṣṭavedyādibhedataḥ /",
    "T07vabhdicu:2545": " tadetatkarma samāsato dvividhaṃ,",
    "T07vabhdicu:2546": " niyatavedanīyamaniyatavedanīyaṃ ca /",
    "T07vabhdicu:2547": " tatra niyatavedanīyaṃ trividham /",
    "T07vabhdicu:2548": " dṛṣṭadharmavedanīyamupapadyavedanīyamaparaparyāyavedanīyaṃ ca- ityetat trividhaṃ karma niyatavedanīyam /",
    "T07vabhdicu:2549": " caturthamaniyatavedanīyam /",
    "T07vabhdicu:2550": " tatra dṛṣṭadharmavedanīyaṃ yatraiva janmani kṛtaṃ tatraiva vipacyate /",
    "T07vabhdicu:2551": " upapadyavedanīyaṃ yad dvitīye janmani /",
    "T07vabhdicu:2552": " aparaparyāyavedanīyaṃ tasmātpareṇa /",
    "T07vabhdicu:2553": " ataḥ punaścaturvidhātkarmaṇaḥ katamena janmākṣipyate?",
    "T07vabhdicu:2554": " janmanastribhirākṣepo dṛṣṭadharmāhvayādṛte // Abhidh-d_178 //",
    "T07vabhdicu:2555": " na khalu dṛṣṭadharmavedanīyena karmaṇā nikāyasabhāga ākṣipyate //",
    "T07vabhdicu:2556": " atha kasmindhātau kasyāṃ vāṃ gatau katividhaṃ karmākṣipyate ?",
    "T07vabhdicu:2557": " caturṇāmapi cākṣepaḥ sarvatra narakādṛte /",
    "T07vabhdicu:2558": " na tatreṣṭaphalābhāvācchubhaṃ yasmādvipacyate // Abhidh-d_179 //",
    "T07vabhdicu:2559": " sarveṣu khalu triṣu dhātuṣu sarvāsu ca pañcasu gatiṣu caturṇāmapi karmaṇāmākṣepaḥ kuśalānāmakuśalānāṃ ca /",
    "T07vabhdicu:2560": " narakānvarjayitvā /",
    "T07vabhdicu:2561": " narakeṣu hi dṛṣṭadharmavedanīyaṃ kuśalaṃ nākṣipyate /",
    "T07vabhdicu:2562": " tatreṣṭavipākābhāvādanyat trividhamākṣipyate / kiñca,",
    "T07vabhdicu:2563": " notpadyavedyakṛttatra yadviraktaḥ pṛthagjanaḥ /",
    "T07vabhdicu:2564": " sthiro nāparakṛccāryaścalo 'pi bhavamūlayoḥ // Abhidh-d_180 //",
    "T07vabhdicu:2565": " yataḥ khalu bhūmerviraktaḥ pṛthagjanaḥ sa ca sthiro bhavatyaparihāṇadharmā sa tatropapadyavedyaṃ karma nākṣipati /",
    "T07vabhdicu:2566": " trividhamanyatkaroti /",
    "T07vabhdicu:2567": " āryapudgalastu vītarāgo na ca parihāṇadharmā tatropapadyavedyamaparaparyāyavedanīyaṃ ca karma na karoti /",
    "T07vabhdicu:2568": " na hyasau bhavyaḥ punaradharimaṃ bhūmimāyātum /",
    "T07vabhdicu:2569": " aniyataṃ tu kuryād dṛṣṭadharmavedanīyaṃ yatropapannaḥ kāmadhātau bhavāgre ca /",
    "T07vabhdicu:2570": " parihāṇadharmāpi tvāryaḥ kāmadhātau vītarāgaḥ,",
    "T07vabhdicu:2571": " bhavāgrādvā,",
    "T07vabhdicu:2572": " tayorupapadyāparaparyāyavedanīyaṃ karmābhavyaḥ kartum /",
    "T07vabhdicu:2573": " kiṃ kāraṇam ?",
    "T07vabhdicu:2574": " phalāddhyasau parihīṇo bhavati /",
    "T07vabhdicu:2575": " na cāsti phalaparihīṇasya kālakriyeti /",
    "T07vabhdicu:2576": " atha kimantarābhavikaḥ karmākṣipati nākṣipati ?",
    "T07vabhdicu:2577": " ākṣipatītyāha /",
    "T07vabhdicu:2578": " (Jaini_143) tatra kāmāvacaro 'ntarābhavaḥ dvāviṃśatividhaṃ karmākṣipati /",
    "T07vabhdicu:2579": " pañca garbhāvasthāḥ kalalārbudaghanapeśīpraśākhāvasthāḥ /",
    "T07vabhdicu:2580": " pañca jātāvasthāḥ /",
    "T07vabhdicu:2581": " bālyakaumārayuvamadhyamasthavirāvasthāḥ /",
    "T07vabhdicu:2582": " tā etā niyatāniyatabhedena viṃśatirākṣipyante,",
    "T07vabhdicu:2583": " ekanikāyatvāt /",
    "T07vabhdicu:2584": " ata evāntarābhavavedanīyaṃ karma noktam /",
    "T07vabhdicu:2585": " upapadyavedanīyenaiva tasyākṣepāt //",
    "T07vabhdicu:2586": " kīdṛśaṃ punaḥ karma niyataṃ bhavatyaniyataṃ vā ?",
    "T07vabhdicu:2587": " yadārtraraudracittena karmābhīkṣṇaṃ niṣevyate /",
    "T07vabhdicu:2588": " satkṣetre kriyate yacca phalaṃ tasya niyamyate // Abhidh-d_181 //",
    "T07vabhdicu:2589": " yadi karma raudreṇa tīvrakleśānugatena cittena kṛtaṃ bhavati,",
    "T07vabhdicu:2590": " yacca ghanaśraddhāsalilābhyukṣitena kriyate,",
    "T07vabhdicu:2591": " yacca mṛdvapyabhīkṣṇaṃ niṣevyate,",
    "T07vabhdicu:2592": " yacca kiñcidguṇavati kṣetre kriyate śubhamaśubhaṃ vā phalaṃ tasya karmaṇo niyamyate //",
    "T07vabhdicu:2593": " atha dṛṣṭadharmavedanīyaṃ karma kīdṛśamityucyate-",
    "T07vabhdicu:2594": " kṣetrāśayaviśeṣācca phalaṃ sadyo vipacyate /",
    "T07vabhdicu:2595": " nirodhavyutthitādau ca sadyaḥ kālaphalakriyā // Abhidh-d_182 //",
    "T07vabhdicu:2596": " tatra kṣetraviśeṣādyathā da(?)",
    "T07vabhdicu:2597": " kṣajātakādiṣu /",
    "T07vabhdicu:2598": " āśayaviśeṣādyathā bakalāta(?)",
    "T07vabhdicu:2599": " syokṣanirmocanādiṣu /",
    "T07vabhdicu:2600": " kīdṛśe punastat kṣetre viśiṣṭaṃ bhavati yatra dṛṣṭe dharme vipāko vipacyate ?",
    "T07vabhdicu:2601": " buddhapramukhastāvadbhikṣusaṃgho /",
    "T07vabhdicu:2602": " 'nirodhavyutthitādau ca sadyaḥ kālaphalakriyā /",
    "T07vabhdicu:2603": " '; pañcasu ca pudgaleṣu kṛtaṃ nirodhasamāpattya raṇāmaitrīdarśanamārgādarhatphalādvyutthiteṣu kārāpakārā dṛṣṭadharmavedanīyaphalā bhavanti /",
    "T07vabhdicu:2604": " nirodhasamāpatteḥ khalu vyutthitaḥ parāṃ śāntiṃ labhate /",
    "T07vabhdicu:2605": " nirvāṇasadṛśadharmānubhavanāt /",
    "T07vabhdicu:2606": " araṇāvyutthitasyāpyapramāṇasattvahitādhyāśayapravṛttā santatirvartate /",
    "T07vabhdicu:2607": " evaṃ maitrīvyutthitasya /",
    "T07vabhdicu:2608": " strautaāpannasyāpi nirmalajñānalābhāt /",
    "T07vabhdicu:2609": " arhato 'pi sarvakleśaprahāṇānnirmalā vartante //",
    "T07vabhdicu:2610": " niyatavipākasya ca karmaṇaḥ śubhāśubhasya yā bhūmistadatyantavairāgyāttatkarma dṛṣṭe dharme vipacyata ityataḥ",
    "T07vabhdicu:2611": " tadbhūmyapunarutpatteḥ",
    "T07vabhdicu:2612": " dṛṣṭadharmavedanīyaṃ saṃgṛhītaṃ bhavati /",
    "T07vabhdicu:2613": " kīdṛśaṃ punaretatkarma ?",
    "T07vabhdicu:2614": " vipākaniyataṃ ca yat /",
    "T07vabhdicu:2615": " taccaitatkarma vipākaniyataṃ draṣṭavyam /",
    "T07vabhdicu:2616": " tacca dṛṣṭaphalaṃ vidyāt",
    "T07vabhdicu:2617": " dṛṣṭe dharme khalu tasya vipāko vipacyate /",
    "T07vabhdicu:2618": " kataratpunaretat ?",
    "T07vabhdicu:2619": " karmādaḥ paripūrakam // Abhidh-d_183 //",
    "T07vabhdicu:2620": " nākṣepakamiti //",
    "T07vabhdicu:2621": " vipākaḥ khalu vedanāpradhāna ityata idaṃ vicāryate /",
    "T07vabhdicu:2622": " syātkarmaṇaścaitasikyeva vedanā vipāko na kāyikī ?",
    "T07vabhdicu:2623": " syātkāyikyeva na caitasikī syādityāha-",
    "T07vabhdicu:2624": " kuśalasyāvicārasya caitasikyeva vedanā /",
    "T07vabhdicu:2625": " vipākaḥ kāyikī tviṣṭā duḥkhavedyasya karmaṇaḥ // Abhidh-d_184 //",
    "T07vabhdicu:2626": " kuśalaṃ khalvavicāraṃ karma dhyānāntarātprabhṛti yāvadbhavāgram /",
    "T07vabhdicu:2627": " tasyāvicārasya kuśalasya karmaṇaścaitasikyeva vedanā vipākaḥ /",
    "T07vabhdicu:2628": " kasmānna kāyikī ?",
    "T07vabhdicu:2629": " tasyāḥ avaśyaṃ savitarkavicāratvāt /",
    "T07vabhdicu:2630": " kāyikyeva tvaśubhasya duḥkhavedanāyasya kāyikyeva vedanā vipākaḥ /",
    "T07vabhdicu:2631": " kasmānna caitasikī ?",
    "T07vabhdicu:2632": " caitasikaṃ hi daurmanasyaṃ na vipākaḥ /",
    "T07vabhdicu:2633": " yattarhi karmavaśātsattvānāṃ cittakṣepaḥ tatsaṃprayuktā vedanā kathaṃ na vipākaḥ ?",
    "T07vabhdicu:2634": " na hi tatra cittaṃ karmaṇo vipākaḥ /",
    "T07vabhdicu:2635": " kiṃ tarhi ? yo mahābhūtātāṃ prakopaḥ sa vipākaḥ /",
    "T07vabhdicu:2636": " tatastajjātaṃ cittaṃ vipākaśabdenopacaryate //",
    "T07vabhdicu:2637": " punaścaturvidhaṃ karmoktam- “asti karma kṛṣṇaṃ kṛṣṇavipākam /",
    "T07vabhdicu:2638": " asti śuklaṃ śuklavipākam /",
    "T07vabhdicu:2639": " asti karma kṛṣṇaśuklaṃ kṛṣṇaśuklavipākam /",
    "T07vabhdicu:2640": " astyakṛṣṇamaśuklamavipākaṃ karma karmakṣayāya saṃvartate'; iti / tatra",
    "T07vabhdicu:2641": " sapākamaśubhaṃ kṛṣṇaṃ sapākaṃ rūpajaṃ sitam /",
    "T07vabhdicu:2642": " śubhāśubhaṃ dvidhā kāme nirmalaṃ tatprahāṇakṛt // Abhidh-d_185 //",
    "T07vabhdicu:2643": " aśubhaṃ khalu karma ekāntena kṛṣṇaṃ kliṣṭatvāt /",
    "T07vabhdicu:2644": " kṛṣṇavipākaṃ cāmanojñavipākatvāt /",
    "T07vabhdicu:2645": " rūpāptantu śubhamekāntena śuklam,",
    "T07vabhdicu:2646": " akuśalenāvyavakīrṇatvāt /",
    "T07vabhdicu:2647": " śuklavipākaṃ ca manojñavipākatvāt /",
    "T07vabhdicu:2648": " ārūpyāptaṃ kasmānnocyate ?",
    "T07vabhdicu:2649": " yatra hi dvividho 'sti vipākaḥ- antarābhavikaścopapattibhavikaśca;",
    "T07vabhdicu:2650": " trividhasya ca kāyavāṅmanaskarmaṇastatraivoktamiti /",
    "T07vabhdicu:2651": " “kāmāptaṃ śuklaṃ kuṣṇaśuklamakuśalavyavakīrṇatvāt,",
    "T07vabhdicu:2652": " kṛṣṇaśuklavipākaṃ vyavakīrṇavipākatvāt /",
    "T07vabhdicu:2653": " ” santānata etadvyavasthāpitaṃ na svabhāvato na hyevaṃjātīyakamevaṃ karmāsti vipāko vā yatkṛṣṇaṃ ca syācchuklaṃ ca,",
    "T07vabhdicu:2654": " anyonyavirodhāt /",
    "T07vabhdicu:2655": " nanu caivamakuśalasyāpi karmaṇaḥ kuśalavyavakīrṇatvātkṛṣṇaśuklatvaṃ prāpnoti ?",
    "T07vabhdicu:2656": " nāvaśyamakuśalaṃ kuśalena vyavakīryate /",
    "T07vabhdicu:2657": " kāmadhātau tvasya balavatvātkuśalantu vyavakīryate durbalatvāditi /",
    "T07vabhdicu:2658": " anāsravaṃ karmaiṣāṃ trayāṇāṃ karmaṇāṃ kṣayāya prahāṇāya saṃvartate /",
    "T07vabhdicu:2659": " taddhyakṛṣṇamakliṣṭatvādaśuklaṃ vipākaśuklatābhāvāt /",
    "T07vabhdicu:2660": " ābhiprāyiko 'pyeṣa śuklaśabdaḥ /",
    "T07vabhdicu:2661": " uktaṃ tu bhagavatā mahatyāṃ śūnyatāyāmaśaikṣadharmānārabhya- (Jaini_147)",
    "T07vabhdicu:2662": " “ime te ānanda,",
    "T07vabhdicu:2663": " dharmā ekāntaśuklā ekāntānavadyāḥ” iti /",
    "T07vabhdicu:2664": " śāstre ca- “śukladharmāḥ katame ?",
    "T07vabhdicu:2665": " kuśalā dharmā anivṛtāvyākṛtāśca /",
    "T07vabhdicu:2666": " ” iti /",
    "T07vabhdicu:2667": " avipākaṃ dhātvapatitatvāt pravṛttivirodhācca /",
    "T07vabhdicu:2668": " kiṃ punaḥ sarvamanāsravaṃ karma sarvasyāsya trividhasya karmaṇaḥ kṣayāya saṃvartate ?",
    "T07vabhdicu:2669": " netyucyate / kiṃ tarhi ?",
    "T07vabhdicu:2670": " casasro dṛkpathā dṛṣṭau cetanābhāvanāpathāt /",
    "T07vabhdicu:2671": " ānantaryapathāḥ kāme karmaitatkṛṣṇanāśakṛt // Abhidh-d_186 //",
    "T07vabhdicu:2672": " navame cetanā yā tu sā kṛṣṇākṛṣṇayāghātinī /",
    "T07vabhdicu:2673": " antānantaryamārgasthā dhyāne dhyāne sitasya tu // Abhidh-d_187 //",
    "T07vabhdicu:2674": " tatra darśanamārge tāvaccatasṛṣu dharmajñānakṣāntiṣu kāmavairāgye cāṣṭāsvānantaryamārgeṣu yā cetanā dvādaśaprakārā sā kṛṣṇasya karmaṇaḥ prahāṇakārī",
    "T07vabhdicu:2675": " kāmavairāgyānantaryamārgeṇāvaseyā cetanā sā kṛṣṇaśuklakarmakṣayakārī /",
    "T07vabhdicu:2676": " dhyāne dhyāne tvānantaryamārge paścime yā cetanā caturvidhā sā śuklakarmāpahantrī /",
    "T07vabhdicu:2677": " kiṃ punaḥ kāraṇamantyenaivānantaryamārgeṇa kuśalasya karmaṇaḥ prahāṇaṃ nānyena ?",
    "T07vabhdicu:2678": " na hi tasya svabhāvaprahāṇaṃ prahīṇasyāpi saṃmukhībhāvāt /",
    "T07vabhdicu:2679": " kiṃ tarhi ? tadālambanakleśaprahāṇāt /",
    "T07vabhdicu:2680": " ato yāvadeko 'pi tadālambanaḥ kleśaprakāro (Jaini_148)",
    "T07vabhdicu:2681": " 'sti tāvadasya prahāṇaṃ nopalabhyate /",
    "T07vabhdicu:2682": " taccaitadasat /",
    "T07vabhdicu:2683": " prahīṇaṃ hi tat,",
    "T07vabhdicu:2684": " na tu vihīnam /",
    "T07vabhdicu:2685": " ataḥ samudācaratīti / gatametat //",
    "T07vabhdicu:2686": " sūtra uktam- “trīṇi duścaritāni /",
    "T07vabhdicu:2687": " kāyaduścaritaṃ vāṅmanoduścaritam /",
    "T07vabhdicu:2688": " evaṃ sucaritāni” iti /",
    "T07vabhdicu:2689": " teṣāṃ kaḥ svabhāvaḥ ?",
    "T07vabhdicu:2690": " tatra tāvat-",
    "T07vabhdicu:2691": " kāyādyakuśalaṃ karma sarvaṃ duścaritaṃ matam /",
    "T07vabhdicu:2692": " sarvamiti sasāmantakamaulapṛṣṭhamityarthaḥ /",
    "T07vabhdicu:2693": " abhidhyādīnyapi trīṇi manoduścaritatrayam // Abhidh-d_188 //",
    "T07vabhdicu:2694": " sarvamevākuśalaṃ kāyakarma kāyaduścaritam /",
    "T07vabhdicu:2695": " evaṃ vāṅmanoduścaritam /",
    "T07vabhdicu:2696": " akarmasvabhāvānyapi tvabhidhyādīni manoduścaritasvabhāvāni /",
    "T07vabhdicu:2697": " “abhidhyādaya eva karmasvabhāvāni” iti sthitibhāgīyāḥ /",
    "T07vabhdicu:2698": " tacca na, karmakleśaikatvadoṣāt /",
    "T07vabhdicu:2699": " sthitibhāgīyā nāma śākyāḥ sva(śva?)",
    "T07vabhdicu:2700": " lāṃgūlikadvitīyanāmānaḥ /",
    "T07vabhdicu:2701": " te khalvabhidhyādīni manaskarmasvabhāvānīcchanti /",
    "T07vabhdicu:2702": " teṣāṃ (Jaini_149) karmakleśaikatvasaṅkaraḥ prāpnoti /",
    "T07vabhdicu:2703": " kośakāraḥ- “ko 'tra doṣaḥ” ?",
    "T07vabhdicu:2704": " yadi kaścitkleśaḥ karmāpi syādvāyasaḥ sārasaḥ syāt /",
    "T07vabhdicu:2705": " karmakleśānāṃ cātyantasvabhāvaprabhāvakriyāphalabhedabhinnānāmekatvaparikalpaiḥ sāṃkhyīyādidarśanamabhyupagataṃ syāt /",
    "T07vabhdicu:2706": " 'api'; śabdātpunaratra sūtroktāstrayo vaṅkāstrayo doṣāstrayaḥ kaṣāyā ākṛṣyante /",
    "T07vabhdicu:2707": " teṣāṃ punaridaṃ lakṣaṇaṃ yathākrameṇa /",
    "T07vabhdicu:2708": " śāṭhyajaṃ kāyakarma kāyavaṅka (Jaini_150) ityucyate /",
    "T07vabhdicu:2709": " kuṭilānvayatvāt /",
    "T07vabhdicu:2710": " evaṃ śāṭhyajaṃ vāṅmanaskarma vāṅmanovaṅka ityucyate /",
    "T07vabhdicu:2711": " dveṣajāḥ punasta eva trayo doṣā ityākhyāyante,",
    "T07vabhdicu:2712": " cittapradoṣānvayatvāt /",
    "T07vabhdicu:2713": " rāgajaṃ punaḥ kāyakarma kāyakaṣāya ityuktaṃ rañjanātmakatvāt /",
    "T07vabhdicu:2714": " evaṃ vāṅmanaḥkaṣāyau draṣṭavyau /",
    "T07vabhdicu:2715": " tāni punaḥ kuśalāni kāyavāṅmanaskarmāṇi trīṇi sucaritāni boddhavyāni /",
    "T07vabhdicu:2716": " etānyeva trīṇi śauceyānyuktāni /",
    "T07vabhdicu:2717": " aśaikṣasantāne trīṇi mauneyānyucyante /",
    "T07vabhdicu:2718": " tatra kāyasucaritaṃ kāyamauneyaṃ vāksucaritaṃ vāṅmauneyaṃ mana eva tu mithyāsaṃkalpoparamānmunirityākhyāyate /",
    "T07vabhdicu:2719": " taduparamāddhi kāyavāgjalpoparamo bhavati /",
    "T07vabhdicu:2720": " muneridaṃ mauneyamiti niruktiḥ / (Jaini_151)",
    "T07vabhdicu:2721": " kasmātpunararhata eva mauneyāni ?",
    "T07vabhdicu:2722": " tasya paramārthamunitvāt /",
    "T07vabhdicu:2723": " sa khalu sarvakleśajalpoparamānmunirityucyate /",
    "T07vabhdicu:2724": " eṣā punarmauneyaśauceyadeśanā mithyāmaunaśaucābhiyuktānadhikṛtyadeśiteti tadetatsaha mauneyaśauceyarnirdiṣyate //",
    "T07vabhdicu:2725": " śubhaṃ tatsānabhidhyādi proktaṃ sucaritatrayam /",
    "T07vabhdicu:2726": " dvayaṃmaulamadaḥ karma mārgā daśa śubhāśubhāḥ // Abhidh-d_189 //",
    "T07vabhdicu:2727": " dvayaṃ punaretatsucaritaduścaritākhyaṃ yanmaulaṃ te daśa śubhāścāśubhāśca karmapathā bhavanti prayogapṛṣṭhavarjyāḥ /",
    "T07vabhdicu:2728": " tatra kāyasucaritasya pradeśaḥ pṛyogapṛṣṭhākhyo madyādiviratidānejyādikaḥ /",
    "T07vabhdicu:2729": " vāksucaritasya priyavacanādikaḥ /",
    "T07vabhdicu:2730": " manaḥsucaritasya śubhā cetanā /",
    "T07vabhdicu:2731": " kāyaduścaritasyāpi pareṣāṃ jīvitabhogadārāpahāraprayogapṛṣṭhākhyaḥ /",
    "T07vabhdicu:2732": " vāgduścaritasyāpyapriyavacanādyākhyaḥ /",
    "T07vabhdicu:2733": " manoduścaritasyāpyakuśalaṃ manaskarmai..................steṣāṃ nātyaudārikatvāt /",
    "T07vabhdicu:2734": " yastu prāṇātipātādattādānakāmamithyācāraviratyākhyo maulaḥ sa kuśalaḥ karmapathaḥ,",
    "T07vabhdicu:2735": " tasyaudārikatvena mahānuśaṃsatamaphalatvāt /",
    "T07vabhdicu:2736": " yastu pareṣāṃ jīvitabhogaparadārāpahārakāyaparispandaḥ sa maulaḥ sa cākuśalaḥ karmapathaḥ /",
    "T07vabhdicu:2737": " evaṃ yathāsaṃbhavamanyeṣāṃ draṣṭavyamiti //",
    "T07vabhdicu:2738": " abhidharmadīpe vibhāṣāprabhāyāṃ vṛttau caturthādhyāyasya dvitīyaḥ pādaḥ /",
    "T07vabhdicu:2739": " caturthādhyāye",
    "T07vabhdicu:2740": " tṛtīyapādaḥ /",
    "T07vabhdicu:2741": " idamidānīṃ vaktavyam /",
    "T07vabhdicu:2742": " ye ete daśakarmapathā eṣāṃ kati vijñaptisvabhāvāḥ katyavijñaptisvabhāvāḥ katyubhayasvabhāvāḥ ?",
    "T07vabhdicu:2743": " tatrākuśalānāṃ tāvat-",
    "T07vabhdicu:2744": " kāritāḥ ṣaḍavijñaptirdvyātmaikaste 'pi ṣaṭ kṛtāḥ /",
    "T07vabhdicu:2745": " tatra prāṇātipātādattādānamṛṣāvādapaiśūnyapāruṣyasaṃbhinnapralāpāḥ /",
    "T07vabhdicu:2746": " ete nāvaśyaṃ vijñaptisvabhāvāḥ /",
    "T07vabhdicu:2747": " pareṇa kārayato maulīvijñaptyabhāvāt /",
    "T07vabhdicu:2748": " kāmamithyācārastu nityaṃ dvyātmakaḥ,",
    "T07vabhdicu:2749": " tasya pareṇāśakyatvāt /",
    "T07vabhdicu:2750": " te 'pi 'ṣaṭ kṛtāḥ';",
    "T07vabhdicu:2751": " yadā svayameva prāṇātipātādīn ṣaṭ karmapathān karoti tadā dvyātmāno bhavanti /",
    "T07vabhdicu:2752": " vijñaptyavijñaptisvabhāvatvāt /",
    "T07vabhdicu:2753": " kuśalānāṃ punaḥ",
    "T07vabhdicu:2754": " śubhāḥ sapta dvidhā jñeyā ekadhaite samāhitāḥ // Abhidh-d_190 //",
    "T07vabhdicu:2755": " sapta khalu rūpiṇaḥ kuśalāḥ karmapathāḥ dvidhā bhavanti /",
    "T07vabhdicu:2756": " vijñaptyadhīnatvāt samāhitaśīlasya /",
    "T07vabhdicu:2757": " dhyānānāsravasaṃvarasaṃgṛhītāstvavijñaptisvabhāvā eva /",
    "T07vabhdicu:2758": " samāhitasya vijñaptyabhāvāt /",
    "T07vabhdicu:2759": " yā sāmanteṣvavijñaptiḥ pṛṣṭheṣu tu viparyayaḥ /",
    "T07vabhdicu:2760": " sāmantakaḥ khalu yadā tīvreṇa paryavasthānena prayogamārabhate,",
    "T07vabhdicu:2761": " prasādena vā ghanarasena tadā dvisvabhāvā /",
    "T07vabhdicu:2762": " yadā mṛdunā tadā vijñaptireva /",
    "T07vabhdicu:2763": " viparyayeṇa tu pṛṣṭheṣvavaśyamavijñaptiḥ /",
    "T07vabhdicu:2764": " yadi punaḥ karmapathaṃ kṛtvā punastatravānuceṣṭate syādvijñaptirapīti /",
    "T07vabhdicu:2765": " tīvreṇa tu prahāreṇa jīvitādvyaparopayati /",
    "T07vabhdicu:2766": " tatra yā vijñaptistatkṣaṇikā cāvijñaptiḥ sa maulaḥ karmapathaḥ /",
    "T07vabhdicu:2767": " dvābhyāṃ hi kāraṇābhyāṃ prāṇātipātāvadyena spṛśyate /",
    "T07vabhdicu:2768": " prayogataḥ phalaparipūritaśca /",
    "T07vabhdicu:2769": " tata ūrdhvamavijñaptikṣaṇāḥ pṛṣṭhībhavanti /",
    "T07vabhdicu:2770": " yāvaddhataṃ paśuṃ kṛṣṇāti śodhayati vikrīṇāti pacati khādati kīrtayati /",
    "T07vabhdicu:2771": " yadi tāvadasya vijñaptikṣaṇā api pṛṣṭhaṃ bhavanti /",
    "T07vabhdicu:2772": " evamanyeṣvapi yathāsaṃbhavaṃ yojyam /",
    "T07vabhdicu:2773": " abhidhyādīnāṃ nāsti prayogo na pṛṣṭhaṃ saṃmukhībhāvamātrādeva karmapathāḥ /",
    "T07vabhdicu:2774": " sūtre bhagavatoktam- “prāṇātipāto bhikṣavastrividhaḥ /",
    "T07vabhdicu:2775": " lobhajo dveṣaja mohajaḥ,",
    "T07vabhdicu:2776": " yāvanmithyādṛṣṭiḥ” iti /",
    "T07vabhdicu:2777": " tatraiṣāṃ karmapathānāṃ keṣāñcillobhena niṣṭhā,",
    "T07vabhdicu:2778": " keṣāñcid dveṣeṇa,",
    "T07vabhdicu:2779": " keṣāñcinmohena /",
    "T07vabhdicu:2780": " sarveṣāmapi",
    "T07vabhdicu:2781": " prayogastu trimūlotthaḥ",
    "T07vabhdicu:2782": " prayogasteṣāmakuśalamūlatrayājjātaḥ /",
    "T07vabhdicu:2783": " tatra lobhajaḥ prāṇātipātastaccharīrāvayavārthaṃ mṛgalubdhānāmaurabhrikamātsikaśākuntakādīnāṃ ca /",
    "T07vabhdicu:2784": " dveṣajo yathā vairaniryātanārtham /",
    "T07vabhdicu:2785": " mohajo yājñikānāṃ dharmabuddhyā rājñāṃ ca dharmapāṭhakaprāmāṇyāddhiṃsatām /",
    "T07vabhdicu:2786": " pārasīkādīnāṃ ca dharmabuddhyā mātaraṃ pitaramabhighnatām /",
    "T07vabhdicu:2787": " lobhajamadattādānaṃ yastenārthī taddharati /",
    "T07vabhdicu:2788": " dveṣajaṃ vairaniryātanārtham /",
    "T07vabhdicu:2789": " mohajaṃ yathā rājñāṃ dharmapāṭhakaprāmāṇyād dṛṣṭanigrahārtham /",
    "T07vabhdicu:2790": " yathā ca duṣṭabrāhmaṇā āhuḥ- “sarvamidaṃ prajāpatinā brāhmaṇebhyo dattaṃ brāhmaṇānāṃ daurbalyādvṛṣalāḥ paribhuñjante /",
    "T07vabhdicu:2791": " tasmādapaharan brāhmaṇaḥ svamādatte svameva tu koṣṭhaṃ vaste svaṃ dadāti” iti /",
    "T07vabhdicu:2792": " lobhajaḥ kāmamithyācāraḥ paradārādiṣu tatsaṃrāgādabrahmacaryam /",
    "T07vabhdicu:2793": " dveṣajo vairaniryātanārtham /",
    "T07vabhdicu:2794": " mohajo yathā pārasīkānāṃ mātrādigamanam /",
    "T07vabhdicu:2795": " gosave ca yajñe “upahā uadakaṃ cūṣayati,",
    "T07vabhdicu:2796": " tṛṇāni cchinatti,",
    "T07vabhdicu:2797": " upaiti mātaramupasvasāramupasagotrāmiti /“",
    "T07vabhdicu:2798": " mṛṣāvādādayo lobhajā dveṣajāśca yathā pūrvamuktam /",
    "T07vabhdicu:2799": " mohajo mṛṣāvādo yathāha-",
    "T07vabhdicu:2800": " “na narmayuktamanṛtaṃ hinasti",
    "T07vabhdicu:2801": " na strīṣu rājanna vivāhakāle /",
    "T07vabhdicu:2802": " prāṇātyaye sarvadhanāpahāre",
    "T07vabhdicu:2803": " pañcānṛtānyāhurapātakāni //” iti /",
    "T07vabhdicu:2804": " paiśūnyādayastu mithyādṛṣṭipravartitā mohajā yaśca vedādyasacchāstrapralāpaḥ /",
    "T07vabhdicu:2805": " abhidhyādyāstrimūlajāḥ // Abhidh-d_191 //",
    "T07vabhdicu:2806": " abhidhyādayastu lobhādanantarasaṃbhūtatvāt trimūlajāḥ /",
    "T07vabhdicu:2807": " uktāḥ akuśalāḥ karmapathāḥ /",
    "T07vabhdicu:2808": " kuśalāḥ prayogapṛṣṭhāśca kuśalatrayamūlajāḥ /",
    "T07vabhdicu:2809": " kuśalānāṃ tu prayogaḥ pṛṣṭhaṃ ca trimūlottham /",
    "T07vabhdicu:2810": " teṣāṃ kuśalacittasamutthitatvāt,",
    "T07vabhdicu:2811": " tatra ca tadbhāvāt /",
    "T07vabhdicu:2812": " kena punareṣāṃ karmapathānāṃ samāptirbhavati ?",
    "T07vabhdicu:2813": " tadidamapadiśyate-",
    "T07vabhdicu:2814": " dveṣeṇa vadhapāruṣyavyāpattīnāṃ samāpanam // Abhidh-d_192 //",
    "T07vabhdicu:2815": " prāṇātipātapāruṣyavyāpādānāṃ khalu dveṣeṇa niṣṭhā bhavati /",
    "T07vabhdicu:2816": " parityāgaparuṣacittasaṃmukhībhāvāt //",
    "T07vabhdicu:2817": " steyasyānyāṅganāyāterabhidhyāyāśca lobhataḥ /",
    "T07vabhdicu:2818": " adattādānaparastrīgamanābhidhyānāṃ lobhena niṣṭhā /",
    "T07vabhdicu:2819": " mithyādṛśastu mohena",
    "T07vabhdicu:2820": " mithyādṛṣṭeḥ khalu mohena samāptirbhavati /",
    "T07vabhdicu:2821": " adhimātramūḍhābhihitāṃ niṣṭhāpayati /",
    "T07vabhdicu:2822": " tadanyeṣāṃ tribhirmatam // Abhidh-d_193 //",
    "T07vabhdicu:2823": " ke punaranye ?",
    "T07vabhdicu:2824": " mṛṣāvādapaiśunyasaṃbhinnapralāpāḥ /",
    "T07vabhdicu:2825": " teṣāṃ tribhirapi niṣṭhā lobhena dveṣeṇa mohena vā //",
    "T07vabhdicu:2826": " athaiṣāṃ caturṇāṃ kāṇḍānāṃ kimadhiṣṭhānam ? taducyate-",
    "T07vabhdicu:2827": " caturṇāmapyadhiṣṭhānaṃ jñeyameṣāṃ yathākramam /",
    "T07vabhdicu:2828": " prāṇinaścātha bhogāśca nāmarūpaṃ ca nāma ca // Abhidh-d_194 //",
    "T07vabhdicu:2829": " tatra sattvādhiṣṭhānā vadhādayaḥ /",
    "T07vabhdicu:2830": " bhogādhiṣṭhānāḥ parastrīgamanādayaḥ /",
    "T07vabhdicu:2831": " nāmarūpādhiṣṭhānā mithyādṛṣṭiḥ /",
    "T07vabhdicu:2832": " nāmakāyādhiṣṭhānā mṛṣāvādādayaḥ //",
    "T07vabhdicu:2833": " kathaṃ punaḥ prāṇātipātaṃ svayaṃ kurvataḥ karmapatho bhavati kathaṃ yāvanmithyādṛṣṭiriti ?",
    "T07vabhdicu:2834": " lakṣaṇaṃ karmapathānāṃ vaktavyam /",
    "T07vabhdicu:2835": " tadārabhyate-",
    "T07vabhdicu:2836": " prāṇātipāto dhīpūrvamabhrāntyā paramāraṇam /",
    "T07vabhdicu:2837": " yadi khalu haniṣyāmi hanmyenamiti saṃcintyābhrāntacittaḥ paraṃ jīvitādvyaparopayati, (Jaini_157)",
    "T07vabhdicu:2838": " evaṃ prāṇātipāto bhavati /",
    "T07vabhdicu:2839": " prāṇo vā vāyuḥ kāyacittāśrito vartate /",
    "T07vabhdicu:2840": " tamatipātayatīti prāṇātipātaḥ /",
    "T07vabhdicu:2841": " na, anupapatteḥ /",
    "T07vabhdicu:2842": " vināśānuṣaktā khalu saṃskārāḥ pratikṣaṇavinaśvarāścābhyupagamyante /",
    "T07vabhdicu:2843": " teṣāmitthaṃbhūtānāṃ sthitiśaktikriyābhāve satyanāgatānāṃ ca tulyātulyajātīyānāṃ nirātmakatvāviśeṣe kena hantrā kimāpadyate ?",
    "T07vabhdicu:2844": " atra sautrāntikāḥ parihāramāhuḥ- “na /",
    "T07vabhdicu:2845": " pradīpanirvāpanaghaṇṭaśabdanirodhavattatsiddheḥ /“",
    "T07vabhdicu:2846": " na, samānatvāt /",
    "T07vabhdicu:2847": " ayaṃ tvatra parihāraḥ- hanturhetusāmarthyopaghātakaraṇe satyanāgatasaṃskāraśaktikriyādhānavidhānavighnakaraṇāt prāṇātipātopapattiḥ /",
    "T07vabhdicu:2848": " kasya punastajjīvitaṃ yastena viyojyate,",
    "T07vabhdicu:2849": " te vā prāṇā iti ?",
    "T07vabhdicu:2850": " prasiddhasya (Jaini_158)",
    "T07vabhdicu:2851": " pudgalasya yo 'sāvevaṃ nāmaivaṃ gotra iti vistaraḥ /",
    "T07vabhdicu:2852": " abuddhipūrvādapi prāṇivadhātkarturadharmo bhavati yathāgnisparśāddāha iti nagnāṭāḥ /",
    "T07vabhdicu:2853": " teṣāṃ paradāradarśanasparśane 'pyeṣa prasaṃgaḥ /",
    "T07vabhdicu:2854": " tuṣṭaruṣṭanagnāṭavāhlīkanirgranthaśiroluñcane ca /",
    "T07vabhdicu:2855": " buddhipūrvātprāṇivadhāddharmo 'pi bhavatīti yājñikāḥ /",
    "T07vabhdicu:2856": " katham viṣabhakṣaṇavat /",
    "T07vabhdicu:2857": " tadyathā kiñcidviṣabhakṣaṇaṃ mantrapūrvaṃ hitāya bhavati /",
    "T07vabhdicu:2858": " kiñcidahitāya yadamantrapūrvaṃ tadvaditi / na /",
    "T07vabhdicu:2859": " galāmreḍanaśastranipātamantareṇa mantramātrakena paśuvadhasāmarthyādarśanāt /",
    "T07vabhdicu:2860": " piṣṭamayacchāgā hutimātreṇa paśuvadhādiyajñadharmotpattyasāmarthyācca /",
    "T07vabhdicu:2861": " kiñca, viṣasya māraṇajīvitaśaktidvayasāmarthyadarśanāt /",
    "T07vabhdicu:2862": " tatra mantrapūrvakaṃ kiñcijjīvayati kiñciddurgatāriṣṭeṣu na jīvayati /",
    "T07vabhdicu:2863": " amantrapūrvakamapi kiñcījjīvayati kiñcinna jīvayati /",
    "T07vabhdicu:2864": " bhuktaviṣasyāpekṣikatvāt /",
    "T07vabhdicu:2865": " kiñca, śabarādimantrāṇāṃ viṣamāraṇāśaktyupaghāte 'pi pāpapraṇāśanaśaktyadarśanāt /",
    "T07vabhdicu:2866": " kiñca, hiṃsāhiṃsayordharmādharmasvālakṣaṇyāparityāgabhūtatvāt /",
    "T07vabhdicu:2867": " juhotyādikriyāvyaṅgyo (Jaini_160)",
    "T07vabhdicu:2868": " dharmaḥ iti cet / na /",
    "T07vabhdicu:2869": " tadrūpāsiddhatvāt,",
    "T07vabhdicu:2870": " abhivyaktyanupapatteśca /",
    "T07vabhdicu:2871": " kriyāmātramapūrvamiti cet / na /",
    "T07vabhdicu:2872": " kriyāyā nityatvānupapatterniruktyanupapatteśca //",
    "T07vabhdicu:2873": " atyaktānyadhanādānamadattādānamucyate // Abhidh-d_195 //",
    "T07vabhdicu:2874": " abhrāntyeti vartate /",
    "T07vabhdicu:2875": " yadi balacauryabuddhyā paradravyaṃ svīkaroti //",
    "T07vabhdicu:2876": " parastrīgamanaṃ kāmamithyācāro vikalpavān /",
    "T07vabhdicu:2877": " agamyagamanaṃ khalvapi kāmamithyācāraḥ /",
    "T07vabhdicu:2878": " sa ca bahuprakāravikalpo bhavati /",
    "T07vabhdicu:2879": " agamyāṃ gacchati mātaraṃ vā duhitaraṃ vā paraparigṛhītāṃ vā svāmapyanaṅge gacchatyadeśe ca /",
    "T07vabhdicu:2880": " niyamasthāṃ vā /",
    "T07vabhdicu:2881": " abhrāntyetyuktam /",
    "T07vabhdicu:2882": " arthajñāyānyathāvādo drohabuddhyā mṛṣāvacaḥ // Abhidh-d_196 //",
    "T07vabhdicu:2883": " vaktṛśrotṛbuddhyapekṣayā khalu mṛṣāvādo bhavati /",
    "T07vabhdicu:2884": " yadi vaktārthānāmabhijño bhavati sa taṃ vigopya drohabuddhyānyathā brūte /",
    "T07vabhdicu:2885": " śrotā ca tathaivāvagacchati /",
    "T07vabhdicu:2886": " tadāsya mṛṣāvādaḥ kamapatho bhavati //",
    "T07vabhdicu:2887": " ye khalvime māhakīmātṛsūtrā diṣvaṣṭāvanāryā vyavahārāḥ proktāḥ,",
    "T07vabhdicu:2888": " aṣṭau cāryāḥ- “adṛṣṭe dṛṣṭavāditānāryo vyavahāraḥ /",
    "T07vabhdicu:2889": " aśrute, amate,",
    "T07vabhdicu:2890": " avijñāte,",
    "T07vabhdicu:2891": " śrutamatavijñātavāditānāryo vyavahāraḥ /",
    "T07vabhdicu:2892": " dṛṣṭaśrutamatavijñāte cādṛṣṭādivāditānāryo vyavahāraḥ /",
    "T07vabhdicu:2893": " viparyayeṇa tvaṣṭāvevāryā vyavahārāḥ /",
    "T07vabhdicu:2894": " ” teṣāṃ punaridaṃ lakṣaṇaṃ vyākhyāyate-",
    "T07vabhdicu:2895": " dṛṣṭayā śrutyādibhiścākṣairmanasā yacca gṛhyate /",
    "T07vabhdicu:2896": " dṛṣṭaṃ śrutaṃ mataṃ jñātamityuktaṃ tadyathākramam // Abhidh-d_197 //",
    "T07vabhdicu:2897": " yatkhalu cakṣuṣālocitaṃ cakṣurvijñānamanovijñānābhyāṃ cānubhūtaṃ taddṛṣṭamityucyate /",
    "T07vabhdicu:2898": " yacchrotreṇa śrotramanovijñānābhyāṃ cānubhūtaṃ tacchrutam /",
    "T07vabhdicu:2899": " yat tribhirghrāṇajihvākāyaistadvijñānamanovijñānaiścānubhūtaṃ tanmatamityucyate /",
    "T07vabhdicu:2900": " teṣāṃ prāpyaviṣayagrāhitvāt,",
    "T07vabhdicu:2901": " kabaḍiṃkārāhāraviṣayatvācca /",
    "T07vabhdicu:2902": " tatreṣṭaparyāyavācī mataśabdaḥ /",
    "T07vabhdicu:2903": " yatpunarmanovijñānenānubhūtaṃ tadvijñātaṃ tadadhyavasāye niścayaparisamāpteḥ /",
    "T07vabhdicu:2904": " gatametat / prakṛtamevānuvartatām //",
    "T07vabhdicu:2905": " yaḥ kāyenānyathātvaṃ prāpayet,",
    "T07vabhdicu:2906": " syānmṛṣāvādaḥ ? syāt /",
    "T07vabhdicu:2907": " tadapadiśyate- syānna kāyena parākrameta prāṇātipātāvadyena ca spṛśyeta /",
    "T07vabhdicu:2908": " syādvācā parākrameta syānna vācā parākrameta mṛṣāvādāvadyena ca spṛśyeta /",
    "T07vabhdicu:2909": " syātkāyena parākrameta,",
    "T07vabhdicu:2910": " syānna kāyena vācā parākrameta,",
    "T07vabhdicu:2911": " ubhayāvadyena ca spṛśyeta /",
    "T07vabhdicu:2912": " syādṛṣīṇāṃ manaḥpradoṣeṇa proṣadhanidarśanaṃ cātra iti /",
    "T07vabhdicu:2913": " kathaṃ punarvijñaptyā vinā tatrāvijñaptiḥ kāmāvacarī karmapatho yokṣyate /",
    "T07vabhdicu:2914": " sati hi cittaparispande mahābhūtatajjakāyaparispando 'vaśyaṃ bhāvīti kartavyo 'tra yatnaḥ /",
    "T07vabhdicu:2915": " ukto mṛṣāvādaḥ //",
    "T07vabhdicu:2916": " paiśunyaṃ bhedakṛdvākyaṃ",
    "T07vabhdicu:2917": " yatkhalu kliṣṭacittasya parabhedāya vacanamabhrāntyā tatpaiśunyamityucyate /",
    "T07vabhdicu:2918": " pāruṣyaṃ tu yadapriyam /",
    "T07vabhdicu:2919": " abhrāntyā kliṣṭacittasya yadvacanaṃ tatpārūṣyamiti /",
    "T07vabhdicu:2920": " kliṣṭaṃ saṃbhinnalāpitvamanye gītakathādivat // Abhidh-d_198 //",
    "T07vabhdicu:2921": " kliṣṭaṃ khalu sarvaṃ vacanaṃ saṃbhinnapralāpitvam /",
    "T07vabhdicu:2922": " yasya guṇasya bhāvād dravye śabdaniveśastabhidhāne tvatalau /",
    "T07vabhdicu:2923": " kaścāsau guṇaḥ ?",
    "T07vabhdicu:2924": " saṃbhinnapralāpa eva /",
    "T07vabhdicu:2925": " sa yasyāsti sa saṃbhinnapralāpī /",
    "T07vabhdicu:2926": " tadbhāvaḥ saṃbhinnapralāpitvam /",
    "T07vabhdicu:2927": " anye punarbruvate /",
    "T07vabhdicu:2928": " yadetanmṛṣāvādāditribidhaṃ vacanaṃ tato yadanyatkliṣṭaṃ lapanagītanāṭyatīrthaśāstrādi tatsarvaṃ sabhinnapralāpaḥ //",
    "T07vabhdicu:2929": " parasvāsatspṛhābhidhyā vyāpādaḥ sattvagocaraḥ /",
    "T07vabhdicu:2930": " vidveṣānānantadṛṣṭistu mithyādṛṣṭirahetukā // Abhidh-d_199 //",
    "T07vabhdicu:2931": " abhidhyā tāvad dviṣataḥ spṛhā /",
    "T07vabhdicu:2932": " aho bata yatpareṣāṃ tanmama syādityeṣā viṣayaprārthanā viṣamalobhākhyā abhidhyetyucyate /",
    "T07vabhdicu:2933": " vyāpādaḥ khalvapi sattvaparityāgabudhyā pratighaḥ /",
    "T07vabhdicu:2934": " mithyādṛṣṭirapi hetuṃ vā phalaṃ vā kriyāṃ vā sadvā vastu nāśayataḥ yā dṛṣṭirmatirityevamādi sā mithyādṛṣṭirityucyate /",
    "T07vabhdicu:2935": " tayā punarmithyādṛṣṭyā prakarṣaprāptayā navaprakārayā navaprakārāṇi kuśalamūlāni samucchidyante /",
    "T07vabhdicu:2936": " bhāvanāheyakleśaprahāṇavat /",
    "T07vabhdicu:2937": " yattarhi śāstra uktam- “katamānyadhimātrāṇyakuśalamūlāni yairakuśalamūlaiḥ kuśalamūlāni samucchinatti ?",
    "T07vabhdicu:2938": " kāmavairāgyaṃ cānuprāpnuvan yāni tatprathamata upalikhati ?",
    "T07vabhdicu:2939": " ” naiṣa doṣaḥ /",
    "T07vabhdicu:2940": " akuśalamūlādhyāhṛtatvāt /",
    "T07vabhdicu:2941": " mithyādṛṣṭesteṣveva tatkarmopacaryate /",
    "T07vabhdicu:2942": " tadyathāgnireva grāmasya dagdhā caurāstu tasyādhyāhārakāstadvaditi /",
    "T07vabhdicu:2943": " kāmāvacarāṇyupapattilambhikānyeva ca samucchidyante,",
    "T07vabhdicu:2944": " prāyogikebhyaḥ pūrvaṃ parihīṇatvāt /",
    "T07vabhdicu:2945": " evaṃ hyūktaṃ bhagavatā- “samanvāgato 'yaṃ puruṣaḥ kuśalairapi dharmairakuśalairapi dharmaiḥ” iti vistaraḥ /",
    "T07vabhdicu:2946": " tatra samanvāgato 'yaṃ pudgalaḥ kuśalairapi dharmairaviśeṣeṇa dvividhaiḥ- prāyogikairupapattilābhikaiśca /",
    "T07vabhdicu:2947": " te 'sya pudgalasya kuśalā dharmā antardhāsyanti,",
    "T07vabhdicu:2948": " prāyogikāḥ anupūrvasamucchede,",
    "T07vabhdicu:2949": " pūrvaṃ tadvihāneḥ /",
    "T07vabhdicu:2950": " asti cāsya kuśalamūlamanusahagatamanupacchinnamupapattilābhikam /",
    "T07vabhdicu:2951": " tadapyapareṇa samayena (Jaini_167)",
    "T07vabhdicu:2952": " sarveṇa sarvaṃ samucchetsyate /",
    "T07vabhdicu:2953": " yasya samucchedātsamucchinnakuśalamūla iti saṃkhyāṃ gamiṣyatīti /",
    "T07vabhdicu:2954": " ataḥ sarvākuśalamūlabhūtā mithyādṛṣṭiriti saugatāḥ /",
    "T07vabhdicu:2955": " “sūkṣmaṃ kuśaladharmabījaṃ tasminnakuśale cetasyavasthitaṃ yataḥ punaḥ pratyayasāmagrīsannidhāne sati kuśalaṃ cittamutpadyate” iti kośakāraḥ",
    "T07vabhdicu:2956": " yuktyāgamavirodhāttanneti dīpakāraḥ /",
    "T07vabhdicu:2957": " tatra yuktivirodhastāvadvijātīyāddhetorvijātīya phalānutpattidarśanādyavabījācchāliphalavadyoniśo manasikāraparataḥ sadghoṣābhyāṃ mithyādṛṣṭivacca",
    "T07vabhdicu:2958": " (Jaini_170) cakṣūrūpābhyāṃ vijñānavaditi cet / na /",
    "T07vabhdicu:2959": " sabhāgahetau sati cakṣūrūpayornimittakāraṇamātratvāt,",
    "T07vabhdicu:2960": " dadhyutpattāvātañcanavat /",
    "T07vabhdicu:2961": " kiñca, viruddhānāmanyataropapatteśca /",
    "T07vabhdicu:2962": " na hi viruddhānāṃ sukhaduḥkhālokatamaḥprabhṛtīnāṃ caikatra saṃbhavadavasthānaṃ dṛṣṭam /",
    "T07vabhdicu:2963": " nāpi parasparaṃ bījaphalābhisaṃbandhaḥ /",
    "T07vabhdicu:2964": " kiñca, cittabījaikatvābhyupagamācca /",
    "T07vabhdicu:2965": " akuśalameva hi cittaṃ bhavatāṃ bījamiṣṭam /",
    "T07vabhdicu:2966": " tasya kuśale cittakṣaṇe viruddhakriye ca cittāntare bījaleśānupapattiḥ /",
    "T07vabhdicu:2967": " (Jaini_171) uktottaratvācca /",
    "T07vabhdicu:2968": " vistareṇa hyatrottaramuktam /",
    "T07vabhdicu:2969": " tatsmaryatāmiti /",
    "T07vabhdicu:2970": " āgamavirodho 'pi,",
    "T07vabhdicu:2971": " “sarvaṃ sarveṇa cchetsya te” iti ...........cyamānaṃ bījamavasthitaṃ gaṃsyate / iti /",
    "T07vabhdicu:2972": " vyākhyātāḥ salakṣaṇāḥ karmapathāḥ //",
    "T07vabhdicu:2973": " kaḥ punaḥ salakṣaṇaḥ karmapathārthaḥ ?",
    "T07vabhdicu:2974": " karma ca karmaṇaśca cetanākhyasya panthāna iti karmapathāḥ /",
    "T07vabhdicu:2975": " tatra sapta karma ca karmaṇaśca panthā iti karmapathāḥ,",
    "T07vabhdicu:2976": " trayastvabhidhyādayaḥ karmaṇaḥ panthāno na karma /",
    "T07vabhdicu:2977": " cetanā hi tat saṃprayogiṇī bhavati /",
    "T07vabhdicu:2978": " (Jaini_172) saṃprayuktātadvaśenagacchatyabhisaṃskarotītyarthaḥ /",
    "T07vabhdicu:2979": " sā tu karmaiva na karmapathaḥ /",
    "T07vabhdicu:2980": " na hyasau trayāṇāṃ vaśena vartate /",
    "T07vabhdicu:2981": " idamucyate-",
    "T07vabhdicu:2982": " cetanā na kriyāmārgastaistu sattā pravartate /",
    "T07vabhdicu:2983": " katibhiḥ punaḥ karmapathaiḥ sārdhaṃ cetanā yugapadutpannā vartate ?",
    "T07vabhdicu:2984": " tadārabhyate-",
    "T07vabhdicu:2985": " yugapadyāvadaṣṭābhiraśubhaiścetanaiḥ saha // Abhidh-d_200 //",
    "T07vabhdicu:2986": " ekena tāvatsaha vartate /",
    "T07vabhdicu:2987": " vinānyenābhidhyādisaṃmukhībhāve akliṣṭacetaso vā tatprayogeṇa rūpiṇāmanyatamaniṣṭhāgamane /",
    "T07vabhdicu:2988": " dvābhyāṃ saha vartate /",
    "T07vabhdicu:2989": " vyāpannacittasya prāṇivadye /",
    "T07vabhdicu:2990": " abhidhyāviṣṭasya cādattādāne kāmamithyācāre saṃbhinnapralāpe vā /",
    "T07vabhdicu:2991": " tribhiḥ saha /",
    "T07vabhdicu:2992": " vyāpannacittasya parakīyaprāṇimāraṇāpaharaṇe yugapat /",
    "T07vabhdicu:2993": " abhidhyāviṣṭasya tatprayogeṇa rūpidvayaniṣṭhāgamane tribhireva /",
    "T07vabhdicu:2994": " caturbhiḥ saha vartate /",
    "T07vabhdicu:2995": " bhedābhiprāyasya nandanavacane paruṣavacane vā /",
    "T07vabhdicu:2996": " tatra hi mānasa eko bhavati vācikāstrayaḥ /",
    "T07vabhdicu:2997": " abhidhyādigatasya vā tatprayoge 'nyatrayaniṣṭhāgamane /",
    "T07vabhdicu:2998": " evaṃ pañcaṣaṭsaptabhiryojyam /",
    "T07vabhdicu:2999": " aṣṭābhiḥ saha vartate /",
    "T07vabhdicu:3000": " ṣaṭsu prayogaṃ kṛtvā pare saṃpreṣaṇena svayaṃ kāmamithyācāraṃ kurvataḥ samaniṣṭhāgamane /",
    "T07vabhdicu:3001": " evaṃ tāvadakuśalaḥ //",
    "T07vabhdicu:3002": " śubhaistu daśabhiryāvatsārdhaṃ naikāṣṭapañcabhiḥ /",
    "T07vabhdicu:3003": " śubhaiḥ khalu karmapathairyāvaddaśabhiḥ saha vartata ityutsṛṣṭiḥ /",
    "T07vabhdicu:3004": " tadapavādoyam- 'naikāṣṭapañcabhiḥ'; /",
    "T07vabhdicu:3005": " na khalvekena pañcabhiraṣṭābhirvā saha vartate /",
    "T07vabhdicu:3006": " tatra dvābhyāṃ saha vartate /",
    "T07vabhdicu:3007": " kuśaleṣu pañcasu vijñāneṣu sthitasyārūpyasamāpattisaṃgṛhīte ca kṣayānutpādajñānasaṃprayuktāvijñānaṃ tatsaṃprayuktā ca prajñānadṛṣṭiriti /",
    "T07vabhdicu:3008": " tribhiḥ saha vartate /",
    "T07vabhdicu:3009": " samyagdṛṣṭisaṃprayukte manovijñāne /",
    "T07vabhdicu:3010": " yatra saṃvaro nāsti /",
    "T07vabhdicu:3011": " caturbhirakuśalāvyākṛtacittasyopāsakasya śrāmaṇerasaṃvarasamādāne /",
    "T07vabhdicu:3012": " ṣaḍbhiḥ kuśaleṣu pañcasu vijñāneṣu tatsamādāne /",
    "T07vabhdicu:3013": " saptabhiḥ kuśale manovijñāne tatsamādāna eva /",
    "T07vabhdicu:3014": " akuśalāvyākṛtacittasya ca bhikṣusaṃvarasamādāne /",
    "T07vabhdicu:3015": " navabhiḥ kuśaleṣu pañcasu vijñāneṣu tatsamādāne,",
    "T07vabhdicu:3016": " kṣayānutpādajñānasaṃprayukte ca manovijñāne tasminneva ca dhyānasaṃgṛhīte /",
    "T07vabhdicu:3017": " daśabhistato 'nyatra kuśale manovijñāne bhikṣusaṃvarasamādāna eva /",
    "T07vabhdicu:3018": " sarvā ca dhyānānāsravasaṃvarasamāvartinī cetanānyatra kṣayānutpādajñānābhyām /",
    "T07vabhdicu:3019": " saṃvaranirmuktena tvekenāpi saha syādanyacittasyaikāṅgaviratisamādāne /",
    "T07vabhdicu:3020": " pañcāṣṭābhirapi syāt /",
    "T07vabhdicu:3021": " kuśalamanovijñānasya dvipañcāṅgasamādāne yugapat /",
    "T07vabhdicu:3022": " kasyāṃ punargatau kati kuśalāścākuśalāśca karmapathāḥ saṃmukhībhāvataḥ samanvāgato vā santīti ?",
    "T07vabhdicu:3023": " vilāpadveṣapāruṣyāṇyuṣanti narake dvidhā // Abhidh-d_201 //",
    "T07vabhdicu:3024": " ete trayaḥ saṃbhinnapralāpapārūṣyavyāpādā nārake saṃmukhībhāva taḥ samanvāgamataśca vidyante /",
    "T07vabhdicu:3025": " tadvadeva matābhidhyā mithyādṛṣṭistathaiva ca /",
    "T07vabhdicu:3026": " kecitkhalu bruvate- abhidhyā mithyādṛṣṭiścāpi dvābhyāṃ prakārābhyāṃ vidyete /",
    "T07vabhdicu:3027": " anye punarāhuḥ- samanvāgamata evābhidhyāmithyādṛṣṭī vidyete /",
    "T07vabhdicu:3028": " rañjanīyavastvabhāvāt,",
    "T07vabhdicu:3029": " karmaphalapratyakṣatvācca /",
    "T07vabhdicu:3030": " taccaitadakāraṇam /",
    "T07vabhdicu:3031": " tatra tāvattṛṣṇāvidyādhimātratamatvāditi pūrvamapākṣikaḥ /",
    "T07vabhdicu:3032": " abhidhyāditrayaṃ tadvatkurau pralapanaṃ dvidhā // Abhidh-d_202 //",
    "T07vabhdicu:3033": " kurau khalvevameva trayo 'bhidhyāvyāpādamithyādṛṣṭayaḥ /",
    "T07vabhdicu:3034": " anye punarāhuḥ- samānvāgamata eva na saṃmukhībhāvataḥ amamāparigrahatvāt,",
    "T07vabhdicu:3035": " snigdhasantānatvādāghātavastvabhāvādapāpāśayatvācca //",
    "T07vabhdicu:3036": " aśubhāstu daśānyatra",
    "T07vabhdicu:3037": " narakottarakurubhyāṃ kāmadhātau dvābhyāṃ prakārābhyāṃ daśāśubhā vidyante /",
    "T07vabhdicu:3038": " sarvatra kuśalāstrayaḥ /",
    "T07vabhdicu:3039": " śubhāstu 'trayaḥ'; /",
    "T07vabhdicu:3040": " trayo 'nabhidhyāvyāpādasamyagdṛṣṭayaḥ sarvatra traidhātuke pañcasvapi gatiṣu dvābhyāṃ prakārābhyāṃ santīti /",
    "T07vabhdicu:3041": " ārūpyāryāsaṃjñināṃ ca rūpiṇaḥ sapta lābhataḥ // Abhidh-d_203 //",
    "T07vabhdicu:3042": " ārūpyeṣu khalvāryāṇāmevātītānāgatenānāsravasaṃvareṇa samanvāgamo 'styasaṃjñināṃ ca /",
    "T07vabhdicu:3043": " dhyānasaṃvareṇa yāvadbhūbhyāśrayaṃ hyanāsravaśīlamārya utpāditanirodhitaṃ kṛtvā ārūpyeṣūpapanno bhavati tenātītena samanvāgato bhavati /",
    "T07vabhdicu:3044": " ṣaḍbhūbhyāśrayeṇānāgatenāpi,",
    "T07vabhdicu:3045": " na tu saṃmukhībhāvataḥ,",
    "T07vabhdicu:3046": " ārūpyāṇāṃ catuskandhātmakatvādasaṃjñisattvānāṃ cācittakatvāt /",
    "T07vabhdicu:3047": " bhūtacittapratibaddho hi tatsaṃvarasaṃmukhībhāvaḥ //",
    "T07vabhdicu:3048": " kurūnsanarakānhitvā sarvatrānyatra te dvidhā /",
    "T07vabhdicu:3049": " kurūn hitvā narakāṃśca /",
    "T07vabhdicu:3050": " anyatra gatau saṃmukhībhāvato hyete sapta kuśalāḥ karmapathā vidyante /",
    "T07vabhdicu:3051": " saṃvaranirmuktā eva tu tiryakpreteṣu /",
    "T07vabhdicu:3052": " saṃvarasaṃgṛhītā eva rūpadhātāvanyatrobhayathā /",
    "T07vabhdicu:3053": " te khalvete dvividhā karmapathāḥ",
    "T07vabhdicu:3054": " sarve vipākaniṣyandādhipatyaphaladā daśa // Abhidh-d_204 //",
    "T07vabhdicu:3055": " tatrākuśalaiḥ sarvairāsevitairbhāvitairbahulīkṛtairnarakeṣūpapadyate tadeṣāṃ vipākaphalam /",
    "T07vabhdicu:3056": " saceditthatvamāgacchati sa manuṣyāṇāṃ sabhāgatām,",
    "T07vabhdicu:3057": " prāṇātipātenālpāyuṣko bhavati /",
    "T07vabhdicu:3058": " adattādānena bhogavyasanī /",
    "T07vabhdicu:3059": " kāmamithyācāreṇa sapatnadāraḥ /",
    "T07vabhdicu:3060": " mṛṣāvādenābhyākhyānabahulaḥ /",
    "T07vabhdicu:3061": " paiśūnyenādṛḍhamitraḥ /",
    "T07vabhdicu:3062": " pāruṣyeṇāmanojñaśabdaśrāvī /",
    "T07vabhdicu:3063": " saṃbhinnapralāpenānādeyavākyaḥ /",
    "T07vabhdicu:3064": " abhidhyayā tīvrarāgaḥ /",
    "T07vabhdicu:3065": " vyāpādena tīvradveṣaḥ /",
    "T07vabhdicu:3066": " mithyādṛṣṭyā tīvramohaḥ /",
    "T07vabhdicu:3067": " itīdameṣāṃ niṣyandaphalam /",
    "T07vabhdicu:3068": " prāṇātipātenātyāsevitena bāhyā bhāvā alpaujaskā bhavanti /",
    "T07vabhdicu:3069": " adattādānena parīttaphalā alpasasyā aśanibahulāḥ /",
    "T07vabhdicu:3070": " kāmamithyācāreṇa rajo 'vakīrṇāḥ /",
    "T07vabhdicu:3071": " mṛṣāvādena durgandhāḥ /",
    "T07vabhdicu:3072": " paiśūnyenotkūlanikūlāḥ /",
    "T07vabhdicu:3073": " pāruṣyeṇa duḥsparśāḥ kaṇḍukaprāyāśca /",
    "T07vabhdicu:3074": " saṃbhinnapralāpena viṣamapariṇāmāḥ /",
    "T07vabhdicu:3075": " abhidhyayā pacitaphalāḥ /",
    "T07vabhdicu:3076": " vyāpādena kaṭukarmaphalāḥ /",
    "T07vabhdicu:3077": " mithyādṛṣṭyā bījādapakṛṣṭaphalā aphalā vā /",
    "T07vabhdicu:3078": " idameṣāmādhipatyaphalam /",
    "T07vabhdicu:3079": " tatpunaretat",
    "T07vabhdicu:3080": " duḥkhopasaṃhṛterduḥkhamalpāyuṣṭvantu māraṇāt /",
    "T07vabhdicu:3081": " tejonāśātkṛśaujastvamidaṃ tattrividhaṃ phalam // Abhidh-d_205 //",
    "T07vabhdicu:3082": " yattena parasya duḥkhā vedanā janitā tatonarakeṣūpapadyate /",
    "T07vabhdicu:3083": " yadiṣṭaṃ jīvitamupacchinnaṃ tato 'lpāyuḥ /",
    "T07vabhdicu:3084": " yattejo nāśitaṃ tena bāhyā bhāvāḥ kṛśaujasaḥ /",
    "T07vabhdicu:3085": " evamanyeṣāmapi yojyam /",
    "T07vabhdicu:3086": " kuśalānāmapi karmapathānāmevameva tatphalatrayaṃ viparyayeṇa lakṣayitavyam /",
    "T07vabhdicu:3087": " prāṇivadhaviratyā sevitayā deveṣūpapadyate /",
    "T07vabhdicu:3088": " saceditthatvamāgacchati manuṣyāṇāṃ sabhāgatāṃ dīrghāyurbhavati /",
    "T07vabhdicu:3089": " tadādhipatyenaiva bāhyā bhāvā mahojaso bhavantīti /",
    "T07vabhdicu:3090": " sarvaṃ viparyayeṇa draṣṭavyam //",
    "T07vabhdicu:3091": " atra pūrvaṃ yāni pañca phalānyuktāni teṣāṃ kataratkarma katibhiḥ phalaiḥ saphalam ?",
    "T07vabhdicu:3092": " ānantaryapathe karma phalavatpañcabhiḥ phalaiḥ /",
    "T07vabhdicu:3093": " caturbhistvamalenāryaṃ tadvadanyacchabhāśubham // Abhidh-d_206 //",
    "T07vabhdicu:3094": " prahāṇamārge samale pañcabhiḥ phalaiḥ karma saphalaṃ bhavati /",
    "T07vabhdicu:3095": " tulyā adhikā api tasya paścādutpannāḥ sadaśā dharmā niṣyandaphalam /",
    "T07vabhdicu:3096": " vipākaphalaṃ svabhūminiyato vipākaḥ /",
    "T07vabhdicu:3097": " visaṃyogaphalaṃ yatkleśaprahāṇam /",
    "T07vabhdicu:3098": " puruṣakāraphalaṃ ye tadbalasamutpannā dharmāḥ /",
    "T07vabhdicu:3099": " na tathā sahabhuvaḥ /",
    "T07vabhdicu:3100": " yaccānantarotpanno vimuktimārgaḥ,",
    "T07vabhdicu:3101": " yaccānāgataṃ bhāvyate,",
    "T07vabhdicu:3102": " yacca tatprahāṇaṃ tadbalena hi tatprāptyupattiḥ /",
    "T07vabhdicu:3103": " adhipatiphalaṃ svabhāvādanye sarvasaṃskārāḥ pūrvotpanna varjjā iti draṣṭavyam /",
    "T07vabhdicu:3104": " prahāṇamapi tanmārgasyādhipatiphalaṃ yujyate /",
    "T07vabhdicu:3105": " tadādhipatyena tatsākṣātkaraṇādityanye /",
    "T07vabhdicu:3106": " yattu nirmalaprahāṇamārge karma taccaturbhiḥ phalaiḥ saphalaṃ vipākaphalaṃ muktvā /",
    "T07vabhdicu:3107": " 'tadvadanyacchubhāśubham /",
    "T07vabhdicu:3108": " '; anyadapi sāsravaṃ yacchubhāśubham,",
    "T07vabhdicu:3109": " yacca prahāṇamārgādanyatkuśalasāsravaṃ karmaṃ yaccākuśalaṃ tadapi caturbhireva phalaiḥ saphalaṃ visaṃyogaphalaṃ tyaktvā //",
    "T07vabhdicu:3110": " tato 'nyannirmalaṃ jñeyaṃ tribhiravyākṛtaṃ tathā /",
    "T07vabhdicu:3111": " śeṣaṃ punaranāsravaṃ yatprahāṇamārgādanyat,",
    "T07vabhdicu:3112": " yaccāvyākṛtaṃ tattribhirvipākavisaṃyogaphalaṃ muktvā /",
    "T07vabhdicu:3113": " phalaṃ śubhasya catvāri dve trīṇi ca śubhādayaḥ // Abhidh-d_207 //",
    "T07vabhdicu:3114": " kuśalasya karmaṇaḥ kuśalā dharmāścatvāri phalāni vipākaphalaṃ hitvā /",
    "T07vabhdicu:3115": " akuśalā dve puruṣakārādhipatiphale /",
    "T07vabhdicu:3116": " avyākṛtāstrīṇi niṣyandavisaṃyogaphale hitvā //",
    "T07vabhdicu:3117": " śubhādyāstvaśubhasya dve trīṇi catvāri ca kramāt /",
    "T07vabhdicu:3118": " akuśalasya karmaṇaḥ kuśalā dharmā dve puruṣakārādhipatiphale /",
    "T07vabhdicu:3119": " akuśalāstrīṇi vipākavisaṃyogaphale hitvā /",
    "T07vabhdicu:3120": " avyākṛtāścatvāri visaṃyogaphalaṃ hitvā /",
    "T07vabhdicu:3121": " avyākṛtamapi hyakuśalānāṃ niṣyandaphalamasti /",
    "T07vabhdicu:3122": " yathā kāmāvacare satkāyāntargrāhadṛṣṭī /",
    "T07vabhdicu:3123": " sarveṣāṃ duḥkhadarśanaprahātavyānāṃ samudayadarśanaprahātavyānāṃ ca sarvatragānām /",
    "T07vabhdicu:3124": " avyākṛtasya te tu dve trīṇi trīṇi śubhādayaḥ // Abhidh-d_208 //",
    "T07vabhdicu:3125": " avyākṛtasya karmaṇaḥ kuśalā dharmāḥ dve puruṣakārādhipatiphale /",
    "T07vabhdicu:3126": " akuśalāstrīṇi visaṃyogaphale hitvā /",
    "T07vabhdicu:3127": " avyākṛtasya tānyeva trīṇi //",
    "T07vabhdicu:3128": " sarve catvāryatītasya madhyamasya ca bhāvinaḥ /",
    "T07vabhdicu:3129": " madhyamā dve svakasyaiva trīṇyanāgāmijanmanaḥ // Abhidh-d_209 //",
    "T07vabhdicu:3130": " tatra 'sarve';",
    "T07vabhdicu:3131": " iti traikālikāḥ /",
    "T07vabhdicu:3132": " atītasya karmaṇo 'tītānāgatapratyutpannā dharmāścatvāri phalāni visaṃyogamapāsya /",
    "T07vabhdicu:3133": " pratyutpannasyāpi karmaṇo 'nāgatā dharmāścatvāri phalānyetānyeva /",
    "T07vabhdicu:3134": " vartamānāstu dharmā vartamānasya karmaṇaḥ dve puruṣakārādhipatiphale /",
    "T07vabhdicu:3135": " ajātasya tvajātā dharmāstrīṇi phalāni niṣyandavisaṃyogaphale hitvā //",
    "T07vabhdicu:3136": " catvāryekabhuvo dve vā trīṇi cāparabhūmikāḥ /",
    "T07vabhdicu:3137": " svabhūmikā dharmāḥ karmaṇo yathāsaṃbhavaṃ catvāri phalāni visaṃyogaphalaṃ hitvā /",
    "T07vabhdicu:3138": " anyabhūmikā dharmāḥ te cedanāsravāstrīṇi,",
    "T07vabhdicu:3139": " vipākavisaṃyogaphale hitvā /",
    "T07vabhdicu:3140": " niṣyandaphalaṃ hyadhātupatitānāmanyabhūmikaṃ na vāryate /",
    "T07vabhdicu:3141": " sāsravāśced dve,",
    "T07vabhdicu:3142": " puruṣakārādhipatiphale /",
    "T07vabhdicu:3143": " śaikṣādyāstrīṇi śaikṣasya ta evāśaikṣakarmaṇaḥ // Abhidh-d_210 //",
    "T07vabhdicu:3144": " śaikṣasya karmaṇaḥ śaikṣā dharmāstrīṇi phalāni,",
    "T07vabhdicu:3145": " vipākavisaṃyogaphale (Jaini_181) hitvā /",
    "T07vabhdicu:3146": " aśaikṣā apyevam /",
    "T07vabhdicu:3147": " naivaśaikṣānāśaikṣāstrīṇyeva niṣyandavipākaphale hitvā //",
    "T07vabhdicu:3148": " aśaikṣasya tu karmaṇaḥ",
    "T07vabhdicu:3149": " ekaṃ trīṇi dvayaṃ caiva śaikṣādyāḥ paścimasya tu /",
    "T07vabhdicu:3150": " dve dve pañca yathāsaṃkhyaṃ",
    "T07vabhdicu:3151": " aśaikṣasya khalu karmaṇaḥ śaikṣā dharmā ekamadhipatiphalam,",
    "T07vabhdicu:3152": " aśaikṣāstrīṇi vipākāvisaṃyogaphale hitvā /",
    "T07vabhdicu:3153": " naivaśaikṣānāśaṃkṣā dve puruṣakārādhipatiphale /",
    "T07vabhdicu:3154": " naivaśaikṣānāśaikṣāṇāṃ punaḥ śaikṣā dharmā dve puruṣākārādhipatiphale /",
    "T07vabhdicu:3155": " evamaśaikṣāḥ /",
    "T07vabhdicu:3156": " naivaśaikṣānāśaikṣāḥ pañcaphalāni /",
    "T07vabhdicu:3157": " dṛggheyasya tu karmaṇaḥ // Abhidh-d_211 //",
    "T07vabhdicu:3158": " trīṇi catvāri caikaṃ ca dṛṣṭiheyādayaḥ smṛtāḥ /",
    "T07vabhdicu:3159": " darśanaheyasya khalu karmaṇaḥ darśanaheyā dharmāstrīṇi phalāni,",
    "T07vabhdicu:3160": " vipākavisaṃyogaphale hitvā /",
    "T07vabhdicu:3161": " bhāvanāheyāścatvāri,",
    "T07vabhdicu:3162": " visaṃyogaphalaṃ hitvā /",
    "T07vabhdicu:3163": " apraheyā ekamadhipatiphalam /",
    "T07vabhdicu:3164": " te tvabhyāsapraheyasya dve catvāri tridhā matāḥ // Abhidh-d_212 //",
    "T07vabhdicu:3165": " kramādekadvicatvāri te tvaheyasya karmaṇaḥ /",
    "T07vabhdicu:3166": " bhāvanāheyasya khalu karmaṇo darśanaheyā dharmāḥ dve,",
    "T07vabhdicu:3167": " puruṣakārādhipatiphale /",
    "T07vabhdicu:3168": " bhāvanāheyāścatvāri visaṃyogaphalaṃ hitvā /",
    "T07vabhdicu:3169": " apraheyāstrīṇi,",
    "T07vabhdicu:3170": " vipākaniṣyandaphale hitvā /",
    "T07vabhdicu:3171": " apraheyasya tu karmaṇo darśanaprahātavyā dharmā ekamadhipatiphalam /",
    "T07vabhdicu:3172": " bhāvanāheyā dve,",
    "T07vabhdicu:3173": " puruṣakārādhipatiphale /",
    "T07vabhdicu:3174": " apraheyāścatvāri vipākaphalaṃ hitvā //",
    "T07vabhdicu:3175": " atha kimekaṃ karmaikaṃ janmākṣipati, athānekam ?",
    "T07vabhdicu:3176": " tadādarśyate-",
    "T07vabhdicu:3177": " ekenākṣipyatejanma bhūribhiḥ paripūryate // Abhidh-d_213 //",
    "T07vabhdicu:3178": " ekena khalu karmaṇā sakalamekaṃ janmākṣipyate /",
    "T07vabhdicu:3179": " bahubhistu paripūryate /",
    "T07vabhdicu:3180": " tadyathā citrakara ekayā vartyā katsnaṃ rūpamākṣipati,",
    "T07vabhdicu:3181": " bahvībhiḥ paripūrayati tadvaditi /",
    "T07vabhdicu:3182": " atha yaduktaṃ bhagavatā- “karmasvako 'yaṃ bhikṣavo lokaḥ” iti /",
    "T07vabhdicu:3183": " tatkeyaṃ karmasvakatā nāma ?",
    "T07vabhdicu:3184": " tadārabhyate-",
    "T07vabhdicu:3185": " kuśalaṃ vāthavā pāpaṃ yadatītaṃ dadatphalam /",
    "T07vabhdicu:3186": " svaṃ kāyavāṅmanaskarma sā karmasvakatā matā // Abhidh-d_214 //",
    "T07vabhdicu:3187": " yatkhalu kāyavāṅmanaskarma svayaṃ kṛtaṃ kuśalākuśalamabhyatītaṃ dadatphalaṃ sā karmasvakatā draṣṭavyā //",
    "T07vabhdicu:3188": " kathaṃ punaḥ pratikṣaṇabhidureṣu saṃskāreṣu parasparākṛtasaṅketeṣu satsu,",
    "T07vabhdicu:3189": " asati ca nitye kartari bhoktari ca karmasvakatābhidhīyate ?",
    "T07vabhdicu:3190": " tadatra pratisamādhīyate-",
    "T07vabhdicu:3191": " saṃvṛtyā skandhasantāne tatkriyāphaladarśanāt /",
    "T07vabhdicu:3192": " kartṛtā bhoktṛtā coktā niṣiddhā śāśvatasya tu // Abhidh-d_215 //",
    "T07vabhdicu:3193": " svātmābhyudayaviśeṣārthaḥ khalu karmārabhyate /",
    "T07vabhdicu:3194": " kaścidahaṃ viśiṣṭajñānavijñānasaukhyarūpakāntilāvaṇyasauṣṭhavayuktaṃ janma pratilabheyeti /",
    "T07vabhdicu:3195": " śāśvate tvātmani niṣkriye pūrvapaścādviśeṣābhāvāt kartṛtvaṃ cātyantāpadhvastayuktividhānam /",
    "T07vabhdicu:3196": " skandhasantāne tu viśiṣṭaskandhāntarotpattau satyāṃ bījajalābhiṣekādyanugrahād viśiṣṭaphalotpattivaditi /",
    "T07vabhdicu:3197": " pūrvamevāviṣkṛtametaditi //",
    "T07vabhdicu:3198": " idamidānīṃ vaktavyam /",
    "T07vabhdicu:3199": " syātkarmasvakatā nāsti tasya ceti catuṣkikā /",
    "T07vabhdicu:3200": " syātkhalu karmasvakatā nāpi ca tasya karmaṇo vipāke 'vasthita iti catuṣkoṭikā /",
    "T07vabhdicu:3201": " prathamā tatphalasthasya vihānāttasya karmaṇaḥ // Abhidh-d_216 //",
    "T07vabhdicu:3202": " yadi tasya karmaṇaḥ phale 'vasthitastacca karma vihīnaṃ bhavati //",
    "T07vabhdicu:3203": " dvitīyā tatphalasthasya karmaṇā tena cānvayāt /",
    "T07vabhdicu:3204": " tṛtīyobhayayuktasya caturthyanubhayasya tu // Abhidh-d_217 //",
    "T07vabhdicu:3205": " syātkarmasvakatā nāpi tatphalaṃ vedayiṣyati /",
    "T07vabhdicu:3206": " dvitīyā catuṣkoṭikā /",
    "T07vabhdicu:3207": " tatra prathamā koṭiḥ-",
    "T07vabhdicu:3208": " tatphalāvasthitasyādyā jñeyā taccarame phale // Abhidh-d_218 //",
    "T07vabhdicu:3209": " dvitīyā dhruvapākasya tadvipākānavasthite /",
    "T07vabhdicu:3210": " tṛtīyā dvayasadbhāvā caturthī tūbhayaṃ vinā // Abhidh-d_219 //",
    "T07vabhdicu:3211": " tṛtīyā catuṣkoṭikā-",
    "T07vabhdicu:3212": " syātkarmaṇānvitaścaiva no ca tatphalavedanam /",
    "T07vabhdicu:3213": " syātkhalu karmaṇā samanvāgato na ca tasya karmaṇaḥ phalaṃ vedayate /",
    "T07vabhdicu:3214": " catuṣkoṭikā /",
    "T07vabhdicu:3215": " ādyā dattavipākena niruddhānāgatādinā // Abhidh-d_220 //",
    "T07vabhdicu:3216": " dvitīyā tu vihīnena dhruvapākena karmaṇā /",
    "T07vabhdicu:3217": " tṛtīyā dvayamuktasya caturthī tu dvayādṛte // Abhidh-d_221 //",
    "T07vabhdicu:3218": " atha yadidaṃ śāstre yogavihitamayogavihitaṃ ca karmoktaṃ tasya kiṃ lakṣaṇam ?",
    "T07vabhdicu:3219": " tadabhidhīyate-",
    "T07vabhdicu:3220": " ayuktavihitaṃ karma kleśopakleśadūṣitam /",
    "T07vabhdicu:3221": " śikṣāliṅgādyapetaṃ ca kecidāhurvipaścitaḥ // Abhidh-d_222 //",
    "T07vabhdicu:3222": " yatkiñcitkhalu kliṣṭaṃ kāyavāṅmanaskarma kleśopakleśadūṣitaṃ sarvaṃ tadayogavihitama,",
    "T07vabhdicu:3223": " ayoniśomanaskārasamutthāpitatvāt /",
    "T07vabhdicu:3224": " anye punarbruvate- yatkhalu śikṣāvyapetaṃ yathā gantavyaṃ sthātavyamityevamādi,",
    "T07vabhdicu:3225": " yattu liṅgavacanahīnamasaṃbaddhaṃ nirarthakaṃ ca vākkarma tadayogavihitam /",
    "T07vabhdicu:3226": " vidhibhraṣṭatvāditi /",
    "T07vabhdicu:3227": " viparyayādyogavihitaṃ draṣṭavyamiti //",
    "T07vabhdicu:3228": " abhidharmadīpe vibhāṣāprabhāyāṃ vṛttau caturthasyādhyāyasya tṛtīyaḥ pādaḥ //",
    "T07vabhdicu:3229": " caturthādhyāye",
    "T07vabhdicu:3230": " caturthapādaḥ /",
    "T07vabhdicu:3231": " athaitāṃ paramagambhīrāṃ duravabodhāṃ prakṛtipuruṣeśvarādikudarśanatimirotsādanakarīṃ karmasvakatāṃ kaḥ svayamabhisaṃbuddhya lokānugrahāya pradarśayatīti ? brūmaḥ /",
    "T07vabhdicu:3232": " puruṣaḥ tu so bodhisattvaḥ /",
    "T07vabhdicu:3233": " sa punaḥ kiṃ cittotpādātprabhṛti bodhisattvo bhavati ?",
    "T07vabhdicu:3234": " atha lākṣaṇikakarmākṣepeṇa,",
    "T07vabhdicu:3235": " āhosviccaramabhavika iti ?",
    "T07vabhdicu:3236": " ata idaṃ prastūyate-",
    "T07vabhdicu:3237": " bodhisattvaḥ kuto yāvadavivartyamanā yataḥ /",
    "T07vabhdicu:3238": " badhnāti bodhisannāhamaṅgīkṛtvā jagaddhitam // Abhidh-d_223 //",
    "T07vabhdicu:3239": " yataḥ prabhṛti kalyāṇamitraṃ bhagavantaṃ samyaksaṃbuddhamāpadya tadupadarśitadakṣiṇamārgaḥ",
    "T07vabhdicu:3240": " yoniśo manasikārādhiṣṭhitabuddhiḥ kṛtsnaṃ lokamatrāṇamaśaraṇamaparāyaṇaṃ pañcagatimahāvarte",
    "T07vabhdicu:3241": " jātijarāvyādhimaraṇādiduḥkhakṣārāmbhasi,",
    "T07vabhdicu:3242": " karmarākṣasādhiṣṭhitatīre,",
    "T07vabhdicu:3243": " pāpamitrakumbhīrānubaddhabele,",
    "T07vabhdicu:3244": " rūpādiviṣayavikalpapavanoddhatatṛṣṇātaraṅge,",
    "T07vabhdicu:3245": " mohakarṇadhāraparibhrāmitabuddhinauke saṃsāramahāsamudre nimagnamavalokya kṛpāviṣṭacetāstadabhyuddharaṇāya vīryabāhumabhiprasārya,",
    "T07vabhdicu:3246": " avivartyaṃ cittamevamutpādayati- (Jaini_186)",
    "T07vabhdicu:3247": " avidyāndhaḥkāropahatabuddhinayano 'yaṃ lokaḥ sa mayā samyagdṛṣṭiprabhāvabhāsitena śīlasaṃkrameṇottārayitavyaḥ /",
    "T07vabhdicu:3248": " pratighabhujaṅgadaṃṣṭrā viṣadūṣito 'yaṃ lokaḥ sa mayā maitryāgadena praśamitavyaḥ /",
    "T07vabhdicu:3249": " tṛṣṇāpiśācīlalitābhibhūtamatirayaṃ lokaḥ sa mayā śamathabalena tṛṣṇānirodhasukhaṃ lambhayitavyaḥ /",
    "T07vabhdicu:3250": " parāmarśabhūtagrahāviṣṭo 'yaṃ lokaḥ sa mayā vimokṣasukhasvastyayanena nirbhayamamṛtapadaṃ praveśayitavyaḥ /",
    "T07vabhdicu:3251": " mānagiriśikharādhirūḍhabuddhirayaṃ lokaḥ sa mayā karmasvakatājñānavajreṇa mānagirīnvicūrṇya praśāntamānamadāmarśaśāntipade sthāpayitavyaḥ /",
    "T07vabhdicu:3252": " vicikitsākathaṃkathībhāvaśalyaviddhahṛdayo 'yaṃ lokaḥ sa mayā pratītyasamutpādapravicayaśalākayā kāṅkṣāśalyamutpāṭyāmṛtarasaṃ pāyayitavyaḥ /",
    "T07vabhdicu:3253": " jarāvyādhimaraṇamakaradaṃṣṭrāntargato 'yaṃ lokaḥ sa mayā sarvānarthaviyuktaṃ nirvṛtisukhaṃ prāpayitavyaḥ /",
    "T07vabhdicu:3254": " śraddhādiguṇadhanadaridro 'yaṃ lokaḥ sa mayā bodhyaṅgaratnakhacite mahati guṇaiśvaryapade sanniveśayitavyaḥ /",
    "T07vabhdicu:3255": " ityetasmādavivartyād bodhicittotpādātprabhṛti baudhisattvo vaktavya ityācāryakam //",
    "T07vabhdicu:3256": " yattarhi śāstra uktam- “bodhisattvaḥ kutaḥ prabhṛti ?",
    "T07vabhdicu:3257": " yato lakṣaṇavaipākyaṃ karma karoti” iti /",
    "T07vabhdicu:3258": " naiṣa doṣaḥ /",
    "T07vabhdicu:3259": " yasmādasau-",
    "T07vabhdicu:3260": " yadā lākṣaṇikaṃ karma prakarotyanapāyagaḥ /",
    "T07vabhdicu:3261": " mahākulaḥ samagrākṣaḥ svaparṣatsaṃgrahe rataḥ // Abhidh-d_224 //",
    "T07vabhdicu:3262": " pumāñjātismaro vāgmī prajñāvīryakriyānvitaḥ /",
    "T07vabhdicu:3263": " yadā khalvayaṃ puruṣatvajātismaratvādiṣu padasthāneṣu niyatībhato bhavati-",
    "T07vabhdicu:3264": " tadā devamanuṣyāṇāmabhivyaktiṃ nigacchati // Abhidh-d_225 //",
    "T07vabhdicu:3265": " ato jñānaprasthāne 'smādavadheḥ prabhṛti bodhisattvaḥ anenābhiprāyeṇa paṭhitaḥ /",
    "T07vabhdicu:3266": " sa hi tribhirasaṃkhyeyairdharmakāyaguṇārṇavam /",
    "T07vabhdicu:3267": " pracinoti tadādhāraṃ kāyaṃ kalpaśatena tu // Abhidh-d_226 //",
    "T07vabhdicu:3268": " dvātriṃśallakṣaṇopetamaśītivyañja nojjvalam /",
    "T07vabhdicu:3269": " dviṣatāmapi yaṃ dṛṣṭvā manaḥ sadyaḥ prasīdati // Abhidh-d_227 //",
    "T07vabhdicu:3270": " eṣā khalu dharmatā yattribhiḥ kalpāsaṃkhyeyairanirastaśraddhāśīlaśrutatyāgaprajñādiguṇadhanaiśvaryaprayogānāṃ",
    "T07vabhdicu:3271": " bhagavatāṃ samyaksaṃbuddhānāṃ puruṣottamānāṃ dharmakāyacaraṇaparisamāptirbhavati /",
    "T07vabhdicu:3272": " kalpaśatena khaḍgaviṣāṇakalpānāṃ pratyekabuddhānām /",
    "T07vabhdicu:3273": " ṣaṣṭhyā kalpaiḥ prajñāvatāmagryāṇām /",
    "T07vabhdicu:3274": " catvāriṃśadbhiḥ ṛddhimacchreṣṭhānām /",
    "T07vabhdicu:3275": " viṃśatibhiḥ kalpaiḥ śrutadharapravarāṇāṃ dharmakāyacaraṇaparipūrirbhavati /",
    "T07vabhdicu:3276": " yatpunarjanmaśarīraṃ bhagavatāṃ samyaksaṃbuddhānāṃ bodherāśrayabhūtaṃ dvātriṃśatā mahāpuruṣalakṣaṇaiḥ khacitamaśītyānuvyañjanairvirājitam,",
    "T07vabhdicu:3277": " yatkhalu dṛṣṭvā svavikalpasamutthitapratighadūṣitabuddhīnāmapi (Jaini_188)",
    "T07vabhdicu:3278": " mārapakṣyāṇāṃ tīrthyāṇāṃ ca manaḥ prasīdati /",
    "T07vabhdicu:3279": " kāni punastāni dvātriṃśanmahāpuruṣalakṣaṇāni ?",
    "T07vabhdicu:3280": " kāni vāśītyanuvyañjanāni ?",
    "T07vabhdicu:3281": " tadidaṃ pradarśyate-",
    "T07vabhdicu:3282": " tatra tāvadamūni dvātriṃśanmahāpuruṣalakṣaṇāni-",
    "T07vabhdicu:3283": " buddhā hi bhagavantaḥ samamahītalākramaṇāt supratiṣṭhitapādāḥ // 1 //",
    "T07vabhdicu:3284": " sahasrārasanābhikasanemikasarvākāraparipūrṇacakrāṅkitapāṇipādatvāccakrāṅkahastapādāḥ // 2 //",
    "T07vabhdicu:3285": " āyatahastapādāṅgulitvāddīrghāṅgulayaḥ // 3 //",
    "T07vabhdicu:3286": " dīrghāyatatvādāyatapārṣṇipādāḥ // 4 //",
    "T07vabhdicu:3287": " tūlapicutaruṇasukumāropamakomalakaracaraṇatvānmṛdutaruṇapāṇipādāḥ // 5 //",
    "T07vabhdicu:3288": " abhitāmrāṣṭāpadavicitratanujālāvanaddhatvādabhijātahaṃsarājavajjālāvanaddhapādāḥ // 6 //",
    "T07vabhdicu:3289": " uccaiḥ sujātagulphatvāducchaṅkucaraṇāḥ // 7 //",
    "T07vabhdicu:3290": " anupūrvopacitavṛttataragarbhaiṇeyamṛgajaṅghatvādaiṇeyajaṅghāḥ // 8 //",
    "T07vabhdicu:3291": " prāṃśubāhutvādanavanatakāyajānumaṇḍalasparśinaḥ // 9 //",
    "T07vabhdicu:3292": " paramābhirūpanirgūḍhapuruṣanimittatvādabhijātahastyaśvājāneyavatkośagatavastiguhyāḥ // 10 //",
    "T07vabhdicu:3293": " kāyavyāmasamāyāmatvānnyagrodhaparimaṇḍalāḥ // 11 //",
    "T07vabhdicu:3294": " anupūrvordhvamukhajātatvādūrdhvāṅgaromāṇaḥ // 12 //",
    "T07vabhdicu:3295": " suvibhaktādvitīyanīlajātaromatvādekaikābhinīlapradakṣiṇāvartaromāṇaḥ // 13 //",
    "T07vabhdicu:3296": " uttaptahāṭakasannibhadṛgvyāmamātraprabhāvabhāsanāt suvarṇavarṇāḥ // 14 //",
    "T07vabhdicu:3297": " suparikarmīkṛtarajatajātarūpaślakṣṇacchavitvādrajomalānupakleśanācca sūkṣmacchavayaḥ // 15 //",
    "T07vabhdicu:3298": " samupacitahastapādāṃsagrīvatvātsaptotsadakāyāḥ // 16 //",
    "T07vabhdicu:3299": " kāñcanaśilātalaślakṣṇopacitoraskandhāccitāntarāṃsāḥ // 17 //",
    "T07vabhdicu:3300": " siṃhavadvistīrṇasaṃhatordhvāṅgatvātsiṃhapūrvārdhakāyāḥ // 18 //",
    "T07vabhdicu:3301": " avakropacitadaśatālasamucchritatvād bṛhadṛjugātrāḥ // 19 //",
    "T07vabhdicu:3302": " samantopacitamāṃsanirgūḍhajatrudeśatvātsusaṃvṛttaskandhāḥ // 20 //",
    "T07vabhdicu:3303": " adhastādupariṣṭācca samadantaviṃśatitvāccatvāriṃśaddantāḥ // 21 //",
    "T07vabhdicu:3304": " anunnatāvanatasamapramāṇatvātsamadantāḥ // 22 //",
    "T07vabhdicu:3305": " nirantarāvasthitatvādaviraladantāḥ // 23 //",
    "T07vabhdicu:3306": " kundenduśaṅkhāvabhedasitatvācchakladantāḥ // 24 //",
    "T07vabhdicu:3307": " ślakṣṇavṛttopacitadarśanīyamahāhanutvātsiṃhahanavaḥ // 25 //",
    "T07vabhdicu:3308": " vātapittaśleṣmānabhibhūtarasaharaṇirasārasapravibhāvanāsadṛśavijñānatvādrasanarasāgraprāptāḥ // 26 //",
    "T07vabhdicu:3309": " vistīrṇapeśalatvājjihvāyāḥ sarvamukhamaṇḍalapraticchādanātprabhūtatanujihvāḥ // 27 //",
    "T07vabhdicu:3310": " gambhīravalguhṛdayaṅgamavispaṣṭaśravaṇīyapañcāṅgopetasvaratvādbrahmasvarāḥ // 28 //",
    "T07vabhdicu:3311": " kalaviṅkamanojñabhāṣiṇo dundubhisvaranirghoṣāḥ // 29 //",
    "T07vabhdicu:3312": " śuklakṛṣṇapradeśānupakliṣṭalohitarājyavinaddhanīlotpalasamānavarṇatvādabhinīlanetrāḥ // 30 //",
    "T07vabhdicu:3313": " adharordhvāvasthitānāṃ samyagavanatāsaṃluḍitadīrghatvādakṣipakṣmāṇāṃ gopakṣmāṇaḥ // 31 //",
    "T07vabhdicu:3314": " vṛttaparimaṇḍalasamānupūrvopacitadarśanīyāsthivajrajātamūrdhatvāduṣṇīṣālaṅkṛtaśirasaḥ śaṅkhāvadātapradakṣiṇāvartorṇāvidyotitabhrūvinatatvādūrṇāṅkitamukhāḥ",
    "T07vabhdicu:3315": " etāni dvātriṃśanmahāpuruṣalakṣaṇāni buddhānāṃ bhagavatāmiti //",
    "T07vabhdicu:3316": " aśītyanuvyañjanānyapyucyante /",
    "T07vabhdicu:3317": " buddhā hi bhagavantaḥ apṛthupramāṇamṛdutāmratuṅgasnigdhanakhāḥ // 1 //",
    "T07vabhdicu:3318": " vṛttanirantarānupūrvopacitāṅgulayaḥ // 2 //",
    "T07vabhdicu:3319": " nirgranthinirgūḍhālpatanuśirāpratānāḥ // 3 //",
    "T07vabhdicu:3320": " nirgūḍhasamātīkṣṇagulphāḥ // 4 //",
    "T07vabhdicu:3321": " aviṣamāvakraraktasnigdhapādāḥ // 5 //",
    "T07vabhdicu:3322": " mṛgapatidviradavṛṣabhahaṃsarājapradakṣiṇāvartacārugatayaḥ // 6 //",
    "T07vabhdicu:3323": " alomasāśleṣasamapramāṇobhayajaṅghāḥ // 7 //",
    "T07vabhdicu:3324": " suvṛtasamasaṃhatanirgūḍhajānavaḥ // 8 //",
    "T07vabhdicu:3325": " kadalīskandhopamapīnanibiḍāviṣamānupūrvopacitacārūravaḥ // 9 //",
    "T07vabhdicu:3326": " ardhacandrākṛtivistīrṇasamunnatāpagataromavakṣāṇaḥ // 10 //",
    "T07vabhdicu:3327": " ślakṣṇasusaṃhatacaturastranābhyāyatakukundarasundarakaṭīdeśāḥ // 11 //",
    "T07vabhdicu:3328": " gambhīrācchidraraktapradakṣiṇāvartanābhayaḥ // 12 //",
    "T07vabhdicu:3329": " ślakṣṇālomaśāślathānukramakṣāmodarāḥ // 13 //",
    "T07vabhdicu:3330": " anābhugnānibhugnasuvattapaṣṭhakukṣayaḥ // 14 //",
    "T07vabhdicu:3331": " samavatīrṇopacitanātidīrghaślakṣṇapārśvāḥ // 15 //",
    "T07vabhdicu:3332": " animnopacitahrasvavajrasaṃsthānopapannasūkṣmadīrghalekhāṅkitādṛśyārithasandhicārupṛṣṭhāḥ // 16 //",
    "T07vabhdicu:3333": " vistīrṇopacitadṛḍhasandhihṛdayāḥ // 17 //",
    "T07vabhdicu:3334": " aviṣamonnatavistīrṇorasaḥ // 18 //",
    "T07vabhdicu:3335": " anatisthūlonnataśaṅkhāvartanibhasūkṣmalekhāparikṣiptasamaraktastanāḥ // 19 //",
    "T07vabhdicu:3336": " hṛdayaviprakṛṣṭadeśajātatvādvistīrṇastanāntarāḥ // 20 //",
    "T07vabhdicu:3337": " māṃsopacitānativistīrṇatvādunnatakakṣāḥ // 21 //",
    "T07vabhdicu:3338": " sthūladṛḍhasubaddhanimagnasamākṣakāḥ // 22 //",
    "T07vabhdicu:3339": " aślakṣṇapṛthumāṃsanimagnāviṣamapramāṇasphijaḥ // 23 //",
    "T07vabhdicu:3340": " karikaranibhanirgūḍhasandhipīnakaṭhinaślakṣṇasamabāhavaḥ // 24 //",
    "T07vabhdicu:3341": " vartitaślakṣṇaromaśasiṃhopamadṛḍhaprakoṣṭhāḥ // 25 //",
    "T07vabhdicu:3342": " samatāmradīrghapāṇayaḥ // 26 //",
    "T07vabhdicu:3343": " gambhīrācchidrāsaṃkīrṇavakrāyatasnigdhatanutāmrapāṇilekhāḥ // 27 //",
    "T07vabhdicu:3344": " sūkṣmayamalīkṛtādhyākulāraktāṅguliparvāṇaḥ // 28 //",
    "T07vabhdicu:3345": " anāmikāparvādhikapramāṇakanīnikāṅgulayaḥ // 29 //",
    "T07vabhdicu:3346": " anatibahutanumṛdusnigdhasubaddhamūlasamaromāṇaḥ // 30 //",
    "T07vabhdicu:3347": " snigdhāsaṃkucitānupahatasāracchavayaḥ // 31 //",
    "T07vabhdicu:3348": " śotoṣṇasparśāvyakacchavīva varṇāḥ // 32 //",
    "T07vabhdicu:3349": " sthiranibiḍānatisthūlānatikṛśamāṃsāḥ // 33 //",
    "T07vabhdicu:3350": " javāpuṣpābhitāmrasvacchasnigdhamadhuracandanagandhirudhirāḥ // 34 //",
    "T07vabhdicu:3351": " māṃsopagūḍhasthūladṛḍhasuśirāsthikāḥ // 35 //",
    "T07vabhdicu:3352": " nāgagranthyavasthitanirgūḍhāsthisandhayaḥ // 36 //",
    "T07vabhdicu:3353": " vajravadabhedyaśarīratvātsusaṃhananāḥ /37 //",
    "T07vabhdicu:3354": " cārusuvibhaktāṅgapratyaṅgāḥ // 38 //",
    "T07vabhdicu:3355": " anupūrvopacitasuparimṛṣṭasukumārādīptasvacchaśarīrāḥ // 39 //",
    "T07vabhdicu:3356": " nirmaśakatilakālapilyāḥ // 40 //",
    "T07vabhdicu:3357": " jarādaurbalyakṛtāpagatavalayaḥ // 41 //",
    "T07vabhdicu:3358": " siṃhaśayyānuṣṭhānavyapagatakāyavikṣepāḥ // 42 //",
    "T07vabhdicu:3359": " svedamalānupakliṣṭaśucisaumyacchāyāḥ // 43 //",
    "T07vabhdicu:3360": " jvalanamaṇimahauṣadhiśaśāṅkasavitṛsamatejasaḥ // 44 //",
    "T07vabhdicu:3361": " mahīdharavaragurutvopetāḥ // 45 //",
    "T07vabhdicu:3362": " ṛtusukhakālindikasukhasaṃsparṣāḥ // 46 //",
    "T07vabhdicu:3363": " madhuramṛdusurabhikusumacandanasamānaromakūpagandhāḥ // 47 //",
    "T07vabhdicu:3364": " abhinavanīlotpalatulyasārvakālikamukhagandhāḥ // 48 //",
    "T07vabhdicu:3365": " adbhutamṛdudīrghasnigdhapiṇḍitavyapagataśabdaniśvāsāḥ // 49 //",
    "T07vabhdicu:3366": " anaśanakadannāśanātaṅkāttu vipariṇāmānuparatadharmadeśanābhirapyasañjitasvarabhedāḥ // 50 //",
    "T07vabhdicu:3367": " nātisaṃkucitavidāritaraktāsyāḥ // 51 //",
    "T07vabhdicu:3368": " śucisamācārāḥ // 52 //",
    "T07vabhdicu:3369": " deśastha ttaptavispaṣṭaparipūrṇavyañjanāḥ // 53 //",
    "T07vabhdicu:3370": " samantaprāsādikatvādasecanakadarśanāḥ // 54 //",
    "T07vabhdicu:3371": " anatihrasvānatidīrghavṛttopacitatrivalivibhūṣitakambugrīvāḥ // 55 //",
    "T07vabhdicu:3372": " samapramāṇadṛḍhāvakrahrasvavipulacibukāḥ // 56 //",
    "T07vabhdicu:3373": " bimbaphalātāmranātyāyatasamasnigdharucirauṣṭhāḥ // 57 //",
    "T07vabhdicu:3374": " bandhūkapuṣpopamaślakṣṇadaśanamāṃsāḥ // 58 //",
    "T07vabhdicu:3375": " śucisnigdhaspaṣṭaracanākṣīṇadantāḥ // 59 //",
    "T07vabhdicu:3376": " anupūrvavṛttasnigdhatīkṣṇasamasitadaṃṣṭrāḥ // 60 //",
    "T07vabhdicu:3377": " saprayojanadakṣiṇadantaraśmipradarśitamuhūrtasmitāḥ // 61 //",
    "T07vabhdicu:3378": " apamalamṛdutāmrasnigdhajihvāḥ // 62 //",
    "T07vabhdicu:3379": " nityoṣṇaślakṣṇamāṃsajālagajatālusamavarṇatālavaḥ // 63 //",
    "T07vabhdicu:3380": " dhuroccāyatasaṃgatatuṅganāsāḥ // 64 //",
    "T07vabhdicu:3381": " aghanamṛdudṛḍhamūlasnigdhatanunīlakuṇḍalitasmaśruvaḥ // 65 //",
    "T07vabhdicu:3382": " anunnatātīkṣṇamāṃsalamārṣṭipiṇḍitagaṇḍāḥ // 66 //",
    "T07vabhdicu:3383": " ādarśasamopacitāślatharucirakapolāḥ // 67 //",
    "T07vabhdicu:3384": " pīnāyatasamānopahatacārukarṇāḥ // 68 //",
    "T07vabhdicu:3385": " lalāṭakarṇagaṇḍasandhiśleṣānimnapūrṇacandrākṛtiśaṅkhāḥ // 69 //",
    "T07vabhdicu:3386": " viśālāyatasnigdhamadhuraprasannasamanetrāḥ // 70 //",
    "T07vabhdicu:3387": " prahasitāñcitāgrapakṣmāṇaḥ // 71 //",
    "T07vabhdicu:3388": " somyabhrājiṣṇusthiravisandhidṛṣṭayaḥ // 72 //",
    "T07vabhdicu:3389": " aparimitabalatvādapagatonmeṣanimeṣāḥ // 73 //",
    "T07vabhdicu:3390": " dīrghāsitaślakṣṇānupūrvavartitasnigdhatanubhruvaḥ // 74 //",
    "T07vabhdicu:3391": " kāñcanapaṭṭaślakṣṇārdhacandrākṛtivipulalalāṭāḥ // 75 //",
    "T07vabhdicu:3392": " paripūrṇacandramaṇḍalasamavadanāḥ // 76 //",
    "T07vabhdicu:3393": " ekaghanavajrasaṃhataśiraskapālāḥ // 77 //",
    "T07vabhdicu:3394": " suparipūrṇacchatrākṛtiśirasaḥ // 78 //",
    "T07vabhdicu:3395": " ślakṣṇacitāsaṃluḍitapalitadoṣāpanatabhramarābhasnigdhamṛdusubaddhamūlasurabhisvastikanandyāvartākṛtikeśaracanāḥ // 79 //",
    "T07vabhdicu:3396": " sasurāsuramanujādilokānavalokitamūrdhānaḥ // 80 //",
    "T07vabhdicu:3397": " atha tadādyaṃ bodhicittaṃ bodhisattvānāṃ dāḍharyeṇa kathamiva draṣṭavyam ?",
    "T07vabhdicu:3398": " naitallaukikena vastunopapādayituṃ śakyam /",
    "T07vabhdicu:3399": " kasmāt ? yataḥ",
    "T07vabhdicu:3400": " yugāntavāyunā meruḥ vahninā varuṇālayaḥ /",
    "T07vabhdicu:3401": " vajreṇa dhvasyate vajramavikāri tu tanmanaḥ // Abhidh-d_228 //",
    "T07vabhdicu:3402": " kiṃ paryāpannam,",
    "T07vabhdicu:3403": " katarat,",
    "T07vabhdicu:3404": " kati prakāram,",
    "T07vabhdicu:3405": " kiṃ purassaram,",
    "T07vabhdicu:3406": " kasminvā kāle ko vā tadutpādayati ?",
    "T07vabhdicu:3407": " ityetadapadiśyate -",
    "T07vabhdicu:3408": " kāmāptaṃ ṣaṣṭhajaṃ tredhā kṛpāśraddhāparamparam /",
    "T07vabhdicu:3409": " buddhotpāde naraḥ strī vā tadādyaṃ cittamaśnute // Abhidh-d_229 //",
    "T07vabhdicu:3410": " tatkhalu bodhicittamādyaṃ kāmadhātuparyāpannameva /",
    "T07vabhdicu:3411": " ṣaṣṭhajaṃ manodhātujamityarthaḥ /",
    "T07vabhdicu:3412": " triprakāramupapattilābhikaṃ śrutamayaṃ cintāmayaṃ ceti /",
    "T07vabhdicu:3413": " kṛpāpurassareṇa śraddhābahulena ca manaskāreṇa saṃprayuktam /",
    "T07vabhdicu:3414": " buddhotpāda eva nāsati buddhaśāsane /",
    "T07vabhdicu:3415": " manuṣyo vā strī votpādayati nānya iti /",
    "T07vabhdicu:3416": " tasyāsya bodhibījasthānīyasya cittaratnasya sarvadhātugativyāpibuddhatvamahāvṛkṣāṅkurābhivṛddhaye",
    "T07vabhdicu:3417": " bhūmijalasekādihetupratyayasthānīyān prajñādicaturadhiṣṭhānaparivārānpāramitādyānguṇānvakṣyamāṇasvarūpānbodhisattvaḥ krameṇābhyasyati /",
    "T07vabhdicu:3418": " kathaṃ punaḥ krameṇa dānādipāramitānāṃ paripūrirbhavati ?",
    "T07vabhdicu:3419": " tatra tāvat-",
    "T07vabhdicu:3420": " sarvebhyaḥ sarvadā sarvaṃ vadato dānapūraṇam /",
    "T07vabhdicu:3421": " prathame khalvasaṃkhyeye vartamāno bodhisattvaḥ na sarvasmai nāpi sarvaṃ na sarvadā dadāti /",
    "T07vabhdicu:3422": " dvitīye sarvasmai sarvadā natu sarvam /",
    "T07vabhdicu:3423": " tṛtīye sarvai sarvasmai sarvadā ca prayacchati /",
    "T07vabhdicu:3424": " iyatā dānapāramitā paripūrṇā bhavati /",
    "T07vabhdicu:3425": " maraṇe 'pi damātyāgaḥ śīlasyotkṛṣṭirucyate // Abhidh-d_230 //",
    "T07vabhdicu:3426": " yadā punaḥ prāṇaparityāgenāpi prāṇātipātādiśikṣāpadaṃ na kṣobhayati,",
    "T07vabhdicu:3427": " iyatā śīlapāramitā paripūrṇā veditavyā /",
    "T07vabhdicu:3428": " krauñcādirājaduhitābhikṣudṛṣṭāntāścātrodāhāryāḥ /",
    "T07vabhdicu:3429": " vīryasya tiṣyasaṃstutyā dhiyo vajropamātparam /",
    "T07vabhdicu:3430": " bhagavantaṃ khalu tiṣyaṃ samyaksaṃbuddhaṃ ekayā gāthayā ekapādena sthitvā saptāhamabhiṣṭhuvataḥ śākyamunervīyapāramitā paripūrṇā nava ca kalpāḥ pratyudāvartitāḥ /",
    "T07vabhdicu:3431": " prajñāpāramitāyāstu vajropamātsamādherurdhvaṃ kṣayajñāne paripūrirbhavati /",
    "T07vabhdicu:3432": " 'sarvāsāṃ tu kṣayajñāne paripūrirvidhīyate'; // Abhidh-d_231 //",
    "T07vabhdicu:3433": " ityāgamaḥ /",
    "T07vabhdicu:3434": " atra punaḥ “kṣāntidhyānapāramite śīlaprajñāparivāratvānnārthāntaram” iti vaibhāṣikāḥ /",
    "T07vabhdicu:3435": " vinayadharavaibhāṣikāstu vinaye catasraḥ pāramitāḥ paṭhanti /",
    "T07vabhdicu:3436": " atra punaḥ kecid buddhavacane bahiṣkṛtabuddhayaḥ prāhuḥ- “na hi piṭakatraye bhagavatā bodhisattvamārga upadiṣṭaḥ /",
    "T07vabhdicu:3437": " ” ta evaṃ vyāhartavyāḥ /",
    "T07vabhdicu:3438": " bhrāntā hyatra bhavantaḥ / yasmāt",
    "T07vabhdicu:3439": " tripuṇyakṛtivastvādyāstallābhopāyadeśanāḥ /",
    "T07vabhdicu:3440": " tathā caturadhiṣṭhānaṃ saptasaddharmaśāsanam // Abhidh-d_232 //",
    "T07vabhdicu:3441": " saptayogāstrayaḥskandhāstriśikṣādyāśca deśitāḥ /",
    "T07vabhdicu:3442": " tathā pāramitāścāpi catasro vinayoditāḥ // Abhidh-d_233 //",
    "T07vabhdicu:3443": " bodhipakṣyāśca kaṇṭhoktāḥ saptatriṃśatsvayaṃbhuvā /",
    "T07vabhdicu:3444": " hetavaḥ sarvabodhināṃ trividhā mṛdutādibhiḥ // Abhidh-d_234 //",
    "T07vabhdicu:3445": " tasmānna bodhimārgo 'nyaḥ sūtrādipiṭakatrayāt /",
    "T07vabhdicu:3446": " ato 'nyamiha yo brūyātsa bhavenmārabhāṣitaḥ // Abhidh-d_235 //",
    "T07vabhdicu:3447": " uktaṃ hi bhagavatā- “yadbhikṣavaḥ sūtrenāvatarati,",
    "T07vabhdicu:3448": " vinayena dṛśyate,",
    "T07vabhdicu:3449": " dharmatāṃ ca vilomayati nedaṃ śāstuḥ śāsanam” iti kṛṣṇāpadeśaḥ /",
    "T07vabhdicu:3450": " śuklāpadeśoviparyayeṇa /",
    "T07vabhdicu:3451": " yatkhalu sūtraṃ bhagavatā buddhena bhāṣitaṃ taccaturṣvāgameṣu sthaviramahākāśyapasthavirānandādibhiḥ saṃgītikartṛbhirūddānagāthābhirnibaddhaṃ tadeva grāhyam / gatametat /",
    "T07vabhdicu:3452": " idamidānīṃ vaktavyam /",
    "T07vabhdicu:3453": " katameṣāṃ kalpānāmasaṃkhyeyatrayeṇa buddhatvaṃ prāpyate ?",
    "T07vabhdicu:3454": " kalpānāṃ mahatāmetadasaṃkhyeyatrayaṃ matam /",
    "T07vabhdicu:3455": " kalpānāṃ yadi saṃkhyā na vidyate kathaṃ tarhi trayamiti nirdhāryate ?",
    "T07vabhdicu:3456": " na khalu saṃkhyā na vidyate / kiṃ tarhi ?",
    "T07vabhdicu:3457": " sthānāntaramasaṃkhyākhyamadaḥsaṃkhyopari sthitam // Abhidh-d_236 //",
    "T07vabhdicu:3458": " sthānāntaraviśeṣasya khalvetannāmāsaṃkhyeyamiti /",
    "T07vabhdicu:3459": " na tu na saṃkhyā vidyata ityetadvivakṣitam /",
    "T07vabhdicu:3460": " atha yaṃ śākyamunirbhagavānsamyaksaṃbuddho bodhisattvacaryāyāmeṣu triṣvasaṃkhyeyeṣu kiyatāṃ buddhānāṃ paryupāsāṃ cakre ?",
    "T07vabhdicu:3461": " tadatra varṇayanti /",
    "T07vabhdicu:3462": " prathame 'saṃkhyeye pañcasaptatisahasrāṇi /",
    "T07vabhdicu:3463": " dvitīye ṣaṭsaptatim /",
    "T07vabhdicu:3464": " tṛtīye saptasaptatim /",
    "T07vabhdicu:3465": " kasya punaḥ kalpāsaṃkhyeyasyāvasāne katamo buddho babhūva ?",
    "T07vabhdicu:3466": " atrāpi varṇayanti /",
    "T07vabhdicu:3467": " ratnaśikhini samyaksaṃbuddhe prathamo 'saṃkhyeyaḥ samāptaḥ /",
    "T07vabhdicu:3468": " bhagavati dīpaṅkare dvitīyaḥ /",
    "T07vabhdicu:3469": " bhagavati vipaśyini tṛtīyaḥ samāptaḥ /",
    "T07vabhdicu:3470": " kasminpunaḥ samyaksaṃbuddhe buddhatve prathamaṃ cittamutpāditam ? śākyamunī /",
    "T07vabhdicu:3471": " śākyamunirnāma prathamasyāsaṃkhyeyasyādau babhūva yatra bhagavatā bhārgavabhūtena",
    "T07vabhdicu:3472": " sukhodakenāṅgaparicaryābhirupasthānaṃ kṛtvā prathamaṃ bodhicittamutpāditamahamapyevaṃ",
    "T07vabhdicu:3473": " prakāro bhūyāsamiti /",
    "T07vabhdicu:3474": " prabhāseturājani tadeva punardraḍhimānamāpāditamiti //",
    "T07vabhdicu:3475": " kasminpunaḥ kāle buddhā bhagavanto buddhādityāḥ prādurbhavanti ?",
    "T07vabhdicu:3476": " tadārabhyate-",
    "T07vabhdicu:3477": " apakarṣe jinotpattiryāvacchatasamāyuṣaḥ /",
    "T07vabhdicu:3478": " dvayoḥ pratyekabuddhānāmutkarṣe cakravartinām // Abhidh-d_237 //",
    "T07vabhdicu:3479": " kalpāpakarṣe khalu buddhānāmutpattirbhavati /",
    "T07vabhdicu:3480": " utkarṣe cāpakarṣe ca pratyekajinānām /",
    "T07vabhdicu:3481": " utkarṣa eva cakravartinām //",
    "T07vabhdicu:3482": " cakravartināṃ punarayaṃ niyamaḥ-",
    "T07vabhdicu:3483": " nādho 'śītisahasrāyostatsamutpattiriṣyate /",
    "T07vabhdicu:3484": " aśītibarṣasahasrāyurbhyaścakravartināmūrdhvamutpattirbhavati nādha iti /",
    "T07vabhdicu:3485": " te hemarūpyatāmrāyaścakrāḥ puṇyaprabhāvataḥ // Abhidh-d_238 //",
    "T07vabhdicu:3486": " caturvidhāḥ khalu cakravartinaḥ- sauvarṇacakrāḥ,",
    "T07vabhdicu:3487": " rūpyacakrāḥ,",
    "T07vabhdicu:3488": " tāmracakrāḥ,",
    "T07vabhdicu:3489": " lohitacakrāśca svapuṇyaprakarṣāditi /",
    "T07vabhdicu:3490": " yathākramaṃ caite catustridvyekadvīpeśvarāḥ //",
    "T07vabhdicu:3491": " atha yaduktam- 'tasmānna bodhimārgo 'nyaḥ sūtrādipiṭakatrayāt /",
    "T07vabhdicu:3492": " '; iti /",
    "T07vabhdicu:3493": " yadi tarhi mārgabhedo nāsti buddhapratyekabuddhaśrāvakānāṃ phalabhedenāpi tarhi na bhavitavyam /",
    "T07vabhdicu:3494": " naiṣa doṣaḥ / yasmāt-",
    "T07vabhdicu:3495": " tulye 'pi sādhanopāye tadbhedo 'kṣādibhedataḥ /",
    "T07vabhdicu:3496": " bhavamokṣārthinormātroḥ pradānaphalabhedavat // Abhidh-d_239 //",
    "T07vabhdicu:3497": " yāvatkhalu kaścidguṇaḥ samyaksaṃbodhimabhisaṃbudhya bhagavatā deśito vinirmuktidvayaprāptihetubhūtaḥ sarvo 'sau piṭakatrayānuvartī /",
    "T07vabhdicu:3498": " tatpunarvimuktidvayaṃ (Jaini_204)",
    "T07vabhdicu:3499": " tribhiḥ pudgalaiḥ prāpyate /",
    "T07vabhdicu:3500": " bhagavatā samyaksaṃbuddhena pratyekajinenāryaśrāvakeṇa ca /",
    "T07vabhdicu:3501": " teṣāṃ punastulye bodhivartmani patitānāmindriyapraṇidhānāvaraṇabhedādbhedaḥ /",
    "T07vabhdicu:3502": " tadyathā dvayormātrostulyaṃ vastu tulye kṣetre pratipādayatoścetanāviśeṣādatulyaṃ (Jaini_205)",
    "T07vabhdicu:3503": " phalaṃ bhavati,",
    "T07vabhdicu:3504": " tadvaduttamārthaṃ prārthayamānānāṃ trayāṇāmapi pudgalānāṃ praṇidhānendriyasatataghananirantarabhāvanāprayogapaṭutvābhyāsādiviśeṣāttulye",
    "T07vabhdicu:3505": " 'pi mārge patitānāṃ kaścitphalaviśeṣo bhavati /",
    "T07vabhdicu:3506": " itaśca",
    "T07vabhdicu:3507": " karuṇābhāvanodrekātsvasaṃviccittayostathā /",
    "T07vabhdicu:3508": " parasaṃvidgurostadvattadviśeṣo vidhīyate // Abhidh-d_240 //",
    "T07vabhdicu:3509": " tatra bhagavato buddhasya karuṇābhāvanā codrekena vartate bhagavānbuddhaḥ /",
    "T07vabhdicu:3510": " svasaṃviccintā ca pratyekabuddhasyādhikyena vartate /",
    "T07vabhdicu:3511": " parasaṃvitparato ghoṣaśca śrāvakasya /",
    "T07vabhdicu:3512": " kiñca, parato ghoṣamantareṇāpi carame janmani suyoniśomanaskārabalena hetupratyayaphalāvabodhopalambhāt,",
    "T07vabhdicu:3513": " hetupratyayabalairaśeṣapranaṣṭaṃ niśreyasaṃ mārgaṃ prathamamadhigamya paratropadeśādityevamādi //",
    "T07vabhdicu:3514": " atha tulyāyāṃ vimuktau sthitānāṃ trayāṇāmabhisametṛṇāṃ ko viśeṣaḥ ? taducyate-",
    "T07vabhdicu:3515": " hetutattvaphalodbhūtaṃ mahattvaṃ śāsitustridhā /",
    "T07vabhdicu:3516": " vimuktāvapi tulyāyāṃ trayāṇāṃ bodhilambhanāt // Abhidh-d_241 //",
    "T07vabhdicu:3517": " tatra hetukṛtaṃ tāvadbhagavato buddhasya mahattvaṃ triṣu kalpāsaṃkhyeyeṣu sūtravinayābhidharmālokena vineyajanamanograheṣvajñānatimirotsādanāt",
    "T07vabhdicu:3518": " svabhāvakṛtamapi balavaiśāradyasmṛtyupasthānamahākaruṇādisvarūpatvāt /",
    "T07vabhdicu:3519": " phalakṛtamapi (Jaini_208)",
    "T07vabhdicu:3520": " sadevakeṣu lokeṣvapratihataśāsanapratiṣṭhānānmāracatuṣṭayanirjayanācceti //",
    "T07vabhdicu:3521": " atha yadetatsarvasattvaprativiśiṣṭaṃ puruṣottamasya janmaśarīraṃ tatkimaniyatakālākṣepam,",
    "T07vabhdicu:3522": " āhosvinniyatakālākṣepamiti ?",
    "T07vabhdicu:3523": " tadabhidhīyate-",
    "T07vabhdicu:3524": " buddhasya saṃmukhīnasya bauddhamākṣipyate vapuḥ /",
    "T07vabhdicu:3525": " nānyasminkāle /",
    "T07vabhdicu:3526": " cintāmayena jñānena viśiṣṭatamatvāt /",
    "T07vabhdicu:3527": " tatra punaḥ-",
    "T07vabhdicu:3528": " saikapuṇyaśatodbhūtamekaikaṃ lakṣaṇaṃ muneḥ // Abhidh-d_242 //",
    "T07vabhdicu:3529": " tatra pañcāśaccetanāḥ prayogabhūtāḥ pañcāśatpṛṣṭhabhūtāḥ,",
    "T07vabhdicu:3530": " ekayā tallakṣaṇamākṣipati //",
    "T07vabhdicu:3531": " tā punaḥ pañcāśaccetanāḥ katamāḥ ? taducyate-",
    "T07vabhdicu:3532": " yathākarmapathāstadvatpuṇyāditrayamiṣyate /",
    "T07vabhdicu:3533": " pratikarmapathaṃ pañca,",
    "T07vabhdicu:3534": " maulakarmapathapariśuddhiḥ sāmantakasyavitarkānupaghātaḥ smṛtyanuparigrahaḥ,",
    "T07vabhdicu:3535": " nirvāṇapariṇāmanaṃ ca /",
    "T07vabhdicu:3536": " tāḥ sarvāstadālamvanāḥ pañcāśatprayogabhūtāḥ /",
    "T07vabhdicu:3537": " pṛṣṭhe 'pyetāvatya eva /",
    "T07vabhdicu:3538": " anye tu bruvate- buddhā dviśarīrādhiṣṭhānāḥ /",
    "T07vabhdicu:3539": " janmaśarīrādhiṣṭhānāḥ,",
    "T07vabhdicu:3540": " dvātriṃśanmahāpuruṣalakṣaṇālambanāḥ /",
    "T07vabhdicu:3541": " dharmaśarīrādhiṣṭhānāścāṣṭādaśāveṇikabuddhaguṇālambanāḥ sāmantakapṛṣṭhasaṃgṛhītāḥ /",
    "T07vabhdicu:3542": " anye punarāhuḥ- prāṇivadhaviraticetanā mṛdumadhyādhimātrādhimātrataratamabhedāddevamanuṣyeṣu yojyā /",
    "T07vabhdicu:3543": " kecinmantrayante- dvidhā samudrāścatvāro dvīpāḥ ṣoḍaśanarakāḥ,",
    "T07vabhdicu:3544": " tiryakpretau ṣaṭkāmāvacarāviṃśatīrūpārūpyāḥ devāḥ /",
    "T07vabhdicu:3545": " etānsarvān bhagavān karuṇāyate /",
    "T07vabhdicu:3546": " evantu varṇayanti- sannikṛṣṭaṃ bodhisattvaṃ sthāpayitvā yatsarvasattvānāṃ bhogaiśvaryādhipatyaphalamiyadekasya puṇyasya pramāṇam //",
    "T07vabhdicu:3547": " atha yaduktam- 'dānapāramitā'; iti /",
    "T07vabhdicu:3548": " tatra kaḥ samāsaḥ kiṃ sādhano vā dānaśabdaḥ,",
    "T07vabhdicu:3549": " ko vā svabhāvo dānasya iti ?",
    "T07vabhdicu:3550": " tadapadiśyate /",
    "T07vabhdicu:3551": " dānasya pāramitāyā niścayabuddhiḥ sā dānapāramitā /",
    "T07vabhdicu:3552": " evaṃ śeṣāsvapi vācyam /",
    "T07vabhdicu:3553": " yatpunarucyate- 'kiṃ sādhano vāyaṃ dānaśabdaḥ,",
    "T07vabhdicu:3554": " ko vā dānasya svabhāvaḥ';",
    "T07vabhdicu:3555": " iti tatrāpadiśyate-",
    "T07vabhdicu:3556": " dānaṃ hi dīyate yena svaparārthādyapekṣayā // Abhidh-d_243 //",
    "T07vabhdicu:3557": " kāyādikarma tattattvamavijñaptiḥ kvacitpunaḥ /",
    "T07vabhdicu:3558": " karaṇasādhano 'yaṃ dānaśabda /",
    "T07vabhdicu:3559": " dīyate teneti dānaṃ mānavat /",
    "T07vabhdicu:3560": " hastādiṣu tarhi dānaprasaṃgaḥ /",
    "T07vabhdicu:3561": " astu tarhi karmasādhano dīyate taditi dānam /",
    "T07vabhdicu:3562": " suvarṇādiṣu dānaprasaṃgaḥ /",
    "T07vabhdicu:3563": " bhavatu ko doṣaḥ /",
    "T07vabhdicu:3564": " vipākaphalābhāvaḥ,",
    "T07vabhdicu:3565": " suvarṇādīnāmavyākṛtatvāt /",
    "T07vabhdicu:3566": " bhavatu tarhi karaṇasādhana eva /",
    "T07vabhdicu:3567": " nanūktaṃ hastādiṣu prasaṃgaḥ ?",
    "T07vabhdicu:3568": " naiṣa doṣaḥ /",
    "T07vabhdicu:3569": " kuśalakarmatrayaparigrahāt /",
    "T07vabhdicu:3570": " spardhāyaśoguptisevādivyudāsārthamidamārabhyate /",
    "T07vabhdicu:3571": " (Jaini_211) 'svaparārthādyapekṣayā'- svātmaparārthānugrahādyapekṣayā /",
    "T07vabhdicu:3572": " svātmānugrahāya parānugrahāya ubhayānugrahāya /",
    "T07vabhdicu:3573": " ādiśabdāt pūjākāmyayā ceti /",
    "T07vabhdicu:3574": " svabhāvo 'pi 'kāyādikarmāvijñaptiḥ'; /",
    "T07vabhdicu:3575": " kvacitpunaḥ kāyavāṅmanaḥ karma /",
    "T07vabhdicu:3576": " sasaṃprayogaṃ saparivāraṃ cātra manaskarma dṛṣṭavyam /",
    "T07vabhdicu:3577": " tatpunaretaddānam-",
    "T07vabhdicu:3578": " prādhānyānmuninā proktaṃ mahābhogaphalaṃ hi tat // Abhidh-d_244 //",
    "T07vabhdicu:3579": " svargāvapargahetutve 'pi prādhānyānmahābhogatāyāṃ tadviniyogaḥ /",
    "T07vabhdicu:3580": " tatpunaretaddānam-",
    "T07vabhdicu:3581": " svānyobhayārthasiddhyarthaṃ dānaṃ dadati kecana /",
    "T07vabhdicu:3582": " sādhuvṛttyanuvṛtyarthaṃ nobhayārthāya cāpare // Abhidh-d_245 //",
    "T07vabhdicu:3583": " dvābhyāṃ khalu kāraṇābhyāṃ svānyātmahitacikīrṣuśca,",
    "T07vabhdicu:3584": " ubhayahitapratipannaśca sa evaṃguṇayuktaṃ dānaṃ dadāti /",
    "T07vabhdicu:3585": " ātmanaśca kuśalamūlopacayārthaṃ parasya cendriyamahābhūtopacayārtham /",
    "T07vabhdicu:3586": " tatra svahitāyaiva yathā pṛthagjanaḥ parinirvate bhagavati caityāya dadāti parārthameva yathā arhan saṃghāya dadāti,",
    "T07vabhdicu:3587": " na ceṣṭadharmavedanīyaṃ bhavati /",
    "T07vabhdicu:3588": " ubhayārthaṃ yadavītarāgaḥ saṃghāya dadāti /",
    "T07vabhdicu:3589": " nobhayārthaṃ yadarhaṃścaityāya dadāti tacca na dṛṣṭadharmavedanīyaṃ bhavati kevalaṃ tu satpuruṣapraśastamārgāvasthānapradarśanārtham //",
    "T07vabhdicu:3590": " tatpunaretaddānaṃ kathaṃ phalato viśiṣyate ? taducyate-",
    "T07vabhdicu:3591": " dātṛvastvādivaiśiṣṭyāttatphalātiśayaḥ smṛtaḥ /",
    "T07vabhdicu:3592": " tatra kathaṃ dātṛviśeṣaḥ kathaṃ vastuviśeṣaḥ kathaṃ kṣetraviśeṣaḥ ?",
    "T07vabhdicu:3593": " śraddhādibhirguṇairdātā datte 'taḥ satkriyādibhiḥ // Abhidh-d_246 //",
    "T07vabhdicu:3594": " yadā dātā hetuphalasaṃbandhaniścaye śraddadhāno dadāti śīlavān kalyāṇadharmā buddhavacanabahuśrutaśca",
    "T07vabhdicu:3595": " bhavati nirmatsarī muktahastaśca bhavati nirvāṇānuśaṃsaḥ satkṛtya svahastaṃ kālena",
    "T07vabhdicu:3596": " parānanupahatya dadāti, sa khalu",
    "T07vabhdicu:3597": " satkārādiguṇopetaṃ phalaṃ tasmādavāpnute /",
    "T07vabhdicu:3598": " ataḥ satkṛtya dānātsatkāralābhī bhavati /",
    "T07vabhdicu:3599": " svahastadānādudāreṣu bhogaparibhogeṣu ruciṃ labhate /",
    "T07vabhdicu:3600": " kāladānātkālabhogāna labhate /",
    "T07vabhdicu:3601": " parānupaghātādanācchedyāṃllabhate nirapakṣālamanyādibhirasādhāraṇān /",
    "T07vabhdicu:3602": " etāvaddātā viśiṣyate /",
    "T07vabhdicu:3603": " kathaṃ vastu ?",
    "T07vabhdicu:3604": " vastu varṇādisaṃpannaṃ saurūpyādi phalapradam // Abhidh-d_247 //",
    "T07vabhdicu:3605": " yadi vastu varṇagandharasasparśasampannaṃ bhavati tadā viśiṣyate /",
    "T07vabhdicu:3606": " tataḥ surupitvaṃ yaśasvitā priyatā sukumāratvaṃ sukhasparśāṅgatā bhavati yathākramam /",
    "T07vabhdicu:3607": " evaṃ vastu viśiṣṭa bhavati //",
    "T07vabhdicu:3608": " guṇaduḥkhopakārākhyardharmaiḥ kṣetraṃ viśiṣyate /",
    "T07vabhdicu:3609": " guṇādhikaṃ kṣetraṃ bhavati /",
    "T07vabhdicu:3610": " tiryañcamupādāya yāvanmanuṣyāṇāṃ guṇāstaratamakrameṇa yāvadbuddhasya /",
    "T07vabhdicu:3611": " yathoktam- “tiryagyonigatāya dānaṃ datvā śataguṇo vipākaḥ pratikāṅkṣitavyaḥ syāt /",
    "T07vabhdicu:3612": " duḥśīlāya manuṣyabhūtāya datvā sahasraguṇaḥ /",
    "T07vabhdicu:3613": " ” duḥkhaviśeṣātkṣetraṃ viśiṣyate /",
    "T07vabhdicu:3614": " yathaupadhikeṣu puṇyakriyāvastuṣu /",
    "T07vabhdicu:3615": " “glānāya dānaṃ glānopasthāya kāyadānaṃ śītalikāvardalikādiṣu (Jaini_213)",
    "T07vabhdicu:3616": " ca dānam” iti vistaraḥ /",
    "T07vabhdicu:3617": " upakāritvaviśeṣāt /",
    "T07vabhdicu:3618": " yathā mātāpitroranyeṣāṃ copakāriṇāṃ ye aṭavīdurgakāntāre bhūtavyasanebhyo nistārayanti /",
    "T07vabhdicu:3619": " yaduktam- 'cetanāviśeṣātphalaviśeṣaḥ'; iti /",
    "T07vabhdicu:3620": " atha kathaṃ cetanāyāḥ viśeṣo bhavati ? brūmaḥ-",
    "T07vabhdicu:3621": " āśayādi mṛdutvādermṛdutvādīni karmaṇaḥ // Abhidh-d_248 //",
    "T07vabhdicu:3622": " paṇyāṃ khalu kāraṇānāṃ mṛdutvādiviśeṣātkarma viśiṣyate /",
    "T07vabhdicu:3623": " āśayacetanāprayogādhiṣṭhānakṣetrapṛṣṭhānāṃ mṛdutvādeḥ karmaviśeṣaḥ /",
    "T07vabhdicu:3624": " tatrāśayābhiprāyaḥ yathā- evaṃ caivaṃ ca kuryāṃ kariṣyāmīti vā cetanāyā karmapathaṃ samākṣipati /",
    "T07vabhdicu:3625": " prayogastadadhiṣṭhānaṃ kāyavākkarma /",
    "T07vabhdicu:3626": " adhiṣṭhānaṃ karmapathaḥ /",
    "T07vabhdicu:3627": " kṣetraṃ yasmai vastu pratipādyate /",
    "T07vabhdicu:3628": " pṛṣṭhaṃ nāma yatkṛtvā punaḥ sakṛdasakṛdvānukaroti //",
    "T07vabhdicu:3629": " yaduktam- 'āryebhyo dānamaprameyaphalam'; iti /",
    "T07vabhdicu:3630": " atha kimanāryebhyaḥ sarvebhyaḥ prameyam ? netyāha-",
    "T07vabhdicu:3631": " dharmadātre 'pi bālāya pitre mātre 'tha rogiṇe /",
    "T07vabhdicu:3632": " ameyaṃ bodhisattvāya dānamanyabhavāya ca // Abhidh-d_249 //",
    "T07vabhdicu:3633": " ebhyaḥ pañcabhyaḥ pṛthagjanebhyo 'pi dānamaprameyaṃ bhavati //",
    "T07vabhdicu:3634": " atha kasya kasmai datvā dānamagryaphalaṃ bhavati ?",
    "T07vabhdicu:3635": " tadabhidhīyate-",
    "T07vabhdicu:3636": " bodhisattvasya yaddānamanyasyāpi yadaṣṭamam /",
    "T07vabhdicu:3637": " vipaścidbhistadākhyātaṃ śreṣṭhaṃ yaccārhato 'rhate // Abhidh-d_250 //",
    "T07vabhdicu:3638": " yatkhalu bodhisattvaḥ sarvasattvahitādhyāśayeṇa dānaṃ dadāti tadagryamuttamārthaphalatvāt bhagavatāṣṭau khalu dānānyuktāni sūtre “āsādya dānam",
    "T07vabhdicu:3639": " bhayadānam /",
    "T07vabhdicu:3640": " adāt me dānam /",
    "T07vabhdicu:3641": " dāsyati me dānam /",
    "T07vabhdicu:3642": " dattapūrvaṃ me pitṛbhirdānam /",
    "T07vabhdicu:3643": " dadāti svargārtham /",
    "T07vabhdicu:3644": " kītyartham /",
    "T07vabhdicu:3645": " yāvaduttāmārthasya prāptaye dadātyetadagryam /",
    "T07vabhdicu:3646": " yacca traidhātukavītarāgo 'rhannarhate dadāti dānamidamagryam” iti /",
    "T07vabhdicu:3647": " sūtra uktam- “sāṃcetanikasyāhaṃ karmaṇaḥ kṛtopacitasya nāpratisaṃvedyaphala vadāmi” iti /",
    "T07vabhdicu:3648": " atha kimidaṃ kṛtamupacitaṃ vā ? taducyate-",
    "T07vabhdicu:3649": " saṃpradhārya yadākṣiptaṃ pūraṇādidṛḍhīkṛtam /",
    "T07vabhdicu:3650": " vigatapratipakṣaṃ ca tatkarmopacitaṃ matam // Abhidh-d_251 //",
    "T07vabhdicu:3651": " tatra saṃpradhāryākṣiptaṃ nābuddhipūrvaṃ yadṛcchayā yacca kṛtvā paripūrikābhiścetanābhiḥ paripūritaṃ bhavati /",
    "T07vabhdicu:3652": " pṛṣṭhataśca dṛḍhīkṛtaṃ bhavayi /",
    "T07vabhdicu:3653": " niṣkaukṛtyādipratipakṣaṃ ca bhavati /",
    "T07vabhdicu:3654": " tatkarmopacitamucyate //",
    "T07vabhdicu:3655": " kathaṃ caittādiṣvasati pratigṛhītari puṇyopajātirbhavati ? brūmaḥ /",
    "T07vabhdicu:3656": " svasmāttyāgaguṇāpekṣāścaittāścaityārcatādiṣu /",
    "T07vabhdicu:3657": " vinā pratigṛhītrāpi phalaṃ maitrīvihāravat // Abhidh-d_252 //",
    "T07vabhdicu:3658": " tadyathā maitrīvihāriṇo maharṣayo na ca lokaṃ sukhena yojayantyatha cāparimitaṃ puṇyaṃ",
    "T07vabhdicu:3659": " pratigṛhṇantyevaṃ caityādiṣu tadguṇādhimuktivaśena svacittaprasādādeva puṇyaprasūtimicchanti //",
    "T07vabhdicu:3660": " sūtra uktam- “dve dāne /",
    "T07vabhdicu:3661": " dharmadānamāmiṣadānaṃ ca /",
    "T07vabhdicu:3662": " ” tatrāmiṣadānamuktam /",
    "T07vabhdicu:3663": " dharmadānamucyate-",
    "T07vabhdicu:3664": " dharmadānasvabhāvo vāktattvanāmādigocaraḥ /",
    "T07vabhdicu:3665": " avyākṛtasvabhāvatvānna nāmādyannadānavat // Abhidh-d_253 //",
    "T07vabhdicu:3666": " yathaiva kuśalatvāt trikarmasvabhāvamāmiṣadānaṃ nānnapānam /",
    "T07vabhdicu:3667": " suvarṇādisvabhāvaṃ tat,",
    "T07vabhdicu:3668": " avyākṛtatvāt /",
    "T07vabhdicu:3669": " tadvadvācaḥ kuśalatvāddharmadānaṃ vāksvabhāvam /",
    "T07vabhdicu:3670": " na nāmakāyādisvabhāvam //",
    "T07vabhdicu:3671": " uktaṃ dānamayaṃ puṇyakriyādivastu /",
    "T07vabhdicu:3672": " śīlamayamārabhyate /",
    "T07vabhdicu:3673": " śīlaṃ śubhamayaṃ rūpaṃ vyākhyātaṃ tatprabhedataḥ /",
    "T07vabhdicu:3674": " kuśalameva rūpaṃ śīlamayaṃ puṇyakriyāvastu /",
    "T07vabhdicu:3675": " tatpunarvijñaptyavijñaptirūpam /",
    "T07vabhdicu:3676": " avijñaptirūpamapi triprabhedaṃ prātimokṣadhyānānāsravasaṃgṛhītam /",
    "T07vabhdicu:3677": " tadapivyākhyātaṃ (Jaini_216)",
    "T07vabhdicu:3678": " vistaraśaḥ /",
    "T07vabhdicu:3679": " etadapi śīlamayaṃ puṇyakriyāvastu mahābhogatāphalaṃ mokṣaphalaṃ ca,",
    "T07vabhdicu:3680": " praṇidhipariṇāmanaviśeṣāt /",
    "T07vabhdicu:3681": " śāstre tu tappradhānatvātproktaṃ svargopapattaye // Abhidh-d_254 //",
    "T07vabhdicu:3682": " tatpunaretacchīlaṃ viśuddhaṃ cāviśuddhaṃ ca bhavati /",
    "T07vabhdicu:3683": " tatra viśuddham",
    "T07vabhdicu:3684": " dauḥśīlyāśubhamūlādyairdoṣairyanna vidūṣitam /",
    "T07vabhdicu:3685": " tadvipakṣaśamāṅgaṃ ca yattacchadvamihocyate // Abhidh-d_255 //",
    "T07vabhdicu:3686": " yatkhalu śīlaṃ dauḥśīlyena na vidūṣitaṃ prāṇātipātādināṣṭaprakāreṇa,",
    "T07vabhdicu:3687": " tatsamutthāpakaiśca kleśopakleśairmithyādṛṣṭyādibhiranupahatam,",
    "T07vabhdicu:3688": " kleśopakleśavipakṣaiśca smṛtyupasthānādibhiḥ parigṛhetam,",
    "T07vabhdicu:3689": " nirvāṇapariṇāmitaṃ ca na saṃsārabījabhūtaṃ bhavati /",
    "T07vabhdicu:3690": " pañcabhiḥ kāraṇairityanye /",
    "T07vabhdicu:3691": " maulaiḥ karmapathairviśuddham,",
    "T07vabhdicu:3692": " sāmantakairviśuddham,",
    "T07vabhdicu:3693": " vitarkairanupahatam,",
    "T07vabhdicu:3694": " smṛtyānuparigṛhītam,",
    "T07vabhdicu:3695": " nirvāṇābhimukha ceti tadviśuddhaśīlamiṣyate /",
    "T07vabhdicu:3696": " tadviparyayādaviśuddhaṃ veditavyam /",
    "T07vabhdicu:3697": " vyākhyātaṃ śīlamayaṃ puṇyakriyāvastu //",
    "T07vabhdicu:3698": " bhāvanāmayamucyate-",
    "T07vabhdicu:3699": " puṇyaṃ samāhitaṃ tvatra bhāvanā cittabhāvanāt /",
    "T07vabhdicu:3700": " yatsamādhisvabhāvaṃ samāhitaṃ puṇyaṃ tadbhāvanetyucyate /",
    "T07vabhdicu:3701": " kasmāt ? (Jaini_217)",
    "T07vabhdicu:3702": " cittabhāvanāt /",
    "T07vabhdicu:3703": " yathā tailaṃ puṣpaiścampakādibhirvāsitaṃ tanmayi bhavati tatsamādhisaṃprayuktaistatsahabhūkaiśca dharmaiścittaṃ bhāvitaṃ vāsitamityucyate,",
    "T07vabhdicu:3704": " tanmayīkaraṇāt /",
    "T07vabhdicu:3705": " na caivamasamāhitamiti /",
    "T07vabhdicu:3706": " samāhitameva cittaṃ bhāvanāmayaṃ puṇyakriyāvastu maitryādiguṇasaṃprayuktaṃ draṣṭavyam /",
    "T07vabhdicu:3707": " kathaṃ punaretatpuṇyakriyāvastu mantavyam ?",
    "T07vabhdicu:3708": " kiṃ puṇyaṃ kriyā ca vastu ca puṇyakriyāvastu,",
    "T07vabhdicu:3709": " samāhāralakṣaṇo 'yaṃ dvandvaḥ samāso 'tha puṇyakriyayorvastu puṇyakriyāvastu ?",
    "T07vabhdicu:3710": " atha puṇyakriyāyā vastu puṇyakriyāvastviti ?",
    "T07vabhdicu:3711": " yathā na doṣastathāstu /",
    "T07vabhdicu:3712": " kathaṃ ca na doṣaḥ ?",
    "T07vabhdicu:3713": " tatra tāvat /",
    "T07vabhdicu:3714": " kāyavākkarmasvabhāvatvāt tridhā kuśalatvātpuṇyam /",
    "T07vabhdicu:3715": " karmātmakatvātkriyā /",
    "T07vabhdicu:3716": " tatsamutthāpikāyāścetanāyā adhiṣṭhānātvādvastu /",
    "T07vabhdicu:3717": " yā tatsamutthāpikā cetanā sā puṇyaṃ ca kriyā ca,",
    "T07vabhdicu:3718": " tatsahabhuvo dharmāḥ puṇyameva /",
    "T07vabhdicu:3719": " śīlamayaṃ tu kāyavākkarmaiveti tridhā bhavati /",
    "T07vabhdicu:3720": " bhāvanāmayaṃ maitro puṇyaṃ ca puṇyakriyāśca vastu /",
    "T07vabhdicu:3721": " tatsaṃprayuktāyāścetanāyā maitryadhiṣṭhānenābhisaṃskārāṇāṃ maitrīsahabhūcetanā śīlaṃ ca puṇyakriyā ca /",
    "T07vabhdicu:3722": " anye tatsahabhuvaḥ puṇyameveti /",
    "T07vabhdicu:3723": " tatpunaretadbhāvanāmayaṃ puṇyakriyāvastu sarvaṃ tatsarvahetutve 'pi sati",
    "T07vabhdicu:3724": " pradhānyādapavargāya taduktaṃ sarvadarśinā // Abhidh-d_256 //",
    "T07vabhdicu:3725": " uttamārthaprāptaye khalvāsannatamo heturbhāvaneti kṛtvā bhagavatā bhāvanāmayameva kuśalamūlaṃ visaṃyogāya vidhiyuktamuktam /",
    "T07vabhdicu:3726": " puṇyakriyāvastubhedena triprakāraṃ śubham /",
    "T07vabhdicu:3727": " punaranyena prakāratrayeṇa śubhabhedo vyākhyāyate-",
    "T07vabhdicu:3728": " puṇyanirvāṇabhāgīyaṃ nirvedhānuguṇaṃ tathā /",
    "T07vabhdicu:3729": " śāsane 'sminsamāsena śubhamūlaṃ tridheṣyate // Abhidh-d_257 //",
    "T07vabhdicu:3730": " puṇyabhāgīyaṃ yena devamanuṣyopapattibījaṃ pratigṛhṇāti maheśākhyaiśca kulamahābhogarūpyacakravartiśakrapuṣpaketubrahmatvādīnāṃ prāptaye phalamākṣipati",
    "T07vabhdicu:3731": " mokṣabhāgīyaṃ yenāvikampya mokṣāśayāvasthānādavaśyaṃ parinirvāṇadharmā bhavati /",
    "T07vabhdicu:3732": " nirvedhabhāgīyamūṣmagatamūṣmaṃ caturvidham //",
    "T07vabhdicu:3733": " atha yadidaṃ loka ucyate lipimudrāgaṇanāsaṃkhyeti eṣāṃ kaḥ svabhāvaḥ ? ucyate-",
    "T07vabhdicu:3734": " lipimudrātha gaṇanā kāyavākkarmalakṣaṇā /",
    "T07vabhdicu:3735": " saṃkhyā khalvapi vijñeyā manaskarmasvabhāvikā // Abhidh-d_258 //",
    "T07vabhdicu:3736": " tatra tāvallipimudre yogapravartitaṃ kāyakarmasamutthānamiti pañcaskandhātmikā lipiḥ /",
    "T07vabhdicu:3737": " yena tu karmaṇākṣarāṇi nirvartyante tatkarma lipirityucyate /",
    "T07vabhdicu:3738": " nāma yatkhanyate dantaviṣāṇasuvarṇādiṣu sā mudrā /",
    "T07vabhdicu:3739": " natu yena karmaṇā khanyate tatkarmocyate /",
    "T07vabhdicu:3740": " kāvyamapi yogapravartitaṃ vākkarmasamutthānaṃ pañcaskandhāḥ /",
    "T07vabhdicu:3741": " saṃkhyāpi yogapravartitaṃ manaskarma /",
    "T07vabhdicu:3742": " yanmanasā saṃkalitaṃ dharmāṇāṃ sā tu saparivārā catuskandhasvabhāveti //",
    "T07vabhdicu:3743": " abhidharmadīpe vibhāṣāprabhāyāṃ vṛttau caturthādhyāyaḥ samāptaḥ //",
    "T07vabhdicu:3744": " pañcamo 'dhyāyaḥ /",
    "T07vabhdicu:3745": " prathamaḥ pādaḥ",
    "T07vabhdicu:3746": " uktāni karmāṇa /",
    "T07vabhdicu:3747": " atha yadayaṃ lokaḥ pañcagati cakrāvartaparivartanimittāni karmāṇyācinoti,",
    "T07vabhdicu:3748": " kāryāṇi cotsṛjyākāryakarmakārī bhavati,",
    "T07vabhdicu:3749": " dakṣiṇaṃ ca mārgaṃ hitvā vāmaṃ vartmāśrayati,",
    "T07vabhdicu:3750": " paramapraśāntaṃ ca paraṃ brahmāpāsyānekaduḥkhopadravanīḍabhūte saṃsāre janma pratipadyate tatra ko heturityabhidhīyate-",
    "T07vabhdicu:3751": " akāryapravaṇo loko duḥkhabhāgī ca yadvaśāt /",
    "T07vabhdicu:3752": " rāgādīn bhavasaṃbandhānkleśānvakṣyāmi tānaham // Abhidh-d_259 //",
    "T07vabhdicu:3753": " te punaḥ kleśāḥ",
    "T07vabhdicu:3754": " svaśaktijakriyodbhūtairviśeṣaiste tu nāmabhiḥ /",
    "T07vabhdicu:3755": " āttasāmānyasaṃjñākāścodyante 'nuśayādibhiḥ // Abhidh-d_260 //",
    "T07vabhdicu:3756": " tatra tāvatsāmānyasaṃjñā svakriyānirjātāḥ kliśnantīti kleśāḥ anuśerata (Jaini_220)",
    "T07vabhdicu:3757": " ityanuśayāḥ /",
    "T07vabhdicu:3758": " ābhavāgramupādāya yāvadavīciṃ stravanti srāvayanti ca cittasantatimityāsravāḥ /",
    "T07vabhdicu:3759": " āsravāniti pañcalakṣaṇānatra saṃyojantīti saṃyojanāni /",
    "T07vabhdicu:3760": " granthayantīti granthāḥ /",
    "T07vabhdicu:3761": " yojayantīti yogāḥ /",
    "T07vabhdicu:3762": " apaharantītyoghāḥ /",
    "T07vabhdicu:3763": " upādadata ityupādānānyeṣāṃ sāmānyanāma kleśa iti //",
    "T07vabhdicu:3764": " tatra ke kiyanto vānuśayāḥ ?",
    "T07vabhdicu:3765": " tadavadyotyate-",
    "T07vabhdicu:3766": " rāgapratighasaṃmohamānakāṅkṣākudṛṣṭayaḥ /",
    "T07vabhdicu:3767": " ṣaḍete 'nuśayāḥ proktāḥ śreyodvāravibandhinaḥ // Abhidh-d_261 //",
    "T07vabhdicu:3768": " ete khalu ṣaḍanuśayāḥ saṃsārapravṛttihetavaḥ śreyomārgavivandhinaśca śāstra uktāḥ /",
    "T07vabhdicu:3769": " teṣāṃ niruktiḥ santānānugatā ityanuśayāḥ dhātrocailamalavat /",
    "T07vabhdicu:3770": " anubadhnantīti vānuśayāḥ,",
    "T07vabhdicu:3771": " khavarajalacaravat /",
    "T07vabhdicu:3772": " ta ete vṛttitaśca draṣṭavyāḥ,",
    "T07vabhdicu:3773": " hiṅgvādibhakṣaṇavat /",
    "T07vabhdicu:3774": " phalataśca pārāvatabhujaṅgasūkarajanmāpātanavat /",
    "T07vabhdicu:3775": " pudgalataśca nandāṅgulimālasunakṣatrādivat //",
    "T07vabhdicu:3776": " atha rāgādayo 'nuśayāḥ kathaṃ draṣṭavyāḥ ?",
    "T07vabhdicu:3777": " kiṃ rāgādaya evānuśayāḥ,",
    "T07vabhdicu:3778": " āhosvidrāgādīnāmanuśayāḥ ? kiñcātaḥ /",
    "T07vabhdicu:3779": " rāgādaya evānuśayāścetsūtravirodhaḥ- (Jaini_221)",
    "T07vabhdicu:3780": " “ihaikatyo na kāmarāgaparyavasthitena cetasā bahulaṃ viharatyutpannasya kāmarāgaparyavasthānasyottaranissaraṇaṃ yathābhūtaṃ prajānāti /",
    "T07vabhdicu:3781": " tasya tatkāmarāgaparyavasthānaṃ sthāmaśaḥ samyaksusaṃvahataṃ sānuśayaṃ prahīyate” iti /",
    "T07vabhdicu:3782": " rāgādīnāmanuśayā iti cedviprayuktānuśayaprasaṅgādabhidharmavirodhaḥ- “kāmarāgānuśayastribhirindriyaissaprayuktaḥ” iti /",
    "T07vabhdicu:3783": " karmadhāraya eva parigṛhyate na ṣaṣṭhīsamāsa iti vaibhāṣikāḥ /",
    "T07vabhdicu:3784": " nanu coktaṃ sūtravirodha iti /",
    "T07vabhdicu:3785": " sānuśayaṃ sānubandhamityarthaḥ /",
    "T07vabhdicu:3786": " aupacāriko vā sūtre 'nuśayaśabdaḥ (Jaini_222)",
    "T07vabhdicu:3787": " prāptau yathā duḥkho 'gniriti /",
    "T07vabhdicu:3788": " lākṣaṇikastvabhidharme kleśa evānuśayaḥ /",
    "T07vabhdicu:3789": " tasmāsaṃprayuktā evānuśayāḥ /",
    "T07vabhdicu:3790": " “evaṃ tu sādhu yathā dārṣṭāntikānām” iti kośakāraḥ /",
    "T07vabhdicu:3791": " kathaṃ ca dārṣṭāntikānām ?",
    "T07vabhdicu:3792": " “kāmarāgasyānuśayaḥ kāmarāgānuśayaḥ /",
    "T07vabhdicu:3793": " na cānuśayaḥ saṃprayukto na viprayuktaḥ;",
    "T07vabhdicu:3794": " tasyādravyāntaratvāt /",
    "T07vabhdicu:3795": " supto hi kleśo 'nuśayaityucyate /",
    "T07vabhdicu:3796": " prabuddhaḥ paryavasthānam /",
    "T07vabhdicu:3797": " kā ca tasya prasuptiḥ ?",
    "T07vabhdicu:3798": " asaṃmukhībhūtasya bījabhāvānubandhaḥ /",
    "T07vabhdicu:3799": " kaḥ praboadhaḥ ?",
    "T07vabhdicu:3800": " saṃmukhībhāvaḥ /",
    "T07vabhdicu:3801": " ko 'yaṃ vījabhāvo nāma ?",
    "T07vabhdicu:3802": " ātmabhāvasya kleśajā kleśotpādakaśaktiḥ,",
    "T07vabhdicu:3803": " yathā cāṅkurādīnāṃ śāliphalajā (Jaini_223)",
    "T07vabhdicu:3804": " śāliphalotpādanaśaktiḥ” iti /",
    "T07vabhdicu:3805": " yattarhi sūtra eva kleśo 'nuśaya uktaḥ ṣaṭṣaṭke- “so 'sya bhavati sukhāyāṃ vedanāyāṃ rāgānuśayaḥ” iti ?",
    "T07vabhdicu:3806": " bhavatīti vacanādadoṣaḥ /",
    "T07vabhdicu:3807": " nāso tadaivānuśayaḥ /",
    "T07vabhdicu:3808": " kadā tarhi ? yadā prasupto bhavati / /",
    "T07vabhdicu:3809": " hetau vā phalopacāra eṣaḥ” iti /",
    "T07vabhdicu:3810": " tadetatsautrāntikairantargataṃ buddhavacananītiśravaṇakausīdyamāvirbhāvyate /",
    "T07vabhdicu:3811": " (Jaini_225) katham ?",
    "T07vabhdicu:3812": " uktottaratvāt /",
    "T07vabhdicu:3813": " uktamatra karmacintāyāmuttaraṃ tattvasaptatau ca /",
    "T07vabhdicu:3814": " tatsmaryatām /",
    "T07vabhdicu:3815": " mā pramoṣīḥ /",
    "T07vabhdicu:3816": " punaścāpadiśyate /",
    "T07vabhdicu:3817": " sautrāntikaparikalpite pratibījakalpe cittaśaktibījabhāvanāpakṣe nivṛttyuttaramanyānanyatvādidoṣāt /",
    "T07vabhdicu:3818": " nānyānanya iti bījavāsanāvasthāne cittavināśābhyupagame ca madhyamāpratipatsiddhiriti cet / na /",
    "T07vabhdicu:3819": " cittasvabhāvaśaktikriyābhāve tadantadvayāsiddhau madhyamāpratidanupapatteḥ khapuṣpamayadaṇḍavat /",
    "T07vabhdicu:3820": " te punaḥ",
    "T07vabhdicu:3821": " rāgadvedhāt matāḥ sapta dṛṣṭibhedāddaśa smṛtāḥ /",
    "T07vabhdicu:3822": " bhūyo 'ṣṭānavatirjñeyā dhātvākārādibhedataḥ // Abhidh-d_262 //",
    "T07vabhdicu:3823": " tatra kāyarāgabhavarāgabhedaṃ purastādvakṣyate /",
    "T07vabhdicu:3824": " dṛṣṭibhedo 'pi satkāyadṛṣṭyādibhedena pañcadhā /",
    "T07vabhdicu:3825": " rāgabhedaṃ ca dvidhā vakṣyāmaḥ /",
    "T07vabhdicu:3826": " te punarete sarva evānuśayā yathāsaṃbhavaṃ dhātvākāraprakārabhedenāṣṭānavatirbhavanti /",
    "T07vabhdicu:3827": " tatra kecitpaṇḍitā darśayanti /",
    "T07vabhdicu:3828": " dhātubhedena kāmāvacarāḥ ṣaḍtriṃśaddarśanabhāvanāheyāḥ /",
    "T07vabhdicu:3829": " dvātriṃśaddarśanaheyāḥ /",
    "T07vabhdicu:3830": " rūpāvacarā ekatriṃśadubhayaheyāḥ,",
    "T07vabhdicu:3831": " aṣṭāviṃśatirdarśanaheyāḥ pañca pratighavarjyāḥ /",
    "T07vabhdicu:3832": " evamārūpyāvacarāḥ /",
    "T07vabhdicu:3833": " tatra kathaṃ kāmāvacarāḥ ṣaḍtriṃśadbhavanti ?",
    "T07vabhdicu:3834": " darśanabhāvanāheyaprakāranaiyamyabhedāt /",
    "T07vabhdicu:3835": " dṛṣṭīnāmapidhātvākāraprakārabhedāt ṣaḍtriṃśatvam /",
    "T07vabhdicu:3836": " pratighasya dhātunaiyamyāt pañcatvam /",
    "T07vabhdicu:3837": " vayaṃ punareṣāṃ bhedaṃ ślokānugatameva darśayiṣyāmaḥ /",
    "T07vabhdicu:3838": " tatra katyeṣāmaṣṭānavateranuśayāṇāṃ duḥkhadarśanaheyāḥ kati yāvadbhāvanāheyāḥ ?",
    "T07vabhdicu:3839": " tatra kāmadhātau tāvat /",
    "T07vabhdicu:3840": " pratiduḥkhādisatyaṃ yathākramaṃ daśa sapta saptāṣṭau duḥkhādidarśanaheyā dvātriṃśatkāmadhātau bhavanti /",
    "T07vabhdicu:3841": " teṣu teṣāṃ vipratipatteḥ /",
    "T07vabhdicu:3842": " evaṃ rūpārūpyadhātvorabhyuhya vaktavyam //",
    "T07vabhdicu:3843": " kāmarāgo bhavākhyaśca dvidhāḥ rāgaḥ prabhidyate /",
    "T07vabhdicu:3844": " prāyo bahiṣpravṛttatvādantarvattyādibhedataḥ // Abhidh-d_263 //",
    "T07vabhdicu:3845": " yathākramam /",
    "T07vabhdicu:3846": " ukto rāgabhedaḥ /",
    "T07vabhdicu:3847": " dṛṣṭibhedo nirdiśyate-",
    "T07vabhdicu:3848": " satkāyāntadvayagrāhau mithyādarśanameva ca /",
    "T07vabhdicu:3849": " dṛṣṭiśīlavratāmarśāvityetāḥ pañca dṛṣṭayaḥ // Abhidh-d_264 //",
    "T07vabhdicu:3850": " te punarete prabhidyamānā dhātuprakārākārabhedenāṣṭānavatirbhavanti /",
    "T07vabhdicu:3851": " ṣaṭtriṃśatkāmāvacarāḥ /",
    "T07vabhdicu:3852": " ekatriṃśadrūpāvacarāḥ /",
    "T07vabhdicu:3853": " ekatriṃśadārūpyāvacarāḥ /",
    "T07vabhdicu:3854": " darśanabhāvanāheyaprakāranaiyamyāt //",
    "T07vabhdicu:3855": " kati punarebhyaḥ kāmadhātau darśanaheyāḥ kati yāvadbhāvanāheyāḥ ?",
    "T07vabhdicu:3856": " tadavadyotyate-",
    "T07vabhdicu:3857": " daśeha duḥkhadṛggheyāḥ",
    "T07vabhdicu:3858": " sarve 'pi daśeha kāmadhātau duḥkhe vipratipannatvādduḥkhadarśanaheyāḥ /",
    "T07vabhdicu:3859": " sapta hetvīkṣaṇakṣayāḥ /",
    "T07vabhdicu:3860": " ebhyo daśabhyaḥ satkāyāntargrāhadṛṣṭiśīlavrataparāmarśatrayaṃ hitvā /",
    "T07vabhdicu:3861": " saptāpavargadṛggheyāḥ",
    "T07vabhdicu:3862": " eta eva",
    "T07vabhdicu:3863": " aṣṭau mārgekṣaṇakṣayāḥ // Abhidh-d_265 //",
    "T07vabhdicu:3864": " satkāyāntargrāhadṛṣṭī hitvā /",
    "T07vabhdicu:3865": " te 'pi phalabhūteṣu skandheṣu vipratipannatvādduḥkhadarśanaheyaiva /",
    "T07vabhdicu:3866": " dṛṣṭiheyāvalambitvātsadākāraparigrahāt /",
    "T07vabhdicu:3867": " rāgādayastu catvāro jñeyā mārgadvayakṣayāḥ // Abhidh-d_266 //",
    "T07vabhdicu:3868": " te darśanaprahātavyāsteṣāṃ caturṇāṃ rāgādīnāṃ yasmādālambanamatastatprahāṇātteṣāmapi (Jaini_228)",
    "T07vabhdicu:3869": " prahāṇaṃ stambhanipātādupastambhanipātanavat /",
    "T07vabhdicu:3870": " ye tu rāgādayaścatvāraḥ svalakṣaṇakleśāste bhāvanāprahātavyā draṣṭavyā rāgapratighamānāvidyāḥ //",
    "T07vabhdicu:3871": " atra punaḥ",
    "T07vabhdicu:3872": " pratikalpavaśotpatterdṛṣṭikāṅkṣe tu dṛkkṣaye /",
    "T07vabhdicu:3873": " avidyamāne khalu vastunyete skandheṣu viparītasaṃdehākāragrahaṇaṃ kṛtvā pravartete /",
    "T07vabhdicu:3874": " tasmādete darśanaheye cetoddhāṭanamātreṇa sāradravyāstitvasaṃdehāpagamavat /",
    "T07vabhdicu:3875": " rūpepyevaṃ tathārūpye pratighānuśayādṛte // Abhidh-d_267 //",
    "T07vabhdicu:3876": " yathā kāmadhātau proktāḥ,",
    "T07vabhdicu:3877": " rūpārūpyadhātvorapyevaṃ draṣṭavyāḥ /",
    "T07vabhdicu:3878": " pratighānuśayaṃ varjayitvā /",
    "T07vabhdicu:3879": " tatra hi śamathasnigdhasantānatvātpratighanimittābhāvācca pratighānuśayo nāsti /",
    "T07vabhdicu:3880": " tatra satkāyāntargrāhadṛṣṭī ekaprakāre duḥkhadarśanamātraheyatvāt /",
    "T07vabhdicu:3881": " mithyādṛṣṭidṛṣṭiparāmarśavicikitsāḥ pratyekaṃ catuṣprakārāḥ,",
    "T07vabhdicu:3882": " catussatyadarśanaheyatvāt /",
    "T07vabhdicu:3883": " śīlavrataparāmarśo dviprakāro duḥkhamārgadarśanaheyatvāt /",
    "T07vabhdicu:3884": " rāgādayaḥ pañcaprakārāḥ,",
    "T07vabhdicu:3885": " catussatyadarśanabhāvanāheyatvāt /",
    "T07vabhdicu:3886": " ta ete kāmadhātau ṣaṭtriṃśadbhavanti /",
    "T07vabhdicu:3887": " rūpadhātāvekatriṃśadārūpyadhātāvekatriṃśaditi samastā daśanabhāvanāheyā aṣṭānavatirbhavanti /",
    "T07vabhdicu:3888": " tebhyaḥ punaraṣṭāśīti darśanaprahātavyāḥ /",
    "T07vabhdicu:3889": " daśa bhāvanāprahātavyāḥ //",
    "T07vabhdicu:3890": " atha ya ete 'ṣṭāśītiranuśayā darśanaprahātavyāḥ kimete darśanamārgeṇaiva prahīyante ?",
    "T07vabhdicu:3891": " netyāha / kiṃ tarhi ?",
    "T07vabhdicu:3892": " bhavāgre kṣāntiheyā ye dṛggheyā eva te matāḥ /",
    "T07vabhdicu:3893": " te hyekāntenānvayakṣāntivadhyāḥ /",
    "T07vabhdicu:3894": " jñānavadhyāstu ye tasminnabhyāsenaiva tatkṣayaḥ // Abhidh-d_268 //",
    "T07vabhdicu:3895": " evamanyāsvapi bhūmiṣu ye 'nuśayā jñānavadhyāsta āryāṇāṃ pṛthagjanānāṃ ca bhāvanāmārgeṇaiva prahīyante /",
    "T07vabhdicu:3896": " śeṣāstūbhayathā /",
    "T07vabhdicu:3897": " yathāyogaṃ śeṣāsu khalu bhūmiṣu yathāsaṃbhavaṃ dharmānvayakṣāntibadhyā anuśayā āryāṇāṃ darśanaheyāḥ,",
    "T07vabhdicu:3898": " pṛthagjanānāṃ ca bhāvanāheyā iti boddhavyam //",
    "T07vabhdicu:3899": " atha yā imāḥ pañca dṛṣṭayo dhātvākāraprakārabhedena ṣaṭtriṃśaddhā bhinnāstāsāṃ pratyekaṃ kaḥ svabhāvaḥ ?",
    "T07vabhdicu:3900": " tadārabhyate -",
    "T07vabhdicu:3901": " ahaṃ mameti yā dṛṣṭirasau satkāyadṛk smṛtā /",
    "T07vabhdicu:3902": " taducchedadhruvagrāhau yau sāntargrāhadṛṅmatā // Abhidh-d_269 //",
    "T07vabhdicu:3903": " hetubalasāmarthyādasacchāstraśravaṇācca pṛthagjanasyāhaṃ mamemi pañcasūpādānaskandheṣu ya ātmagrāhaḥ sā satkāyadṛṣṭirityucyate /",
    "T07vabhdicu:3904": " sati sīdati vā kāye dṛṣṭirviparītākārā satkāyadṛṣṭiriti nirvacanam /",
    "T07vabhdicu:3905": " saiṣātmātmīyākārabhedāddviprakārā /",
    "T07vabhdicu:3906": " punaḥ pañcaskandhālambanāḥ pañcātmadṛṣṭayo bhavanti /",
    "T07vabhdicu:3907": " (Jaini_230) pañcadaśātmīyadṛṣṭayaḥ /",
    "T07vabhdicu:3908": " tāḥ samastā viṃśatikoṭikā satkāyadṛṣṭiriti vyākhyāyate /",
    "T07vabhdicu:3909": " tayorgṛhītasya viparyāsenātmākhyasyāsadvastuno 'satpuruṣasaṃsargānnityatvagrāho vā nityatvagrāheṇa vā sāntargrāhadṛṣṭiriti //",
    "T07vabhdicu:3910": " phalahetvapavādo yaḥ sā mithyādṛṣṭirucyate /",
    "T07vabhdicu:3911": " phalahetugrahaṇe vastukriyāgrahaṇaṃ pratyetavyam /",
    "T07vabhdicu:3912": " anena śāstraproktayā mithyādṛṣṭeḥ sākalyena grahaṇaṃ pratyetavyam /",
    "T07vabhdicu:3913": " jñeyo dṛṣṭiparāmarśaḥ hīnavastūttamagrahaḥ // Abhidh-d_270 //",
    "T07vabhdicu:3914": " ahetāvapathe caiva taddhi śīlavratāhvayaḥ /",
    "T07vabhdicu:3915": " sarvaṃ khalu sāsravaṃ vastu hīnārhatvāddhīnam /",
    "T07vabhdicu:3916": " ādigrahaṇaśabdasya cātra lopo draṣṭavyaḥ /",
    "T07vabhdicu:3917": " dṛṣṭyādiparāmarśo dṛṣṭiparāmarśaḥ /",
    "T07vabhdicu:3918": " catasro dṛṣṭīḥ pratyavaraṃ ca vastvagrato gṛhṇāti kathamagryeyaṃ dṛṣṭiḥ ?",
    "T07vabhdicu:3919": " yeyamātmadṛṣṭiḥ- ātmānamahaṃ pūjayiṣyāmi vāsudevo 'tra pūjito bhaviṣyatīti hīnapuruṣaṃpañcopādānaskandhātmakamagrataḥ pratipadyate /",
    "T07vabhdicu:3920": " nāsti dattaṃ yathāsukhaṃ pravartiṣyata ityevamādiḥ /",
    "T07vabhdicu:3921": " akāraṇe kumārge ca kāraṇamārgagrahaṇaṃ śīlavrataparāmarśaḥ /",
    "T07vabhdicu:3922": " tadyathā prakṛtīśvarapuruṣādihetukaṃ pañcopādānaskandhātmakaṃ na tṛṣṇāhetukamityakāraṇe kāraṇadarśanam /",
    "T07vabhdicu:3923": " kumārgaṃ cāgnijalapraveśādau prakṛtipuruṣāntarajñānādau ca svargāpavargahetutvam /",
    "T07vabhdicu:3924": " śīlaṃ tvatrāgnihotrānuṣṭhānaṃ pratijuhotyādyāstistro 'ntaraṅgakriyāḥ,",
    "T07vabhdicu:3925": " paśvālambhanādyāḥ bahiraṅgāḥ,",
    "T07vabhdicu:3926": " tadubhayasya yāvajjīvamanuṣṭhānaṃ śīlam /",
    "T07vabhdicu:3927": " yathoktam- “jarāmaryaṃ vaitatsatraṃ yadagnihotraṃ juhoti” iti /",
    "T07vabhdicu:3928": " vratam- āgneyamagniparicaraṇaṃ śaukramāpo hi ṣṭhādyanuṣṭhānam apāṃ śukradaivatyatvāt /",
    "T07vabhdicu:3929": " vārhaspatyaupaniṣadagodānīyaṃ jaṭāvatāraṇam /",
    "T07vabhdicu:3930": " athavā govratādīni vratānyebhiḥ śudhyate mucyata ityāhuḥ /",
    "T07vabhdicu:3931": " trayīdharmāṇasta eva te hariharahiraṇyagarbhādayo na kāraṇamupādānaskandhātmakatvāt /",
    "T07vabhdicu:3932": " na ca nityāḥ,",
    "T07vabhdicu:3933": " na cāgryā ityetadvistareṇāviṣkṛtam /",
    "T07vabhdicu:3934": " paśvālambhanāgnijalapraveśādayaśca na svargāpavargaheturdānaśīlabhāvanānāṃ taddhetutvāt /",
    "T07vabhdicu:3935": " ityato viparītadarśanametacchīlavrataparāmarśākhyamiti //",
    "T07vabhdicu:3936": " yadi tarhi puruṣeśvarādikāraṇadvāreṇa śīlavrataparāmarśaḥ pravartate,",
    "T07vabhdicu:3937": " prāptastarhi samudayadarśanaprahātavyaḥ ?",
    "T07vabhdicu:3938": " naitadasti /",
    "T07vabhdicu:3939": " yasmādasau",
    "T07vabhdicu:3940": " duḥkhabhrāntyapathādānāttadṛṣṭyutsārya eva saḥ // Abhidh-d_271 //",
    "T07vabhdicu:3941": " duḥkhabhūteṣūpādānaskandheṣu hariharahiraṇyagarbhādiṣvakāraṇeṣu buddhyā bhrāntaḥ /",
    "T07vabhdicu:3942": " tasmādyatraiva bhrāntastatraivāviparītadarśanatprahīyate /",
    "T07vabhdicu:3943": " kāpathe ca (Jaini_234)",
    "T07vabhdicu:3944": " satpathabuddhyā bhrānta iti samyaksvamārgadarśanātprahīyate /",
    "T07vabhdicu:3945": " iti siddhaṃ dvidarśanaheyaḥ śīlavrataparāmarśaḥ /",
    "T07vabhdicu:3946": " satkāyadṛṣṭyavacchedo dharmamātrekṣaṇādyataḥ /",
    "T07vabhdicu:3947": " duḥkhābhisamaye tacca taddṛggheyaiva so 'pyataḥ // Abhidh-d_272 //",
    "T07vabhdicu:3948": " yadā khalvasya dharmeṣu dharmamātrabuddhirutpannā bhavatyanityāḥ,",
    "T07vabhdicu:3949": " duḥkhāḥ,",
    "T07vabhdicu:3950": " śūnyāḥ,",
    "T07vabhdicu:3951": " anātmānaśca dharmā iti tadaiva satkāyadṛṣṭyavacchedo bhavati,",
    "T07vabhdicu:3952": " tatpravartitā cāntargrāhadṛṣṭiḥ,",
    "T07vabhdicu:3953": " tatropāttasyā api samudghāta iti /",
    "T07vabhdicu:3954": " tatra dharmadarśanamanityādyanyatamākāraṃ yasmādduḥkhābhisamayamātrādbhavatyata etad dṛṣṭidvayaṃ dukhadarśanaheyameveti siddham //",
    "T07vabhdicu:3955": " atha ya ete catvāro viparyāsāḥ- “anitye nityam” evamādayaste kiṃ svabhāvāḥ ?",
    "T07vabhdicu:3956": " tadārabhyate-",
    "T07vabhdicu:3957": " dvayaṃ dṛṣṭiparāmarśādekaḥ satkāyadṛṣṭitaḥ /",
    "T07vabhdicu:3958": " antargrāhārdhamanyastu viparyāsaḥ prakalpyate // Abhidh-d_273 //",
    "T07vabhdicu:3959": " tatra tavat /",
    "T07vabhdicu:3960": " dṛṣṭiparāmarśātsukhaśuciviparyāsau prakalpyete /",
    "T07vabhdicu:3961": " satkāyadṛṣṭerātmadṛṣṭiviparyāsaḥ,",
    "T07vabhdicu:3962": " antargrāhadṛṣṭyardhātnityaviparyāsaḥ prakalpyata (Jaini_235) iti /",
    "T07vabhdicu:3963": " nanu satkāyadṛṣṭerardhātprāpnoti ? na /",
    "T07vabhdicu:3964": " dṛṣṭyantaratvāt /",
    "T07vabhdicu:3965": " śāśvatadṛṣṭerucchedadṛṣṭirdṛṣṭyantaram /",
    "T07vabhdicu:3966": " puruṣameva tu svatantraṃ kartāraṃ vaśinamātmavādī manyamāno mamedamityabhyupagacchati tasmādātmadṛṣṭirevāsau /",
    "T07vabhdicu:3967": " yadi ca mametyetad dṛṣṭyantaraṃ syānmayā mahyamityevamādyapi dṛṣṭyantaraṃ syāt /",
    "T07vabhdicu:3968": " tasmādahaṃkāraparyāyā evaite draṣṭavyāḥ /",
    "T07vabhdicu:3969": " nanu ca sarve kleśā viparyāsāḥ viparītapravṛtatvāt ?",
    "T07vabhdicu:3970": " tatkimucyate catvāra iti ?",
    "T07vabhdicu:3971": " naiṣa doṣaḥ / yasmāt",
    "T07vabhdicu:3972": " nitīraṇasamāropaviparītapravṛttitaḥ /",
    "T07vabhdicu:3973": " viparyāsoktireṣveva dṛgvaśāt cittasaṃjñayoḥ // Abhidh-d_274 //",
    "T07vabhdicu:3974": " viparītato nitīraṇātsamāropādekāntaviparyāsācca /",
    "T07vabhdicu:3975": " na hyetadanyeṣāṃ kleśānāṃ samastamasti /",
    "T07vabhdicu:3976": " mithyādṛṣṭyucchedadṛṣṭī yadyapi nitīrayataḥ,",
    "T07vabhdicu:3977": " ekāntaviparyaste ca,",
    "T07vabhdicu:3978": " na tu samāropike dravyanāśapravṛttatvāt /",
    "T07vabhdicu:3979": " śīlavrataparāmarśo naikāntaviparītaḥ kāmavairāgyādisaṃbhavāt /",
    "T07vabhdicu:3980": " anye kleśā na santīrakāḥ /",
    "T07vabhdicu:3981": " iti catvāra eva /",
    "T07vabhdicu:3982": " nanu ca sūtra uktam- “ānitye nityamiti saṃjñāviparyāsaḥ,",
    "T07vabhdicu:3983": " cittaviparyāso dṛṣṭiviparyāsa evaṃ yāvadātmani” iti dvādaśa bhavanti /",
    "T07vabhdicu:3984": " naiṣa doṣaḥ /",
    "T07vabhdicu:3985": " nahi saṃjñācitte nitīrake /",
    "T07vabhdicu:3986": " tasmāccaturṣveva dṛṣṭisvabhāveṣu viparyāsoktiḥ /",
    "T07vabhdicu:3987": " 'dṛgvaśāt cittasaṃjñayoḥ';",
    "T07vabhdicu:3988": " taduktiriti /",
    "T07vabhdicu:3989": " saṃjñā hi lokakāryavyavahārapatitā darśanavaśādviparyastamālambananimittamudgṛhṇāti /",
    "T07vabhdicu:3990": " cittaṃ ca tadvaśānuvartīti tayoreva grahaṇam /",
    "T07vabhdicu:3991": " loke 'pi viparyastasaṃjño viparyastacittaścocyate na viparyastavedano viparyastacetana iti //",
    "T07vabhdicu:3992": " atha kiṃ dṛṣṭyanuśayavat mānānuśayasyāpi kaścidbhedo 'sti ?",
    "T07vabhdicu:3993": " vidyata ityāha /",
    "T07vabhdicu:3994": " kathamityādarśyate-",
    "T07vabhdicu:3995": " sapta mānavidhāstribhyo nava mānavidhāstridhā /",
    "T07vabhdicu:3996": " tridhātyunnamanādibhyaḥ svotkarṣādyasti nāstitā // Abhidh-d_275 //",
    "T07vabhdicu:3997": " tadasya ślokasya saṃkṣepavistāravyākhyāprabhedo 'yamādaryate /",
    "T07vabhdicu:3998": " tatra tāvatkarmasvakatāsāmarthyasaṃmugdhasya yena kenacidvastunā cittasyonnatirmānaḥ /",
    "T07vabhdicu:3999": " pratidyamānaḥ saptadhā bhavati mānaḥ,",
    "T07vabhdicu:4000": " atimānaḥ,",
    "T07vabhdicu:4001": " mānātimānaḥ,",
    "T07vabhdicu:4002": " asmimānaḥ,",
    "T07vabhdicu:4003": " abhimānaḥ,",
    "T07vabhdicu:4004": " ūnamānaḥ,",
    "T07vabhdicu:4005": " mithyāmānaśca /",
    "T07vabhdicu:4006": " eteṣāṃ prapañco yathā prakaraṇeṣu /",
    "T07vabhdicu:4007": " nanu punarjñānaprasthāne navamānavidhā uktāstadyathā- “śreyānahamasmīti mānavidhā /",
    "T07vabhdicu:4008": " sadṛśo 'hamasmīti taddṛṣṭisaṃniśritaiva mānavidhā /",
    "T07vabhdicu:4009": " sadṛśāddhīno 'hamasmīti mānavidhā /",
    "T07vabhdicu:4010": " asti me śreyānasti me sadṛśo 'sti me hīnaḥ,",
    "T07vabhdicu:4011": " nāsti me śreyo nāsti me sadṛśo nāsti me hīnaḥ” iti /",
    "T07vabhdicu:4012": " tatra śreyānahamasmīti satkāyadṛṣṭisanniśritā atimānavidhā /",
    "T07vabhdicu:4013": " sadṛśo 'hamasmīti taddṛṣṭisanniśritaiva mānavidhā /",
    "T07vabhdicu:4014": " hīno 'hamasmīti taddṛṣṭisanniśritaivonamānavidhā /",
    "T07vabhdicu:4015": " asti me śreyānityūnamānavidhā /",
    "T07vabhdicu:4016": " asti me sadṛśa iti mānavidhā /",
    "T07vabhdicu:4017": " asti me māna iti mānātimānavidhā /",
    "T07vabhdicu:4018": " nāsti me śreyāniti mānavidhā /",
    "T07vabhdicu:4019": " nāsti me sadṛśa ityatimānavidhā /",
    "T07vabhdicu:4020": " nāsti me hīna ityūnamānavidhā /",
    "T07vabhdicu:4021": " iti evametā navamānavidhāstribhyo mānebhyo vyavasthāpyante mānāmimānonamānebhyaḥ /",
    "T07vabhdicu:4022": " ta ete saptamānāḥ sarve 'pi darśanabhāvanāheyāḥ sthavirakṣemakasūtrokteḥ- “asti me eṣu pañcasūpādānaskandheṣvasmīti māno 'prahīṇaḥ” iti //",
    "T07vabhdicu:4023": " kiṃ punaryadbhāvanāheyamaprahīṇaṃ sarvaṃ tadāryasya samudācarati ? netyāha /",
    "T07vabhdicu:4024": " prahīṇamapi hi kiñcitsamudācarati /",
    "T07vabhdicu:4025": " tadyathā śraddhādīni pañcendriyāṇi middhaṃ duḥkhendriyaṃ cakṣurādyaṣṭakaṃ ceti /",
    "T07vabhdicu:4026": " aprahīṇamapi khalu kiñcinna samudācarati / tadyathā",
    "T07vabhdicu:4027": " vadhādiparyavasthānaṃ kaukṛtyamaśubhaṃ vidhāḥ /",
    "T07vabhdicu:4028": " vibhavecchā ca nāryasya jāyante hetvabhāvataḥ // Abhidh-d_276 //",
    "T07vabhdicu:4029": " yena khalu kleśaparyavasthānena saṃcitya prāṇivadhādattādānakāmamithyācāramṛṣāvādānadhyāpadyetaitadvadhādyaprahīṇamapi na samudācarati bhāvanāheyatvāt",
    "T07vabhdicu:4030": " kaukṛtyaṃ cākuśalaṃ na samudācarati /",
    "T07vabhdicu:4031": " mānavidhāśca nava na samudācaranti /",
    "T07vabhdicu:4032": " vibhavatṛṣṇāpi bhāvanāprahātavyāpi satī na samudācarati /",
    "T07vabhdicu:4033": " 'ca'śabdādbhavatṛṣṇāyāśca kaścitpradeśaḥ /",
    "T07vabhdicu:4034": " aho vatāhamairāvaṇaḥ syāṃ nāgarājā aho vatāhamasurendraḥ syāṃ vaimacitrādiḥ /",
    "T07vabhdicu:4035": " aho vatāhamuttareṣu kuruṣu janma labheyetyevamādi /",
    "T07vabhdicu:4036": " kiṃ punaratra kāraṇaṃ yadete 'prahīṇāḥ khalvapi santo nāryasya samudācaranti ?",
    "T07vabhdicu:4037": " śūnyatāyāḥ subhāvitatvātkarmaphalasaṃbandhayukteśca viditatvāt,",
    "T07vabhdicu:4038": " dṛṣṭipuṣṭatvācca //",
    "T07vabhdicu:4039": " tatra mānavidhā asmimānaśca satkāyadṛṣṭipuṣṭāḥ /",
    "T07vabhdicu:4040": " vadhādiparyavasthānaṃ mithyādṛṣṭipuṣṭam /",
    "T07vabhdicu:4041": " vibhavatṛṣṇocchedadṛṣṭipuṣṭā /",
    "T07vabhdicu:4042": " bhavatṛṣṇāpradeśaḥ śāśvatadṛṣṭipuṣṭaḥ /",
    "T07vabhdicu:4043": " iti vidhādayastatpoṣakakleśābhāvādāryasya notsahante santānamadhyāroḍhum /",
    "T07vabhdicu:4044": " kaukṛtyamapi cākuśalamavītarāgasyāryasyāprahīṇaṃ na cāsya tatsaṃbhavati cikitsāsamutthitatvāditi //",
    "T07vabhdicu:4045": " athānuśayāḥ sarvatragāḥ kasmātkleśanikāyā vyavasthāpyante ?",
    "T07vabhdicu:4046": " tadārabhyate-",
    "T07vabhdicu:4047": " duḥkhātsamudayāccaiva sarvagānāṃ vyavasthitiḥ /",
    "T07vabhdicu:4048": " duḥkhasamudayadarśanaprahātavyāḥ khalvanuśayāḥ sarvagāḥ / yasmāt",
    "T07vabhdicu:4049": " taddṛṣṭiheyajātīnāṃ sarvāsāṃ dvipadasthiteḥ // Abhidh-d_277 //",
    "T07vabhdicu:4050": " dvayoḥ khalu nikāyayoḥ duḥkhasamudayākhyayostaddarśanaheyāṇāṃ vakṣyamāṇānāṃ kleśānāmubhayatra labdhapratiṣṭhatvāt //",
    "T07vabhdicu:4051": " kiṃ punaḥ sarve duḥkhasamudayaheyāḥ na heyāḥ sarvatragāḥ ?",
    "T07vabhdicu:4052": " netyāha / kiṃ tarhi ?",
    "T07vabhdicu:4053": " kāṅkṣā pañca dṛśo 'vidyā tadvyāmiśrātha kevalāḥ /",
    "T07vabhdicu:4054": " sapta sarvatragā duḥkhāddhenorebhyaścatuṣṭayam // Abhidh-d_278 //",
    "T07vabhdicu:4055": " saptadṛṣṭayo dve vicikitse tābhiśca saṃyuktāvidyā āveṇikī ca (Jaini_240)",
    "T07vabhdicu:4056": " dviprakārā ityekādaśānuśayā dhātau dhātau svadhātubhūmisarvatragā jñeyāḥ /",
    "T07vabhdicu:4057": " sakalasvadhātubhūmyālambanatvāt /",
    "T07vabhdicu:4058": " ete ca paripiṇḍya trayastriṃśatsarvatragā bhavanti //",
    "T07vabhdicu:4059": " ete punaḥ sarvatragāḥ",
    "T07vabhdicu:4060": " dravyato daśa caikaśca nāmnā sapta tu te matāḥ /",
    "T07vabhdicu:4061": " tisṛṇāmapyavidyānāṃ dvayośca vicikitsayorekanāmatvāt /",
    "T07vabhdicu:4062": " atha kasmādrāgapratighamānā na sarvatragāḥ ? taducyate-",
    "T07vabhdicu:4063": " rāgapratighamānāstu paricchedapravartinaḥ // Abhidh-d_279 //",
    "T07vabhdicu:4064": " ete khalu svalakṣaṇakleśāḥ pratikleśamanavayavaṃ cālambyotpadyate /",
    "T07vabhdicu:4065": " tasmānna sarvagāḥ //",
    "T07vabhdicu:4066": " vicikitsādyāstu",
    "T07vabhdicu:4067": " prakārāntaravartitvātsakṛtsarvasvabhūgatiḥ /",
    "T07vabhdicu:4068": " dhātvantarāvalambitvātpūrvoktā eva sarvagāḥ // Abhidh-d_280 //",
    "T07vabhdicu:4069": " atra punaḥ",
    "T07vabhdicu:4070": " navordhvadhātukāsteṣāmādyā dṛṣṭidvayādṛte /",
    "T07vabhdicu:4071": " satkāyāntargrāhadṛṣṭī hitvānye nava visabhāgadhātusarvatragāḥ /",
    "T07vabhdicu:4072": " kiṃ punaranuśayā eva sarvatragāḥ ?",
    "T07vabhdicu:4073": " netyāha / kiṃ tarhi ?",
    "T07vabhdicu:4074": " teṣāṃ sahabhuvo dharmāḥ prāptivarjyāśca sarvagāḥ // Abhidh-d_281 //",
    "T07vabhdicu:4075": " ye sarvatragānuśayasahabhuvo vedanādayo dharmāḥ,",
    "T07vabhdicu:4076": " jātyādayaśca te 'pi sarvatragāstadekaphalatvāt //",
    "T07vabhdicu:4077": " teṣāṃ punaraṣṭānavatīnāmanuśayānāṃ kati sāsravālambanāḥ katyanāsravālambanāḥ ?",
    "T07vabhdicu:4078": " tadārabhyate-",
    "T07vabhdicu:4079": " kāṅkṣāmithyādṛgābhyāṃ ca miśrāvidyātha kevalā /",
    "T07vabhdicu:4080": " nirodhamārgadṛggheyāḥ ṣaḍete nirmalekṣiṇaḥ // Abhidh-d_282 //",
    "T07vabhdicu:4081": " nirodhamārgadarśanaheyā mithyādṛṣṭivicikitsā tatsaṃprayuktā cāvidyā sahāveṇikyāvidyayā /",
    "T07vabhdicu:4082": " ityete dhātau dhātau ṣaḍanuśayā anāsravālambanāḥ /",
    "T07vabhdicu:4083": " śeṣāḥ sāsravālambanāḥ //",
    "T07vabhdicu:4084": " athaite nirmalālambanāḥ kati katyuparamamālambyante,",
    "T07vabhdicu:4085": " kati bhūmipratipakṣaṃ ca ? taducyate-",
    "T07vabhdicu:4086": " svabhūmereva nirvāṇaṃ mārgasthannavabhūmikaḥ /",
    "T07vabhdicu:4087": " taddṛśyaviṣayo 'nyo 'nyo hetutvāddhetubhāvataḥ // Abhidh-d_283 //",
    "T07vabhdicu:4088": " svabhūminirodha eva nirodhālambanānāṃ mithyādṛṣṭyādīnāmālambanam /",
    "T07vabhdicu:4089": " kāmāvacarāṇāṃ kāmāvacaranirodhaḥ /",
    "T07vabhdicu:4090": " evaṃ yāvadbhavāgrabhūmikānāṃ bhavāgrasyaiva /",
    "T07vabhdicu:4091": " mārgālambanānāṃ tu kāmāvacarāṇāṃ sarva eva svabhūmikāḥ kleśāḥ mārga ālambanam /",
    "T07vabhdicu:4092": " yo 'pyasau rūpārūpyapratipakṣaḥ,",
    "T07vabhdicu:4093": " rūpārūpyāvacarāṇāmapyaṣṭamūmikānāṃ mithyādṛṣṭyādīnāṃ navabhūmi- ko 'nvayajñānapakṣyo mārga ālambanaḥ /",
    "T07vabhdicu:4094": " kiṃ punaḥ kāraṇaṃ mithyādṛṣṭyā nirodhaḥ paricchinna ālambyate,",
    "T07vabhdicu:4095": " na mārgeṇa ? taducyate /",
    "T07vabhdicu:4096": " 'hetutvāddhetubhāvataśca /",
    "T07vabhdicu:4097": " '; mārgo hi parasparahetukaḥ,",
    "T07vabhdicu:4098": " na tu nirodha ityasti viśeṣaḥ //",
    "T07vabhdicu:4099": " atha kasmādrāgapratighamānā dṛṣṭiśīlavrataparāmarśo ca nānāsravālambanā iṣyante ?",
    "T07vabhdicu:4100": " tatrāpadiṣyate-",
    "T07vabhdicu:4101": " na rāgaḥ śaktyahetutvānna dveṣo 'naparādhataḥ /",
    "T07vabhdicu:4102": " namāno 'tipraśāntatvānna bhāvatvād dṛśo 'parāḥ // Abhidh-d_284 //",
    "T07vabhdicu:4103": " tatra rāgastāvadyadyanāsravālambanaḥ syānnirvāṇābhilāṣapravṛttatvātkuśaladharmacchandavat,",
    "T07vabhdicu:4104": " na yogināṃ varjanīyaḥ syāt /",
    "T07vabhdicu:4105": " dveṣo 'pyapakāravastunyutpadyate,",
    "T07vabhdicu:4106": " mokṣastu sarvaduḥkhoparamādupakārī /",
    "T07vabhdicu:4107": " māno 'pyapraśāntatvādunnatilakṣaṇaḥ,",
    "T07vabhdicu:4108": " nirmalāstu dharmāstadapaghātinaḥ /",
    "T07vabhdicu:4109": " parāmarśī ca yadyanāsravālambanau syātāṃ samyagdṛṣṭitvaṃ pratipadyeyātām /",
    "T07vabhdicu:4110": " tasmātpūrvoktā evānuśayā nirmalagocarāḥ //",
    "T07vabhdicu:4111": " athaiteṣāmaṣṭānavateranuśayānāṃ katyālambanato 'nuśerate kati saṃprayogataḥ ?",
    "T07vabhdicu:4112": " sarvago 'nuśayaḥ kṛtsnāmanuśete svadhātugaḥ /",
    "T07vabhdicu:4113": " svāmālambanato bhūmiṃ svanikāyaṃ tvasarvagaḥ // Abhidh-d_285 //",
    "T07vabhdicu:4114": " dvividhāḥ khalu sarvagāḥ /",
    "T07vabhdicu:4115": " svadhātubhūmisarvagāḥ,",
    "T07vabhdicu:4116": " visabhāgadhātubhūmisarvagāśca /",
    "T07vabhdicu:4117": " asarvagā api dvividhāḥ /",
    "T07vabhdicu:4118": " sāsravālambanāḥ,",
    "T07vabhdicu:4119": " anāsravālambanāśca /",
    "T07vabhdicu:4120": " tatra te ye 'nuśayāḥ svadhātubhūmisarvatragāste sakalāmeva pañcaprakārāṃ svadhātubhūmimālambanato 'nuśerate /",
    "T07vabhdicu:4121": " ye tvasarvatragāḥ sāsravālambanāste svabhūmau svanikāyamālambanato 'nuśerate /",
    "T07vabhdicu:4122": " duḥkhadarśanaprahātavyāḥ duḥkhadarśana prahātavyameva nikāyaṃ yāvadbhāvanāprahātavyā bhāvanāprahātavyameveti //",
    "T07vabhdicu:4123": " ālambanataśca",
    "T07vabhdicu:4124": " asvīkārādvipakṣatvānnordhvabhūmārgagocaraḥ /",
    "T07vabhdicu:4125": " ālambanato 'nuśerata iti vartate /",
    "T07vabhdicu:4126": " kiṃ kāraṇam ?",
    "T07vabhdicu:4127": " anyabhūmikasyānāsravasya ca vastunaḥ 'asvīkārādvipakṣatvā'cca /",
    "T07vabhdicu:4128": " ātmadṛṣṭitṛṣṇābhyāṃ hi svīkṛte vastunyanuśayo 'nuśayitumutsahate /",
    "T07vabhdicu:4129": " anāsrave tu vastunyūrdhvabhūmike ca pravṛttireva satkāyadṛṣṭitṛṣṇayornāstīti na tatrānuśerate /",
    "T07vabhdicu:4130": " saṃprayogiṇi tu svasminnahīne saṃprayogataḥ // Abhidh-d_286 //",
    "T07vabhdicu:4131": " anuśerata ityadhikṛtam /",
    "T07vabhdicu:4132": " yo yena dharmeṇānuśayaḥ saṃprayuktaḥ sa tasminsaṃprayogiṇi saṃprayogato 'nuśerate yāvadaprahīṇo bhavatīti 'tu';",
    "T07vabhdicu:4133": " śabdo viśinaṣṭi /",
    "T07vabhdicu:4134": " tataścedamapi siddhaṃ bhavati- anāsravālambanā visabhāgadhātubhūmyālambanāśca saṃprayogata evānuśerate /",
    "T07vabhdicu:4135": " sāsravālambanāḥ svabhūmāvālambanataḥ saṃprayogataśceti //",
    "T07vabhdicu:4136": " kutaḥ punarete 'nuśayā ucyante ? taducyate /",
    "T07vabhdicu:4137": " prāgāviṣkṛtametatprasaṅgāgataṃ na tu sūtritamiti /",
    "T07vabhdicu:4138": " tadidānīṃ sūtragataṃ pradarśyate /",
    "T07vabhdicu:4139": " dhātrīvastramalanyāyaiḥ khacarāmbucarakramaiḥ /",
    "T07vabhdicu:4140": " ete 'nuśerate yasmāttasmādanuśayāḥ smṛtāḥ // Abhidh-d_287 //",
    "T07vabhdicu:4141": " itaśca,",
    "T07vabhdicu:4142": " svairiṣṭādibhirākāraiḥ paramāṇukṣaṇeṣvapi /",
    "T07vabhdicu:4143": " yato 'nuśerate caite tataścānuśayā matāḥ // Abhidh-d_288 //",
    "T07vabhdicu:4144": " tatra rāgastāvadiṣṭākāreṇa khaṇḍakṣīrabhakṣaṇavat /",
    "T07vabhdicu:4145": " dveṣastvaniṣṭākāreṇa kāñjikakodravaudanabhakṣaṇavadityevamādi /",
    "T07vabhdicu:4146": " paramāṇuṣu kṣaṇeṣu ca sūkṣmeṣvekeṣvapyanuśerata ityanuśayāḥ /",
    "T07vabhdicu:4147": " niruktanyāyena pūrvaṃ vā prāptimutsṛjya paścātsamudācārato 'nuśerata ityanuśayāḥ /",
    "T07vabhdicu:4148": " anyat pūrvameva vyākhyātamiti //",
    "T07vabhdicu:4149": " abhidharmadīpe vibhāṣāprabhāyāṃ vṛttau pañcamasyādhyāyasya prathamaḥ pādaḥ //",
    "T07vabhdicu:4150": " pañcamādhyāye",
    "T07vabhdicu:4151": " dvitīyapādaḥ /",
    "T07vabhdicu:4152": " athaiṣāmaṣṭānavateranuśayānāṃ katyakuśalāḥ katyavyākṛtāḥ ?",
    "T07vabhdicu:4153": " tadārabhyate-",
    "T07vabhdicu:4154": " ādyaṃ dṛṣṭidvayaṃ kāme nivṛtāvyākṛtaṃ matam /",
    "T07vabhdicu:4155": " dhātudvaye tu sarve 'pi nivṛtāvyākṛtā malāḥ // Abhidh-d_289 //",
    "T07vabhdicu:4156": " kāmadhātau tāvat /",
    "T07vabhdicu:4157": " satkāyāntargrāhadṛṣṭī tatsaṃprayuktāvidye nivṛtāvyākṛte /",
    "T07vabhdicu:4158": " satkāyadṛṣṭistāvaddānaśīlabhāvanābhiraviruddhatvātkuśalamūlasamucchedavairodhikatvācca nākuśalā /",
    "T07vabhdicu:4159": " viparītākāratvānna kuśalā /",
    "T07vabhdicu:4160": " tṛṣṇāvadakuśaleti cet / na /",
    "T07vabhdicu:4161": " tṛṣṇāprakarṣe sarvākāryapravṛttidarśanā t /",
    "T07vabhdicu:4162": " antargrāhadṛṣṭirapi janmocchedapravṛttatvānnirvāṇavirodhinī saṃvegānukūlā ceti nākuśalā /",
    "T07vabhdicu:4163": " yathoktaṃ bhagavatā- “yeyaṃ dṛṣṭiḥ sarvaṃ me na kṣamata itīyaṃ dṛṣṭirasaṃrāgāya na saṃrāgāya” iti /",
    "T07vabhdicu:4164": " tathoktam- idamagryaṃ bāhyakānāṃ dṛṣṭikṛtānāṃ yaduta no ca syānna ca me syānna bhaviṣyāmi na me bhaviṣyati” iti /",
    "T07vabhdicu:4165": " rūpārūpyadhātvoḥ (Jaini_246)",
    "T07vabhdicu:4166": " 'sarve 'pi nivṛtāvyākṛtā malāḥ /",
    "T07vabhdicu:4167": " '; samādhisamāpattyupahatatvāt na śaknuvanti nivartayitum /",
    "T07vabhdicu:4168": " kuśalāstu dharmā avyābādhaphalatvādvipākaṃ janayitumutsahante //",
    "T07vabhdicu:4169": " kāmeṣvakuśalāḥ śeṣāḥ",
    "T07vabhdicu:4170": " satkāyāntargrāhadṛṣṭitatsaṃprayuktāvidyāvarjitāḥ kleśāḥ kāmadhātāvakuśalāḥ,",
    "T07vabhdicu:4171": " savyābādhaphalanirvartakatvāt /",
    "T07vabhdicu:4172": " ebhyaḥ punaḥ katyakuśalamūlāni kati neti ? taducyate-",
    "T07vabhdicu:4173": " rāgadveṣatamāṃsyataḥ /",
    "T07vabhdicu:4174": " trīṇyevāśubhamūlāni pañcakāraṇayogataḥ // Abhidh-d_290 //",
    "T07vabhdicu:4175": " ye dharmā akuśalāścākuśalamūlaṃ ca darśanabhāvanāheyāśca pañcaprakārāśca ṣaḍvijñānakāyikāśca ta evākuśalamūlānīṣyante //",
    "T07vabhdicu:4176": " kiṃ punaryathākuśalāni anuśayānāṃ mūlāni santyevamavyākṛtānāmapi santīti ?",
    "T07vabhdicu:4177": " avyākṛtadvayasyāpi trīṇi mūlāni tatsamāḥ /",
    "T07vabhdicu:4178": " avidyā dhīśca tṛṣṇā ca na kāṅkṣāmānadṛṣṭayaḥ // Abhidh-d_291 //",
    "T07vabhdicu:4179": " “trīṇi khalvavyākṛtamūlāni,",
    "T07vabhdicu:4180": " avyākṛtāvidyā tṛṣṇā prajñā” iti kāśmīrāḥ /",
    "T07vabhdicu:4181": " hetvartho hi mūlārthaḥ /",
    "T07vabhdicu:4182": " anivṛtāvyākṛtā ca prajñā hetutvena vartata ityasāvapyavyākṛtamūlam /",
    "T07vabhdicu:4183": " vicikitsā nāvyākṛtamalam / na ca mānaḥ //",
    "T07vabhdicu:4184": " calatvādūrdhvavṛttitvādavyāpitvādyathākramam /",
    "T07vabhdicu:4185": " calā hi vicikitsā pratiṣṭhārthaścamūlārthaḥ /",
    "T07vabhdicu:4186": " ūrdhvavṛttirunnatalakṣaṇo mānaḥ,",
    "T07vabhdicu:4187": " adhogamanavṛttīni ca mūlāni /",
    "T07vabhdicu:4188": " na caitau kleśau ṣaḍvijñānakāyikau /",
    "T07vabhdicu:4189": " tasmādavyāpitvānna mūleṣu vyavasthāpyete /",
    "T07vabhdicu:4190": " avyākṛtāḥ tṛṣṇādṛṣṭimānāvidyā iti bahirdeśīyakāḥ,",
    "T07vabhdicu:4191": " dhyāyisūtrokteḥ /",
    "T07vabhdicu:4192": " trayo hi dhyāyinaḥ- tṛṣṇādṛṣṭimānottaradhyāyibhedāt /",
    "T07vabhdicu:4193": " sarve ca te 'vidyāvaśādbhavantīti catvāryeva iti /",
    "T07vabhdicu:4194": " etacca na te / kasmāt ?",
    "T07vabhdicu:4195": " sūtrasyārthāparijñānādaheturdhyāyicodanāt // Abhidh-d_292 //",
    "T07vabhdicu:4196": " na khalveṣā dhyāyitritvacodanāvyākṛtamūlanirdeśaparā /",
    "T07vabhdicu:4197": " kiṃ parā tarhyeṣā ?",
    "T07vabhdicu:4198": " yogināṃ vipattidhyānādhimokṣavyāvṛttipareti pūrvoktameva sādhuḥ //",
    "T07vabhdicu:4199": " atha yāni sūtre caturdaśāvyākṛtavastūnyuktāni,",
    "T07vabhdicu:4200": " kiṃ tāni kuśalākuśalapakṣāvyākaraṇādavyākṛtavastūni ? netyāha /",
    "T07vabhdicu:4201": " kiṃ tarhi ? sthāpanīyatvāt /",
    "T07vabhdicu:4202": " praśnavyākaraṇānyākhyaccatvāri vadatāṃ varaḥ /",
    "T07vabhdicu:4203": " śiṣyāṇāṃ vādaśikṣārthaṃ sthitīnāṃ ca catuṣṭayīm // Abhidh-d_293 //",
    "T07vabhdicu:4204": " trīṇi khalu kathāvastūnyārabhya catvāri vyākaraṇānyāvabudhya catasraśca sthitīravagamya",
    "T07vabhdicu:4205": " vigṛhya sabhāyāṃ pañcabhiravayavaiḥ svapakṣaṃ pratiṣṭhāpya vādaḥ karaṇīyo nāto 'nyathā",
    "T07vabhdicu:4206": " ityatra viniścayāt //",
    "T07vabhdicu:4207": " kāni punastāni catvāri vyākaraṇāni ?",
    "T07vabhdicu:4208": " kāśca tāścatasraḥ sthitayaḥ ?",
    "T07vabhdicu:4209": " tadavadyotyate-",
    "T07vabhdicu:4210": " ekāṃśākhyaṃ vibhajyākhyaṃ pṛcchākhyaṃ sthāpyameva ca /",
    "T07vabhdicu:4211": " maraṇaprasavotkarṣajīvadravyānyatādivat // Abhidh-d_294 //",
    "T07vabhdicu:4212": " tatraikāṃśavyākaraṇam- kiṃ yaḥ kaścijjāyate sarvosau mriyate?",
    "T07vabhdicu:4213": " omiti vācyam /",
    "T07vabhdicu:4214": " atha yaḥ kaścinmriyate sarvosau jāyata iti ?",
    "T07vabhdicu:4215": " vibhajya vyākartavyam- kṣīṇāsravo na jāyate 'nyaḥ sarvoṃ jāyate /",
    "T07vabhdicu:4216": " kiṃ manuṣyo viśiṣṭo 'tha hīna iti ?",
    "T07vabhdicu:4217": " paripṛcchya vyākartavyam- kānadhikṛtya pṛcchasi ?",
    "T07vabhdicu:4218": " devāṃstiryagādīnvā ?",
    "T07vabhdicu:4219": " yadi devānārabhya hīna iti vācyam /",
    "T07vabhdicu:4220": " atha tiraścaḥ śreṣṭha iti vyākartavyam /",
    "T07vabhdicu:4221": " kimanyaḥ skandhebhyaḥ puruṣo vānanya iti ?",
    "T07vabhdicu:4222": " eṣa praśnaḥ sthāpanīyaḥ,",
    "T07vabhdicu:4223": " sadasatoranyānanyatvavyākaraṇāyogāt,",
    "T07vabhdicu:4224": " khapuṣpasaugandhyadaurgandhyavyākaraṇavat //",
    "T07vabhdicu:4225": " sthitayaścatasro nirdiśyante /",
    "T07vabhdicu:4226": " sthānavāditvasaṃjñaikā parikalpāhvayā parā /",
    "T07vabhdicu:4227": " anyā pratipadākhyānyā jñānavāditvasaṃjñitā // Abhidh-d_295 //",
    "T07vabhdicu:4228": " kaściddhi vādī sthānāsthāne saṃbhavāsaṃbhavākhye saṃtiṣṭhate kaścinna saṃtiṣṭhate /",
    "T07vabhdicu:4229": " prathamaḥ kathyaḥ,",
    "T07vabhdicu:4230": " dvitīyastvakathyaḥ /",
    "T07vabhdicu:4231": " parikalpe saṃtiṣṭhate,",
    "T07vabhdicu:4232": " yaḥ parikalpite dṛṣṭānte dārṣṭāntikārthe prasādhake saṃtiṣṭhate,",
    "T07vabhdicu:4233": " sa ca kathyo yo na santiṣṭhate so 'kathyaḥ /",
    "T07vabhdicu:4234": " evaṃ pratipadi jñānavāditāyāṃ yaḥ santiṣṭhate sa kathyate /",
    "T07vabhdicu:4235": " yastu na saṃtiṣṭhate sa durmatirakathyate /",
    "T07vabhdicu:4236": " idamidānīṃ vaktavyam /",
    "T07vabhdicu:4237": " atha kenānuśayena kasminvastuni saṃyuktaḥ ?",
    "T07vabhdicu:4238": " tatra tāvadvastu kṣetravastvādipañcaprakāram /",
    "T07vabhdicu:4239": " tadiha saṃyogavastvadhikṛtaṃ veditavyam /",
    "T07vabhdicu:4240": " tad dvividhamāśrayālambananaiyamyena prakāranaiyamyena ca /",
    "T07vabhdicu:4241": " tatrāśrayālambananaiyamyena tāvaccakṣurvijñānakāyikairanuśayaiḥ,",
    "T07vabhdicu:4242": " rūpeṣvālambanataḥ saṃyuktaḥ /",
    "T07vabhdicu:4243": " tatsaṃprayukteṣu saṃprayogataḥ /",
    "T07vabhdicu:4244": " te ca manodharmāyatane /",
    "T07vabhdicu:4245": " evaṃ yāvatkāyavijñānikairyathāviṣayamālambanataḥ,",
    "T07vabhdicu:4246": " tatsaṃprayukteṣu saṃprayogataḥ /",
    "T07vabhdicu:4247": " manovijñānakāyikairdvādaśasvāyataneṣvālambanataḥ /",
    "T07vabhdicu:4248": " saṃprayukteṣu saṃprayogataḥ /",
    "T07vabhdicu:4249": " ityāśrayālambananiyamaḥ /",
    "T07vabhdicu:4250": " prakāranaiyamyena tu duḥkhadarśanaprahātavyaiḥ sarvatragaiḥ pañcasu nikāyeṣvālambanataḥ saṃyuktaḥ /",
    "T07vabhdicu:4251": " tatsaṃprayukteṣu saṃprayogataḥ /",
    "T07vabhdicu:4252": " asarvatragaistu svanaikāyikeṣvālambanataḥ /",
    "T07vabhdicu:4253": " saṃprayukteṣu saṃprayogataḥ /",
    "T07vabhdicu:4254": " ityevaṃ sarvatra yathāsaṃbhavaṃ vaktavyam //",
    "T07vabhdicu:4255": " athedānīmatītānāgatapratyutpannanaiyamyena kaḥ pudgalaḥ kasminvastuni katamenānuśayena saṃyuktaḥ ?",
    "T07vabhdicu:4256": " tadidamudbhāvyate-",
    "T07vabhdicu:4257": " mānapratighasaṃrāgairvartamāno 'jjhitakriyaiḥ /",
    "T07vabhdicu:4258": " jātā yatrāprahīṇāśca saṃyuktastatra vastuni // Abhidh-d_296 //",
    "T07vabhdicu:4259": " ete hi mānapratigharāgāḥ svalakṣaṇakleśāḥ sadvastuviṣayatvāt /",
    "T07vabhdicu:4260": " sāmānyalakṣaṇakleśāstu dṛṣṭivicikitsādyāḥ /",
    "T07vabhdicu:4261": " ata ete mānādayo 'tītāḥ pratyutpannāśca yasminvastunyutpannā na ca prahīṇāstasminvastuni taiḥ saṃprayukto veditavyaḥ /",
    "T07vabhdicu:4262": " nahyete sarvasya sarvatrotpadyante svalakṣaṇakleśatvāt //",
    "T07vabhdicu:4263": " ajātairmānasairetaiḥ sarvatrānyaiḥ svakādhvikaiḥ /",
    "T07vabhdicu:4264": " sarvatrājaistathā śeṣaiḥ saṃyuktā skandhasantatiḥ // Abhidh-d_297 //",
    "T07vabhdicu:4265": " yathā prahīṇā iti vartate /",
    "T07vabhdicu:4266": " yasya khalu yo 'tītaḥ kleśaprakāraḥ prahīṇo 'nāgato 'pi /",
    "T07vabhdicu:4267": " ato ye mānarāgadayo nāgatā na prahīṇāstaiḥ sarvasmiṃstraiyadhvike vastuni saṃyuktaḥ /",
    "T07vabhdicu:4268": " tadālambanānāmutpattisaṃbhavānmānasānāṃ ca traiyadhvaviṣayatvāt /",
    "T07vabhdicu:4269": " ato 'nyai rāgādibhiranāgatairanāgata eva vastuni saṃyukto 'tītairatīta eva pratyutpannaiḥ pratyutpanna eva /",
    "T07vabhdicu:4270": " mānasebhyo hyanye pañcavijñānakāyikāḥ /",
    "T07vabhdicu:4271": " tataḥ siddhaṃ bhavatyatītapratyutpannairapi mānasairasvādhvike 'pi vastunyaprahīṇaiḥ saṃyuktaḥ syānna ca kevalaṃ mānasairevānāgatairebhiḥ sarvatra",
    "T07vabhdicu:4272": " kiṃ tarhi ? pañcavijñānakāyikairapi /",
    "T07vabhdicu:4273": " anutpattidharmikaistu pañcavijñānakāyikaiḥ sarvatra traiyadhvikairvastuni saṃyuktaḥ,",
    "T07vabhdicu:4274": " tadviṣayasyātītānāgatapratyutpannatvāt /",
    "T07vabhdicu:4275": " sāmānyakleśaistu dṛṣṭivicikitsāvidyākhyaistraiyadhvikairapi sarvasmiṃstraiyadhvike vastuni saṃyuktaḥ,",
    "T07vabhdicu:4276": " teṣāṃ sāmānyakleśatvādyāvadaprahīṇā ityanuvartate /",
    "T07vabhdicu:4277": " kathaṃ punargamyate 'tītādiṣu vastuṣu rāgādaya utpadyante taiśca tatra saṃyukto bhavatīti ?",
    "T07vabhdicu:4278": " sūtrādeva hi /",
    "T07vabhdicu:4279": " bhagavatoktam- “trayaśchandarāgasthānīyā dharmāḥ /",
    "T07vabhdicu:4280": " atītāśchandarāgasthānīyā dharmāḥ,",
    "T07vabhdicu:4281": " anāgatapratyutpannāḥ /",
    "T07vabhdicu:4282": " atītāṃśchandarāgasthānīyāndharmānpratītyotpadyate cchandaḥ /",
    "T07vabhdicu:4283": " utpanne cchande saṃprayuktastairdharmairvaktavyo (Jaini_254)",
    "T07vabhdicu:4284": " na visaṃyuktaḥ /",
    "T07vabhdicu:4285": " ” tathā- “yasmin rūpe 'tītānāgatapratyutpanne utpadyate 'nunayo vā pratigho vā /",
    "T07vabhdicu:4286": " ” ityevamādi /",
    "T07vabhdicu:4287": " kaḥ punaratra saṃyujyate ?",
    "T07vabhdicu:4288": " yadā śūnyāḥ sarvasaṃskārāḥ,",
    "T07vabhdicu:4289": " nityena dhruveṇa śāśvatenāvipariṇāmadharmeṇātmanātmīyena vā ?",
    "T07vabhdicu:4290": " yathoktam- “asti karmāsti vipākaḥ kārakastu nopalabhyate ya imāṃśca skandhān pratinikṣipyānyān skandhān pratisaṃdadhātītyanyatra dharmasaṃketāt” iti vistaraḥ /",
    "T07vabhdicu:4291": " tatra pratisamādhānam- 'saṃyuktā skandhasantatiḥ /",
    "T07vabhdicu:4292": " '; skandhasantatau hi skandhalakṣaṇasantānaikatvābhimānāt,",
    "T07vabhdicu:4293": " saṃṣṛtyā sattvasaṃjñaptirityadoṣaḥ //",
    "T07vabhdicu:4294": " trayātpunaretasmāt-",
    "T07vabhdicu:4295": " dvayamevātra niṣpannaṃ tṛtīyaṃ tūpacārataḥ /",
    "T07vabhdicu:4296": " vastusaṃyo nākhyaṃ dvayaṃ paramārthato vidyate sattvākhyastu tṛtīyo 'rthaḥ saṃvṛtyā vidyata iti /",
    "T07vabhdicu:4297": " kutaḥ punaretad dvayaṃ paramārthato vidyate ? taducyate-",
    "T07vabhdicu:4298": " sadasaddhetutā yasmānmadhyasthaiśca parigrahāt // Abhidh-d_298 //",
    "T07vabhdicu:4299": " śubhāśubhaphalaṃ karmanaiyamyād guṇadoṣaphalaniyamyatā /",
    "T07vabhdicu:4300": " kiñca, 'madhyasthaiśca parigrahāt /",
    "T07vabhdicu:4301": " '; madhyasthā ucyante vītakleśāḥ /",
    "T07vabhdicu:4302": " taiḥ śubhaṃ ca śubhato 'śubhaṃ cāśubhataḥ,",
    "T07vabhdicu:4303": " guṇāśca guṇataḥ doṣāśca doṣataḥ parigṛhītaḥ /",
    "T07vabhdicu:4304": " tatphalaṃ ceṣṭamiṣṭataḥ parigṛhītamaniṣṭaṃ cāniṣṭataḥ /",
    "T07vabhdicu:4305": " iti siddhaṃ dvayaṃ pariniṣpannaṃ tṛtīyaṃ tūpacārata iti /",
    "T07vabhdicu:4306": " yuktaṃ tāvadidam /",
    "T07vabhdicu:4307": " yadidaṃ pratyuktaṃ vastuhetupratyayātpratītyotpannaṃ paramārthato vidyate pratyātmavedanīyatvāt,",
    "T07vabhdicu:4308": " tadālambanāśca rāgādayaḥ dravyataḥ santīti /",
    "T07vabhdicu:4309": " yatpunaridamuktamatītānāgate vastuni traiyadhvikairanuśayaiḥ saṃyukta iti tadetatsāhasamāhopuruṣikamātram /",
    "T07vabhdicu:4310": " kaḥ punaretadatītānāgatādi dravyato 'bhivāñcchatītyāhābhidhārmikāḥ //",
    "T07vabhdicu:4311": " catvāraḥ khalviha pravacane vādinaḥ /",
    "T07vabhdicu:4312": " katame catvāraḥ ?",
    "T07vabhdicu:4313": " tadapadiśyate-",
    "T07vabhdicu:4314": " sarvamasti pradeśo 'sti sarvaṃ nāstīti cāparaḥ /",
    "T07vabhdicu:4315": " avyākṛtāstivādīti catvāro vādinaḥ smṛtāḥ // Abhidh-d_299 //",
    "T07vabhdicu:4316": " tatra sarvāstivādasyādhvatrayamasti sa dhruvatrayamiti /",
    "T07vabhdicu:4317": " vibhajyavādinastu dārṣṭāntikasya ca pradeśo vartamānādhvasaṃjñakaḥ /",
    "T07vabhdicu:4318": " vaitulikasya ayogaśūnyatāvādinaḥ (Jaini_258)",
    "T07vabhdicu:4319": " sarvaṃ nāstīti /",
    "T07vabhdicu:4320": " paudgalikasyāpi avyākṛtavastuvādinaḥ pudgalo 'pi dravyato 'stīti /",
    "T07vabhdicu:4321": " atra punaḥ",
    "T07vabhdicu:4322": " ebhyo yaḥ prathamo vādī bhajate sādhutāmasau /",
    "T07vabhdicu:4323": " tarkābhimāninastvanyeyuktyāgamabahiṣkṛtāḥ // Abhidh-d_300 //",
    "T07vabhdicu:4324": " yaḥ khalveṣa prathamo vādī sarvāstivādākhyaḥ,",
    "T07vabhdicu:4325": " eṣa khalu yuktyāgamopapannābhidhāyitvātsadvādī /",
    "T07vabhdicu:4326": " tadanye bādino dārṣṭāntikavaitulikapaudgalikāḥ na yuktyāgamābhidhāyinaḥ,",
    "T07vabhdicu:4327": " tarkābhimāninaste /",
    "T07vabhdicu:4328": " mithyāvāditvādete lokāyatikavaināśikanagnāṭapakṣe (Jaini_259)",
    "T07vabhdicu:4329": " prakṣeptavyāḥ /",
    "T07vabhdicu:4330": " ityataśca sarvaṃ sarvagatamupadarśayiṣyāmīti //",
    "T07vabhdicu:4331": " kaḥ punarayaṃ sarvāstivādī sādhutāṃ bhajate ?",
    "T07vabhdicu:4332": " tadidamavadyotyate /",
    "T07vabhdicu:4333": " eṣa khalu vādī",
    "T07vabhdicu:4334": " icchatyadhvatrayaṃ yasmāt kṛtyataśca dhruvatrayam /",
    "T07vabhdicu:4335": " sarvāstivāda ityuktastasmādādyaścaturvidhaḥ // Abhidh-d_301 //",
    "T07vabhdicu:4336": " khalveṣa sarvāstivādaścaturdhā bhedaṃ pratipannaḥ /",
    "T07vabhdicu:4337": " katham ? tadārabhyate-",
    "T07vabhdicu:4338": " bhāvāṅkānyathikākhyau dvāvavasthānyathiko paraḥ /",
    "T07vabhdicu:4339": " anyathānyathikaścānyaḥ,",
    "T07vabhdicu:4340": " tṛtīyo yuktivādyataḥ // Abhidh-d_302 //",
    "T07vabhdicu:4341": " tatra bhāvānyathiko bhadantadharmatrātaḥ /",
    "T07vabhdicu:4342": " sa hyevamāha- dharmasyādhvasu pravartamānasyānāgatādibhāvamātramanyathā bhavati /",
    "T07vabhdicu:4343": " na dravyānyathātvam /",
    "T07vabhdicu:4344": " yathā suvarṇasya kaṭakādisaṃsthānāntareṇa kriyamāṇasya pūrvasaṃsthānanāśe suvarṇanāśaḥ /",
    "T07vabhdicu:4345": " kṣīrasya vā dadhitvena pariṇamato yathā rasavīryavipākaparityāgo na varṇasyeti /",
    "T07vabhdicu:4346": " tadeṣa vārṣagaṇyapakṣabhajamānatvāttadvargya eva draṣṭavyaḥ /",
    "T07vabhdicu:4347": " yasmāt eṣo 'vasthitasya dravyasya jātilakṣaṇasya samudāyarūpasya vānyathānyathāvasthānalakṣaṇaṃ pariṇāmamicchati /",
    "T07vabhdicu:4348": " lakṣaṇānyathiko bhadantaghoṣaka iha paśyatyatīto dharmo 'tītalakṣaṇena yukto 'nāgatapratyutpannalakṣaṇābhyāmaviyuktaḥ,",
    "T07vabhdicu:4349": " evamanāgatapratyutpannāvapi /",
    "T07vabhdicu:4350": " yathā puruṣaḥ (Jaini_260)",
    "T07vabhdicu:4351": " ekasyāṃ striyāṃ rakto 'nyāsvaviraktaḥ /",
    "T07vabhdicu:4352": " tadasyāpyadhvasaṃkaro bhavatyekasya dharmasya trilakṣaṇayogābhyupagamāt /",
    "T07vabhdicu:4353": " eṣo 'pi puruṣakāraṇi(?)",
    "T07vabhdicu:4354": " vāgurāyāṃ praveśayitavyaḥ /",
    "T07vabhdicu:4355": " avasthānyathiko bhadantavasumitraḥ /",
    "T07vabhdicu:4356": " sa khalvāha- dharmo 'dhvasu pravartamāno 'vasthāmavasthāṃ prāpyānyathānyathāstīti nirdiśyate /",
    "T07vabhdicu:4357": " avasthāntaraviśeṣavikārātsvabhāvāparityāgācca /",
    "T07vabhdicu:4358": " yathā nikṣepavartikaikāṅkavinyastaiketyucyate,",
    "T07vabhdicu:4359": " saiva śatāṅke śataṃ sahasrāṅke sahasramiti /",
    "T07vabhdicu:4360": " anyathānyathiko bhadantabuddhadevaḥ /",
    "T07vabhdicu:4361": " sa brūte /",
    "T07vabhdicu:4362": " dharmo 'dhvasu pravartamānaḥ pūrvāparamavekṣyānyathā cānyathā cocyate /",
    "T07vabhdicu:4363": " naivāsya bhāvānyathātvaṃ bhavati dravyānyathātvaṃ vā /",
    "T07vabhdicu:4364": " athaikā strī pūrvāparamapekṣya mātā cocyate duhitā ca /",
    "T07vabhdicu:4365": " tadvaddharmo 'nāgatapratyutpannamapekṣyātīta ityucyate /",
    "T07vabhdicu:4366": " tathetaro 'pītaradvayamapekṣyeti /",
    "T07vabhdicu:4367": " asyāpyekasyātītasyādhvanaḥ pūrvottarakṣaṇadvayamapekṣyādhvatritvāpattidoṣaprasaṅgaḥ /",
    "T07vabhdicu:4368": " tadebhyaścaturbhyaḥ sarvāstivādebhyastṛtīyaḥ sthaviravasumitraḥ pañcaviṃśatitattvanirāsī paramāṇusaṃcayavādonmāthīca /",
    "T07vabhdicu:4369": " ityato 'sāveva yuktyāgamānusāritvādāptaḥ prāmāṇika ityadhyavaseyam /",
    "T07vabhdicu:4370": " bhadantabuddhadevo 'pi tīrthyapakṣyabhajamānatvānna parigṛhyate /",
    "T07vabhdicu:4371": " bhadantaghoṣako 'pyadhvasaṃkaravāditvādekaikasyādhvano 'dhvatrayalakṣaṇabhāgbhavati /",
    "T07vabhdicu:4372": " ityatastṛtīya evāpadoṣaḥ / yasmāt-",
    "T07vabhdicu:4373": " kāritreṇādhvanāmepa vyavasthāmabhivāñchati /",
    "T07vabhdicu:4374": " tatkurvanvartamāno 'dhvā kṛte 'tīto 'kṛte paraḥ // Abhidh-d_303 //",
    "T07vabhdicu:4375": " ye khalu bhagavatoktāḥ svabhāvasiddhāstraiyādhvikā dharmā atītānāgatapratyutpannāsteṣāmayamācāryaḥ",
    "T07vabhdicu:4376": " kriyādvāreṇāvasthābhedamicchatyajahatsvarūpo hetusāmagrīsannidhānaprabodhitaśaktiḥ /",
    "T07vabhdicu:4377": " kriyāvān hi saṃskāro vartamāna ityucyate /",
    "T07vabhdicu:4378": " sa eva tyaktakriyo 'tīto 'nupāttakriyo 'nāgataḥ /",
    "T07vabhdicu:4379": " ityevaṃ ca sati kālatrayasyaikādhikaraṇyamekādhiṣṭhānavyāpāraparicchedyatvaṃ copapannam /",
    "T07vabhdicu:4380": " anyathaikadravyajātinimittābhāve vaiyadhikaraṇye sati kālatrayasaṃbandhābhāvaḥ prāpnuyāditi /",
    "T07vabhdicu:4381": " atrāha codakaḥ- na,",
    "T07vabhdicu:4382": " atītānāgatasyārthasya prajñaptyā vyapadeśasiddheḥ /",
    "T07vabhdicu:4383": " na, paramārthadravyābhāve niradhiṣṭhānaprajñaptivyapadeśānupapatteḥ /",
    "T07vabhdicu:4384": " vartamānāpekṣyastadvyapadeśa iti cet / na /",
    "T07vabhdicu:4385": " vartamānasvarūpasthitiśaktikriyābhāve sattvānupapatteḥ,",
    "T07vabhdicu:4386": " sadasatorapekṣāsaṃbandhābhāvācca /",
    "T07vabhdicu:4387": " sattvalakṣaṇamidānīmeva dyotyate atītādīnāṃ padārthānām-",
    "T07vabhdicu:4388": " buddhyā yasyekṣyate cihnaṃ tatsaṃjñeyaṃ caturvidham /",
    "T07vabhdicu:4389": " paramārthena saṃvṛtyā dvayenāpekṣayāpi ca // Abhidh-d_304 //",
    "T07vabhdicu:4390": " yasya khalvarthavastunaḥ svabhāvasiddhasvarūpasyāviparītākārayā dharmopalakṣaṇayā paricchinnaṃ lakṣaṇamupalakṣyate tatsaddravyamityucyate /",
    "T07vabhdicu:4391": " tatpunaḥ sat pratibhidyamānaṃ caturvidhaṃ bhavati /",
    "T07vabhdicu:4392": " paramārthena yannityaṃ svabhāvena saṃgṛhītaṃ na kadācitsvamātmānaṃ jahāti,",
    "T07vabhdicu:4393": " viśiṣṭajñānābhidhānāpauruṣeyaviṣayisaṃbandhaṃ tatparamārthasadityucyate /",
    "T07vabhdicu:4394": " yatpunaranekaparamārthasatyapṛṣṭhena byavahārārthaṃ prajñaptirūpatayā nirdiśyate tatsaṃvṛtisat /",
    "T07vabhdicu:4395": " tadyathā dhaṭapaṭavanapugdalādikam /",
    "T07vabhdicu:4396": " kiñcidubhayathā /",
    "T07vabhdicu:4397": " tadyathā pṛthivyādi /",
    "T07vabhdicu:4398": " kiñcitsattvā pekṣayā pitṛputraguruśiṣyakartṛkriyādi //",
    "T07vabhdicu:4399": " atha yadidamuktaṃ dravyasanto 'tītānāgatādhvasthā dharmā iti tadāgamayuktyanabhidhānādabhidhānamātram /",
    "T07vabhdicu:4400": " tasmādāgamayuktibhyāmupapādyo 'yamartha ityata idaṃ pratijñāyate-",
    "T07vabhdicu:4401": " sadatītāsamutpannaṃ buddhoktervartamānavat /",
    "T07vabhdicu:4402": " dhīnāmagocaratvacca tatsattvaṃ vartamānavat // Abhidh-d_305 //",
    "T07vabhdicu:4403": " uktaṃ hi bhagavatā- “asti bhikṣavo 'tītaṃ rūpaṃ nocedatītaṃ rūpaṃ abhaviṣyanneme sattvā atīte rūpe samarañjyantaḥ /",
    "T07vabhdicu:4404": " yasmāttarhyastyatītaṃ rūpaṃ tasmādime sattvā atīte rūpe saṃrañjyante /",
    "T07vabhdicu:4405": " ” evamanāgatapratyutpannaṃ ceti vācyam /",
    "T07vabhdicu:4406": " vibhaktipratirūpako 'yaṃ nipāta iti cet / na /",
    "T07vabhdicu:4407": " vartamāne 'pi tatprasaṅgāt /",
    "T07vabhdicu:4408": " kriyāvacanena cottarapadena pūrvasya kriyāvacanasyaiva padasya sāmānādhikaraṇyāt /",
    "T07vabhdicu:4409": " punaścoktaṃ bhagavatā- “rūpamanityamatītānāgatam,",
    "T07vabhdicu:4410": " kaḥ punarvādaḥ pratyutpannasya ?",
    "T07vabhdicu:4411": " evaṃdarśī śrutavānāryaśrāvako 'tīte rūpe 'napekṣo bhavatyanāgataṃ rūpaṃ nābhinandati /",
    "T07vabhdicu:4412": " pratyutpannasya rūpasya nirvide virāgāya nirodhāya pratipanno bhavati /",
    "T07vabhdicu:4413": " atītaṃ cedrūpaṃ nābhaviṣyanna śrutavānāryaśrāvako 'tīte rūpe 'napekṣo 'bhaviṣyat;",
    "T07vabhdicu:4414": " yasmāttarhyastyatītaṃ rūpaṃ tasmācchrutavānāryaśrāvakaḥ atīte rūpe 'napekṣo bhavati” iti vistaraḥ /",
    "T07vabhdicu:4415": " tathoktam- yacchāriputra karmābhyatītaṃ kṣīṇaṃniruddhaṃ vigataṃ vipariṇataṃ tadastīti /",
    "T07vabhdicu:4416": " taccet karma śāriputra nābhaviṣyannehaikatīyastaddhetoḥ tatpratyayādapāya durgativinipātaṃ kāyasya bhedānnarakeṣūpapatsyate” iti vistaraḥ /",
    "T07vabhdicu:4417": " (Jaini_266) tadāhitacittabhāvanāṃ sandhāya vacanādadoṣa iti cet / na /",
    "T07vabhdicu:4418": " uktottaratvāt /",
    "T07vabhdicu:4419": " uktottaro hyeṣa vādaḥ /",
    "T07vabhdicu:4420": " kiṃ tilapīḍakavatpunarāvartase ?",
    "T07vabhdicu:4421": " kiñca, bhāvanābhāvyamānacittayoḥ svarūpaśaktikriyānupapatteḥ puṣṭavāsitatailavat,",
    "T07vabhdicu:4422": " anyānanyatvādivakṣyamāṇadoṣācca /",
    "T07vabhdicu:4423": " paramārthaśūnyatāsūtrādasaditi cet / na /",
    "T07vabhdicu:4424": " tadarthāparijñānāt /",
    "T07vabhdicu:4425": " tata evānāgatādyastitvasiddheśca /",
    "T07vabhdicu:4426": " tatraitat syāt- paramārthaśūnyatā sūtre bhagavatā (Jaini_267)",
    "T07vabhdicu:4427": " vispaṣṭamanāgatādināstitvaṃ pradarśitam /",
    "T07vabhdicu:4428": " tatra hyaktam- “cakṣurūtpadyamānaṃ na kutaścidāgacchati,",
    "T07vabhdicu:4429": " nirudhyamānaṃ na kvacitsaṃnicayaṃ gacchati” iti vistaraḥ /",
    "T07vabhdicu:4430": " atītānāgatasadbhāve cāgatigatidoṣābhyupagamaḥ prāpnotīti /",
    "T07vabhdicu:4431": " etacca na / kutaḥ ?",
    "T07vabhdicu:4432": " sūtrārthāparijñānāt /",
    "T07vabhdicu:4433": " ata evānāgatādyastitvasiddheśca /",
    "T07vabhdicu:4434": " sūtrasya tāvadayamarthaḥ /",
    "T07vabhdicu:4435": " yaduktam- “cakṣurutpadyamānaṃ na kutaścidāgacchati,",
    "T07vabhdicu:4436": " nirudhyamānaṃ na kvacitsaṃnicayaṃ gacchati” iti tadvedoktavādavidhipratiṣedhārthaṃ sāṃkhyamatavyudāsārthaṃ ca /",
    "T07vabhdicu:4437": " vede hyaktam- “pañcatvamāpadyamānasya cakṣurādityādāgataṃ punastatraiva prativigacchati /",
    "T07vabhdicu:4438": " śrotramākāśam /",
    "T07vabhdicu:4439": " ghrāṇaṃ pṛthivīm /",
    "T07vabhdicu:4440": " jihvā āpaḥ /",
    "T07vabhdicu:4441": " kāyo vāyum /",
    "T07vabhdicu:4442": " manaḥ salilaṃ somamityarthaḥ /",
    "T07vabhdicu:4443": " ” tatpratiṣedhārthaṃ bhagavānavocat- “cakṣurutpadyamānaṃ na kutaścidāgacchati” iti vistaraḥ /",
    "T07vabhdicu:4444": " sāṃkhyāḥ khalvapyācakṣate- “cakṣuṣpradhānādāgacchati tatraiva ca punarvigacchati” iti /",
    "T07vabhdicu:4445": " tannirāsārtha ca bhagavānavocat- “cakṣarutpadyamānaṃ na kutaścidāgacchati /",
    "T07vabhdicu:4446": " ” adeśapradeśasthāḥ khalvanāgatātītaparamāṇvavijñaptisaṃjñitā dharmāḥ iti tadāgamanagamanānupapattiḥ /",
    "T07vabhdicu:4447": " kastarhi vākyārtha /",
    "T07vabhdicu:4448": " - “abhūtvā bhavati /",
    "T07vabhdicu:4449": " bhūtvā ca prativigacchati” iti ?",
    "T07vabhdicu:4450": " dvividhaṃ hi cakṣurdravyasadeva paramārthasato yadaprabuddhamubhayam(?) /",
    "T07vabhdicu:4451": " anyatprabuddhamanu(- ddhamu ?)",
    "T07vabhdicu:4452": " pāttakriyam /",
    "T07vabhdicu:4453": " pūrvaṃ taddhetūnpratītya kriyāmupādatte prabudhyata ityarthaḥ /",
    "T07vabhdicu:4454": " upāttakriyaṃ ca dvitīyam /",
    "T07vabhdicu:4455": " taddhi kriyāmujjhatprativigacchatītyuktaṃ bhavati /",
    "T07vabhdicu:4456": " sāṃkhyamataniṣedhārthaṃ vā /",
    "T07vabhdicu:4457": " sāṃkhyānāṃ khalvekaṃ kāraṇaṃ nityaṃ svāṃ jātimajahattena tena vikāraviśeṣātmanā bhūtvā bhūtvānyenānyena kāryaviśeṣātmanā pariṇamatīti /",
    "T07vabhdicu:4458": " tatpratiṣedhārthaṃ bhagavānavocat- “cakṣurutpadyamānaṃ na kutaścidāgacchati nirudhyamānaṃ na kvacitsaṃnicayaṃ gacchati” iti /",
    "T07vabhdicu:4459": " cakṣurabhūtvā vartamāne 'dhvani kṣaṇamātraṃ kriyārūpamādaya tyaktvā punaradarśanaṃ gacchati /",
    "T07vabhdicu:4460": " kiñcānyat, ata evānāgatāstitvasiddheḥ /",
    "T07vabhdicu:4461": " yaduktamasminneva sūtre cakṣurutpadyamānaṃ na kutaścidāgacchati” ityatraitadādarśitam /",
    "T07vabhdicu:4462": " sadidaṃ cakṣurantaraṅgabahiraṅgakāraṇasāmagrīsannidhānopādhivaśena kriyāmupādadānaṃ na kutaścidāgacchati /",
    "T07vabhdicu:4463": " kutaḥ punastatsattvamiti cet /",
    "T07vabhdicu:4464": " mukhyasattāviṣṭe kartari śānacovidhānānnirudhyamānavaditi /",
    "T07vabhdicu:4465": " tasmād durvihitavetāḍotthānavat sautrāntikaiḥ svapakṣopaghātāya sūtrametadāśrīyate /",
    "T07vabhdicu:4466": " evaṃ tāvadāgamātsiddhamadhvatrayāstitvam /",
    "T07vabhdicu:4467": " yuktito 'pi- 'dhīnāmagocaratvācca tatsattvaṃ vartamānavat /",
    "T07vabhdicu:4468": " '; tadākārayā khalu buddhyā yasyārthasya svasāmānyalakṣaṇaṃ paricchidyate,",
    "T07vabhdicu:4469": " yaśca buddhoktanāmakāyadharmakāyābhyāmabhidyotyate sa paramārthato vidyate /",
    "T07vabhdicu:4470": " katham ? vartamānacakṣūrūpādivat /",
    "T07vabhdicu:4471": " jñānajñeyābhidhānābhidheyasaṃbandhaḥ khalvakṛtakaiti śiṣṭāḥ pratipadyante //",
    "T07vabhdicu:4472": " asadālambanāpi buddhirastīti cet /",
    "T07vabhdicu:4473": " atrāpadiśyate-",
    "T07vabhdicu:4474": " nāsadālambanā buddhirāgamādupapattitaḥ /",
    "T07vabhdicu:4475": " āgamastāvat- “cakṣuḥ pratītya rūpaṃ cotpadyate cakṣurvijñānaṃ yāvanmanaḥ pratītya dharmāṃścotpadyate manovijñānam /",
    "T07vabhdicu:4476": " etāvaccaitatsarvamasti” ityuktaṃ bhagavatā /",
    "T07vabhdicu:4477": " tatra manovijñānaṃ traiyadhvikāsaṃskṛtadharmaviṣayāyama,",
    "T07vabhdicu:4478": " pañcavijñānakāyāḥ pratyutpannapañcaviṣayālambanāḥ /",
    "T07vabhdicu:4479": " na tu kvacidasadālambanamuktaṃ nāpi tadastīti tadviṣayabuddhyabhāvaḥ /",
    "T07vabhdicu:4480": " tathoktam- “yaduta loke nāsti tadahaṃ drakṣyāmi” iti vistaraḥ / (Jaini_270)",
    "T07vabhdicu:4481": " tathā- “trayāṇāṃ sannipātaḥ sparśaḥ /",
    "T07vabhdicu:4482": " sahajātā vedanā” iti vistaraḥ /",
    "T07vabhdicu:4483": " etenābhidhānābhidheyasaṃbandhaḥ pratyuktaḥ /",
    "T07vabhdicu:4484": " tadevaṃ sati sūtre 'sminmadhyamāpratipatpradarśitā /",
    "T07vabhdicu:4485": " yaduta- kenacitprakāreṇa śūnyāḥ saṃskārāḥ mithyāparikalpitena puruṣālayavijñānābhūtaparikalpādinā /",
    "T07vabhdicu:4486": " kenacidaśūnyāḥ,",
    "T07vabhdicu:4487": " yaduta- svalakṣaṇasāmānyalakṣaṇābhyāmiti /",
    "T07vabhdicu:4488": " yathā kātyāyana sūtre- “lokasamudayaṃ jñātvā yā loke nāsti tā sā na bhavati /",
    "T07vabhdicu:4489": " lokanirodhaṃ jñātvā yā loke 'sti tā sā na bhavati itīmau dvāvantau parityajya madhyamayā pratipadā tathāgato dharmaṃ deśayati /",
    "T07vabhdicu:4490": " ” na caitad dva yamastināstitvākhyamekādhikaraṇaṃ virodhādupapadyate na ca niradhiṣṭhānam /",
    "T07vabhdicu:4491": " nāpi khapuṣpaśūnyādhiṣṭhitam /",
    "T07vabhdicu:4492": " yuktirapi / jñānajñeyābhidhānābhidheyasaṃbandhasyākṛtakatvāt /",
    "T07vabhdicu:4493": " nāstiśaśaviṣāṇamityasya jñānasyābhidhānasya cāsadviṣayatvamiti cet /",
    "T07vabhdicu:4494": " tatra brūmaḥ-",
    "T07vabhdicu:4495": " anyāpekṣye 'tha saṃbandhaprtiṣedho 'śvaśṛṅgayoḥ // Abhidh-d_306 //",
    "T07vabhdicu:4496": " yo 'yaṃ nāsti śaśaviṣāṇādipratiṣedho 'sya tarhi kiṃ pratiṣedhyam ?",
    "T07vabhdicu:4497": " yadyasadālambanā buddhirnāstyabhidhānaṃ vā nirabhedheyamiti ?",
    "T07vabhdicu:4498": " atrāpadiśyate /",
    "T07vabhdicu:4499": " 'anyāpekṣye 'tha saṃbandhapratiṣedhaḥ /",
    "T07vabhdicu:4500": " '; kāryakāraṇādistrividhaḥ saṃbandho 'tra goviṣāṇādiṣu pūrvadṛṣṭaḥ śaśaviṣāṇādiṣu pratiṣiddhyate /",
    "T07vabhdicu:4501": " śaśaśiromātrakākāśadhātusaṃbandhadarśanādyadi śaśaśirasyapi viṣāṇama viṣyattadvadevopalapsyata /",
    "T07vabhdicu:4502": " na copalabhyate /",
    "T07vabhdicu:4503": " tasmātsaṃbandhāntarāpekṣaṃ śaśaviṣāṇaśabdagaḍumātraṃ nañā saṃbandhyantarasaṃbandhabuddhyapekṣeṇāvadyotyate,",
    "T07vabhdicu:4504": " na tu kiñcidabhidhānamabhidheyaṃ vā pratiṣedhyātmanā śrīyata iti siddhaṃ sarvā buddhiḥ sadviṣayeti /",
    "T07vabhdicu:4505": " etenājātaṃ dhvastaṃ ca goviṣāṇaṃ pratyuktam /",
    "T07vabhdicu:4506": " gośiromātramākāśadhātuveṣṭitaṃ dṛṣṭvā janiṣyate dhvastaṃ vā goviṣāṇamiti draṣṭavyam /",
    "T07vabhdicu:4507": " trayodaśāyatanapratiṣedhabuddhiviṣayād astitvādasadālambanā buddhirastīti cet / na /",
    "T07vabhdicu:4508": " bhagavataiva vāgvastumātrametaditi nirṇītatvāt /",
    "T07vabhdicu:4509": " uktaṃ hi bhagavatā hastatālopame sūtre- “etāvatsarvaṃ yaduta cakṣū rūpaṃ ca yāvanmano dharmāṃśca /",
    "T07vabhdicu:4510": " yaḥ kaścidetad dvaya pratyākhyāyānyad dvayaṃ jñeyamabhidheyaṃ vā (Jaini_272)",
    "T07vabhdicu:4511": " kalpayet vāgvastumātramevāsya syāt /",
    "T07vabhdicu:4512": " pṛṣṭo vā na saṃprajānīyāduttare vā saṃmohamāpadyeta /",
    "T07vabhdicu:4513": " yathāpi tadaviṣayatvāt /” iti /",
    "T07vabhdicu:4514": " kiñca, astiśaśaviṣāṇābhidhānābhidheyavannāstyuktirapi vāgvastumātraṃ viṣāṇākhyābhidheyārthasaṃbandhavihīnam /",
    "T07vabhdicu:4515": " etena ṣaṣṭhaḥ skandhaḥ pratyuktaḥ /",
    "T07vabhdicu:4516": " kiñca, pañcaskandhaviṣayaviparītajñānapratiṣedhāt /",
    "T07vabhdicu:4517": " alātacakrabuddhipratiṣedhavat,",
    "T07vabhdicu:4518": " dvicandrabuddhipratiṣedhavacca /",
    "T07vabhdicu:4519": " uktaṃ hi bhagavatā- “ye kecidātmeti samanupaśyantaḥ samanupaśyanti sarve ta imāneva",
    "T07vabhdicu:4520": " pañcopādānaskandhānsamanupaśyantaḥ samanupaśyanti” iti skandhaviṣaye caiṣā nityātmadravyabhrāntirityavadyotyate /",
    "T07vabhdicu:4521": " kiñca, nañaḥ sadasatpratiṣedhyaviṣayatvānupapatteśca /",
    "T07vabhdicu:4522": " santaṃ tāvadarthaṃ na pratiṣeddhum samarthaḥ /",
    "T07vabhdicu:4523": " yadi hi santamarthaṃ śaknuyātpratiṣeddhuṃ na rājāno hastyaśvaṃ bibhṛyurna santi dasyava ityevaṃ brūyuḥ /",
    "T07vabhdicu:4524": " ityukte dasyūnāmabhāvaḥ syāt /",
    "T07vabhdicu:4525": " na caitadasti /",
    "T07vabhdicu:4526": " athāsantaṃ pratiṣedhayati,",
    "T07vabhdicu:4527": " tenābhāvapratiṣedhādbhāva eva syāditi /",
    "T07vabhdicu:4528": " tasmānnaño na goviṣāṇādiḥ nāpi śaśaviṣāṇādiḥ pratiṣidhyate /",
    "T07vabhdicu:4529": " kiṃ tarhi /",
    "T07vabhdicu:4530": " śaśākāśadhātusaṃbandhabuddhyapekṣeṇa goviṣāṇādidravyāsaṃbandhabuddhayo 'vadyotyante /",
    "T07vabhdicu:4531": " siddhā sadālambanaiva buddhiḥ /",
    "T07vabhdicu:4532": " evamanyatrāpi /",
    "T07vabhdicu:4533": " rūpādau vastuni kṣīṇe satyevotpadyate matiḥ /",
    "T07vabhdicu:4534": " sā jñānasyāsanākārā śāstustathānyacittavat // Abhidh-d_307 //",
    "T07vabhdicu:4535": " rūpādau khalvapivastunyabhyatīte satyeva buddhirutpadyate /",
    "T07vabhdicu:4536": " na hyasadālambanā buddhirutpadyate /",
    "T07vabhdicu:4537": " sadālambanā buddhirastītyupapāditam /",
    "T07vabhdicu:4538": " na ca no dravyaṃ vinaśyatītyuktam /",
    "T07vabhdicu:4539": " yadetada rūpādidravyaṃ pūrvānubhūtaṃ tadeva tatsmṛtyā gṛhyata ityupariṣṭādapi sādhayiṣyāmaḥ /",
    "T07vabhdicu:4540": " yā tarhi niruddhadevadattānusmṛtirdhaṭānusmṛtirvā sā kathaṃ jāyate ?",
    "T07vabhdicu:4541": " atītānāga tayordevadattaghaṭaprajñaptyupādānayoriti /",
    "T07vabhdicu:4542": " atra brūmaḥ /",
    "T07vabhdicu:4543": " sāpi khalu sāvidyāsyāsadākārotpadyate sthāṇvādau puruṣādibuddhivat /",
    "T07vabhdicu:4544": " niravidyasya tu śāstustattvākārā bhavati rūpādidharmamātrabuddhireva /",
    "T07vabhdicu:4545": " (Jaini_273) tadyathā paracittavidaḥ svalakṣaṇākārā buddhirutpadyate /",
    "T07vabhdicu:4546": " tatsāmarthyopādhivaśenānyathāpi jānīte /",
    "T07vabhdicu:4547": " tadvattatsāmarthyeṇa bhāvinīṃ bhūtāṃ ca saṃjñāṃ rūpādiṣu devadattaghaṭalakṣaṇāṃ pratipadyata iti //",
    "T07vabhdicu:4548": " itaśca sadatītānāgatam-",
    "T07vabhdicu:4549": " harṣotpādabhayodvegasmṛtyutpattyaṅgabhāvataḥ /",
    "T07vabhdicu:4550": " atītānāgataṃ hi mitramamitraṃ vā manasi kṛtvā harṣotpādabhayādayo 'bhyupajāyante /",
    "T07vabhdicu:4551": " te cānimittā na bhavitumarhanti /",
    "T07vabhdicu:4552": " katham ? vartamānavat / /",
    "T07vabhdicu:4553": " tadyathā sati vartamāne mitre 'mitre vā harṣabhayādayo bhavanti nāsatīti tadvat /",
    "T07vabhdicu:4554": " kiñca,",
    "T07vabhdicu:4555": " sāṅgasya śaktyabhivyakteḥ sadīpaghaṭarūpavat // Abhidh-d_308 //",
    "T07vabhdicu:4556": " vidyamānasya khalvanāgatasya vastuno 'tītapratyutpannasahakārikāraṇasāmagrīgṛhītasya śaktimātramāvirbhavati /",
    "T07vabhdicu:4557": " katham ? 'sadīpaghaṭarūpavat /",
    "T07vabhdicu:4558": " '; tadyathā tamasi vidyamānasya ghaṭarūpasya svātmodbhāvanaśaktiḥ pradīpādikāraṇasāmagrīsannidhāne sati bhavati tadvaditi /",
    "T07vabhdicu:4559": " itaścāstyanāgatam //",
    "T07vabhdicu:4560": " janīhākartṛ sādhyatvātpañcabhāvavikāravat /",
    "T07vabhdicu:4561": " tadyathā asti vipariṇamate vardhate kṣīyate vinaśyatīti sati mukhyasattāviṣṭe kartari ete pañca bhāvavikārā bhavanti /",
    "T07vabhdicu:4562": " tadvajjāyata ityayamapi ṣaṣṭhaḥ bhāvavikāraḥ sati mukhyāviṣṭe kartari bhavitumarhatīti /",
    "T07vabhdicu:4563": " kiñca jāyamānatā sattā naśyatā nāsāmānādhikaraṇye satyananyatāpattisaṅkaradoṣaprasaṅgāt /",
    "T07vabhdicu:4564": " vaiyadhikaraṇyābhyupagame saṃbandhābhāvādekatra tadvyapadeśānupapattiḥ /",
    "T07vabhdicu:4565": " kiñca, jāyamānatādikriyābhāve 'stitvāyogāt /",
    "T07vabhdicu:4566": " katham ? śaśaviṣāṇavaditi /",
    "T07vabhdicu:4567": " upacārasatteti cet / na /",
    "T07vabhdicu:4568": " mukhyasattāyāṃ satyāmupacārasadbhāvāt,",
    "T07vabhdicu:4569": " vakṣyamāṇadoṣācca /",
    "T07vabhdicu:4570": " itaścāsti-",
    "T07vabhdicu:4571": " sataḥ kriyāṅgatādṛṣṭervikāryaprāpyakarmavat // Abhidh-d_309 //",
    "T07vabhdicu:4572": " tadyathā vikārye karmaṇi sati karaṇaṃ dṛṣṭaṃ kāśātkaṭī karoti /",
    "T07vabhdicu:4573": " prāpye ca karmaṇi sati grāmaṃ gacchati devadattaḥ sūryaṃ ca paśyatīti gamanadṛśikriye sati karmaṇi bhavataḥ /",
    "T07vabhdicu:4574": " tadvannirvartye 'pi karmaṇi mukhyadravyāstitve sati devadattakartṛkā ghaṭakriyopapadyata iti //",
    "T07vabhdicu:4575": " sāṃkhyaḥ paśyati- vidyamānameva jāyate /",
    "T07vabhdicu:4576": " tadyathā kṣīre vidyamānaṃ dadhi,",
    "T07vabhdicu:4577": " kāryakāraṇayorekatvāt /",
    "T07vabhdicu:4578": " taṃ pratyapadiśyate-",
    "T07vabhdicu:4579": " dvitīyaṃ janma jātasya vastuno nopapadyate /",
    "T07vabhdicu:4580": " yadi khalu kṣīre dadhyādayo vikārāḥ santi bīje cāṅkurādayaḥ śukraśoṇite ca kalalādayaḥ,",
    "T07vabhdicu:4581": " teṣāṃ jātānāṃ kṣīrādivajjanma punarna yujyate /",
    "T07vabhdicu:4582": " yathā ca na yujyate tathā pūrvamevāviṣkṛtam /",
    "T07vabhdicu:4583": " vaiśeṣiko manyate- kapāleṣvavidyamānaṃ ghaṭadravyaṃ tantuṣu cāvidyamānaṃ paṭadravyaṃ kapālatantusaṃyogādutpadyate /",
    "T07vabhdicu:4584": " gauṇyā ca kalpanayā viprakṛtā(ṣṭā ?)",
    "T07vabhdicu:4585": " vasthāviṣayā janikartṛ sattā vyapadiśyata iti /",
    "T07vabhdicu:4586": " asyāpyavayavidravyaṃ sahāvayavaiḥ pūrvameva vihitottaram /",
    "T07vabhdicu:4587": " yatpunaruktamupacārasattayā janikartopadiśyata ityatra brūmaḥ-",
    "T07vabhdicu:4588": " mukhyasattā guṇābhāvādgauṇī sattā na vidyate // Abhidh-d_310 //",
    "T07vabhdicu:4589": " na hi mukhyasattāyāṃ guṇābhāve 'vayavābhāve vā kāraṇeṣu prāgutpattyabhāve vā kāryasattopacāro yujyate //",
    "T07vabhdicu:4590": " kasmāt ?",
    "T07vabhdicu:4591": " sādharmye sati tadvṛttervyāhāraṃ madhuroktivat /",
    "T07vabhdicu:4592": " tadyathā madhuravāgdevadatta iti vāci mādhuryaguṇayuktasya guḍadravyasya madhuno vā sādharmyamabhilaṣaṇīyatā vidyate ityato vāci mādhuryaśabdaḥ prayujyate /",
    "T07vabhdicu:4593": " kanyāmukhe ca candrakāntisādṛśyaṃ dṛṣṭvā candraśabdaḥ prayujyate /",
    "T07vabhdicu:4594": " vāhīke ca jāḍyasādharmyādgośabdaḥ prayujyate- gaurayaṃ vāhīka ityevamādi /",
    "T07vabhdicu:4595": " na ca tathā kaścidaguṇāvayavagandho 'pi tantuṣu tatsaṃyoge vā prāgutpattyabhāve nirātmanaḥ kāryasyāstīti /",
    "T07vabhdicu:4596": " na ca kāryaṃ kiñcidīṣatkṛtamupapadyate /",
    "T07vabhdicu:4597": " niṣṭhāsattaikakālābhyupagamāt /",
    "T07vabhdicu:4598": " prāgavyapadeśyaṃ vastumātraṃ viprakṛtaṃ jāyata iti cet / na /",
    "T07vabhdicu:4599": " uktottaratvāt /",
    "T07vabhdicu:4600": " mama tu candrakoṭīprakāśalakṣaṇo dṛṣṭānto vidyate /",
    "T07vabhdicu:4601": " āviṣṭaliṅgamukhyasya janmeṣṭaṃ dārakādivat // Abhidh-d_311 //",
    "T07vabhdicu:4602": " ayaṃ hi janirabhiniṣkramaṇādivacano nāsatprādurbhāvavacanaḥ /",
    "T07vabhdicu:4603": " katham ? 'dārakādivat'; /",
    "T07vabhdicu:4604": " tadyathā dārako mukhyasattāviṣṭo mātṛkukṣerniṣkramaṇe jāyata ityucyate /",
    "T07vabhdicu:4605": " tadvadatrāpīti /",
    "T07vabhdicu:4606": " dārṣṭāntikaḥ khalu brūte- kāraṇaśaktiṣu nirātmakajanikartrupacāraḥ pravartate /",
    "T07vabhdicu:4607": " taṃ prati brūmaḥ-",
    "T07vabhdicu:4608": " syātkhapuṣpaiḥ khamutphullaṃ syāñjaṭālaśca darduraḥ /",
    "T07vabhdicu:4609": " svabhāvo yadi bhāvanāṃ prāgabhūtvā samudbhavet // Abhidh-d_312 //",
    "T07vabhdicu:4610": " na hyasataḥ kasyacicchaśaviṣāṇāderutpādo bhavati nairātmyāviśeṣasarvāsadutpattiprasaṅgāt /",
    "T07vabhdicu:4611": " (Jaini_275) taddhetukānāṃ ca jāyamānajātanaśyatkāleṣvātmāstitvasthitaśaktīnāmanupapatteḥ /",
    "T07vabhdicu:4612": " kāraṇānāṃ ca kāryātmakatvāt prāgutpatterasattvam,",
    "T07vabhdicu:4613": " asattvādanupapattidoṣāpattiḥ /",
    "T07vabhdicu:4614": " kutaśca nābhāvo bhāvībhavati ?",
    "T07vabhdicu:4615": " sthitiśaktikriyāyogāt //",
    "T07vabhdicu:4616": " kathamayoga iti cet /",
    "T07vabhdicu:4617": " tadāviṣkriyate-",
    "T07vabhdicu:4618": " sthitiśaktiparityaktāndharmānnāśānvitodayān /",
    "T07vabhdicu:4619": " vada somya kathaṃ yāti pratītyā vastu vastutām // Abhidh-d_313 //",
    "T07vabhdicu:4620": " iha khalu bhavatāmahetuko vināśaḥ sarvotpattimatāṃ nityasaṃnihitaḥ /",
    "T07vabhdicu:4621": " tasmiṃśca sati janmasthitiśaktikriyā na vidyante, virodhāt /",
    "T07vabhdicu:4622": " tāsvasatīṣu kāraṇamapi caiva vinaṣṭam /",
    "T07vabhdicu:4623": " tadasminnasati kiṃ pratītya asannirātmakaṃ vastu vastutāṃ yātītyācakṣva /",
    "T07vabhdicu:4624": " kathaṃ te kāryaṃ kāraṇaṃ vopapadyate ?",
    "T07vabhdicu:4625": " satāṃ hi saṃjñāsaṃjñijñānajñeyakriyākāraṇahetuphalādīnāmanyonyāpekṣaprajñapteḥ /",
    "T07vabhdicu:4626": " atha tavābhāvo na kaścidasti bhāvavirodhī,",
    "T07vabhdicu:4627": " kathaṃ tarhi sa bhāvo naṣṭa ityucyate ?",
    "T07vabhdicu:4628": " tasmādbhavato vāṅmātrametat,",
    "T07vabhdicu:4629": " mama tu vidyamānayorevopakāryupakārakabhāvo yuktaḥ /",
    "T07vabhdicu:4630": " yasmāt-",
    "T07vabhdicu:4631": " loke dṛṣṭaḥ satoreva parasparamanugrahaḥ /",
    "T07vabhdicu:4632": " tadvadevopaghāto 'pi nāśvaśṛṅgāhipādayoḥ // Abhidh-d_314 //",
    "T07vabhdicu:4633": " anugrahopaghātayośca kāryakāraṇasaṃbandhopacāraśca satoreva bhavatītyāstanandhayebhyaḥ prasiddhametat,",
    "T07vabhdicu:4634": " nāsatoḥ na ca sadasatoriti //",
    "T07vabhdicu:4635": " vaitulikaḥ kalpayati-",
    "T07vabhdicu:4636": " yatpratītyasamutpannaṃ tatsvabhāvānna vidyate /",
    "T07vabhdicu:4637": " yatkhalu nisvabhāvaṃ nirātmakaṃ hetūnpratītya jāyate tasya khalu svabhāvo nāsti /",
    "T07vabhdicu:4638": " na hi tatkāraṇeṣu pratyekamavasthitaṃ nāpi bhāgaśo nāpyanyatra kvacit /",
    "T07vabhdicu:4639": " nāpi hetusamudāye tadrūpābhāvāt /",
    "T07vabhdicu:4640": " yacca na kvacidasti tatkatamena svabhāvenotpatsyata iti nāsti svabhāvaḥ /",
    "T07vabhdicu:4641": " yasya ca nāsti svabhāvaḥ tatkathamastītyucyate ?",
    "T07vabhdicu:4642": " tasmādalātacakravannisvabhāvatvāt sarvadharmā nirātmāna iti /",
    "T07vabhdicu:4643": " taṃ pratyapadiśyate-",
    "T07vabhdicu:4644": " na vidyate svabhāvādyadvidyate tattato 'nyathā // Abhidh-d_315 //",
    "T07vabhdicu:4645": " brahmodyametat- yatpratītyasamutpannaṃ tatsaṃvṛtyātmanā vidyate vanasaṃghādivat /",
    "T07vabhdicu:4646": " yatparamārthato vidyate taraya pratītyāvasthāśaktimūrtikriyādimātramutpadyata iti //",
    "T07vabhdicu:4647": " tasya tarhi hetavo vidyamānasya kamupakāraṃ kurvantīti ?",
    "T07vabhdicu:4648": " atrābhidhīyate /",
    "T07vabhdicu:4649": " na khalu dravyasvabhāvāstitvaṃ prati kañcidupakāraṃ kurvanti /",
    "T07vabhdicu:4650": " na ca svabhāvasyāpekṣya prajñaptiḥ / kiṃ tarhi ?",
    "T07vabhdicu:4651": " prakurvanti daśāmātraṃ hetavo vastunaḥ sataḥ /",
    "T07vabhdicu:4652": " rājatvaṃ rājaputrasya sātmakasyaiva mantriṇaḥ // Abhidh-d_316 //",
    "T07vabhdicu:4653": " tadyathābhijātasya rājaputrasya vidyamānasya mantriṇaḥ sabalasamudayāḥ parigrahānugrahamātreṇopakurvanto",
    "T07vabhdicu:4654": " rājatvaṃ kurvantyevamanāgatasya vastunaḥ sato hetupratyayāḥ sametya lakṣaṇamātraṃ",
    "T07vabhdicu:4655": " vartamānākhyamaiśvaryādhipatyaṃ kurvantītyavaboddhavyam //",
    "T07vabhdicu:4656": " anye punarvarṇayanti-",
    "T07vabhdicu:4657": " dharmāṇāṃ sati sāmagrye sāmarthyamupajāyate /",
    "T07vabhdicu:4658": " citānāṃ paramāṇūnāṃ yadvadātmopalambhane // Abhidh-d_317 //",
    "T07vabhdicu:4659": " yathā khalu paramāṇusaṃcayaścakṣuṣā gṛhyate,",
    "T07vabhdicu:4660": " pratyekaṃ paramāṇavo na gṛhyante,",
    "T07vabhdicu:4661": " tathā kāraṇasāmagrye sati dharmāṇāṃ kriyāsāmarthyamupajāyata iti draṣṭavyam /",
    "T07vabhdicu:4662": " bhadantakumāralātaḥ paśyati- vātāyanapraviṣṭasyāntaḥpārśvadvaye 'pi truṭayaḥ santi /",
    "T07vabhdicu:4663": " raśmigatasya tu darśanamasya truṭe raśmipārśvagāstvanumeyāḥ /",
    "T07vabhdicu:4664": " etena vyākhyātaṃ dharmāṇāmadhvayordvayorastitvam /",
    "T07vabhdicu:4665": " prāpya jñānātiśayaṃ munayaḥ paśyanti,",
    "T07vabhdicu:4666": " tāstu dhīrhi trikajā //",
    "T07vabhdicu:4667": " yastu manyate 'tītaṃ karmābhāvībhavatyanāgataṃ ca na vidyate taṃ pratyapadiśyate-",
    "T07vabhdicu:4668": " karmātītamasadyasya phalaṃ bhāvi karotyasat /",
    "T07vabhdicu:4669": " vyaktaṃ vandhyāsutastasya jāyate vyantarātmajāt // Abhidh-d_318 //",
    "T07vabhdicu:4670": " na hi bhavato vartamānakālāstitvamupapadyate,",
    "T07vabhdicu:4671": " atītānāgatahetuphalābhāvāt,",
    "T07vabhdicu:4672": " vandhyāvyantaraputrajanmavat //",
    "T07vabhdicu:4673": " atra pratyavatiṣṭhante dārṣṭāntikāḥ- na brūmaḥ sarvathātītaṃ na vidyate /",
    "T07vabhdicu:4674": " kiṃ tarhi ? dravyātmanā na vidyate prajñaptyātmanā tu saditi /",
    "T07vabhdicu:4675": " tatra pratisamādhīyate-",
    "T07vabhdicu:4676": " nāmasallakṣaṇābhāvād dravyasatyāṅkasiddhitaḥ /",
    "T07vabhdicu:4677": " anāgatābhyatītasya nāsti prajñaptisatyatā // Abhidh-d_319 //",
    "T07vabhdicu:4678": " sopādānaṃ hi sarvaṃ prajñaptisat /",
    "T07vabhdicu:4679": " na ca vartamānamupādānamupapadyate /",
    "T07vabhdicu:4680": " anāgatābhyatītasya tasmānnirupādānasya prajñaptyabhāvādasadetat /",
    "T07vabhdicu:4681": " yadi tarhyanāgataṃ cakṣurādidravyaṃ vidyate kasmānna paśyati na dṛśyate na vijānāti ?",
    "T07vabhdicu:4682": " na vyaktaṃ kāritrābhāvāditi //",
    "T07vabhdicu:4683": " tadatra kośakāraḥ praśnayati-",
    "T07vabhdicu:4684": " ko vighnaḥ",
    "T07vabhdicu:4685": " yadi cakṣurvidyate kiṃ na paśyati ?",
    "T07vabhdicu:4686": " vayaṃ brūmaḥ-",
    "T07vabhdicu:4687": " aṅgavaikalyam",
    "T07vabhdicu:4688": " dṛṣṭaṃ hi pradīpādyaṅgavaikalye vartamānasyāpi cakṣuṣo rūpādarśanam /",
    "T07vabhdicu:4689": " sa pratyācaṣṭe- sarvasya sadāstitve kuto 'ṅgavaikalyam ?",
    "T07vabhdicu:4690": " vayamācakṣmahe-",
    "T07vabhdicu:4691": " na tatsarvāstitā sadā /",
    "T07vabhdicu:4692": " traiyadhvikāni khalvatrāṅgāni vivakṣitāni /",
    "T07vabhdicu:4693": " tatra keṣāñcidasāṃnidhyaṃ bhavati tadvaikalyātkāritraṃ na karotīti /",
    "T07vabhdicu:4694": " sa pratyācaṣṭe-",
    "T07vabhdicu:4695": " tatkathaṃ",
    "T07vabhdicu:4696": " kiṃ lakṣaṇātkāritraṃ tato vā dravyāt,",
    "T07vabhdicu:4697": " kimanyadāhosvidananyaditi ?",
    "T07vabhdicu:4698": " tatra vayaṃ prativadmaḥ-",
    "T07vabhdicu:4699": " śrūyatāṃ sadbhyaḥ",
    "T07vabhdicu:4700": " chātrāsanamadhyāsya na hi sarvajñapravacanagāmbhīryaṃ sadevakenāpi lokena śakyaṃ tarkamātreṇāvaboddhum /",
    "T07vabhdicu:4701": " yasmātsomya-",
    "T07vabhdicu:4702": " durbodhā khalu dharmatā // Abhidh-d_320 //",
    "T07vabhdicu:4703": " tathāpi tu śrūyatām //",
    "T07vabhdicu:4704": " vartamānādhvasaṃpātāt sāmagryāṅgaparigrahāt /",
    "T07vabhdicu:4705": " labdhaśakteḥ phalākṣepaḥ kāritramabhidhīyate // Abhidh-d_321 //",
    "T07vabhdicu:4706": " anāgatasya khalu dharmasya vartamānādhvasaṃpātādantaraṅgavahiraṅgasāmagryāṅgaparigrahāt labdhasāmarthyasya dharmasya yaḥ phalākṣepastatkāritramityucyate",
    "T07vabhdicu:4707": " sā ca vartamānakālā vṛttiḥ kāritramityākhyāyate /",
    "T07vabhdicu:4708": " tatra yo brūte 'nanyatkāritramiti tasya dravyasvabhāvaparityāgaḥ prasajyate //",
    "T07vabhdicu:4709": " śāstre tu khalu-",
    "T07vabhdicu:4710": " na vartamānatā rūpamatītājātatā na ca /",
    "T07vabhdicu:4711": " yato 'to nādhvasaṃcārād rūpātmānyathateṣyate // Abhidh-d_322 //",
    "T07vabhdicu:4712": " yadi dravyātmano nānyathātvaṃ kiṃ tarhi hetūn pratītya jāyate ? brūmaḥ-",
    "T07vabhdicu:4713": " avasthā jāyate kācidvidyamānasya vastunaḥ /",
    "T07vabhdicu:4714": " tathā śaktistathā velā tathā sattā tathā kriyā // Abhidh-d_323 //",
    "T07vabhdicu:4715": " tatrāvasthāśaktipracayakriyāpekṣā dravyavaśā śaktiḥ kriyāpekṣākṛtaṃ sāmarthyam /",
    "T07vabhdicu:4716": " kriyānāgataphalā /",
    "T07vabhdicu:4717": " dravyavṛttirvelā kālo vartamānākhyaḥ /",
    "T07vabhdicu:4718": " mūrtiḥ paramāṇupracayaviśeṣaḥ /",
    "T07vabhdicu:4719": " sattā prabodhākhyaṃ prajñaptisatyam /",
    "T07vabhdicu:4720": " iti sarvametadantaraṅgabahiraṅgakāraṇasāmagrīsannidhānāpekṣāsaktasvarūpam //",
    "T07vabhdicu:4721": " atra sarvāstivādavibhraṣṭirvaituliko nirāha- vayamapi trīn svabhāvān kalpayiṣyāmaḥ /",
    "T07vabhdicu:4722": " tasmai prativaktavyam-",
    "T07vabhdicu:4723": " parikalpairjagadvyāptaṃ mūrkhacittānurañjibhiḥ /",
    "T07vabhdicu:4724": " yastu vidvanmanogrāhī parikalpaḥ sa durlabhaḥ // Abhidh-d_324 //",
    "T07vabhdicu:4725": " te khalvete bhavatkalpitāstrayaḥ svabhāvāḥ pūrvameva pratyūḍhāḥ /",
    "T07vabhdicu:4726": " evamanye 'pyasatparikalpāḥ protsārayitavyāḥ /",
    "T07vabhdicu:4727": " ityetadaparamadhvasaṃmohāṅkanāsthānaṃ kośakārakasyeti /",
    "T07vabhdicu:4728": " gatametatprāsaṅgikaṃ prakaraṇam /",
    "T07vabhdicu:4729": " śāstramevānuvartatām //",
    "T07vabhdicu:4730": " vyākhyātamidaṃ yasminvastuni yaiḥ kleśairyadavasthairyaḥ saṃyuktaḥ /",
    "T07vabhdicu:4731": " idamidānīṃ vaktavyam /",
    "T07vabhdicu:4732": " yadvastvaprahīṇaṃ saṃyuktaḥ sa tasminvastuni ?",
    "T07vabhdicu:4733": " yasmi vā vastuni saṃyukto 'prahīṇaṃ tasya tadvastu ?",
    "T07vabhdicu:4734": " yattāvadvastvaprahīṇaṃ saṃyuktaḥ sa tasminvastuni /",
    "T07vabhdicu:4735": " syādvastuni saṃyukto na ca tadvastvaprahīṇaṃ yathā tāvaddarśanamārge /",
    "T07vabhdicu:4736": " anyasarvatragairbaddhaḥ prahīṇe duḥkhadṛkkṣaye /",
    "T07vabhdicu:4737": " duḥkhajñāne utpanne samudayajñāne cānutpanne duḥkhadarśanaprahātavyaṃ vastu prahīṇaṃ bhavati /",
    "T07vabhdicu:4738": " tasminprahīṇe 'pi samudayadarśanaprahātavyo 'prahīṇaḥ,",
    "T07vabhdicu:4739": " tadālambanaiḥ sarvatragaiḥ saṃyuktaḥ /",
    "T07vabhdicu:4740": " bhāvanāmārge 'pi-",
    "T07vabhdicu:4741": " prahīṇe prākprakāre 'pi śeṣaistadavalambibhiḥ // Abhidh-d_325 //",
    "T07vabhdicu:4742": " navānāṃ prakārāṇāṃ yo yaḥ prakāraḥ pūrva prahīṇastasminprahīṇe 'pi śeṣaistadavalambibhiḥ kleśaiḥ saṃyukto vijñātavyaḥ //",
    "T07vabhdicu:4743": " atha kasminvastuni katyanuśayā anuśerate ?",
    "T07vabhdicu:4744": " atra cālambananiyama eva tāvaddarśayitavyaḥ /",
    "T07vabhdicu:4745": " katamo dharmaḥ katamasya vijñānasyālambanam ?",
    "T07vabhdicu:4746": " tata eva tadvispaṣṭaṃ gamyate- amuṣminvastuni iyanto 'nuśayā anuśerata iti /",
    "T07vabhdicu:4747": " tadidamabhidharmagahvaraṃ pratāyate-",
    "T07vabhdicu:4748": " dharmāḥ ṣoḍaśa vijñeyāḥ pratyekaṃ tribhavātmakāḥ /",
    "T07vabhdicu:4749": " pañcadhā nirmalāścaiva vijñānāni tathaiva ca // Abhidh-d_326 //",
    "T07vabhdicu:4750": " dharmāstāvat kāmarūpārūpyadhātuṣu pratyekaṃ pañcaprakārā duḥkhādidarśanaheyā apraheyāśca nirmalā iti ṣoḍaśa bhavanti /",
    "T07vabhdicu:4751": " evaṃ vijñānāni draṣṭavyāni //",
    "T07vabhdicu:4752": " tatra tāvadābhidhārmiko 'nyaiḥ pṛṣṭaḥ-",
    "T07vabhdicu:4753": " dhātvāyatanasatyeṣu prakāreṣu ca lakṣayet /",
    "T07vabhdicu:4754": " dharmasaṃgrahavijñānajñānānuśayacoditaḥ // Abhidh-d_327 //",
    "T07vabhdicu:4755": " dharmasaṃgrahavijñāne vā pṛṣṭo dhātvāyatanaskandheṣu pātayitvā lakṣayet /",
    "T07vabhdicu:4756": " (Jaini_284) jñāneṣu pṛṣṭaḥ satyeṣu pātayitvā lakṣayet /",
    "T07vabhdicu:4757": " anuśayeṣu pṛṣṭaḥ prakāreṣu pātayitvā nirdiśet /",
    "T07vabhdicu:4758": " evamasaṃmūḍho vyākarotīti //",
    "T07vabhdicu:4759": " tatra tāvat /",
    "T07vabhdicu:4760": " vijñāneṣu ṣoḍaśadharmāścodyante /",
    "T07vabhdicu:4761": " kasya vijñānasya katame dharmā gocarā iti ?",
    "T07vabhdicu:4762": " tadāviṣkriyate-",
    "T07vabhdicu:4763": " saduḥkhahetudṛggheyāḥ kāmāptā bhāvanākṣayāḥ /",
    "T07vabhdicu:4764": " svakatrayaikarūpāptivirajāścittagocarāḥ // Abhidh-d_328 //",
    "T07vabhdicu:4765": " kāmāvacarāḥ khalu duḥkhasamudayadarśanabhāvanāprahātavyā dharmāḥ pratyekaṃ pañcānāṃ vijñānānāṃ gocarībhavanti /",
    "T07vabhdicu:4766": " katameṣāṃ pañcānām ?",
    "T07vabhdicu:4767": " sveṣāṃ trayāṇāṃ kāmāvacarasya duḥkhadarśanaprahātavyasya vijñānasyālambanam /",
    "T07vabhdicu:4768": " samudayadarśanaprahātavyasya sarvatragasaṃprayuktasya /",
    "T07vabhdicu:4769": " bhāvanāprahātavyasya kuśalasya /",
    "T07vabhdicu:4770": " ekasya ca rūpāptasya bhāvanāprahātavyasya kuśalasyānāsravasya ceti /",
    "T07vabhdicu:4771": " evaṃ samudayadarśanabhāvanāprahātavyāvapi vaktavyau //",
    "T07vabhdicu:4772": " eta eva trayo dharmāḥ",
    "T07vabhdicu:4773": " ātmīyādhastrayaikordhvanirmalānāṃ tu rūpajāḥ /",
    "T07vabhdicu:4774": " rupāvacaro hi duḥkhadarśanaprahātavyo dharmaḥ aṣṭānāṃ vijñānānāmālambanam /",
    "T07vabhdicu:4775": " svakatrayasyādharatrayasyordhvaikasyāmalasya ca /",
    "T07vabhdicu:4776": " svadhātukasya trayasya pūrvavat /",
    "T07vabhdicu:4777": " adharadhātukasya tu kāmāvacarayorduḥkhasamudayadarśanaprahātavyavisabhāgadhātvālambanayoḥ /",
    "T07vabhdicu:4778": " bhāvanāprahātavyasya ca kuśalasya ūrdhvaikasyārūpyāvacarasya bhāvanāprahātavyasya kuśalasyānāsravasya ca /",
    "T07vabhdicu:4779": " evaṃ samudayadarśanabhāvanāprahātavyau vācyau /",
    "T07vabhdicu:4780": " ārūpyāptāstridhātvāptatrikanirmalagocarāḥ // Abhidh-d_329 //",
    "T07vabhdicu:4781": " ārūpyāvacarāsta eva trayo dharmāḥ,",
    "T07vabhdicu:4782": " daśānāṃ vijñānānāmālambanam /",
    "T07vabhdicu:4783": " traidhātukānāṃ pratyekaṃ trayāṇām,",
    "T07vabhdicu:4784": " eṣāmevānāsravasya ca /",
    "T07vabhdicu:4785": " ityevaṃ tāvat traidhātukāḥ duḥkhasamudayadarśanaheyābhāvanāheyāśca dharmā uktāḥ //",
    "T07vabhdicu:4786": " sarve svādhikavijñeyāḥ samaniryāṇadṛkkṣayāḥ /",
    "T07vabhdicu:4787": " sarva eva traidhātukāḥ nirodhamārgadarśanaheyāḥ svanaikāyikādhikacittagocarā vijñātavyāḥ /",
    "T07vabhdicu:4788": " kāmāvacaro hi nirodhadarśanaprahātavyo dharmo duḥkhadarśanaprahātavyādivat pañcānāṃ vijñānānāmālambanam /",
    "T07vabhdicu:4789": " svanaikāyikasya cānirodhadarśanaprahātavyasyeti ṣaṇṇām /",
    "T07vabhdicu:4790": " evaṃ mārgadarśanaprahātavyo 'pi veditavyaḥ /",
    "T07vabhdicu:4791": " rūpāvacarau nirodhamārgadarśanaprahātavyau pūrvavadaṣṭānāṃ vijñānānāṃ pratyekamālambanaṃ svanaikāyikasya cādhikasyeti navānām /",
    "T07vabhdicu:4792": " evamārūpyāvacarau pūrvavaddaśānāṃ svanaikāyikasya cādhikasyetyekādaśānāmālambanaṃ bhavataḥ /",
    "T07vabhdicu:4793": " uktāḥ pañcadaśadharmāḥ /",
    "T07vabhdicu:4794": " niṣkleśāstribhavāptāntyatrayanirmalagocarāḥ // Abhidh-d_330 //",
    "T07vabhdicu:4795": " traidhātukānāṃ pañcānāṃ prakārāṇāṃ pratyekaṃ ye 'ntyāstrayaḥ prakārā nirodhamārgadarśanabhāvanāheyākhyāḥ,",
    "T07vabhdicu:4796": " teṣāṃ navānāmanāsravasya ceti /",
    "T07vabhdicu:4797": " evamanāsravā dharmā daśānāṃ vijñānānāmālambanaṃ bhavanti //",
    "T07vabhdicu:4798": " punaraṣyeṣa evārthapiṇḍaḥ ślokenāvadyotyate-",
    "T07vabhdicu:4799": " kāmāptaṃ pañcaviṣayo rūpāptaṃ tvaṣṭagocaraḥ /",
    "T07vabhdicu:4800": " ārupyāptaṃ daśānāṃ tu daśānāmeva cāmalam // Abhidh-d_331 //",
    "T07vabhdicu:4801": " duḥkhasamudayadarśanabhāvanāheyānuśayasaṃprayuktaṃ vijñānaṃ traidhātukamanāsravaṃ ca pañcāṣṭadaśadaśavijñānagocaram /",
    "T07vabhdicu:4802": " evameṣāṃ ṣoḍaśānāṃ dharmāṇāmetāni ṣoḍaśacittāni traidhātukāni pañcaprakārāṇyanāsravaṃ ca vyavasthāpyānuśayakāryaṃ yojayitavyam /",
    "T07vabhdicu:4803": " tatra tāvatkāmāvacaraduḥkhadarśanaprahātavyā dharmā daśānuśayāḥ,",
    "T07vabhdicu:4804": " tatsaṃprayuktāśca cittacaitasikā dharmāḥ salakṣaṇānulakṣaṇāḥ aprāptiprāptiprāptayaḥ /",
    "T07vabhdicu:4805": " ete dharmā viṣayaḥ pañcānāṃ vijñānānām,",
    "T07vabhdicu:4806": " duḥkhadarśanaprahātavyasya sarvasya vijñānasya,",
    "T07vabhdicu:4807": " samudayadarśanaheyasya sarvatragasaṃprayuktasya,",
    "T07vabhdicu:4808": " bhāvanāheyasya kuśalasyākliṣṭasya,",
    "T07vabhdicu:4809": " dvividhasya kuśalasāsravasyāvyākṛtasya ca,",
    "T07vabhdicu:4810": " rūpāvacarasyākliṣṭasya kuśalasāsravasya,",
    "T07vabhdicu:4811": " akliṣṭasyāvyākṛtasya ca kuśalasyoṣmagatādivimokṣāpramāṇādisaṃprayuktasya /",
    "T07vabhdicu:4812": " avyākṛtasya tu vipākajasya manobhaumasya sukhasaumanasyopekṣāsaṃprayuktasyānāsravasya ca duḥkhadharmajñānasamudayadharmajñānatatkṣāntisaṃprayuktasya vijñānasya /",
    "T07vabhdicu:4813": " tatrānāsrave vijñāne na kecidanuśayā anuśerate /",
    "T07vabhdicu:4814": " sāsrave tu tatra tāvat-",
    "T07vabhdicu:4815": " kāmāptamūrdhvadharmārthe vijñāne svabhuvastrayaḥ /",
    "T07vabhdicu:4816": " rūpāptā bhāvanāheyāḥ sarvagāścānuśerate // Abhidh-d_332 //",
    "T07vabhdicu:4817": " kāmāptaduḥkhadarśanaprahātavye vijñāne kāmāvacarā duḥkhasamudayabhāvanāheyāḥ sarve 'nuśerate /",
    "T07vabhdicu:4818": " rūpāvacare tvakliṣṭe kāmāvacaradharma gocarā eva rūpāvacarāḥ sarvatragāḥ,",
    "T07vabhdicu:4819": " bhāvanāheyāścānuśerate //",
    "T07vabhdicu:4820": " catvāraḥ parivṛtte sve rūpāptāḥ khalvapi trayaḥ /",
    "T07vabhdicu:4821": " ārūpyāvacarāḥ sārdhaṃ sarvagairbhāvanākṣayāḥ // Abhidh-d_333 //",
    "T07vabhdicu:4822": " parivṛtte tu khalvālambanālambane vijñāna ityarthaḥ /",
    "T07vabhdicu:4823": " pūrvakāḥ kāmāvacararūpāvacarā yathoktāḥ /",
    "T07vabhdicu:4824": " kenādhikībhavanti ?",
    "T07vabhdicu:4825": " kāmāvacarastāvaccaturtho nikāyo mārgadarśanaprahātavyaḥ /",
    "T07vabhdicu:4826": " kathaṃ kṛtvā ?",
    "T07vabhdicu:4827": " yattadduḥkhasamudayajñānaṃ tatkṣāntisaṃprayuktaṃ vijñānaṃ kāmāvacaraduḥkhadarśanaheyadharmālambanam /",
    "T07vabhdicu:4828": " tatkhalvālambanaṃ mārgadarśanaheyamithyādṛṣṭivicikitsāvidyāsaṃprayuktasya vijñānasya /",
    "T07vabhdicu:4829": " (Jaini_287) tasminvijñāne te 'nāsravālambanāḥ saṃprayogato 'nuśerate /",
    "T07vabhdicu:4830": " sāsravālambanāḥ ālambanataḥ /",
    "T07vabhdicu:4831": " evaṃ kāmāvacarāścatvāro nikāyā bhavanti /",
    "T07vabhdicu:4832": " rūpāvacare vijñāne sarvatragasaṃprayukte tvasarvatragālambate(?) /",
    "T07vabhdicu:4833": " evaṃ rūpāvacarāstrayo nikāyā bhavanti /",
    "T07vabhdicu:4834": " tasya tu caturthadhyānabhaumasyākliṣṭasya vijñānasya kāmadhātvālambanasyoṣmagatavimokṣāpramāṇā śubhādisaṃprayuktasyopekṣopavicārasaṃyuktasya vijñānasyālambanam /",
    "T07vabhdicu:4835": " tatpunarākāśānantyāyatanasāmantakena kuśalenālambyate /",
    "T07vabhdicu:4836": " atastatrārūpyāḥ sarvatragā bhāvanāheyāścānuśerate /",
    "T07vabhdicu:4837": " uktaṃ duḥkhadarśanaprahātavyam /",
    "T07vabhdicu:4838": " tadvadeva dvitīye 'pi pañcame 'pi tathaiva ca /",
    "T07vabhdicu:4839": " evaṃ samudayadarśanabhāvanāprahātavyayorapi vijñānayorthathoktayordraṣṭavyam /",
    "T07vabhdicu:4840": " ayaṃ tu viśeṣaḥ /",
    "T07vabhdicu:4841": " duḥkhe duḥkhadarśanaheyāḥ sarve,",
    "T07vabhdicu:4842": " samudayasarvatragāśca /",
    "T07vabhdicu:4843": " samudaye tu samudayadarśanaheyāḥ sarve,",
    "T07vabhdicu:4844": " duḥkhadarśanaheyāśca sarvatragāḥ /",
    "T07vabhdicu:4845": " anyatsarvaṃ samānam /",
    "T07vabhdicu:4846": " sāsravālambanāḥ sve ca tṛtīye 'pyanuśerate // Abhidh-d_334 //",
    "T07vabhdicu:4847": " nirodhadarśanaprahātavyaṃ tṛtīyaṃ vijñānam /",
    "T07vabhdicu:4848": " tatrāpyete ca trayo nirodhadarśanaheyāśca sāsravālambanāḥ //",
    "T07vabhdicu:4849": " parivṛtte tu kāmāptāḥ saṃskṛtārthāvalambinaḥ /",
    "T07vabhdicu:4850": " parivṛtte tu vijñāne kāmāvacarāścatvāro nikāyāḥ,",
    "T07vabhdicu:4851": " nirodhadarśanaheyālambanāśca sāsravālambanāḥ /",
    "T07vabhdicu:4852": " ye hyanāsravālambanāste nirvāṇālambane vijñāne 'nuśerate,",
    "T07vabhdicu:4853": " na vijñānālambane /",
    "T07vabhdicu:4854": " śeṣaṃ pūrvavadākhyeyam",
    "T07vabhdicu:4855": " pūrve catvāro nikāyāḥ,",
    "T07vabhdicu:4856": " duḥkhasamudayamārgabhāvanāheyāścānuśerata ityarthaḥ /",
    "T07vabhdicu:4857": " caturthe 'pi tṛtīyavat // Abhidh-d_335 //",
    "T07vabhdicu:4858": " caturthe 'pi khalu mārgadarśanaheye vijñāne kāmāvacarāstrayo mārgadarśanaheyāśca sāsravālambanā rūpāvacarāḥ savatragā bhāvanāheyāśca //",
    "T07vabhdicu:4859": " parivṛtte tu kāmāptāścatvāro 'nyatra pūrvavat /",
    "T07vabhdicu:4860": " parivṛtte tu khalu vijñāne kāmāvacarāścatvāro nirodhadarśanaheyaṃ (Jaini_288) muktvā /",
    "T07vabhdicu:4861": " rūpāvacarāstrayo duḥkhasamudayadarśanabhāvanāheyāḥ /",
    "T07vabhdicu:4862": " ārūpyāḥ sarvatragāḥ bhāvanāheyāśca /",
    "T07vabhdicu:4863": " samāptaṃ kāmāvacaraṃ vijñānam //",
    "T07vabhdicu:4864": " rūpāpte prathame 'dhastāt trayaḥ sve khalvapi trayaḥ // Abhidh-d_336 //",
    "T07vabhdicu:4865": " ārūpyāḥ sarvagāḥ sārdhaṃ bhāvanāpathasaṃkṣayaiḥ /",
    "T07vabhdicu:4866": " rūpāvacare prathame khalu vijñāne kāmāvacarāstrayo duḥkhasamudayavisabhāgadhātvālambanāḥ saṃprayogataḥ /",
    "T07vabhdicu:4867": " asarvatragāstvālambanato bhāvanāheyāśca sve ca trayaḥ /",
    "T07vabhdicu:4868": " eta evārūpyāḥ sarvatragā bhāvanāheyāśca /",
    "T07vabhdicu:4869": " parivṛtte trayo 'dhastāt",
    "T07vabhdicu:4870": " duḥkhasamudayadarśanabhāvanāheyāḥ /",
    "T07vabhdicu:4871": " catvāraśca svadhātutaḥ // Abhidh-d_337 //",
    "T07vabhdicu:4872": " mārgadarśanaheyāśca duḥkhasamudayānvayajñānakṣāntisaṃprayukte vijñāne //",
    "T07vabhdicu:4873": " ārūpyāptāśca catvāro nikāyā anuśerate /",
    "T07vabhdicu:4874": " duḥkhasamudayayoḥ mārgadarśanamithyādṛṣṭyādisaṃprayuktacittālambanatvāt /",
    "T07vabhdicu:4875": " tadvadeva dvitīye 'pi pañcame 'pi tathaiva ca // Abhidh-d_338 //",
    "T07vabhdicu:4876": " dvitīye 'pi khalu kāmāvacararūpāvacarāstrayo duḥkhasamudayabhāvanāheyāḥ /",
    "T07vabhdicu:4877": " ārūpyāḥ sarvagā bhāvanāheyāśca //",
    "T07vabhdicu:4878": " sāsravālambanāḥ sve ca tṛtīye 'pyanuśerate /",
    "T07vabhdicu:4879": " yathā nirdiṣṭa iti /",
    "T07vabhdicu:4880": " parivṛtte tu rūpāptāḥ saṃskṛtārthāvalambinaḥ // Abhidh-d_339 //",
    "T07vabhdicu:4881": " nirodhadarśanaheyā asaṃskṛtālambanān muktvā //",
    "T07vabhdicu:4882": " anyattu pūrvavajjñeyaṃ caturthe 'pi tṛtīyavat /",
    "T07vabhdicu:4883": " kāmāvacarāḥ trayo duḥkhasamudayabhāvanāheyākhyāḥ,",
    "T07vabhdicu:4884": " ārūpyāvacarāścatvāraḥ,",
    "T07vabhdicu:4885": " nirodhākhyaṃ muktvā /",
    "T07vabhdicu:4886": " 'caturthe 'pi';",
    "T07vabhdicu:4887": " mārgadarśanaheye 'tṛtīyavat';",
    "T07vabhdicu:4888": " draṣṭavyam /",
    "T07vabhdicu:4889": " yathā tṛtīye sāsravālambanāḥ svanaikāyikā adhikībhavanti,",
    "T07vabhdicu:4890": " tathā caturthe 'pi sve sāsravālambanā adhikībhavanti /",
    "T07vabhdicu:4891": " tṛtīyavatparāvṛtte",
    "T07vabhdicu:4892": " catvāro duḥkhasamudayamārgadarśanabhāvanāheyākhyāḥ rūpāvacarāḥ,",
    "T07vabhdicu:4893": " kāmāvacarāsrayaḥ,",
    "T07vabhdicu:4894": " ārūpyāvacarāścatvāro nirodhadarśanaheyaṃ muktvā /",
    "T07vabhdicu:4895": " mārgācca trayaḥ /",
    "T07vabhdicu:4896": " samāptaṃ rūpāvacaram /",
    "T07vabhdicu:4897": " ārūpyādye nibodhayet // Abhidh-d_340 //",
    "T07vabhdicu:4898": " sve trayaḥ kāmadhātvāptā rūpāptāśca trayastrayaḥ /",
    "T07vabhdicu:4899": " sve trayo duḥkhasamudayadarśanabhāvanāheyāḥ kāmāptāḥ eta eva /",
    "T07vabhdicu:4900": " rūpāptāśca eta eva trayaḥ /",
    "T07vabhdicu:4901": " rūpāptavatparāvṛtte dvitīye pañcame tathā // Abhidh-d_341 //",
    "T07vabhdicu:4902": " parāvṛtte 'pi trayo nirodhamārgadarśanaheyau hitvā /",
    "T07vabhdicu:4903": " rūpyārūpyāścatvāro nirodhadarśanaheyaṃ muktvā //",
    "T07vabhdicu:4904": " yathā prathame dvitīye pañcame ca,",
    "T07vabhdicu:4905": " tṛtīye khalvapi sve ca sāsravārthāvalambinaḥ /",
    "T07vabhdicu:4906": " tṛtīye 'pi khalveta eva 'sve ca sāsravārthāvalambinaḥ'; /",
    "T07vabhdicu:4907": " parāvṛtte svadhātvāptāḥ saṃskṛtārthāvalambinaḥ // Abhidh-d_342 //",
    "T07vabhdicu:4908": " parāvṛtte khalu sarve ';",
    "T07vabhdicu:4909": " 'rūpyāvacarā asaṃskṛtālambanānmuktvā //",
    "T07vabhdicu:4910": " anyattvādyavadākhyeyaṃ caturthe 'pi tṛtīyavat /",
    "T07vabhdicu:4911": " kāmāvacararūpāvacarāḥ pūrvavadākhyātavyāḥ /",
    "T07vabhdicu:4912": " 'caturthe 'pi tṛtīyavat /",
    "T07vabhdicu:4913": " '; sve sāsravālambanāstvatrādhikī bhavanti /",
    "T07vabhdicu:4914": " ādyavattu parāvṛtte vijñāne nirdiśed budhaḥ // Abhidh-d_343 //",
    "T07vabhdicu:4915": " parāvṛtte khalu vijñāne ādyavatkāmāvacarāstrayaḥ,",
    "T07vabhdicu:4916": " nirodhamārgadṛggheyau hitvā /",
    "T07vabhdicu:4917": " rūpāvacarāścatvāraḥ,",
    "T07vabhdicu:4918": " nirodhadarśanaheyaṃ muktvā /",
    "T07vabhdicu:4919": " aprahātavyadharmālambane vijñāne nirodhamārgadarśanaheyānāsravālambanasaṃprayukte /",
    "T07vabhdicu:4920": " tatra traidhātukāstrayo 'nuśerate /",
    "T07vabhdicu:4921": " ālambanālambanaṃ tu duḥkhasamudayamārgadarśanabhāvanāheyeta nikāyenālambate /",
    "T07vabhdicu:4922": " nirodhadarśanaheyena ca sāsravālambanenālambyate /",
    "T07vabhdicu:4923": " tatra saṃskṛtālambanāścatvāro nikāyāḥ,",
    "T07vabhdicu:4924": " nirodhālambanaṃ muktvā /",
    "T07vabhdicu:4925": " te hi nirvāṇālambane vijñāne nānuśerate,",
    "T07vabhdicu:4926": " vijñānālambane tu //",
    "T07vabhdicu:4927": " samāptāni ṣoḍaśacittāni /",
    "T07vabhdicu:4928": " teṣu cānuśayanidaśaḥ kṛtaḥ /",
    "T07vabhdicu:4929": " adhunā cakṣurindriyādīnāṃ vaktavyaḥ /",
    "T07vabhdicu:4930": " so 'yamupadiśyate-",
    "T07vabhdicu:4931": " bhāvanāpathahātavyo nikāyaḥ sarvagaiḥ saha /",
    "T07vabhdicu:4932": " anuśete dvidhātvāpto vyārūpyāścakṣurindriye // Abhidh-d_344 //",
    "T07vabhdicu:4933": " cakṣurindriye khalu bhāvanāheyāḥ sarvatragāścānuśayāḥ kāmāvacararūpāvacarā anuśerate /",
    "T07vabhdicu:4934": " evaṃ yāvatkāyendriye cakṣurdhātau rūpadhātau cakṣurvijñānadhātau yāvadvistareṇa kāyavijñānadhātau yāvadrūpaskandhe vācyam //",
    "T07vabhdicu:4935": " adhunā cakṣurindriyālambane vijñāne vaktavyāḥ-",
    "T07vabhdicu:4936": " nikāyāḥ kāmarūpāptāścakṣurindriyagocare /",
    "T07vabhdicu:4937": " duḥkhahetudṛgabhyāsaprahātavyāstrayastrayaḥ // Abhidh-d_345 //",
    "T07vabhdicu:4938": " ārūpyā bhāvanāheyāḥ sarvagāścānuśerate /",
    "T07vabhdicu:4939": " cakṣurindriyālambane khalu vijñāne kāmāvacararūpāvacarāḥ duḥkhasamudayadarśanabhāvanāprahātavyāḥ,",
    "T07vabhdicu:4940": " ārūpyāvacarāśca bhāvanāprahātavyāḥ,",
    "T07vabhdicu:4941": " sarvatragāścānuśerate /",
    "T07vabhdicu:4942": " parivṛtte tu catvāraḥ samadṛkkṣayavarjitāḥ // Abhidh-d_346 //",
    "T07vabhdicu:4943": " cakṣurindriyālambanālambane tu vijñāne catvāro nikāyā anuśerate /",
    "T07vabhdicu:4944": " nirodhadarśanaheyaṃ hitvā /",
    "T07vabhdicu:4945": " taddhi cakṣurindriyālambanaṃ vijñānaṃ sarvatra saṃprayuktam /",
    "T07vabhdicu:4946": " tadapyālambanaṃ sarvatragāṇām /",
    "T07vabhdicu:4947": " evaṃ trayaḥ parāvṛtte /",
    "T07vabhdicu:4948": " dviṣparāvṛtte tu cakṣurindriyaṃ khalvālambanaṃ duḥkhasamudayadharmajñānakṣāntisaṃprayuktasya cittasya /",
    "T07vabhdicu:4949": " tatpunarālambanaṃ kāmāvacaramārgadarśanaprahātavyam /",
    "T07vabhdicu:4950": " mithyādṛṣṭivicikitsāvidyātatsaṃprayuktānāṃ vijñānānām /",
    "T07vabhdicu:4951": " teṣu vijñāneṣvanāsravālambanāḥ saṃprayogataḥ,",
    "T07vabhdicu:4952": " sāsravālambanāstvālambanato 'nuśerate /",
    "T07vabhdicu:4953": " evaṃ caturtho nikāyo vardhate mārgadarśanaheyaḥ /",
    "T07vabhdicu:4954": " tadevaṃ sati kāmāvacarāścatvāraḥ,",
    "T07vabhdicu:4955": " ārūpyāvacarāścatvāraḥ,",
    "T07vabhdicu:4956": " sarve 'bhisamasya traidhātukāścatvāro bhavanti /",
    "T07vabhdicu:4957": " ākāśānantyāyatanasya khalu kuśalasya cakṣurindriyamālambanam /",
    "T07vabhdicu:4958": " tatrārūpyāḥ sarvatragā bhāvanāheyāścānuśerate /",
    "T07vabhdicu:4959": " tatrāpi sarvatragasaṃprayukte cetasi asarvatragā vardhanta iti trayo bhavanti /",
    "T07vabhdicu:4960": " duḥkhasamudayālambanajñānakṣāntisaṃprayuktasya ca vijñānasya cakṣurindriyamālambanam /",
    "T07vabhdicu:4961": " tadārupyamārgadarśanaprahātavyasya mithyādaṣṭyādisaṃprayukttasya vijñānasyālambanam /",
    "T07vabhdicu:4962": " tatra te 'nāsravālambanāḥ saṃprayogataḥ,",
    "T07vabhdicu:4963": " sāsravālambanāḥ ālambanataḥ /",
    "T07vabhdicu:4964": " evamārūpyāvacarā api catvāro nikāyā bhavantīti //",
    "T07vabhdicu:4965": " duḥkhendriye tu kāmāptaḥ svaireva saha sarvagaiḥ /",
    "T07vabhdicu:4966": " tadgocare tu vijñāne nikāyā anuśerate // Abhidh-d_347 //",
    "T07vabhdicu:4967": " kāmāpannāstrayo rūpāḥ sarvagābhyāsasaṃkṣayāḥ /",
    "T07vabhdicu:4968": " paravṛtte tu catvāraḥ kāmāptā anuśerate // Abhidh-d_348 //",
    "T07vabhdicu:4969": " trayo rūpabhavādantyādbhāvanāheyasarvagāḥ /",
    "T07vabhdicu:4970": " sakalā dviṣparāvṛtteścatvāraścānuśerate // Abhidh-d_349 //",
    "T07vabhdicu:4971": " sukhendriye tadālambe citte tadgocare 'pi ca /",
    "T07vabhdicu:4972": " kāmādyāptāḥ yathāyogaṃ sarvagāścānuśerate // Abhidh-d_350 //",
    "T07vabhdicu:4973": " tatra tāvat /",
    "T07vabhdicu:4974": " sukhendriyaṃ saptavidham /",
    "T07vabhdicu:4975": " kāmāvacaraṃ bhāvanāprahātavyam,",
    "T07vabhdicu:4976": " rūpāvacaraṃ pañcaprakāram,",
    "T07vabhdicu:4977": " anāsravaṃ ceti /",
    "T07vabhdicu:4978": " tadetatsamāsato dvādaśavidhasya vijñānasyālambanaṃ bhavati /",
    "T07vabhdicu:4979": " kāmāvacarasya catuṣprakārasya anyatra nirodhadarśanaheyāt,",
    "T07vabhdicu:4980": " rūpāvacarasya pañcaprakārasya,",
    "T07vabhdicu:4981": " ārūpyāvacarasya dviprakārasya mārgadarśanabhāvanāheyasya anāsravasya ca /",
    "T07vabhdicu:4982": " idaṃ dvādaśavidhaṃ sukhendriyālambanaṃ vijñānam /",
    "T07vabhdicu:4983": " tatra yathāyogaṃ kāmāvacarāścatvāro nikāyāḥ rūpāvacarāḥ saṃskṛtāvalambanāḥ,",
    "T07vabhdicu:4984": " ārūpyāvacarau dvau nikāyau,",
    "T07vabhdicu:4985": " sarvatragāścānuśayā anuśerata iti /",
    "T07vabhdicu:4986": " tatpunaḥ sukhendriyālambanaṃ vijñānaṃ yasya cittasyālambanaṃ taccittaṃ sukhendriyā lambanālambanam /",
    "T07vabhdicu:4987": " tasmin katyanuśayānuśerate ?",
    "T07vabhdicu:4988": " tatkhalu sukhendriyālambanaṃ (Jaini_292)",
    "T07vabhdicu:4989": " dvādaśavidhaṃ cittaṃ katamasya vijñānasyālambanam ?",
    "T07vabhdicu:4990": " tasyaiva ca dvādaśavidhasyārūpyāvacarasya ca bhūyo dviprakārasya duḥkhasamudayadarśana prahātavyasya /",
    "T07vabhdicu:4991": " idaṃ caturdaśavidhaṃ sukhendriyālambanaṃ vijñānam /",
    "T07vabhdicu:4992": " tatrārūpyāvacarau duḥkhasamudayadarśanaheyau vardhayitvā kāmāvacarā ārūpyāvacarāśca catvāro nikāyāḥ,",
    "T07vabhdicu:4993": " rūpāvacarāśca saṃskṛtālambanā anuśayānuśerata iti 'yathāyoga'- vacanāt,",
    "T07vabhdicu:4994": " 'api'śabdācca draṣṭavyam //",
    "T07vabhdicu:4995": " tridhātusaṃgṛhītāstu sakalā manaindriye /",
    "T07vabhdicu:4996": " tadālambini vijñāne sarvasaṃskṛtagocarāḥ // Abhidh-d_351 //",
    "T07vabhdicu:4997": " manaindriye khalu sarvatraidhātukāḥ ye 'pi te nirvāṇālambanāste 'pi saṃprayogataḥ /",
    "T07vabhdicu:4998": " manaindriyālambanaṃ khalu vijñānaṃ saṃskṛtālambanam /",
    "T07vabhdicu:4999": " atastatra saṃskṛtālambanāste 'nuśayā anuśerate /",
    "T07vabhdicu:5000": " saṃskṛtālambanā eva parivṛtte 'nuśerate /",
    "T07vabhdicu:5001": " viśeṣo dviḥparāvṛttau vidyate 'tra na kaścana // Abhidh-d_352 //",
    "T07vabhdicu:5002": " pūrvanītyā vātra parivṛtte 'nuśayakāryaṃ boddhavyam /",
    "T07vabhdicu:5003": " dviṣparāvṛtte 'pyatra na kaścidviśeṣa iti draṣṭavyam //",
    "T07vabhdicu:5004": " adhunā ṣoḍaśānāṃ cittānāṃ kasya cittasya samanantaraṃ kati cittānyutpadyanta ityupadiśyate /",
    "T07vabhdicu:5005": " duḥkhaṃ darśanaheyādeścittāccittāni kāminaḥ /",
    "T07vabhdicu:5006": " bhavatyanantaraṃ ṣaḍ vā tasyorddhvaṃ pañca pañca vā // Abhidh-d_353 //",
    "T07vabhdicu:5007": " kāmadhātūpapannasya duḥkhadarśanaheyādeścittādanantaraṃ svabhūmikāni pañca,",
    "T07vabhdicu:5008": " ṣaṣṭhaṃ ca bhāvanāprahātavyaṃ prathamadhyānasāmantakāt /",
    "T07vabhdicu:5009": " sa yadā kāmadhātoścyutvā rūpadhātāvupapadyate tasya tatratyāni pañca bhavanti /",
    "T07vabhdicu:5010": " evamārūpyeṣūpapadyamānasyārūpyāṇi pañca bhavantīti //",
    "T07vabhdicu:5011": " rūpadhātūpapannasya cittāni tu vinirdiśet /",
    "T07vabhdicu:5012": " ekaṃ vā pañca vā ṣaḍ vā sapta vā yadi vā daśa // Abhidh-d_354 //",
    "T07vabhdicu:5013": " tatra 'ekam'; vītarāgasyoparisāmantakādbhāvanāmayam /",
    "T07vabhdicu:5014": " 'ṣaḍ'; vītarāgasya kāmāvacaraṃ bhāvanāprahātavyaṃ nirmāṇacittaṃ prathamadhyānaphalam /",
    "T07vabhdicu:5015": " 'pañca'; svabhaumāni /",
    "T07vabhdicu:5016": " 'sapta vā'; uparisāmantakādbhāvanāprahātavyaṃ kuśalaṃ sāsravam /",
    "T07vabhdicu:5017": " 'daśa vā'; rūpebhyaḥ pracyutasya kāmarūpeṣūpapadyamānasyeti //",
    "T07vabhdicu:5018": " ārūpyadhātujātasya cittānīmāni lakṣayet /",
    "T07vabhdicu:5019": " svadhātukāni pañcaiva cyutikāle daśānyataḥ // Abhidh-d_355 //",
    "T07vabhdicu:5020": " rūpakāmeṣūpapadyamānasya tatratyāni daśa bhavanti /",
    "T07vabhdicu:5021": " svāni pañca pañcānyataḥ / gatametat //",
    "T07vabhdicu:5022": " idānīṃ vaktavyam /",
    "T07vabhdicu:5023": " atha yadidaṃ sānuśayaṃ cittamuktaṃ tatkatham ?",
    "T07vabhdicu:5024": " ityatrābhidhīyate-",
    "T07vabhdicu:5025": " sācivyādanuśāyitvāccittaṃ sānuśayaṃ matam /",
    "T07vabhdicu:5026": " dvidhā vā kliṣṭamakliṣṭamekadhaivāpadiśyate // Abhidh-d_356 //",
    "T07vabhdicu:5027": " dvābhyāṃ khalu prakārābhyāṃ cittaṃ sānuśayamucyate /",
    "T07vabhdicu:5028": " sācivyabhāvenānuśāyitvena ca /",
    "T07vabhdicu:5029": " tatra kliṣṭaṃ dvābhyāṃ kāraṇābhyāṃ sānuśayaṃ yadaprahīṇakleśam /",
    "T07vabhdicu:5030": " akliṣṭaṃ punarekadhā sācivyabhāvanaiveti /",
    "T07vabhdicu:5031": " tatra kliṣṭaṃ cittamanuśayaiḥ saṃprayuktairaprahīṇaiḥ sānuśayaṃ tadālambanaiścāprahīṇaiḥ /",
    "T07vabhdicu:5032": " kathamiha yo 'nuśayo yena cittena saṃprayuktaḥ sa khalvaprahīṇastasmiṃścitte 'nuśete ?",
    "T07vabhdicu:5033": " yāvaddhi tadanuśayānuprāptiviśeṣeṇa sā cittasantatiravaṣṭabdhā cādhiṣṭhitā ca bhavati,",
    "T07vabhdicu:5034": " niṣyandaphalasya cānāgatasya tasyāṃ cittasantatau sabhāgaheturutpattaye kṛtāspado bhavati,",
    "T07vabhdicu:5035": " tāvadasāvanuśayastaśmiṃścetasyanuśeta ityucyate /",
    "T07vabhdicu:5036": " tasya punaḥ kleśāśīviṣasya prāptidraṃṣṭrāvabhaṅge kṛte vidyamāno 'pi san kleśastasmiṃścetasyanarthānutpādanāt sannapi saṃprayogataḥ nānuśeta ityucyate /",
    "T07vabhdicu:5037": " (Jaini_294) nityaṃ ca tadālambanato kāritrākaraṇāt,",
    "T07vabhdicu:5038": " tasminnālambane mārgavidūṣaṇākāradūṣite ālambanato 'pi nānuśeta ityucyate /",
    "T07vabhdicu:5039": " na tu kadācinmuñjeśīkāvaduddhṛtya śakyate tasmāt kleśaḥ cittātpṛthakkartuṃ nirnāśayituṃ vā svālambanādvā vimukhīkartum /",
    "T07vabhdicu:5040": " uktaṃ hi- “yo dharmo yasya dharmasyālambanaṃ kadācitsa dharmastasya dharmasya nālambanam ?",
    "T07vabhdicu:5041": " āha- na kadācit” iti /",
    "T07vabhdicu:5042": " atastaccittaṃ sahāyabhāvena sānuśayaṃ sahāyabhāvasyāparityāgāt /",
    "T07vabhdicu:5043": " na tvanuśayabhāvena sānuśayaṃ tatrānarthānutpādanāt /",
    "T07vabhdicu:5044": " kataratpunaścittaṃ sānuśayam ?",
    "T07vabhdicu:5045": " traidhātukaṃ pratyekaṃ pañcaprakāram /",
    "T07vabhdicu:5046": " punaḥ pratyekaṃ dvidhā bhidyate /",
    "T07vabhdicu:5047": " sarvatragāsarvatragasāsravā nāsravālambanakliṣṭākliṣṭabhedaiḥ /",
    "T07vabhdicu:5048": " tatra duḥkhadarśanaprahātavyaṃ satkāyadṛṣṭisaṃprayuktam /",
    "T07vabhdicu:5049": " tayā ca satkāyadṛṣṭyā tatsaṃprayuktayā cāvidyayā sahāyabhāvena cānuśayāne ca sānuśayam /",
    "T07vabhdicu:5050": " śeṣaiḥ svanikāyikaiḥ samudayadarśanaprahātavyaiśca sarvatragairanuśayabhāvenaiva /",
    "T07vabhdicu:5051": " śeṣarnobhayathā /",
    "T07vabhdicu:5052": " evaṃ sarvaiḥ duḥkhadarśanaprahātavyaṃḥ samudayadarśanaprahātavyaiśca saṃprayuktaṃ cittaṃ yathāyogamabhyūhitavyam /",
    "T07vabhdicu:5053": " nirodhadarśanaprahātavyaṃ mithyādṛṣṭisaṃprayuktam /",
    "T07vabhdicu:5054": " tathaiva tatsaṃprayuktayā cāvidyayobhayathā /",
    "T07vabhdicu:5055": " śeṣaiḥ svānikāyikasāsravālambanaiḥ sarvatragaiścānuśayabhāvenaiva /",
    "T07vabhdicu:5056": " svānikāyikānāsravālambanaistadanyaiśca nobhayathā /",
    "T07vabhdicu:5057": " evamanyairnirodhadarśanaprahātavyaiḥ mārgadarśanaprahātavyaiśca yathāsaṃbhavaṃ vaktavyam /",
    "T07vabhdicu:5058": " bhāvanāprahātavyaṃ rāgasaṃprayuktam /",
    "T07vabhdicu:5059": " tenaiva tatsaṃprayuktayā cāvidyayobhayathā /",
    "T07vabhdicu:5060": " śeṣairbhāvanāprahātavyaiḥ sarvatragaiścānuśayairbhāvanairvā /",
    "T07vabhdicu:5061": " anyairnobhayathā /",
    "T07vabhdicu:5062": " evamanyadbhāvanāheyasaṃprayuktamapi yathāyogaṃ vācyam /",
    "T07vabhdicu:5063": " akliṣṭantu svānikāyikaiḥ sarvatragaiścānuśayabhāvenaiva sānuśayamiti //",
    "T07vabhdicu:5064": " kaḥ punareṣāmanuśayānāṃ pravṛttyanukramaḥ ? taducyate /",
    "T07vabhdicu:5065": " mohastāvat sarvakleśāgraṇī,",
    "T07vabhdicu:5066": " tasmātkleśapuroyāyinaḥ /",
    "T07vabhdicu:5067": " mohātsatkāyadṛktasyā antagrāhekṣaṇaṃ tataḥ /",
    "T07vabhdicu:5068": " kāṅkṣāmithyekṣaṇaṃ tasyāḥ śīlāmarśastato dṛśaḥ // Abhidh-d_357 //",
    "T07vabhdicu:5069": " rāgaḥ svadṛśi mānaśva dveṣo 'nyatra pratāyate /",
    "T07vabhdicu:5070": " jñeyaḥ pravṛttibāhulyādevameṣāmanukramaḥ // Abhidh-d_358 //",
    "T07vabhdicu:5071": " iha tāvad bālasya pañcopādānaskandhātmake duḥkhe saṃmugdhasya phalabhūtān pañcopādānaskandhānajānataḥ satkāyadṛṣṭirūpajāyate /",
    "T07vabhdicu:5072": " sattvajīvapudgalātmagrāhayogena /",
    "T07vabhdicu:5073": " tato 'sya tacchāśvatocchedāntagrāhalakṣaṇāntagrāhadṛṣṭiḥ /",
    "T07vabhdicu:5074": " tasyaivaṃ bhavati- yadi tāvadayaṃ nityo 'vikārī puruṣaḥ kiṃ dharmeṇa yaḥ sukhena nānugṛhyate,",
    "T07vabhdicu:5075": " duḥkhena vā notpīḍyate /",
    "T07vabhdicu:5076": " athāyamucchedadharmānityastathāpi kiṃ dharmeṇeti vicārayataḥ kāṅkṣotpadyate /",
    "T07vabhdicu:5077": " kāṅkṣāpravṛddhyā mithyādarśanamāvahati /",
    "T07vabhdicu:5078": " tadakāraṇe kāraṇābhiniveśānnihīnaṃ cāgrato grahaṇāt śīlavratadṛṣṭiparāmarśāvākarṣati /",
    "T07vabhdicu:5079": " tato 'sya 'rāgaḥ svadṛśi mānaśca dveṣo 'nyatra pratāyate /",
    "T07vabhdicu:5080": " '; tasya khalu mithyādarśanabhūtagrahāvedha śādaśreyasi śreyobuddhyā pravṛttasyānagre cāgryabuddhyabhiniviṣṭasya svapakṣe rāgo bhavati parapakṣe ca dveṣaḥ pravartate /",
    "T07vabhdicu:5081": " ityataḥ tat 'jñeyaḥ pravṛttibāhulyādevameṣāmanukramaḥ'; //",
    "T07vabhdicu:5082": " vayaṃ tu paśyāmaḥ",
    "T07vabhdicu:5083": " sadasanmitrayogāttu tadvṛttyaniyamo mataḥ /",
    "T07vabhdicu:5084": " kalyāṇamitrapāpamitrasaṃsargāddhi prāyeṇa śraddhādīnāṃ guṇānāmeṣāṃ ca kleśānāṃ samudācārapravṛttiḥ ācāryāṇāmabhimateti /",
    "T07vabhdicu:5085": " sa punareṣaḥ-",
    "T07vabhdicu:5086": " kleśa utpadyate kaścitsaṃpūrṇaiḥ kāraṇaistribhiḥ // Abhidh-d_359 //",
    "T07vabhdicu:5087": " hetuprayogaviṣayabalaiḥ kaścit tribhirutpadyate /",
    "T07vabhdicu:5088": " kaścid dvābhyāmiti /",
    "T07vabhdicu:5089": " (Jaini_296) tatra hetubalaṃ sabhāgasarvatragādihetubhāvanāgatotpattaye vartamānaprāptyutsarge meghikādinidarśanāt /",
    "T07vabhdicu:5090": " prayogabalamapyayoniśo manaskārādisaṃnidhānam /",
    "T07vabhdicu:5091": " pratyayabalamaparijñātaviṣayābhāsagamanaṃ nidarśanamarhatparihāṇisūtramiti //",
    "T07vabhdicu:5092": " abhidharmadīpe vibhāṣāprabhāyāṃ vṛttau",
    "T07vabhdicu:5093": " pañcamasyādhyāyasya dvitīyaḥ pādaḥ //",
    "T07vabhdicu:5094": " pañcamādhyāye",
    "T07vabhdicu:5095": " tṛtīyapādaḥ /",
    "T07vabhdicu:5096": " atha ya ime bhagavatā traya āsravā ākhyātāḥ- “kāmāsravo bhavāsravo 'vidyāsravaśca /",
    "T07vabhdicu:5097": " ” eṣāṃ kaḥ svabhāvaḥ ?",
    "T07vabhdicu:5098": " tadidamārabhyate-",
    "T07vabhdicu:5099": " vyavidyāḥ sakalāḥ kleśāḥ kāme kāmāsravo mataḥ /",
    "T07vabhdicu:5100": " styānauddhatye ca hitvordhvaṃ samānatvādbhavāstravaḥ // Abhidh-d_360 //",
    "T07vabhdicu:5101": " sarve hyete samānā nivṛtāvyākṛtatvādantarmukhapravṛttatvācca /",
    "T07vabhdicu:5102": " avidyākhyastu mūlatvādavidyā sārvadhātukī /",
    "T07vabhdicu:5103": " avidyā khalu saṃsāramūlam /",
    "T07vabhdicu:5104": " uktaṃ hi bhagavatā- “avidyāpratyayāḥ saṃskārāḥ /",
    "T07vabhdicu:5105": " ” tathā- “yāḥ kāścana durgatayo 'smilloke paratra ca /",
    "T07vabhdicu:5106": " sarvāstā avidyāmūlikāḥ ” iti /",
    "T07vabhdicu:5107": " tatra tāvatkāmāsravaḥ ekacatvāriṃśad dravyāṇi /",
    "T07vabhdicu:5108": " rāgapratighamānāḥ pratyekaṃ pañcaprakāratvāt pañcadaśa bhavanti /",
    "T07vabhdicu:5109": " vicikitsāḥ catasraḥ /",
    "T07vabhdicu:5110": " dṛṣṭayo dvādaśa /",
    "T07vabhdicu:5111": " daśa paryavasthānāni /",
    "T07vabhdicu:5112": " ityetānyekacatvāriṃśad dravyāṇa kāmāsrava ityākhyāyate /",
    "T07vabhdicu:5113": " bhavāsravaḥ catuṣpañcāśad dravyāṇi /",
    "T07vabhdicu:5114": " rāgamānau viṃśatiḥ /",
    "T07vabhdicu:5115": " aṣṭau vicikitsāḥ /",
    "T07vabhdicu:5116": " caturviṃśati dṛṣṭayo 'vidyāṃ hitvā /",
    "T07vabhdicu:5117": " dve ca paryavasthāne styānauddhatyākhye,",
    "T07vabhdicu:5118": " paratantratvāt /",
    "T07vabhdicu:5119": " avidyāsravaḥ pañcadaśadravyāni /",
    "T07vabhdicu:5120": " tāni piṇḍenāṣṭottaraṃ dravyaśatamāsravāṇāṃ svabhāvaḥ /",
    "T07vabhdicu:5121": " tathaughayogā dṛgvarjjaṃ tatpṛthaktvantu pāṭavāt // Abhidh-d_361 //",
    "T07vabhdicu:5122": " kāmāsrava eva khalu kāmaughaḥ kāmayogaśca /",
    "T07vabhdicu:5123": " dṛṣṭī varjayitvā /",
    "T07vabhdicu:5124": " dṛṣṭayastu paṭutvātpṛthagogheṣu yogeṣu ca vyavasthāpyante /",
    "T07vabhdicu:5125": " haraṇaśleṣaṇakāryapradhānabhūtā hi dṛṣṭayaḥ /",
    "T07vabhdicu:5126": " yathā hi sarve kleśāḥ dṛṣṭivarjyāḥ,",
    "T07vabhdicu:5127": " apaharanti śleṣayanti ca (Jaini_299)",
    "T07vabhdicu:5128": " tathaivaikākinyo 'pi dṛṣṭaya iti /",
    "T07vabhdicu:5129": " tadevaṃ sati kāmaugha ekānnatriṃśat dravyāṇi /",
    "T07vabhdicu:5130": " rāgapratighamānāḥ pañcadaśa /",
    "T07vabhdicu:5131": " vicikitsāścatasraḥ /",
    "T07vabhdicu:5132": " daśa paryavasthānānīti /",
    "T07vabhdicu:5133": " bhavaugho 'ṣṭāviṃśatirdravyāṇi /",
    "T07vabhdicu:5134": " rāgamānā viṃśatiḥ /",
    "T07vabhdicu:5135": " vicikitsā aṣṭau /",
    "T07vabhdicu:5136": " dṛṣṭyoghaḥ ṣaṭtriṃśad dravyāṇi /",
    "T07vabhdicu:5137": " avidyaughaḥ pañcadaśadravyāṇi /",
    "T07vabhdicu:5138": " evameva yogā draṣṭavyāḥ //",
    "T07vabhdicu:5139": " sāvidyā dve upādāne yathāktau dve tu dṛṅmaye /",
    "T07vabhdicu:5140": " catasro 'pyekamantyaikaṃ kumārgādisamāśrayāt // Abhidh-d_362 //",
    "T07vabhdicu:5141": " śeṣāstraidhātukāstvantye sātmabhāvapravṛttitaḥ /",
    "T07vabhdicu:5142": " tatra kāmayoga eva sahāvidyayā kāmopādānaṃ catustriṃśad dravyāṇi /",
    "T07vabhdicu:5143": " rāgapratighamānāvidyā viṃśatiḥ /",
    "T07vabhdicu:5144": " vicikitsāścatasraḥ /",
    "T07vabhdicu:5145": " daśaparyavasthānāni /",
    "T07vabhdicu:5146": " bhavayoga eva sahāvidyayā ātmavādopādānam,",
    "T07vabhdicu:5147": " aṣṭātriṃśad dravyāṇi /",
    "T07vabhdicu:5148": " rāgamānāvidyāstriṃśat /",
    "T07vabhdicu:5149": " vicikitsā aṣṭau /",
    "T07vabhdicu:5150": " dṛṣṭiyogācchīlavrataṃ niṣkṛṣya dṛṣṭyupādānaṃ triśad dravyāṇi /",
    "T07vabhdicu:5151": " śīlavratopādānaṃ ṣaḍdravyāṇi /",
    "T07vabhdicu:5152": " kasmātpunaretad dṛṣṭibhyo niṣkṛṣṭam ?",
    "T07vabhdicu:5153": " 'kumārgādisamāśrayāt /",
    "T07vabhdicu:5154": " '; mārgapratidvandvabhūtaṃ hyetadubhayapakṣavipralabhbhakaṃ ca /",
    "T07vabhdicu:5155": " gṛhiṇo 'pi hyanena vipralabdhāḥ anaśanādibhiḥ svargamārgasaṃjñayā /",
    "T07vabhdicu:5156": " pravrajitā apīṣṭaviṣayavivarjane śuddhipratyāgamanāditi /",
    "T07vabhdicu:5157": " 'śeṣāstraidhātukāḥ /",
    "T07vabhdicu:5158": " '; dṛṣṭayo dṛṣṭyupādānam /",
    "T07vabhdicu:5159": " traidhātukāśca śīlavrataparāmarśāḥ parāmarśopādānam /",
    "T07vabhdicu:5160": " kāmāsravastu ekadhātukaḥ /",
    "T07vabhdicu:5161": " bhavāsravastu dvidhātukaḥ /",
    "T07vabhdicu:5162": " tasmādeva tat 'antyam';",
    "T07vabhdicu:5163": " dvayaṃ sārvadhātukameva /",
    "T07vabhdicu:5164": " 'ātmabhāvapravṛttitaḥ /",
    "T07vabhdicu:5165": " '; ātmabhāvālambanapravṛttaṃ khalvetaditi /",
    "T07vabhdicu:5166": " te khalvete anuśayāḥ",
    "T07vabhdicu:5167": " saṃyojanādibhiḥ śabdairdarśitāḥ pañcadhā punaḥ // Abhidh-d_363 //",
    "T07vabhdicu:5168": " saṃyojanabandhanānuśayopakleśaparyavasthānabhedena pañcadhā bhittvoktāḥ /",
    "T07vabhdicu:5169": " nava saṃyojanānyasminnīrṣyāmātsaryameva ca /",
    "T07vabhdicu:5170": " dravyāmarṣaṇasāmānyād dṛśaḥ saṃyojanadvayam // Abhidh-d_364 //",
    "T07vabhdicu:5171": " śeṣāṇyanuśayāḥ pañca",
    "T07vabhdicu:5172": " nava khalu sayojanāni sūtra uktāni- anunayapratighamānāvidyādṛṣṭiparāmarśavicikitserṣyāmātsaryasaṃyojanāni /",
    "T07vabhdicu:5173": " tatrānunayasaṃyojanaṃ traidhātuko rāgaḥ /",
    "T07vabhdicu:5174": " evamanyāni yathāyogaṃ vaktavyāni /",
    "T07vabhdicu:5175": " dṛṣṭisaṃyojanaṃ tisro dṛṣṭayaḥ parāmarśasaṃyojanaṃ dve dṛṣṭī /",
    "T07vabhdicu:5176": " kiṃ punaḥ kāraṇaṃ saṃyojaneṣu tisro dṛṣṭayo dṛṣṭisaṃyojanaṃ pṛthaguktam ?",
    "T07vabhdicu:5177": " dve punardṛṣṭī parāmarśasaṃyojanaṃ pṛthagiti ?",
    "T07vabhdicu:5178": " taducyate- 'dravyāmarṣaṇasāmānyād dṛśaḥ saṃyojanadvayam /",
    "T07vabhdicu:5179": " '; aṣṭādaśadravyāṇi khalu tisro dṛṣṭayaḥ /",
    "T07vabhdicu:5180": " aṣṭādaśaiva dve parāmarśadṛṣṭī /",
    "T07vabhdicu:5181": " dvayośca nāmasāmānyam /",
    "T07vabhdicu:5182": " tasmādetad dvayamekaṃ saṃyojanamuktamiti /",
    "T07vabhdicu:5183": " punarapyanyatra bhagavānsaṃyojanam",
    "T07vabhdicu:5184": " pañcadhā pañcadhā punaḥ /",
    "T07vabhdicu:5185": " jagādāvarabhāgīyamūrdhvabhāgīyameva ca // Abhidh-d_365 //",
    "T07vabhdicu:5186": " ādyantye dve dṛśau kāṅkṣākāmacchando dvireva yaḥ /",
    "T07vabhdicu:5187": " tatra pañca saṃyojanānyavarabhāgīyāni /",
    "T07vabhdicu:5188": " tadyathā- satkāyadṛṣṭiḥ śīlavrataparāmarśo vicikitsā kāmacchando vyāpāda iti /",
    "T07vabhdicu:5189": " ete hi kāmadhātuhitatvādavarabhāgīyā ityucyante /",
    "T07vabhdicu:5190": " avarā hi kāmadhātūretāni ca tadanuguṇāni / yasmāt",
    "T07vabhdicu:5191": " dvābhyāṃ kāmānatikrāntiḥ punarānayanaṃ tribhiḥ // Abhidh-d_366 //",
    "T07vabhdicu:5192": " kāmacchandavyāpādābhyāṃ kāmadhātuṃ nātikrāmati /",
    "T07vabhdicu:5193": " satkāyadṛṣṭyādibhistribhiratikrānto 'pi punarāvartate dauvārikānucarasādharmyāt /",
    "T07vabhdicu:5194": " anye punarāhuḥ- tribhiḥ sattvāvaratāṃ nātikrāmati pṛthagjanatvam,",
    "T07vabhdicu:5195": " dvābhyāṃ dhātvavaratāṃ kāmadhātumiti /",
    "T07vabhdicu:5196": " yadā khalu strotaāpannasya paryādāya trisaṃyojanaprahāṇe ṣaṭ kleśāḥ prahīṇāḥ kimarthaṃ tisro dṛṣṭīrapahāya trayamevāha satkāyadṛṣṭiṃ śīlavrataparāmarśaṃ vicikitsāṃ ca ? taducyate-",
    "T07vabhdicu:5197": " dvyekadṛggheyakāryokterdṛṣṭiheyamukhagrahāt /",
    "T07vabhdicu:5198": " sarvadṛggheyabhāktve 'pi trayametadudāhṛtam // Abhidh-d_367 //",
    "T07vabhdicu:5199": " pravartakagrahaṇe khalu pravartyamapi gahītaṃ bhavati pradīpālokavat /",
    "T07vabhdicu:5200": " tatra satkāyadṛṣṭyā tatpravartitāntagrāhadṛṣṭirgṛhītā /",
    "T07vabhdicu:5201": " śīlavrataparāmarśeṇa dṛṣṭiparāmarśaḥ pravartitaḥ /",
    "T07vabhdicu:5202": " vicikitsayā mithyādṛṣṭiḥ pravartitā /",
    "T07vabhdicu:5203": " ato hetugrahaṇātkāryagrahaṇaṃ veditavyam /",
    "T07vabhdicu:5204": " athavā trividhā kleśāḥ- ekaprakārāḥ,",
    "T07vabhdicu:5205": " dviprakārāḥ,",
    "T07vabhdicu:5206": " catuṣprakārāśca /",
    "T07vabhdicu:5207": " tatra satkāyadṛṣṭyā ekaprakārā gṛhītāḥ /",
    "T07vabhdicu:5208": " śīlavrataparāmarśena dviprakārāḥ /",
    "T07vabhdicu:5209": " vicikitsayā catuṣprakārāḥ gṛhītā bhavantīti //",
    "T07vabhdicu:5210": " vayaṃ brūmaḥ-",
    "T07vabhdicu:5211": " sarvānarthanidānatvānmārgapratyarthibhāvataḥ /",
    "T07vabhdicu:5212": " tathyohāvidhuratvācca trisaṃyojanadeśanā // Abhidh-d_368 //",
    "T07vabhdicu:5213": " satkāyadṛṣṭiḥ khalu sarvānarthamalānāṃ kleśasya ca bhavatrayasya ca mūlam /",
    "T07vabhdicu:5214": " atastayotkhātayā sarvānarthavṛkṣasyotsādanaṃ bhavati /",
    "T07vabhdicu:5215": " mārgasya ca sadbhūtasya pratyarthibhūtaḥ kumārgāvalambī śīlavrataparāmarśaḥ /",
    "T07vabhdicu:5216": " tena prahīṇena sanmārgeṇa mokṣapurapraveśo bhavati /",
    "T07vabhdicu:5217": " samyagdṛṣṭyādimārgapratipattipratibandhabhūtā ca vicikitsā /",
    "T07vabhdicu:5218": " (Jaini_304) tayā prahīṇayā samyagdṛṣṭisaṃkalpapuraḥsaro mārgo nirvibandhaḥ pravartate /",
    "T07vabhdicu:5219": " ityaṣṭāśītyanuśayaprahāṇe 'pi sati trayāṇāmeva grahaṇam /",
    "T07vabhdicu:5220": " vaibhāṣāḥ punaḥ paśyanti- mokṣāntarāyāḥ trayodbhāvanāḥ /",
    "T07vabhdicu:5221": " yathā khalu trayo 'ntarāyā mārgagamane bhavantyagantukāmatānyamārgagrahaṇaṃ mārgabahutvasaṃdehācca mārgagamanāpratipattiḥ /",
    "T07vabhdicu:5222": " evaṃ mokṣagamane trayo 'ntarāyā bhavanti /",
    "T07vabhdicu:5223": " satkāyadṛṣṭyā mokṣāduttrāsaṃ gatasyāgantukāmatā bhavati /",
    "T07vabhdicu:5224": " śīlavrataparāmarśenānyamārgagrahaṇāt mārgavibhrāntiḥ /",
    "T07vabhdicu:5225": " vicikitsā mārgasaṃśaye sati mārgāpratipattirityeṣāṃ mokṣagamanāntarāyāṇāṃ prahāṇaṃ strotaāpannasya dyotayadbhagavānkleśatrayasyaiva grahaṇamakārṣīditi",
    "T07vabhdicu:5226": " yathā ca pañcavidhamavarabhāgīyaṃ saṃyojanamuktavāṃstathā pañcordhvabhāgīyānisaṃyojanānyākhyātavān sūtre /",
    "T07vabhdicu:5227": " dvau rūpārūpajau rāgau mānamohoddhavāstrayaḥ /",
    "T07vabhdicu:5228": " pañca khalurdhvabhāgīyāni saṃyojanāni /",
    "T07vabhdicu:5229": " tadyathā- rūparāgaḥ,",
    "T07vabhdicu:5230": " ārūpyarāgaḥ,",
    "T07vabhdicu:5231": " auddhatyam,",
    "T07vabhdicu:5232": " māno 'vidyā ca /",
    "T07vabhdicu:5233": " eṣāmaprahīṇānāṃ ūrdhvadhātudvayaṃ nātikrāmanti sattvāḥ /",
    "T07vabhdicu:5234": " samāptaḥ saṃyojanādhikāraḥ /",
    "T07vabhdicu:5235": " bandhanānīdānīmucyante /",
    "T07vabhdicu:5236": " trīṇi bandhanāni /",
    "T07vabhdicu:5237": " rāgo bandhanaṃ dveṣo moho (Jaini_305) bandhanam /",
    "T07vabhdicu:5238": " ebhistraidhātukāḥ sattvāḥ saṃsāracārake baddhāḥ yathāyogam /",
    "T07vabhdicu:5239": " kasmātpunaretāni bandhanānītyuktāni ? taducyate-",
    "T07vabhdicu:5240": " trivedanānuśāyitvād dṛḍhatvādbandhanatrayam // Abhidh-d_369 //",
    "T07vabhdicu:5241": " trivedanāvaśātkhalu bandhanatrayamuktam /",
    "T07vabhdicu:5242": " tatra sukhāyāṃ vedanāyāṃ rāgo 'nuśerate /",
    "T07vabhdicu:5243": " duḥkhāyāṃ dveṣaḥ /",
    "T07vabhdicu:5244": " aduḥkhāsukhāyāṃ mohaḥ /",
    "T07vabhdicu:5245": " ete ca trayo mūlakleśāḥ ṣaḍvijñānabhaumāḥ pañcaprakārāḥ /",
    "T07vabhdicu:5246": " tasmādete dṛḍhatvād bandhanaśabdenoktāḥ //",
    "T07vabhdicu:5247": " punaranye bhagavatā sūtre-",
    "T07vabhdicu:5248": " dvipakṣagranthanād granthāścatvāraḥ samudāhṛtāḥ /",
    "T07vabhdicu:5249": " abhidhyākhyāstathā dveṣaḥ parāmarśadvayaṃ tathā // Abhidh-d_370 //",
    "T07vabhdicu:5250": " tatra gṛhī abhidhyayā viṣayeṣu grathitastadvyāghātakartṛṣu vivādamārabhamāno dveṣeṇānubadhyate /",
    "T07vabhdicu:5251": " pravrajitaḥ śīlavrataparāmarśagrathitastadapavādaśravaṇādidameva satyamiti satyābhiniveśaparāmarśena dṛṣṭiparāmarśākhyena badhyate /",
    "T07vabhdicu:5252": " iti catvāro bhavanti //",
    "T07vabhdicu:5253": " uktāḥ kleśāḥ /",
    "T07vabhdicu:5254": " upakleśāstu vijñeyāḥ saṃrambhādyā yathoditāḥ /",
    "T07vabhdicu:5255": " sarve vā caitasāḥ kliṣṭāḥ saṃskāraskandhasaṃjñitāḥ // Abhidh-d_371 //",
    "T07vabhdicu:5256": " ye tāvatkhalu kleśā upakleśā api te cittopakleśanāt /",
    "T07vabhdicu:5257": " iha tu paryavasthānakleśamalasaṃgṛhītāḥ kṣudrakavastukoddiṣṭā veditavyāḥ /",
    "T07vabhdicu:5258": " ye 'pi cānye caitasikāḥ saṃskāraskandhasaṃgṛhītāḥ te 'pyupakleśā ityākhyāyante //",
    "T07vabhdicu:5259": " ke punaste kleśamalāḥ kāni vā paryavasthānāni ?",
    "T07vabhdicu:5260": " tatra tāvat-",
    "T07vabhdicu:5261": " mūlakleśamalāstvanye ṣaḍupakleśasaṃjñitāḥ /",
    "T07vabhdicu:5262": " ta ime ucyante-",
    "T07vabhdicu:5263": " śāṭhyopanāhapradāśamāyāmadaviheṭhanāḥ // Abhidh-d_372 //",
    "T07vabhdicu:5264": " tatra cittakauṭilyaṃ śāṭhyaṃ cittasyānṛjutā vakrībhāvaḥ /",
    "T07vabhdicu:5265": " upanāhaḥ pratighaniṣyando vairānubandhakṛdrandhrāvadhānatā /",
    "T07vabhdicu:5266": " santoṣyamānasyāpyadharmadṛḍhagrāhitā pradāśaḥ /",
    "T07vabhdicu:5267": " parābhisandhānāya mithyopadarśanakārī paravañcanāmāyā /",
    "T07vabhdicu:5268": " cittasmayo madaḥ /",
    "T07vabhdicu:5269": " saturūpakulabalabhogayauvanārogyaparijanasaṃpattisaṃrāgajaḥ pramādāspadaṃ vividhendriyavibhramotpādajanakaḥ /",
    "T07vabhdicu:5270": " sattvavyāpādo vihiṃsā viheṭhanetyarthāntaram /",
    "T07vabhdicu:5271": " uktāḥ ṣaṭ kleśamalāḥ //",
    "T07vabhdicu:5272": " daśa paryavasthānānyucyante /",
    "T07vabhdicu:5273": " mrarkṣyerṣyāhryanapatrāpyastyānamiddhoddhavakrudhaḥ /",
    "T07vabhdicu:5274": " mātsaryaṃ kukṛtatvaṃ ca daśadhā paryavasthitiḥ // Abhidh-d_373 //",
    "T07vabhdicu:5275": " ete hyanubandhādārḍhyānnānuśayāḥ /",
    "T07vabhdicu:5276": " na hyeṣāmanubandhadārḍhyamastyanuśayāstu dṛḍhānubandhāḥ /",
    "T07vabhdicu:5277": " tasmādetāni kālāntaramātraṃ cittaparyavasthāpanāt paryavasthānānītyucyante /",
    "T07vabhdicu:5278": " avadyaṃ chādayataḥ cittāpalepo mrakṣaḥ,",
    "T07vabhdicu:5279": " cittaṃ mrakṣayatīti mrakṣaḥ /",
    "T07vabhdicu:5280": " parasampattyamarṣaṇamīrṣyā /",
    "T07vabhdicu:5281": " akāryaṃ kurvataḥ svātmānamavekṣyālajjanāhrīḥ /",
    "T07vabhdicu:5282": " (Jaini_309) paramapekṣyālajjanānapatrāpyam /",
    "T07vabhdicu:5283": " kāyākarmaṇyatā styānaṃ tandrīparyāyavacanam /",
    "T07vabhdicu:5284": " kāyacittākarmaṇyatā middhaṃ cittābhisaṃkṣepaḥ svapnākhyaḥ,",
    "T07vabhdicu:5285": " sa tu kliṣṭa eva paryavasthānam /",
    "T07vabhdicu:5286": " cittāvyupaśāntirauddhatyam /",
    "T07vabhdicu:5287": " parāpakāranimittodbhavo 'parityāgayogena caṇḍībhāvaḥ krodhaḥ /",
    "T07vabhdicu:5288": " svavastunyāgraho mātsaryam,",
    "T07vabhdicu:5289": " matto mā saredetaditi niruktiḥ /",
    "T07vabhdicu:5290": " kukṛtabhāvaḥ kaukṛtyam /",
    "T07vabhdicu:5291": " ityenāni daśa paryavasthānāni //",
    "T07vabhdicu:5292": " athaiṣāmupakleśamalaparyavasthānānāṃ kaḥ kasya rāgādermūlakleśasya niṣyandaḥ ?",
    "T07vabhdicu:5293": " tadidamārabhyate //",
    "T07vabhdicu:5294": " ebhyo 'nunayaniṣyandā āhrīkyauddhatatādayaḥ /",
    "T07vabhdicu:5295": " ime khalūpakleśāḥ rāganiṣyandāḥ /",
    "T07vabhdicu:5296": " yaduta- ahrīkyauddhatyamadamātsaryakuhanālapanānaimittikatānaiṣpeśikatā lābhena lābhasya niścikīrṣatā pāpecchatā mahecchatecchasvitā kāmajñātijanapadavitarkapāpamitratādayaḥ",
    "T07vabhdicu:5297": " tatrāhrīkyānapatrāpyamadā vyākhyātalakṣaṇāḥ /",
    "T07vabhdicu:5298": " lābhasatkārayaśolobhādabhūtaguṇadarśanārthamīryāpathavikalpakṛccaittaviśeṣaḥ kuhanā /",
    "T07vabhdicu:5299": " lābhādyarthameva guṇapriyālapanakṛllapanā /",
    "T07vabhdicu:5300": " upakaraṇārthitvanimittadarśanakṛccaittaviśeṣo naimittakatā /",
    "T07vabhdicu:5301": " paraguṇavaddoṣavacananiṣpeṣaṇakṛdeva caitasiko naiṣpeṣikatā /",
    "T07vabhdicu:5302": " labdhalābhakhyāpanenānyalābhaniścakīrṣaṇatā lābhena lābhasya niścikīrṣatā /",
    "T07vabhdicu:5303": " parairabhūtaguṇasambhāvanecchā pāpecchatā /",
    "T07vabhdicu:5304": " lābhasatkāraparivāraprārthanā mahecchatā /",
    "T07vabhdicu:5305": " lobhātparairbhūtaguṇasambhāvanecchā icchasvitā /",
    "T07vabhdicu:5306": " kāmarāgapratisaṃyukto vitarkaḥ kāmavitarkaḥ /",
    "T07vabhdicu:5307": " jñātisnehaparītasya tadāvāhavivāhakṛṣivaṇigrājasevādīnāṃ gṛhasandhāraṇamupajīvanopāyānāṃ rājataskarādibhayapraśamanopāyānāṃ ca vitarkāṇāṃ vitarkaḥ jñātivitarkaḥ /",
    "T07vabhdicu:5308": " paryāptajīvitopakaraṇāparituṣṭasya lokamitratā,",
    "T07vabhdicu:5309": " chandarāgāpahṛtacetasasteṣāṃ janapadānāṃ bhūmiramaṇīyatāsubhikṣakṣematāpracuragorasekṣuvikāragodhūmaśālyādīnāṃ",
    "T07vabhdicu:5310": " vitarkaṇājjanapadavitarkaḥ śīladṛṣṭyācāravipannānāṃ ratikṛtā saṃsevā pāpamitratā /",
    "T07vabhdicu:5311": " mrakṣānapatrapāstyānamiddhādyā mohasaṃbhavāḥ // Abhidh-d_374 //",
    "T07vabhdicu:5312": " tatra 'mrakṣānapatrapāstyānamiddhāḥ'; /",
    "T07vabhdicu:5313": " 'ādi'grahaṇāllayaḥ,",
    "T07vabhdicu:5314": " amanasikārodanādaratā,",
    "T07vabhdicu:5315": " daurvacasyaṃ tandrī bhaktāsamatetyevamādayaḥ /",
    "T07vabhdicu:5316": " tatra layonāma doṣaguṇatyāgārjanaṃ prati ātmaparibhavajaścittasaṃkocaḥ /",
    "T07vabhdicu:5317": " kuśalāsamanvāhāra audāsīnyayogeṇāmanasikāraḥ /",
    "T07vabhdicu:5318": " guṇeṣu guṇavatsu cābahumānavṛttiranādaratā /",
    "T07vabhdicu:5319": " (Jaini_311) dharmānuśāstṛṣu sāsūyitapratimantrakṛddaurvacasyam /",
    "T07vabhdicu:5320": " jṛmbhikodgamādakṣivartmastambhanidrāspadaḥ caittaviśeṣaḥ styānākhyā tandrī /",
    "T07vabhdicu:5321": " kuśalapakṣānukūlabhojanasamatāprativedhaścetaso bhaktāsamatā //",
    "T07vabhdicu:5322": " kaukṛtyaṃ vicikitsotthaṃ krodhādyā dveṣasambhavāḥ /",
    "T07vabhdicu:5323": " kaukṛtyaṃ khalu yathoktalakṣaṇaṃ vicikitsāsamutthitam /",
    "T07vabhdicu:5324": " krodhādyā dveṣaniṣyandāḥ /",
    "T07vabhdicu:5325": " 'ādi'śabdādīrṣyākṣāntyupanāhapradāśasaṃrambhādayaḥ /",
    "T07vabhdicu:5326": " tatrerṣyā pūrvoktalakṣaṇā /",
    "T07vabhdicu:5327": " sahyāsahiṣṇutākṣāntiḥ /",
    "T07vabhdicu:5328": " randhrāvadhānānivṛttirupanāhaḥ /",
    "T07vabhdicu:5329": " saṃtoṣamānasyāpyadṛḍhagrāhitā pradāśaḥ /",
    "T07vabhdicu:5330": " parānvimardiṣataḥ pāṇipādauṣṭhakapolaśarīrakampayonirbhrāntamanasaḥ kṣobhaḥ saṃrambhaḥ /",
    "T07vabhdicu:5331": " nimittamātreṇa sātatyaviheṭhanakṛcchṛṅgī /",
    "T07vabhdicu:5332": " nistanato 'bhīkṣṇavivādakṛtyaṃ stambhanatā /",
    "T07vabhdicu:5333": " kāmyānviṣayānanusmarato rativiparītamanasaḥ pravṛttiraratiḥ /",
    "T07vabhdicu:5334": " cittāpaiśalyamanārjavatā /",
    "T07vabhdicu:5335": " vyāpādārtha prayukto vitarko vyāpādavitarkaḥ /",
    "T07vabhdicu:5336": " vihiṃsāsaṃprayukto vitarkaḥ vihiṃsāvitarkaḥ /",
    "T07vabhdicu:5337": " pramādastambhamārdva(?)",
    "T07vabhdicu:5338": " kṣya māyāśāṭhyavijṛmbhikāḥ // Abhidh-d_375 //",
    "T07vabhdicu:5339": " kāyaduṣṭhūlatādyāśca jñeyā vyāmiśrasambhavāḥ /",
    "T07vabhdicu:5340": " tatra doṣapravaṇasya guṇānabhisaṃmukhyaṃ pramādaḥ /",
    "T07vabhdicu:5341": " pūjārheṣvasaṃnatiḥ stambhaḥ /",
    "T07vabhdicu:5342": " parānurodhātpāpānuvṛttikṛccaitto mārdvakṣyam(?) /",
    "T07vabhdicu:5343": " parābhisandhānāya mithyopadarśanakṛccaitto māyā /",
    "T07vabhdicu:5344": " cittakauṭilyaṃ śāṭhyam /",
    "T07vabhdicu:5345": " kleśasamutthitaḥ kāyasyānamanavinamanakṛccaitto vijambhikā /",
    "T07vabhdicu:5346": " kleśakṛtā vividhālambanasaṃjñā nānātvasaṃjñāḥ /",
    "T07vabhdicu:5347": " ativīryabhaktāsamatānirjātakāyavaiṣamyābādhaḥ kāyadauṣṭhulyam /",
    "T07vabhdicu:5348": " kalyāṇamitrāṇāṃ guṇeṣvananuśikṣā asabhāgānuvartanatā /",
    "T07vabhdicu:5349": " kleśasamutthā parasampadvitarkaṇā,",
    "T07vabhdicu:5350": " parodayapratisaṃyukto vitarkaḥ /",
    "T07vabhdicu:5351": " ityevamādayo vyāmiśrasamutthitā draṣṭavyāḥ /",
    "T07vabhdicu:5352": " pradāśo dṛkparāmarśaniṣyandaḥ śaṭhatā dṛśaḥ // Abhidh-d_376 //",
    "T07vabhdicu:5353": " pūrvoktalakṣaṇaḥ pradāśaḥ parāmarśaniṣyandaḥ /",
    "T07vabhdicu:5354": " śāṭhyaṃ dṛṣṭisamutthitamiti //",
    "T07vabhdicu:5355": " atha kaḥ kleśaḥ kayā vedanayā saṃprayujyate ?",
    "T07vabhdicu:5356": " tadidamārabhyate-",
    "T07vabhdicu:5357": " saumanasyena rāgasya saṃprayogaḥ sukhena ca /",
    "T07vabhdicu:5358": " rāgaḥ khalu sukhasaumanasyābhyāṃ saṃprayuktaḥ /",
    "T07vabhdicu:5359": " dveṣasya daurmanasyena duḥkhena ca nigadyate // Abhidh-d_377 //",
    "T07vabhdicu:5360": " saṃyoga iti vartate /",
    "T07vabhdicu:5361": " pratighaḥ khalu duḥkhadaurmanasyābhyāṃ saṃprayuktaḥ //",
    "T07vabhdicu:5362": " sarvairmohasya",
    "T07vabhdicu:5363": " mohasya tu pañcabhirapīndriyaiḥ saṃprayogaḥ /",
    "T07vabhdicu:5364": " vittibhyāṃ caitasībhyāmasaddṛśaḥ /",
    "T07vabhdicu:5365": " mithyādṛṣṭirhi daurmanasyasaumanasyābhyāṃ saṃprayujyate,",
    "T07vabhdicu:5366": " pāpakarmaṇāṃ puṇyakarmaṇāṃ ca yathākramam /",
    "T07vabhdicu:5367": " kāṅkṣā ca daurmanasyena",
    "T07vabhdicu:5368": " sāṃśayito hi niścayākāṅkṣī daurmanasyena saṃbadhyate /",
    "T07vabhdicu:5369": " śeṣāṇāṃ sumanastayā // Abhidh-d_378 //",
    "T07vabhdicu:5370": " śeṣāstvanuśayāḥ- catasro dṛṣṭayaḥ, mānaśca /",
    "T07vabhdicu:5371": " harṣākāravṛttitvātsaumanasyena saṃprayuktāḥ //",
    "T07vabhdicu:5372": " upekṣayā tu sarveṣām",
    "T07vabhdicu:5373": " sarve 'pyaviśeṣeṇānuśayā upekṣayā saṃprayujyante /",
    "T07vabhdicu:5374": " pravāhacchedakāle khalu kleśānāmavaśyamupekṣā saṃmukhībhavati /",
    "T07vabhdicu:5375": " kāmāptānāmayaṃ vidhiḥ /",
    "T07vabhdicu:5376": " kāmāvacarāṇāṃ khalvanuśayānāmeṣa vidhiḥ draṣṭavyaḥ /",
    "T07vabhdicu:5377": " ito 'nyadhātujānāṃ tu pratibhūmyantaraṃ svakaiḥ // Abhidh-d_379 //",
    "T07vabhdicu:5378": " yasyāṃ yasyāṃ bhūmau yāvantīndriyāṇi santi tatrāpi cāturvijñānakāyikāścāturvijñānakāyikairmanobhūmikā manobhūmikaireva yathāsaṃbhavam //",
    "T07vabhdicu:5379": " uktāḥ kleśānāmindriyasaṃprayogaḥ /",
    "T07vabhdicu:5380": " upakleśānāmucyate-",
    "T07vabhdicu:5381": " īrṣyayā daurmanasyena kaukṛtyasya tathā krudhaḥ /",
    "T07vabhdicu:5382": " pradaṣṭeścopanaddheśca vihiṃsāyāstathaiva ca // Abhidh-d_380 //",
    "T07vabhdicu:5383": " daurmanasyena khalvīrṣyākaukṛtyakrodhapradāśopanāhavihiṃsāḥ saṃprayujyante //",
    "T07vabhdicu:5384": " mātsaryaṃ daurmanasyena saumanasyena kasyacit /",
    "T07vabhdicu:5385": " prārthyamāno hyaprayacchan parasya jahrīyamāno durmanāyate /",
    "T07vabhdicu:5386": " kecitpunaḥ vyācakṣate- saumanasyena saṃprayujyate lobhānvayatvena harṣākāravartitvāt /",
    "T07vabhdicu:5387": " dvābhyāṃ māyā tathā śāṭhyaṃ mrakṣo middhaṃ tathaiva ca // Abhidh-d_381 //",
    "T07vabhdicu:5388": " daurmanasyasaumanasyābhyāṃ māyāśāṭhyamiddhāni saṃprayujyante /",
    "T07vabhdicu:5389": " kadāciddhi sumanāḥ paraṃ vañcayate /",
    "T07vabhdicu:5390": " kadāciddurmanāḥ /",
    "T07vabhdicu:5391": " evaṃ yāvatsvapīti //",
    "T07vabhdicu:5392": " madastu sumanaḥskandhasukhābhyāṃ saṃprayujyate /",
    "T07vabhdicu:5393": " tṛtīye dhyāne sukhenādhastātsaumanasyenordhvaṃ copekṣayā /",
    "T07vabhdicu:5394": " 'tu'śabdasya viśeṣaṇatvādayaṃ viśeṣo labhyate /",
    "T07vabhdicu:5395": " āhrīkyamanapatrāpyaṃ styānauddhatye ca pañcabhiḥ // Abhidh-d_382 //",
    "T07vabhdicu:5396": " pañcabhirapīndriyaiḥ āhrīkyānapatrāpyastyānauddhatyāni saṃprayujyante /",
    "T07vabhdicu:5397": " eṣāṃ caturṇāṃ paryavasthānānāmakuśalamahābhūmikatvāt kleśamahābhaumikatvācca //",
    "T07vabhdicu:5398": " idamidānīṃ vaktavyam /",
    "T07vabhdicu:5399": " ka eṣāṃ kiṃ prahātavyaḥ ?",
    "T07vabhdicu:5400": " yāni tāvaddaśa paryavasthānāni tebhyaḥ-",
    "T07vabhdicu:5401": " āhrīkyamanapatrāpyaṃ styānamiddhaṃ tathoddhavaḥ // Abhidh-d_383 //",
    "T07vabhdicu:5402": " ..........abhidharmadīpe vibhāṣāprabhāyāṃ vṛttau pañcamādhyāyasya tṛtīyaḥ pādaḥ //",
    "T07vabhdicu:5403": " ..........pañcamodhyāyaḥ samāptaḥ //",
    "T07vabhdicu:5404": " ṣaṣṭho 'dhyāyaḥ",
    "T07vabhdicu:5405": " prathamaḥ pādaḥ.....",
    "T07vabhdicu:5406": " ..............rvaudārikam /",
    "T07vabhdicu:5407": " atastutpūrvam /",
    "T07vabhdicu:5408": " tato vedanāsmṛtyupasthānaṃ dvābhyāṃ sthūlataraṃ vedanāskandhavat /",
    "T07vabhdicu:5409": " tataḥ cittasmṛtyupasthānaṃ rūpādiprativijñaptisvābhāvyātsulakṣam /",
    "T07vabhdicu:5410": " dharmāstu saṃjñācetanādyā saṃprayuktāḥ,",
    "T07vabhdicu:5411": " prāptyādayaḥ viprayuktāḥ,",
    "T07vabhdicu:5412": " saṃskṛtāśca paramasūkṣmāstasmādante dharmasmṛtyupasthānam /",
    "T07vabhdicu:5413": " ata evotpattikramopi tathaiva /",
    "T07vabhdicu:5414": " prāyeṇa hi sattvāḥ rūpādyupabhogaratatvāt mokṣavimukhā bhavanti vedanābhinanditvāt,",
    "T07vabhdicu:5415": " sā cābhinandanā cittasyādāntatvāt /",
    "T07vabhdicu:5416": " taccādāntatvaṃ rāgādibhiḥ /",
    "T07vabhdicu:5417": " śraddhādibhiśca dāntatvaṃ bhavati /",
    "T07vabhdicu:5418": " catuṣṭvamapi caturviparyāsapratipakṣatvāt /",
    "T07vabhdicu:5419": " aśucau śucisaṃjñāviparyāsapratipakṣo hi kāyaparīkṣā /",
    "T07vabhdicu:5420": " duḥkhe sukhasaṃjñāviparyāsapratipakṣo vedanāparīkṣā /",
    "T07vabhdicu:5421": " anitye nityasaṃjñāviparyāsapratipakṣaścittaparīkṣā,",
    "T07vabhdicu:5422": " cittasya laghuparivartitvāt /",
    "T07vabhdicu:5423": " anātmanyātmasaṃjñāviparyāsapratipakṣo dharmaparīkṣā /",
    "T07vabhdicu:5424": " dharmasmṛtyupasthānasya vaicitryādekātmasaṃjñāviparyāso nivartate /",
    "T07vabhdicu:5425": " 'ādi'śabdāccaturāhārapañcaskandhapratipakṣatvādyathāyogam //",
    "T07vabhdicu:5426": " sa tadānīṃ yogācāraḥ",
    "T07vabhdicu:5427": " samastālambināntyena tānvettyadhruvatādibhiḥ /",
    "T07vabhdicu:5428": " sambhinnālambanaṃ hi dharmasmṛtyupasthānaṃ tricatuṣpañcaskandhālambanatvāt /",
    "T07vabhdicu:5429": " (Jaini_317) pañcaskandhālambanameva tu sāmānyālambanamiti nirdiśyate /",
    "T07vabhdicu:5430": " tena tu catvāryapi smṛtyupasthānānyabhisamasyānityato duḥkhataḥ śūnyato 'nātmataśceti caturbhirākāraiḥ pratyavekṣate /",
    "T07vabhdicu:5431": " tataḥ punaryogī kāyaṃ paramāṇusaṃghātakṣaṇasantānabhedena prabhidya paramāṇuśaḥ kṣaṇaśaśca nirīkṣate /",
    "T07vabhdicu:5432": " kalalādīnāṃ vā bījādyaśucyaṅgāni pṛthaṅmiśrībhūtāni ca yogī rūpāṇi nimitteṣu paśyati /",
    "T07vabhdicu:5433": " tadūrdhvaṃ tasyānityatvādibhiḥ sāmānyalakṣaṇena yathāyogaṃ sarvadharmakajātīyatvādhimokṣe satyahaṃkāramamakāraviṣkambhanaprahāṇaṃ bhavati /",
    "T07vabhdicu:5434": " tanprahāṇādrāgādayopi doṣāḥ śrutacintāmayābhyāṃ jñānābhyāṃ viṣkambhyante /",
    "T07vabhdicu:5435": " katamena punaratra smṛtyupasthānena kleśātyantakṣayo bhavati ? brūmaḥ /",
    "T07vabhdicu:5436": " kleśātyantakṣayo 'ntyena saṃbhinnālambanena vā // Abhidh-d_384 //",
    "T07vabhdicu:5437": " saṃsargasmṛtyupasthānena khalu 'saṃbhinnālambanena atyantakleśaprahāṇaṃ kriyate /",
    "T07vabhdicu:5438": " 'vā'; śabdo vikalpārthaḥ //",
    "T07vabhdicu:5439": " yasmāt-",
    "T07vabhdicu:5440": " asaṃbhinnārtha viṣayaṃ trayametad dvidheṣyate /",
    "T07vabhdicu:5441": " sāsravānāsravabhedāt /",
    "T07vabhdicu:5442": " tataḥ punaḥ skandhānanityādinā",
    "T07vabhdicu:5443": " tasyaivaṃ paśyataḥ sākṣādudayavyayadarśanam // Abhidh-d_385 //",
    "T07vabhdicu:5444": " skandheṣu jāyate paścāccakrabhramarikādivat /",
    "T07vabhdicu:5445": " eṣā ca smṛtyupasthānakuśalamūlaniṣṭhā /",
    "T07vabhdicu:5446": " tasya khalvanityākāramabhyasyataḥ sarvasaṃskāreṣu pratikṣaṇamudayavyayadarśanamutpadyate,",
    "T07vabhdicu:5447": " 'cakrabhramarikādivadi'ti /",
    "T07vabhdicu:5448": " sa pratītyasamutpādaṃ skandhānāṃ pratyavekṣate // Abhidh-d_386 //",
    "T07vabhdicu:5449": " tasya pratikṣaṇaṃ utpādavyayaṃ paśyataḥ evaṃ bhavati- kathaṃ caite saṃskārāḥ santānena pravartante nocchidyante /",
    "T07vabhdicu:5450": " sa pratītyasamutpādaṃ paśyati traiyadhvikānāṃ saṃskārāṇāṃ hetuphalasambandhaniyamāvasthitānām /",
    "T07vabhdicu:5451": " tataḥ punaḥ pratītyasamutpādam //",
    "T07vabhdicu:5452": " satyeṣu pātayitvataṃ tadā kaścitparīkṣate /",
    "T07vabhdicu:5453": " tadanityatvaduḥkhatve samavetya tataḥ punaḥ // Abhidh-d_387 //",
    "T07vabhdicu:5454": " ekaikamaṅgaṃ satyeṣu pātayitvānityato duḥkhataśca pratyavekṣya",
    "T07vabhdicu:5455": " akartṛkānnirīhāṃśca pratyayādhīnasaṃbhavān /",
    "T07vabhdicu:5456": " dṛṣṭvā sarveṣvanātmeti tattvākāraṃ niṣevate // Abhidh-d_388 //",
    "T07vabhdicu:5457": " tatra svatantrakartṛvirahitvācchūnyānpaśyati svavaśena vinā sahakāribhiḥ pratyayaiḥ kriyākaraṇāt,",
    "T07vabhdicu:5458": " parādhīnajanmatvāccānātmānaṃ paśyati 'dṛṣṭvā sarveṣvanātmeti tattvākāraṃ niṣevate'; //",
    "T07vabhdicu:5459": " tadabhyasyataḥ",
    "T07vabhdicu:5460": " anadhiṣṭhātṛkatvaṃ ca pāratantryaṃ ca paśyataḥ /",
    "T07vabhdicu:5461": " na hyatra kaścitpuruṣo vā parameṣṭhī veśvaraḥ svatantraścaikaśca vidyate,",
    "T07vabhdicu:5462": " paratantrajanmaprasarā eva sarvasaṃskārāḥ svasāmānyalakṣaṇādhiṣṭhitasvabhāvāḥ,",
    "T07vabhdicu:5463": " iti parīkṣyamāṇasya",
    "T07vabhdicu:5464": " sarvadharmeṣu nairātmye sthirā buddhiḥ pravartate // Abhidh-d_389 //",
    "T07vabhdicu:5465": " yathoktam-",
    "T07vabhdicu:5466": " “sarvadharmā anātmānaḥ paśyati prajñayā yadā /",
    "T07vabhdicu:5467": " tadā nirvidyate duḥkhādeṣa mārgo viśuddhaye // “",
    "T07vabhdicu:5468": " atha kasmādiha śūnyākāro na deśitaḥ ? taducyate-",
    "T07vabhdicu:5469": " svabhāvenāviśūnyatvād dharmamudrā udāhṛtā /",
    "T07vabhdicu:5470": " taduktyā ca taduktatvācchūnyākāro na deśitaḥ // Abhidh-d_390 //",
    "T07vabhdicu:5471": " na khalu saṃskārāḥ svabhāvena śūnyāḥ pṛthivyaptejovāyuprabhṛtīnāṃ kāṭhinyādilakṣaṇasya dhṛtyādikriyāyāśca pratyakṣatvāt /",
    "T07vabhdicu:5472": " rāgādīnāṃ doṣāṇāṃ śraddhādīnāṃ ca guṇānāṃ cittamālyaśuddhikaraṇasāmarthyāt /",
    "T07vabhdicu:5473": " teṣāṃ ca sāmarthyaṃ yathā dravyāṇāṃ harītakīcitrakadantīprabhṛtīnāṃ rasavīryavipākaprabhāvādidarśanāta sasvabhāvaprabhāvāḥ sarvadharmāḥ dharmamudrāyāśca 'śūnyākāro'; noktaḥ /",
    "T07vabhdicu:5474": " tasmādihāpi nocyate /",
    "T07vabhdicu:5475": " athavātaduktyā ca tadukteḥ /",
    "T07vabhdicu:5476": " '; anātmākāroktyā ca śūnyatāpyuktā bhavati //",
    "T07vabhdicu:5477": " tadevaṃ nairātmye sthiramatiḥ",
    "T07vabhdicu:5478": " gotradvārasamūhādīn dhātvādīnāṃ yathāyatham /",
    "T07vabhdicu:5479": " svasādhāraṇacihnābhyāṃ sadatopaparīkṣate // Abhidh-d_391 //",
    "T07vabhdicu:5480": " dhātvāyatanaskandheṣu svasāmānyalakṣaṇaparicchinneṣu",
    "T07vabhdicu:5481": " pratiskandhaṃ tatastasya svābhāvyādiṣu tattvataḥ /",
    "T07vabhdicu:5482": " krameṇa jāyate paścātkauśalaṃ sthānasaptake // Abhidh-d_392 //",
    "T07vabhdicu:5483": " “rūpaṃ yathābhūtaṃ prajānāti rūpasamudayaṃ rūpanirodhaṃ rūpanirodhagāminīṃ pratipadaṃ rūpasyāsvādaṃ rūpasyādīnavaṃ rūpasya niḥsaraṇamevaṃ yāvadvijñānasya",
    "T07vabhdicu:5484": " ” uktaṃ hi bhagavatā- 'saptasthāne kuśalo bhikṣuḥ trividhārthopaparīkṣī kṣipramevāsravakṣayaṃ karoti” iti //",
    "T07vabhdicu:5485": " abhidharmadīpe vibhāṣāprabhāyāṃ vṛttau ṣaṣṭhasyādhyāyasya prathamaḥ pādaḥ //",
    "T07vabhdicu:5486": " ṣaṣṭhādhyāye",
    "T07vabhdicu:5487": " dvitīyapādaḥ /",
    "T07vabhdicu:5488": " tasyedānīṃ yoginaḥ smṛtyupasthānādiṣu kuśalamūleṣu dṛṣṭapūrvaṃ jñeyaṃ satyākāravyavasthānenānucitaśrutacintāmayākārasamudācāranyāyena",
    "T07vabhdicu:5489": " nirmathnataḥ krameṇāsya duḥkhasatyabhavāraṇim /",
    "T07vabhdicu:5490": " śraddhāvīryasahāyasya tattvajñānānalārthinaḥ // Abhidh-d_393 //",
    "T07vabhdicu:5491": " ākārapatitaṃ jñānaṃ tataḥ śamaniyāmakam /",
    "T07vabhdicu:5492": " bhāvanāmayamūṣmākhyaṃ jāyate sānuvartakam // Abhidh-d_394 //",
    "T07vabhdicu:5493": " tatkhalūṣmagataṃ prakarṣitatvāt ṣoḍaśākāram,",
    "T07vabhdicu:5494": " pratisatyaṃ caturākāratvāt,",
    "T07vabhdicu:5495": " sāmānyaṃ dharmasmṛtyupasthānaṃ bhaviṣyasyāryamārgāgnernimittabhūtaṃ dhūmāgnivat /",
    "T07vabhdicu:5496": " tasmiṃśca labdhe śamaḥ pratyāsannībhavati /",
    "T07vabhdicu:5497": " atastat 'śamaniyāmakaṃ bhāvanāmayam'; iti /",
    "T07vabhdicu:5498": " dhyānasaṃvarāśritasamādhibalena dṛḍhībhāvāccittaṃ bhāvayati campakapuṣpatilatailavaditi /",
    "T07vabhdicu:5499": " 'sānuvartakaṃ';",
    "T07vabhdicu:5500": " ca pañcaskandhasvabhāvaṃ nairātmyabuddhiparitoṣāccānuskandhaśaḥ prasāda utpadyate- skandhamātrakamevedaṃ satkāyadṛṣṭervastubhūtaṃ nātrātmāstyātmīyaṃ vā //",
    "T07vabhdicu:5501": " tatastathaiva mūrdhāno mithyādṛṣṭyupaghātinaḥ /",
    "T07vabhdicu:5502": " ūṣmabhyo 'dhikasāmarthyādratnaśraddhāvivardhinaḥ // Abhidh-d_395 //",
    "T07vabhdicu:5503": " tadūrdhvaṃ tato mūrdhānastathaiva ṣoḍaśākārāḥ /",
    "T07vabhdicu:5504": " teṣāṃ punarayaṃ viśeṣaḥ /",
    "T07vabhdicu:5505": " (Jaini_322) mithyādṛṣṭiśaktyupaghātitvam,",
    "T07vabhdicu:5506": " tadupaghātāt kuśalamūlāni na samucchindanti /",
    "T07vabhdicu:5507": " ūṣmabhyo 'dhiko viśeṣaḥ ratnatrayaśraddhāvivardhinaśca /",
    "T07vabhdicu:5508": " teṣu khalvadhimātreṇa buddhādiṣu ratneṣu triṣvākārataḥ prasādo 'bhivardhate,",
    "T07vabhdicu:5509": " na skandhaśaḥ,",
    "T07vabhdicu:5510": " prāgevoṣmagateṣu tadbuddhiparitoṣāt / mūrdhasū..............",
    "T07vabhdicu:5511": " ........netvasminnubhayatrāpi paścimā // Abhidh-d_396 //",
    "T07vabhdicu:5512": " vinyāse vivardhane caiva dharmasmṛtyupasthānaṃ pratyutpannaṃ tadeva cānāgataṃ bhāvyate //",
    "T07vabhdicu:5513": " bhāvyate skandhadṛktvādau na tannirvāṇadarśinaḥ /",
    "T07vabhdicu:5514": " na khalu skandhoparamadarśinaḥ skandhamatirbhāvyate /",
    "T07vabhdicu:5515": " ākārāṃstulyajātīyān sarvatrātra tu nirdiśet // Abhidh-d_397 //",
    "T07vabhdicu:5516": " yādṛśāḥ pratyutpannāstādṛśā evānāgatā bhāvyante //",
    "T07vabhdicu:5517": " draṣṭavyānyatarā tābhyaḥ pratyutpannā vivardhane /",
    "T07vabhdicu:5518": " catasṛbhyastvanyatamā pratyutpannā vivardhane // Abhidh-d_398 //",
    "T07vabhdicu:5519": " anāgatāstu bhāvyante catasro 'pyatra niścayāt /",
    "T07vabhdicu:5520": " mokṣe 'ntye saṃmukhībhūtāḥ samagrāḥ khalvanāgatāḥ // Abhidh-d_399 //",
    "T07vabhdicu:5521": " nirodhe tu pratyutpannaṃ dharmasmṛtyupasthānaṃ catvāri tvanāgatāni bhāvyante //",
    "T07vabhdicu:5522": " ākārāḥ khalu sarvepi bhāvyante gotralābhataḥ /",
    "T07vabhdicu:5523": " gotrāṇi khalu labdhāni nirodhasatyato 'tra ṣoḍaśāpyākārā bhāvyante /",
    "T07vabhdicu:5524": " gotralābhe tu vijñeyā sabhāgākārabhāvanā // Abhidh-d_400 //",
    "T07vabhdicu:5525": " prathamayoḥ satyayoḥ gotrāṇi ālambanāni /",
    "T07vabhdicu:5526": " tenātra na visabhāgākārabhāvanā //",
    "T07vabhdicu:5527": " sarvatrākiraṇe mūrdhno nirodhākiraṇaidhane /",
    "T07vabhdicu:5528": " dharmākhyāḥ saṃmukhībhūtāścatasraḥ khalvanāgatāḥ // Abhidh-d_401 //",
    "T07vabhdicu:5529": " mūrdhākāravinyāse 'nirodhākiraṇaidhane';",
    "T07vabhdicu:5530": " ca dharmasmṛtyupasthānaṃ pratyutpannam,",
    "T07vabhdicu:5531": " catvāryanāgatāni bhāvyante //",
    "T07vabhdicu:5532": " ākārāḥ sakalāstatra bhāvyante gotralābhataḥ /",
    "T07vabhdicu:5533": " sarvābhyo 'nyatarotpannāḥ satyatrayavivardhane // Abhidh-d_402 //",
    "T07vabhdicu:5534": " anāgatāścatasrastu bhāvyante tatra niścayāt /",
    "T07vabhdicu:5535": " ākārāḥ sakalā jñeyāḥ kṣāntivinyasane śṛṇu // Abhidh-d_403 //",
    "T07vabhdicu:5536": " sarvatrāntyāḥ samutpannāścatasraḥ khalvanāgatāḥ /",
    "T07vabhdicu:5537": " ākārāḥ sakalāstatra bhāvyante cāpyanāgatāḥ // Abhidh-d_404 //",
    "T07vabhdicu:5538": " pratyutpannāgryadharmeṣu dharmākhyā smṛtyupasthitiḥ /",
    "T07vabhdicu:5539": " anāgatāstu bhāvyante catastrasteṣu niścayāt // Abhidh-d_405 //",
    "T07vabhdicu:5540": " ākārāḥ khaluḥ catvāro dṛṅmārgasadṛśatvataḥ /",
    "T07vabhdicu:5541": " yathoṣmakiraṇe tadvad draṣṭavyaṃ dṛṣṭivartmani // Abhidh-d_406 //",
    "T07vabhdicu:5542": " antyāṃ mārgānvayajñāne pratyutpannāṃ vinirdiśet /",
    "T07vabhdicu:5543": " catasro 'nāgatāstadvat ṣoḍaśākārabhāvanāḥ // Abhidh-d_407 //",
    "T07vabhdicu:5544": " tadūrdhvamapi cāryasya sarvāpūrvaguṇodaye /",
    "T07vabhdicu:5545": " śrutacintāmayaṃ hitvā sūkṣmasūkṣmaṃ vyapohya ca // Abhidh-d_408 //",
    "T07vabhdicu:5546": " evaṃ tāvadāryasya smṛtyupasthānabhāvanā draṣṭavyā //",
    "T07vabhdicu:5547": " bālasyārambhamārge tu caturbhūmivinirjayaiḥ /",
    "T07vabhdicu:5548": " bhūtāmanyatarāṃ tābhyaścatasraḥ khalvanāgatāḥ // Abhidh-d_409 //",
    "T07vabhdicu:5549": " ānantaryapathe muktāvantyāṃ sarvāstvanāgatāḥ /",
    "T07vabhdicu:5550": " antye dhyāne prayogādimārgeṣvaṣṭāsu pūrvavat // Abhidh-d_410 //",
    "T07vabhdicu:5551": " tisrastu navame vidyāt maulabhūmipraveśataḥ /",
    "T07vabhdicu:5552": " sāmantakaprayoge tu catasro 'ntyāthavā bhavet // Abhidh-d_411 //",
    "T07vabhdicu:5553": " divyākṣiśrutyabhijñāyāṃ vimokṣādau tathaiva ca /",
    "T07vabhdicu:5554": " prathamāṃ saṃmukhībhūtāṃ catasraḥ khalvanāgatāḥ // Abhidh-d_412 //",
    "T07vabhdicu:5555": " paracitte tṛtīyā tu catasraścāpyanāgatāḥ /",
    "T07vabhdicu:5556": " prāṅnivāsāpramāṇānāmantyāṃ sarvāstvanāgatāḥ // Abhidh-d_413 //",
    "T07vabhdicu:5557": " ārūpyāṇāṃ vimokṣāṇāṃ tisṛbhyo 'nyatamāṃ vadet /",
    "T07vabhdicu:5558": " saṃmukhe nāma jātāstu tisra eva vinirdiśet // Abhidh-d_414 //",
    "T07vabhdicu:5559": " ārūpyakṛtsnayostvantyāṃ pratyupannāmudāharet /",
    "T07vabhdicu:5560": " tisraḥ khalvasamutpannāḥ kathayanniyamena tu // Abhidh-d_415 //",
    "T07vabhdicu:5561": " āryasya khalu vairāgyaprayoge kṣepaṇe pi ca /",
    "T07vabhdicu:5562": " sarvebhyo 'nyatarābhūtāścatasraścāpyanāgatāḥ // Abhidh-d_416 //",
    "T07vabhdicu:5563": " ānantaryapathe muktāvantyāḥ sarvāstvanāgatāḥ /",
    "T07vabhdicu:5564": " ṛdhyādau tu guṇāḥ sarvamanāryasyaiva nirdiśet // Abhidh-d_417 //",
    "T07vabhdicu:5565": " antyapūrvanivāsādau ca dharmapratisaṃvidi /",
    "T07vabhdicu:5566": " tathāparasamādhyādāvaraṇāyāṃ tathaiva ca // Abhidh-d_418 //",
    "T07vabhdicu:5567": " ārūpyākhyavimokṣādau saṃjñāsūkṣmodaye tathā /",
    "T07vabhdicu:5568": " sarvābhyo 'nyatarābhūtāścatasraḥ khalvanāgatāḥ // Abhidh-d_419 //",
    "T07vabhdicu:5569": " brūyāttu sūkṣmasūkṣme 'ntyāṃ bhūtāṃ tisrastvanāgatāḥ /",
    "T07vabhdicu:5570": " samāseneyamākhyātā smṛtyupasthānabhāvanā // Abhidh-d_420 //",
    "T07vabhdicu:5571": " nirvedhabhāgīyānadhikṛtya",
    "T07vabhdicu:5572": " etannirvedhabhāgīyaṃ caturdhā bhāvanāmayam /",
    "T07vabhdicu:5573": " paramārthadakṣiṇīyabhikṣusaṅghapraveśadvārabhūtatvāt bhāvanāmayaṃ na śrutamayaṃ cintāmayam /",
    "T07vabhdicu:5574": " kutaḥ punarupapattiprātilambhikaṃ bhaviṣyatītyetacca sandhāya (Jaini_328)",
    "T07vabhdicu:5575": " bhagavatoktam- “cyutau batemau mohapuruṣāvasmāddharmavinayādyatra nāmānayoḥ mohapuruṣayorūṣmagatamapi nāsti” iti /",
    "T07vabhdicu:5576": " taccaitatsarvam",
    "T07vabhdicu:5577": " ṣaḍbhaumaṃ ṣoḍaśākāraṃ pañcaskandhā vināptibhiḥ // Abhidh-d_421 //",
    "T07vabhdicu:5578": " 'ṣaḍbhaumaṃ';",
    "T07vabhdicu:5579": " darśanamārgavato,",
    "T07vabhdicu:5580": " 'ṣoḍaśākāraṃ';",
    "T07vabhdicu:5581": " darśanamārgavat sānuparivartakaṃ /",
    "T07vabhdicu:5582": " 'pañcaskandhaṃ vināptibhiḥ /",
    "T07vabhdicu:5583": " '; prāptayaḥ khalu noṣmāgatādisvabhāvāḥ /",
    "T07vabhdicu:5584": " tatsvābhāvye (Jaini_329)",
    "T07vabhdicu:5585": " hi tāsāmāryasyoṣmagatādisaṃmukhībhāvaḥ syāt /",
    "T07vabhdicu:5586": " na ceṣyate /",
    "T07vabhdicu:5587": " satyadarśanasamaṅgino dṛṣṭasatyasya vā satyadarśanaprayogasaṃmukhībhāve prayojanābhāvāditi /",
    "T07vabhdicu:5588": " āha / ke punaste ṣoḍaśākārāḥ yeṣāṃ bhāvanayā strotaāpanno bhavati ? taducyate /",
    "T07vabhdicu:5589": " caturbhirākārairanityaduḥkhaśūnyānātmākāraiḥ duḥkhaṃ parīkṣate /",
    "T07vabhdicu:5590": " tatra bodhisattvādṛte tṛṣṇācaritaḥ prāyo 'nityākāreṇa,",
    "T07vabhdicu:5591": " kausīdyādhiko duḥkhākāreṇa,",
    "T07vabhdicu:5592": " ātmīyadṛṣṭicaritaḥ śūnyākāreṇa,",
    "T07vabhdicu:5593": " ātmadṛṣṭicarito 'nātmākāreṇa /",
    "T07vabhdicu:5594": " hetusamudayaprabhavapratyayataḥ samudayam /",
    "T07vabhdicu:5595": " hetutaḥ ahetudṛṣṭicaritaḥ /",
    "T07vabhdicu:5596": " samudayataḥ ekakāraṇadṛṣṭicaritaḥ prabhavato nityakāraṇadṛṣṭicaritaḥ /",
    "T07vabhdicu:5597": " pratyayato 'buddhipūrvakṛtadṛṣṭicaritaḥ /",
    "T07vabhdicu:5598": " nirodhaśāntapraṇītaniḥsaraṇato nirodham /",
    "T07vabhdicu:5599": " ebhiścaturbhirnirodhaḥ /",
    "T07vabhdicu:5600": " nāsti mokṣa ityevaṃ dṛṣṭicarito nirodhataḥ śarīrādimata ityevaṃ caritaḥ śāntataḥ /",
    "T07vabhdicu:5601": " viṣayasukhacaritaḥ praṇītataḥ /",
    "T07vabhdicu:5602": " dhyānādisukhacarito niḥsaraṇataḥ /",
    "T07vabhdicu:5603": " mārganyāyapratipannairyāṇikato mārgam /",
    "T07vabhdicu:5604": " ebhiścaturbhirmārgaḥ /",
    "T07vabhdicu:5605": " nāsti mokṣamārga ityevaṃ dṛṣṭicarito mārgataḥ /",
    "T07vabhdicu:5606": " kaṣṭatapobhirityevaṃ dṛṣṭicarito nyāyataḥ /",
    "T07vabhdicu:5607": " laukikavairāgyamārgacaritaḥ pratipattitaḥ /",
    "T07vabhdicu:5608": " asakṛllaukikamārgaparihāṇiko nairyāṇikataḥ /",
    "T07vabhdicu:5609": " ityevamādite(ke?)",
    "T07vabhdicu:5610": " samaye vyabhicaraṇakāle tvekopi sarvaiḥ (Jaini_330) parīkṣate /",
    "T07vabhdicu:5611": " rogagaṇḍaśalyāghātākārādibhirna tu tairatyantaprahāṇamityataḥ ṣoḍaśaivāryākārā ityucyante /",
    "T07vabhdicu:5612": " purastāccaitacchlokānugatamevopadarśayiṣyāmi //",
    "T07vabhdicu:5613": " nirvedhabhāgīyebhyaḥ punaḥ",
    "T07vabhdicu:5614": " paścāttu khalunirvedha āryamārgāhvayastataḥ /",
    "T07vabhdicu:5615": " sa yasmānniścito vedhastasmānnirvedha ucyate // Abhidh-d_422 //",
    "T07vabhdicu:5616": " iti prāgāviṣkṛtametat //",
    "T07vabhdicu:5617": " dharmajñānarucirduḥkhe nirmalaṃ dharmadarśanam /",
    "T07vabhdicu:5618": " tatastatraivāvadhṛtiḥ dharmajñānamanantaram // Abhidh-d_423 //",
    "T07vabhdicu:5619": " laukikebhyaḥ khalvagradharmebhyo nirāsravā lokottarā dharmamātrekṣaṇadṛṣṭirutpadyate /",
    "T07vabhdicu:5620": " (Jaini_332) sūtra uktam “laukikāgradharmānantaraṃ samaṃ niyāmamavakrāmati (Jaini_333)",
    "T07vabhdicu:5621": " yadavakrāntau pṛthagjanabhūmiṃ samatikrāmati” iti /",
    "T07vabhdicu:5622": " tadanantaraṃ duḥkhe dharmajñānaṃ (Jaini_334)",
    "T07vabhdicu:5623": " niścayātmakam /",
    "T07vabhdicu:5624": " kṣāntyā vā saṃyogaprāptiṃ chinatti jñānena visaṃyogaprāptimāvahatīti (Jaini_335) viśeṣaḥ /",
    "T07vabhdicu:5625": " evaṃ triṣvapi satyeṣu tathaivānvayadhīrdvidhā /",
    "T07vabhdicu:5626": " dvābhyāṃ dharmajñānakṣāntidharmajñānekṣaṇābhyāṃ samanantaraṃ rūpārūpyāvacare duḥkhe 'nvayajñānakṣāntyanvayajñānekṣaṇamutpadyate /",
    "T07vabhdicu:5627": " evaṃ triṣvapi satyeṣu draṣṭavyam / atra punaḥ",
    "T07vabhdicu:5628": " anantyāstatra dṛṅmārgāḥ jñeyāḥ pañcadaśakṣaṇāḥ // Abhidh-d_424 //",
    "T07vabhdicu:5629": " antyakṣaṇaṃ muktvā pañcadaśasvabhāvo darśanamārgaḥ yastvasau sthāpitaḥ sa khalu",
    "T07vabhdicu:5630": " kṣaṇo 'ntyo bhāvanāmārgāt phalameṣo 'rthasiddhitaḥ // Abhidh-d_425 //",
    "T07vabhdicu:5631": " yogācāryasya khalvabhi...............",
    "T07vabhdicu:5632": " ................... strotāśceti pañcabhavanti //",
    "T07vabhdicu:5633": " atra punarya eṣa pañcamaḥ sa khalu",
    "T07vabhdicu:5634": " dhyānāni vyavakīryātaḥ pañcamastvakaniṣṭhagaḥ /",
    "T07vabhdicu:5635": " śuddhāvāsopapattiḥ khalu dhyānavyavakiraṇaphalā /",
    "T07vabhdicu:5636": " caturdhārūpyagāmyanyo dṛṣṭanirvāyako 'paraḥ // Abhidh-d_426 //",
    "T07vabhdicu:5637": " ūrdhvagasyānāgāminaḥ pañcadhā bheda uktaḥ /",
    "T07vabhdicu:5638": " ārūpyagāmī tu caturdhā nirdiśyate pūrvoktebhyaḥ antarāparinirvāyiṇamapāsya /",
    "T07vabhdicu:5639": " ityete ṣaḍ bhavanti /",
    "T07vabhdicu:5640": " dṛṣṭadharmanirvāyakaḥ saptama ihaiva janmani yaḥ parinirvāti //",
    "T07vabhdicu:5641": " punastridhā tridhā kṛtvā trīnato rūpagā nava /",
    "T07vabhdicu:5642": " ete khalu rūpopagāḥ pañcānāgāminastrayo bhavanti /",
    "T07vabhdicu:5643": " antaropapadyaparinirvāyiṇamū(nnū ?)",
    "T07vabhdicu:5644": " rdhvastrotāśca /",
    "T07vabhdicu:5645": " (Jaini_340) dvitīyādyā hi trayo 'nāgāminaḥ sarva evopapadya parinirvāyiṇo bhavanti /",
    "T07vabhdicu:5646": " anupapannānāṃ parinirvāṇāt /",
    "T07vabhdicu:5647": " teṣāṃ pratyekaṃ tridhā bhedānnavānāgāmino bhavanti /",
    "T07vabhdicu:5648": " kathamiti ? antarāparinirvāyiṇastāvadutpatata evādūraṃ gatvopapattyāsannībhūtasya ca parinirvāṇabhedāt /",
    "T07vabhdicu:5649": " upapadyaparinirvāyiṇaḥ upapadya sābhisaṃskārānabhisaṃskārabhedādūrdhvastrotasaḥ plutādibhedāt /",
    "T07vabhdicu:5650": " tadviśeṣaḥ punarjñeyaḥ karmakleśākṣabhedataḥ // Abhidh-d_427 //",
    "T07vabhdicu:5651": " teṣāṃ punastrayāṇāṃ navānāṃ vā anāgāmināṃ karmakleśendriyabhedādyathāyogaṃ viśeṣo boddhavyaḥ /",
    "T07vabhdicu:5652": " trayāṇāṃ tāvatkarmataḥ,",
    "T07vabhdicu:5653": " abhinirvṛtyupapattyaparaparyāyavedanīyakarmopacitatvāt /",
    "T07vabhdicu:5654": " kleśataḥ mṛdumadhyādhimātrakleśasamudācārāt /",
    "T07vabhdicu:5655": " indriyato 'dhimātramadhyamṛdvindriyabhedāt //",
    "T07vabhdicu:5656": " yadi tarhi kleśendriyabhedānnavānāgāmino bhavanti,",
    "T07vabhdicu:5657": " kathaṃ sūtre sapta satpuruṣagatayo deśitāḥ ?",
    "T07vabhdicu:5658": " tadapadiśyate-",
    "T07vabhdicu:5659": " ṣaḍdhordhvastrotasā sārdhaṃ saptadhā sadgatirmatā /",
    "T07vabhdicu:5660": " dvau khalvatrānāgāminau tridhā tridhā bhittvā ṣaḍdhā vyavasthāpitau /",
    "T07vabhdicu:5661": " (Jaini_342) tṛtīyastūrdhvastrotānākulīkaraṇārthamabhedenaivoktaḥ /",
    "T07vabhdicu:5662": " iti saptadhā deśitā satpuruṣagatiḥ /",
    "T07vabhdicu:5663": " kasmāt punaḥ strotaāpannasakṛdāgāminoḥ satpuruṣagatirna deśitā satpuruṣasūtroddeśe lakṣaṇepi sati taducyate-",
    "T07vabhdicu:5664": " sati vṛtteranairyāṇāduktaiṣāmeva sadgatiḥ // Abhidh-d_428 //",
    "T07vabhdicu:5665": " yasmādanāgāminaḥ satyeva vṛttirbhavati nāsatī /",
    "T07vabhdicu:5666": " itarayostu kuśalākuśale vṛttiḥ /",
    "T07vabhdicu:5667": " yasmāccānāgāmī yato gatastatra na punarāgacchati,",
    "T07vabhdicu:5668": " tau tu gatāgatī kurvāte tasmāttasyaiva sā gatirdeśitā netarayoriti //",
    "T07vabhdicu:5669": " kiṃ punaḥ parāvṛttajanmāpyanāgāmī satpuruṣagatau vyavasthāpitaḥ ?",
    "T07vabhdicu:5670": " netyāha / yasmāt-",
    "T07vabhdicu:5671": " parāvṛttabhavo hyāryo neha dhātvantaropagaḥ /",
    "T07vabhdicu:5672": " rūpadhātau hi parāvṛttajanmanaḥ āryasya dhātvantaragamane 'sti saṃbhavaḥ /",
    "T07vabhdicu:5673": " kāmadhātau tu parāvṛttajanmāryo na dhātvantaraṃ gacchati tatraiva janmani parinirvāṇāt /",
    "T07vabhdicu:5674": " yaścaiṣa kāmadhātau parivṛttajanmārya uktaḥ",
    "T07vabhdicu:5675": " eṣa cordhvagatiścaiva nākṣamaṃ cārahānibhāk // Abhidh-d_429 //",
    "T07vabhdicu:5676": " ūrdhvadhātūpapannaḥ ūrdhvagatirārya ityapi kṛtaṃ dvayorapyanayornāstīndriyasaṃcāro na parihāṇiḥ /",
    "T07vabhdicu:5677": " janmāntaraparivāsenāryamārgasya santatau dṛḍhataraniveśāt,",
    "T07vabhdicu:5678": " āśrayaviśeṣalābhādāryasya janmāntare rūpārūpyapraveśendriyasaṃcāraparihāṇayo na santi //",
    "T07vabhdicu:5679": " atha yaduktaṃ dhyānavyavakiraṇāditi tatra katamaddhyānamādau vyavakīryate ?",
    "T07vabhdicu:5680": " antyakāmīryate pūrvaṃ siddhirdvikṣaṇamiśraṇāt /",
    "T07vabhdicu:5681": " caturthe hi praśrabdhisukhotkaṭaḥ samādhiḥ sarvakarmaṇyo yatastatsaṃmukhībhāvāt,",
    "T07vabhdicu:5682": " āśrayasyopacaye satyāmṛtābhivṛddhiḥ yena śaknoti dhyānāni vyavakaritum /",
    "T07vabhdicu:5683": " kathaṃ punardhyānāni vyakīryante ?",
    "T07vabhdicu:5684": " ādau tāvadanāsravaṃ pravāhayuktaṃ caturthaṃ dhyānaṃ samāpadyate /",
    "T07vabhdicu:5685": " tasmādvyutthāya tadeva sāsravaṃ pravāhayuktaṃ samāpadyate /",
    "T07vabhdicu:5686": " (Jaini_345) punaśca tadutthitaḥ anāsravaṃ tathaiva sa tān pravāhānhrasitvā yāvatkṣaṇa dvaye tiṣṭhatītyeṣa prayogaḥ /",
    "T07vabhdicu:5687": " siddhistu kṣaṇadvayamisraṇāt /",
    "T07vabhdicu:5688": " yadā tu śaknotyekenāsravakṣaṇānantaramekaṃ laukikaṃ saṃmukhīkartum,",
    "T07vabhdicu:5689": " ekalaukikakṣaṇāntaraṃ caikamanāsravamayatnena,",
    "T07vabhdicu:5690": " evamanāsravābhyāṃ sāsravasya miśrīkaraṇānniṣpannā bhavati dhyānavyavakiraṇā /",
    "T07vabhdicu:5691": " kimarthaṃ punardhyānavyavakiraṇam ? taducyate-",
    "T07vabhdicu:5692": " udbhavārthaṃ sukhārthaṃ ca kleśāśaṅkārthameva ca // Abhidh-d_430 //",
    "T07vabhdicu:5693": " tribhiḥ kāraṇairdhyānāni vyavakīryante /",
    "T07vabhdicu:5694": " upapattyarthaṃ sukhavihārārthaṃ kleśaparihāṇibhīrutayā ca /",
    "T07vabhdicu:5695": " tatra dṛṣṭiprāptaḥ upapattyabhilāṣasamāpattipriyatābhyām /",
    "T07vabhdicu:5696": " śraddhādhimuktastu pūrvābhyāṃ ca kāraṇābhyāṃ kleśabhīrūtayā ca /",
    "T07vabhdicu:5697": " (Jaini_346) asamayavimukto 'pyarhan dṛṣṭadharmasukhavihārārtham /",
    "T07vabhdicu:5698": " samayavimuktaśca kleśabhīrutayā ceti //",
    "T07vabhdicu:5699": " yaccaitadvyavakiraṇamuktam,",
    "T07vabhdicu:5700": " tatpāñcavidhyataḥ pañca śuddhāvāsabhuvaḥ smṛtāḥ /",
    "T07vabhdicu:5701": " taddhi caturthadhyānavyavakiraṇaṃ pañcaprakāraṃ mṛdumadhyādhimātratara madhimātratamabhedāt /",
    "T07vabhdicu:5702": " ato hetupāñcavidhyāt phalamapi pañcavidhaṃ bhavati /",
    "T07vabhdicu:5703": " etāḥ punaḥ śuddhāvāsabhūmayaḥ",
    "T07vabhdicu:5704": " na jātu dṛṣṭapūrvāstāḥ sarvairapi pṛthagjanaiḥ // Abhidh-d_431 //",
    "T07vabhdicu:5705": " bhavāgramupādāya brahmalokamindralokaṃ yāvadavīcimupādāya sarvabālapṛthagjanairadṛṣṭapūrvamanyatra śuddhāvāsebhya iti /",
    "T07vabhdicu:5706": " abhidharmapradīpe vibhāṣāprabhāyāṃ vṛttau ṣaṣṭhasyādhyāyasya dvitīyaḥ pādaḥ //",
    "T07vabhdicu:5707": " ṣaṣṭhādhyāye",
    "T07vabhdicu:5708": " tṛtīyapādaḥ /",
    "T07vabhdicu:5709": " yo nirodhasamāpattimaśnute kāyasākṣyasau /",
    "T07vabhdicu:5710": " yaḥ khalu nirodhasamāpattilābhyanāgāmī sa kāyasākṣītyucyate /",
    "T07vabhdicu:5711": " (Jaini_349) nirvāṇasadṛśasya dharmasya kāyena sākṣātkaraṇāt /",
    "T07vabhdicu:5712": " sa khalu dharmaḥ kāyāśrayeṇopajāyate /",
    "T07vabhdicu:5713": " tatprāptilābhādapi nirodhalābhītyucyate /",
    "T07vabhdicu:5714": " bhavāgrāṣṭāṃśahā yāvadarhattvapratipannakaḥ // Abhidh-d_432 //",
    "T07vabhdicu:5715": " prathamadhyānavairāgyādekaprakāramārabhya yāvadbhavāgrāṣṭaprakāraprahāṇādarhattvapratipannakodraṣṭavyaḥ //",
    "T07vabhdicu:5716": " yaścānantaryamārge 'ntye vajraupamyāhvayesthitaḥ /",
    "T07vabhdicu:5717": " navamasyāpi bhāvāgrikasya prakārasya prahāṇāyānantaryamārge 'ntye 'ntyaphalapratipannakaḥ evāvagantavyaḥ /",
    "T07vabhdicu:5718": " tatphalārthaṃ kṣayajñānaṃ tadekālambanaṃ na vā // Abhidh-d_433 //",
    "T07vabhdicu:5719": " tasya vajropamasya samādherbalādutthitaṃ tadbalotthamantyavimuktimārgākhyaṃ tena sahaikālambanaṃ bhavati na vā /",
    "T07vabhdicu:5720": " kṣayajñānasya catuḥsatyālambanatvāt //",
    "T07vabhdicu:5721": " tadavāpteraśaikṣo 'sāvarhaṃstrailokyasatkṛtaḥ /",
    "T07vabhdicu:5722": " sarvakleśavisaṃyuktaḥ śikṣātritayapāragaḥ // Abhidh-d_434 //",
    "T07vabhdicu:5723": " sa khalu trayāṇāmāsravāṇāṃ niravaśeṣaprahāṇāttisṛṇāṃ ca śikṣāṇāṃ pāragamanāt sabrahmakasyāpi lokasya pūjāmarhatītyarhannirucyate //",
    "T07vabhdicu:5724": " eṣāṃ punastrayāṇāṃ mārgāṇāṃ katamaḥ sāsravo katamo nirāsravaḥ ? taducyate-",
    "T07vabhdicu:5725": " bhāvanākhyo dvidhā mārgaḥ samalāmalabhedataḥ /",
    "T07vabhdicu:5726": " darśanākhyastu vijñeyaḥ sarvasyaiva nirāsravaḥ // Abhidh-d_435 //",
    "T07vabhdicu:5727": " ānupūrvikayadbhūyovītarāgāvītāvītarāgiṇām /",
    "T07vabhdicu:5728": " aśaikṣākhyopi boddhavyo nityamevāmalīmasaḥ // Abhidh-d_436 //",
    "T07vabhdicu:5729": " katamatpunaḥ katamāṃ bhūmimatyeti ?",
    "T07vabhdicu:5730": " tadapadiśyate-",
    "T07vabhdicu:5731": " bhavāgraṃ nirmalo 'tyeti........ // Abhidh-d_437 //",
    "T07vabhdicu:5732": " ..........tatra tāvadaśaikṣasya catvāri dhyānāni trīṇyārūpyāṇyanāgamyadhyānāntaraṃ ca /",
    "T07vabhdicu:5733": " śaikṣasya tu ṣaḍārūpyatrayaṃ hitvā /",
    "T07vabhdicu:5734": " kiṃ punaratra kāraṇam ?",
    "T07vabhdicu:5735": " saviśeṣaṃ yatastyaktvā phalaṃ paramupāśnute /",
    "T07vabhdicu:5736": " iha khalu yaḥ phalaviśiṣṭamārgasthaḥ indriyāṇi saṃcarati saphalaṃ phalaviśiṣṭaṃ ca mṛdvindriyamārgaṃ tyaktvā tīkṣṇendriyamārgasaṃgṛhītaṃ phalamātrameva pratilabhate /",
    "T07vabhdicu:5737": " yaścāśaikṣaḥ ārūpyabhūmiṃ niḥśrityendriyāṇi saṃcarati niyatamanāgāmiphalaviśeṣamārgasthasya na cāstyanāgāmiphalamārūpyabhūmisaṃgṛhītam /",
    "T07vabhdicu:5738": " ityetat kāraṇam /",
    "T07vabhdicu:5739": " yaduktaṃ bhagavatā- “kleśān prahāyeha hi yastu pañcāhāryadharmā paripūrṇaśaikṣaḥ” iti /",
    "T07vabhdicu:5740": " kiyatā paripūrṇaśaikṣo bhavati ?",
    "T07vabhdicu:5741": " śaikṣasya tribhirakṣādyairdvābhyāṃ saṃpūrṇaṃtārhataḥ // Abhidh-d_438 //",
    "T07vabhdicu:5742": " śaikṣasya khalu tribhiḥ kāraṇaiḥ paripūrṇatā bhavati /",
    "T07vabhdicu:5743": " samāpattīndriyaphalaiḥ /",
    "T07vabhdicu:5744": " tadyathā dṛṣṭiprāptasya kāmasākṣiṇaḥ anyataravaikalyāttu na paripūrṇatā syātprāgeva sarvavaikalyāt /",
    "T07vabhdicu:5745": " tadyathā kāmāvītarāgasya śraddhādhimuktasyaivaṃ tāvacchaikṣasya /",
    "T07vabhdicu:5746": " aśaikṣasya dvābhyāmindriyasamāpattibhyām /",
    "T07vabhdicu:5747": " tadyathobhayabhāgavimuktasya asamayavimuktasyeti //",
    "T07vabhdicu:5748": " abhidharmadīpe vibhāṣāprabhāyāṃ vṛttau ṣaṣṭhasyādhyāyasya tṛtīyaḥ pādaḥ //",
    "T07vabhdicu:5749": " ṣaṣṭhādhyāye",
    "T07vabhdicu:5750": " caturthapādaḥ /",
    "T07vabhdicu:5751": " laukikalokottaradarśanabhāvanāśaikṣāśaikṣamārgabhedenānekavidho mārga uktaḥ / sa tu",
    "T07vabhdicu:5752": " vijñātavyaḥ samāsena punamārgaścaturvidhaḥ /",
    "T07vabhdicu:5753": " ānantaryavimuktyākhyau prārambhotkarṣalakṣaṇau // Abhidh-d_439 //",
    "T07vabhdicu:5754": " tatra prayogamārgaḥ kuśalamūlaphalasyārambha ityarthaḥ /",
    "T07vabhdicu:5755": " tasyānantaramānantaryamārgaḥ yena kleśāñjahāti /",
    "T07vabhdicu:5756": " vimuktimārgo yaḥ tatpraheyāvaraṇavimukte (Jaini_355)",
    "T07vabhdicu:5757": " santāne visaṃyogaprāptisahāyotpadyate /",
    "T07vabhdicu:5758": " viśeṣamārgo yastadūrdhvamanyakuśalamūlaprāptyarthamutkarṣagamanalakṣaṇaḥ //",
    "T07vabhdicu:5759": " punarmārgo bhagavatā mokṣapurapratipādanāt pratipacchabdenoktaḥ “catasraḥ pratipadaḥ /",
    "T07vabhdicu:5760": " asti pratipatsukhā dhandhābhijñā /",
    "T07vabhdicu:5761": " asti sukhā kṣiprābhijñā /",
    "T07vabhdicu:5762": " asti duḥkhā dhandhābhijñā /",
    "T07vabhdicu:5763": " asti duḥkhā kṣiprābhijñā /",
    "T07vabhdicu:5764": " ” tāsāṃ punarindriyato bhūmitaśca vyavasthānaṃ tadidaṃ pradarśyate-",
    "T07vabhdicu:5765": " tīkṣṇendriyasya mauleṣu dhyāneṣu pratipatsukhā /",
    "T07vabhdicu:5766": " kṣiprābhijñālpabuddhestu dhandhānyatra viparyayāt // Abhidh-d_440 //",
    "T07vabhdicu:5767": " mauleṣu khalu caturṣu dhyāneṣu yo mārgaḥ sā sukhāpratipat /",
    "T07vabhdicu:5768": " sā ca tīkṣṇendriyasya kṣiprābhijñā tatrāyatnavāhitvāt /",
    "T07vabhdicu:5769": " nairyāṇavatsukhā tatrāyatnavāhitvāt śamathavidarśanayoḥ sāmyāt /",
    "T07vabhdicu:5770": " tatraiva sā mṛdvindriyasya dhandhābhijñā /",
    "T07vabhdicu:5771": " anyāsu tu pañcasu bhūmiṣvanāgamyadhyānāntarikārūpyatrayasaṃgṛhītāsvanaṅgaparigṛhītatvāt /",
    "T07vabhdicu:5772": " śamathavidarśanānyūnatvāt anāgamyadhyānāntarikayorārūpyatraye (Jaini_356)",
    "T07vabhdicu:5773": " cānāsravo mārgaḥ tīkṣṇendriyasya pratipat,",
    "T07vabhdicu:5774": " duḥkhā kṣiprābhijñā /",
    "T07vabhdicu:5775": " mṛdvindriyasya duḥkhā dhandhābhijñā /",
    "T07vabhdicu:5776": " kathaṃ punarāryamārgo duḥkho bhavati ?",
    "T07vabhdicu:5777": " nāsau duḥkhātmakaḥ na duḥkhasaṃprayuktaḥ ?",
    "T07vabhdicu:5778": " naiṣa doṣaḥ /",
    "T07vabhdicu:5779": " yatnavāhitvābhisandhervivakṣitatvāt //",
    "T07vabhdicu:5780": " punarapyeṣa mārgo bodhipakṣyaśabdenocyate “saptatriṃśadbodhipakṣyā dharmāḥ /",
    "T07vabhdicu:5781": " (Jaini_357) catvāri smṛtyupasthānāni catvāri samyakprahāṇāni catvāro ṛddhipādāḥ pañcendriyāṇi pañca balāni saptabodhyaṅgānyaṣṭāṅgo mārgaḥ” iti",
    "T07vabhdicu:5782": " kā punariyaṃ bodhiḥ ?",
    "T07vabhdicu:5783": " kṣayajñānaṃ matā bodhistathānutpādadhīrapi /",
    "T07vabhdicu:5784": " daśa caikaśca tatpakṣyāḥ saptatriṃśattu nāmataḥ // Abhidh-d_441 //",
    "T07vabhdicu:5785": " sā punareṣā bodhiḥ kṣayānutpādajñānarūpāsatī pudgalabhedena tridhā bhidyate /",
    "T07vabhdicu:5786": " (Jaini_358) tisro bodhayaḥ /",
    "T07vabhdicu:5787": " buddhapratyekabuddhaśrāvakabodhayaḥ /",
    "T07vabhdicu:5788": " uttamanirvāṇāṅgabhūtā taddhi tisṛṇāmapi bodhīnāṃ puruṣakāraphalaṃ tatprādhānyatvāt /",
    "T07vabhdicu:5789": " mṛdumadhyādhimātrāḥ saptatriṃśadbodhipakṣyā dharmāḥ mṛdumadhyādhimātrabhedabhinnā mahāyānam /",
    "T07vabhdicu:5790": " mṛdumadhyādhimātrabhedabhinnaṃ buddhapratyekabuddhaśrāvakayāna mityucyate /",
    "T07vabhdicu:5791": " tasyāḥ punastriprakārāyā bodheranukūladharmāḥ smṛtyupasthānādayaḥ 'saptatriṃśannāmataḥ'; /",
    "T07vabhdicu:5792": " dravyatastvekādaśa /",
    "T07vabhdicu:5793": " śraddhādīni pañca balāni prītiprasrabdhyupekṣāsamyaksaṃkalpavākkarmāntāśca ṣaḍiti /",
    "T07vabhdicu:5794": " ata idamucyate-",
    "T07vabhdicu:5795": " sopekṣāprītisaṃkalpaṃ śraddhādīndriyapañcakam /",
    "T07vabhdicu:5796": " saprasrabdhirdvirūpotthaṃ nāmabhedastvapekṣayā // Abhidh-d_442 //",
    "T07vabhdicu:5797": " balānyatrendriyāṇyeva prajñaiva smṛtyupasthitiḥ /",
    "T07vabhdicu:5798": " vīryaṃ samyakpradhānākhyaṃ ṛddhipādā manasthitiḥ // Abhidh-d_443 //",
    "T07vabhdicu:5799": " kathaṃ punarekaṃ vīryaṃ caturdhā nirdiśyate ?",
    "T07vabhdicu:5800": " tadapadiśte-",
    "T07vabhdicu:5801": " doṣahāṇamanutpādaṃ guṇotpādaṃ vivardhanam /",
    "T07vabhdicu:5802": " sakṛtkaroti yattaddhi sa prahāṇacatuṣṭayam // Abhidh-d_444 //",
    "T07vabhdicu:5803": " utpannānāṃ rāgādīnāṃ khalu doṣāṇāṃ prahāṇāyānutpannānāṃ cānutpādāya yadvīryam,",
    "T07vabhdicu:5804": " guṇānāṃ ca smṛtyupasthānardhipādādīnāmanutpannānāmutpādāya,",
    "T07vabhdicu:5805": " utpannānāṃ ca sthitaye yadvīryaṃ,",
    "T07vabhdicu:5806": " tatprayojananiṣpattibhedāccatvāri samyakprahāṇāni bhavanti //",
    "T07vabhdicu:5807": " chandavyāyāmamīmāṃsā cittākṛṣṭāḥ samādhayaḥ /",
    "T07vabhdicu:5808": " ṛddhipādāstu catvāro guṇasampattiyonayaḥ // Abhidh-d_445 //",
    "T07vabhdicu:5809": " chandamadhipatiṃ kṛtvā yo niṣpadyate samādhiḥ sa chandasamādhiḥ /",
    "T07vabhdicu:5810": " kuśalamūlacchandamūlakatvāt samādhyādiguṇaniṣpatteḥ,",
    "T07vabhdicu:5811": " tasmādasau chandasamādhirityucyate /",
    "T07vabhdicu:5812": " tatprabhavāḥ sarvā guṇardhayaḥ /",
    "T07vabhdicu:5813": " evaṃ vīryaṃ cittaṃ mīmāṃsāmadhipatiṃ kṛtvā niṣpannaḥ samādhiḥ sa eṣa cchandavīryacittamīmāṃsāsamādhiścaturvidhaḥ /",
    "T07vabhdicu:5814": " prahāṇasaṃskāraiḥ cchandavīryasmṛtibuddhiśraddhāprasrabdhicetanopekṣābhiḥ pratyekaṃ samanvāgataḥ sarvaguṇasamṛddhiniṣpādako bhavati chandavīryacittamīmāṃsāparigrahaḥ sāmarthyāt /",
    "T07vabhdicu:5815": " kuśaladharmacchande hyasati kutastat prāptyārambhaḥ ?",
    "T07vabhdicu:5816": " ārabdhepi ca vīrye yadi na tatpraguṇameva cittaṃ bhavati na kāryābhiniṣpattirbhavati /",
    "T07vabhdicu:5817": " yathāraṇīmabhinirmathyāpyantarāyavyuparamo bhavati punaḥ śaityamāpadyate tadvaditi /",
    "T07vabhdicu:5818": " vīryānuvṛttaye cittamadhipatimiṣyate /",
    "T07vabhdicu:5819": " tatpravaṇepi citte yadi sūkṣmān samādhyupakleśānnopalakṣya parivarjayati yadi samādhyanuguṇān,",
    "T07vabhdicu:5820": " guṇāṃstu sāmānyalakṣaṇaśaktikriyānuttamārthāṅgabhūtānupalakṣya,",
    "T07vabhdicu:5821": " prajñayā nopacinoti tasyānyāyārabdhavīrye trayamapyetanna prayojananiṣpattaye bhavati /",
    "T07vabhdicu:5822": " evaṃ chandavīryaśraddhāsmṛtibuddhiprasrabdhicetanopekṣākhyānāmaṣṭāṇāṃ prahāṇasaṃskārāṇāṃ samādhiparigrahasāmarthyaṃ yathāyogamavagantavyam //",
    "T07vabhdicu:5823": " proktaṃ bodhitrayeśitvācchraddhādīndriyapañcakam /",
    "T07vabhdicu:5824": " kathitaṃ balaśabdena tadevānabhibhūtitaḥ // Abhidh-d_446 //",
    "T07vabhdicu:5825": " śraddhāvīryasmṛtisamādhiprajñārūpāṇi khalu pañcendriyāṇi bodhipakṣyeṣu vyavasthāpyante /",
    "T07vabhdicu:5826": " bodhitrayādhigame śraddhādīnāṃ pañcānāmaiśvaryādhikyāt,",
    "T07vabhdicu:5827": " sarvabhūmīṣūpalabdheśca /",
    "T07vabhdicu:5828": " eteṣāṃ cādhimātramadhyamṛdutaratamaviśeṣādarhatprabhṛtīnāṃ vyavasthānaṃ bhavati /",
    "T07vabhdicu:5829": " tānyeva bodhipakṣyeṣvindriyāṇyuktāni,",
    "T07vabhdicu:5830": " na cakṣurādīnyājñātavatendriyaparyavasānāni /",
    "T07vabhdicu:5831": " eṣāmevaiśvaryarddhiliṅgatvāt /",
    "T07vabhdicu:5832": " ihendrāḥ dvividhāḥ /",
    "T07vabhdicu:5833": " citteśvarāśca dhaneśvarāaścetyataḥ indraliṅgamindriyamitikṛtvendriyāṇi /",
    "T07vabhdicu:5834": " (Jaini_360) yathā pṛthivīśvarāṇāṃ paṭṭādīni liṅgāni bhavanti yaiḥ pṛthivīśvaroyamiti prajñāyate /",
    "T07vabhdicu:5835": " yathā ca pṛthivīśvarāḥ vibhūṣaṇopabhogaiḥ parijñāyante tathā citteśvarāṇāmāryadhanasamṛddhānāṃ ca śraddhādīni viṣkambhitaprahīṇavipakṣāṇi nirmalāni liṅgāni bhavanti /",
    "T07vabhdicu:5836": " tatra tāvacchraddhāyāḥ svalakṣaṇaṃ buddhadharmasaṅghān sambhāvayataścittaṃ prasādamupayāti sadbhūtaguṇayogādapetadoṣatvācca,",
    "T07vabhdicu:5837": " taddharmeṣu ca prasādātmakamevārthitvamutpadyate /",
    "T07vabhdicu:5838": " pratītyasamutpādādīnāṃ vā yathābhūtapratyavekṣaṇāt karmaphalādiṣu tatra saṃbhāvanā bhavati /",
    "T07vabhdicu:5839": " tathā ca saṃbhāvayato yaścetasaḥ prasādaḥ sā śraddhā nāma dharmaścittena saṃprayuktaḥ /",
    "T07vabhdicu:5840": " yathādarśādau dharmasamūhe,",
    "T07vabhdicu:5841": " dharmāntaramādarśaprasādādayaḥ,",
    "T07vabhdicu:5842": " evamarūpiṇi cittādidharmasamudayā dharmāntaraṃ śraddhādayaḥ,",
    "T07vabhdicu:5843": " cittasyāśrayabhāvāt prādhānyāt santānānuvṛtteśca cittavyapadeśaḥ /",
    "T07vabhdicu:5844": " vīryaṃ nāma cetasobhyutsāhalakṣaṇaṃ prayojane vārthiśakyatāṃ saṃbhāvya vividhamīryata iti vīryam /",
    "T07vabhdicu:5845": " smṛtīndriyaṃ nāma kāyādiṣu prajñayopalakṣiteṣu yā khalvaviparītābhilapanā pratyabhijñānam,",
    "T07vabhdicu:5846": " yenāvadhārite viṣayasaṃmoṣaścetasi na bhavati sa khalvasaṃmoṣaḥ smṛtīndriyam /",
    "T07vabhdicu:5847": " cetasa ekāgralakṣaṇaṃ samādhīndriyam /",
    "T07vabhdicu:5848": " viṣayagrāhiviṣayiṇo dharmāstadekālambanaṃ cittamekāgramityucyate /",
    "T07vabhdicu:5849": " vicitraviṣayapradyute hyanavasthite cetasi tattvāvadhāraṇaṃ na bhavati /",
    "T07vabhdicu:5850": " yathā khalu vidrutajavanāśvārūḍhaḥ puruṣaḥ pratimukhamāgacchatāṃ dṛṣṭapūrvāṇāmapi",
    "T07vabhdicu:5851": " manuṣyādīnāṃ na śaknoti vyaktimupalakṣayitumevamanekaviṣayapradrute laghuparivartini",
    "T07vabhdicu:5852": " citte na kāyādiviṣayatattvopalakṣaṇā bhavati /",
    "T07vabhdicu:5853": " yadā tu susārathineva samādhinaikasmin viṣaye ciraṃ cittamādhāryate tadā dharmatattvamupalakṣayati /",
    "T07vabhdicu:5854": " tasmāt kuḍya iva raṅgasya śleṣaḥ samādhirālambane cittasyādhāraḥ /",
    "T07vabhdicu:5855": " prajñendrisaṃ yat svasāmānyalakṣaṇamupalakṣayati /",
    "T07vabhdicu:5856": " yacca kāyadīnāṃ tattvamabhimukhavadavasthitaṃ prāptamiva ślaṣṭamiva pṛṣṭha iva ca lakṣayati sopalakṣaṇāt (Jaini_361)",
    "T07vabhdicu:5857": " prajñendriyam /",
    "T07vabhdicu:5858": " yadyapi sarvacitteṣu yathāviṣaye pratyupalakṣaṇā vidyate na tu sā yathārthapravṛtteti na sendriyam /",
    "T07vabhdicu:5859": " etānyevendriyāṇi śraddhādīni yasmādyoginaḥ kleśasaṃgrāmāvatīrṇasya kleśānīkavijaye pradhānāṅgabhūtāni rājña iva hastyādayastasmādbalānītyucyante",
    "T07vabhdicu:5860": " bodhanārthena nirdiṣṭaṃ śāstrā bodhyaṅgasaptakam /",
    "T07vabhdicu:5861": " pratītyā paramārthena prajñetyantamanugrahāt // Abhidh-d_447 //",
    "T07vabhdicu:5862": " samānepi bodhipākṣikatve viśeṣeṇaite saptadharmā bodhyaṅgāni bhavanti /",
    "T07vabhdicu:5863": " bhāvanāmārge khalveteṣāṃ prādhānyaṃ dṛṣṭasatyasthānata eva /",
    "T07vabhdicu:5864": " dharmopalakṣaṇopalakṣitasvarūpādiṣu guṇadoṣeṣu smṛtipramoṣadoṣāpanayanārthamādau smṛtisaṃbodhyaṅgamuktam /",
    "T07vabhdicu:5865": " hlādaḥ prasrabdhiḥ /",
    "T07vabhdicu:5866": " rāgajādiparidāhaprataptacittaśarīrasya grīṣmārkaprataptasyeva śītodakahradāvagāhanādanāsravajñānasaṃmukhībhāvā dyat kāyacittaprahlādaḥ sa dharmaḥ prasrabdhiḥ /",
    "T07vabhdicu:5867": " upekṣā nāma rāgadveṣapakṣapātavipakṣeṇa yathābhūtajñeyamavekṣamānasya yaccittasamatānyatarapakṣābhisaṃskāravipakṣo nirvāṇāśayā sopekṣā bodhyaṅgamityucyate",
    "T07vabhdicu:5868": " atra punaḥ prītyādīni trīṇyapi kṛtāvaśeṣāṇi catvāri pūrvameva vyākhyātāni /",
    "T07vabhdicu:5869": " teṣāṃ punaḥ saptānāṃ buddhirdharmapravicayalakṣaṇā bodhiśca bodhyaṅgaṃ ca /",
    "T07vabhdicu:5870": " jñānaṃ hi bodhiḥ jñānaṃ ca prajñā śeṣāṇyaṅgānyeva //",
    "T07vabhdicu:5871": " teṣāmapi ca",
    "T07vabhdicu:5872": " prītiprasrabdhyupekṣāṇāmuktāddhetostadaṅgatā /",
    "T07vabhdicu:5873": " nirāmiṣaprītiprasrabdhyupekṣābhiḥ prīṇitendriyagrāmaḥ sukhamanudvigno bodhimadhigacchati /",
    "T07vabhdicu:5874": " (Jaini_362) yāni caiṣāṃ lakṣaṇanirdeśakāraṇānyuktāni tataśca bodhyaṅgatvamiti /",
    "T07vabhdicu:5875": " saṃkalpādeścatuṣkasya patho jñeyānukūlyataḥ // Abhidh-d_448 //",
    "T07vabhdicu:5876": " aṅgateti vartate /",
    "T07vabhdicu:5877": " samyaksaṃkalpasamyagvākkarmāntājīvānāṃ samyagdṛṣṭisamyagvyāyāmasamyaksmṛtisamyaksamādhīnāmiva mārgānukūlyādaṅgatvam //",
    "T07vabhdicu:5878": " ayaṃ punarāryamārgasatattvapiṇḍārthaḥ-",
    "T07vabhdicu:5879": " vidyāprabhaḥ ślakṣṇavikalpabhūmiḥ śīlānuyātraḥ smṛtivīryamitraḥ /",
    "T07vabhdicu:5880": " samādhisarvādhisukhopabhogo mārgo vimuktidvayadhiṣṇyago 'yam // Abhidh-d_449 //",
    "T07vabhdicu:5881": " prādhānyaṃ saptavargasya prārambhoṣmagatādiṣu /",
    "T07vabhdicu:5882": " atra punaḥ",
    "T07vabhdicu:5883": " yathākramaṃ viboddhavyaṃ bhāvanādṛṣṭimārgayoḥ // Abhidh-d_450 //",
    "T07vabhdicu:5884": " tatra smṛtyupasthānānyādikarmikāvasthāprabhāvitāni kāyādisvabhāvopalakṣaṇāt /",
    "T07vabhdicu:5885": " samyakprahāṇānyūṣmagateṣu /",
    "T07vabhdicu:5886": " tatra saṃsāranirvāṇayorādīnavānuśaṃsadarśane balavadvīryāśrayaṇāt saṃsārapāramuttarati /",
    "T07vabhdicu:5887": " mūrdhāvasthāyāmṛddhipādāḥ prabhāvyante teṣu samādhibalalābhāccittanigrahe sati parihāṇyabhāvānna kadācid guṇadhanadaridro bhavati /",
    "T07vabhdicu:5888": " indriyāṇi kṣāntiṣvapāyātyantanivṛttau tadādhipatyāt /",
    "T07vabhdicu:5889": " balānyagradharmeṣu kleśānavamardanīyatvāt /",
    "T07vabhdicu:5890": " bodhyaṅgānāṃ bhāvanāmārge prādhānyaṃ vāsīdaṇḍopamayā mārgabhāvanayā niravaśeṣakleśaprahāṇāt /",
    "T07vabhdicu:5891": " navaprakāratayā vā malaprahāṇe sati bodherāsannībhāvāt /",
    "T07vabhdicu:5892": " darśanamārge mārgāṅgāni darśanaheyakleśaprahāṇārthamāśu traidhātukātikramaṇotpādāt /",
    "T07vabhdicu:5893": " ānupūrvīvyatikramastu deśanānukūlyāt //",
    "T07vabhdicu:5894": " atha kasmāccaitasikadharmadharmibhūtaṃ cittaṃ bodhipakṣyeṣu na vyavasthāpitam ? (Jaini_363)",
    "T07vabhdicu:5895": " saṃjñācetanāmanaskāracchandādhimokṣādayaśca dharmā bodhipakṣyeṣu na vyavasthāpyante ?",
    "T07vabhdicu:5896": " tadidamanuvarṇyate-",
    "T07vabhdicu:5897": " na cittaṃ rājakalpatvād guṇadoṣānuvartanāt /",
    "T07vabhdicu:5898": " rājasthānīyaṃ khalu cittaṃ tadbodhipakṣyairdharmairviśodhya mokṣasukhamupalabhyate /",
    "T07vabhdicu:5899": " yathaiva ca guṇānuvarti cittaṃ tathaiva doṣānuvarti /",
    "T07vabhdicu:5900": " yathoktam- “cittasaṃkleśātsattvā saṃkliṣyante /",
    "T07vabhdicu:5901": " cittavyavadānahetośca viśuddhyante /",
    "T07vabhdicu:5902": " ” tasya rāgādayaḥ saṃkleśakarāḥ,",
    "T07vabhdicu:5903": " śraddhādayo vyavadānādhāyinastasmāccittaṃ na vyavasthāpitam /",
    "T07vabhdicu:5904": " vyavahārānukūlyatvāt saṃjñā hyeteṣu neṣyate // Abhidh-d_451 //",
    "T07vabhdicu:5905": " prāyo hi vyavahārānupatitā saṃjñā bodhipakṣyāstvekāntena paramārthapakṣabhajamānāḥ //",
    "T07vabhdicu:5906": " vipākaphalanimnatvānmārgokteśca na cetanā /",
    "T07vabhdicu:5907": " cetanā khalviṣṭāniṣṭavipākanirvartanatvāt mārgaśabdenābhidhānācca nocyate /",
    "T07vabhdicu:5908": " nāprādhānyānmanaskāro vidyāvidyāpravartanāt // Abhidh-d_452 //",
    "T07vabhdicu:5909": " manaskāropi samyagdṛṣṭeraṅgabhūtatvādapradhānaṃ vidyāvidyāpravartanācca //",
    "T07vabhdicu:5910": " kriyārambhapradhānatvānna cchando vīryabṛṃhaṇāt /",
    "T07vabhdicu:5911": " chandaḥ khalu kartukāmatārūpaḥ kriyārambhaḥ prabhāvyate /",
    "T07vabhdicu:5912": " vīrya cānubṛṃhayati /",
    "T07vabhdicu:5913": " tadvīryaṃ bodhipratilambhakartavyatāparisamāpterūrdhvaṃ yāvadanuvartate /",
    "T07vabhdicu:5914": " nādhimokṣaḥ samāropānna sparśo daurvibhāvyataḥ // Abhidh-d_453 //",
    "T07vabhdicu:5915": " prāyeṇa khalvadhimokṣo 'dhimuktamanaskāreṣu vartate /",
    "T07vabhdicu:5916": " sparśopi trisannipātamātravipratipatterduravadhāravṛttiḥ /",
    "T07vabhdicu:5917": " tasmānnoktaḥ //",
    "T07vabhdicu:5918": " nāryavaṃśa hryapatrāpyā aviśāradavṛttitaḥ /",
    "T07vabhdicu:5919": " catvāraḥ khalvāryavaṃśāḥ hryapatrāpye ca /",
    "T07vabhdicu:5920": " navapravrajitabhikṣuvadaviśāradavṛttitvānna bodhipakṣyāḥ /",
    "T07vabhdicu:5921": " nāpramādaḥ parāṅgatvānnāvihiṃsāviheṭhanāt // Abhidh-d_454 //",
    "T07vabhdicu:5922": " vīryabhāṇḍāgārikaḥ khalvapramādaḥ /",
    "T07vabhdicu:5923": " avihiṃsā ca viheṭhanāmātrapratipakṣatvānnoktā //",
    "T07vabhdicu:5924": " sattvādhiṣṭhānavṛttitvānna maitrīkaruṇādayaḥ /",
    "T07vabhdicu:5925": " dharmādhiṣṭhānāḥ khalu bodhipakṣyāḥ maitryādayastvekāntena sattvādhiṣṭhānāḥ /",
    "T07vabhdicu:5926": " mārgāṅgākṣaikadeśatvānnāpyavetyaprasattayaḥ // Abhidh-d_455 //",
    "T07vabhdicu:5927": " avetyaprasādāḥ khalu mārgāṅgaikadeśasvabhāvatvādakṣaikadeśarūpatvācca na punarbodhipakṣyeṣūktāḥ /",
    "T07vabhdicu:5928": " nādveṣaḥ śubhamūlebhyaḥ sattvagocarabhāvataḥ /",
    "T07vabhdicu:5929": " sattvādhiṣṭhānapravṛtto hi adveṣaḥ /",
    "T07vabhdicu:5930": " tasmānna bodhipakṣyaḥ /",
    "T07vabhdicu:5931": " audāsīnyānna nirvāṇaṃ daviṣṭhyānna paradhvaniḥ // Abhidh-d_456 //",
    "T07vabhdicu:5932": " niṣkriyaṃ khalu nirvāṇaṃ kriyāvantastu bodhipakṣyā dharmāḥ /",
    "T07vabhdicu:5933": " parato ghoṣaḥ khalvapi bodhipakṣyāṅgabhāvo bodherbahiraṅgabhāvādviprakṛṣyate /",
    "T07vabhdicu:5934": " tasmāt saptatriṃśadeva dharmā bodhipakṣyāḥ //",
    "T07vabhdicu:5935": " kati punarbodhipakṣyāḥ sāsravāḥ katyanāsravāḥ ?",
    "T07vabhdicu:5936": " tadidaṃ pradarśyate-",
    "T07vabhdicu:5937": " bodhyaṅgānyarajaskāni bodhernediṣṭabhāvataḥ /",
    "T07vabhdicu:5938": " tadanyānyavabodhyāni samalānyamalānyapi // Abhidh-d_457 //",
    "T07vabhdicu:5939": " bodhyaṅgāni khalu bodherāsannatamatvādekāntānāsravāṇi /",
    "T07vabhdicu:5940": " tadanye tu sāsravānāsravāḥ sarve hi kuśalā dharmā āryamārgāvāhakā nirvāṇāśayāśca /",
    "T07vabhdicu:5941": " bodhitrayasaṃnikṛṣṭaviprakṛṣṭāṅgabhāvā bodhipakṣyā ityucyante /",
    "T07vabhdicu:5942": " uktaṃ hi bhagavatā- (Jaini_365)",
    "T07vabhdicu:5943": " “adhigato me paurāṇo mārgaḥ” iti vacanāt /",
    "T07vabhdicu:5944": " śāstre tu bodhyaṅgopari ye paṭhyante samyagdṛṣṭyādayo dharmāste 'nāsravā iti //",
    "T07vabhdicu:5945": " kasyāṃ punarbhūmau kiyanto bodhipakṣyā vidyante ?",
    "T07vabhdicu:5946": " ādye dhyāne 'khilā maule 'nāgamye prītyapākṛtāḥ /",
    "T07vabhdicu:5947": " dvitīye 'pyapasaṃkalpā dvayoścāsmāt dvayādṛte // Abhidh-d_458 //",
    "T07vabhdicu:5948": " śīlāṅgebhyaśca tābhyāṃ ca draṣṭavyā triṣvarūpiṣu /",
    "T07vabhdicu:5949": " bodhyaṅgebhyaśca sarvebhyo kāme bodhyaṅgavarjitāḥ // Abhidh-d_459 //",
    "T07vabhdicu:5950": " tatra tāvanmaule dhyāne sarvepi saptatriṃśadbodhipakṣyā vidyante /",
    "T07vabhdicu:5951": " anāgamye tu prītivarjitāḥ /",
    "T07vabhdicu:5952": " tatra prīterabhāvāt /",
    "T07vabhdicu:5953": " vītarāgāvītarāgasādhāraṇaiṣā bhūmiriti nāsti prītiḥ /",
    "T07vabhdicu:5954": " dvitīye tu dhyāne saṃkalpavarjitāḥ sarve vidyante /",
    "T07vabhdicu:5955": " tṛtīyacaturthayostu dhyānayoḥ saṃkalpaprītivarjyāḥ pañcatriṃśat /",
    "T07vabhdicu:5956": " 'ca'śabdād dhyānāntarepi pañcatriṃśat saṃkalpaprītivarjitāḥ /",
    "T07vabhdicu:5957": " triṣvārūpyeṣu samyagvākkarmāntājīvaistribhiḥ prītisaṃkalpābhyāṃ ca /",
    "T07vabhdicu:5958": " bhavāgrepi śīlāṅgatrayaprītisaṃkalpabodhyaṅgavarjitāḥ pañcaviṃśatiḥ /",
    "T07vabhdicu:5959": " kāmadhātāvapi bodhyaṅgavarjitāstriṃśadvidyanta iti /",
    "T07vabhdicu:5960": " ye punaranāstravāṇyeva mārgāṅgānīcchanti teṣāṃ tairapi varjitāḥ śeṣā bodhipakṣyā vidyanta iti / gatametat //",
    "T07vabhdicu:5961": " idaṃ tu vaktavyam /",
    "T07vabhdicu:5962": " bodhipākṣikādhikāre-",
    "T07vabhdicu:5963": " yastatprathamatāḥ proktāścatasrastatra kovidaiḥ /",
    "T07vabhdicu:5964": " nyāmāvakrāntivairāgyaphalāptyakṣavivṛddhiṣu // Abhidh-d_460 //",
    "T07vabhdicu:5965": " nyāmāvakrāntitatprathamatā,",
    "T07vabhdicu:5966": " vairāgyatatprathamatā,",
    "T07vabhdicu:5967": " phalaprāptitatprathamatā,",
    "T07vabhdicu:5968": " irndriyāntaravivṛddhitatprathamatā tāsu khalvetāsu catasṛṣu tatprathamatāsu-",
    "T07vabhdicu:5969": " aṣṭānāṃ nīrajaskānāṃ mārgāṅgānāṃ yathāyatham /",
    "T07vabhdicu:5970": " tāsvekasyādhvasu jñeyau lābhālābhau navāśrayau // Abhidh-d_461 //",
    "T07vabhdicu:5971": " bodhipakṣyabhāvanāprayuktasyāvetyaprasādapratilambho 'vaśyambhāvītyato vaktavyaṃ kasmin satye dṛśyamāne kasyāvetyaprasādasya lābhaḥ ?",
    "T07vabhdicu:5972": " tadidaṃ nirdiśyate-",
    "T07vabhdicu:5973": " trisatyādhigame lābhaḥ śīladharmaprasādayoḥ /",
    "T07vabhdicu:5974": " mārgasatyekṣaṇe buddhasaṅghagocarayorapi // Abhidh-d_462 //",
    "T07vabhdicu:5975": " duḥkhasatyamabhisamāgacchannāryakāntāni ca śīlāni pratilabhate dharme cāvetyaprasādaḥ /",
    "T07vabhdicu:5976": " katarasmin dharme ?",
    "T07vabhdicu:5977": " tasminneva duḥkhasatye /",
    "T07vabhdicu:5978": " dharmamātramidaṃ sarvaṃ dvādaśāyatanamātramityarthaḥ /",
    "T07vabhdicu:5979": " nātra kaścidekaḥ sarvabhedānvayī jātidravyākhyo dharmī vidyate /",
    "T07vabhdicu:5980": " na cātra santi puruṣajīvapugdalā bhūtakoṭayaḥ śaśaviṣāṇakalpā nirātmāna iti /",
    "T07vabhdicu:5981": " evaṃ samudayamabhisamāgacchato dvayoreva lābhaḥ /",
    "T07vabhdicu:5982": " tadvinnirodhaṃ samāgacchato draṣṭavyam /",
    "T07vabhdicu:5983": " mārgasatyekṣaṇe tu buddhe bhagavati prasādo labhyate tatsaṅghe ca /",
    "T07vabhdicu:5984": " sadbhūtamārgākhyāyī bhagavānmārgajño mārgadeśikaḥ /",
    "T07vabhdicu:5985": " yepi ca taṃ mārgaṃ pratipannāḥ śrāvakāḥ śaikṣāśaikṣāḥ puruṣavṛṣabhāḥ ye ca saptasaddharmādipradīpaprakāśitabuddhyāśayasā(?)",
    "T07vabhdicu:5986": " ca bodhisattvasiṃhāḥ darśanamārgaguhādhyāsinaḥ teṣu ca prasādo bhavati dvyākāraśraddhāsvarūpaḥ /",
    "T07vabhdicu:5987": " so 'yaṃ vistareṇocyate //",
    "T07vabhdicu:5988": " bauddhātsaṅghādṛte mārgādyā śraddhā satyagocarā /",
    "T07vabhdicu:5989": " dharmāvetyaprasādosau saṃpratītyaprabhāvataḥ // Abhidh-d_463 //",
    "T07vabhdicu:5990": " sa punardharmo nirvāṇaṃ bodhisattvasantānikaśca mārgaḥ //",
    "T07vabhdicu:5991": " kaḥ punareṣa buddhaḥ ko vā tatprasāda ityapadiśyate-",
    "T07vabhdicu:5992": " mohanidrātamonāśāddhīnetronmīlanāt svayam /",
    "T07vabhdicu:5993": " buddho yastadguṇe śraddhā prasādaḥ sa jine mataḥ // Abhidh-d_464 //",
    "T07vabhdicu:5994": " dviprakāro hi buddhaśabdasyārtho mukhyo gauṇaśca /",
    "T07vabhdicu:5995": " tatrādyo buddhakārakā buddhasyāśaikṣā dharmāḥ /",
    "T07vabhdicu:5996": " gauṇastu tadādhārepi śarīre tatphalabhūteṣu cāṣṭādaśasvāveṇikeṣu buddhaguṇeṣu buddhaśabdasādhutvaṃ pūrvameva pradarśitam //",
    "T07vabhdicu:5997": " śaikṣāśaikṣaguṇāḍhyānāṃ pudgalānāṃ ya ākaraḥ /",
    "T07vabhdicu:5998": " tadguṇālambanā śraddhā prasādaḥ saṅkhagocaraḥ // Abhidh-d_465 //",
    "T07vabhdicu:5999": " uktaṃ hi sūtre- “kati bhadanta loke dakṣiṇīyāḥ ?",
    "T07vabhdicu:6000": " dvau gṛhapate śaikṣā aśaikṣāśca /",
    "T07vabhdicu:6001": " tatrāṣṭādaśa śaikṣāḥ nava śaikṣāḥ /",
    "T07vabhdicu:6002": " ” iti vistaraḥ //",
    "T07vabhdicu:6003": " śīlānāṃ yattu vaimalyaṃ tatprasādastathaiva tu /",
    "T07vabhdicu:6004": " kati punareṣāṃ dravyataḥ kati nāmataḥ ?",
    "T07vabhdicu:6005": " dravyato dvayamevaitannāmatastu catuṣṭayam // Abhidh-d_466 //",
    "T07vabhdicu:6006": " śraddhā ratnatrayālambanabhedena tridhā bhitvāryakāntāni ca śīlānyekadhā kṛtvā tatrāpi vaimalyaprasādoktiḥ /",
    "T07vabhdicu:6007": " yaddhi nirmalaṃ tat prasannamityucyate //",
    "T07vabhdicu:6008": " idamidānīṃ vācyam /",
    "T07vabhdicu:6009": " atha kasmātsamanvāgatopi śaikṣaḥ samyagjñānena samyagvimuktyā cāṣṭābhiraṅgaiḥ samanvāgataḥ śaikṣaḥ prātipada ityuktaṃ daśabhirarhan kṣīṇāsrava iti ? taducyate-",
    "T07vabhdicu:6010": " śaikṣasya bandhaśeṣatvādvimuktirnāṅgamiṣyate /",
    "T07vabhdicu:6011": " śaikṣasya vidyamānāpi anākāritvānnāṅgamucyate /",
    "T07vabhdicu:6012": " satyāmapi hi tasyāṃ kleśabandhanabaddhaḥ śaikṣo na ca vimokṣo yujyate /",
    "T07vabhdicu:6013": " kā punariyaṃ vimuktiḥ katidhā ca ?",
    "T07vabhdicu:6014": " tadapadiśyate-",
    "T07vabhdicu:6015": " mokṣādhimokṣarūpatvānnityānityatvato dvidhā // Abhidh-d_467 //",
    "T07vabhdicu:6016": " svarūpabhedādapi dvidhā prakārabhedādapīti /",
    "T07vabhdicu:6017": " svabhāvabhedāt mokṣādhimokṣasvabhāvā /",
    "T07vabhdicu:6018": " prakārabhedopi kṣarākṣarabhedāt,",
    "T07vabhdicu:6019": " sāmayikī kāntākopyabhedādvā rāgavirāgāvidyāvirāgabhedācca //",
    "T07vabhdicu:6020": " atha samyagjñānaṃ katamattaducyate-",
    "T07vabhdicu:6021": " pūrvoktaiva hi yā bodhiḥ sā samyagjñānamucyate /",
    "T07vabhdicu:6022": " kṣayānutpādajñāne bodhirityuktam /",
    "T07vabhdicu:6023": " te eva samyagjñānaṃ veditavyam /",
    "T07vabhdicu:6024": " katarat punaścittaṃ vimucyate ?",
    "T07vabhdicu:6025": " kiṃ jātaniruddhamathājātaniruddhamatha jātameva ?",
    "T07vabhdicu:6026": " mucyate 'nāgataṃ cittamaśaikṣaṃ kleśarodhataḥ // Abhidh-d_468 //",
    "T07vabhdicu:6027": " kaścit khalvāha- anāgataṃ khalu cittamutpādyamānaṃ vimucyate 'dhvavimuktyā sarvameva tvanāgataṃ vimucyate /",
    "T07vabhdicu:6028": " kleśāvaraṇāt santānavimuktyā /",
    "T07vabhdicu:6029": " tatpunaraśaikṣameva kleśopakleśaprāptivibandhāpagamāt /",
    "T07vabhdicu:6030": " yadapi tadrūpārūpyapratisaṃyuktaṃ karmopapattiphalaṃ tadapyarhattvaprāptivibandhakaraṃ",
    "T07vabhdicu:6031": " tacca sarvaṃ vajropamena prahīyata ityāvaraṇavigamāt sarvamevānāgatamaśaikṣaṃ cittaṃ vimucyate //",
    "T07vabhdicu:6032": " dharmā eva tu paramārthataḥ śikṣante / yasmāt-",
    "T07vabhdicu:6033": " dharmavyāpārato loke dharmyapi vyāpṛto mataḥ /",
    "T07vabhdicu:6034": " auṣṇyākhyasya dharmasyendhanādidahanavyāpāre satyagnerapi dharmiṇo vyāpāra ucyate /",
    "T07vabhdicu:6035": " agninā kāṣṭhaṃ dagdhamityagnidahanavyāpāre ca devadattena dagdhosmītyupacaryate /",
    "T07vabhdicu:6036": " tathā dharmāṇāṃ kleśaprahāṇaśikṣaṇe sati tatsambandhāpekṣayā bhikṣuraśaikṣa ityucyate /",
    "T07vabhdicu:6037": " mārgastūpāttakāritro nirasyati tadāvṛtim // Abhidh-d_469 //",
    "T07vabhdicu:6038": " 'tu'śabdānnirudhyamāna evetyarthaḥ,",
    "T07vabhdicu:6039": " vartamānasya hi kriyābandhāt sāmarthyopapatteḥ /",
    "T07vabhdicu:6040": " atha yeyamasaṃskṛtā vimuktiḥ ye ca trayo dhātavaḥ prahāṇadhātvādayaḥ,",
    "T07vabhdicu:6041": " te tataḥ kimanye 'thānanye ? brūmaḥ-",
    "T07vabhdicu:6042": " vimuktiḥ śāśvatī yaiva sā virāgādayastrayaḥ /",
    "T07vabhdicu:6043": " ākhyātā dhātavaḥ sūtre tridhā bhedo hyapekṣayā // Abhidh-d_470 //",
    "T07vabhdicu:6044": " prajñaptiviśeṣāpekṣayā khalveṣāṃ traividhyamuktam / katham ?",
    "T07vabhdicu:6045": " virāgo rāganirmokṣaḥ prahāṇākhyo 'nyasaṃkṣayaḥ /",
    "T07vabhdicu:6046": " nirodhadhāturanyasya sopādānasya vastunaḥ // Abhidh-d_471 //",
    "T07vabhdicu:6047": " rāgaprahāṇaṃ khalu virāgadhāturityucyate /",
    "T07vabhdicu:6048": " tadanyeṣāṃ kleśopakleśānāṃ prahāṇadhātuḥ /",
    "T07vabhdicu:6049": " tadanyasya sopādānasya vastunaḥ nirodho nirodhadhāturākhyāyate //",
    "T07vabhdicu:6050": " yena vastunā nirvidyate virajyate 'pi tena vastunā ?",
    "T07vabhdicu:6051": " catuṣkoṭikaḥ praśnaḥ / katham ?",
    "T07vabhdicu:6052": " duḥkhahetvavalambinyā yogī nirvidyate dhiyā /",
    "T07vabhdicu:6053": " virajyate tu saṃraktastataḥ koṭicatuṣṭayī // Abhidh-d_472 //",
    "T07vabhdicu:6054": " duḥkhasamudayakṣāntibhiḥ tajjñānaiśca nirvidyate, nānyaiḥ /",
    "T07vabhdicu:6055": " virajyate tu yaḥ saṃraktaḥ sa ca sarvairapi duḥkhasamudayanirodhamārgakṣāntijñānairvirajyate yaiḥ kleśān prajahāti /",
    "T07vabhdicu:6056": " evaṃ catuṣkoṭiko bhavati /",
    "T07vabhdicu:6057": " tatra virvidyata evaṃ kāmavītarāgo niyāmamavakrāman duḥkhasamudayadharmakṣāntibhyāṃ",
    "T07vabhdicu:6058": " taddharmajñānābhyāṃ ca pūrvaprahīṇatvānna kṣāntibhyāṃ jahātyapratipakṣatvānna jñānābhyāmato na virajyate /",
    "T07vabhdicu:6059": " bhāvanāmārgepi prayogavimuktiviśeṣāt mārgasaṃgṛhītābhyāṃ duḥkhasamudayajñānābhyāṃ na virajyate vimuktatvānnirviddhavastvālambanatvāttu nirvidyate",
    "T07vabhdicu:6060": " dvitīyā koṭiḥ- virajyate evāvītarāgaḥ kāmebhyo niyāmamavakrāmannirodhamārgadharmānvayakṣāntibhiḥ bhāvanāmārge ca nirodhamārgajñānaistraidhātukādvairāgyaṃ gacchanna nirvidyate /",
    "T07vabhdicu:6061": " prāmodyavastvālambanatvādubhayam /",
    "T07vabhdicu:6062": " vītarāgaḥ kāmebhyo niyāmamavakrāman duḥkhasamudayadharmānvayakṣāntibhirbhāvanāmārge ca duḥkhasamudayajñānaistraidhātukādvairāgyaṃ gacchan /",
    "T07vabhdicu:6063": " nobhayam- kāmavītarāgo niyāmamavakrāmannirodhamārgadharmajñānakṣāntibhyāṃ taddharmajñānābhyāṃ ca bhāvanāmārge cānantaryamārgetarābhyāṃ nirodhamārgadharmajñānābhyām",
    "T07vabhdicu:6064": " ya ete trayo dhātavastā eva tisraḥ saṃjñāḥ prahāṇavirāganirodhasaṃjñāḥ /",
    "T07vabhdicu:6065": " vistareṇa tu",
    "T07vabhdicu:6066": " saṃjñā anityasaṃjñādyā daśa tābhyo 'śubhādayaḥ /",
    "T07vabhdicu:6067": " tisro mārgavidhirmārgaścatastro 'ntyāstrayī phalam // Abhidh-d_473 //",
    "T07vabhdicu:6068": " aśubhasaṃjñā maraṇasaṃjñā sarvaloke 'nabhiratisaṃjñā /",
    "T07vabhdicu:6069": " mārgaprayogastisṛbhirābhiruktaḥ /",
    "T07vabhdicu:6070": " catasṛbhiśca mārgo 'nityaduḥkhaśūnyānātmasaṃjñābhiḥ /",
    "T07vabhdicu:6071": " prahāṇavirāganirodhasaṃjñābhiḥ phalamākhyātamiti //",
    "T07vabhdicu:6072": " kati punarāsāṃ sāsravāḥ katyanāsravāḥ ?",
    "T07vabhdicu:6073": " tritayyaśubhasaṃjñādyā jñeyā tatkhalu sāsravāḥ /",
    "T07vabhdicu:6074": " samalā nirmalāstvanyā bodhyā nava bhuvo 'malāḥ // Abhidh-d_474 //",
    "T07vabhdicu:6075": " aśubhā maraṇasarvalokānabhiratisaṃjñāstisraḥ samalāḥ /",
    "T07vabhdicu:6076": " śeṣāstu sāsravānāsravāḥ,",
    "T07vabhdicu:6077": " navabhūmikā anāsravā avaboddhavyāḥ //",
    "T07vabhdicu:6078": " bhūmiṣvekādaśasvantyā dhyānādyāsūpalakṣayet /",
    "T07vabhdicu:6079": " caturthī pañcamī ṣaṣṭhī vidyāt saptasu bhūmiṣu // Abhidh-d_475 //",
    "T07vabhdicu:6080": " abhidharmadīpe vibhāṣāprabhāṇaṃ vṛttau ṣaṣṭhasyādhyāyasya caturthaḥ pādaḥ //",
    "T07vabhdicu:6081": " samāptaśca ṣaṣṭho 'dhyāyaḥ //",
    "T07vabhdicu:6082": " saptamo 'dhyāyaḥ",
    "T07vabhdicu:6083": " prathamaḥ pādaḥ /",
    "T07vabhdicu:6084": " atrāha / bhagavatoktastriskandho 'yaṃ mārgaḥ /",
    "T07vabhdicu:6085": " tatra śīlaskandhaḥ karmādhyāye vistareṇa vyākhyātaḥ /",
    "T07vabhdicu:6086": " samādhiskandho 'ṣṭame 'vyāye vyākhyāyiṣyate /",
    "T07vabhdicu:6087": " prajñāskandha idānīṃ vyākhyātavyaḥ /",
    "T07vabhdicu:6088": " so 'yamārabhya-",
    "T07vabhdicu:6089": " loko 'yaṃ tattvasaṃmugdho jñeyatattve pramuhyati /",
    "T07vabhdicu:6090": " tāni jñānāni vakṣyāmi svarūpādiprapañcataḥ // Abhidh-d_476 //",
    "T07vabhdicu:6091": " kāni punastāni kiyanti veti ? taducyate-",
    "T07vabhdicu:6092": " jātidravye nirākṛtya pratipakṣādyapekṣayā /",
    "T07vabhdicu:6093": " tadbhedo daśadhā prokto dharmajñānādināmabhiḥ // Abhidh-d_477 //",
    "T07vabhdicu:6094": " jātyāśrayaṇe khalvekatraprasaṅgo dravyāśrayaṇe hyānantyaṃ taccāśakyaṃ vaktum /",
    "T07vabhdicu:6095": " tasmādubhayametadupekṣya yayāpekṣyayā daśa bhavanti yacca teṣāṃ svalakṣaṇaṃ sāmānyalakṣaṇaṃ ca tatsarvaṃ vistareṇa vakṣyāmaḥ //",
    "T07vabhdicu:6096": " tatra tāvat-",
    "T07vabhdicu:6097": " dharmānvayaviśeṣye dve duḥkhādyaiśca catuṣṭayam /",
    "T07vabhdicu:6098": " dve saṃvṛtyanyacittābhyāṃ kṣayeṇājanmanā dvayam // Abhidh-d_478 //",
    "T07vabhdicu:6099": " dharmānvayajñāne khalu dharmānvayābhyāmeva viśeṣyete /",
    "T07vabhdicu:6100": " duḥkhādīni tu catvāri svaviṣayaireva caturbhirāryasatyaiḥ viśeṣyante /",
    "T07vabhdicu:6101": " saṃvṛtyā paracittena ca saṃvṛtiparacittajñāne viśeṣyete /",
    "T07vabhdicu:6102": " kṣayeṇāpunarutpattyā ca kṣayānutpādajñānadvayaṃ viśiṣyate /",
    "T07vabhdicu:6103": " athavā",
    "T07vabhdicu:6104": " pratipakṣaprayogābhyāṃ svabhāvākāragocaraiḥ /",
    "T07vabhdicu:6105": " tadvyavasthā niboddhavyā kṛtyenopacayena vā // Abhidh-d_479 //",
    "T07vabhdicu:6106": " tatra kāmadhātuvipakṣapratipakṣo dharmajñānam /",
    "T07vabhdicu:6107": " rūpārūpyāvacaravipakṣapratipakṣo 'nvayajñānam /",
    "T07vabhdicu:6108": " prayogataḥ paracittajñānaṃ cittaṃ jñāsyāmīti tatprayogāt /",
    "T07vabhdicu:6109": " svabhāvataḥ saṃvṛtijñānaṃ pipīlikādiṣvapi tadbhāvāt /",
    "T07vabhdicu:6110": " satyākārairgocaraiścatvāri (Jaini_375) jñānāni /",
    "T07vabhdicu:6111": " kṛtyataḥ kṣayajñānaṃ kṛtyaparisamāpteḥ /",
    "T07vabhdicu:6112": " hetūpacayato 'nutpādajñānaṃ sarvairanāsravairjñānaistatsabhāgahetūpacayāt //",
    "T07vabhdicu:6113": " dhātusatyārthacitteṣu jātidhvaṃsāprajanmanoḥ /",
    "T07vabhdicu:6114": " saṃmohasya nivṛttyarthaṃ tadbhedo daśadhaiva vā // Abhidh-d_480 //",
    "T07vabhdicu:6115": " tatra dhātusaṃmoho dvābhyāṃ dharmānvayajñānābhyāṃ nivartyate /",
    "T07vabhdicu:6116": " satyasaṃmohaścaturbhiḥ duḥkhajñānādibhiḥ /",
    "T07vabhdicu:6117": " arthasaṃmohaḥ saṃvṛtijñānena /",
    "T07vabhdicu:6118": " cittasaṃmohaḥ paracittajñānena /",
    "T07vabhdicu:6119": " jātisaṃmohaḥ kṣayajñānena /",
    "T07vabhdicu:6120": " punarutpattisaṃmoho 'nutpādajñāneneti daśaiva jñānāni bhagavānavocat /",
    "T07vabhdicu:6121": " nātibhūyāṃsi nālpīyāṃsīti //",
    "T07vabhdicu:6122": " atra punaḥ",
    "T07vabhdicu:6123": " parijñātādyavagamaḥ duḥkhādau kṣayadhī phalam // Abhidh-d_481 //",
    "T07vabhdicu:6124": " “dukhaṃ parijñātaṃ samudayo me prahīṇaḥ,................",
    "T07vabhdicu:6125": " ..............miti vādavipakṣeṇa vā anārambhiṇāṃ saṃsāreṇaiva śuddhiriti vādavipakṣeṇa pratipadākāraḥ /",
    "T07vabhdicu:6126": " laukikavairāgyamārgamārasaṃjñāvipakṣeṇa vā anātyantikavairāgyagamanavipralambhāt sarvatrābahumānavipakṣeṇa nairyāṇikākāraḥ //",
    "T07vabhdicu:6127": " athākāro nāma ka eṣa dharmaḥ /",
    "T07vabhdicu:6128": " kiṃ vā tenākāryata iti ?",
    "T07vabhdicu:6129": " tadubhayaṃ nirdiśyate-",
    "T07vabhdicu:6130": " dhīrākāraḥ sadākāryaṃ sākārāstvavalambinaḥ // Abhidh-d_482 //",
    "T07vabhdicu:6131": " prajñā khalvākāra ityucyate /",
    "T07vabhdicu:6132": " na tarhi prajñā sākārā bhavati dvayoḥ prajñayoḥ yaugapadyābhāvāt /",
    "T07vabhdicu:6133": " tataśca na sarve caitasikāḥ sākārāḥ prāpnuvanti /",
    "T07vabhdicu:6134": " na khalu brū maḥ prajñāsaṃprayogātsākārā vaikākārā vā /",
    "T07vabhdicu:6135": " kiṃ tarhi ? svavṛttibhirākaraṇādālambanagrahaṇādityarthaḥ /",
    "T07vabhdicu:6136": " kiṃ punastadākāryam ?",
    "T07vabhdicu:6137": " sadākāryam /",
    "T07vabhdicu:6138": " yatkiñcid dravyataḥ prajñaptito vā vidyate tadākāryate /",
    "T07vabhdicu:6139": " cittacaittāstu sākārāḥ viṣayagrāhiṇa ityarthaḥ //",
    "T07vabhdicu:6140": " kiṃ punarjñānaṃ kati smṛtyupasthānāni ?",
    "T07vabhdicu:6141": " paricittamatistrīṇi dharmasaṃjñaṃ nirodhadhīḥ /",
    "T07vabhdicu:6142": " catvāri smṛtyupasthānānyato 'nyajjñānamiṣyate // Abhidh-d_483 //",
    "T07vabhdicu:6143": " paracittajñānaṃ khalu trīṇi vedanācittadharmākhyāni /",
    "T07vabhdicu:6144": " nirodhajñānaṃ dharmasmṛtyupasthānam /",
    "T07vabhdicu:6145": " paracittanirodhajñānābhyāmanyāni jñānāni catvāri smṛtyupasthānāni //",
    "T07vabhdicu:6146": " atha katamasya jñānasya kati jñānānyālambanam ?",
    "T07vabhdicu:6147": " mārgadharmānvayajñānagocaro navaśo dhiyaḥ // Abhidh-d_484 //",
    "T07vabhdicu:6148": " mārgadharmānvayajñānānāṃ pratyekaṃ navajñānānyālambanam /",
    "T07vabhdicu:6149": " mārgajñānasya tāvatsaṃvṛtijñānaṃ hitvā /",
    "T07vabhdicu:6150": " dharmajñānasyānvayajñānam /",
    "T07vabhdicu:6151": " anvayajñānasya dharmajñānam /",
    "T07vabhdicu:6152": " duḥkhahetudhiyordve dve",
    "T07vabhdicu:6153": " duḥkhasamudayajñānayoḥ saṃvṛtijñānaṃ sāsravaṃ ca paracittajñānamālambanam /",
    "T07vabhdicu:6154": " caturṇāṃ daśa",
    "T07vabhdicu:6155": " saṃvṛtiparacittakṣayānutpādajñānānāṃ sarvāṇyeva daśajñānānyālambanam /",
    "T07vabhdicu:6156": " nāparam //",
    "T07vabhdicu:6157": " nirodhajñānaṃ khalu naiva jñānālambanam //",
    "T07vabhdicu:6158": " punarapi daśadharmān sthāpayitvā kasya jñānasya kati dharmā viṣaya iti vācyam /",
    "T07vabhdicu:6159": " katham ? taducyate-",
    "T07vabhdicu:6160": " pañcadharmāstridhātvāptān mārgarūpān sanātanān /",
    "T07vabhdicu:6161": " vyutpattyarthaṃ dvidhā kṛtvā darśayejjñānagocaram // Abhidh-d_485 //",
    "T07vabhdicu:6162": " traidhātukān dharmān pratyekaṃ dvidhā kṛtvā saṃprayuktā viprayuktāśca,",
    "T07vabhdicu:6163": " apratisaṃyuktāṃśca dvidhā kṛtvā saṃyuktaviprayuktabhedenaiva,",
    "T07vabhdicu:6164": " asaṃskṛtamapi dvidhākṛtvā kuśalāvyākṛtabhedenaivaṃ kṛtvā daśa bhavanti /",
    "T07vabhdicu:6165": " tatra tāvatsaṃvṛtijñānasya sarva eva daśadharmā viṣayaḥ /",
    "T07vabhdicu:6166": " dharmajñānasya pañca (Jaini_378)",
    "T07vabhdicu:6167": " kāmapratisaṃyuktānāsravāḥ saṃprayuktaviprayuktākuśalaṃ cāsaṃskṛtam /",
    "T07vabhdicu:6168": " anvayajñānasya sapta rūpārūpyapratisaṃyuktānāsravāḥ saṃprayuktaviprayuktakuśalaṃ cāsaṃskṛtam /",
    "T07vabhdicu:6169": " paracittajñānasya trayaḥ kāmarūpapratisaṃyuktānāsravāsaṃprayuktā eva /",
    "T07vabhdicu:6170": " duḥkhasamudayajñānayoḥ ṣaṭkāmarūpārūpyapratisaṃyuktāsaṃprayuktaviprayuktāḥ /",
    "T07vabhdicu:6171": " nirodhajñānasyaiko 'saṃskṛtameva kuśalam /",
    "T07vabhdicu:6172": " mārgajñānasya dvāvanāsravaḥ saṃprayukto viprayuktaśca /",
    "T07vabhdicu:6173": " kṣayānutpādajñānayornava dharmā viṣayo 'saṃskṛtamavyākṛtaṃ muktvā //",
    "T07vabhdicu:6174": " idamidānīṃ vaktavyam /",
    "T07vabhdicu:6175": " kaḥ katibhirjñānaiḥ samanvāgataḥ ?",
    "T07vabhdicu:6176": " sarvastāvatpṛthagjanaḥ saṃvṛtijñānenaiva /",
    "T07vabhdicu:6177": " ayaṃ tu niyamaḥ-",
    "T07vabhdicu:6178": " dṛṅmārge prathame jñāne tribhirjñānaiḥ samanvitaḥ /",
    "T07vabhdicu:6179": " dvitīyakṣaṇe tribhiḥ saṃvṛtijñānaduḥkhajñānadharmajñānaiḥ /",
    "T07vabhdicu:6180": " caturṣvekaikavṛddhyordhvaṃ virakto 'nyamano dhiyā // Abhidh-d_486 //",
    "T07vabhdicu:6181": " ataḥ paraṃ caturṣu cittakṣaṇeṣvekaikaṃ jñānaṃ vardhate /",
    "T07vabhdicu:6182": " tadyathā duḥkhe 'nvayajñāne 'nvayajñānaṃ vardhate /",
    "T07vabhdicu:6183": " samudayadharmajñāne samudayajñānam /",
    "T07vabhdicu:6184": " nirodhadharmajñāne nirodhadharmajñānam /",
    "T07vabhdicu:6185": " mārgadharmajñāne mārgadharmajñānaṃ vardhate /",
    "T07vabhdicu:6186": " samudayanirodhamārgānvayajñāneṣu kṣāntiṣu ca nāstyapūrvajñānavṛddhiḥ /",
    "T07vabhdicu:6187": " sarvatra tu vītarāgasya paracittajñānaṃ vardhata iti vācyam //",
    "T07vabhdicu:6188": " abhidharmadīpe vibhāṣāprabhāyāṃ vṛttau saptamasyādhyāyasya prathamaḥ pādaḥ //",
    "T07vabhdicu:6189": " saptamādhyāye",
    "T07vabhdicu:6190": " dvitīyapādaḥ /",
    "T07vabhdicu:6191": " idamidānīṃ vaktavyam /",
    "T07vabhdicu:6192": " kasyāṃ bhūmau kasyāṃ vāvasthāyāṃ kasya vā pudgalasya kati jñānāni bhāvyante ?",
    "T07vabhdicu:6193": " tadārabhyate-",
    "T07vabhdicu:6194": " tridhyānakāmavairāgye paścime muktivartmani /",
    "T07vabhdicu:6195": " mauladhyānaprayoge ca jñeyānāgatabhāvanā // Abhidh-d_487 //",
    "T07vabhdicu:6196": " bālasya smṛtyupasthānadhyānādyutpādane tathā /",
    "T07vabhdicu:6197": " prayogamuktimārgeṣu saṃvṛtyānyamanodhiyaḥ // Abhidh-d_488 //",
    "T07vabhdicu:6198": " bālasya khalvādyadhyānatrayavairāgye paścime vimuktimārge mauladhyānaprayogamārge",
    "T07vabhdicu:6199": " ca smṛtyupasthānādikuśalamūlotpādane ca prayogavimuktimārge ca saṃvṛtijñānasya paracittajñānasya",
    "T07vabhdicu:6200": " cānāgatabhāvanā veditavyā //",
    "T07vabhdicu:6201": " āryasya tu",
    "T07vabhdicu:6202": " kṣāntijñānāni bhāvyante svajātīyāni dṛkpathe /",
    "T07vabhdicu:6203": " darśanamārge khalu yadyeva saṃmukhībhūtaṃ bhavati kṣāntirvā jñānaṃ vā tajjātīyamevānāgataṃ bhāvyate /",
    "T07vabhdicu:6204": " nānyajātīyamanyaviṣayaṃ vā pṛthakkāryatvāt /",
    "T07vabhdicu:6205": " sāṃvṛtaṃ cānvayajñāne duḥkhahetusamāhvaye // Abhidh-d_489 //",
    "T07vabhdicu:6206": " saṃvṛtijñānaṃ khalu darśanamārge triṣu citteṣu duḥkhasamudayanirodhānvayajñānākhyeṣu bhāvyate /",
    "T07vabhdicu:6207": " na dharmajñāneṣu,",
    "T07vabhdicu:6208": " akṛtārthatvādālambanākāraparijayo hi nādyāpi parisamāptaḥ //",
    "T07vabhdicu:6209": " kasmātpunaḥ saṃvṛtijñāna tatra bhāvanāṃ gacchati ? taducyate-",
    "T07vabhdicu:6210": " samānapratipakṣatvātteṣu mārgāyitatvataḥ /",
    "T07vabhdicu:6211": " yathaivānvayakṣāntijñānāni trīṇi tatprahātavyakleśapratipakṣaḥ,",
    "T07vabhdicu:6212": " tathā tānyapi saṃvṛtijñānāni pratipakṣaḥ /",
    "T07vabhdicu:6213": " tairapi tatra mārgāyitaṃ nirvedhabhāgīyāvasthāyām /",
    "T07vabhdicu:6214": " ato 'bhisamayātyākhyaṃ tattrisatyāntalābhataḥ // Abhidh-d_490 //",
    "T07vabhdicu:6215": " ata eva tadābhisamayāntikaṃ saṃvṛtijñānamityākhyāyate /",
    "T07vabhdicu:6216": " dharmajñāneṣu khalu tadbhāvanāyāmabhisamayamadhyāni syuriti /",
    "T07vabhdicu:6217": " taccaitadanutpattidharmakamapi saddharmatayā cintyate /",
    "T07vabhdicu:6218": " kasmātpunastadanutpattidharmakameva ?",
    "T07vabhdicu:6219": " śraddhādharmānusāryāśrayeṇa tadutpattipratibaddhatvāt /",
    "T07vabhdicu:6220": " darśanamārge ca saṃmukhībhūte tannotpannam /",
    "T07vabhdicu:6221": " tasmādanutpattikadharmameva bhāvanāṃ gacchati /",
    "T07vabhdicu:6222": " tatpunaretatsaptabhūmikaṃ kāmāvacaraṃ darśanamārgasamānabhūmikaṃ ca /",
    "T07vabhdicu:6223": " uktā darśanamārgabhāvanā //",
    "T07vabhdicu:6224": " bhāvanāmārge vaktavyā /",
    "T07vabhdicu:6225": " mārgākhye tvanvayajñāne ṣaḍ bhāvyante 'tha sapta vā /",
    "T07vabhdicu:6226": " ṣoḍaśetu vartamānānvayajñānacitte bhāvanāvartmanyavītarāgasya ṣaḍ bhāvyante /",
    "T07vabhdicu:6227": " saṃvṛtiparacittakṣayānutpādajñānāni hitvā /",
    "T07vabhdicu:6228": " vītarāgasya tu saptānāgatāni bhāvyante paracittajñānaṃ vardhayitvā /",
    "T07vabhdicu:6229": " ānantaryapathe corddhvaṃ bhāvyate nānyacittadhīḥ // Abhidh-d_491 //",
    "T07vabhdicu:6230": " sarāgasyāpi bhāvanāmārge tasmāt ṣoḍaśātkṣaṇādūrdhvaṃ yāvatkāme vīta rāgo bhavati tāvatsarveṣu prayogānantaryavimuktiviśeṣamārgeṣu sapta jñānāni bhāvyante /",
    "T07vabhdicu:6231": " anyatra paracitakṣayānutpādajñānebhyaḥ //",
    "T07vabhdicu:6232": " prahāṇamuktimārgeṣu vināntyāyā vimuktitaḥ /",
    "T07vabhdicu:6233": " bhavāgrapratipakṣatvātsaṃvṛtasya na bhāvanā // Abhidh-d_492 //",
    "T07vabhdicu:6234": " dhyānacatuṣṭvārūpyatrayavairāgye pañcasvabhijñāsu,",
    "T07vabhdicu:6235": " akopyāprativedhe ca vyavakīrṇabhāvite ca dhyāne /",
    "T07vabhdicu:6236": " śaikṣasya sarveṣvānantaryavimuktimārgeṣu saptaiva jñānāni ............. /",
    "T07vabhdicu:6237": " ........abhidharmadīpe vibhāṣāprabhāyāṃ vṛttau saptamasyādhyāyasya dvitīyapādaḥ samāptaḥ //",
    "T07vabhdicu:6238": " saptamādhyāye",
    "T07vabhdicu:6239": " tṛtīyapādaḥ /.....",
    "T07vabhdicu:6240": " .........sthānavastuhetuvipākaprativistarairboddhavyam /",
    "T07vabhdicu:6241": " tatrātītānāgate pratyutpanne ca tadākṣeptākṣepavaicitryaṃ pratikarmasamādānaṃ (Jaini_383) bhavati /",
    "T07vabhdicu:6242": " kiciddhi sahasā pratyayavaśātkriyate /",
    "T07vabhdicu:6243": " kiñcid dṛṣṭacetasā /",
    "T07vabhdicu:6244": " kiñcitpunaḥ samādāya kriyate tena karmaṇā mayā jīvitavyamiti /",
    "T07vabhdicu:6245": " tathā dharmo 'yamadharmo veti samādāyāsamādāya karoti /",
    "T07vabhdicu:6246": " sthānādipravibhāgataśca gāmbhīryaṃ boddhavyam /",
    "T07vabhdicu:6247": " tatra sthānamāyatyutpattyāyattānāmavakāśakāraṇāt /",
    "T07vabhdicu:6248": " heturapi yena hetunā kriyate /",
    "T07vabhdicu:6249": " yathoktam- “vastu sthānādhikaraṇamucyate /",
    "T07vabhdicu:6250": " sādhikaraṇaṃ vastu sthānam /",
    "T07vabhdicu:6251": " tadyathā prāṇivadhakarmaṇaḥ svabhāvaḥ /",
    "T07vabhdicu:6252": " sa ca prāṇī yasya cārthe vadhyate yayā pratyayasāmagryā sarvametadvastu sambhavati /",
    "T07vabhdicu:6253": " kutaḥ ? sthānahetuvipākānāṃ pṛthagukteḥ /",
    "T07vabhdicu:6254": " yasya khalvetat sthānaṃ yaccāsya sthānaṃ kriyate yasya tatkarma hetuḥ,",
    "T07vabhdicu:6255": " yaddhetukaṃ ca tat,",
    "T07vabhdicu:6256": " ayaṃ cāsya karmaṇo vipāko 'yamanyasya” iti /",
    "T07vabhdicu:6257": " tadetadaṣṭajñānasvabhāvaṃ nirodhamārgajñāne hitvā //",
    "T07vabhdicu:6258": " dhyānādīnāṃ svabhāvādāvavyāghātavisāri yat /",
    "T07vabhdicu:6259": " dhyānādijñānasaṃjñaṃ tannavajñānamayaṃ balam // Abhidh-d_493 //",
    "T07vabhdicu:6260": " dhyānavimokṣasamādhisamāpatti jñānabalaṃ khalu yatsaṃkleśavyavadānavyavasthānaviśuddhiṣu",
    "T07vabhdicu:6261": " nivṛttipakṣe dhyānānāṃ vimokṣāṇāṃ samādhīnāṃ samāpattīnāṃ ca saṃkleśavyavadānavyavasthānaviśuddhiṣu yadbalamavyāhatam /",
    "T07vabhdicu:6262": " tatra saṃkleśādicatuṣṭayaṃ hānaviśeṣasthitinirvedhabhāgīyaṃ sāsvādaśuddhakānāsravādibhedāt /",
    "T07vabhdicu:6263": " tadetaddhyānavimokṣasamādhisamāpattijñānabalaṃ navajñānātmakaṃ boddhavyam //",
    "T07vabhdicu:6264": " yatsattvākṣamṛdutvādau paricchede pravartate /",
    "T07vabhdicu:6265": " akṣottamāvarajñānabalaṃ tannavadhīmayam // Abhidh-d_494 //",
    "T07vabhdicu:6266": " indriyaparāparajñānabalam yatsarvasattvānāṃ śreyaḥprāptiśaktitraividhye jñānamavyāhataṃ tadindriyaparāparajñānabalaṃ navajñānātmakaṃ nirodhajñānaṃ hitvā //",
    "T07vabhdicu:6267": " yatsattvādhirucitraidhe hīnādau sampravartate /",
    "T07vabhdicu:6268": " nānādhimuktidhīsaṃjñe balaṃ tacca navātmakam // Abhidh-d_495 //",
    "T07vabhdicu:6269": " yatkhalu sarvasattvānāṃ hīnamadhyamottamādhimuktiṣvavyāhataṃ jñānaṃ tacca nānādhimuktijñānabalaṃ navajñānātmakameva nirodhajñānaṃ hitvā //",
    "T07vabhdicu:6270": " yannānādhātvapekṣākhyaṃ sattvārthāya pravartate /",
    "T07vabhdicu:6271": " navajñānamayaṃ tadvattannānādhātudhībalam // Abhidh-d_496 //",
    "T07vabhdicu:6272": " te punaḥ pūrvābhyāsavāsanādhātavaḥ pūrvajanmasu guṇadoṣavidyāśilpakarmābhyāsebhyo yā vāsanāstāḥ khalviha dhātavo viśeṣeṇa boddhavyāḥ /",
    "T07vabhdicu:6273": " gotrārthenāvasthānāṃ ta evāśayā ityavagantavyāḥ,",
    "T07vabhdicu:6274": " tadvaśāccaratītyucyate /",
    "T07vabhdicu:6275": " uktaṃ ca bhagavatā- “dhātuśaḥ sattvāḥ saṃsyandante” iti //",
    "T07vabhdicu:6276": " gatidharmāryabhedaṃ yadvetti pratyayabhedataḥ /",
    "T07vabhdicu:6277": " taddhiyo daśa sarvatragāminīpratipadbalam // Abhidh-d_497 //",
    "T07vabhdicu:6278": " yatkhalu sattvopapattinirvartakeṣu tatkṣayakareṣu ca dharmeṣu jñānamavyāhataṃ tatsarvatragāminīpratipajjñānabalam /",
    "T07vabhdicu:6279": " bhavyaviśeṣauṣadhavad draṣṭavyam /",
    "T07vabhdicu:6280": " mokṣabhavyānāṃ nānādhātūnāṃ sattvānāmanekadhātūnāṃ sarvakleśaprahāṇāyauṣadhaviśeṣavatsāmānyapratipakṣaviśeṣapratipakṣaṃ",
    "T07vabhdicu:6281": " ca sarvatra jānīte gatihetuṃ cānena dhāturekasantāne yo yadgatacittastadvaśena tadavataraṇabhavyo",
    "T07vabhdicu:6282": " 'bhavyaśca bhavati tatsarvaṃ yathāvatpratijānātīti sarvākārajñatāpyuktā bhavati /",
    "T07vabhdicu:6283": " tadetat saphalamārgaprahāṇāddaśajñānātmakaṃ bhavati /",
    "T07vabhdicu:6284": " kecittu kevalamārgagrahaṇānnavajñānātmakam //",
    "T07vabhdicu:6285": " yat svānyātītajanmekṣisaṃvṛtijñānasaṃjñakam /",
    "T07vabhdicu:6286": " prāgjātyānusmṛtijñānabalaṃ tatsaphalaṃ matam // Abhidh-d_498 //",
    "T07vabhdicu:6287": " svaparasantā nikānāmatītajanmaparamparāṇāṃ vicitrasukhaduḥkheṣu prāṇiṣvayamamuṣyakarmaṇo",
    "T07vabhdicu:6288": " vipāko 'yamamuṣyasvapnanimittadhyāyimanasikāracihnārthāvadhāraṇavadanekavidhasambandhāvabodhavaśitvamasya sūcitaṃ bhavati /",
    "T07vabhdicu:6289": " yathā khalu bhavyārthasūcakān svapnānanekaśo dṛṣṭvā tāṃścārthānabhiniṣpannān prāyaśaḥ sadṛśānapekṣya niścayo bhavati tadvaditi /",
    "T07vabhdicu:6290": " yathā ca dhyāyināṃ manasikāreṣu dharmacihnānyutpadyante taiśca suvyakto dharmaparicchedo bhavati /",
    "T07vabhdicu:6291": " tadvatsarvadharmeṣu mudrā bhagavato viditā /",
    "T07vabhdicu:6292": " kiṃ punastatkarma vipākasambandhamudrāsviti ?",
    "T07vabhdicu:6293": " tadetadbalaṃ saṃvṛtijñānātmakameva //",
    "T07vabhdicu:6294": " sattvānāṃ cyutisambhūtyorjñānamanyādhvavṛtti yat /",
    "T07vabhdicu:6295": " taccyutyutpattibuddhyākhyaṃ balaṃ pūrvavaducyate // Abhidh-d_499 //",
    "T07vabhdicu:6296": " divyacakṣurāśrayācca jñānātkarmaphalavaicitryacaritāvataraṇajñānaparapratyayo bhavati /",
    "T07vabhdicu:6297": " pratyutpannaviṣayamapyevam /",
    "T07vabhdicu:6298": " taddivyacakṣurāśrayajñānaṃ saha praṇidhijñānenāparānte prabhāvyate /",
    "T07vabhdicu:6299": " tadetatsaṃvṛtijñānātmakameva //",
    "T07vabhdicu:6300": " āsravakṣayadhīsaṃjñaṃ ṣaḍjñānānyathavā daśa /",
    "T07vabhdicu:6301": " ata idānīṃ bhagavato vineyakāryaṃ kimavaśiṣṭam ?",
    "T07vabhdicu:6302": " āsravakṣayaḥ /",
    "T07vabhdicu:6303": " tasminyajjñānaṃ yasya yadā yairavataraṇadeśanāvidhibhirakṛcchreṇa saṃpadyate tadbhagavān sarvākāramanena jñānena vetti nānyaḥ kaścit /",
    "T07vabhdicu:6304": " ato 'syaiva tadbalaṃ nānyasya /",
    "T07vabhdicu:6305": " tatpunaretat ṣaḍjñānasvabhāvaṃ daśātmakaṃ vā /",
    "T07vabhdicu:6306": " yadyāsravakṣaye jñānam,",
    "T07vabhdicu:6307": " ṣaḍbhavanti /",
    "T07vabhdicu:6308": " (Jaini_387) paracittaduḥkhasamudayamārgajñānāni hitvā /",
    "T07vabhdicu:6309": " atha sopāye kṣaye jñānaṃ darśanaṃ bhavati,",
    "T07vabhdicu:6310": " daśajñānāni bhavanti /",
    "T07vabhdicu:6311": " ukto daśabalasvabhāvaḥ /",
    "T07vabhdicu:6312": " ākāraniyamo vaktavyaḥ /",
    "T07vabhdicu:6313": " so 'yamucyate-",
    "T07vabhdicu:6314": " ṣoḍaśākāramatrādyamanyaiścāpyuttaraṃ bhuvā // Abhidh-d_500 //",
    "T07vabhdicu:6315": " saptamaṃ ṣoḍaśākāramavibhaktākṛtidvayam /",
    "T07vabhdicu:6316": " aṣṭākāraṃ dvitīyaṃ tu navajñānamayaṃ tu yat // Abhidh-d_501 //",
    "T07vabhdicu:6317": " tathāgatabalaṃ proktaṃ tajjñeyaṃ dvādaśākṛti /",
    "T07vabhdicu:6318": " sthānāsthānajñānabalaṃ ṣoḍaśabhirākāraiḥ pravartate /",
    "T07vabhdicu:6319": " anyaiśca tannirmuktairāsravakṣayajñānabalamapi yadi sopāyaṃ kṣayaṃ vivakṣati tadapi ṣoḍaśākāram /",
    "T07vabhdicu:6320": " atha kṣayamātraṃ tat,",
    "T07vabhdicu:6321": " ṣaḍjñānamayairākāraiḥ sarvatragāminīṃ pratipajjñānabalaṃ saptamaṃ tadapi tathaiva ṣoḍaśākāram /",
    "T07vabhdicu:6322": " dvayaṃ tu pūrvenivāsānusmṛticyutyupapattijñānabalamavibhaktākārabalam /",
    "T07vabhdicu:6323": " dvitīyaṃ tu karmavipākajñānabalamaṣṭākāram /",
    "T07vabhdicu:6324": " yattu samādhisamāpattijñānabalaṃ tasya navajñānasvabhāvaṃ taireva dvādaśabhirākāraiḥ pravartate /",
    "T07vabhdicu:6325": " anyadyannoktaṃ tadabhyūhyam /",
    "T07vabhdicu:6326": " kiṃ punaḥ kiṃ gocaram ?",
    "T07vabhdicu:6327": " sarvagocaramatrādyamantyaṃ śāntyavalambi vā // Abhidh-d_502 //",
    "T07vabhdicu:6328": " sarvaviṣayaṃ sthānāsthānabalam /",
    "T07vabhdicu:6329": " āsravakṣayajñānabalaṃ nirvāṇaviṣayaṃ vā catuḥsatyaviṣayaṃ vā //",
    "T07vabhdicu:6330": " dvidhā hetubhavālambaṃ saptamaṃ satyagocaram /",
    "T07vabhdicu:6331": " karmavipākajñānabalaṃ bhavaviṣayam /",
    "T07vabhdicu:6332": " sarvatragāminī pratipatjñānabalaṃ catuḥsatyālambanam /",
    "T07vabhdicu:6333": " atītādyaddhi dhātvarthamaṣṭamaṃ samudāhṛtam // Abhidh-d_503 //",
    "T07vabhdicu:6334": " pūrvenivāsānusmṛtijñānabalaṃ 'atītādyaddhi';",
    "T07vabhdicu:6335": " dhātugocaram //",
    "T07vabhdicu:6336": " navamaṃ khalu rūpārthaṃ saṃskṛtālambyate param /",
    "T07vabhdicu:6337": " cyutyupapattijñānabalaṃ rūpāyatanaviṣayam anyadyadavaśiṣṭaṃ tatsaṃskṛtadharmagocaraṃ draṣṭavyam /",
    "T07vabhdicu:6338": " atra punaḥ",
    "T07vabhdicu:6339": " dvyapekṣo balaśabdo 'yaṃ balaṃ tvapratighātataḥ // Abhidh-d_504 //",
    "T07vabhdicu:6340": " parābhibhavāpekṣaśca sarvāpratighātitvena ca /",
    "T07vabhdicu:6341": " yatkhalu apratihatasāmathya tadbalamityucyate /",
    "T07vabhdicu:6342": " mānasaṃ balaṃ daśavidhaṃ bhagavato vyākhyātam //",
    "T07vabhdicu:6343": " kāyikamapyabhidhīyate-",
    "T07vabhdicu:6344": " sandhau sandhau ca buddhasya kāyenārāyaṇaṃ balam /",
    "T07vabhdicu:6345": " spraṣṭavyamadhikaṃ tattu daśa hastyādisaptakāt // Abhidh-d_505 //",
    "T07vabhdicu:6346": " nārāyaṇaṃ nāma balamucyate /",
    "T07vabhdicu:6347": " tacca bhagavato marmaṇi marmaṇi vidyate /",
    "T07vabhdicu:6348": " nāgagranthiśaṅkalāśaṅkusandhayaśca yathākramaṃ buddhapratyekabuddhacakravartinaḥ /",
    "T07vabhdicu:6349": " kiṃ pramāṇaṃ punastannārāyaṇaṃ balam ?",
    "T07vabhdicu:6350": " yatkhalu daśānāmitarahastīnāṃ balaṃ tadekasya gandhahastinaḥ /",
    "T07vabhdicu:6351": " evaṃ daśottaravṛttyā mahānagnapraskandivarāṅgacānūranārāyaṇānāṃ vācyam /",
    "T07vabhdicu:6352": " airāvaṇasahasrasyetyanye /",
    "T07vabhdicu:6353": " sa hi devodyānayātrāsamaye trayastriṃśacchirasamātmānamabhinirmāyātyadbhutavicitrodyānāyāyamānāni",
    "T07vabhdicu:6354": " tāvantyeva devakulānyanekasahasraparivārāṇi bhūrjapatravadādāya gacchaḥyeṣa balasamudayastasya /",
    "T07vabhdicu:6355": " evaṃ tu varṇayanti mānasabalavadanantaṃ kāyikamapi balaṃ buddhānāṃ bhagavatāmiti /",
    "T07vabhdicu:6356": " tatpunaḥ kāyikaṃ balaṃ spṛṣṭavyāyatanasaṃgṛhītam /",
    "T07vabhdicu:6357": " gurutvena balasaṃgraho laghutvena daurbalyasyeti varṇayanti /",
    "T07vabhdicu:6358": " svaparārthāntasamprāptervaiśāradyacatuṣṭayam /",
    "T07vabhdicu:6359": " ādyantabalarūpe dve dve karma pratipaddhiyoḥ // Abhidh-d_506 //",
    "T07vabhdicu:6360": " sūtra uktam- “samyaksambuddhasya vata me sata ime dharmāstvayānabhisambuddhāḥ” iti vistaraḥ /",
    "T07vabhdicu:6361": " atra hi prathamadvitīyābhyāṃ svārthasampadbhagavatodbhāvitā /",
    "T07vabhdicu:6362": " pūrveṇa jñānasampat /",
    "T07vabhdicu:6363": " dvitīyena prahāṇasampat /",
    "T07vabhdicu:6364": " dvābhyāmanyābhyāṃ parārthasampadā darśitā vyavadānasaṃklelodbhāvanāt /",
    "T07vabhdicu:6365": " kataratpunarvaiśāradyaṃ kati jñānātmakam ? taducyate /",
    "T07vabhdicu:6366": " sthānāsthānabalarūpamādyam /",
    "T07vabhdicu:6367": " āsravakṣayajñānarūpaṃ dvitīyam /",
    "T07vabhdicu:6368": " karmasvakajñānabalaṃ tṛtīyam /",
    "T07vabhdicu:6369": " sarvatragāminīpratipatjñānabalaṃ caturthaṃ vaiśāradyam /",
    "T07vabhdicu:6370": " tadyāvajjñānasvabhāvānyetāni valāni tāvatsvabhāvāni yathākramaṃ catvāri vaiśāradyāni boddhavyāni /",
    "T07vabhdicu:6371": " sūtra uktam- “trīṇīmāni smṛtyupasthānāni yānyāryaḥ sevate” iti vistaraḥ /",
    "T07vabhdicu:6372": " teṣāṃ punaridaṃ lakṣaṇam-",
    "T07vabhdicu:6373": " śrotṛsampattrayāpekṣā trividhā smṛtyupasthitiḥ /",
    "T07vabhdicu:6374": " saṃsmārāhitasāmarthyasaṃprajanyasvalakṣaṇā // Abhidh-d_507 //",
    "T07vabhdicu:6375": " śuśrūṣakāśuśrūṣakādibhedādvineyānāṃ traividhyena vyavasthānam /",
    "T07vabhdicu:6376": " śuśrūṣakādivargatrayābhisandheḥ /",
    "T07vabhdicu:6377": " svabhāvaḥ punaḥ smṛtiviśiṣṭasaṃprajanyatrayasvabhāvāni trīṇi smṛtyupasthānāni /",
    "T07vabhdicu:6378": " smṛtiviśiṣṭasaṃprajanyato hi bhagavataḥ śuśrūṣamāṇāśuśraṣamāṇatadubhayayukteṣu vineyasamūheṣu nānando bhavatyāghāto vā //",
    "T07vabhdicu:6379": " mahākaruṇā punaḥ",
    "T07vabhdicu:6380": " saṃvṛtijñānarūpatvāddīrghakālānusārataḥ /",
    "T07vabhdicu:6381": " sarvatra samavṛttyāderbaddhasyaiva mahākṛpā // Abhidh-d_508 //",
    "T07vabhdicu:6382": " yadā śrāvakasyāpi karūṇā vidyate pratyekabuddhasyāpi kasmād buddhasyaiva mahākṛpetyucyate ?",
    "T07vabhdicu:6383": " yasmādiyaṃ saṃvṛtijñānasvabhāvā śrāvakādīnāmadveṣasvabhāvā buddhasya ca dīrghakālānugatā",
    "T07vabhdicu:6384": " sūkṣmānugatā sarvasattvasamagrahapravṛttā sarvatrānugatā ca dvātriṃśanmahāpuruṣalakṣaṇavidyotitaśarīrādhyāsinī",
    "T07vabhdicu:6385": " daśabalaparigṛhītā ca /",
    "T07vabhdicu:6386": " tasmād buddhasyaiva bhagavato mahākṛpetyucyate /",
    "T07vabhdicu:6387": " uktā asādhāraṇaguṇāḥ //",
    "T07vabhdicu:6388": " śrāvakasādhāraṇā ucyante-",
    "T07vabhdicu:6389": " araṇā praṇidhijñānaṃ catasraḥ pratisaṃvidaḥ /",
    "T07vabhdicu:6390": " arhatsāntānikā hyete pañca tu prāntakoṭikāḥ // Abhidh-d_509 //",
    "T07vabhdicu:6391": " itarairapi sāmānyā apramādādayo guṇāḥ /",
    "T07vabhdicu:6392": " eṣāṃ yathopadiṣṭānāṃ śṛṇu vakṣyāmi lakṣaṇam // Abhidh-d_510 //",
    "T07vabhdicu:6393": " tatra tāvat /",
    "T07vabhdicu:6394": " araṇā saṃvṛtijñānaṃ nṛjāntyadhyānaniśrayāt /",
    "T07vabhdicu:6395": " āryasantānikā jātā savastukamalekṣiṇī // Abhidh-d_511 //",
    "T07vabhdicu:6396": " iha kaścidarhannakopyadharmā sarvakleśaprahāṇātparamāmṛtasukhamanubhavatyevaṃ cittamutpādayati-",
    "T07vabhdicu:6397": " kathaṃ nāma pare 'pi ime santānālambanād kleśān notpādayeyuḥ kathañca tamaniṣṭaphalaṃ nānubhaveyuḥ /",
    "T07vabhdicu:6398": " caturthaṃ dhyānaṃ vivṛddhikāṣṭhāgataṃ samāpadya tathā karoti yathāsya cāravihāragatasya santāne na kaścitkleśamutpādayati /",
    "T07vabhdicu:6399": " praṇidhijñānamapyevaṃ sarvadharmāvalambi tu /",
    "T07vabhdicu:6400": " akopyadharmaṇo khyāte tathaiva pratisaṃvidaḥ // Abhidh-d_512 //",
    "T07vabhdicu:6401": " praṇidhijñānamapi saṃvṛtijñānasvabhāvaṃ prāntakoṭika caturthadhyānalābhāt,",
    "T07vabhdicu:6402": " arhadyadyatpraṇidhatte tattajjānīte praṇidhijñānasya sarvadharmālambanatvāt //",
    "T07vabhdicu:6403": " pratisaṃvidaḥ khalvapi",
    "T07vabhdicu:6404": " vivakṣitārthasambandhināmasaṃmohabhedinī /",
    "T07vabhdicu:6405": " ādyānyā tadabhivyaṅgyā jñeyā jñānavicāriṇī // Abhidh-d_513 //",
    "T07vabhdicu:6406": " tṛtīyā śabdasaṃskārā jñānasaṃmohaghātinī /",
    "T07vabhdicu:6407": " turīyā tu prabandhoktirdhyānādyutpādanonmukhī // Abhidh-d_514 //",
    "T07vabhdicu:6408": " tatra dvādaśāṅgapravacanasaṃgṛhīteṣu vakṣyamāṇārthasambandhiṣu vivakṣiteṣu nāmakāyādiṣu yadavivartyaṃ jñānaṃ sā dharmapratisaṃvit /",
    "T07vabhdicu:6409": " tadavadyotyeṣu paurūṣeyāpauruṣeyasambandheṣu parārthasaṃvṛtyartharāśiṣu yadavivartyaṃ jñānaṃ sārthapratisaṃvit /",
    "T07vabhdicu:6410": " nāmakāyādivācaka eva vākchabdeṣvarūpadravyaliṅgasaṃkhyāsādhanakriyākālapuruṣo pagrahasambandhini yadavivartyaṃ jñānaṃ sā niruktipratisaṃvit",
    "T07vabhdicu:6411": " dharmārthaniruktiṣu dhyānavimokṣasamādhisamāpattivaśitvasaṃprakhyāne yadavivartyaṃ jñānaṃ sā pratibhānapratisaṃvit /",
    "T07vabhdicu:6412": " ta ete ṣaḍguṇāḥ prāntakoṭikamityucyante //",
    "T07vabhdicu:6413": " kā kati bhūmikāḥ punarāsāṃ pratisaṃvidāṃ kā vā kati jñānamayī ?",
    "T07vabhdicu:6414": " tadavadyotyate-",
    "T07vabhdicu:6415": " arthākhyā khalu sarvatra ṣaḍjñānānyathavā nava /",
    "T07vabhdicu:6416": " arthapratisaṃvit sarvāsu bhūmiṣu kāmadhātau yāvadbhavāgre navajñānasvabhāvā nirodhajñānaṃ varjayitvā ṣaḍjñānāni nirvāṇasyaiva paramārthatvāt,",
    "T07vabhdicu:6417": " paracittaduḥkhasamudayamārgajñānāni varjayitvā /",
    "T07vabhdicu:6418": " pratibhānāhvayāpyevaṃ daśajñānamayī tvasau // Abhidh-d_515 //",
    "T07vabhdicu:6419": " pratibhānapratisaṃvidapi sarvāsu bhūmiṣu daśajñānamayī /",
    "T07vabhdicu:6420": " tatra",
    "T07vabhdicu:6421": " kāme dhyāneṣu dharmākhyā tadanyā tvādyakāmayoḥ /",
    "T07vabhdicu:6422": " dharmapratisaṃvit kāmadhātau caturṣu dhyāneṣu niruktipratisaṃvit kāmadhātau prathame ca dhyāne /",
    "T07vabhdicu:6423": " saṃvṛtijñānamayyau tu dve ete pratisaṃvidau // Abhidh-d_516 //",
    "T07vabhdicu:6424": " ubhe apyete saṃvṛtijñānasvabhāve dharmaniruktipratisaṃvidāviti //",
    "T07vabhdicu:6425": " abhidharmadīpe vibhāṣāprabhāyāṃ vṛttau saptamasyādhyāyasya tṛtīyaḥ pādaḥ samāptaḥ //",
    "T07vabhdicu:6426": " saptamādhyāye",
    "T07vabhdicu:6427": " caturthapādaḥ /",
    "T07vabhdicu:6428": " pṛthagjanasādhāraṇāḥ idānīmabhijñādayo guṇā vaktavyāḥ /",
    "T07vabhdicu:6429": " ta ima ucyante-",
    "T07vabhdicu:6430": " ṛddhau śrotre 'nyacitte prāgbhāve cyutyudaye kṣaye /",
    "T07vabhdicu:6431": " jñānasākṣātkriyābhijñā ṣaḍvā dhīḥ muktivartmani // Abhidh-d_517 //",
    "T07vabhdicu:6432": " jñānasākṣātkriyā khalu vimuktimārgasaṃgṛhītābhijñetyucyate /",
    "T07vabhdicu:6433": " keṣāṃ punarguṇānāṃ jñānasākṣātkriyā ?",
    "T07vabhdicu:6434": " tadapadiśyate /",
    "T07vabhdicu:6435": " ṛddhipādadivyaśrotracetaḥ- paryāyapūrvenivāsānusmṛticyutyupapādāsravakṣayajñānānāṃ yā jñānasākṣātkriyā sābhijñā /",
    "T07vabhdicu:6436": " abhijānātītyabhijñāyate vā tayeti abhijñā /",
    "T07vabhdicu:6437": " kasmātpunarvimuktimārga evābhijñā śrāmaṇyaphalavat na ānantaryamārgasvabhāvāḥ ?",
    "T07vabhdicu:6438": " paracittajñānasyānantaryamārgapratiṣedhādarhataścāsravakṣayānantaryamārgatyāge kasyacinnirabhijñatvaprasaṃgāt //",
    "T07vabhdicu:6439": " āsāṃ punaḥ",
    "T07vabhdicu:6440": " catasraḥ saṃvṛtijñānaṃ pañca jñānāni cittadhīḥ /",
    "T07vabhdicu:6441": " sarvāsravakṣayābhijñā ṣaḍjñānānyathavā daśa // Abhidh-d_518 //",
    "T07vabhdicu:6442": " cetaḥparyāyāsravakṣayābhijñe hitvā /",
    "T07vabhdicu:6443": " cetaḥparyāyābhijñā pañcajñānāni dharmānvayamārgasaṃvṛtiparacittajñānāni /",
    "T07vabhdicu:6444": " āsravakṣayajñānasākṣātkriyābhijñā ṣaḍjñānāni daśa vā paracittaduḥkhasamudayamārgajñānāni hitvāathavā daśe'ti //",
    "T07vabhdicu:6445": " ṣaṣṭhī sarvatra pañcānyā maulīṣu dhyānabhūmiṣu /",
    "T07vabhdicu:6446": " āsravakṣayajñānasākṣātkriyā sarvāsu bhūmiṣu /",
    "T07vabhdicu:6447": " śeṣā maulīṣu catasṛṣu dhyānabhūṣviti /",
    "T07vabhdicu:6448": " yatnavairāgyato labhyāḥ svabhūmyadharagocarāḥ // Abhidh-d_519 //",
    "T07vabhdicu:6449": " sarvāḥ abhijñāḥ yatnato labhyante vairāgyataśca /",
    "T07vabhdicu:6450": " tatrānucitā yatnataḥ /",
    "T07vabhdicu:6451": " ucitā vairāgyataḥ /",
    "T07vabhdicu:6452": " janmāntarābhyastāḥ khalvabhijñā vairāgyato labhyante /",
    "T07vabhdicu:6453": " vaiśeṣikyo yatnataḥ /",
    "T07vabhdicu:6454": " 'svabhūmyadharagocarā'ścaitāḥ /",
    "T07vabhdicu:6455": " ṛddhyā svabhūmiṃ gacchatyadharāṃ ca bhūmim /",
    "T07vabhdicu:6456": " nirmitanirmāṇamapyevam /",
    "T07vabhdicu:6457": " divyaśrotrābhijñayāpi svabhūmikamadhobhūmikaṃ ca śabdaṃ śṛṇoti /",
    "T07vabhdicu:6458": " evaṃ paracittajñānaṃ pūrvenivāsānusmṛtijñānaṃ ca /",
    "T07vabhdicu:6459": " cyutyupapādābhijñayā ca svādhobhūmiviṣayaṃ rūpaṃ jānāti //",
    "T07vabhdicu:6460": " katamā punarāsāṃ kati smṛtyupasthānāni ?",
    "T07vabhdicu:6461": " smṛtyupasthitayastistraścetaḥparyāyadhīrmatā /",
    "T07vabhdicu:6462": " ṛddhiśrotrākṣyabhijñāsnu prathamā smṛtyupasthitiḥ // Abhidh-d_520 //",
    "T07vabhdicu:6463": " paracittābhijñā trīṇi smṛtyupasthānāni kāyasmṛtyupasthānaṃ hitvā /",
    "T07vabhdicu:6464": " cittacaittālambanā khalveṣā /",
    "T07vabhdicu:6465": " ṛddhiśrotracakṣurabhijñāḥ kāyasmṛtyupasthānaṃ rūpālambanatvāt /",
    "T07vabhdicu:6466": " ṛddhiḥ khalu caturbāhyāyatanālambanā /",
    "T07vabhdicu:6467": " divyaśrotracakṣuṣī yathākramaṃ śabdarūpāyatanālambane /",
    "T07vabhdicu:6468": " kuśalādibhedena tu",
    "T07vabhdicu:6469": " divyamavyākṛtaṃ śrotraṃ netraṃ cānyā śubhā matāḥ /",
    "T07vabhdicu:6470": " divyaśrotracakṣuṣī kilāvyākṛte /",
    "T07vabhdicu:6471": " tacca na /",
    "T07vabhdicu:6472": " abhijñānāṃ vimuktimārgasvabhāvyāccakṣuḥśrotravijñānayoścāvikalpatvādvimuktijñānānutpattiḥ /",
    "T07vabhdicu:6473": " caturṣu dhyāneṣu tu asti prajñāviśeṣaḥ svabhūmikabhūtaphalo yatsaṃmukhībhāvātsvabhūmikaphalameva cakṣuḥśrotraṃ saṃmukhībhāvaṃ gacchati /",
    "T07vabhdicu:6474": " yattaccakṣuḥśrotravijñānayorāśrayī bhavati tasmānna tadvijñāne saṃprayuktā prajñābhijñeti /",
    "T07vabhdicu:6475": " kathaṃ punaretayorabhijñāśabdaḥ ? taducyate-",
    "T07vabhdicu:6476": " abhijñāphalatābhijñā manovijñānaprajñayā // Abhidh-d_521 //",
    "T07vabhdicu:6477": " abhijñāphalamatrābhijñāśabdenoktam /",
    "T07vabhdicu:6478": " manovijñānasaṃprayuktayā tu prajñayābhijānātīti /",
    "T07vabhdicu:6479": " saivābhijñā nirūpakatvāt /",
    "T07vabhdicu:6480": " kati punarāsāṃ vidyā ?",
    "T07vabhdicu:6481": " tisro vidyā matāstryadhvasaṃmohādivyudastaye /",
    "T07vabhdicu:6482": " ekā svabhāvato 'śaikṣī dve tvaśaikṣāśrayodayāt // Abhidh-d_522 //",
    "T07vabhdicu:6483": " pūrvanivāsacyutyupapādāsravakṣayajñānatatsākṣātkriyāstisraḥ khalvaśaikṣyo vidyā ucyante /",
    "T07vabhdicu:6484": " kasmādetā eva ?",
    "T07vabhdicu:6485": " eta eva tisro vidyāḥ yasmādābhiravidyātrayaṃ vinivartate /",
    "T07vabhdicu:6486": " pūrvenivāsābhijñājñayāpūrvāntasaṃmohaḥ nivartate /",
    "T07vabhdicu:6487": " cyutyupapādābhijñayā tvaparāntasaṃmoho nivartate /",
    "T07vabhdicu:6488": " āsravakṣayābhijñayā madhyādhvasaṃmohaḥ /",
    "T07vabhdicu:6489": " yadyapi ca tisro 'pyaśaikṣāstathāpi 'ekā svabhāvato 'śaikṣī dve tvaśaikṣāśrayodayāt'; /",
    "T07vabhdicu:6490": " antyā vāśaikṣī svabhāvataḥ santānataśca /",
    "T07vabhdicu:6491": " ādye dve tvaśaikṣasantānādaśaikṣāvityucyante /",
    "T07vabhdicu:6492": " kati punarāsāṃ prātihāryāṇi ?",
    "T07vabhdicu:6493": " ṛddhicittakṣayābhijñā pratihāryatrayaṃ smṛtam /",
    "T07vabhdicu:6494": " harato dve kuśāstṛbhyo mārebhyo harate param // Abhidh-d_523 //",
    "T07vabhdicu:6495": " ṛddhyādeśanāprātihārye khalu kuśāstṛbhyaḥ kapilolūkākṣapādādibhyo vineyajanacittamapahṛtya buddhe bhagavati paramārthaśāstari saṃniyojayataḥ",
    "T07vabhdicu:6496": " anuśāsanāpratihāryaṃ mārebhyo 'pahṛtya sarvajñaṃ mārgadeśike pravare pratiṣṭhāpayati //",
    "T07vabhdicu:6497": " kā punariyamṛddhiḥ ?",
    "T07vabhdicu:6498": " samādhī ṛddhirityuktā phalamaiśvaryaṣṭadhā /",
    "T07vabhdicu:6499": " dvidhaitadgatinirmāṇe trividhā gatiriṣyate // Abhidh-d_524 //",
    "T07vabhdicu:6500": " ṛddhiḥ khalu samādhirūpā tatphalatvāttu prātihāryamṛddhiratyuktaṃ sūtre /",
    "T07vabhdicu:6501": " aṅgaparigṛhīte samādhau sati sarvametatprātihārya mṛddhyati /",
    "T07vabhdicu:6502": " tasmātsamādhireva ṛddhiḥ /",
    "T07vabhdicu:6503": " tasyāḥ phalamaṣṭaguṇamaiśvaryamaṇimādi /",
    "T07vabhdicu:6504": " yacca sūtre 'padiṣṭamekānekayathecchitarūpāvasthānādistatpunaretamṛddhiphalaṃ dvividhaṃ gatiśca nirmāṇaṃ ca /",
    "T07vabhdicu:6505": " gatirapi trividhā / tatra",
    "T07vabhdicu:6506": " manomayī gatiḥ śāsturicchāmātrapravṛttitaḥ /",
    "T07vabhdicu:6507": " adhimokṣakṛtānyeṣāṃ tato dehābhivāhinī // Abhidh-d_525 //",
    "T07vabhdicu:6508": " manojavāḥkhalu ṛddhirbuddhasyaiva /",
    "T07vabhdicu:6509": " manasa iva javastasyāḥ /",
    "T07vabhdicu:6510": " yāvatā kālena cakṣurvijñānaṃ nīlaṃ pratipadyate yāvatā kālena bhagavāñccharīreṇa",
    "T07vabhdicu:6511": " sarvalokāntarāṇi vyāpnotyanantarddhiśarīrā hi buddhā bhagabanto 'nābhogena yathecchitābhiprāyasiddheḥ",
    "T07vabhdicu:6512": " bhagavato buddhasya /",
    "T07vabhdicu:6513": " śrāvakādīnāṃ punaḥ śarīravāhinī gatirbhavati yathā devānāṃ pakṣiṇāṃ vā /",
    "T07vabhdicu:6514": " ādhimokṣikī ca dūramapyāsannamadhimucyāstagamanaṃ saṃpadyate /",
    "T07vabhdicu:6515": " bāhuprasāraṇamātreṇa sumerumūrddhani prādurbhavati /",
    "T07vabhdicu:6516": " vyākhyātaṃ samādhiphalam //",
    "T07vabhdicu:6517": " gamanaṃ nirmāṇamidānīṃ vaktavm /",
    "T07vabhdicu:6518": " taddvividhaṃ kāmāvacaraṃ rūpāvacaraṃ ca /",
    "T07vabhdicu:6519": " tatra tāvat-",
    "T07vabhdicu:6520": " rūpagandharasasparśāḥ kāme nirmāṇamiṣyate /",
    "T07vabhdicu:6521": " rūpasparśau matau rūpe sveśarīre 'tha vā bahiḥ // Abhidh-d_526 //",
    "T07vabhdicu:6522": " kāmāvacaraṃ khalu bāhyamāyatanacatuṣṭayaṃ nirmīyate /",
    "T07vabhdicu:6523": " nānyadīśvarakartṛtvavādābhyupagamaprasaṃgāt /",
    "T07vabhdicu:6524": " rūpāvacaraṃ tvāyatanadvayaṃ tatra gandharasābhāvāt /",
    "T07vabhdicu:6525": " tatpunaretat svaśarīre paraśarīre ca draṣṭavyam /",
    "T07vabhdicu:6526": " etaccaturvidhaṃ nirmāṇaṃ kāmadhātāvevaṃ rūpadhātau draṣṭavyam /",
    "T07vabhdicu:6527": " ityaṣṭavidhaṃ nirmāṇam /",
    "T07vabhdicu:6528": " kiṃ khalu nirmāṇamabhijñayā nirmīyate ? kiṃ tarhi ?",
    "T07vabhdicu:6529": " abhijñāphalacittena tattāni tu caturdaśa /",
    "T07vabhdicu:6530": " ādyadhyānaphalaṃ dve tairūrdhvabhūmyekavṛddhitaḥ // Abhidh-d_527 //",
    "T07vabhdicu:6531": " prathamadhyānaphale khalu nirmāṇacitte kāmāvacaraṃ prathamadhyānabhūmikaṃ ca,",
    "T07vabhdicu:6532": " dvitīyadhyānaphalāni trīṇi,",
    "T07vabhdicu:6533": " tṛtīyadhyānaphalāni catvāri,",
    "T07vabhdicu:6534": " caturthadhyānaphalāni pañca //",
    "T07vabhdicu:6535": " kathaṃ punarnirmāṇacittāni labhyante ?",
    "T07vabhdicu:6536": " tallābho dhyānavat jñeyaḥ",
    "T07vabhdicu:6537": " yathā khalu dhyānāni vairāgyata upapattitaḥ prayogataśca labhyante tathā nirmāṇacittāni /",
    "T07vabhdicu:6538": " kathaṃ punastadutpadyate ?",
    "T07vabhdicu:6539": " śuddhakācca svataśca tat /",
    "T07vabhdicu:6540": " śuddhakād dhyānādanantaraṃ nirmāṇacittamutpādyate nirmāṇacittādeva vā nānyataḥ /",
    "T07vabhdicu:6541": " tataḥ khalvapi nirmāṇacittādanantaraṃ śuddhakadhyānaṃ nirmāṇacittaṃ cotpadyate nānyat /",
    "T07vabhdicu:6542": " sarvasya ca nirmitasya",
    "T07vabhdicu:6543": " svabhūmenaiva nirmāṇamadhareṇāpi bhāṣaṇam // Abhidh-d_528 //",
    "T07vabhdicu:6544": " na khalvanyabhūmikaṃ nirmāṇamanyabhūmikena nirmāṇacittena nirmīyate /",
    "T07vabhdicu:6545": " bhāṣaṇaṃ tu svabhaumenādharabhaumena ca /",
    "T07vabhdicu:6546": " kāmadhātuprathamadhyānabhūmiko hi nirmitaḥ svabhūmikenaiva cittena bhāṣate /",
    "T07vabhdicu:6547": " ūrdhvabhūmikāstu prathamadhyānabhūmikena,",
    "T07vabhdicu:6548": " tatraiva vijñaptisamutthāpakacittasadbhāvāt //",
    "T07vabhdicu:6549": " kiṃ punarnirmitanirmātroḥ krameṇa vāgbhāṣaṇaṃ bhavatyatha yugapat ? taducyate-",
    "T07vabhdicu:6550": " nirmātraiva sahaiteṣāṃ bhāṣaṇaṃ sugatādṛte /",
    "T07vabhdicu:6551": " uktaṃ hi",
    "T07vabhdicu:6552": " “ekasya bhāṣamāṇasya sarve bhāṣanti nirmitāḥ /",
    "T07vabhdicu:6553": " ekasya tūṣṇīṃ bhūtasya sarve tūṣṇīṃ bhavanti te // “",
    "T07vabhdicu:6554": " bhagavatastu icchātaḥ pūrvaṃ paścādyugapadvā nirmitā bhāṣante /",
    "T07vabhdicu:6555": " teṣāṃ punaḥ",
    "T07vabhdicu:6556": " ekasya bruvataḥ sarve nirmitā bruvate samam // Abhidh-d_529 //",
    "T07vabhdicu:6557": " adhiṣṭhāya tu nirmāṇaṃ bhāṣante 'nyena cetasā /",
    "T07vabhdicu:6558": " 'adhiṣṭhāya tu nirmāṇaṃ';",
    "T07vabhdicu:6559": " saṃsthāpyetyarthaḥ /",
    "T07vabhdicu:6560": " anyena cetasā vijñaptisamutpādakākhyena vācaṃ pravartayatītyato 'pi nāsti nirmāṇāntardhāno doṣaḥ /",
    "T07vabhdicu:6561": " tatpunaretadadhiṣṭhānaṃ na kevalaṃ jīvata eva / kiṃ tarhi ?",
    "T07vabhdicu:6562": " adhiṣṭhānaṃ mṛtasyāpi sthirasyaiva tu vastunaḥ // Abhidh-d_530 //",
    "T07vabhdicu:6563": " āryamahākāśyapādhiṣṭhānena tadasthiśaṃkalāpasthānaśravaṇāt sthirasyāsthilakṣaṇasya na māṃsarudhirādīnāmasti //",
    "T07vabhdicu:6564": " kiṃ punarekacittenaikaṃ nirmitaṃ nirmiṇotyatha bahūn ?",
    "T07vabhdicu:6565": " ajayyekamanekena jayiṇastadviparyayaḥ /",
    "T07vabhdicu:6566": " ādyābhinirhārairbahubhirnirmāṇacittairekaṃ sopādānaṃ ca nirmitaṃ nirmiṇoti /",
    "T07vabhdicu:6567": " (Jaini_403) rjitāyāṃ tvabhijñāyāṃ nirmāturicchayā bahūnapyekacittena nirūpādānamapi ca nirmiṇoti /",
    "T07vabhdicu:6568": " tatputaretannirmāṇacittaṃ dvividhaṃ bhāvanāmayamupapattiprātilambhikañca / tatra",
    "T07vabhdicu:6569": " avyākṛtamabhijñotthaṃ upapattya tvayaṃ tridhā // Abhidh-d_531 //",
    "T07vabhdicu:6570": " yatkhalu bhāvanāphalaṃ nirmāṇacittaṃ tadavyākṛtaṃ bhavati /",
    "T07vabhdicu:6571": " upapattiprātilambhikaṃ tu kuśalādinā triprakāram /",
    "T07vabhdicu:6572": " tadupapattiphalaṃ daśātiśayayuktam /",
    "T07vabhdicu:6573": " arhatāṃ daśadhā tvetadaiśvaryamupapadyate /",
    "T07vabhdicu:6574": " sarvāsravakṣayajñānavimuktidvayayogataḥ // Abhidh-d_532 //",
    "T07vabhdicu:6575": " yadetatadaṇimādiśaikṣāntaṃ daśavidhamaiśvaryasukhaṃ tadatiśayayuktamarhatāmevopapadyate //",
    "T07vabhdicu:6576": " yadi tarhi trayāṇāmarhatāmetadaiśvaryaṃ samānamasti kastarhi viśeṣaḥ śāstṛśiṣyayoḥ ?",
    "T07vabhdicu:6577": " tatredamupadiśyate-",
    "T07vabhdicu:6578": " aiśvaryapi samānesminyathokte śāstṛśiṣyayoḥ /",
    "T07vabhdicu:6579": " antaraṃ sumahacchāsturyattatpūrvamudāhṛtam // Abhidh-d_533 //",
    "T07vabhdicu:6580": " daśabalādyāveṇikabuddhaguṇacintāyāṃ catuṣpratyayatā nadyuttaraṇe gandhahastya śvaśaśakadṛṣṭāntaiśca viśeṣāntaraṃ boddhavyamiti //",
    "T07vabhdicu:6581": " abhidharmapradīpe vibhāṣāprabhāyāṃ vṛttau saptamasyādhyāyasya caturthaḥ pādaḥ //",
    "T07vabhdicu:6582": " samāptaśca jñānavibhāgo nāma saptamo 'dhyāyaḥ //",
    "T07vabhdicu:6583": " aṣṭamo 'dhyāyaḥ /",
    "T07vabhdicu:6584": " prathamaḥ pādaḥ /",
    "T07vabhdicu:6585": " vyākhyātā hi vistaraśo vidarśanā /",
    "T07vabhdicu:6586": " śamatha idānīṃ vaktavyaḥ /",
    "T07vabhdicu:6587": " sa khalveṣa śamathaścaturthadhyānārūpyasaṃgṛhītaḥ / tatra tu",
    "T07vabhdicu:6588": " sāṅgā cittasthitirdhyānaṃ taccaturdhāṅgabhedataḥ /",
    "T07vabhdicu:6589": " śamathaḥ khalu sāṅgā kuśalā cittaikāgratā dhyānamityucyate /",
    "T07vabhdicu:6590": " yasya khalu dharmasyāṅgaparigṛhītato(syo ?)",
    "T07vabhdicu:6591": " drekāt cittacaittānyālambanāntaraṃ na pratipadyante sa dharmaścaitasikaḥ samādhirityākhyāyate /",
    "T07vabhdicu:6592": " tadaṅgabhedena caturvidhamiti vakṣyāmaḥ /",
    "T07vabhdicu:6593": " tasyāṃ punaścittasthitau",
    "T07vabhdicu:6594": " dhyānoktirāñjasī tatra bhāktī tatsahabhūṣvapi // Abhidh-d_534 //",
    "T07vabhdicu:6595": " samādhisvabhāvaṃ khalu paramārthena dhyānam /",
    "T07vabhdicu:6596": " saparivāraṃ tu gṛhyamāṇaṃ pañcaskandhasbabhāvam /",
    "T07vabhdicu:6597": " bhaktikalpanayā tatsahabhūṣvapi dharmeṣu tācchabdyam //",
    "T07vabhdicu:6598": " saṃkṣepādiyamākhyātā dhyānajātiścaturvidhā /",
    "T07vabhdicu:6599": " prathamaṃ dhyānaṃ dvitīyaṃ tṛtīyaṃ caturthamiti /",
    "T07vabhdicu:6600": " dravyabhedānahaṃ tasyāḥ pravakṣyāmi yathāgamam // Abhidh-d_535 //",
    "T07vabhdicu:6601": " dravyabhedastu dhyānajāteścaturvidhāyāḥ samāpattijāteśca tāvatyā eva samāsena vakṣyāmi //",
    "T07vabhdicu:6602": " tatra tāvat /",
    "T07vabhdicu:6603": " sahārūpyacatuṣṭvena samāpattirmatāṣṭadhā /",
    "T07vabhdicu:6604": " catuḥ pañceṣu skandheṣu taduktervargavṛttitaḥ // Abhidh-d_536 //",
    "T07vabhdicu:6605": " pañcaskandheṣu vargībhūteṣu dhyānasamāpattiḥ prajñāpyate /",
    "T07vabhdicu:6606": " catuḥpañceṣvārūpyasamāpattiriti //",
    "T07vabhdicu:6607": " bhedena tu samāpattidravyāṇi daśa sapta ca /",
    "T07vabhdicu:6608": " sāmantakaiḥ sahāṣṭābhirdhyānāntarikayāpi ca // Abhidh-d_537 //",
    "T07vabhdicu:6609": " aṣṭānāṃ khalu samāpattibhūmīnāmaṣṭānāmeva sāmantakadravyāṇāṃ tatpraveśopāyabhūtāni dhyānāntarikā ca prathamadhyānasaṃgṛhītā /",
    "T07vabhdicu:6610": " etāni khalu saptadaśa yathāsthaulyaṃ bhidyamānāni saptadaśa bhavantītyata āha-",
    "T07vabhdicu:6611": " tadbhedāḥ khalvime 'nyepi vakṣyante śāstracoditāḥ /",
    "T07vabhdicu:6612": " anye 'pi khalu samāpattibhedāstadantargatā eva sūtrābhidharmoditā vakṣyante /",
    "T07vabhdicu:6613": " buddhabuddhestu te sarve tattvenāyānti gocaram // Abhidh-d_538 //",
    "T07vabhdicu:6614": " bhagavāneba hi sarvaprathamadhyānasamāpattyādibhedeṣu,",
    "T07vabhdicu:6615": " anantasvabhāvaprabhāvakriyāphaleṣvaparokṣabuddhivṛttiriti //",
    "T07vabhdicu:6616": " ta ete dhyānārūpyāstriprakārāḥ katham ?",
    "T07vabhdicu:6617": " tadārabhyate-",
    "T07vabhdicu:6618": " tridhā dhyānāni maulāni sāsvādādiprabhedataḥ /",
    "T07vabhdicu:6619": " tathaiva traya ārūpyā bhavāgraṃ tu dvidhā matam // Abhidh-d_539 //",
    "T07vabhdicu:6620": " tatra maulāni tāvad dhyānāni traividhyānyāsvādanāsaṃprayuktaśuddhakānāsravabhedāt /",
    "T07vabhdicu:6621": " evaṃ trayo maulā ārūpyāḥ /",
    "T07vabhdicu:6622": " bhavāgraṃ tu nāstyanāsravam /",
    "T07vabhdicu:6623": " kāmadhātorbhavāgrasya ca bhavamūlatvāt //",
    "T07vabhdicu:6624": " sāmantāni dvidhā sapta prathamaṃ tu tridhā matam /",
    "T07vabhdicu:6625": " dhyānāntaraṃ tridhā tadvadakliṣṭaṃ tvadharāśrayam // Abhidh-d_540 //",
    "T07vabhdicu:6626": " prathamadhyānasāmantaṃ hitvānyāni sapta sāmantāni dviprakārāṇyanyatrānāsravāt /",
    "T07vabhdicu:6627": " prathamadhyānasāmantakaṃ tu triprakāram /",
    "T07vabhdicu:6628": " kecittu āsvādanāsaṃprayuktaṃ necchanti /",
    "T07vabhdicu:6629": " tadvad dhyānāntarikā tridheti vartate /",
    "T07vabhdicu:6630": " yattatrākliṣṭaṃ tadadharāśrayaṃ dravyamiti //",
    "T07vabhdicu:6631": " kiṃ punareṣāmāsvādanādisaṃprayuktānāṃ trayāṇāṃ lakṣaṇam ? ucyate-",
    "T07vabhdicu:6632": " āsvādavatsatṛṣṇaṃ yacchaddhakaṃ laukikaṃ matam /",
    "T07vabhdicu:6633": " ado(dho?)dhvastaṃ tadāsvādyamatilokamanāsravam // Abhidh-d_541 //",
    "T07vabhdicu:6634": " yatkhalu satṛṣṇaṃ tadāsvādanāsaṃprayuktamityucyate /",
    "T07vabhdicu:6635": " tṛṣṇāyā āsvādaparyāyatvāt /",
    "T07vabhdicu:6636": " yattu na saṃprayuktaṃ tadapi tṛṣṇāsahagatatvādāsvādavadityucyate tṛṣṇayaikaphalatvāt /",
    "T07vabhdicu:6637": " yattu sāsravaṃ kuśalaṃ samāpattidravyaṃ tacchuddhakamākhyāyate /",
    "T07vabhdicu:6638": " kleśamalāsaṃparkādalobhādiśukladharmayogācca /",
    "T07vabhdicu:6639": " tadetacchuddhakaṃ tasyāsvādanāsaṃprayuktasyāsvādyam /",
    "T07vabhdicu:6640": " tena hi tatsamanantarātītamāsvādyate /",
    "T07vabhdicu:6641": " yenāsvādayati tamāpanno yadāsvādayati tasmādvyutthitaḥ /",
    "T07vabhdicu:6642": " anyonyasaṃsargāddhi tṛṣṇāsamādhyornnāmanirvṛtiḥ /",
    "T07vabhdicu:6643": " tṛṣṇāvaśātsamādherāsvāda nāma,",
    "T07vabhdicu:6644": " samādhivaśāttṛṣṇāyāḥ dhyāna nāma,",
    "T07vabhdicu:6645": " anyathā vipratiṣiddhaṃ syāt /",
    "T07vabhdicu:6646": " na hi kaścittṛṣṇāṃ samāpadyate,",
    "T07vabhdicu:6647": " na ca samādhināsvādayatoti /",
    "T07vabhdicu:6648": " lokottaraṃ tu samāpattidravyamanāsravamityucyate //",
    "T07vabhdicu:6649": " āsāṃ punaḥ samāpattīnāṃ dhyānānyevāṅgavarti nārūpyāḥ /",
    "T07vabhdicu:6650": " kati punaḥ kasya dhyānasyāṅgāni ?",
    "T07vabhdicu:6651": " tadidaṃ prastūyate-",
    "T07vabhdicu:6652": " aṅgānyādye śubhe pañca vitarkaścittasūkṣmatā /",
    "T07vabhdicu:6653": " prītiḥ sukhaṃ samādhānaṃ kliṣṭaṃ sukhavivarjitam // Abhidh-d_542 //",
    "T07vabhdicu:6654": " prathame tāvacchubhe dhyāne pañcāṅgāni vitarkavicāraprītisaukhyasamādhayaḥ /",
    "T07vabhdicu:6655": " kliṣṭe catvāri sukhaṃ hitvā //",
    "T07vabhdicu:6656": " sādhyātmasaprasādāstu sukhaprītisamādhayaḥ /",
    "T07vabhdicu:6657": " dvitīye 'ṅgāni catvāri kliṣṭe śraddhā sukhādṛte // Abhidh-d_543 //",
    "T07vabhdicu:6658": " dvitīye kuśale dhyāne catvāryaṅgāni /",
    "T07vabhdicu:6659": " ādhyātmasaṃprasādaḥ prītiḥ sukhaṃ cittaikāgratā ca kliṣṭe dve śraddhā sukhaṃ hitvā //",
    "T07vabhdicu:6660": " tṛtīye pañcame prajñā smṛtyupekṣā sukhaṃ sthitiḥ /",
    "T07vabhdicu:6661": " kliṣṭe tvaṅgadvayaṃ jñeyaṃ samādhirvedanāsukham // Abhidh-d_544 //",
    "T07vabhdicu:6662": " tṛtīye śubhe dhyāne upekṣā smṛtiḥ saṃprajñānaṃ sukhaṃ samādhiśca /",
    "T07vabhdicu:6663": " kliṣṭe tu dve 'samādhirvedanāsukham'; //",
    "T07vabhdicu:6664": " antye catvāryupekṣe dve samādhiḥ smṛtireva ca /",
    "T07vabhdicu:6665": " kliṣṭe dhyāne caturthe tu dve aṅge vedanā sthitiḥ // Abhidh-d_545 //",
    "T07vabhdicu:6666": " caturthe khalu dhyāne śubhe catvāryaṅgāni /",
    "T07vabhdicu:6667": " aduḥkhāsukhāvedanā upekṣā ca smṛtipariśuddhiḥ samādhiśca /",
    "T07vabhdicu:6668": " kliṣṭe tu dve vedanā sthitiśca //",
    "T07vabhdicu:6669": " kati punareṣāṃ dravyato bhavanti kati nāmataḥ ?",
    "T07vabhdicu:6670": " dravyātmanā daśaikaṃ ca nāmnā tvaṣṭau daśaiva ca /",
    "T07vabhdicu:6671": " aṅgānyetāni kathyante catuṣkoṭirataḥ smṛtaḥ // Abhidh-d_546 //",
    "T07vabhdicu:6672": " dravyataḥ khalvekādaśa bhavanti /",
    "T07vabhdicu:6673": " prathame dhyānāṅgāni pañca /",
    "T07vabhdicu:6674": " dvitīye 'dhyātmasaṃprasādo vardhate /",
    "T07vabhdicu:6675": " tṛtīye samādhivarjyāni vardhante /",
    "T07vabhdicu:6676": " caturthe tvaduḥkhāsukhāvedaneti /",
    "T07vabhdicu:6677": " nanu ca yat tṛtīye dhyāne sukhamuktaṃ tathā prathamadvitīyayoḥ..........",
    "T07vabhdicu:6678": " abhidharmadīpe vibhāṣāprabhāyāṃ vṛttau aṣṭamasyādhyāyasya prathamaḥ pādaḥ samāptaḥ //",
    "T07vabhdicu:6679": " aṣṭamādhyāye",
    "T07vabhdicu:6680": " dvitīyapādaḥ /",
    "T07vabhdicu:6681": " śamathasya ca /",
    "T07vabhdicu:6682": " dhyānasāmantakārūpyeṣvaṅgānāmavyavasthitiḥ // Abhidh-d_547 //",
    "T07vabhdicu:6683": " dhyānasāmantakeṣu khalu vidarśanodṛktā śamatho nyūnaḥ /",
    "T07vabhdicu:6684": " ārūpyeṣu sarvatra śamatho 'dhikavṛttirvipaśyanā nyūnatarā /",
    "T07vabhdicu:6685": " vipaśya paśyato saṃjñāyāmiti vacanādaṅginyapi paścāduddeśo bhavati /",
    "T07vabhdicu:6686": " tataḥ siddhaṃ vipaśyanāḥ //",
    "T07vabhdicu:6687": " yadā khalu catvāryapi dhyānāni vipākaṃ prati neñjante kasmāccaturthamevānejyamucyate ?",
    "T07vabhdicu:6688": " tatrāpadiśyate-",
    "T07vabhdicu:6689": " vitarkacāravidhvaṃsātpraśvāsāśvāsasaṃkṣayāt /",
    "T07vabhdicu:6690": " upekṣāveditābhāvādantyamānejyamucyate // Abhidh-d_548 //",
    "T07vabhdicu:6691": " trīṇi khalvapi dhyānāni señjitānyuktāni bhagavatā vitarkādyapakṣālayogāt /",
    "T07vabhdicu:6692": " vitarkavicārāśvāsapraśvāsau sukhaduḥkhasaumanasyadaurmanasyānītyaṣṭāpakṣālāḥ /",
    "T07vabhdicu:6693": " taiścaturthaṃ dhyānamakampyamityuktamabhidharme /",
    "T07vabhdicu:6694": " vitarkavicāraprītisukhairakampanīyatvādānejyaṃ caturthamuktaṃ sūtre /",
    "T07vabhdicu:6695": " ābhiprāyikaḥ sūtranirdeśo lākṣaṇikastvabhidharme /",
    "T07vabhdicu:6696": " tathāhi “sukhaduḥkhayoḥ prahāṇātsaumanasyadaurmanasyayoścāstaṅgamāccaturthaṃ dhyānamupasampadya viharati” ityuktam /",
    "T07vabhdicu:6697": " abhidharme vitarkavicāraprītisukhānyeveñjitam //",
    "T07vabhdicu:6698": " idamidānīṃ vaktavyam /",
    "T07vabhdicu:6699": " iha dhyānasamāpattiṣu prathamadvitīyayordhyānayoḥ saumanasyamuktaṃ prītivacanāt /",
    "T07vabhdicu:6700": " prītirhi saumanasyam /",
    "T07vabhdicu:6701": " tṛtīye sukhaṃ caturthe upekṣā /",
    "T07vabhdicu:6702": " tatkiṃmupapattidhyāneṣvapyeṣa eva vedanāniyamaḥ ?",
    "T07vabhdicu:6703": " netyucyate / kiṃ tarhi ?",
    "T07vabhdicu:6704": " ādye prītisukhopekṣā dvitīye tu sukhādṛte /",
    "T07vabhdicu:6705": " sukhopekṣe tṛtīye 'ntye upekṣaiva vidiṣyate // Abhidh-d_549 //",
    "T07vabhdicu:6706": " prathamadhyānopapattau khalu tisro vedanāḥ /",
    "T07vabhdicu:6707": " sukhaṃ trivijñānakāyikaṃ,",
    "T07vabhdicu:6708": " saumanasyaṃ manobhaumamupekṣā caturvijñānakāyikī /",
    "T07vabhdicu:6709": " dviṃtīyadhyānopapattau dve vedane saumanasyopekṣe manobhūmike /",
    "T07vabhdicu:6710": " nātra sukhamasti pañcavijñānakāyābhāvāt /",
    "T07vabhdicu:6711": " tṛtīyadhyānopapattau dve vedane manobhūmike /",
    "T07vabhdicu:6712": " caturthadhyānopapattāvupekṣaiva vedanā vidyata iti //",
    "T07vabhdicu:6713": " nanu ca dvitīyādiṣu dhyāneṣu rūpaśabdaspraṣṭavyānāmupalabdhayaḥ santi vijñaptisamutthāpakaṃ ca cittam /",
    "T07vabhdicu:6714": " tatkathaṃ tatra trivijñānakāyikā vedanā nāstītyucyate,",
    "T07vabhdicu:6715": " vitarkavicārau ceti ?",
    "T07vabhdicu:6716": " naiṣa doṣaḥ /",
    "T07vabhdicu:6717": " svabhūmikapratiṣedhāt /",
    "T07vabhdicu:6718": " kutastena tarhi rūpādayo vijñāyante ka yavijñaptiścotthāpyate ?",
    "T07vabhdicu:6719": " tadapadiśyate-",
    "T07vabhdicu:6720": " dṛkchrotrakāyavijñānaṃ vijñaptijanakaṃ tathā /",
    "T07vabhdicu:6721": " yadbhūmāvavicārāyāmādyādavyākṛtaṃ tu tat // Abhidh-d_550 //",
    "T07vabhdicu:6722": " dvitīyadhyānopapannāḥ khalu rūpaśabdaspraṣṭavyānyupalipsavo jigamiṣavo prathamadhyānabhūmikāni",
    "T07vabhdicu:6723": " cakṣuvijñānādīni trīṇi vijñānāni vijñaptisamutthāpakaṃ ca saṃmukhīkṛtya nirmāṇacittavadupalabhante spandante ceti /",
    "T07vabhdicu:6724": " tatpunaḥ prathamadhyānabhūmikaṃ cittamavyākṛtameva saṃmukhīkurvanti na kuśalaṃ nyūnenābahumānatvānna kliṣṭaṃ vītarāgatvāt /",
    "T07vabhdicu:6725": " tadyathā kaścidīśvaro daridramitragṛhaṃ gataḥ /",
    "T07vabhdicu:6726": " tenāsau suhṛdā sarvasvapradānenopanimantrito mitracittānuvartanayā hīnotkṛṣṭaṃ vastu hitvā yatkiñcid gṛhṇīte tadvaditi /",
    "T07vabhdicu:6727": " vyākhyātasvarūpāṇi dhyānāni //",
    "T07vabhdicu:6728": " ārūpyāḥ vaktavyāḥ /",
    "T07vabhdicu:6729": " tadārabhyate-",
    "T07vabhdicu:6730": " khanimittodgrahākṛṣṭaḥ proktānantamanaskṛtiḥ /",
    "T07vabhdicu:6731": " visarvarūpa ārūpya ākāśānantyasaṃjñakaḥ // Abhidh-d_551 //",
    "T07vabhdicu:6732": " anantākāśanimittodgrahaḥ tatsaṃjñāpravṛttinimittaṃ paścāttu catuḥskandhālambanāstadanyatamālambanā anyadharmālambanā vā manaskārāḥ saṃmukhībhāvaṃ gacchanti /",
    "T07vabhdicu:6733": " uktaṃ hi bhagavatā- “sarvvaśo rupasaṃjñānāṃ samatikramātpratidhasaṃjñānāmastagamānnānātvasaṃjñānāmamanasikārādanantamākāśamānantyayāyatanamupasampadya viharati” iti /",
    "T07vabhdicu:6734": " kaḥ punarāsāṃ tisṛṇāṃ rūpādisaṃjñānāṃ viśeṣaḥ ?",
    "T07vabhdicu:6735": " prapañcarūpasaṃjñābhiratra viśeṣo boddhavyaḥ /",
    "T07vabhdicu:6736": " tadasmādāgamādvividhādyā rūpārūpyaskandhāḥ saṃgṛhītāḥ /",
    "T07vabhdicu:6737": " tatra samāpattilakṣaṇā cittānuparivartinā śīlena viyutā śeṣenopapatti lakṣaṇāt /",
    "T07vabhdicu:6738": " ta eta ārūpyāḥ prathamārūpyasāmantakaṃ hitvā vibhūtarūpasaṃjñā bhavanti /",
    "T07vabhdicu:6739": " prathamasāmantakaṃ tu caturthadhyānāvidūṣitavṛttitvādgāḍhabandha miti /",
    "T07vabhdicu:6740": " atastadekaṃ na vibhūtarūpasaṃjñākhyaṃ labhate /",
    "T07vabhdicu:6741": " kathaṃ punarnirdhāryate nārūpyeṣu rūpamastīti ?",
    "T07vabhdicu:6742": " āgamādyuktitaśca /",
    "T07vabhdicu:6743": " (Jaini_413) āgamastāvat- “sarvaśo rūpasaṃjñānāṃ samatikramāt” ityāviṣkṛtamidam /",
    "T07vabhdicu:6744": " anyadāptavacanam- “arūpiṇaḥ santi sattvāḥ” iti /",
    "T07vabhdicu:6745": " īṣadrūpatvādarūpiṇonudarā kanyāvaditi cet / na /",
    "T07vabhdicu:6746": " sarvaśa ityapadeśāt,",
    "T07vabhdicu:6747": " niḥsaraṇokteśca /",
    "T07vabhdicu:6748": " uktaṃ hi “rūpāṇāṃ niḥsaraṇamārūpyāḥ” iti /",
    "T07vabhdicu:6749": " yathā hi “yat kiñcidabhisaṃskṛtamabhisaṃviditaṃ nirodhastasya niḥsaraṇam /",
    "T07vabhdicu:6750": " ” nirodhe khalu sarvasaṃskṛtaviyogo 'myupagamyate /",
    "T07vabhdicu:6751": " na hi mūrtivigrahalakṣaṇo mokṣaḥ tatpravṛttinirodhitvāt /",
    "T07vabhdicu:6752": " yuktirapi / rūpāśrayādīnyavadhūya svodvegamukhena tadāśrayāddasyūpadrutatadviyuktadeśāśrayavat /",
    "T07vabhdicu:6753": " uktastarhyārūpyebhyo rūpiṣūpapadyamānānāṃ rūpamutpadyate hetupratyayādhipatipratyayabalāt,",
    "T07vabhdicu:6754": " nāmarūpasyānyonyahetutvācca /",
    "T07vabhdicu:6755": " tatra sabhāgavipākahetvoreva tayorapyastitvāt kāraṇatvaṃ rūpapratyayena ca vijñānotpattidarśanāt,",
    "T07vabhdicu:6756": " cittaviśeṣotpādāt mahābhūtendriyaprasādādirūpotpattidarśanāccānyonyahetutvasiddhiḥ //",
    "T07vabhdicu:6757": " uktaḥ prayogaprathamārupyaḥ /",
    "T07vabhdicu:6758": " dvitīyo 'pyucyate-",
    "T07vabhdicu:6759": " tadvaccittavibhutvekṣī vijñānānantyalakṣaṇaḥ /",
    "T07vabhdicu:6760": " ākāśānantyasaṃjñādveṣī tadālambanānantyavijñānādhimokṣābhimukhabuddhiranantaṃ vijñānānantyāyatanamupasampadya viharati /",
    "T07vabhdicu:6761": " atrāpi paścāccatuḥskandhālambanāstadanyataskandhālambanā śāśvatadharmālambanāśca manaskārāḥ saṃmukhībhavanti /",
    "T07vabhdicu:6762": " tadvikṣiptasaṃjñakaḥ",
    "T07vabhdicu:6763": " vijñānānantyadveṣī ca akiñcanyāhvayaḥ punaḥ // Abhidh-d_552 //",
    "T07vabhdicu:6764": " sa khalu yogī vijñānānantyasaṃjñādveṣī tatrākiñcanasaṃjñitvādākiñcanyāyatanamupasampadya viharati /",
    "T07vabhdicu:6765": " athavā nāsti kiñciṃdupekṣāprayoganiṣpattirākiñcanyāyatanamityucyate /",
    "T07vabhdicu:6766": " anantākāraudārikadarśano hi tadviveke saṃjñāvimokṣaḥ pravartate /",
    "T07vabhdicu:6767": " ata evākiñcanyāyatanaṃ paramopekṣetyucyate /",
    "T07vabhdicu:6768": " yasmāttatrānantākārānabhisaṃcetanā cetaso 'nābhogatā saṃtiṣṭhate //",
    "T07vabhdicu:6769": " tadvittūcchedaśaṅkī ca na saṃjñāsaṃjñasaṃjñakaḥ /",
    "T07vabhdicu:6770": " sa khalu saṃkṣiptāmapi vibhutvasaṃjñāṃ saṃjñāśalya iti kṛtvā tāmalpāmapi vispaṣṭaparicchinnarūpāṃ",
    "T07vabhdicu:6771": " saṃjñāmutsṛjyocchedaśaṅkī ca vispaṣṭarūpāṃ satīṃ naivasaṃjñaṃ nāsaṃjñamupasampadyate /",
    "T07vabhdicu:6772": " ato naivasaṃjñānāsaṃjñāyatanaṃ samāpadyate /",
    "T07vabhdicu:6773": " na saṃjñāveditanirodhaṃ nāpi vispaṣṭāṃ pūrvasamāpattisaṃjñām /",
    "T07vabhdicu:6774": " sarvaiṣu cārūpyeṣu",
    "T07vabhdicu:6775": " ādau tathā prayuktatvāt tatsaṃjñā vyapadiśyate // Abhidh-d_553 //",
    "T07vabhdicu:6776": " na tu tanmātrasaṃjñā evārūpyā ityāviṣkṛtametatpūrvameveti /",
    "T07vabhdicu:6777": " vyākhyātāni maulānyaṣṭau samāpattidravyāṇi //",
    "T07vabhdicu:6778": " sāmantakānāṃ punarādidhyānasāmantakasyānāgamyākhyasya kiṃ rūpam ?",
    "T07vabhdicu:6779": " tadapadiśyate-",
    "T07vabhdicu:6780": " savitarkavicāraṃ yatsāpekṣaṃ sānuvartakam /",
    "T07vabhdicu:6781": " cittamāryetarākāraṃ tadānāgamyamucyate // Abhidh-d_554 //",
    "T07vabhdicu:6782": " yatkhalu prathamamauladhyānapraveśopāyacittaṃ savitarkaṃ savicāramupekṣāvedanāsaṃprayuktaṃ sānuparivartakaṃ...............",
    "T07vabhdicu:6783": " ......abhidharmadīpe vibhāṣāprabhāyāṃ vṛttau aṣṭamasyādhyāyasya dvitīyapādaḥ // .......",
    "T07vabhdicu:6784": " aṣṭamādhyāye",
    "T07vabhdicu:6785": " tṛtīyapādaḥ / ......",
    "T07vabhdicu:6786": " ..........vyutkrāntakasamāpattiṃ,",
    "T07vabhdicu:6787": " samāpadyante tadapadiśyate-",
    "T07vabhdicu:6788": " catvāro dhyāyinaḥ proktāścaturdhyānavidarśanāt /",
    "T07vabhdicu:6789": " sampadvipattisaṃjñāyā hānapakṣyādivedinaḥ // Abhidh-d_555 //",
    "T07vabhdicu:6790": " catvāro hi dhyāyino bhagavatoktāḥ /",
    "T07vabhdicu:6791": " “teṣāmekaḥ samāpattau vipattisaṃjñī,",
    "T07vabhdicu:6792": " dvitīyo vipattau sampattisaṃjñī,",
    "T07vabhdicu:6793": " tṛtīyaḥ sampattau sampattisaṃjñī,",
    "T07vabhdicu:6794": " caturtho vipattau vipattisaṃjñī” iti /",
    "T07vabhdicu:6795": " ete hānasthitiviśeṣotkarṣadhyānabhedadarśanayogāt catvāro bhavanti //",
    "T07vabhdicu:6796": " kaḥ punarayaṃ dhyātā kāni vā dhyānadhyeyadhyānaphalāni ?",
    "T07vabhdicu:6797": " tadāviṣkriyate-",
    "T07vabhdicu:6798": " dhyātā proktastathā dhyeyaṃ dhyānaṃ dhyānaphalaṃ tathā /",
    "T07vabhdicu:6799": " sarvametaccatuṣṭayaṃ pūrvameva vistareṇābhihitam /",
    "T07vabhdicu:6800": " bhavatastu",
    "T07vabhdicu:6801": " asiddheruktadoṣatvānnāstyātmādicatuṣṭayam // Abhidh-d_556 //",
    "T07vabhdicu:6802": " na hi tavaitaccatuṣṭayaṃ siddham aupaniṣadasāṃkhyavaiśeṣikādiparikalpitapramātṛpramāṇaprameyapramāṇaphalāni pūrvamevoktadoṣāṇi //",
    "T07vabhdicu:6803": " kiṃ punaḥ karmānuṣṭhānānmokṣo bhavati,",
    "T07vabhdicu:6804": " āhosvijjñānānuṣṭhānāditi ?",
    "T07vabhdicu:6805": " tatra brūmaḥ-",
    "T07vabhdicu:6806": " karmānuṣṭhānato mokṣo jñānānuṣṭhānatastathā /",
    "T07vabhdicu:6807": " vyāpāre sati sadbhāvādyāthātmyāvagamepi ca // Abhidh-d_557 //",
    "T07vabhdicu:6808": " trīṇi khalu karmāṇi /",
    "T07vabhdicu:6809": " dānaśīlabhāvanākhyānyanuṣṭhāya daśa ca jñānāni dharmasvasāmānyalakṣaṇasaṃmohapratipakṣabhūtānyanuṣṭhāya paraṃ brahma prāpnoti nānyatheti /",
    "T07vabhdicu:6810": " tadetadāviṣkriyate-",
    "T07vabhdicu:6811": " karma tvatra dvidhā jñeyaṃ puṇyāpuṇyakriyākriye /",
    "T07vabhdicu:6812": " tatra khalu",
    "T07vabhdicu:6813": " puṇyakriyā tridhā proktā viratistadvidhoditā // Abhidh-d_558 //",
    "T07vabhdicu:6814": " karmādicintāyām //",
    "T07vabhdicu:6815": " jñānaṃ tu naiṣṭhikaṃ jñeyaṃ yathāpūvaṃmudāhṛtam /",
    "T07vabhdicu:6816": " ato 'nyadbhajate yastu khalīnaṃ carvayatyasau // Abhidh-d_559 //",
    "T07vabhdicu:6817": " yastu manyate paśvādyālaṃbhanādibhiḥ karmabhiḥ bhoktṛbhogyāntaraparijñānādibhiśca mokṣo bhavati sa vaktavyaḥ 'khalīnaṃ carvayati /'; yasmāt",
    "T07vabhdicu:6818": " parapīḍāpravṛttatvādvadhalobhānṛtādayaḥ /",
    "T07vabhdicu:6819": " apāyahetavo jñeyāḥ śreyodvāravibandhinaḥ // Abhidh-d_560 //",
    "T07vabhdicu:6820": " hiṃsānṛtalobhādayo hi doṣāḥ kugatigamanahetavo na svargāpavargagamanopāyāḥ /",
    "T07vabhdicu:6821": " śāstracoditā hiṃsā nādharma iti cet / na /",
    "T07vabhdicu:6822": " śāstralakṣaṇāparijñānāt /",
    "T07vabhdicu:6823": " katham ? yasmāt",
    "T07vabhdicu:6824": " yuktārthacodanād duḥkhatrāṇāddoṣānuśāsanāt /",
    "T07vabhdicu:6825": " śāstramityucyate 'to 'nyajjñeyaṃ vātikabhāṣitam // Abhidh-d_561 //",
    "T07vabhdicu:6826": " yatkhalu pramāṇatrayaviruddhārthaṃ vākyam,",
    "T07vabhdicu:6827": " yacca pāpakebhyaḥ karmebhyaḥ kugatigamanahetubhyo nivāraṇena trāyate,",
    "T07vabhdicu:6828": " yacca rāgadveṣamohānanuśāsti tadvākyaṃ (Jaini_418)",
    "T07vabhdicu:6829": " śāstramityucyate /",
    "T07vabhdicu:6830": " nānyaditi /",
    "T07vabhdicu:6831": " tasmādanyadanāptavacanam / na /",
    "T07vabhdicu:6832": " vedamantrāṇāṃ viṣopaśamanasāmarthyadarśanāt /",
    "T07vabhdicu:6833": " pratyakṣaṃ hi pramāṇaṃ balīyastatpūrvake ca dve pramāṇe trayīdharmābhihite pramāṇamiti /",
    "T07vabhdicu:6834": " tatredaṃ pratyucyate-",
    "T07vabhdicu:6835": " pārasīkādimantrāṇāṃ viṣotsadabalaṃ kvacit /",
    "T07vabhdicu:6836": " dṛśyate na tu sarvasminnariṣṭādyanivartanāt // Abhidh-d_562 //",
    "T07vabhdicu:6837": " dṛṣṭaṃ hi sāmarthyaṃ pārasīkaśabarakāpālikādimantrāṇāmapi na tu tairmantraiḥ pāpanāśo 'bhyupagabhyate bhavadbhiḥ,",
    "T07vabhdicu:6838": " na ca sarvasya viṣamaṃ praśamayanti;",
    "T07vabhdicu:6839": " tadgatāriṣṭādinā maraṇadarśanāt /",
    "T07vabhdicu:6840": " yadi ca śāstracoditā hiṃsā mantrasāmarthyāddharmāṅgaṃ sampadyate kasmānna mantrasāmarthyādeva paśuṃ ghātayati ?",
    "T07vabhdicu:6841": " kiṃ śastrapātanagalāmreḍakādyupakramānuṣṭhānena ?",
    "T07vabhdicu:6842": " mantrasāmarthyādeva ca piṣṭakṛtapuroḍāśānāṃ svargagamanahetorapūrvasyābhivyaktirbhavatvalaṃ paśvādivadheneti /",
    "T07vabhdicu:6843": " dṛṣṭaṃ ca mantrāṇāṃ viṣopaśamane sāmarthyaṃ na tu vināhārapānādibhiḥ kṣuttṛṣṇapraśamanādiṣu /",
    "T07vabhdicu:6844": " evaṃ mantrāṇāṃ viṣopaśamane sāmarthyaṃ bhavatu /",
    "T07vabhdicu:6845": " mā bhūtpāpavināśana iti /",
    "T07vabhdicu:6846": " yadapyucyate bhavadbhiḥ /",
    "T07vabhdicu:6847": " vaitānakarmānuṣṭhātāro brāhmaṇā eva mokṣavartmanyadhikriyante netare varṇā iti tadapi ḍimbhābhihitameva satāṃ pratibhāti / yasmāt /",
    "T07vabhdicu:6848": " rāgādyairdūṣyate cittaṃ śraddhādyaiśca viśudhyate /",
    "T07vabhdicu:6849": " viprasyāpi yatastasmād guṇavāneva mucyate // Abhidh-d_563 //",
    "T07vabhdicu:6850": " tadyathauṣadhaṃ viśuddhakoṣṭhasyaivārogyaṃ janayati nolbanavātādidoṣasya /",
    "T07vabhdicu:6851": " tasmādbhavyajātīyaḥ śraddhādiguṇaparibhāvitātmā kumbhakāro 'pi mokṣavartmanyadhikriyate /",
    "T07vabhdicu:6852": " na caturvedo rāgadveṣamohādidoṣorarīkṛtacittabhūmiriti /",
    "T07vabhdicu:6853": " alamatiprasaṅgena prakṛtameva prastūyatām /",
    "T07vabhdicu:6854": " tadidamārabhyate-",
    "T07vabhdicu:6855": " śuddhaṃ caturvidhaṃ hānabhāgīyādi yathākramam /",
    "T07vabhdicu:6856": " nyūnatulyabalotkṛṣṭanirmalānuguṇaṃ hi tat // Abhidh-d_564 //",
    "T07vabhdicu:6857": " caturvidhaṃ khalu śuddhakaṃ hānabhāgīyaṃ sthitibhāgīyaṃ viśeṣabhāgīyaṃ nirvedhabhāgīyam evamārupyamanyatra bhavāgrāt /",
    "T07vabhdicu:6858": " taddhi trividhaṃ viśeṣabhāgīyaṃ hitvā //",
    "T07vabhdicu:6859": " kiṃ punareṣāṃ lakṣaṇam ?",
    "T07vabhdicu:6860": " kleśasvoparimasthānanīrajaskānuvarti vā /",
    "T07vabhdicu:6861": " yathākramaṃ khalu kleśotpattyanuguṇaṃ hānabhāgīyaṃ,",
    "T07vabhdicu:6862": " svabhūmyanuguṇaṃ sthitibhāgīyamūrdhvabhūmyanuguṇaṃ viśeṣabhāgīyamanāsravānuguṇaṃ nirvedhabhāgīyam /",
    "T07vabhdicu:6863": " tasmādanāsravamutpadyate /",
    "T07vabhdicu:6864": " athaiṣāṃ caturṇāṃ kati kasmādanantaramutpadyante ?",
    "T07vabhdicu:6865": " dve trīṇi trīṇi ca dve vā hānapakṣyādyanantaram // Abhidh-d_565 //",
    "T07vabhdicu:6866": " hānabhāgīyasya khalvanantaraṃ dve utpadyete hānasthitibhāgīye /",
    "T07vabhdicu:6867": " sthitibhāgīyasya trīṇyanyatra nirvedhabhāgīyāt /",
    "T07vabhdicu:6868": " viśeṣabhāgīyasyāpi trīṇyanyatra hānabhāgīyāt /",
    "T07vabhdicu:6869": " nirvedhabhāgīyānantaraṃ tadevaikamiti //",
    "T07vabhdicu:6870": " vyutkrāntakasamāpattirarhato 'kopyadharmaṇaḥ /",
    "T07vabhdicu:6871": " sa khalveṣārhato 'kopyadharmaṇa eva niṣkleśatvātsamādhivaśitvācca /",
    "T07vabhdicu:6872": " dṛṣṭiprāptasya yadyapi tīkṣṇendriyatvātsamādhau vaśitvaṃ na tu niṣkleśā santatiḥ /",
    "T07vabhdicu:6873": " samayavimukto yadyapi niṣkleśo na tvasya samādhau vaśitvamiti /",
    "T07vabhdicu:6874": " kathaṃ punariyamutpādyate ?",
    "T07vabhdicu:6875": " tatprayogo dvidhā bhūmirgatvāgamyajigīṣayā // Abhidh-d_566 //",
    "T07vabhdicu:6876": " dharmabhūmyutkrameṇāṣṭau śuddhakākhyādanāsravam /",
    "T07vabhdicu:6877": " śuddhakācca tṛtīyaṃ svaṃ niṣṭhā śuddhācca nirmalam // Abhidh-d_567 //",
    "T07vabhdicu:6878": " 'gatve'tyanulomamaṣṭau bhūmīḥ samāpadya /",
    "T07vabhdicu:6879": " 'āgamye'ti pratilome samāpadya /",
    "T07vabhdicu:6880": " 'dvidhe'ti sāsravānāsravā /",
    "T07vabhdicu:6881": " 'jigīṣaye'ti jayaṃ cikīrṣandharmabhūmyutkrameṇa jetukāmaḥ /",
    "T07vabhdicu:6882": " śuddhakādanāsravaṃ 'śuddhakācca tṛtīyaṃ svaṃ /",
    "T07vabhdicu:6883": " '; 'niṣṭhā'; tu śuddhādanāsravam /",
    "T07vabhdicu:6884": " sa khalvevaṃ vijityānāsravāśca sapta paścātsāsravā prathamāddhyānātsāsravaṃ tṛtīyaṃ samāpadyate /",
    "T07vabhdicu:6885": " tasmādākāśānantyāyatanaṃ tasmādākiñcanyāyatanamevaṃ punaḥ pratilomaṃ nirjityānāsravā apyekavilaṅghitā anulomaṃ pratilomaṃ ca samāpadyate /",
    "T07vabhdicu:6886": " eṣa prayogo vyutkrāntasamāpatteḥ /",
    "T07vabhdicu:6887": " yadā tu prathamāḥ sāsravāḥ tṛtīyamanāsravaṃ dhyānaṃ samāpadyate tasmātsāsravamākāśānantyāyatanaṃ tasmādanāsravākiñcanyāyatanamevaṃ punaḥ pratilomam",
    "T07vabhdicu:6888": " tadā visabhāgatṛtīyadravyagamanādabhiniṣpannā bhavati /",
    "T07vabhdicu:6889": " ativiprakṛṣṭatvānna caturthaṃ samāpadyate /",
    "T07vabhdicu:6890": " tāṃ ca triṣu dvīpeṣu samāpadyate //",
    "T07vabhdicu:6891": " svordhvā evopajanyante dhyānārūpyabhavaḥ śubhāḥ /",
    "T07vabhdicu:6892": " bhavāgrasthastvagatyādau nirmalāmavalambate // Abhidh-d_568 //",
    "T07vabhdicu:6893": " bhavāgraṃ bhavāgre ca saṃmukhīkriyate /",
    "T07vabhdicu:6894": " adhaśca yāvatkāmadhātorevaṃ śeṣāṇi svasyāṃ ca bhūmāvadhaśceti /",
    "T07vabhdicu:6895": " ūrdhvo papanno nādharāṃ samāpattiṃ saṃmukhīkaroti vaiyarthyāt /",
    "T07vabhdicu:6896": " na hi tatrānāsravo mārgo 'sti saṃsāramūlatvāt /",
    "T07vabhdicu:6897": " na ca vinānāsraveṇa mārgeṇa tatratyāḥ kleśā hantuṃ śakyante /",
    "T07vabhdicu:6898": " caitanyarūpaṃ puruṣamālambya tadvairāgyamiti cet / na /",
    "T07vabhdicu:6899": " yuṣmatpuruṣasya kriyāvattve sattvānekatvaikatvopapatteḥ saṃsargidharmitvopapatteḥ buddhivaditi vijñānajñānopalabdhe ca..............................................ti",
    "T07vabhdicu:6900": " kasya punardhyānasya prāptyā kataradbhāvyate ?",
    "T07vabhdicu:6901": " tadanukramyate-",
    "T07vabhdicu:6902": " bālādyadhyānasaṃprāptau laukikasyaiva bhāvanā /",
    "T07vabhdicu:6903": " yadā khala pṛthagjanaḥ prathamaṃ dhyānaṃ labhate tadāsyānāgataṃ laukikameva bhāvyate /",
    "T07vabhdicu:6904": " ūṣmādivarjye cālabdhe dhyānāntarasamudbhave // Abhidh-d_569 //",
    "T07vabhdicu:6905": " caramabhavikasyoṣmādivarjite '.....................gikasvā(?)nucitam /",
    "T07vabhdicu:6906": " tatra dhyānāntare prathamaṃ sāsravameva bhāvyate /",
    "T07vabhdicu:6907": " ucite tu vairāgyalabdhatvānna bhāvyate /",
    "T07vabhdicu:6908": " ūṣmagatādiṣu tu na bhāvyate /",
    "T07vabhdicu:6909": " tānyeva dhyānāntarasaṃgṛhītāni bhāvyante prathamaṃ nānāgamyam //",
    "T07vabhdicu:6910": " vītarāgasya cālabdhe pūrvasāmantake tathā /",
    "T07vabhdicu:6911": " vītarāgasyānāgamye 'pyalabdhe 'nucite prathamaṃ bhāvyate......................a nāgamyasaṃgṛhītāni bhāvyante na prathamāryamārgasādṛśyāt /",
    "T07vabhdicu:6912": " viraktasya tu pūrvasya nirmalasyaiva bhāvanā // Abhidh-d_570 //",
    "T07vabhdicu:6913": " vītarāgasya tvāryasya prathamasyānāsravasyaiva bhāvanānyāme vā 'bhisamayāntikakṣaṇavarjyeṣu anāsravameva bhāvyate /",
    "T07vabhdicu:6914": " śaikṣasya ca dvābhyāṃ kṣaṇābhyāmakṣavivardhane bhavāgre ca saptadaśasu .................. /",
    "T07vabhdicu:6915": " evaṃ navaprakāratayākopyaprativedhe tatpṛṣṭhe ca yatkiñcidbhāvanāmayaṃ saṃmukhīkarotyalabdhaṃ tatrānāsravameva prathamaṃ bhāvyate nobhayabhāvanocyate",
    "T07vabhdicu:6916": " nyāmamārgānvayajñāne śaikṣasyākṣavivardhane /",
    "T07vabhdicu:6917": " ānantaryāhvaye mārge dṛṅmārge dvādaśakṣaṇāḥ // Abhidh-d_571 //",
    "T07vabhdicu:6918": " bhavāgrasya ca vairāgye kṣayajñānavivarjite /",
    "T07vabhdicu:6919": " ākopyā ................................ // Abhidh-d_572 //",
    "T07vabhdicu:6920": " āryasya kāmavairāgye carame muktivartmani /",
    "T07vabhdicu:6921": " jñānatraye trayākhye ca nyāme 'nāgamyavarjite // Abhidh-d_573 //",
    "T07vabhdicu:6922": " śaikṣasya rāgiṇaḥ pūrvatribhūmīndriyavardhane /",
    "T07vabhdicu:6923": " prayogamuktimārgeṣu kāmādyadhyānajasya ca // Abhidh-d_574 //",
    "T07vabhdicu:6924": " dvividhārhatvasaṃprāptau muktivartmani paścime /",
    "T07vabhdicu:6925": " viraktānāṃ ca śaikṣāṇāmavyagrānyatribhūjaye // Abhidh-d_575 //",
    "T07vabhdicu:6926": " bhāvanā dvividhasyāpi",
    "T07vabhdicu:6927": " ........................su sāsravānāsravasyāpi prathamasya dhyānasya bhāvanā bhavatīti /",
    "T07vabhdicu:6928": " nobhayasya tu bhāvanām /",
    "T07vabhdicu:6929": " anāgamyāśraye nyāma tadbhāgīyodbhavādiṣu // Abhidh-d_576 //",
    "T07vabhdicu:6930": " yadyanāgamyaṃ niḥśrito niyāmamavakrāmati,",
    "T07vabhdicu:6931": " tasyānāgamyameva bhāvyate na tu prathamaṃ dhyānaṃ kiñcidapi bhāvyate /",
    "T07vabhdicu:6932": " yadā khalvapyanāgamyānirvedhabhāgīyānyutpādayati................bhāvanayā bhāvyate na tu prathamaṃ dhyānaṃ darśanamārgasādṛśyādityāviṣkṛtametaditi",
    "T07vabhdicu:6933": " dvitīyādiṣvanenaiva vidhinābhyuhya yuktitaḥ /",
    "T07vabhdicu:6934": " abhidharmanayajñāne jñeyānāgatabhāvanā // Abhidh-d_577 //",
    "T07vabhdicu:6935": " dvitīyādiṣu khalvadhidhyāneṣvanayaiva prathamadhyānānāgatābhāvanānītyā tatra yuktimanusaratā yathātantrama............ /",
    "T07vabhdicu:6936": " dhyānaṃ kasya kimālambanamityata idamanukramyate /",
    "T07vabhdicu:6937": " sāsvādaḥ svabhavālambaḥ śubhaṃ dhyānaṃ samantadṛk /",
    "T07vabhdicu:6938": " ārupyāḥ kuśalā maulā nādholokāvalambinaḥ // Abhidh-d_578 //",
    "T07vabhdicu:6939": " āsvādanāsraṃprayuktaḥ svabhūmikaṃ bhavamālambate sāsravaṃ vastvityarthaḥ /",
    "T07vabhdicu:6940": " nādharāṃbhūmimālambate vītarāgatvānnottarāṃ tṛṣṇāparicchinnatvāt /",
    "T07vabhdicu:6941": " nānāsravaṃ kuśalatvaprasaṅgāt /",
    "T07vabhdicu:6942": " kuśalaṃ tu dhyānaṃ śuddhakamanāsravaṃ vā sarvālambanaṃ yatkiñcidasti saṃskṛtamasaṃskṛtaṃ vā /",
    "T07vabhdicu:6943": " maulānāṃ tu kuśalārūpyāṇāmadhobhūmikaṃ ca sāsravaṃ vastu nālambanam /",
    "T07vabhdicu:6944": " svabhūmyordhvabhūmyālambanatvāt /",
    "T07vabhdicu:6945": " anāsravaṃ tvālambanam /",
    "T07vabhdicu:6946": " sarvānvayajñānapakṣo na dharmajñānapakṣo nādhobhūminirodhaḥ /",
    "T07vabhdicu:6947": " sāmantakānantaryamārgāṇāṃ tvadharābhūmirālambanam //",
    "T07vabhdicu:6948": " eṣāñca punastrividhānāṃ dhyānārūpyāṇām",
    "T07vabhdicu:6949": " dhyānārūpyaiḥ prahīyante nirmalairmānaso malāḥ /",
    "T07vabhdicu:6950": " adhobhūmestu labhyante sāmantairapi śuddhakaiḥ // Abhidh-d_579 //",
    "T07vabhdicu:6951": " anāsraveṇaiva dhyānārūpyeṇa kleśāḥ prahīyante na kuśalena /",
    "T07vabhdicu:6952": " kuta eva kliṣṭena ?",
    "T07vabhdicu:6953": " vītarāgavannādhaḥ prahīyante tasyaiva tadapratipakṣatvāt,",
    "T07vabhdicu:6954": " na svabhūmau (Jaini_423)",
    "T07vabhdicu:6955": " viśiṣṭarataratvānnorddhvamiti /",
    "T07vabhdicu:6956": " dhyānārūpyasāmantakena śuddhakenāpi kleśāḥ prahīyante 'dhobhūmipratipakṣatvāt //",
    "T07vabhdicu:6957": " punaśca / sarvaṃ samādhiṃ saṃkalayya trayaḥ samādhaya uktāḥ sūtre-",
    "T07vabhdicu:6958": " savitarkavicārādyāstrayaḥ proktāḥ samādhayaḥ /",
    "T07vabhdicu:6959": " dhyānāntare sa cārodhaḥ sadvayo 'nyatra nirdvayaḥ // Abhidh-d_580 //",
    "T07vabhdicu:6960": " “savitarkaḥ savicāraḥ samādhiḥ avitarko vicāramātro 'vitarko 'vicāraḥ” iti /",
    "T07vabhdicu:6961": " tatra dhyānāntaraṃ tāvadavitarko vicāramātraḥ /",
    "T07vabhdicu:6962": " satatodhaḥ savitarkaḥ savicāraḥ samāviḥ /",
    "T07vabhdicu:6963": " paratastvavitarko 'vicāraśca //",
    "T07vabhdicu:6964": " punaḥ",
    "T07vabhdicu:6965": " sāsravānāsravaścānya ekādaśabhuvastrayaḥ /",
    "T07vabhdicu:6966": " āryākāramatidyotāḥ śūnyatādyaḥ samādhayaḥ // Abhidh-d_581 //",
    "T07vabhdicu:6967": " śūnyatābhidheyaḥ samādhirapraṇihita animittaśca tṛtīyaḥ //",
    "T07vabhdicu:6968": " katamaiḥ punareta āryākārāḥ..........................vat ṣoḍaśabhirākārairityatastrayo 'pyanityatādiṣoḍaśākāramatidyotāḥ(?) /",
    "T07vabhdicu:6969": " pratyekaṃ tu",
    "T07vabhdicu:6970": " daśāpraṇihitākārāḥ śūnyatāyā dvayaṃ matam /",
    "T07vabhdicu:6971": " animitto 'mṛtākāraiścaturbhiḥ saṃpravartate // Abhidh-d_582 //",
    "T07vabhdicu:6972": " apraṇihitaḥ khalu samādhiranityaduḥkhākārābhyāṃ saṃprayuktaścaturbhiḥ samudayākāraiścaturbhiśca mārgākāraiḥ..............................tānātmākārābhyāṃ saṃprayuktaḥ /",
    "T07vabhdicu:6973": " animittaḥ samādhirnirodhākāraiścaturbhirnirodhākārādibhiḥ saṃprayuktaḥ //",
    "T07vabhdicu:6974": " vimukterdviprakārāyāḥ prāptaye nirmalāḥ punaḥ /",
    "T07vabhdicu:6975": " vimokṣasu(mu ?)",
    "T07vabhdicu:6976": " khaśabdena ta evāviṣkṛtāstrayaḥ // Abhidh-d_583 //",
    "T07vabhdicu:6977": " rāgavirāgāccetovimuktiravidyāvirāgāt prajñāvimuktiḥ /",
    "T07vabhdicu:6978": " tasya vimuktidvayasya.................āviṣkṛtāni /",
    "T07vabhdicu:6979": " tatra śūnyatāyāḥ saṃprayuktaḥ samādhiḥ śūnyatāsamādhiḥ /",
    "T07vabhdicu:6980": " na praṇidhatte bhavamityapraṇihitaḥ /",
    "T07vabhdicu:6981": " daśanimittāpagamādanimittaṃ tadālambanasamādhiranimittaḥ // punaḥ",
    "T07vabhdicu:6982": " trayo 'parasamādhyākhyā śūnyatāśūnyatādayaḥ /",
    "T07vabhdicu:6983": " teṣāṃ trayāṇāṃ samādhīnāmutsargopāyapradarśanārthaṃ śūnyatāśūnyatādayaḥ trayaḥ samādhayo 'bhidharmebhihitāḥ /",
    "T07vabhdicu:6984": " dvayamālambate 'śaikṣaṃ śūnyato 'nityatastathā // Abhidh-d_584 //",
    "T07vabhdicu:6985": " kṣayamapratisaṃkhyākhyamantyo gṛhṇāti śāntataḥ /",
    "T07vabhdicu:6986": " śūnyatādyālambanatvāttannāma aśaikṣaṃ samādhiṃ dvāvaparasamādhī ālambete /",
    "T07vabhdicu:6987": " śūnyatāśūnyatā aśaikṣaṃ śūnyatāsamādhimālambate śūnyākāreṇa /",
    "T07vabhdicu:6988": " apraṇihitāpraṇihito 'pyaśaikṣamapraṇihitam anityākāreṇa /",
    "T07vabhdicu:6989": " na duḥkhato na hetvādito 'nāsravasya atallakṣaṇatvāt /",
    "T07vabhdicu:6990": " na mārgākārairdūṣaṇīyatvāt /",
    "T07vabhdicu:6991": " animittānimittatvāt samādhiraśaikṣasyānimittasyāpratisaṃkhyānirodhamālambate /",
    "T07vabhdicu:6992": " śāntākāreṇānāsravasya pratisaṃkhyānirodhābhāvāt /",
    "T07vabhdicu:6993": " na nirodhapraṇītaniḥsaraṇākārairanityatānirodhasādhāraṇatvādavyākṛtatvādavisaṃyogācca /",
    "T07vabhdicu:6994": " te punarete samādhayaḥ",
    "T07vabhdicu:6995": " ekādaśabhuvaḥ sarve sāsravā nṛṣvakopinaḥ // Abhidh-d_585 //",
    "T07vabhdicu:6996": " tatra sāsravā āryamārgadveṣitvānmanuṣyeṣūtpādyante /",
    "T07vabhdicu:6997": " akopyasyārhataḥ ekādaśabhuvaśca saptasāmantakāni hitvānyāsvekādaśasu bhūmiṣu kāmadhātvanāgamyadhyānāntaradhyānārūpyeṣu /",
    "T07vabhdicu:6998": " punaḥ",
    "T07vabhdicu:6999": " samādhibhāvanādhyānaṃ sukhāya prathamaṃ śubham /",
    "T07vabhdicu:7000": " darśanāyākṣyabhijñoktā prajñābhedāya yātnikāḥ // Abhidh-d_586 //",
    "T07vabhdicu:7001": " “catasraḥ khalu samādhibhāvanāḥ /",
    "T07vabhdicu:7002": " asti samādhibhāvanā āsevitā bhāvitā bahulīkṛtā dṛṣṭadharmavihārāya saṃvartate” iti vistaraḥ /",
    "T07vabhdicu:7003": " kuśalaṃ khalu (Jaini_426)",
    "T07vabhdicu:7004": " prathamaṃ dhyānaṃ śuddhakamanāsravaṃ vā dṛṣṭadharmasukhavihārāya samādhibhāvanā /",
    "T07vabhdicu:7005": " tadadhikatvāt anyānyapi jñeyāni /",
    "T07vabhdicu:7006": " nāvaśyaṃ samparāyasukhavihārāya,",
    "T07vabhdicu:7007": " parihīṇordhvopapannaḥ parinirvitatadabhāvāt /",
    "T07vabhdicu:7008": " divyacakṣurabhijñādarśanāya samādhibhāvanā /",
    "T07vabhdicu:7009": " prayogajāḥ khalu sarve guṇāstraidhātukānāsravāḥ prajñāprabhedāya samādhibhāvanāḥ //",
    "T07vabhdicu:7010": " yo 'ntyo vajropame dhyāne sarvakleśakṣayāya sā /",
    "T07vabhdicu:7011": " yaścaturthe dhyāne vajropamaḥ samādhiḥ sa āsravakṣayāya samādhibhāvanā /",
    "T07vabhdicu:7012": " sūtraṃ caitatsamākhyātaṃ buddhenātmopanāyikam // Abhidh-d_587 //",
    "T07vabhdicu:7013": " ataścaturthameva dhyānamuktamiti //",
    "T07vabhdicu:7014": " abhidharmapradīpe vibhāṣāprabhāyāṃ vṛttau aṣṭamasyādhyāyasya tṛtīyaḥ pādaḥ samāptaḥ //",
    "T07vabhdicu:7015": " aṣṭamādhyāye",
    "T07vabhdicu:7016": " caturthapādaḥ /",
    "T07vabhdicu:7017": " nirdiṣṭāḥ samādhayaḥ /",
    "T07vabhdicu:7018": " ataḥ paraṃ samādhisanniśritā guṇā nirdiśyante /",
    "T07vabhdicu:7019": " apramāṇāki catvāri maitrī karuṇā muditopekṣā ca /",
    "T07vabhdicu:7020": " apramāṇāḥ, sattvādhiṣṭhānapravṛtterapramāṇapuṇyanirvartakatvādaprameyeṣu phalahetutvācca /",
    "T07vabhdicu:7021": " athāpramāṇānāṃ kaḥ svabhāvaḥ ?",
    "T07vabhdicu:7022": " caturṇāmapramāṇānāṃ maitryadveṣastathā kṛpā /",
    "T07vabhdicu:7023": " muditā prītirekeṣāmupekṣālobha iṣyate // Abhidh-d_588 //",
    "T07vabhdicu:7024": " adveṣasvabhāvā maitrī /",
    "T07vabhdicu:7025": " tathā karuṇā adveṣasvabhāvā /",
    "T07vabhdicu:7026": " kastarhyetayorapramāṇayorviśeṣaḥ ?",
    "T07vabhdicu:7027": " ubhayoradveṣātmakatve 'pi maitrī sattvāparityāgavartino dveṣasya pratipakṣo harṣākārapravṛttā ca /",
    "T07vabhdicu:7028": " karuṇā tāḍanapīḍanābhiprāyavartino dveṣasya pratipakṣo dainyākārapravṛttā ca /",
    "T07vabhdicu:7029": " ityasti viśeṣaḥ /",
    "T07vabhdicu:7030": " “somanasyasvabhāvāmuditā” iti paurāṇāḥ /",
    "T07vabhdicu:7031": " upekṣāpyalobhātmakaiva /",
    "T07vabhdicu:7032": " eṣo 'pramāṇānāṃ svabhāvaḥ /",
    "T07vabhdicu:7033": " kasmāccatvāryeva na nyūnānyadhikāni vā ?",
    "T07vabhdicu:7034": " vyāpādasya vihiṃsāyā aratestṛḍdviṣastathā /",
    "T07vabhdicu:7035": " pratipakṣo 'yamākhyāto damanārthaṃ svacetasaḥ // Abhidh-d_589 //",
    "T07vabhdicu:7036": " sūtra uktam- “maitrī āsevitā bhāvitā bahulīkṛtā vyāpādaprahāṇāya saṃvartate /",
    "T07vabhdicu:7037": " karuṇā vihiṃsāprahāṇāya /",
    "T07vabhdicu:7038": " aratiprahāṇāya muditā kāmarāgavyāpādaprahāṇāyopekṣā // “",
    "T07vabhdicu:7039": " vṛttiḥ punardraṣṭavyā-",
    "T07vabhdicu:7040": " sukhādhāne sukhā maitrī duḥkhanāśonmukhī kṛpā /",
    "T07vabhdicu:7041": " muditā modanānimnā sattvā ebhyeva paścimā // Abhidh-d_590 //",
    "T07vabhdicu:7042": " draṣṭavyā vṛttireteṣāṃ",
    "T07vabhdicu:7043": " ākārastu punaḥ kathaṃ pratipattavya iti /",
    "T07vabhdicu:7044": " tadapadiśyate-",
    "T07vabhdicu:7045": " ākāraiḥ sukhitādi bhiḥ /",
    "T07vabhdicu:7046": " sukhitā vata santu sattvā iti manasi kurvan maitrīṃ samāpadyate /",
    "T07vabhdicu:7047": " duḥkhitā vata sattvā iti karuṇām /",
    "T07vabhdicu:7048": " modantāṃ vata sattvā iti muditām /",
    "T07vabhdicu:7049": " sattvā ityeva manasi kurvannupekṣāṃ samāpadyate mādhyasthyāt /",
    "T07vabhdicu:7050": " ebhyastvanyatamenāpi brahmasāyujyamaśnute // Abhidh-d_591 //",
    "T07vabhdicu:7051": " ebhyo 'pramāṇebhya ekenāpi bhāvitena brahmatvaṃ pratilabhyata iti //",
    "T07vabhdicu:7052": " kimālambanā apramāṇāḥ,",
    "T07vabhdicu:7053": " kati bhūmikā vetyapadiśyate-",
    "T07vabhdicu:7054": " nṛṣu kāmāvalambīni dhyānayormuditāhvayoḥ /",
    "T07vabhdicu:7055": " ṣaḍbhaumāni tadanyāni kecidicchanti saptasu // Abhidh-d_592 //",
    "T07vabhdicu:7056": " maitrīkaruṇāmuditāstrayaḥ kāmāvacarasattvālambanāḥ /",
    "T07vabhdicu:7057": " upekṣā aniyatā iti /",
    "T07vabhdicu:7058": " yeṣāṃ tāvadbhāvanāmayānyetāni muditā ca saumanasyendriyaṃ teṣāṃ prathamadvitīyayordhyānayormuditā /",
    "T07vabhdicu:7059": " nordhvaṃ saumanasyendriyābhāvāt /",
    "T07vabhdicu:7060": " anyāni trīṇyapramāṇāni ṣaṭsu bhūmiṣvanāgamye dhyānāntare caturṣu dhyāneṣu /",
    "T07vabhdicu:7061": " kecit punaḥ cintāmayānyapyetāni pramodyaṃ ca prīterdharmāntaraṃ iti teṣāṃ saptabhūmikā /",
    "T07vabhdicu:7062": " prāmodyasya vedanādvayasaṃyogitvāt /",
    "T07vabhdicu:7063": " uktānyapramāṇāni //",
    "T07vabhdicu:7064": " atha kati vimokṣāḥ /",
    "T07vabhdicu:7065": " vimokṣāḥ kathitā aṣṭau teṣāṃ dvāvaśubhātmakau /",
    "T07vabhdicu:7066": " tāvādyadhyānayorantye tṛtīyo 'lobhalakṣaṇaḥ // Abhidh-d_593 //",
    "T07vabhdicu:7067": " rūpī rūpāṇi paśyatīti prathamo vimokṣaḥ /",
    "T07vabhdicu:7068": " ādhyātmamarūpasaṃjñī bahirdhā rūpāṇi paśyatīti dvitīyo vimokṣaḥ /",
    "T07vabhdicu:7069": " śubhaṃ vimokṣaṃ kāyeṇa sākṣātkṛtvopasampadya viharatīti tṛtīyaḥ /",
    "T07vabhdicu:7070": " teṣāṃ dvāvaśubhasvabhāvau prathamau tadākāratvād bhūmitaśca tau sasāmantakayoḥ prathamadvitīyayordhyānayordhyānāntare ca /",
    "T07vabhdicu:7071": " sasāmantake caturthe dhyāne śubho vimokṣaḥ /",
    "T07vabhdicu:7072": " ca cālobhasvabhāva eva na tvaśubhātmakaḥ,",
    "T07vabhdicu:7073": " tacchubhākārapravṛttatvāt /",
    "T07vabhdicu:7074": " saparivārāstvete pañcaskandhasvabhāvāḥ //",
    "T07vabhdicu:7075": " catvāraḥ kuśalārūpā vimokṣākhyā samāhitāḥ /",
    "T07vabhdicu:7076": " nirodhākhyasamāpattirvimokṣaḥ kathito 'ṣṭamaḥ // Abhidh-d_594 //",
    "T07vabhdicu:7077": " catvāro 'nye vimokṣāḥ samāhitāḥ kuśalā evārūpyāḥ draṣṭavyāḥ /",
    "T07vabhdicu:7078": " saṃjñāveditanirodhastvaṣṭamo vimokṣaḥ /",
    "T07vabhdicu:7079": " vaimukhyārtho hi vimokṣārthaḥ,",
    "T07vabhdicu:7080": " nirodhasamāpattiḥ;",
    "T07vabhdicu:7081": " sarvasālambanapravṛttivaimukhyāt //",
    "T07vabhdicu:7082": " tasyāstu saṃmukhībhāvaḥ sūkṣmasūkṣmādanantaram /",
    "T07vabhdicu:7083": " trividhaṃ hi bhāvāgrikaṃ cittaṃ saṃjñāsūkṣmasūkṣmākhyabhedāt /",
    "T07vabhdicu:7084": " etadyathākramamaudārikam /",
    "T07vabhdicu:7085": " (Jaini_431) ataḥ sūkṣmasūkṣmākhyaṃ bhavāgrānantaraṃ tāṃ samāpattiṃ samāpadyante /",
    "T07vabhdicu:7086": " tathā samāpannānāṃ tu",
    "T07vabhdicu:7087": " vyutthānacittamapyasyāḥ svaṃ śuddhaṃ nirmalaṃ tvadhaḥ // Abhidh-d_595 //",
    "T07vabhdicu:7088": " sāsravānāsravatvāt /",
    "T07vabhdicu:7089": " tadvyutthānacittasya sāsraveṇa cedvyuttiṣṭhate bhāvāgrikeṇa /",
    "T07vabhdicu:7090": " anāsraveṇa cedākiñcanyāyatanabhūmikena //",
    "T07vabhdicu:7091": " athaiva vimokṣāḥ kiṃ viṣayāḥ ?",
    "T07vabhdicu:7092": " kāmāvacaradṛśyārthā vimokṣāḥ prathamāstrayaḥ /",
    "T07vabhdicu:7093": " kāmāvacaraṃ rūpāvacarameṣāmālambanaṃ yathāyogamaśubhataḥ śubhataśca /",
    "T07vabhdicu:7094": " anye tvanvayadhīpakṣasvordhvaduḥkhādyavekṣiṇāḥ // Abhidh-d_596 //",
    "T07vabhdicu:7095": " ārūpyavimokṣāṇāṃ svabhūmyūrdhvabhūmikaṃ duḥkhamālambanaṃ taddhetunirodhau ca /",
    "T07vabhdicu:7096": " sarvacānvayajñānapakṣyo mārga ūrdhvādharabhūmisaṃgṛhītaḥ,",
    "T07vabhdicu:7097": " apratisaṃkhyānirodhaśca /",
    "T07vabhdicu:7098": " uktā vimokṣāḥ //",
    "T07vabhdicu:7099": " sūtre 'bhibhavasaṃjñākhyaṃ proktamāyatanāṣṭakam /",
    "T07vabhdicu:7100": " vimokṣādhikavṛttyetaccittaiśvaryapradarśakam // Abhidh-d_597 //",
    "T07vabhdicu:7101": " sūtre bhagavatā aṣṭau abhibhavāyatanānyākhyātāni “adhyātmaṃ rūpasaṃjñī (Jaini_432)",
    "T07vabhdicu:7102": " bahirdhā rūpāṇi paśyati suvarṇadurvarṇāni khalu rūpāṇi abhibhūya jānāti,",
    "T07vabhdicu:7103": " abhibhūya paśyati,",
    "T07vabhdicu:7104": " evaṃ saṃjñī ca bhavatīdaṃ prathamamabhibhvāyatanam /",
    "T07vabhdicu:7105": " adhyātmaṃ rūpasaṃjñī bahirdhā rūpāṇi paśyatyapramāṇāni suvarṇadurvarṇānīti vistaro yāvadidaṃ dvitīyamabhibhvāyatanam /",
    "T07vabhdicu:7106": " evamadhyātmamarūpasaṃjñī bahī rūpāṇi paśyati parīttānyapramāṇāni ceti catvāri /",
    "T07vabhdicu:7107": " adhyātmamarūpasaṃjñyeva ca bahirdhā rūpāṇi paśyati nīlapītalauhitāvadāta.......“...............",
    "T07vabhdicu:7108": " ........... abhidharmadīpe vibhāṣāprabhāyāṃ vṛttau aṣṭamasyādhyāyasya caturthaḥ pādaḥ samāptaḥ //",
    "T07vabhdicu:7109": " aṣṭamo 'dhyāyaḥ samāptaḥ //",
    "T07vabhdicu:7110": " abhidharmadīpe vibhāṣāprabhāvṛttiḥ samāptā //"
}