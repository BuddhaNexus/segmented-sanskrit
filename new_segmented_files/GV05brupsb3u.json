{
    "GV05brupsb3u:0": " janako ha vaideha ityādi yājñavalkoyaṃ kāṇḍamārabhyate /",
    "GV05brupsb3u:1": " upapattipradhānatvādatikrāntena madhukāṇḍena samānārthatve 'pi sati na punaruktatā /",
    "GV05brupsb3u:2": " madhukāṇḍaṃ hyāgemapradhānam /",
    "GV05brupsb3u:3": " āgamopapattī hyātmaikatvaprakāśanāya pravṛtte śaknutaḥ karatalagatabilvamiva darśayitum /",
    "GV05brupsb3u:4": " śrotavyo mantavya iti hyuktam /",
    "GV05brupsb3u:5": " tasmādāgamārthasyaiva parīkṣāpūrvakaṃ nirdhāraṇāya yājñavalkīyaṃ kāṇḍamupapattipradhānamārabhyate /",
    "GV05brupsb3u:6": " ākhyāyikā tu vijñānastutyarthopāyavidhiparā vā /",
    "GV05brupsb3u:7": " prasiddho hyupāyo vidvadbhiḥ śāstreṣu ca dṛṣṭo dānam /",
    "GV05brupsb3u:8": " dānena hṛyupanamante prāṇinaḥ /",
    "GV05brupsb3u:9": " prabhūtaṃ hiraṇyaṃ gosahasradānaṃ cehopalabhyate /",
    "GV05brupsb3u:10": " tasmādanyapareṇāpi śāstreṇa vidyāprāptyupāyadānapradarśanārthā'khyāyikā'rabdhā /",
    "GV05brupsb3u:11": " api ca tadvidyasaṃyogastaiśva saha vādakaraṇaṃ vidyāprāptyupāyo nyāyavidyāyāṃ dṛṣṭaḥ /",
    "GV05brupsb3u:12": " taccāsminnadyāye prābalyena pradarśyate /",
    "GV05brupsb3u:13": " pratyakṣā ca vidvatsaṃyoge prajñāvṛddhiḥ /",
    "GV05brupsb3u:14": " tasmādvidyāprāptyupāyapradarśanārthaivākhyāyikā /",
    "GV05brupsb3u:15": " START BrhUp 3,1.1",
    "GV05brupsb3u:16": " janako ha vaideho bahudakṣiṇena yajñeneje /",
    "GV05brupsb3u:17": " tatra ha kurupañcālānāṃ brāhmaṇā abhisametā babhūvuḥ /",
    "GV05brupsb3u:18": " tasya ha janakasya vaidehasya vijijñāsā babhūva -- kaḥ svid eṣāṃ brāhmaṇānām anūcānatama iti /",
    "GV05brupsb3u:19": " sa ha gavāṃ sahasram avarurodha /",
    "GV05brupsb3u:20": " daśadaśa pādā ekaikasyāḥ śṛṅgayor ābaddhā babhūvuḥ // BrhUp_3,1.1 //",
    "GV05brupsb3u:21": " BrhUpBh_3,1.1 janako nāma ha kila samrāḍrājā babhūva videhānāṃ tatra bhavo vaidehaḥ /",
    "GV05brupsb3u:22": " sa ca bahudakṣiṇena yajñena śākhāntaraprasiddho vā bahudakṣiṇo nāma yajño 'śvamedho vā dakṣiṇābāhulyādbahudakṣiṇa ihocyate teneje 'yajat /",
    "GV05brupsb3u:23": " tatra tasminyajñe nimantritā darśanakāmā vā kurūṇāṃ deśānāṃ pañcālānāṃ ca brāhmaṇāsteṣu hi viduṣāṃ bāhulyaṃ prasiddhamabhisametā abhisaṃgatā babhūvuḥ /",
    "GV05brupsb3u:24": " tatra mahāntaṃ vidvatsamudāyaṃ dṛṣṭvā tasya ha kila janakasya vaidehasya yajamānasya ko nu khalvatra brahmiṣṭha iti viśeṣeṇa jñātumicchā vijijñāsā babhūva /",
    "GV05brupsb3u:25": " kathaṃ, kaḥsvitko nu khalveṣāṃ brāhmaṇānāmanūcānatamaḥ sarva ime 'nūcānāḥ kaḥsvideṣāmatiśayenānūcāna iti /",
    "GV05brupsb3u:26": " sa hānūcānatamaviṣayotpannijijñāsaḥ saṃstadvijñānopāyārthaṃ gavāṃ sahasraṃ prathamavayasāmavarurodha goṣṭhe 'varodhaṃ kārayāmāsa /",
    "GV05brupsb3u:27": " kiṃviśiṣṭāstā gāvo 'varuddhā ityucyate /",
    "GV05brupsb3u:28": " palacaturthabhāgaḥ pādaḥ suvarṇasya /",
    "GV05brupsb3u:29": " daśa daśa pādā ekaikasyā goḥ śṛṅgayorābaddhā babhūvuḥ /",
    "GV05brupsb3u:30": " pañca pañca pādā ekaikasmiñśṛṅge //1//",
    "GV05brupsb3u:31": " START BrhUp 3,1.2",
    "GV05brupsb3u:32": " tān hovāca -- brāhmaṇā bhagavanto yo vo brahmiṣṭhaḥ sa etā gā udajatām iti /",
    "GV05brupsb3u:33": " te ha brāhmaṇā na dadhṛṣuḥ /",
    "GV05brupsb3u:34": " atha ha yājñavalkyaḥ svam eva brahmacāriṇam uvāca -- etāḥ saumyodaja sāmaśravā3 iti /",
    "GV05brupsb3u:35": " tā hodācakāra /",
    "GV05brupsb3u:36": " te ha brāhmaṇāś cukrudhuḥ:",
    "GV05brupsb3u:37": " -- kathaṃ nu no brahmiṣṭho bruvīteti /",
    "GV05brupsb3u:38": " atha ha janakasya vaidehasya hotāśvalo babhūva /",
    "GV05brupsb3u:39": " sa hainaṃ papraccha -- tvaṃ nu khalu no yājñavalkya brahmiṣṭho 'sī3 iti /",
    "GV05brupsb3u:40": " sa hovāca -- namo vayaṃ brahmiṣṭhāya kurmo gokāmā eva vayaṃ sma iti /",
    "GV05brupsb3u:41": " taṃ ha tata eva praṣṭuṃ dadhre hotāśvalaḥ // BrhUp_3,1.2 //",
    "GV05brupsb3u:42": " BrhUpBh_3,1.2 gā evamavarudhya brāhmaṇāṃstānhovāca /",
    "GV05brupsb3u:43": " he brāhmaṇā bhagavanta ityāmantratha yo vo yuṣmākaṃ brahmiṣṭhaḥ sarve yūyaṃ brahmāṇo 'tiśayena yuṣmākaṃ brahmā yaḥ sa etā gā udajatāmutkālayatu svagṛhaṃ prati /",
    "GV05brupsb3u:44": " te ha brāhmaṇā na dadhṛṣuḥ ha kilaivamuktā brāhmaṇā brahmiṣṭhatāmātmanaḥ pratijñātuṃ na dadhṛpurna pragalbhāḥ saṃvṛttāḥ /",
    "GV05brupsb3u:45": " apragalbhabhūteṣu brāhmaṇeṣvatha ha yājñavalkyaḥ svamātmīyameva brahmacāriṇamantevāsinamuvāca- etā gā he somyodajodgamayāsmadgṛhān prati,",
    "GV05brupsb3u:46": " he sāmaśravaḥ- sāmavidhiṃ hi śṛṇotyator'yāccaturvedo yājñavalkyaḥ /",
    "GV05brupsb3u:47": " tā gā hodācakārotkālitavānācāryagṛhaṃ prati /",
    "GV05brupsb3u:48": " yājñavalkyena brahmiṣṭhapaṇasvīkaraṇena ātmano brahmiṣṭhatā pratijñātā,",
    "GV05brupsb3u:49": " iti te ha cukrudhuḥ kruddhavanto brāhmaṇāḥ /",
    "GV05brupsb3u:50": " teṣāṃ krodhābhiprāyamācaṣṭe- kathaṃ no 'smākaṃ ekaikapradhānānāṃ brahmiṣṭho 'smīti bruvīteti /",
    "GV05brupsb3u:51": " atha haivaṃ kruddheṣu brāhmaṇeṣu janakasya yajamānasya hotā ṛtvigaśvalo nāma babhūva āsīt /",
    "GV05brupsb3u:52": " sa enaṃ yājñavalkyam,",
    "GV05brupsb3u:53": " brahmiṣṭhābhimānī rājāśrayatvāccadhṛṣṭaḥ,",
    "GV05brupsb3u:54": " yājñavalkyaṃ papraccha pṛṣṭavān /",
    "GV05brupsb3u:55": " katham? tvaṃ nu khalu no yājñavalkya brahmiṣṭho 'sī 3 iti /",
    "GV05brupsb3u:56": " plutirbhartsanārthā /",
    "GV05brupsb3u:57": " sa hovāca yājñavalkyaḥ- namaskarmo vayaṃ brahmiṣṭhāya,",
    "GV05brupsb3u:58": " idānīṃ gokāmāḥ smo vayamiti /",
    "GV05brupsb3u:59": " taṃ brahmiṣṭhapratijñaṃ santaṃ tata eva brahmiṣṭhapaṇasvīkaraṇāt praṣṭuṃ dadhre dhṛtavān mano hotā aśvalaḥ //2//",
    "GV05brupsb3u:60": " START BrhUp 3,1.3",
    "GV05brupsb3u:61": " yājñavalkyeti hovāca -- yad idaṃ sarvaṃ mṛtyunāptaṃ sarvaṃ mṛtyunābhipannaṃ kena yajamāno mṛtyor āptim atimucyata iti /",
    "GV05brupsb3u:62": " hotrartvijāgninā vācā /",
    "GV05brupsb3u:63": " vāg vai yajñasya hotā /",
    "GV05brupsb3u:64": " tad yeyaṃ vāk so 'yam agniḥ sa hotā sā muktiḥ sātimuktiḥ // BrhUp_3,1.3 //",
    "GV05brupsb3u:65": " BrhUpBh_3,1.3 yājñavalkyeti hovāca /",
    "GV05brupsb3u:66": " tatra madhukāṇḍe pāḍaktena karmaṇā darśanasaptuccitena yajamānasya mṛtyoratyayo vyākhyāta udgīthaprakaraṇe saṅkṣepataḥ /",
    "GV05brupsb3u:67": " tasyaiva parīkṣāviṣayo 'yamititadgatadarśanaviśeṣārtho 'yaṃ vistara ārabhyate /",
    "GV05brupsb3u:68": " yadidaṃ sādhanajātam asya karmaṇa ṛtvigagnyādi mṛtyunā karmalakṣaṇena svābhāvikāsaṅgasahitena āptaṃ jyāptam,",
    "GV05brupsb3u:69": " na kevalaṃ vyāptamabhiṣannaṃ ca mṛtyunā baśīkṛtaṃ ca /",
    "GV05brupsb3u:70": " kena darśanalakṣaṇena sādhanena yajamāno mṛtyorāptimati mṛtyugacaratvam atikramya mucyate svatantro mṛtyoravaśo bhavatītyarthaḥ /",
    "GV05brupsb3u:71": " nanūdgītha evābhihitaṃ yenātimucyatemukhyaprāṇātmadarśaneneti /",
    "GV05brupsb3u:72": " bāḍhamuktam,",
    "GV05brupsb3u:73": " yo 'nukto viśeṣastatra,",
    "GV05brupsb3u:74": " tadartho 'yamārambha ityadoṣaḥ /",
    "GV05brupsb3u:75": " hotrartvijāgninā vācetyāha yājñavalkyaḥ /",
    "GV05brupsb3u:76": " etasyārthaṃvyācaṣṭe /",
    "GV05brupsb3u:77": " kaḥ punarhetā yena mṛtyumatikāmati?",
    "GV05brupsb3u:78": " ityucyate-vāgvai yajñasya yajamānasya“yajño vai yajamānaḥ“iti śruteḥ /",
    "GV05brupsb3u:79": " yajñasya yajamānasya yāvāksaiva hotādhiyajñe /",
    "GV05brupsb3u:80": " katham? tatatrayeyaṃvanga yajñasyayajamānasya so 'yaṃ prasiddho 'gniradhidaivatam /",
    "GV05brupsb3u:81": " tadetatvyannaprakaraṇevyākhyātam /",
    "GV05brupsb3u:82": " sa cāgnirhetā“agnirvai hotā“iti śruteḥ /",
    "GV05brupsb3u:83": " yadetad yajñasya sādhanadvayamhotā catviṅg adhiyajñam,",
    "GV05brupsb3u:84": " adhyātmaṃ ca vāk etadubhayaṃ sādhanadvayaṃ paricchinnaṃ mṛtyunā āptaṃ svābhāvikājñānāsaṅgaprayuktena karmaṇā mṛtyunā pratikṣaṇamanyathātvamāpadyamānaṃ vaśīkṛtam /",
    "GV05brupsb3u:85": " tad anenādhidaivatarūpeṇāgninā'dṛśyamānaṃ'yajamānasya yajñasya sṛtyoratimuktaye bhavati /",
    "GV05brupsb3u:86": " tadetadāha-sa muktiḥ sa hotā agnirmuktiḥ,",
    "GV05brupsb3u:87": " agnisvarūpadarśanameva muktiḥ /",
    "GV05brupsb3u:88": " yadaiva sādhanadvayamagnirūpeṇa gaśyati,",
    "GV05brupsb3u:89": " tadānīmeva hi svābhāvikādāsaṅgānmṛtyorvimucyate ādhyātmikāt paricchinnarūpādādhibhautikācca /",
    "GV05brupsb3u:90": " tasmāt sa hotā agnirūpeṇa dṛṣṭo muktirmuktisādhanaṃ yajamānasya /",
    "GV05brupsb3u:91": " sā atimuktiḥ-yaiva ca muktiḥ sātimuktiḥ,",
    "GV05brupsb3u:92": " atimuktisādhanamityarthaḥ /",
    "GV05brupsb3u:93": " sādhanadvayasya paricchinnasya yā adhidevatārūpeṇāparicchinnenāgnirūpeṇa dṛṣṭiḥ, sā muktiḥ /",
    "GV05brupsb3u:94": " yāsau muktiradhidevatādṛṣṭiḥ saiva,",
    "GV05brupsb3u:95": " adhyātmādhibhūtaparicchedaviṣayāsaṅgāspadaṃ mṛtyumatikramya adhidevatātvasyāgnibhāvasya prāptiryā phalabhūtā,",
    "GV05brupsb3u:96": " sā atimuktirityucyate /",
    "GV05brupsb3u:97": " tasyā atimuktermuktireva sādhanamiti kṛtvā sā atimuktirityāha /",
    "GV05brupsb3u:98": " yajamānasya hyatimuktirvāgādīnāmagnyādibhāva ityudgīthaprakaraṇe vyākhyātam /",
    "GV05brupsb3u:99": " tatra sāmānyena mukhyaprāṇadarśanamātraṃ muktisādhanamuktam,",
    "GV05brupsb3u:100": " na tadviśeṣaḥ /",
    "GV05brupsb3u:101": " vāgādīnām agnyādidarśanamiha viśeṣo varṇyate /",
    "GV05brupsb3u:102": " mṛtyuprāptyatimuktistu saiva phalabhūtā,",
    "GV05brupsb3u:103": " yodgīthabrāhmaṇena vyākhyātā -'mṛtyupratikrānto dīpyate'(1 /",
    "GV05brupsb3u:104": " 3 / 12) ityādyā //3//",
    "GV05brupsb3u:105": " START BrhUp 3,1.4",
    "GV05brupsb3u:106": " yājñavalkyeti hovāca -- yad idaṃ sarvam ahorātrābhyām āptaṃ sarvam ahorātrābhyām abhipannaṃ kena yajamāno 'horātrayor āptim atimucyata iti /",
    "GV05brupsb3u:107": " adhvaryuṇartvijā cakṣuṣādityena /",
    "GV05brupsb3u:108": " cakṣur vai yajñasyādhvaryuḥ /",
    "GV05brupsb3u:109": " tad yad idaṃ cakṣuḥ so 'sāv ādityaḥ /",
    "GV05brupsb3u:110": " so 'dhvaryuḥ sā muktiḥ sātimuktiḥ // BrhUp_3,1.4 //",
    "GV05brupsb3u:111": " BrhUpBh_3,1.4 yājñavalkyeti hovāca /",
    "GV05brupsb3u:112": " svābhāvikādajñānāsaṅgaprayuktāt karmalakṣaṇānmṛtyoratimuktirvyākhyātā /",
    "GV05brupsb3u:113": " tasya karmaṇaḥ sāsaṅgasya mṛtyorāśrayabhūtānāṃ darśapūrṇamāsādikarmasādhanānāṃ yo vipariṇāmahetuḥ kālaḥ,",
    "GV05brupsb3u:114": " tasmāt kālāt pṛthagatinuṣṭhānavyatirekeṇāpi prāgūrdhvaṃ ca kriyāyāḥ sādhanavipariṇāmahetutvena vyāpāradarśanāt kālasya /",
    "GV05brupsb3u:115": " tasmāt pṛthakkālādatimuktirvaktavyetyata āha- yadidaṃ sarvamahorātrābhyāmāptam,",
    "GV05brupsb3u:116": " sa ca kālo dvirūpaḥ - ahorātrādilakṣaṇāḥ,",
    "GV05brupsb3u:117": " tithyādilakṣaṇaśca /",
    "GV05brupsb3u:118": " tatrāhorātrādilakṣaṇāttāvadatimuktimāha - ahorātrābhyāṃ hi sarvaṃ jāyate vardhate vinaśyati ca,",
    "GV05brupsb3u:119": " tathā yajñasādhanaṃ ca /",
    "GV05brupsb3u:120": " yajñasya yajamānasya cakṣuradhvaryuśca /",
    "GV05brupsb3u:121": " śiṣṭānyakṣarāṇi pūrvavanneyāni /",
    "GV05brupsb3u:122": " yajamānasya cakṣuradhvaryuśca sādhanadvayamadhyātmādhibhūtaparicchedaṃ hitvā adhidaivatātmanā dṛṣṭaṃ yat sa muktiḥ so 'dhvaryurādityabhāvena dṛṣṭo muktiḥ /",
    "GV05brupsb3u:123": " saiva muktirevātimuktiriti /",
    "GV05brupsb3u:124": " pūrvavat ādityātmabhāvamāpannasya hi nāhorātre sambhavataḥ //4//",
    "GV05brupsb3u:125": " idānīṃ tithyādilakṣaṇādatimuktirucyate-",
    "GV05brupsb3u:126": " START BrhUp 3,1.5",
    "GV05brupsb3u:127": " yājñavalkyeti hovāca -- yad idaṃ sarvaṃ pūrvapakṣāparapakṣābhyām āptaṃ sarvaṃ pūrvapakṣāparapakṣābhyām abhipannaṃ kena yajamānaḥ pūrvapakṣāparapakṣayor āptim atimucyata iti /",
    "GV05brupsb3u:128": " udgātrartvijā vayunā prāṇena /",
    "GV05brupsb3u:129": " prāṇo vai yajñasyodgātā /",
    "GV05brupsb3u:130": " tad yo 'yaṃ prāṇaḥ sa vāyuḥ sa udgātā /",
    "GV05brupsb3u:131": " sa muktiḥ sātimuktiḥ // BrhUp_3,1.5 //",
    "GV05brupsb3u:132": " BrhUpBh_3,1.5 idānīṃ tithyādilakṣaṇādatimuktirūcyate-yadidaṃ sarvam - ahorātrayoraviśiṣṭayorādityaḥ kartā,",
    "GV05brupsb3u:133": " na prati padādīnāṃ tithīnām;",
    "GV05brupsb3u:134": " tāsāṃ tu vṛddhikṣayopagamanenapratipatprabhṛtīnāṃ candramāḥ kartā /",
    "GV05brupsb3u:135": " atastadāpācyā pūrvapakṣāparapakṣātyayaḥ,",
    "GV05brupsb3u:136": " ādityāpacyā ahorātrātyayavat /",
    "GV05brupsb3u:137": " tatra yajamānasya prāṇo vāyuḥ,",
    "GV05brupsb3u:138": " sa evaudgātā - ityudgīthabrāhmaṇe 'vagatam'vācā ca hyeva sa prāṇena codagāyat'iti ca nirdhāritam /",
    "GV05brupsb3u:139": " 'athaitasya prāṇasyāpaḥ śarīraṃ jyotīrūpamasau candraḥ'iti ca /",
    "GV05brupsb3u:140": " prāṇāvāyucandramasāmekatvāccandramasā vāyunā copasaṃhāre na kaścid viśeṣaḥ /",
    "GV05brupsb3u:141": " evaṃ manyamānā śrutirvāyunā adhidaivatarūpeṇopasaṃharati /",
    "GV05brupsb3u:142": " api ca vāyunimittau hi vṛddhikṣayau candramasaḥ /",
    "GV05brupsb3u:143": " tena tithyādilakṣaṇasya kālasya karturapi kārayitā vāyuḥ /",
    "GV05brupsb3u:144": " ato vāyurūpāpannastithyādikālādatīto bhavatītyupapannataraṃ bhavati /",
    "GV05brupsb3u:145": " tena śrutyantare candrarūpeṇa dṛṣṭirmuktiratimuktiśca /",
    "GV05brupsb3u:146": " iha tu kāṇvānāṃ sādhanadvayasya tatkāraṇarūpeṇa vāyvātmanā dṛṣṭirmuktiratimuktiśceti na śrutyorvirodhaḥ //5//",
    "GV05brupsb3u:147": " START BrhUp 3,1.6",
    "GV05brupsb3u:148": " yājñavalkyeti hovāca -- yad idam antarikṣam anārambaṇam iva kenākrameṇa yajamānaḥ svargaṃ lokam ākramata iti /",
    "GV05brupsb3u:149": " brahmaṇartvijā manasā candreṇa /",
    "GV05brupsb3u:150": " mano vai yajñasya brahmā /",
    "GV05brupsb3u:151": " tad yad idaṃ manaḥ so 'sau candraḥ sa brahmā sa muktiḥ sātimuktir ity atimokṣā /",
    "GV05brupsb3u:152": " atha saṃpadaḥ // BrhUp_3,1.6 //",
    "GV05brupsb3u:153": " BrhUpBh_3,1.6 mṛtyoḥ kālādatimuktirvyākhyātā yajamānasya /",
    "GV05brupsb3u:154": " so 'timucyamānaḥ kenāvaṣṭambhena paricchedaviṣayaṃ mṛtyumatotya phalaṃ prāpnotyatimucyata ityucyate /",
    "GV05brupsb3u:155": " yadidaṃ prasiddhamantarikṣamākāśo 'nārambaṇamanālambanamivaśabdādastyeva tatrā'lambanaṃ tattu na jñāyata ityabhiprāyaḥ /",
    "GV05brupsb3u:156": " yattu tadajñāyamānamālambanaṃ tatsarvanāmnā keneti pṛcchyate /",
    "GV05brupsb3u:157": " anyathā phalaprāpterasaṃbhavāt /",
    "GV05brupsb3u:158": " yenāvaṣṭambhenā'krameṇa yajamānaḥ karmaphalaṃ pratipadyamāno 'timucyate kiṃ taditi praśnaviṣaya /",
    "GV05brupsb3u:159": " kenā'krameṇa yajamānaḥ svargaṃ lokamākramata iti svargaṃ lokaṃ phalaṃ prāpnotyatimucyata ityarthaḥ /",
    "GV05brupsb3u:160": " brahmaṇartvijā manasā candreṇetyakṣaranyāsaḥ pūrvavat /",
    "GV05brupsb3u:161": " tatrādhyātmaṃ yajñasya yajamānasya yadidaṃ prasiddhaṃ manaḥ so 'sau candro 'dhidaivatam /",
    "GV05brupsb3u:162": " mano 'dhyātmaṃ candramā adhidaivatamiti hi prasiddham /",
    "GV05brupsb3u:163": " sa eva candramā brahmartviktenādhibhūtaṃ brāhmaṇaḥ paricchinnaṃ rūpamadhyātmaṃ ca manasa etaddvayamaparicchinnena candramaso rūpeṇa paśyati",
    "GV05brupsb3u:164": " tena candramasā manasāvalambanena karmaphalaṃ svargaṃ lokaṃ prāpnotyatimucyata ityabhiprāyaḥ /",
    "GV05brupsb3u:165": " itītyupasaṃhārāthaṃ vacanam /",
    "GV05brupsb3u:166": " ityevaṃprakārā mṛtyoratimokṣāḥ /",
    "GV05brupsb3u:167": " sarvāṃṇi hi darśanaprakārāṇi yajñāṅgaviṣayāṇyasminnavasara uktānīti kṛtvopasaṃhāra ityatimokṣāḥ /",
    "GV05brupsb3u:168": " evaṃprakārā atimokṣā ityarthaḥ /",
    "GV05brupsb3u:169": " atha saṃpadaḥ /",
    "GV05brupsb3u:170": " athādhunā saṃpada ucyante /",
    "GV05brupsb3u:171": " saṃpannāma kenacitsāmānyenāgnihotrādīnāṃ karmaṇāṃ mahatāṃ phalavatāṃ tatphalāya saṃpādanaṃ saṃpat /",
    "GV05brupsb3u:172": " phalasyaiva vā sarvotsāhena phalasādhanānuṣṭhāne prayatatāṃ kenacidvaiguṇyenāsaṃbhavaḥ /",
    "GV05brupsb3u:173": " tadidānīmāhitāgniḥ sanyatkiñcitkarmāgnihotrādīnāṃ yathāsaṃbhavamādāyā'lambanīkṛtya karmaphalavidvattāyāṃ satyāṃ yatkarmaphalakāmo bhavati tadeva saṃpādayati /",
    "GV05brupsb3u:174": " anyathā rājasūyāśvamedhapuruṣamedhasarvamedhalakṣaṇānāmadhikṛtānāṃ traivarṇikānāmapyasaṃbhavasteṣāṃ tatpāṭhaḥ svādhyāyārtha eva kevalaḥ syāt",
    "GV05brupsb3u:175": " yadi tatphalaprāptyupāyaḥ kaścana na syāt /",
    "GV05brupsb3u:176": " tasmātteṣāṃ sepadaiva tatphalaprāptistasmātsaṃpadāmapi phalavattvamataḥ saṃpada ārabhyante //6//",
    "GV05brupsb3u:177": " START BrhUp 3,1.7",
    "GV05brupsb3u:178": " yājñavalkyeti hovāca -- katibhir ayam adyargbhir hotāsmin yajñe kariṣyatīti /",
    "GV05brupsb3u:179": " tisṛbhir iti /",
    "GV05brupsb3u:180": " katamās tās tisra iti /",
    "GV05brupsb3u:181": " puronuvākyā ca yājyā ca śasyaiva tṛtīyā /",
    "GV05brupsb3u:182": " kiṃ tābhir jayatīti /",
    "GV05brupsb3u:183": " yat kiñcedaṃ prāṇabhṛd iti // BrhUp_3,1.7 //",
    "GV05brupsb3u:184": " BrhUpBh_3,1.7 yājñavalkyeti hovāca abhimukhīkaraṇāya /",
    "GV05brupsb3u:185": " katibhirayamadyargbhirhetāsmin yajñe katibhiḥ katisaṅkhyābhirṛgbhirṛgjātibhiḥ ayaṃhotartvigasmin yajñe kariṣyati śastraṃ śaṃsati /",
    "GV05brupsb3u:186": " āhetaraḥ-tisṛbhirṛgjātibhiḥ /",
    "GV05brupsb3u:187": " ityukkavantaṃ pratyā hetaraḥ-katamāstāstistra iti /",
    "GV05brupsb3u:188": " saṅkhyeyaviṣayo 'yaṃ praśnaḥ,",
    "GV05brupsb3u:189": " pūrvastu saṅkhyāviṣayaḥ /",
    "GV05brupsb3u:190": " puronuvākyāca-prāgyāgaphālād yāḥ prayujyante ṛcaḥ,",
    "GV05brupsb3u:191": " sā ṛgjātiḥ puronuvākyetyucyate /",
    "GV05brupsb3u:192": " yāgārthaṃ yāḥ prayujyante ṛcaḥ,",
    "GV05brupsb3u:193": " sā ṛgjātiryājyā /",
    "GV05brupsb3u:194": " śastrārthaṃ yāḥ prayujyante ṛcaḥ,",
    "GV05brupsb3u:195": " sā ṛgjātiḥ śasyā /",
    "GV05brupsb3u:196": " sarvāstu yāḥ kāścana ṛcaḥ;",
    "GV05brupsb3u:197": " tāḥ stotriyā vā anyā vā sarvā etāsveva tisṛṣu ṛgjātiṣvantarbhavanti /",
    "GV05brupsb3u:198": " kiṃ tābhirjayatīti yatkiñcedaṃ prāṇabhṛditi-ataścasaṅkhyāsāmānyād yatkiñcitprāṇabhṛjjātama,",
    "GV05brupsb3u:199": " tat sarvaṃ jayati tat sarvaṃ phalajātaṃ sampādayati saṅkhyādisāmānyena //7//",
    "GV05brupsb3u:200": " START BrhUp 3,1.8",
    "GV05brupsb3u:201": " yājñavalkyeti hovāca -- katy ayam adyādhvaryur asmin yajña āhutīr hoṣyatīti /",
    "GV05brupsb3u:202": " tisra iti /",
    "GV05brupsb3u:203": " katamās tās tisra iti /",
    "GV05brupsb3u:204": " yā hutā ujjvalanti yā hutā atinedanti yā hutā adhiśerate /",
    "GV05brupsb3u:205": " kiṃ tābhir jayatīti /",
    "GV05brupsb3u:206": " yā hutā ujjvalanti devalokam eva tābhir jayati /",
    "GV05brupsb3u:207": " dīpyata iva hi devaloko /",
    "GV05brupsb3u:208": " yā hutā atinedante pitṛlokam eva tābhir jayati /",
    "GV05brupsb3u:209": " atīva hi pitṛlokaḥ /",
    "GV05brupsb3u:210": " yā hutā adhiśerate manuṣyalokam eva tābhir jayatyi /",
    "GV05brupsb3u:211": " adha iva hi manuṣyalokaḥ // BrhUp_3,1.8 //",
    "GV05brupsb3u:212": " BrhUpBh_3,1.8 yājñavalkyeti hovāveti pūrvavat /",
    "GV05brupsb3u:213": " katyayamadyādhvaryurasmin yajña āhutīrheṣyatīti,",
    "GV05brupsb3u:214": " katyāhutiprakārāḥ?",
    "GV05brupsb3u:215": " tastra iti, katamāstāstistra iti pūrvavat /",
    "GV05brupsb3u:216": " itara āha-yā hūtā ujjvalanti samidājyāhutayaḥ yā hutā atinedante 'tīva śabdaṃ kuvanti māsādyāhutayaḥ,",
    "GV05brupsb3u:217": " yā hutā adhiśerate 'dhyādho gatvā bhūmeradhiśerate payaḥsomāhutayaḥ /",
    "GV05brupsb3u:218": " kiṃ tābhirjayatīti,",
    "GV05brupsb3u:219": " tābhirevaṃ nirvartitābhirāhutibhiḥ kiṃ jayatīti /",
    "GV05brupsb3u:220": " yā āhutayo hutā ujjvalantyujjvalanayuktā āhutayo nirvartitāḥ,",
    "GV05brupsb3u:221": " phalaṃ ca devalokākhyamujjvalameva,",
    "GV05brupsb3u:222": " tena sāmānyena yā mayatā ujjvalantya āhutayo nirvartyamānāstā etāḥ sākṣāddevalokasya karmaphalasyarūpaṃ devalokākhyaṃ phalameva mayā nirvartyata ityevaṃ sampādayati /",
    "GV05brupsb3u:223": " yā hutā atinedante āhutayaḥ pitṛlokameva tābhirjayati kutsitaśabdakartṛtvasāmānyena /",
    "GV05brupsb3u:224": " pitṛlokameva tābhirjayati kutsitaśabdakartṛtvasāmānyena /",
    "GV05brupsb3u:225": " pitṛlokasambaddhāyāṃ hi saṃyamanyāṃ puryāṃ vaivasvatena yātyamānānāṃ'hā hatāḥ sma muñca muñca'iti śabdobhavati /",
    "GV05brupsb3u:226": " tathāvadānāhutayaḥ tena pitṛlokasāmānyāt pitṛloka eva mayā nirvartyata iti sampādayati /",
    "GV05brupsb3u:227": " yā hutā adhiśerate manuṣyalokameva tāmijayati bhūmyupari sambandhasāmānyāt /",
    "GV05brupsb3u:228": " adha iva hyagha eva hi manuṣyalokaḥ uparitanān sādhyāṃllokānapekṣya,",
    "GV05brupsb3u:229": " athavādhogamanamapekṣya /",
    "GV05brupsb3u:230": " ato manuṣyaloka eva mayā nirvartyata iti sampādayati /",
    "GV05brupsb3u:231": " yā hutā adhiśerate manuṣyalokameva tābhijayati bhūmyupari sambandhasāmānyāt /",
    "GV05brupsb3u:232": " adha iva hyadha eva hi manuṣyalokaḥ uparitanān sādhyāṃllokānapekṣya,",
    "GV05brupsb3u:233": " athavādhogamanamapekṣya /",
    "GV05brupsb3u:234": " ato manuṣyaloka eva mayā nirvartyata iti sampādayati payaḥsomāhutinirvartanakāle //8//",
    "GV05brupsb3u:235": " START BrhUp 3,1.9",
    "GV05brupsb3u:236": " yājñavalkyeti hovāca -- katibhir ayam adya brahmā yajñaṃ dakṣiṇato devatābhir gopāyatīti /",
    "GV05brupsb3u:237": " ekayeti /",
    "GV05brupsb3u:238": " katamā saiketi /",
    "GV05brupsb3u:239": " mana eveti /",
    "GV05brupsb3u:240": " anantaṃ vai mano 'nantā viśve devāḥ /",
    "GV05brupsb3u:241": " anantam eva sa tena lokaṃ jayati // BrhUp_3,1.9 //",
    "GV05brupsb3u:242": " BrhUpBh_3,1.9 yājñavalkyeti hovāceti pūrvavat /",
    "GV05brupsb3u:243": " ayamṛtvigbrahmā dakṣiṇato brahmāsane sthitvā yajñaṃ gopāyati /",
    "GV05brupsb3u:244": " katibhirdevatābhirgopāyatīti prāsaṅgikametadvahuvacanam /",
    "GV05brupsb3u:245": " ekayā hi devatayā gopāyatyasau /",
    "GV05brupsb3u:246": " evaṃ jñāte bahuvacanena praśno nopapadyate svayaṃ jānatastasmātpūrvayoḥ kaṇḍikayoḥ",
    "GV05brupsb3u:247": " praśnaprativacaneṣu katibhiḥ kati tisṛbhististra iti prasaṅgaṃ dṛṣṭvehāpi bahuvacanenaiva",
    "GV05brupsb3u:248": " praśnopakramaḥ kriyate /",
    "GV05brupsb3u:249": " athavā prativādivyāmohārtha bahuvacanam /",
    "GV05brupsb3u:250": " itara āhaikayetyekā sā devatā yayā dakṣiṇataḥ sthitvā brahmā'sane yajñaṃ gopāyati /",
    "GV05brupsb3u:251": " katamā saiketi /",
    "GV05brupsb3u:252": " mana eveti manaḥ sā devatā /",
    "GV05brupsb3u:253": " manasā hi brahmā vyāpriyate dhyānenaiva /",
    "GV05brupsb3u:254": " “tasya yajñasya manaśca vākca vartanī tayoranyatarāṃ manasā saṃskaroti brahmā“(cha.u.4 / 16 /",
    "GV05brupsb3u:255": " 1) iti śrutyantarāt /",
    "GV05brupsb3u:256": " tena mana eva devatā tayā manasā hi gopāyati brahmā yajñam /",
    "GV05brupsb3u:257": " tacca mano vṛttibhedenānantam /",
    "GV05brupsb3u:258": " vaiśabdaḥ prasiddhāvadyotanārthaḥ /",
    "GV05brupsb3u:259": " prasiddhaṃ manasa ānantyma /",
    "GV05brupsb3u:260": " tadānantyābhimānino devāḥ,",
    "GV05brupsb3u:261": " “sarve devā yatraikaṃ bhavanti“ityādiśrutyantarāt /",
    "GV05brupsb3u:262": " tenānantyasāmānyādanantameva sa tena lokaṃ jayati //9//",
    "GV05brupsb3u:263": " START BrhUp 3,1.10",
    "GV05brupsb3u:264": " yājñavalkyeti hovāca -- katy ayam adyodgātāsmin yajñe stotriyāḥ stoṣyatīti /",
    "GV05brupsb3u:265": " tisra iti /",
    "GV05brupsb3u:266": " katamās tās tisra iti /",
    "GV05brupsb3u:267": " puronuvākyā ca yājyā ca śasyaiva tṛtīyā /",
    "GV05brupsb3u:268": " katamās tāḥ /",
    "GV05brupsb3u:269": " yā adhyātmam iti /",
    "GV05brupsb3u:270": " prāṇa eva puronuvākyāpāno yājyā vyānaḥ śasyā /",
    "GV05brupsb3u:271": " kiṃ tābhir jayatīti /",
    "GV05brupsb3u:272": " pṛthivīlokam eva puronuvākyayā jayaty antarikṣalokaṃ yājyayā dyulokaṃ śasyayā /",
    "GV05brupsb3u:273": " tato ha hotāśvala upararāma // BrhUp_3,1.10 //",
    "GV05brupsb3u:274": " BrhUpBh_3,1.10 yājñavalkyeti hovāceti pūrvavat /",
    "GV05brupsb3u:275": " kati stotriyāḥ stopyatītyayamudgātā /",
    "GV05brupsb3u:276": " stotriyā nāma ṛksāmasamudāyaḥ katipayānāmṛcām /",
    "GV05brupsb3u:277": " stotriyāvāśamyāvāyāḥ kāścana ṛcaḥ,",
    "GV05brupsb3u:278": " tā sarvāstistra evetyāha /",
    "GV05brupsb3u:279": " tāśca vyākhyātāḥ- muronuvākyā ca yājyā ca śasyaiva tṛtīyeti /",
    "GV05brupsb3u:280": " tatra pūrvamuktam - yatkiñcedaṃ prāṇabhṛta sarve jayatīti tat kena sāmānyena?",
    "GV05brupsb3u:281": " ityucyate - katamāstāstistra ṛco yā adhyātmaṃ bhavantīti /",
    "GV05brupsb3u:282": " prāṇa eva puronuvākyā,",
    "GV05brupsb3u:283": " paśabdasāmānyāt /",
    "GV05brupsb3u:284": " avāno yājyā,",
    "GV05brupsb3u:285": " ānantaryāt /",
    "GV05brupsb3u:286": " apānena hi prattaṃ havirdevatā grasanti,",
    "GV05brupsb3u:287": " yāgaśca pradānam /",
    "GV05brupsb3u:288": " vyānaḥśasyā -“aprāṇannanapānannṛcamabhivyāharati“(cha. u. 1 / 3 / 4) /",
    "GV05brupsb3u:289": " iti śratyantarāt /",
    "GV05brupsb3u:290": " kiṃ tābhirjayatīti vyākhyātam /",
    "GV05brupsb3u:291": " tatra viśeṣasambandhasāmānyamanuktamihocyate,",
    "GV05brupsb3u:292": " sarvamanyad vyākhyātam /",
    "GV05brupsb3u:293": " lokasambandhasāmānyena pṛthivīlokamevapuronuvākyayā jayati,",
    "GV05brupsb3u:294": " antarikṣalokaṃ yājyayā,",
    "GV05brupsb3u:295": " madhyamatvasāmānyāt /",
    "GV05brupsb3u:296": " dyulokaṃśasyayordhvatvasāmānyāt /",
    "GV05brupsb3u:297": " tato ha tasmādātmanaḥ praśnanirṇayādasau hotā aśvala upararāma nāyamasmadgecara iti //10//",
    "GV05brupsb3u:298": " iti tṛtīyādhyāye prathamamaśvalabrāhmaṇam //1//",
    "GV05brupsb3u:299": " ākhyāyikāsambandhaḥ prasiddha eva /",
    "GV05brupsb3u:300": " mṛtyoratimuktirvyākhyātā kālalakṣaṇāt karmalakṣaṇācca /",
    "GV05brupsb3u:301": " kaḥ punarasau mṛtyuryasmādatimuktirvyākhyātā?",
    "GV05brupsb3u:302": " sa ca svābhāvikājñānāsaṅgāspado 'dhyātmādhibhūtāviṣayaparicchinno grahātigrahalakṣaṇo mṛtyuḥ /",
    "GV05brupsb3u:303": " tasmāt paricchinnarūpānmṛtyoratimuktasya rūpāṇyaganyādityādīnyudgīthaprakaraṇe vyākhyātāni /",
    "GV05brupsb3u:304": " aśvalapraśnecatadgato viśeṣaḥ kaścit /",
    "GV05brupsb3u:305": " taccaitat karmaṇāṃ jñānasahitānāṃ phalam /",
    "GV05brupsb3u:306": " etasmāt sādhyasādhanarūpāt saṃsārānmokṣaḥ kartavya ityatobandhanarūpasyamṛtyoḥ svarūpamucyate /",
    "GV05brupsb3u:307": " baddhasya hi mokṣaḥ kartavyaḥ /",
    "GV05brupsb3u:308": " yadapyatimuktasya svarūpamuktaṃ tatrāpi grahātigrahābhyāmavinirmukta eva mṛtyurūpābhyām /",
    "GV05brupsb3u:309": " tathā coktaṃ“aśanāyāhimṛtyuḥ“(bṛ.u.1 / 2 /",
    "GV05brupsb3u:310": " 1) “eṣa eva mṛtyuḥ“iti /",
    "GV05brupsb3u:311": " ādityasthaṃ puruṣamaṅgīkṛtyāha“eko mṛtyurvahavā“iti ca /",
    "GV05brupsb3u:312": " tadātmabhāvāpanno hi mṛtyorāptimatimucyata ityucyate /",
    "GV05brupsb3u:313": " na ca tatra grahātigrahau mṛtyurūpau nastaḥ /",
    "GV05brupsb3u:314": " “athaitasya manaso dyauḥ śarīraṃ jyotīrūpamasāvādityaḥ“(bṛ. u. 1 / 5 /",
    "GV05brupsb3u:315": " 12) 'manaśva'grahaḥ sa kāmenātigrāheṇa gṛhītaḥ“(3 / 2 /",
    "GV05brupsb3u:316": " 7) iti, vakṣyati“prāṇo vai grahaḥ so 'pānenātigrāheṇa“(3 / 2 /",
    "GV05brupsb3u:317": " 2) iti,“vāgvai grahaḥ sa nāmnātigrāheṇa“(3 / 2 / 3) iti ca /",
    "GV05brupsb3u:318": " tathā vyannavibhāge vyākhyātamasmābhiḥ /",
    "GV05brupsb3u:319": " suvicāritaṃ caitad yadeva pravṛttikāraṇaṃ tadeva nivṛttikāraṇaṃ na bhavatīti /",
    "GV05brupsb3u:320": " kecittu sarvameva nivṛttikāraṇaṃ manyante /",
    "GV05brupsb3u:321": " ataḥ kāgṇāt pūrvasmātpūrvasmānmṛtyormucyate uttaramuttaraṃ pratipadyamāno vyāvṛttyarthameva prati padyate na tu tādarthyam,",
    "GV05brupsb3u:322": " ityata ā dvaitakṣayāta sarvaṃ mṛtyuḥ,",
    "GV05brupsb3u:323": " dvainakṣaye tu paramārthatā mṛtyorāptimatimucyate /",
    "GV05brupsb3u:324": " ataśca āpekṣikī gauṇī muktirantarāle /",
    "GV05brupsb3u:325": " sarvametad evat abārhadāraṇyakam /",
    "GV05brupsb3u:326": " nanu sarvaikatvaṃ mokṣaḥ“tasmāttatsarvamabhavat“(bṛ. u. 1 / 4 / 10) iti śruteḥ /",
    "GV05brupsb3u:327": " bāḍhaṃ bhavatyetadapi,",
    "GV05brupsb3u:328": " natu“grāmakāmo yajeta,",
    "GV05brupsb3u:329": " paśukāmo yajeta“ityādiśrutīnāṃ tādarthyam /",
    "GV05brupsb3u:330": " yadi hyadvaitārthatvameva āsāṃ grāmapaśusvargādyarthatvaṃ nāstīti grāmapaśusvargādayo na gṛhyeran,",
    "GV05brupsb3u:331": " gṛhyante tu karmaphalavaicitryaviśeṣāḥ /",
    "GV05brupsb3u:332": " yadi ca vaidikānāṃ karmaṇāṃ tādarthyameva,",
    "GV05brupsb3u:333": " saṃsāra eva nābhaviṣyat /",
    "GV05brupsb3u:334": " atha tādarthye 'pi anuniṣpāditapadārthasvabhāvaḥ saṃsāra iti cet /",
    "GV05brupsb3u:335": " yathā ca rūpadarśanārtha āloke sarvo 'pi tatrasthaḥ prakāśyata eva /",
    "GV05brupsb3u:336": " na;pramāṇānupapatteḥ /",
    "GV05brupsb3u:337": " advaitārthatve vaidikānāṃ karmaṇāṃ vidyāsahitānām anyaspānuniṣpāditatve pramāṇānupapattiḥ /",
    "GV05brupsb3u:338": " na pratyakṣaṃ nānumānamata eva ca nāgamaḥ /",
    "GV05brupsb3u:339": " ubhayam ekena vākyena pradarśyata iti cet kulyāpraṇayanālokādivat /",
    "GV05brupsb3u:340": " tannevam;vākyadharmānupapatteḥ /",
    "GV05brupsb3u:341": " na ca ekavākyagatasyārthasya pravṛttinivṛttisādhanatvamavagantuṃ śakyate /",
    "GV05brupsb3u:342": " kulyāpraṇayanālokādāvarthasya pratyakṣatvādadoṣaḥ /",
    "GV05brupsb3u:343": " yadapyucyate mantrā asminnartheḥ dṛṣṭā iti /",
    "GV05brupsb3u:344": " ayameva tu tāvadarthaḥ pramāṇāgamyaḥ /",
    "GV05brupsb3u:345": " mantrāḥ punaḥ kim asminnartha āhosvidanyasminnartha iti mṛgyametat /",
    "GV05brupsb3u:346": " tasmād grahātiprahalakṣaṇo mṛtyurbandhaḥ,",
    "GV05brupsb3u:347": " tasmānbhokṣo vaktavya ityata idamārabhyate na ca jānīmo viṣayasandhāvivāntarāle 'vasthānamardhajaratīyaṃ kauśalam /",
    "GV05brupsb3u:348": " yattu mṛtyoratimucyata ityukatvā grahātigrahāvucyete,",
    "GV05brupsb3u:349": " tacvarthasambandhāt /",
    "GV05brupsb3u:350": " sarvo 'yaṃ sādhyasādhanalakṣaṇo bandhaḥ,",
    "GV05brupsb3u:351": " grahātigrahāvinirmokāt /",
    "GV05brupsb3u:352": " nigaḍe hi nirjñāte nigaḍitasya mokṣāya yatnaḥ kartavyo bhavati;",
    "GV05brupsb3u:353": " tasmātādarthyenārambhaḥ /",
    "GV05brupsb3u:354": " START BrhUp 3,2.1",
    "GV05brupsb3u:355": " atha hainaṃ jāratkārava ārtabhāgaḥ papraccha /",
    "GV05brupsb3u:356": " yājñavalkyeti hovāca -- kati grahāḥ katy atigrahā iti /",
    "GV05brupsb3u:357": " aṣṭau grahā aṣṭāv atigrahā iti /",
    "GV05brupsb3u:358": " ye te 'ṣṭau grahā aṣṭāv atigrahāḥ katame ta iti // BrhUp_3,2.1 //",
    "GV05brupsb3u:359": " BrhUpBh_3,2.1 atha hainaṃ haśabda aitihyārthaḥ /",
    "GV05brupsb3u:360": " athānantaramaśvala uparate prakṛtaṃ yājñavalkyaṃ jaratkārugotro jāratkārava ṛtabhāgasyāpatyamārtabhāgaḥ papraccha yājñavalkyeti hovācetyabhimukhokaraṇāya",
    "GV05brupsb3u:361": " pūrvavatpraśnaḥ kati grahāḥ katyatigrahā iti /",
    "GV05brupsb3u:362": " itiśabdo vākyaparisamāptyarthaḥ /",
    "GV05brupsb3u:363": " tatra nirjñāteṣu vā grahātigraheṣu praśnaḥ syādanirjñāteṣu vā /",
    "GV05brupsb3u:364": " yadi tāvadgrahā atigrahāśca nirjñātāstadā tadgatasyāpi guṇasya saṃkhyāyā nijñātatvātkati grahāḥ katyatigrahā iti saṃkhyāviṣayaḥ praśno nopapadyate",
    "GV05brupsb3u:365": " athanirjñātāstadā saṃkhyeyaviṣayapraśna iti ke grahāḥ ke 'tigrahā iti praṣṭavyaṃ na tu kati grahāḥ katyatigrahā iti praśnaḥ /",
    "GV05brupsb3u:366": " api ca nirjñātasāmānyakeśu viśeṣavijñānāya praśno bhavati yathā katame 'tra kaṭhāḥ katame 'tra kālāpā iti /",
    "GV05brupsb3u:367": " na cātra grahātigrahā nāma padārthāḥ kecana loke prasiddhāḥ /",
    "GV05brupsb3u:368": " yena viśeṣārthaḥ praśnaḥ syāt /",
    "GV05brupsb3u:369": " nanu cātimucyata ityuktaṃ grahagṛhotasya hi mokṣaḥ sa muktiḥ sātimuktiriti hi dviruktam /",
    "GV05brupsb3u:370": " tasmātprāptā grahā atigrahāśca /",
    "GV05brupsb3u:371": " nanu tatrāpi catvāro grahā atigrahāśca nirjñātā vākcakṣuḥ prāṇamanāṃsi tatra katīti praśno nopapadyate nirjñātatvāt / na /",
    "GV05brupsb3u:372": " anavadhāraṇārthatvāt /",
    "GV05brupsb3u:373": " na hi catuṣṭvaṃ tatra vivakṣitamiha tu grahātigrahādarśane 'ṣṭhatvaguṇavivakṣayā katoti praśna upapadyata eva /",
    "GV05brupsb3u:374": " tasmātsa muktiḥ sātimuktiriti muktyatiktī dvirukte grahātigrahā api siddhāḥ /",
    "GV05brupsb3u:375": " ataḥ katisaṃkhyākā grahāḥ kati vātigrahā iti pṛcchati /",
    "GV05brupsb3u:376": " itara āha-aṣṭau grahā aṣṭāvatigrahā iti /",
    "GV05brupsb3u:377": " ye te 'ṣṭau grahā abhihitāḥ katame te niyamena grahītavyā iti //1//",
    "GV05brupsb3u:378": " START BrhUp 3,2.2",
    "GV05brupsb3u:379": " prāṇo vai grahaḥ /",
    "GV05brupsb3u:380": " so 'pānenātigraheṇa gṛhītaḥ /",
    "GV05brupsb3u:381": " prāṇena hi gandhāñ jighrati // BrhUp_3,2.2 //",
    "GV05brupsb3u:382": " BrhUpBh_3,2.2 tatrā'ha /",
    "GV05brupsb3u:383": " prāṇo vai grahaḥ prāṇa iti ghrāṇamucyate /",
    "GV05brupsb3u:384": " prakaraṇāt /",
    "GV05brupsb3u:385": " vāyusahitaḥ saḥ /",
    "GV05brupsb3u:386": " apāneneti gandhenetyetat /",
    "GV05brupsb3u:387": " apānasacivatvādapāno gandha ucyate /",
    "GV05brupsb3u:388": " apānopahṛtaṃ hi gandhaṃ ghrāṇena sarvo loko jighrati /",
    "GV05brupsb3u:389": " tadetaducyate 'pānena hi gandhāñjighratīti //2//",
    "GV05brupsb3u:390": " START BrhUp 3,2.3-9",
    "GV05brupsb3u:391": " vāg vai grahaḥ /",
    "GV05brupsb3u:392": " sa nāmnātigraheṇa gṛhītaḥ /",
    "GV05brupsb3u:393": " vācā hi nāmāny abhivadati // BrhUp_3,2.3 //",
    "GV05brupsb3u:394": " jihvā vai grahaḥ /",
    "GV05brupsb3u:395": " sa rasenātigraheṇa gṛhītaḥ /",
    "GV05brupsb3u:396": " jihvayā hi rasān vijānāti // BrhUp_3,2.4 //",
    "GV05brupsb3u:397": " cakṣur vai grahaḥ /",
    "GV05brupsb3u:398": " sa rūpeṇātigraheṇa gṛhītaḥ /",
    "GV05brupsb3u:399": " cakṣuṣā hi rūpāṇi paśyati // BrhUp_3,2.5 //",
    "GV05brupsb3u:400": " śrotraṃ vai grahaḥ /",
    "GV05brupsb3u:401": " sa śabdenātigraheṇa gṛhītaḥ /",
    "GV05brupsb3u:402": " śrotreṇa hi śabdāñ śṛṇoti // BrhUp_3,2.6 //",
    "GV05brupsb3u:403": " mano vai grahaḥ /",
    "GV05brupsb3u:404": " sa kāmenātigraheṇa gṛhītaḥ /",
    "GV05brupsb3u:405": " manasā hi kāmān kāmayate // BrhUp_3,2.7 //",
    "GV05brupsb3u:406": " hastau vai grahaḥ /",
    "GV05brupsb3u:407": " sa karmaṇātigraheṇa gṛhītaḥ /",
    "GV05brupsb3u:408": " hastābhyāṃ hi karma karoti // BrhUp_3,2.8 //",
    "GV05brupsb3u:409": " tvag vai grahaḥ /",
    "GV05brupsb3u:410": " sa sparśenātigraheṇa gṛhītaḥ /",
    "GV05brupsb3u:411": " tvacā hi sparśān vedayata /",
    "GV05brupsb3u:412": " ity aṣṭau grahā aṣṭāv atigrahāḥ // BrhUp_3,2.9 //",
    "GV05brupsb3u:413": " BrhUpBh_3,2.3-9 vāgvai grahaḥ /",
    "GV05brupsb3u:414": " vācā hyadhyātmaparicchinnayā'saṅgaviṣayāspadayāsatyānṛtāsabhyabībhatsād ivacaneṣu vyāpṛtayā gṛhīto loko 'pahṛtastena /",
    "GV05brupsb3u:415": " vāggrahaḥ sa nāmnātigrāreṇa gṛhītaḥ sa vāgākhyo graho nāmnā vaktavyena viṣayeṇātigraheṇa",
    "GV05brupsb3u:416": " atigrāheṇeti daighyaṃ chāndasaṃ nāma vaktavyārthā hi vāktena vaktavyenārthena tādarthyena",
    "GV05brupsb3u:417": " prayuktā vāktena vaśīkṛtā tena tatkāryamakṛtvā naiva tasyā mokṣaḥ /",
    "GV05brupsb3u:418": " ato nāmnātigrāheṇa gṛhītā vāgityucyate /",
    "GV05brupsb3u:419": " vaktavyāsaṅgena hi pravṛttā sarvānarthairyujyate /",
    "GV05brupsb3u:420": " samānamanyat /",
    "GV05brupsb3u:421": " ityete tvakparyantā aṣṭau grahāḥ sparśaparyantāścaite 'ṣṭāvatigrahā iti // 3-9 //",
    "GV05brupsb3u:422": " START BrhUp 3,2.10",
    "GV05brupsb3u:423": " yājñavalkyeti hovāca -- yad idaṃ sarvaṃ mṛtyor annaṃ kā svit sā devatā yasyā mṛtyur annam iti /",
    "GV05brupsb3u:424": " agnir vai mṛtyuḥ so 'pām annam /",
    "GV05brupsb3u:425": " apa punarmṛtyuṃ jayati // BrhUp_3,2.10 //",
    "GV05brupsb3u:426": " BrhUpBh_3,2.10 upasaṃhṛteṣu grahātigraheṣvāha punaḥ - yājñavalkyeti hovāca /",
    "GV05brupsb3u:427": " yadidaṃ sarvaṃ mṛtyorannaṃ yadidaṃ vyākṛtaṃ sarvaṃ mṛtyorannaṃ sarvaṃ jāyate vipadyate ca grahātigrahalakṣaṇena mṛtyunā grastam /",
    "GV05brupsb3u:428": " kāsvitkā nu syātsā devatā yasyā devatāyā mṛtyurapyannaṃ bhavet /",
    "GV05brupsb3u:429": " “mṛtyuryasyopasecanam“iti śrutyantarāt /",
    "GV05brupsb3u:430": " ayamabhiprāyaḥ praṣṭuḥ /",
    "GV05brupsb3u:431": " yadi mṛtyormṛtyuṃ vakṣyatyanavasthā syāt /",
    "GV05brupsb3u:432": " atha na vakṣyatyasmādgrahātigrahalakṣaṇānmṛtyormokṣo nopapadyate /",
    "GV05brupsb3u:433": " grahātigrahamṛtyuvināśe hi mokṣaḥ yāt /",
    "GV05brupsb3u:434": " sa yadi mṛtyorapi mṛtyuḥ syādbhavedgrahātigrahalakṣaṇasya mṛtyorvināśaḥ ato durvacanaṃ praśnaṃ manvānaḥ pṛcchati kāsvitsā devateti /",
    "GV05brupsb3u:435": " asti tāvanmṛtyormṛtyuḥ /",
    "GV05brupsb3u:436": " nanvanavasthā syāttasyāpyanyo mṛtyuriti /",
    "GV05brupsb3u:437": " nānavasthā /",
    "GV05brupsb3u:438": " sarvamṛtyormṛtyvantarānupapatteḥ /",
    "GV05brupsb3u:439": " kathaṃ punaravagamyate 'sti mṛtyormṛtyuriti /",
    "GV05brupsb3u:440": " dṛṣṭatvāt /",
    "GV05brupsb3u:441": " agnistāvatsarvasya dṛṣṭo mṛtyurvināśakatvāt /",
    "GV05brupsb3u:442": " so 'dbhirbhakṣyate so 'gnirapāmannam /",
    "GV05brupsb3u:443": " gṛhāṇa tarhyasti mṛtyormṛtyuriti /",
    "GV05brupsb3u:444": " tena sarvaṃ grahātigrahajātaṃ bhakṣyate mṛtyormṛtyunā /",
    "GV05brupsb3u:445": " tasminbandhane nāśite mṛtyunā bhakṣite saṃsārānmokṣa upapanno bhavati /",
    "GV05brupsb3u:446": " bandhanaṃ hi grahātigrahalakṣaṇamuktaṃ tasmācca mokṣa upapadyata ityetatprasādhitam /",
    "GV05brupsb3u:447": " ato bandhamokṣāya puruṣaprayāsaḥ saphalo bhavatyato 'pajayati punarmṛtyum //10//",
    "GV05brupsb3u:448": " START BrhUp 3,2.11",
    "GV05brupsb3u:449": " yājñavalkyeti hovāca -- yatrāyaṃ puruṣo mriyata ud asmāt prāṇāḥ krāmanty āho neti /",
    "GV05brupsb3u:450": " neti hovāca yājñavalkyaḥ /",
    "GV05brupsb3u:451": " atraiva samavanīyante /",
    "GV05brupsb3u:452": " sa ucchvayati /",
    "GV05brupsb3u:453": " ādhmāyati /",
    "GV05brupsb3u:454": " ādhmāto mṛtaḥ śete // BrhUp_3,2.11 //",
    "GV05brupsb3u:455": " BrhUpBh_3,2.11 pareṇa mṛtyunā mṛtyau bhakṣite paramātmadarśanena yo 'sau mukto vidvānso",
    "GV05brupsb3u:456": " 'yaṃ puruṣo yatra yasminkāle mriyata udūrdhvamasmādbrahmavido mriyamāṇātprāṇā vāgadayo",
    "GV05brupsb3u:457": " grahā nāmādayaścātigrahā vāsanārūpā antasthāḥ prayojakāḥ kāmatnyūrdhvamutkrāmantyāhosvinneti /",
    "GV05brupsb3u:458": " neti hovāca yājñavalkyo notkrāmantyatraivāsminneva pareṇā'tmanāvibhāgaṃ gacchanti",
    "GV05brupsb3u:459": " viduṣi kāryāṇi karaṇāni ca svayonau parabrahmasatattave samavanīyanta ekībhāvena",
    "GV05brupsb3u:460": " samavasṛjyante pralīyanta ityarthaḥ /",
    "GV05brupsb3u:461": " ūrmaya ida samudre /",
    "GV05brupsb3u:462": " tathā ca śrutyantaraṃ kalāśabdavācyānāṃ prāṇānāṃ parasminnātmani pralayaṃ darśayati -“evamevāsya paridraṣṭurimāḥ ṣoḍaśa kalāḥ puruṣāyaṇāḥ puruṣaṃ prāpyāstaṃ gacchantī“ti /",
    "GV05brupsb3u:463": " iti pareṇā'tmanāvibhāgaṃ gacchantīti darśitam /",
    "GV05brupsb3u:464": " na tarhi mṛto,",
    "GV05brupsb3u:465": " nahi,",
    "GV05brupsb3u:466": " mṛtaścāyaṃ yasmātsa ucchvayatyucchūnatāṃ pratipadyata ādhmāyati bāhyena vāyunā pūryate",
    "GV05brupsb3u:467": " dṛtivadādhmāto mṛtaḥ śete niśceṣṭaḥ bandhananāśe muktasya na kvacidgamanamiti vākyārthaḥ //11 //",
    "GV05brupsb3u:468": " START BrhUp 3,2.12",
    "GV05brupsb3u:469": " yājñavalkyeti hovāca -- yatrāyaṃ puruṣo mriyate /",
    "GV05brupsb3u:470": " kim enaṃ na jahātīti /",
    "GV05brupsb3u:471": " nāmeti /",
    "GV05brupsb3u:472": " anantaṃ vai nāmānantā viśve devāḥ /",
    "GV05brupsb3u:473": " anantam eva sa tena lokaṃ jayati // BrhUp_3,2.12 //",
    "GV05brupsb3u:474": " BrhUpBh_3,2.12 muktasya kiṃ prāṇā eva samavanoyanta āhosvittatprayojakamapi sarvam /",
    "GV05brupsb3u:475": " atha prāṇā eva na tatprayojakaṃ sarva,",
    "GV05brupsb3u:476": " prayojake vidyamāne punaḥ prāṇānāṃ prasaṅgaḥ /",
    "GV05brupsb3u:477": " atha sarvameva kāmakarmādi,",
    "GV05brupsb3u:478": " tato mokṣa upapadyata ityevamartha uttaraḥ praśnaḥ /",
    "GV05brupsb3u:479": " yājñavalkyeti hovāca yatrāyaṃ puruṣo mriyate kimenaṃ na jahātīti /",
    "GV05brupsb3u:480": " āhetaro nāmeti sarvaṃ samavanīyata ityarthaḥ /",
    "GV05brupsb3u:481": " nāmamātraṃ tu na līyata ākṛtisambandhāt /",
    "GV05brupsb3u:482": " nityaṃ hi nāma /",
    "GV05brupsb3u:483": " anantaṃ vai nāma /",
    "GV05brupsb3u:484": " nityatvamevā'nantyaṃ nāmnaḥ /",
    "GV05brupsb3u:485": " tadānantyādhikṛtā anantā bai viśve devā anantameva sa tena lokaṃ jayati /",
    "GV05brupsb3u:486": " tannāmānantyādhikṛtānviśvāndevānātmatvenopetya tenā'nantyadarśanenānantameva lokaṃ jayati //12//",
    "GV05brupsb3u:487": " START BrhUp 3,2.13",
    "GV05brupsb3u:488": " yājñavalkyeti hovāca -- yatrāsya puruṣasya mṛtasyāgniṃ vāg apyeti vātaṃ prāṇaś cakṣur",
    "GV05brupsb3u:489": " ādityaṃ manaś candraṃ diśaḥ śrotraṃ pṛthivīṃ śarīram ākāśam ātmauṣadhīr lomāni vanaspatīn",
    "GV05brupsb3u:490": " keśā apsu lohitaṃ ca retaś ca nidhīyate kvāyaṃ tadā puruṣo bhavatīti /",
    "GV05brupsb3u:491": " āhara saumya hastam ārtabhāga /",
    "GV05brupsb3u:492": " āvām evaitasya vediṣyāvo na nāv etat sajana iti /",
    "GV05brupsb3u:493": " tau hotkramya mantrayāṃ cakrāte /",
    "GV05brupsb3u:494": " tau ha yad ūcatuḥ karma haiva tad ūcatuḥ /",
    "GV05brupsb3u:495": " atha ha yat praśaṃsatuḥ karma haiva tat praśaśaṃsatuḥ /",
    "GV05brupsb3u:496": " puṇyo vai puṇyena karmaṇā bhavati pāpaḥ pāpeneti /",
    "GV05brupsb3u:497": " tato ha jāratkārava ārtabhāga upararāma // BrhUp_3,2.13 //",
    "GV05brupsb3u:498": " BrhUpBh_3,2.13 grahātigraharūpaṃ bandhanamuktaṃ mṛtyurūpaṃ tasya ca mṛtyormṛtyusadbhāvānmokṣaścopapadyate /",
    "GV05brupsb3u:499": " sa ca mokṣo grahātigraharūpāṇāmihaiva pralayaḥ pradīpanirvāṇavat /",
    "GV05brupsb3u:500": " yadvadgrahātigrahākhyaṃ bandhanaṃ mṛtyurūpaṃ tasya yatprayojakaṃ tatsvarūpanirdhāraṇārthamidamārabhyate /",
    "GV05brupsb3u:501": " yājñavalkyeti hovāca /",
    "GV05brupsb3u:502": " atra kecidvarṇayanti grahātigrahasya saprayojakasya vināśe 'pi kila na mucyate /",
    "GV05brupsb3u:503": " nāmāvaśiṣṭo 'vidyayoṣarasthānīyayā svātmaprabhavayā pa mātmanaḥ paricchinno bhojyācca jagato vyāvṛtta ucchinna kāmakarmāntarāle vyavatiṣṭhate",
    "GV05brupsb3u:504": " tasya paramātmaikatvadarśane dvaitadarśanamapanetavyamityataḥ paraṃ paramātmadarśanamārabdhavyamityevamapavargākhyāmantarālāvasthāṃ parikalyottaragranthasaṃbandhaṃ kurvanti /",
    "GV05brupsb3u:505": " tatra vaktavyaṃ viśīrṇeṣu karaṇeṣu videhasya paramātmadarśanaśravaṇamanananididhyāsanāni kathamiti /",
    "GV05brupsb3u:506": " samavanītaprāṇasya hi nāmamātrāvaśiṣṭasyeti tairucyate /",
    "GV05brupsb3u:507": " mṛtaḥ śeta iti hayuktam /",
    "GV05brupsb3u:508": " na manorathenāpyetadupapādayituṃ śakyate /",
    "GV05brupsb3u:509": " atha jīvannevāvidyāmātrāvaśiṣṭo bhojyādapāvṛtta iti parikalpyate tattu kiṃnimittamiti vaktavyam /",
    "GV05brupsb3u:510": " samastadvaitaikatvātmaprāptinimittamiti yadyucyate tatpūrvameva nirākṛtam /",
    "GV05brupsb3u:511": " karmasahitena dvaitaikatvātmadarśanena sampanno vidvānmṛtaḥ samavanītaprāṇo jagadātmatvaṃ",
    "GV05brupsb3u:512": " hiraṇyagarbhasvarūpaṃ vā prāpnuyādasamavanītaprāṇo bhojyājjīvanneva vyāvṛtto viraktaḥ",
    "GV05brupsb3u:513": " paramātmadarśanābhimukhaḥ syāt /",
    "GV05brupsb3u:514": " na cobhayamekaprayatnaniṣpādyena sādhanena labhyam /",
    "GV05brupsb3u:515": " hiraṇyagarbhaprāptisādhanaṃ cenna tato vyāvṛttisādhanam /",
    "GV05brupsb3u:516": " paramātmābhimukhīkaraṇasya bhojyādvayāvṛtteḥ sādhanaṃ cenna hiraṇyagarbhaprāptisādhanam /",
    "GV05brupsb3u:517": " na hi yadgatisādhanaṃ tadgatinivṛtterapi /",
    "GV05brupsb3u:518": " atha mṛtvā hiraṇyagarbhaṃ prāpya tataḥ samavanītaprāṇo nāmāvaśiṣṭaḥ paramātmajñāne 'dhikriyate /",
    "GV05brupsb3u:519": " tato 'smadādyarthaṃ paramātmajñānopadeśo 'narthakaḥ syāt /",
    "GV05brupsb3u:520": " sarveṣāṃ hi brahmavidyā puruṣārthāyopadiśyate“tadyo yo devānām“ityādyayā śrutyā /",
    "GV05brupsb3u:521": " tasmādatyantanikṛṣṭā śāstrabāhyaiveyaṃ kalpanā /",
    "GV05brupsb3u:522": " prakṛtaṃ tu vartayiṣyāma /",
    "GV05brupsb3u:523": " tatra kena prayuktaṃ grahātigrahalakṣaṇaṃ bandhanamityetannirdidhārayiṣayā'ha-yatrāsya",
    "GV05brupsb3u:524": " puruṣasyāsamyagdarśinaḥ śiraḥpāṇyādimato mṛtasya vāgagnimapyeti vātaṃ prāṇo 'pyeti",
    "GV05brupsb3u:525": " cakṣurādityamapyetīti sarvatra sambadhyate /",
    "GV05brupsb3u:526": " manaścandraṃ diśaḥ śrotraṃ pṛthivīṃ śarīramākāśamātmetyatrā'tmādhiṣṭhānaṃ hṛdayākāśamucyate /",
    "GV05brupsb3u:527": " sa ākāśamapyeti /",
    "GV05brupsb3u:528": " oṣadhīrapiyati lomāni /",
    "GV05brupsb3u:529": " vanaspatīnapiyanti keśāḥ /",
    "GV05brupsb3u:530": " apsu lohitaṃ ca retaśca nidhīyata iti punarādānaliṅgam /",
    "GV05brupsb3u:531": " sarvatra hi vāgādiśabdena devatāḥ parigṛhyante na tu karaṇānyevāpakrāmanti prāṅmokṣāt /",
    "GV05brupsb3u:532": " tatra devatābhiranadhiṣṭhitāni karaṇāni nyastadātrādyupamānāni videhaśca kartā puruṣo 'svatantraḥ kimāśrito bhavatīti pṛcchayate-kvāyaṃ tadā puruṣo bhavatīti /",
    "GV05brupsb3u:533": " kimāśritastadā puruṣo bhavatīti /",
    "GV05brupsb3u:534": " yamāśrayamāśritya punaḥ kāryakaraṇasaṃghātamupādatte yena grahātigrahalakṣaṇaṃ bandhanaṃ prayujyate tatkimiti praśnaḥ /",
    "GV05brupsb3u:535": " atrocyate-svabhāvayadṛcchākālakarmadaivavijñānamātraśūnyāni vādibhiḥ parikalpitāni /",
    "GV05brupsb3u:536": " ato 'nekavipratipattisthānatvānnaiva jalpanyāyena vastunirṇayaḥ /",
    "GV05brupsb3u:537": " atra vastunirṇayaṃ cedicchasyāhara sobhya hastasārtabhāga ha āvāmevaitasya tvatpṛṣṭasya veditavyaṃ yattadvediṣyāvo nirūpayiṣyāvaḥ /",
    "GV05brupsb3u:538": " kasmāt /",
    "GV05brupsb3u:539": " na nāvāvayoretadvastu sajane janasamudāye nirṇetuṃ śakyate /",
    "GV05brupsb3u:540": " ata ekānta gamiṣyāvo vicāraṇāya /",
    "GV05brupsb3u:541": " tau hetyādi śrutivacanam /",
    "GV05brupsb3u:542": " tau yājñavalkyārtabhāgāvekāntaṃ gatvā kiṃ cakraturityucyate-tau hotkramya sajanāddeśānmantrayāñcakrāte /",
    "GV05brupsb3u:543": " ādau laukikavādipakṣāṇāmekaikaṃ parugṛhya vicāritavantau /",
    "GV05brupsb3u:544": " tau ha vicārya yadūcaturapohya pūrvapakṣānsarvāneva tacchṛṇu /",
    "GV05brupsb3u:545": " karma haivā'śrayaṃ punaḥ punaḥ kāryakaraṇopādānahetuṃ tattatrocaturuktavantau /",
    "GV05brupsb3u:546": " na kevalaṃ kālakarmadaiveśvareṣvabhyupagateṣu hetuṣu yatpraśaśaṃsatustau karma haiva tatpraśaśaṃsatuḥ /",
    "GV05brupsb3u:547": " yasmānnirdhāritametatkarmaprayuktaṃ grahātigrahādikāryakaraṇopādānaṃ punaḥ punastasmātpuṇyo",
    "GV05brupsb3u:548": " vai śāstravihitena puṇyena karmaṇā bhavati tadviparotena viparīto bhavati pāpaḥ pāpenetyevaṃ",
    "GV05brupsb3u:549": " yājñavalkyena praśneṣu nirṇīteṣu tato 'śakyaprakampyatvādyājñavalkyasya ha jaratkārava",
    "GV05brupsb3u:550": " ārtabhāga upararāma //13 //",
    "GV05brupsb3u:551": " iti tṛtīyādhyāye dvitīyamārtabhāgabrāhmaṇam //2//",
    "GV05brupsb3u:552": " START BrhUp 3,3.1",
    "GV05brupsb3u:553": " atha hainaṃ bhujyur lāhyāyaniḥ papraccha -- yājñavalkyeti hovāca -- madreṣu carakāḥ paryavrajāma /",
    "GV05brupsb3u:554": " te patañcalasya kāpyasya gṛhān aima /",
    "GV05brupsb3u:555": " tasyāsīd duhitā gandharvagṛhītā /",
    "GV05brupsb3u:556": " tam apṛcchāma ko 'sīti /",
    "GV05brupsb3u:557": " so 'bravīt sudhanvāṅgirasa iti /",
    "GV05brupsb3u:558": " taṃ yadā lokānām antān apṛcchāma /",
    "GV05brupsb3u:559": " athainam abrūma -- kva pārikṣitā abhavann iti /",
    "GV05brupsb3u:560": " kva pārikṣitā abhavan /",
    "GV05brupsb3u:561": " sa tvā pṛcchāmi yājñavalkya /",
    "GV05brupsb3u:562": " kva pārikṣitā abhavann iti // BrhUp_3,3.1 //",
    "GV05brupsb3u:563": " BrhUpBh_3,3.1 atha hainaṃ bhujyurlāhyāyaniḥ papraccha /",
    "GV05brupsb3u:564": " grahātigrahalakṣaṇaṃ bandhanamuktam /",
    "GV05brupsb3u:565": " yasmātsaprayojakānmukto mucyate yena vā baddhaḥ saṃsarati sa mṛtyuḥ /",
    "GV05brupsb3u:566": " tasmācca mokṣa upapadyate /",
    "GV05brupsb3u:567": " yasmānmṛyormṛtyurasti /",
    "GV05brupsb3u:568": " muktasya ca na gatiḥ kvacit /",
    "GV05brupsb3u:569": " sarvotsādo nāmamātrāvaśeṣaḥ pradīpanirvāṇavaditi cāvadhṛtam /",
    "GV05brupsb3u:570": " tatra saṃsaratāṃ mucyamānānāṃ ca kāryakaraṇānāṃ svakāraṇasaṃsarge samāne muktānāmatyantameva punaranupādānam /",
    "GV05brupsb3u:571": " saṃsaratāṃ tu punaḥ punarupādānaṃ yena prayuktānāṃ bhavati tatkarmetyavadhāritaṃ vicāraṇāpūrvakam /",
    "GV05brupsb3u:572": " tatkṣaye ca nāmāvaśeṣeṇa sarvotsādo mokṣaḥ /",
    "GV05brupsb3u:573": " tacca puṇyapāpākhyaṃ karma /",
    "GV05brupsb3u:574": " puṇyo vai puṇyena karmaṇā bhavati pāpaḥ pāpenetyavadhāritatvāt /",
    "GV05brupsb3u:575": " etatkṛtaḥ saṃsāraḥ /",
    "GV05brupsb3u:576": " tatrāpuṇyena sthāvarajaṅgameṣu svabhāvaduḥkhabahuleṣu narakatiryakpretādiṣu ca duḥkhamanubhavati punaḥ punarjāyamāno mriyamāṇaścetyetadrājavartmavatsarvalokaprasiddham",
    "GV05brupsb3u:577": " yattu śāstrīyaṃ puṇyo vai puṇyena karmaṇā bhavati tatraivādaraḥ kriyata iha śrutyā /",
    "GV05brupsb3u:578": " puṇyameva ca karma sarvapuruṣārthasādhanamiti sarve śrutismṛtivādāḥ /",
    "GV05brupsb3u:579": " mokṣasyāpi puruṣārthatvāttatsādhyatā prāptā /",
    "GV05brupsb3u:580": " yāvadyāvatpuṇyotkarṣastāvattāvatphalotkarṣaprāptiḥ /",
    "GV05brupsb3u:581": " tasmāduttameva puṇyotkarṣeṇa mokṣo bhaviṣyatītyāśaṅkā syāt /",
    "GV05brupsb3u:582": " sā nivartayitavyā jñānasahitasya ca prakṛṣṭasya karmaṇa etāvatī gatiḥ /",
    "GV05brupsb3u:583": " vyākṛtanāmarūpāspadatvātkarmaṇastatphalasya ca /",
    "GV05brupsb3u:584": " na tvakārye nitye 'vyākṛtadharmiṇyanāmarūpātmake kriyākārakaphalasvabhāvavarjite karmaṇo vyāpāro 'sti /",
    "GV05brupsb3u:585": " yatra ca vyāpāraḥ sa saṃsāra evetyasyārthasya pradarśanāya brahmaṇamārabhyate /",
    "GV05brupsb3u:586": " yattu kaiściducyate vidyāsahitaṃ karma nirabhisaṃdhi mantraśarkarādiyuktaviṣadadhyādivatkāryāntaramārabhata iti /",
    "GV05brupsb3u:587": " tanna /",
    "GV05brupsb3u:588": " anārabhyatvānmokṣasya /",
    "GV05brupsb3u:589": " bandhanāśa eva hi mokṣo na kāryabhūtaḥ bandhanaṃ cāvidyetyavocāma /",
    "GV05brupsb3u:590": " avidyāyāśca na karmaṇā nāśa upapadyate /",
    "GV05brupsb3u:591": " dṛṣṭaviṣayatvācva karmasāmarthyasya /",
    "GV05brupsb3u:592": " utpattyāptivikārasaṃskārā hi karmasāmarthyasya viṣayāḥ /",
    "GV05brupsb3u:593": " utpādayituṃ prāpayituṃ vikartuṃ ca sāmarthyaṃ karmaṇo nāto vyatiriktaviṣayo 'sti karmasāmarthyasya /",
    "GV05brupsb3u:594": " loke 'prasiddhatvāt /",
    "GV05brupsb3u:595": " na ca mokṣa eṣāṃ padārthānāmanyatamaḥ /",
    "GV05brupsb3u:596": " avidyāmātravyavahita ityavocāma /",
    "GV05brupsb3u:597": " bāḍham /",
    "GV05brupsb3u:598": " bhavatu kevalasyaiva karmaṇa evaṃsvabhāvatā /",
    "GV05brupsb3u:599": " vidyāsaṃyuktasya tu nirabhisaṃdherbhavatyanyathā svabhāvaḥ /",
    "GV05brupsb3u:600": " dṛṣṭaṃ hyanyaśaktitvena nirjñātānāmapi padārthānāṃ viṣadadhyādīnāṃ vidyāmantraśarkarādisaṃyuktānāmanyaviṣaye sāmathyam /",
    "GV05brupsb3u:601": " tathā karmaṇo 'pyastviti cet / na /",
    "GV05brupsb3u:602": " pramāṇābhāvāt /",
    "GV05brupsb3u:603": " tatra hi karmaṇa uktaviṣayavyatirekeṇa viṣayāntare sāmarthyāstitve pramāṇaṃ na pratyakṣaṃ nānumānaṃ nopamānaṃ nārthāpattirna śabdo 'sti /",
    "GV05brupsb3u:604": " nanu phalāntarābhāve codanānyathānupapattiḥ pramāṇamiti /",
    "GV05brupsb3u:605": " na hi nityānāṃ karmaṇāṃ viśvajinnyāyena phalaṃ kalpyate /",
    "GV05brupsb3u:606": " nāpi śrutaṃ phalamasti /",
    "GV05brupsb3u:607": " codyante ca tāni /",
    "GV05brupsb3u:608": " pāriśeṣyānmokṣasteṣāṃ phalamiti gamyate /",
    "GV05brupsb3u:609": " anyathā hi puruṣā na pravarteran /",
    "GV05brupsb3u:610": " nanu viśvajinnyāya evā'yāto mokṣasya phalasya kalpitatvāt /",
    "GV05brupsb3u:611": " mokṣe vānyasminvā phale 'kalpite puruṣā na pravarteranniti mokṣaḥ phalaṃ kalpyate śrutārthāpattyā yathā viśvajiti /",
    "GV05brupsb3u:612": " nanvevaṃ sati kathamucyate viśvajinnyāyo na bhavatīti /",
    "GV05brupsb3u:613": " phalaṃ ca kalpyate viśvajinnyāyaśca na bhavatīti vipratiṣiddhamabhidhīyate /",
    "GV05brupsb3u:614": " mokṣaḥ phalameva na bhavatīti cet / na /",
    "GV05brupsb3u:615": " pratijñāhānāt /",
    "GV05brupsb3u:616": " karma kāryāntaraṃ viṣadadhyādivadārabhata iti hi pratijñātam /",
    "GV05brupsb3u:617": " sa cenmokṣaḥ karmaṇaḥ kāryaṃ phalameva na bhavatīti sā pratijñā hīyeta /",
    "GV05brupsb3u:618": " karmakāryatve ca mokṣasya svargādiphalebhyo viśeṣo vaktavyaḥ /",
    "GV05brupsb3u:619": " atha karmakāryaṃ na bhavati nityānāṃ karmaṇāṃ phalaṃ mokṣa ityasyā vacanavyakteḥ kor'tha iti vaktavyam /",
    "GV05brupsb3u:620": " na ca kāryaphalaśabdabhedamātreṇa viśeṣaḥ śakyaḥ kalpayitum /",
    "GV05brupsb3u:621": " aphalaṃ ca mokṣo nityaiśca karmabhiḥ kriyate nityānāṃ karmaṇāṃ phalaṃ na kāryamiti caiṣor'tho vipratiṣiddho 'bhidhīyate yathāgniḥ śīta iti /",
    "GV05brupsb3u:622": " jñānavaditi cet /",
    "GV05brupsb3u:623": " yathā jñānasya kāryaṃ mokṣo jñānenākriyamāṇo 'pyucyate tadvatkarmakāryatvamiti cet / na /",
    "GV05brupsb3u:624": " ajñānanivartakatvājjñānasya /",
    "GV05brupsb3u:625": " ajñānavyavadhānanivartakatvājjñānasya mokṣo jñānakāryamityupacaryate /",
    "GV05brupsb3u:626": " na tu karmaṇā nivartayitavyamajñānam /",
    "GV05brupsb3u:627": " na cājñānavyatirekeṇa mokṣasya vyavadhānāntaraṃ kalpayituṃ śakyam /",
    "GV05brupsb3u:628": " nityatvānmokṣasya sādhakasvarūpāvyatirekācca,",
    "GV05brupsb3u:629": " yatkarmaṇā nivartyeta /",
    "GV05brupsb3u:630": " ajñānameva nivartayatīti cet / na /",
    "GV05brupsb3u:631": " vilakṣaṇatvāt /",
    "GV05brupsb3u:632": " anabhivyaktirajñānamabhivyaktilakṣaṇena jñānena virudhyate /",
    "GV05brupsb3u:633": " karma tu tājñānena virudhyate tena jñānavilakṣaṇaṃ karma /",
    "GV05brupsb3u:634": " yadi jñānābhāvo yadi saṃśayajñānaṃ yadi viparītajñānaṃ vocyate 'jñānamiti sarvaṃ hi tajjñānenaiva nivartyate /",
    "GV05brupsb3u:635": " na tu karmaṇānyatamenāpi virodhābhāvāt /",
    "GV05brupsb3u:636": " athādṛṣṭaṃ karmaṇāmajñānanivartakatvaṃ kalpyamiti cet / na /",
    "GV05brupsb3u:637": " jñānenājñānanivṛttau gamyamānāyāmadṛṣṭanivṛttikalpanānupapatteḥ /",
    "GV05brupsb3u:638": " yathāvaghātena vrīhīṇāṃ tuṣanivṛttau gamyamānāyāmagnihotrādinityakarmakāryādṛṣṭā na kalpyate tuṣanivṛttiḥ /",
    "GV05brupsb3u:639": " tadvadajñānanivṛttirapi nityakarmakāryādṛṣṭā na kalpyate /",
    "GV05brupsb3u:640": " jñānena viruddhatvaṃ cāsakṛtkarmaṇāmavocāma /",
    "GV05brupsb3u:641": " yadaviruddhaṃ jñānaṃ karmabhistaddevalokaprāptinimittamityuktaṃ“vidyayā devalokaḥ“iti śruteḥ /",
    "GV05brupsb3u:642": " kiñcānyatkalpye ca phale nityānāṃ karmaṇāṃ śrutānāṃ yatkarmabhirvirudhyate dravyaguṇakarmaṇāṃ kāryameva na bhavati,",
    "GV05brupsb3u:643": " kiṃ tatkalpyatāmiti?",
    "GV05brupsb3u:644": " yasminkarmaṇaḥ sāmarthyameva na dṛṣṭam,",
    "GV05brupsb3u:645": " kiṃvā yasmindṛṣṭaṃ sāmarthyaṃ yacca karmaṇāṃ phalamaviruddhaṃ tatkalpyatāmiti /",
    "GV05brupsb3u:646": " puruṣapravṛttijananāyāvaśyaṃ cetkarmaphalaṃ kalpayitavyam karmāviruddhaviṣaya eva śrutārthāpatteḥ kṣīṇatvānnityo mokṣaḥ phalaṃ kalpayituṃ na śakyastadvyavadhānājñānanivṛttirvā /",
    "GV05brupsb3u:647": " aviruddhatvāddṛṣṭasāmarthyaviṣayatvācceti /",
    "GV05brupsb3u:648": " pāriśeṣyanyāyānmokṣa eva kalpayitavya iti cet /",
    "GV05brupsb3u:649": " sarveṣāṃ hi karmaṇāṃ sarvaṃ phalam na cānyaditarakarmaphalavyatirekeṇa phalaṃ kalpanāyogyamasti /",
    "GV05brupsb3u:650": " pariśiṣṭaśca mokṣaḥ /",
    "GV05brupsb3u:651": " sa ceṣṭo vedavidāṃ phalam /",
    "GV05brupsb3u:652": " tasmātsa eva kalpayitavya iti cet / na /",
    "GV05brupsb3u:653": " karmaphalavyaktonāmānantyātpāriśeṣyanyāyānupapatteḥ /",
    "GV05brupsb3u:654": " nahi puruṣecchāviṣayāṇāṃ karmaphalānāmetāvattvaṃ nāma kenacidasarvajñenāvadhṛtaṃ",
    "GV05brupsb3u:655": " tatsādhanānāṃ vā puruṣecchānāṃ vāniyatadeśakālanimittatvātpuruṣecchāviṣayasādhanānāṃ",
    "GV05brupsb3u:656": " ca puruṣeṣṭaphalaprayuktatvāt /",
    "GV05brupsb3u:657": " pratiprāṇi cecchāvaicitryātphalānāṃ tatsādhanānāṃ cā'nantyasiddhiḥ /",
    "GV05brupsb3u:658": " tadānantyāccāśakyametāvattvaṃ puruṣairjñātum /",
    "GV05brupsb3u:659": " ajñāte ca sādhanaphalaitāvattve kathaṃ mokṣasya pariśeṣasiddhiriti /",
    "GV05brupsb3u:660": " karmaphalajātipāriśeṣyamiti cet /",
    "GV05brupsb3u:661": " satyapīcchāviṣayāṇāṃ tatsādhanānāṃ cā'nantye karmaphalajātitvaṃ nāma sarveṣāṃ tulyam /",
    "GV05brupsb3u:662": " mokṣasatvakarmaphalatvātpariśiṣṭaḥ syāt /",
    "GV05brupsb3u:663": " tasmātpariśeṣātsa eva yuktaḥ kalpayitumiti cet / na /",
    "GV05brupsb3u:664": " tasyāpi nityakarmaphalatvābhyupagame karmaphalasamānajātīyatvopapatteḥ pariśeṣānupapattiḥ /",
    "GV05brupsb3u:665": " tasmādanyathāpyupapatteḥ kṣīṇā śrutārthāpattiḥ /",
    "GV05brupsb3u:666": " utpattayāptivikārasaṃskārāṇāmanyatamapi nityānāṃ karmaṇāṃ phalamupapadyata iti kṣīṇā śrutārthāpattiḥ /",
    "GV05brupsb3u:667": " caturṇāmanyatama eva mokṣa iti cet /",
    "GV05brupsb3u:668": " na tāvadutpādyo nityatvāt /",
    "GV05brupsb3u:669": " ata evāvikāryo 'saṃskāryaścāta eva,",
    "GV05brupsb3u:670": " asādhanadravyātmakatvācca /",
    "GV05brupsb3u:671": " sādhanātmakaṃ hi dravyaṃ saṃskriyate /",
    "GV05brupsb3u:672": " yathā pātrājyādi prokṣaṇādinā /",
    "GV05brupsb3u:673": " na ca saṃskriyamāṇaḥ saṃskāranirvartyo vā yūpādivat /",
    "GV05brupsb3u:674": " pāriśeṣyādāpyaḥ syāt /",
    "GV05brupsb3u:675": " nā'pyo 'pyātmasvabhāvatvādekatvācca /",
    "GV05brupsb3u:676": " itaraiḥ karmabhirvailakṣaṇyānnityānāṃ karmaṇāṃ tatphalenāpi vilakṣaṇena bhavitavyamiti cet / na /",
    "GV05brupsb3u:677": " karmatvasālakṣaṇyātsalakṣaṇaṃ kasmātphalaṃ na bhavatītarakarmaphalaiḥ /",
    "GV05brupsb3u:678": " nimittavailakṣaṇyāditi cet / na /",
    "GV05brupsb3u:679": " kṣāmavatyādibhiḥ samānatvāt /",
    "GV05brupsb3u:680": " yathā hi gṛhadāhādau nimitte kṣāmavatyādīṣṭiryathā bhinne juhoti skanne juhotītyevamādau naimittikeṣu karmasu na mokṣaḥ phalaṃ kalpyate /",
    "GV05brupsb3u:681": " taiścāviśeṣānnaimittikatvena jīvanādinimitte ca śravaṇāt /",
    "GV05brupsb3u:682": " tathā nityānāmapi na mokṣaḥ phalam /",
    "GV05brupsb3u:683": " ālokasya sarveṣāṃ rūpadarśanasādhanatva ulūkādaya ālokena rūpaṃ na paśyantītyulukādicakṣuṣo",
    "GV05brupsb3u:684": " vailakṣaṇyāditaralokacakṣurbhirna rasādiviṣayatvaṃ parikalpyate rasādiviṣaye sāmarthyasyādṛṣṭatvāt /",
    "GV05brupsb3u:685": " sudūramapi gatvā yadviṣaye dṛṣṭaṃ sāmarthyaṃ tatraiva kaścidviśeṣaḥ kalpayitavyaḥ /",
    "GV05brupsb3u:686": " yatpunaruktaṃ vidyāmantraśarkarādisaṃyuktaviṣadadadhyādivannityāni kāryāntaramārabhanta iti /",
    "GV05brupsb3u:687": " ārabhyatāṃ viśiṣṭaṃ kāryaṃ tadiṣṭatvādavirodhaḥ /",
    "GV05brupsb3u:688": " nirabhisaṃdheḥ karmaṇo vidyāsaṃyuktasya viśiṣṭakāryāntarārambhe na kaścidvirodhaḥ /",
    "GV05brupsb3u:689": " devayājyātmayājinorātmayājino viśeṣaśravaṇāddevayājinaḥ'śreyānātmayājī'tyādau'yadeva vidyayā karotī'tyādau ca /",
    "GV05brupsb3u:690": " yastu paramātmadarśanaviṣaye manunokta ātmayājiśabdaḥ'samaṃ paśyannātmayājī'tyatra samaṃ paśyannātmayājī bhavatītyarthaḥ /",
    "GV05brupsb3u:691": " athavā bhūtapūrvagatyā /",
    "GV05brupsb3u:692": " ātmayājyātmasaṃskārārthaṃ nityāni karmāṇi karoti“idaṃ me 'nenāṅga saṃskriyate“iti śruteḥ /",
    "GV05brupsb3u:693": " tathā gārbhairhemairityādiprakaraṇe kāryakaraṇasaṃskārārthatvaṃ nityānāṃ karmaṇāṃ darśayati /",
    "GV05brupsb3u:694": " saṃskṛtaśca ya ātmayājī taiḥ karmabhiḥ samaṃ draṣṭuṃ samartho bhavati /",
    "GV05brupsb3u:695": " tasyeha vā janmāntare vā samamātmadarśanamutpadyate samaṃ paśyansvārājyamadhigacchatītyeṣor'thaḥ /",
    "GV05brupsb3u:696": " ātmayājiśabdastu bhūtapūrvagatyā prayujyate /",
    "GV05brupsb3u:697": " jñānayuktānāṃ nityānāṃ karmaṇāṃ jñānotpattisādhanatvapradarśanārtham /",
    "GV05brupsb3u:698": " kiñcānyat- brahmā viśvasṛjo dharmo mahānavyaktameva ca /",
    "GV05brupsb3u:699": " uttamāṃ sāttvikīmetāṃ gatimāhurmanīṣiṇaḥ //",
    "GV05brupsb3u:700": " iti ca devasārṣṭivyatirekeṇa bhūtāpyayaṃ darśayati bhūtānyapyeti pañca vai /",
    "GV05brupsb3u:701": " bhūtānyatyetīti pāṭhaṃ ye kurvanti teṣāṃ vedaviṣaye paricchinnabuddhitvādadoṣaḥ /",
    "GV05brupsb3u:702": " na cārthavādatvamadhyāyasya brahmāntakarmavipākārthasya tadvayatiriktātmajñānārthasya ca karmakāṇḍopaniṣadbhayāṃ tulyārthatvadarśanāt /",
    "GV05brupsb3u:703": " vihitākaraṇapratiṣiddhakarmaṇāṃ ca sthāvaraśvasūkarādiphaladarśanāt /",
    "GV05brupsb3u:704": " vāntāśyādipretadarśanācca /",
    "GV05brupsb3u:705": " na ca śrutismṛtivīrītapratiṣiddhavyatirekeṇa vihitāni vā pratiṣiddhānivā karmāṇi kenacidavagantuṃ śakyante /",
    "GV05brupsb3u:706": " yeṣāmakaraṇādanuṣṭhānācca pretaśvasūkarasthāvarādīni karmaphalāni pratyakṣānumānābhyāmupalabhyante /",
    "GV05brupsb3u:707": " na caiṣāmakarmaphalatvaṃ kenacidabhyupagamyate /",
    "GV05brupsb3u:708": " tasmādvihitākaraṇapratiṣiddhasevānāṃ yathaite karmavipākāḥ pretatiryaksthāvarādayastathotkṛṣṭeṣvapi brahmānteṣu karmavipākatvaṃ veditavyam /",
    "GV05brupsb3u:709": " tasmāt“sa ātmano vapāmudakhidat” “so 'rodīdi“tyādivannābhūtārthavādatvam /",
    "GV05brupsb3u:710": " tatrāpyabhūtārthavadatvaṃ mā bhūditi cet /",
    "GV05brupsb3u:711": " bhavatvevam /",
    "GV05brupsb3u:712": " na caitāvatāsya nyāyasya bādho bhavati /",
    "GV05brupsb3u:713": " na cāsmatpakṣo vā duṣyati /",
    "GV05brupsb3u:714": " na ca“brahmā viśvasṛja“ityādīnāṃ kāmyakarmaphalatvaṃ śakyaṃ vaktum /",
    "GV05brupsb3u:715": " teṣāṃ devasārṣṭitāyāḥ phalasyoktatvāt /",
    "GV05brupsb3u:716": " tasmātsābhisaṃdhīnāṃ nityānāṃ karmaṇāṃ sarvamedhāśvamedhādīnāṃ ca brahmatvādīni phalāni /",
    "GV05brupsb3u:717": " yeṣāṃ punarnityāni nirabhisaṃdhīnyātmasaṃskārārthāni teṣāṃ jñānotpattyarthāni tāni /",
    "GV05brupsb3u:718": " “brāhmīyaṃ kriyate tanuḥ“iti smaraṇāt /",
    "GV05brupsb3u:719": " teṣāmārādupakārakatvānmokṣasādhanānyapi karmāṇi bhavantīti na virudhyate /",
    "GV05brupsb3u:720": " yathā cāyamarthaḥ ṣaṣṭhe janakākhyāyikāsamāptau vakṣyāmaḥ /",
    "GV05brupsb3u:721": " yattu viṣadadhyādivadityuktaṃ tatra pratyakṣānumānaviṣayatvādavirodhaḥ /",
    "GV05brupsb3u:722": " yastvatyantaśabdagamyor'thastatra vākyasyābhāve tadarthapratipādakasya na śakyaṃ kalpayituṃ viṣadadhyādisādharmyam /",
    "GV05brupsb3u:723": " na ca pramāṇāntaraviruddhārthaviṣaye śruteḥ prāmāṇyaṃ kalpyate yathā śīto 'gniḥ kledayatīti /",
    "GV05brupsb3u:724": " śrute tu tādarthye vākyasya pramāṇāntarasyā'bhāsatvama /",
    "GV05brupsb3u:725": " yathā khadyoto 'gniriti talamalinamantarikṣamiti bālānāṃ yatpratyakṣamapi tadviṣayapramāṇāntarasya yathārthatve niścite niścitārthamapi bālapratyakṣamābhāsībhavati",
    "GV05brupsb3u:726": " tasmādvedaprāmāṇyasyāvyabhicārāttādarthye sati vākyasya tathātvaṃ syāt /",
    "GV05brupsb3u:727": " na tu puruṣamatikauśalam /",
    "GV05brupsb3u:728": " nahi puruṣamatikauśalātsavitā rūpaṃ na prakāśayati /",
    "GV05brupsb3u:729": " tathā vedavākyānyapi nānyārthāni bhavanti /",
    "GV05brupsb3u:730": " tasmānna mokṣārthāni karmāṇīti siddham /",
    "GV05brupsb3u:731": " ataḥ karmaphalānāṃ saṃsāratvapradarśanāyaiva brāhmaṇamārabhyate /",
    "GV05brupsb3u:732": " athānantaram uparate jāratkārave,",
    "GV05brupsb3u:733": " bhujyuriti nāmato lahyasyāpatyaṃ lāhyastadapatyaṃ lāhyāyaniḥ papraccha /",
    "GV05brupsb3u:734": " yājñavalkyeti hovāca /",
    "GV05brupsb3u:735": " ādābuktamaśvamedhadarśanam;",
    "GV05brupsb3u:736": " samaṣṭivyaṣṭiphalaścāśvamedhakratuḥ,",
    "GV05brupsb3u:737": " jñānasamuccito vā kevalajñānasampādito vā,",
    "GV05brupsb3u:738": " sarvakarmaṇāṃ parā kāṣṭhā;",
    "GV05brupsb3u:739": " bhraṇahatyāśvamedhābhyāṃ na paraṃ puṇyapāpayoriti hi smaranti;",
    "GV05brupsb3u:740": " tena hi samaṣṭiṃ vyaṣṭīśca prāpnoti;",
    "GV05brupsb3u:741": " tatra vyaṣṭayo nirjñātā antaraṇḍaviṣayā aśvamedhayāgaphalabhūtāḥ;",
    "GV05brupsb3u:742": " 'mṛtyurasyātmā bhavatyetāsāṃ devatānāmekā bhavati'(1 / 2 / 7) ityuktam /",
    "GV05brupsb3u:743": " mṛtyuścāśanāyālakṣaṇo buddhayātmā samaṣṭiḥ prathamajo vāyuḥ sūtraṃ satyaṃ hiraṇyagarbhaḥ;",
    "GV05brupsb3u:744": " tasya vyākṛto viṣayaḥ-yadātmakaṃ sarvaṃ dvaitaikatvam /",
    "GV05brupsb3u:745": " yaḥ sarvabhūtāntarātmā liṅgam amūrtaraso yadāśritāni sarvabhūtakarmāṇi,",
    "GV05brupsb3u:746": " yaḥ karmaṇāṃ karmasambaddhānāṃ ca vijñānānāṃ parā gatiḥ paraṃ phalam,",
    "GV05brupsb3u:747": " tasya kiyān gocaraḥ kiyati vyāptiḥ sarvataḥ parimaṇḍalībhūtā,",
    "GV05brupsb3u:748": " sā vaktavyā;",
    "GV05brupsb3u:749": " tasyām uktāyāṃ sarvaḥ saṃsāro bandhagocara ukto bhavati /",
    "GV05brupsb3u:750": " tasya ca samaṣṭivyaṣṭyātmadarśanasya alaukikatvapradarśanārthamākhyāyikāmātmano vṛttāṃ prakurute;",
    "GV05brupsb3u:751": " tena ca prativādibuddhiṃvyāmohayiṣyāmīti manyate /",
    "GV05brupsb3u:752": " madreṣu madrā nāma janapadāsteṣu,",
    "GV05brupsb3u:753": " carakā adhyayanārthavratacaraṇāccarakā adhvaryavo vā,",
    "GV05brupsb3u:754": " paryavrajāma paryaṭitavantaḥ;",
    "GV05brupsb3u:755": " te patañcalasya nāmataḥ,",
    "GV05brupsb3u:756": " kāpyasya kapigotrasya,",
    "GV05brupsb3u:757": " gṛhān aima gatavantaḥ /",
    "GV05brupsb3u:758": " tasyāsīd duhitā gandharvagṛhītā-gandharveṇa amānuṣeṇa sacvena kenacidāviṣṭā;",
    "GV05brupsb3u:759": " gandharvo vā dhiṣṇyo 'gnirṛtvigadevatā viśiṣṭavijñānatvādavasīyate;",
    "GV05brupsb3u:760": " na hi sacvamātrasyedṛśaṃ vijñānamupapadyate /",
    "GV05brupsb3u:761": " taṃ sarve vayaṃ parivāritāḥ santo 'pṛcchāma-ko 'sīti,",
    "GV05brupsb3u:762": " kastvamasi kinnāmā kiṃsatacvaḥ /",
    "GV05brupsb3u:763": " so 'bravīd gandharvaḥ sudhanvā nāmataḥ,",
    "GV05brupsb3u:764": " āṅgiraso gotrataḥ /",
    "GV05brupsb3u:765": " taṃ yadā yasmin kāle lokānāmantān paryavasānāni apṛcchāma athainaṃ gandharvamabrūma-bhūvanakośaparimāṇajñānāya pravṛtteṣu sarveṣvātmānaṃ ślāghayantaḥ pṛṣṭavanto vayam;katham?",
    "GV05brupsb3u:766": " kva pārikṣitā abhavanniti /",
    "GV05brupsb3u:767": " sa ca gandharvaḥ sarvamasmabhyabravīt /",
    "GV05brupsb3u:768": " tena divyebhyo mayā labdhaṃ jñānam,",
    "GV05brupsb3u:769": " tattava nāsti,",
    "GV05brupsb3u:770": " ato nigṛhīto 'si,",
    "GV05brupsb3u:771": " ityabhiprāyaḥ /",
    "GV05brupsb3u:772": " so 'haṃ vidyāsampanno labdhāgamo gandharvāt tvā tvāṃ pṛcchāmi yājñavalkya-kva pārikṣitā abhavantat tvaṃ kiṃ jānāsi?",
    "GV05brupsb3u:773": " he yājñavalkya'kathaya pṛcchāmi kva pārikṣitā abhavanniti //1//",
    "GV05brupsb3u:774": " START BrhUp 3,3.2",
    "GV05brupsb3u:775": " sa hovāca -- uvāca vai saḥ /",
    "GV05brupsb3u:776": " agacchan vai te tad yatrāśvamedhayājino gacchantīti /",
    "GV05brupsb3u:777": " kva nv aśvamedhayājino gacchantīti /",
    "GV05brupsb3u:778": " dvātriṃśataṃ vai devarathāhnyāny ayaṃ lokaḥ /",
    "GV05brupsb3u:779": " taṃ samantaṃ pṛthivī dvistāvat paryeti /",
    "GV05brupsb3u:780": " tāṃ samantaṃ pṛthivīṃ dvistāvat samudraḥ paryeti /",
    "GV05brupsb3u:781": " tad yāvatī kṣurasya dhārā yāvad vā makṣikāyāḥ pattraṃ tāvān antareṇākāśaḥ tān aindraḥ suparṇo bhūtvā vāyave prāyacchat /",
    "GV05brupsb3u:782": " tān vāyur ātmani dhitvā tatrāgamayad yatrāśvamedhayājino 'bhavann iti /",
    "GV05brupsb3u:783": " evam iva vai sa vāyum eva praśaśaṃsa tasmād vāyur eva vyaṣṭir vāyuḥ samaṣṭiḥ /",
    "GV05brupsb3u:784": " apa punarmṛtyuṃ jayati ya evaṃ veda /",
    "GV05brupsb3u:785": " tato ha bhujyur lāhyāyanir upararāma // BrhUp_3,3.2 //",
    "GV05brupsb3u:786": " BrhUpBh_3,3.2 sa hovāca yājñavalkya uvāca vai saḥ /",
    "GV05brupsb3u:787": " vaiśbdaḥ smaraṇārthaḥ /",
    "GV05brupsb3u:788": " uvāca vai sa gandharvastubhyam /",
    "GV05brupsb3u:789": " agacchanvai te pārikṣitāstattatra kva?",
    "GV05brupsb3u:790": " yatra yasminnaśvamedhayājino gacchantīti /",
    "GV05brupsb3u:791": " nirṇote praśna āha-kva nu kasminnaśvamedhayājino gacchantīti /",
    "GV05brupsb3u:792": " teṣāṃ gativivakṣayā bhuvanakośaparimāṇamāha-dvātriṃśataṃ vai dve adhike triṃśaddvātriṃśataṃ",
    "GV05brupsb3u:793": " vai devarathāhrayāni deva ādityastasya ratho devarathastasya rathasya gatyāhrā yāvatparicchidyate",
    "GV05brupsb3u:794": " deśaparimāṇa taddevarathāhrayaṃ taddvātriṃśadguṇitaṃ devarathāhrayāni tāvatparimāṇo",
    "GV05brupsb3u:795": " 'yaṃ loko lokālokagiriṇā parikṣiptaḥ /",
    "GV05brupsb3u:796": " yatra vairājaṃ śarīraṃ yatra ca karmaphalopabhogaḥ prāṇināṃ sa eṣa loka etāvāṃlloko",
    "GV05brupsb3u:797": " 'taḥ paramalokastaṃ lokaṃ samantaṃ samantato lokavistārāddviguṇaparimāṇavistāreṇa",
    "GV05brupsb3u:798": " parimāṇena taṃ lokaṃ parikṣiptā paryeti pṛthivī /",
    "GV05brupsb3u:799": " tāṃ pṛthivīṃ tathaiva samantaṃ dvistāvaddviguṇena parimāṇena samudraḥ paryeti yaṃ ghanodamācakṣate paurāṇikāḥ /",
    "GV05brupsb3u:800": " tatraṇḍakapālayorvivaraparimāṇamucyate /",
    "GV05brupsb3u:801": " yena vivareṇa mārgeṇa vahirnirgacchanto vyāpnuvantyaśvamedhayājinaḥ /",
    "GV05brupsb3u:802": " tatra yāvatī yāvatparimāṇa kṣurasya dhārāgraṃ yāvadvā saukṣmyeṇa yuktaṃ makṣikāyāḥ patraṃ tāvāṃstāvatparimāṇo 'ntareṇa madhye 'ṇḍakapālayorākāśchidraṃ tenā'kāśenetyetat /",
    "GV05brupsb3u:803": " tānpārikṣitānaśvamedhayājinaḥ prāptānidraḥ parameśvaro yo 'śvameve 'gniścitaḥ suparṇo",
    "GV05brupsb3u:804": " yadviṣayaṃ darśanamuktaṃ tasya prāci diviśara ityādinā suparṇaḥ pakṣī bhūtvā pakṣapucchādyātmakaḥ",
    "GV05brupsb3u:805": " suparṇo bhūtvā vāyave prāyacchanmūrtatvānnāstyātmano gatistatreti /",
    "GV05brupsb3u:806": " tānpārikṣitānvāyurātmani dhitvā sthāpayitvā svātmabhūtānkṛtvā tatra tasminnagamayat /",
    "GV05brupsb3u:807": " kva /",
    "GV05brupsb3u:808": " yatra pūrve 'tikrāntāḥ pārikṣitā aśvamedhayājino 'bhavanniti /",
    "GV05brupsb3u:809": " evamiva vā evameva sa gandharvo vāyumeva praśaśaṃsa pārikṣitānāṃ gatim /",
    "GV05brupsb3u:810": " samāptā'khyāyikā /",
    "GV05brupsb3u:811": " ākhyāyikānirvṛttaṃ tvarthamākhyāyikāto 'pasutya śrutiḥ svamukhenaivā'caṣṭe 'smabhyam /",
    "GV05brupsb3u:812": " yasmādvāyuḥ sthāvarajaṅgamānāṃ bhūtānāmantarātmā bahiśca sa eva tasmādadhyātmādhibhūtādhidaivabhāvena vividhā yāṣṭirvyāptiḥ sa vāyureva /",
    "GV05brupsb3u:813": " tathā samaṣṭiḥ kevalena sūtrātmanā vāyureva /",
    "GV05brupsb3u:814": " evaṃ vāyumātmānaṃ samaṣṭivyaṣṭirūpātmakatvenopagacchati ya evaṃ veda /",
    "GV05brupsb3u:815": " tasya kiṃ phalamityāhi-apa punarmṛtyuṃ jayati sakṛtmṛtvā punanaṃ mriyate /",
    "GV05brupsb3u:816": " tata ātmanaḥ praśnanirṇayādbhujyurlāhyāyanirupararāma //2//",
    "GV05brupsb3u:817": " iti bṛhadāraṇyakopaniṣadbhāṣye tṛtīyādhyāyasya tṛtīyaṃ brāhmaṇam //3//",
    "GV05brupsb3u:818": " START BrhUp 3,4.1",
    "GV05brupsb3u:819": " atha hainam uṣastaś cākrāyaṇaḥ papraccha /",
    "GV05brupsb3u:820": " yājñavalkyeti hovāca -- yat sākṣād aparokṣād brahma ya ātmā sarvāntaras taṃ me vyācakṣveti /",
    "GV05brupsb3u:821": " eṣa ta ātmā sarvāntaraḥ /",
    "GV05brupsb3u:822": " yaḥ prāṇena prāṇiti sa ta ātmā sarvāntaraḥ /",
    "GV05brupsb3u:823": " yo 'pānenāpāniti sa ta ātmā sarvāntaraḥ /",
    "GV05brupsb3u:824": " yo vyānena vyaniti sa ta ātmā sarvāntaraḥ /",
    "GV05brupsb3u:825": " ya udānenodaniti sa ta ātmā sarvāntaraḥ /",
    "GV05brupsb3u:826": " eṣa ta ātmā sarvāntaraḥ // BrhUp_3,4.1 //",
    "GV05brupsb3u:827": " BrhUpBh_3,4.1 atha hainamuṣastaścākrāyaṇaḥ papraccha /",
    "GV05brupsb3u:828": " puṇyapāpaprayuktairgrahātigrahairgṛhītaḥ punaḥ punargrahātigrahāṃstyajannupādadatsaṃsaratītyuktam /",
    "GV05brupsb3u:829": " puṇyasya ca para utkarṣo vyākhyāto vyākṛtaviṣayaḥ samaṣṭivyaṣṭirūpo dvaitaikatvātmaprāptiḥ /",
    "GV05brupsb3u:830": " yastu grahātigrahairgrastaḥ saṃsarati so 'sti vā nāstyastitve ca kiṃlakṣaṇa ityātmana eva vivekādhigamāyoṣastapraśna ārabhyate /",
    "GV05brupsb3u:831": " tasya ca nirupādhisvarūpasya kriyākārakavinirmuktasvabhāvasyādhigamādyathoktādvandhanādvimucyate saprayojakāt /",
    "GV05brupsb3u:832": " ākhyāyikāsaṃbandhastu prasiddhaḥ /",
    "GV05brupsb3u:833": " atha hainaṃ prakṛtaṃ yājñavalkyamuṣasto nāmataścakrasyāpatyaṃ cākrāyaṇaḥ papraccha /",
    "GV05brupsb3u:834": " yadbrahma sākṣādavyavahitaṃ kenaciddraṣṭuraparokṣādagauṇam /",
    "GV05brupsb3u:835": " na śrotrabrahmādivat /",
    "GV05brupsb3u:836": " kiṃ tat /",
    "GV05brupsb3u:837": " ya ātmā /",
    "GV05brupsb3u:838": " ātmaśabdena pratyagātmocyate /",
    "GV05brupsb3u:839": " tatrā'tmaśabdasya prasiddhatvāt /",
    "GV05brupsb3u:840": " sarvasyābhyantaraḥ sarvāntaraḥ yadyaḥśabdābhyāṃ prasiddha ātmā brahmeti /",
    "GV05brupsb3u:841": " tamātmānaṃ me mahyaṃ vyācakṣveti /",
    "GV05brupsb3u:842": " viṣpaṣṭaṃ śṛṅge gṛhītvā yathā gāṃ darśayati tathā'cakṣva so 'yamityevaṃ kathayasvetyarthaḥ /",
    "GV05brupsb3u:843": " evamuktaḥ pratyāha yājñavalkyaḥ-eṣu te tavā'tmā sarvāntaraḥ sarvasyābhyantaraḥ /",
    "GV05brupsb3u:844": " sarvaviśeṣaṇopalabhaṇārtha sarvāntaragrahaṇam /",
    "GV05brupsb3u:845": " yatsākṣādavyavahitamaparokṣādagauṇaṃ brahma bṛhattamamātmā sarvasyābhyantara etairguṇaiḥ samastairukta eṣaḥ /",
    "GV05brupsb3u:846": " ko 'sau tavā'tmā /",
    "GV05brupsb3u:847": " yo 'yaṃ kāryakaraṇasaṃghātastava yenā'tmanā'tmavānsa eṣa tavātmā /",
    "GV05brupsb3u:848": " tava kāryakaraṇasaṃghātasyetyarthaḥ /",
    "GV05brupsb3u:849": " tatra piṇḍastamyābhyantare liṅgātmā karaṇasaṃghātastṛtīyo yaśca saṃdihyamānasteṣu",
    "GV05brupsb3u:850": " katamo mamā'tmā sarvāntarastvayā vivakṣita ityukta itara āha-yaḥ prāṇena mukhanāsikāsaṃcāriṇā",
    "GV05brupsb3u:851": " prāṇiti prāṇaceṣṭāṃ karoti yena prāṇaḥ praṇīyata ityarthaḥ /",
    "GV05brupsb3u:852": " sa te taba kāryakaraṇasaṃghātasyā'tmā vijñānamayaḥ /",
    "GV05brupsb3u:853": " samānamanyat /",
    "GV05brupsb3u:854": " yo 'pānenāpānīti /",
    "GV05brupsb3u:855": " yo vyānena vyānītīti cchāndasaṃ dairdhyam /",
    "GV05brupsb3u:856": " sarvāḥ kāryakaraṇasaṃghātagatāḥ prāṇanādiceṣṭā dāruyantrasyeva yena kriyante /",
    "GV05brupsb3u:857": " nahi cetanāvadanadhiṣṭhatasya dāruyantrasyeva prāṇanādiceṣṭā vidyante /",
    "GV05brupsb3u:858": " tasmādvijñānamayenādhiṣṭhitaṃ vilakṣaṇena dāruyantravatprāṇanādiceṣṭāṃ pratipadyate /",
    "GV05brupsb3u:859": " tasmātso 'sti kāryakaraṇasaṃghātavilakṣaṇo yaściṣṭayati //1//",
    "GV05brupsb3u:860": " START BrhUp 3,4.2",
    "GV05brupsb3u:861": " sa hovācoṣastaś cākrāyaṇaḥ -- yathā vai brūyād asau gaur asāv aśva ity evam evaitad vyapadiṣṭaṃ bhavati /",
    "GV05brupsb3u:862": " yad eva sākṣād aparokṣād brahma ya ātmā sarvāntaras taṃ me vyācakṣveti /",
    "GV05brupsb3u:863": " eṣa ta ātmā sarvāntaraḥ /",
    "GV05brupsb3u:864": " katamo yājñavalkya sarvāntaraḥ /",
    "GV05brupsb3u:865": " na dṛṣṭer draṣṭāraṃ paśyeḥ /",
    "GV05brupsb3u:866": " na śruteḥ śrotāraṃ śṛṇuyāḥ /",
    "GV05brupsb3u:867": " na mater mantāraṃ manvīthā /",
    "GV05brupsb3u:868": " na vijñāter vijñātāraṃ vijānīyāḥ /",
    "GV05brupsb3u:869": " eṣa ta ātmā sarvāntaraḥ /",
    "GV05brupsb3u:870": " ato 'nyad ārtam /",
    "GV05brupsb3u:871": " tato hoṣastaś cākrāyaṇa upararāma // BrhUp_3,4.2 //",
    "GV05brupsb3u:872": " BrhUpBh_3,4.2 sa hovācoṣastaścākrāyaṇo yathā kaścidanyathā pratijñāya pūrvaṃ punarvipratipanno",
    "GV05brupsb3u:873": " brūyādanyathāsau gaurasāvaśvo yaścalati dhāvatīti vā pūrvaṃ pratyakṣaṃ darśayāmiti",
    "GV05brupsb3u:874": " pratijñāya paścāccalanādiliṅgairvyapadiśatyevamevaitadbrahma prāṇanādiliṅgairvyapadiṣṭaṃ bhavati tvayā /",
    "GV05brupsb3u:875": " kiṃ bahunā tyaktvā gotṛṣṇānimittaṃ vyājaṃ yadeva sākṣādaparokṣādbrahma ya ātmā sarvāntarastaṃ me vyācakṣveti /",
    "GV05brupsb3u:876": " itara āha-yathā mayā prathamaṃ pratijñātastavā'tmava (tmā vi)",
    "GV05brupsb3u:877": " lakṣaṇa iti tāṃ pratijñāmanuvarta eva /",
    "GV05brupsb3u:878": " tattathaiva yathokta mayā /",
    "GV05brupsb3u:879": " yatpunaruktaṃ tamātmānaṃ ghaṭādivadviṣayīkurviti tadaśakyatvānna kriyate /",
    "GV05brupsb3u:880": " kasmātpunastadaśakyamiti /",
    "GV05brupsb3u:881": " āha /",
    "GV05brupsb3u:882": " vastusvābhāvyāt /",
    "GV05brupsb3u:883": " kiṃ punastadvastusvābhāvyam /",
    "GV05brupsb3u:884": " dṛṣṭayādidraṣṭṛtvam /",
    "GV05brupsb3u:885": " dṛṣṭerdraṣṭā hyātmā /",
    "GV05brupsb3u:886": " dṛṣṭiriti dvividhā bhavati laukikī pāramārthikī ceti /",
    "GV05brupsb3u:887": " tatra laukikī cakṣuḥsaṃyuktāntaḥkaraṇavṛttiḥ /",
    "GV05brupsb3u:888": " sā kriyata iti jāyate vinaśyati ca /",
    "GV05brupsb3u:889": " yā tvātmano dṛṣṭiragnyuṣṇaprakāśādivatsā ca draṣṭaḥ svarūpatvānna jāyate na vinaśyati ca /",
    "GV05brupsb3u:890": " sā kriyamāṇayopādhibhūtayā saṃsṛṣṭeveti vyapadiśyate draṣṭeti bhedavacca draṣṭā dṛṣṭiriti ca /",
    "GV05brupsb3u:891": " yāsau laukikī dṛṣṭiścakṣurdvārā rūpoparaktā jāyamānaiva nityayā'tmadṛṣṭyā saṃsṛṣṭeva",
    "GV05brupsb3u:892": " tatpraticchāyā tayā vyāptaiva jāyate tathā vinaśyati ca tenopacaryate draṣṭā sadā",
    "GV05brupsb3u:893": " paśyannapi paśyati na paśyati ceti /",
    "GV05brupsb3u:894": " na tu punardraṣṭurdṛṣṭeḥ kadācidapyanyathātvam /",
    "GV05brupsb3u:895": " tathā ca vakṣyati ṣaṣṭhe-dhyāyatīva lelāyatīva /",
    "GV05brupsb3u:896": " nahi draṣṭurdṛṣṭerviparilopo vidyata iti ca /",
    "GV05brupsb3u:897": " tamimamarthamāha-laukikyā dṛṣṭeḥ karmabhūtāyā draṣṭāraṃ svakīyayā nityayā dṛṣṭyā vyāptāraṃ na paśyeḥ /",
    "GV05brupsb3u:898": " yāsau laukikī dṛṣṭiḥ karmabhūtā sā rūpoparaktā rūpābhivyañjikā nā'tmānaṃ svātmano vyāptāraṃ pratyañcaṃ vyāpnoti /",
    "GV05brupsb3u:899": " tasmāttaṃ pratyagātmānaṃ dṛṣṭedraṣṭāraṃ na paśyeḥ /",
    "GV05brupsb3u:900": " tathā śruteḥ śrotāraṃ na śṛṇuyāḥ /",
    "GV05brupsb3u:901": " tathā matermanovṛtteḥ kevalāyā vyāptāraṃ na manvīthāḥ /",
    "GV05brupsb3u:902": " tathā vijñāteḥ kevalāyā buddhivṛttervyāptāraṃ na vijānīyāḥ /",
    "GV05brupsb3u:903": " eṣa vastunaḥ svabhāvo 'to naiva darśayituṃ śakyate gavādivat /",
    "GV05brupsb3u:904": " na dṛṣṭerdraṣṭāramityatrākṣarāṇyanyathā vyācakṣate kecit /",
    "GV05brupsb3u:905": " na dṛṣṭerdraṣṭāraṃ dṛṣṭeḥ kartāraṃ dṛṣṭibhedamakṛtvā dṛṣṭimātrasya kartāraṃ na paśyeriti /",
    "GV05brupsb3u:906": " dṛṣṭeriti karmaṇi ṣaṣṭhī /",
    "GV05brupsb3u:907": " sā dṛṣṭiḥ kriyamāṇā ghaṭavatkarma bhavati /",
    "GV05brupsb3u:908": " draṣṭāramiti tṛjantena draṣṭurdṛṣṭikartṛtvamācaṣṭe /",
    "GV05brupsb3u:909": " tenāsau dṛṣṭerdraṣṭā dṛṣṭeḥ karteti vyākhyātṛṇāmabhiprāyaḥ /",
    "GV05brupsb3u:910": " tatra dṛṣṭeriti ṣaṣṭhyantena dṛṣṭigrahaṇaṃ nirarthakamiti doṣaṃ na paśyanti paśyatāṃ vā punaruktamasāraḥ pramādapāṭha iti vā nā'daraḥ /",
    "GV05brupsb3u:911": " kathaṃ punarādhikyaṃ tṛjantenaiva dṛṣṭikartṛtvasya siddhatvāddṛṣṭeriti nirarthakam /",
    "GV05brupsb3u:912": " tadā draṣṭāraṃ na paśyerityetāvadeva vaktavyam /",
    "GV05brupsb3u:913": " yasmāddhātoḥ parastṛcchūyate taddhātvarthakartari hi tṛcsmaryate /",
    "GV05brupsb3u:914": " gantāraṃ bhattāraṃ vā nayatītyetāvāneva hi śabdaḥ prayujyate /",
    "GV05brupsb3u:915": " na tu gatergantāraṃ bhiderbhettāramityasatyarthaviśeṣe prayoktavyaḥ /",
    "GV05brupsb3u:916": " na cārthavādatvena hātavyaṃ satyāṃ gatau /",
    "GV05brupsb3u:917": " na ca pramādapāṭhaḥ /",
    "GV05brupsb3u:918": " sarveṣāmavigānāt /",
    "GV05brupsb3u:919": " tasmādvyākhyātṛṇāmeva buddhidaurbalyaṃ nādhyetṛpramādaḥ yathā tvasmābhirvyākhyātaṃ",
    "GV05brupsb3u:920": " laukikadṛṣṭervivicya nityadṛṣṭiviśiṣṭa ātmā pradarśayitavyastathā kartṛkarmaviśeṣaṇatvena",
    "GV05brupsb3u:921": " dṛṣṭiśabdasya dviḥprayoga upapadyata ātmasvarūpanirdhāraṇāya /",
    "GV05brupsb3u:922": " 'nahi draṣṭurdṛṣṭeri'ti ca pradeśāntaravākyenaivaikavākyatopapannā bhavati /",
    "GV05brupsb3u:923": " tathā ca“cakṣūṃṣi paśyati““śrotramidaṃ śrutam“iti śrutyantareṇaikavākyatopapannā /",
    "GV05brupsb3u:924": " nyāyācca /",
    "GV05brupsb3u:925": " evameva hyātmano nityatvamupapadyate vikriyābhāve vikriyāvacca nityamiti ca vipratiṣiddham /",
    "GV05brupsb3u:926": " “dhyāyatīva lelāyatīva” “nahi draṣṭurdṛṣṭerviparilopo vidyate” “eṣa nityo mahimā brāhmaṇasya“iti ca śrutyakṣarāṇyanyathā na gacchanti /",
    "GV05brupsb3u:927": " nanu draṣṭā śrotā mantā vijñātetyevamādīnyapyakṣarāṇyātmano 'vikriyatve na gacchantīti / na /",
    "GV05brupsb3u:928": " yathāprāptalaukikavākyānuvāditvātteṣām /",
    "GV05brupsb3u:929": " nā'tmatattvanirdhāraṇārthāni tāni /",
    "GV05brupsb3u:930": " dṛṣṭerdraṣṭāramityevamādīnāmanyārthāsambhavādyathoktārthaparatvamavagamyate /",
    "GV05brupsb3u:931": " tasmādanavabodhādeva hi viśeṣaṇaṃ parityaktaṃ dṛṣṭerdraṣṭāramityevamādīnāmanyārthāsambhavādyathoktārthaparatvamavagamyate /",
    "GV05brupsb3u:932": " tasmādanavabodhādeva hi viśeṣaṇaṃ parityaktaṃ dṛṣṭeriti /",
    "GV05brupsb3u:933": " eṣa te tavā'tmā sarvairuktairviśeṇaṇairviśiṣṭaḥ /",
    "GV05brupsb3u:934": " ata etasmādātmano 'nyadārta kārya vā śarīraṃ karaṇātmakaṃ vā liṅgam /",
    "GV05brupsb3u:935": " etadevaikamanārtamavināśi kūṭastham /",
    "GV05brupsb3u:936": " tato hoṣastaścākrāyaṇa upararāma //2//",
    "GV05brupsb3u:937": " iti bṛhadāraṇyakopaniṣadbhāṣye tṛtīyādhyāyasya caturtha brāhmaṇam //4//",
    "GV05brupsb3u:938": " START BrhUp 3,5.1",
    "GV05brupsb3u:939": " atha hainaṃ kaholaḥ kauṣītakeyaḥ papraccha -- yājñavalkyeti hovāca /",
    "GV05brupsb3u:940": " yad eva sākṣād aparokṣād brahma ya ātmā sarvāntaras taṃ me vyācakṣveti /",
    "GV05brupsb3u:941": " eṣa ta ātmā sarvāntaraḥ /",
    "GV05brupsb3u:942": " katamo yājñavalkya sarvāntaraḥ /",
    "GV05brupsb3u:943": " yo 'śanāyāpipāse śokaṃ mohaṃ jarāṃ mṛtyum atyeti /",
    "GV05brupsb3u:944": " etaṃ vai tam ātmānaṃ viditvā brāhmaṇāḥ putraiṣaṇāyāś ca vittaiṣaṇāyāś ca lokaiṣaṇāyāś ca vyutthāyātha bhikṣācaryaṃ caranti /",
    "GV05brupsb3u:945": " yā hy eva putraiṣaṇā sā vittaiṣaṇā yā vittaiṣaṇā sā lokaiṣaṇā /",
    "GV05brupsb3u:946": " ubhe hy ete eṣaṇe eva bhavataḥ /",
    "GV05brupsb3u:947": " tasmād brāmaṇaḥ pāṇḍityaṃ nirvidya bālyena tiṣṭhāset /",
    "GV05brupsb3u:948": " bālyaṃ ca pāṇḍityaṃ ca nirvidyātha muniḥ /",
    "GV05brupsb3u:949": " amaunaṃ ca maunaṃ ca nirvidyātha brāhmaṇaḥ /",
    "GV05brupsb3u:950": " sa brāhmaṇaḥ kena syād yena syāt tenedṛśa eva /",
    "GV05brupsb3u:951": " ato 'nyad ārtam /",
    "GV05brupsb3u:952": " tato ha kaholaḥ kauṣītakeya upararāma // BrhUp_3,5.1 //",
    "GV05brupsb3u:953": " BrhUpBh_3,5.1 vandhanaṃ saprayojakamuktam /",
    "GV05brupsb3u:954": " yaśca baddhastasyāpyastitvamadhigataṃ vyatiriktatvaṃ ca /",
    "GV05brupsb3u:955": " tasyedānīṃ bandhamokṣasādhanaṃ sasaṃnyāsamātmajñānaṃ vaktavyamiti kaholapraśna ārabhyate-atha",
    "GV05brupsb3u:956": " hainaṃ kaholo nāmataḥ kuṣītakasyāpatyaṃ kauṣītakeyaḥ papraccha yājñavalkyeti hovāceti pūrvavat /",
    "GV05brupsb3u:957": " yadeva sākṣādaparokṣādbrahma ya ātmā sarvāntarastaṃ me vyācakṣveti /",
    "GV05brupsb3u:958": " yaṃ viditvā bandhanātpramucyate /",
    "GV05brupsb3u:959": " yājñavalkya āha-eṣa te tavā'tmā /",
    "GV05brupsb3u:960": " kimuṣastakaholābhyāmeka ātmā pṛṣṭaḥ kiṃvā bhinnāvātmānau tulyalakṣaṇāviti /",
    "GV05brupsb3u:961": " bhinnāviti yuktaṃ praśnayorapunaruktatvopapatteḥ /",
    "GV05brupsb3u:962": " yadi hyeka ātmoṣastakaholapraśnayorvivakṣitastatraikenaiva praśnenādhigatatvāttadviṣayo dvitoyaḥ praśno 'narthakaḥ syāt /",
    "GV05brupsb3u:963": " na cārthavādarūpatvaṃ vākyasya /",
    "GV05brupsb3u:964": " tasmādbhinnāvetāvātmānau kṣetrajñaparamātmākhyāviti kecidvyācakṣate /",
    "GV05brupsb3u:965": " tanna /",
    "GV05brupsb3u:966": " ta iti pratijñānāt /",
    "GV05brupsb3u:967": " eṣa ta ātmeti hi prativacane pratijñātam /",
    "GV05brupsb3u:968": " na caikasya kāryakaraṇasaṃghātasya dvāvātmānāvupapadyete /",
    "GV05brupsb3u:969": " eko hi kāryakaraṇasaṃghāta ekenā'tmanā'tmavān /",
    "GV05brupsb3u:970": " na coṣastasyānyaḥ kaholasyānyo jātito bhinna ātmā bhavati /",
    "GV05brupsb3u:971": " dvayoragauṇatvātmatvasarvāntaratvānupapatteḥ /",
    "GV05brupsb3u:972": " yadyekamagauṇaṃ brahma dvayoritareṇavaśyaṃ gauṇena bhavitavyaṃ tathā'tmatvaṃ sarvāntaratvaṃ ca /",
    "GV05brupsb3u:973": " viruddhatvātpadārthānām /",
    "GV05brupsb3u:974": " yadyekaṃ sarvāntaraṃ brahmā'tmā mukhya itareṇāsarvāntareṇānātmanāmukhyenāvaśyaṃ bhavitavyam /",
    "GV05brupsb3u:975": " tasmādekasyaiva dviḥśravaṇaṃ viśeṣavivakṣayā /",
    "GV05brupsb3u:976": " yattu pūrvoktena samānaṃ dvitīye praśnāntara uktaṃ tāvanmātraṃ pūrvasyaivānuvādastasyaivānuktaḥ kaścidviśeṣo vaktavya iti /",
    "GV05brupsb3u:977": " kaḥ punarasau viśeṣa iti /",
    "GV05brupsb3u:978": " ucyate-pūrvasminpraśne 'sti vyatirikta ātmā yasyāyaṃ saprayojako bandha ukta iti /",
    "GV05brupsb3u:979": " dvitīye tu tasyaivā'tmano 'śanāyādisaṃsāradharmātītatvaṃ viśeṣa ucyate /",
    "GV05brupsb3u:980": " yadviśeṣaparijñānātsaṃnyāsasahitātpūrvoktādvandhanādvimucyate /",
    "GV05brupsb3u:981": " tasmatpraśnaprativacanayoreṣa ta ātmetyevamantayostulyārthataiva /",
    "GV05brupsb3u:982": " nanu kathamekasyaivā'tmano 'śanāyādyatītatvaṃ tadvatvaṃ ceti viruddhadharmasamavāyitvamiti / na /",
    "GV05brupsb3u:983": " parihṛtatvāt /",
    "GV05brupsb3u:984": " nāmarūpavikarakāryakaraṇalakṣaṇasaṃghātopādhibhedasaṃparkajanitabhrāntimātraṃ hi saṃsāritvamityasakṛdavocāma /",
    "GV05brupsb3u:985": " viruddhaśrativyākhyānaprasaṅgena ca /",
    "GV05brupsb3u:986": " yathā rajjuśuktikāgaganādayaḥ sarparajatamalinā bhavanti parādhyāropitadharmaviśiṣṭāḥ svataḥ kevalā eva rajjuśuktikāgaganādayaḥ /",
    "GV05brupsb3u:987": " na caivaṃ viruddhadharmasamavāyitve padārthānāṃ kaścana virodhaḥ /",
    "GV05brupsb3u:988": " nāmarūpopādhyastitve“ekamevādvitīyam” “neha nānāsti kiñcana“iti śrutayo virudhyeranniti cet / na /",
    "GV05brupsb3u:989": " salilaphenadṛṣṭāntena parihṛtatvānmṛdādihaṣṭāntaiśca /",
    "GV05brupsb3u:990": " yadā tu paramārthadṛṣṭyā paramātmatattvācchratyanusāribhiranyatvena nirupyamāṇe nāmarūpe",
    "GV05brupsb3u:991": " mṛdādivikāravadvastvantare tattvato na staḥ salilaphenaghaṭādivikāravadeva tadā tadapekṣya'ekamevādvitīyaṃ'neha",
    "GV05brupsb3u:992": " nānāsti kiñcane tyadiparamārthadarśanagocaratvaṃ pratipadyate /",
    "GV05brupsb3u:993": " yadā tu svābhāvikyāvidyayā brahmasvarūpaṃ rajjuśuktikāgaganasvarūpavadeva svena rūpeṇa",
    "GV05brupsb3u:994": " vartamānaṃ kenacidaspṛṣṭasvabhāvamapi sannāmarūpakṛtakāryakaraṇopādhibhyo vivekena",
    "GV05brupsb3u:995": " nāvadhāyate nāmarūpopādhidṛṣṭireva ca bhavati svābhāvikī tadā sarvo 'yaṃ vastvantarāstitvavyavahāraḥ /",
    "GV05brupsb3u:996": " asti cāyaṃ bhedakṛto mithyāvyavahāro yeṣāṃ brahmatattvādanyatvena vastu vidyate yeṣāṃ ca nāsti /",
    "GV05brupsb3u:997": " paramārthavādibhistu śrutyanusāreṇa nirūpyamāṇe vastuni kiṃ tattvato 'sti vastu kiṃvā nāstīti brahmaikamevādvitīyaṃ sarvasaṃvyahāraśūnyamiti nirdhāryate tena na kaścidvirodhaḥ /",
    "GV05brupsb3u:998": " nahi paramārthāvadhāraṇaniṣṭhāyāṃ vastvantarāstitvaṃ pratipadyāmahe /",
    "GV05brupsb3u:999": " “ekamevādvitīyam” “anantaramabāhyam“iti śruteḥ /",
    "GV05brupsb3u:1000": " na ca nāmarūpavyavahārakāle tvavivekināṃ kriyākārakaphalādisaṃvyavahāro nāstīti pratiṣidhyate /",
    "GV05brupsb3u:1001": " tasmājjñānājñāne apekṣya sarvaḥ saṃvyavahāraḥ jñāstrīyo laukikaśca /",
    "GV05brupsb3u:1002": " ato na kācana virodhaśaṅkā /",
    "GV05brupsb3u:1003": " sarvavādināmapyaparihāryaḥ paramārthasavyavahārakṛto vyavahāraḥ /",
    "GV05brupsb3u:1004": " tatra paramārthātmasvarūpamapekṣya praśnaḥ punaḥ katamo yājñavalkya sarvāntara iti /",
    "GV05brupsb3u:1005": " pratyāhetaro yo 'śanāyāpipāso /",
    "GV05brupsb3u:1006": " aśitumicchāśanāyā pātumicchā pipāsā /",
    "GV05brupsb3u:1007": " te aśanāyāpipāse yo 'tyetīti vakṣyamāṇena sambandhaḥ /",
    "GV05brupsb3u:1008": " avivekibhistalamalavadiva gaganaṃ gamyamānameva talamale atyeti paramārthatastābhyāmasaṃsṛṣṭasvabhāvatvāt /",
    "GV05brupsb3u:1009": " tathā mūḍhairaśanāyāpipāsādimadbrahma gamyamānamapi kṣudhito 'haṃ pipāsito 'hamiti te atyetyeva paramārthatastābhyāmasaṃsṛṣṭasvabhāvatvāt /",
    "GV05brupsb3u:1010": " “na lipyate lokaduḥkhena bāhyaḥ“iti śruteḥ /",
    "GV05brupsb3u:1011": " avidvallokādhyāropitaduḥkhenetyarthaḥ /",
    "GV05brupsb3u:1012": " prāṇaikadharmatvātsamāsakaraṇamaśanāyāpipāsayoḥ /",
    "GV05brupsb3u:1013": " śokaṃ mohaṃ śoka iti kāmaḥ /",
    "GV05brupsb3u:1014": " iṣṭaṃ vastūddiśya cintayato yadaramaṇaṃ tattṛṣṇābhibhūtasya kāmabījaṃ tena hi kāmo dīpyate /",
    "GV05brupsb3u:1015": " mohastu vaparītapratyayaprabhavo 'viveko bhramaḥ /",
    "GV05brupsb3u:1016": " sa cāvidyā sarvasyānarthasya prasavabījam /",
    "GV05brupsb3u:1017": " bhinnakāryatvāttayoḥ śokamohayorasamāsakaraṇam /",
    "GV05brupsb3u:1018": " tau manodhikaraṇau /",
    "GV05brupsb3u:1019": " tathā śarīrādhikaraṇau jarāṃ mṛtyuṃ cātyeti /",
    "GV05brupsb3u:1020": " jareti kāryakaraṇasaṃghātavipariṇāmo valīpalitādiliṅgaḥ /",
    "GV05brupsb3u:1021": " mṛtyuriti tadvicchedo vipariṇāmāvasānaḥ /",
    "GV05brupsb3u:1022": " tau jarāmṛtyū śarīrādhikaraṇāvatyeti /",
    "GV05brupsb3u:1023": " ye te 'śanāyādayaḥ prāṇamanaḥśarīrādhikaraṇāḥ prāṇiṣvanavarataṃ vartamānā ahorātrādivatsamudrormivacca prāṇiṣu saṃsāra ityucyate /",
    "GV05brupsb3u:1024": " yo 'sau dṛṣṭerdraṣṭetyādilakṣaṇaḥ sākṣādavyavahito 'parokṣādagauṇaḥ sarvāntara ātmā",
    "GV05brupsb3u:1025": " brahmādistambaparyantānāṃ bhūtānāmaśanāyāpipāsādibhiḥ saṃsāradharmaiḥ sadā na spṛśyata",
    "GV05brupsb3u:1026": " ākāśa iva ghanādimalaiḥ /",
    "GV05brupsb3u:1027": " tametaṃ vā ātmānaṃ svaṃ tattvaṃ viditvā jñātvāyamahamasmi paraṃ brahma sadā sarvasaṃsāravinirmuktaṃ nityatṛptamiti brāhmaṇāḥ /",
    "GV05brupsb3u:1028": " brāhmaṇānāmevādhikāro vyutthāne 'to brāhmaṇagrahaṇam /",
    "GV05brupsb3u:1029": " vyutthāya vaiparītyenotthānaṃ kṛtvā /",
    "GV05brupsb3u:1030": " kuta ityāha-putraiṣaṇāyāḥ putrārthaiṣaṇā putraiṣaṇā /",
    "GV05brupsb3u:1031": " putreṇemaṃ lokaṃ jayeyamiti lokajayasādhanaṃ putraṃ pratīcchaiṣaṇā dārasaṃgrahaḥ /",
    "GV05brupsb3u:1032": " dārasaṃgrahamakṛtvetyarthaḥ /",
    "GV05brupsb3u:1033": " vittaiṣaṇāyāśca karmasādhanasya gavāderupādānamanena karma kṛtvā pitṛlokaṃ jeṣyāmīti vidyāsaṃyuktena vā devalokaṃ kevalayā vā hiraṇyagarbhavidyayā daivena vittena devalokam /",
    "GV05brupsb3u:1034": " daivādvittādvyutthānameva nāstīti kecit /",
    "GV05brupsb3u:1035": " yasmāttadvalena hi kila vyutthānamiti /",
    "GV05brupsb3u:1036": " tadasat /",
    "GV05brupsb3u:1037": " etāvānvai kāma iti paṭhitatvādeṣaṇāmadhye daivasya vittasya /",
    "GV05brupsb3u:1038": " hiraṇyagarbhādidevātāviṣayaiva vidyā cittamityucyate /",
    "GV05brupsb3u:1039": " devalokahetutvāt /",
    "GV05brupsb3u:1040": " nahi nirupādhikaprajñānaghanaviṣayā brahmavidyā devalokaprāptihetuḥ /",
    "GV05brupsb3u:1041": " “tasmāttatsarvamabhavat” “ātmā hyeṣāṃ sa bhavati“iti śruteḥ /",
    "GV05brupsb3u:1042": " tadbalena hi vyutthānam /",
    "GV05brupsb3u:1043": " “etaṃ vai tamātmānaṃ viditvā“iti viśeṣavacanāt /",
    "GV05brupsb3u:1044": " tasmāttribhyo 'pyatebhyo 'nātmalokaprāptisādhanebhya eṣaṇāviṣayebhyo vyutthāya /",
    "GV05brupsb3u:1045": " eṣaṇā kāmaḥ“etāvānvai kāmaḥ“iti śruteḥ /",
    "GV05brupsb3u:1046": " etasmistrividhe 'nātmalokaprāptisādhane tṛṣṇāmakṛtvetyarthaḥ /",
    "GV05brupsb3u:1047": " sarvā hi sādhanecchā phalecchaiva /",
    "GV05brupsb3u:1048": " ato vyācaṣṭe-śrutirekaivaiṣaṇeti /",
    "GV05brupsb3u:1049": " katham? yā hyeva putraiṣaṇā sā vittaiṣaṇā /",
    "GV05brupsb3u:1050": " dṛṣṭaphalasādhanatvatulyatvāt /",
    "GV05brupsb3u:1051": " yā vittaiṣaṇā sā lokaiṣaṇā phalārthaiva sā /",
    "GV05brupsb3u:1052": " sarvaḥ phalārthaprayukta eva hi sarvaṃ sādhanamupādatte /",
    "GV05brupsb3u:1053": " ata ekaivaiṣaṇā yā lokaiṣaṇā sā sādhanamantareṇa sampādayituṃ na śakyata iti sādhyasādhanabhedenobhe hi yasmādete eṣaṇe eva bhavataḥ /",
    "GV05brupsb3u:1054": " tasmādbrahmavido nāsti karma karmasādhanaṃ vā /",
    "GV05brupsb3u:1055": " ato ye 'tikrāntā brāhmaṇāḥ sarva karma karmasādhanaṃ ca sarva devapitṛmānuṣanimittaṃ yajñopavītādi tena hi daivaṃ pitryaṃ mānuṣaṃ ca karma kriyate“nivītaṃ manuṣyāṇām“ityādiśruteḥ /",
    "GV05brupsb3u:1056": " tasmātpūrva brāhmaṇā brahmavido vyutthāya karmabhyaḥ karmasādhanebhyaśca yajñopavītādibhyaḥ",
    "GV05brupsb3u:1057": " paramahaṃsapārivrājyaṃ pratipadya bhikṣācarya caranti bhikṣārtha caraṇaṃ bhikṣācarya",
    "GV05brupsb3u:1058": " caranti tyaktvā smārta liṅgaṃ kevalamāśramamātraśaraṇānāṃ jīvanasādhanaṃ parivrājyavyañjakam /",
    "GV05brupsb3u:1059": " viddhāṃlliṅgavarjitaḥ /",
    "GV05brupsb3u:1060": " “tasmādaliṅgo dharmajño 'vyaktaliṅgo 'vyaktācāraḥ“ityādismṛtibhyaḥ /",
    "GV05brupsb3u:1061": " “atha parivra ḍavivarṇavāsā muṇḍo 'parigrahaḥ” ityādiśruteḥ /",
    "GV05brupsb3u:1062": " “saśikhānkeśānnikṛtya visṛjya yajñopavītami“ti ca /",
    "GV05brupsb3u:1063": " nanu vyutthāyātha bhikṣācarya carantīti vartamānāpadeśādarthavādo 'yaṃ na vidhāyakaḥ pratyayaḥ kaścicchrūyate liṅloṭtavyānāmanyatamo 'pi /",
    "GV05brupsb3u:1064": " tasmādarthavādamātreṇa śrutismṛtivihitānāṃ yajñopavītādonāṃ sādhanānāṃ na śakyate parityāgaḥ kārayitum /",
    "GV05brupsb3u:1065": " yajñopavītyevādhayīta yājayedyajeta vā /",
    "GV05brupsb3u:1066": " pārivrājye tāvadadhyayanaṃ vihitam- “vedasaṃnyasanācchūdrastasmādvedaṃ na saṃnyaset“iti /",
    "GV05brupsb3u:1067": " “svādhyāya evotsṛjamāno vācam“iti cā'pastambaḥ /",
    "GV05brupsb3u:1068": " “brahmojjhaṃ vedanindā ca kauṭasākṣyaṃ suhṛdvadhaḥ /",
    "GV05brupsb3u:1069": " garhitānnādyayorjagdhiḥ surāpānasamni ṣaṭ” //",
    "GV05brupsb3u:1070": " iti vedaparityāge doṣaśravaṇāt /",
    "GV05brupsb3u:1071": " “upāsane gurūṇāṃ vṛddhānāmatithīnāṃ home japyakarmaṇi bhojana ācamane svādhyāye ca",
    "GV05brupsb3u:1072": " yajñopavītī syādi“ti parivrājakadharmeṣu ca gurūpāsanasvādhyāyabhojanācamānādīnāṃ",
    "GV05brupsb3u:1073": " karmaṇāṃ śrutismṛtiṣukartavyatayā coditatvādgurvādyupāsanāṅgatvena yajñopavītasya",
    "GV05brupsb3u:1074": " vihitatvāttatparityāgo naivāvagantuṃ śakyate /",
    "GV05brupsb3u:1075": " yadyapyeṣaṇābhyo vyutthānaṃ vidhīyata eva tathāpi putrādyeṣaṇābhyastisṛbhya eva vyutthānaṃ na tu sarvasmātkarmaṇaḥ karmasādhanācca vyutthānam",
    "GV05brupsb3u:1076": " sarvaparityāge cāśrutaṃ kṛtaṃ syācchutaṃ ca yajñopavītādi hāpitaṃ syāt /",
    "GV05brupsb3u:1077": " tathā ca mahānaparādho vihitākaraṇapratiṣiddhācaraṇanimittaḥ kṛtaḥ syāt /",
    "GV05brupsb3u:1078": " tasmādyajñopavītādiliṅgaparityāgo 'ndhaparamparaiva / na /",
    "GV05brupsb3u:1079": " “yajñopavītaṃ vedāṃśca sarva tadvarjayedyatiḥ“iti śruteḥ /",
    "GV05brupsb3u:1080": " api cā'tmajñānaparatvātmarvasyā upaniṣadaḥ /",
    "GV05brupsb3u:1081": " ātmā draṣṭavyaḥ śrotavyo mantavya iti hi prastutaṃ sa cā'tmaiva sākṣādaparokṣātsarvāntaro 'śanāyādisaṃsāradharmavarjita ityevaṃ vijñeya iti tāvatprasiddham /",
    "GV05brupsb3u:1082": " sarvā hīyamupaniṣadevaṃpareti vidhyantaraśeṣatva tāvannāstyato nārthavādaḥ /",
    "GV05brupsb3u:1083": " ātmajñānasya kartavyatvāt /",
    "GV05brupsb3u:1084": " ātmā cāśanāyādidharmavānna bhavatīti sādhanaphalavilakṣaṇo jñātavyaḥ /",
    "GV05brupsb3u:1085": " ate 'vyatirekeṇā'tmano jñānamavidyā /",
    "GV05brupsb3u:1086": " “anyo 'sāvanyo 'hamasmīti na sa veda” “mṛtyoḥ sa mṛtyumāpnoti ya iha nāneva paśyati““ekadhaivānudraṣṭavyam““ekamevādvitīyam” “tattvamasi“ityādiśrutibhyaḥ",
    "GV05brupsb3u:1087": " kriyāphalaṃ sādhanaṃ cāśanāyādisaṃsāradharmātītādātmano 'nyadavidyāviṣayam /",
    "GV05brupsb3u:1088": " “yatra hi dvaitamiva bhavati” “anyo 'sāvanyo 'hamasmīti na sa veda” “atha ye 'nyathāto viduḥ“ityādivākyaśatebhyaḥ /",
    "GV05brupsb3u:1089": " na ca vidyāvidye ekasya puruṣasya yaha bhavato virodhāttamaḥ prakāśāviva /",
    "GV05brupsb3u:1090": " tasmādātmavido 'vidyāviṣayo 'dhikāro na draṣṭavyaḥ kriyākārakaphalabhedarūpaḥ /",
    "GV05brupsb3u:1091": " “mṛtyoḥ sa mṛtyumāpnoti“ityādi ninditatvāt /",
    "GV05brupsb3u:1092": " sarvakriyāsādhanaphalānāṃ cāvidyāviṣayāṇāṃ tadviparītātmavidyayā hātavyatveneṣṭatvāt /",
    "GV05brupsb3u:1093": " yajñopavītādisādhanānāṃ ca tadviṣayatvāt /",
    "GV05brupsb3u:1094": " tasmādasādhanaphalasvabhāvādātmano 'nyaviṣayā vilakṣaṇaiṣaṇā /",
    "GV05brupsb3u:1095": " ubhe hyete sādhanaphale eṣaṇe eva bhavataḥ /",
    "GV05brupsb3u:1096": " yajñopavītādestatsādhyakarmaṇāṃ ca sādhanatvāt /",
    "GV05brupsb3u:1097": " ubhe hyete eṣaṇe eveti hetuvacanenāvadhāraṇāt /",
    "GV05brupsb3u:1098": " yajñopavītādisādhanāttatsādhyebhyaśca karmabhyo 'vidyāviṣayatvādeṣaṇārūpatvācca jihāsitavyarūpatvācca vyutthānaṃ vidhitsitameva /",
    "GV05brupsb3u:1099": " nanu upaniṣada ātmajñānaparatvād vyutthānaśrutiḥ tatstutyarthā, na vidhiḥ /",
    "GV05brupsb3u:1100": " na;vidhitsitavijñānena samānakartṛkatvaśravaṇāt /",
    "GV05brupsb3u:1101": " na hi akartavyena kartavyasya samānakartṛkatvena vede kadācidapi śravaṇaṃ sambhavati;",
    "GV05brupsb3u:1102": " kartavyānāmeva hi abhipavabahomabhakṣāṇāṃ yathā śravaṇam,",
    "GV05brupsb3u:1103": " abhiputya hutvā bhakṣayantīti,",
    "GV05brupsb3u:1104": " tadvadātmajñānaiṣaṇāvyutthānabhikṣācaryāṇāṃ kartavyānāmeva samānakartṛkatvaśravaṇaṃ bhavet /",
    "GV05brupsb3u:1105": " avidyāviṣayatvādeṣaṇātvācca arthaprāpta ātmajñānavidhereva yajñopavītādiparityāgaḥ,",
    "GV05brupsb3u:1106": " na tu vidhātavya iti cet/",
    "GV05brupsb3u:1107": " sutarāmātmajñānavidhinaiva vihitasya samānakartṛkatvaśravaṇena dārḍhyepapattiḥ,",
    "GV05brupsb3u:1108": " tathā bhikṣācaryasya ca /",
    "GV05brupsb3u:1109": " yat punaruktaṃ vartamānāpadeśādarthavādamātramiti - na,",
    "GV05brupsb3u:1110": " audumbarayūpādividhisamānatvādadoṣaḥ /",
    "GV05brupsb3u:1111": " 'vyutthāya bhikṣācaryaṃ caranti'ityanena pārivrājyaṃ vidhīyate,",
    "GV05brupsb3u:1112": " pārivrājyāśrame ca yajñopavītādisādhanāni vihitāni,",
    "GV05brupsb3u:1113": " liṅgaṃ ca śrutibhiḥ smṛtiśca /",
    "GV05brupsb3u:1114": " atastad varjayitvā anyasmād vyutthānam eṣaṇātve 'pīti cet?",
    "GV05brupsb3u:1115": " na, vijñānasamānakartṛkāt pārivrājyādeṣaṇāvyutthānalakṣaṇāt pārivrājyāntaropapatteḥ;",
    "GV05brupsb3u:1116": " yaddhi tadeṣaṇābhyo vyutthānalakṣaṇaṃ pārivrājyaṃ tadātmajñānāṅgam,",
    "GV05brupsb3u:1117": " ātmajñānavirodhyeṣaṇāparityāgarūpatvāt,",
    "GV05brupsb3u:1118": " avidyāviṣayatvāccaiṣaṇāyāḥ,",
    "GV05brupsb3u:1119": " tadvyatirekeṇa cāstyāśramarūpaṃ pārivrājyaṃ brahmalokādiphalaprāptisādhanam,",
    "GV05brupsb3u:1120": " yadviṣayaṃ yajñopavītādisādhanavidhānaṃ siṅgavidhānaṃ ca /",
    "GV05brupsb3u:1121": " na ca eṣaṇārūpasādhanāpādānasya āśramadharmamātreṇa pārivrājyāntare viṣaye sambhavati sati,",
    "GV05brupsb3u:1122": " sarvopaniṣadvihitasya ātmajñānasya bādhanaṃ yuktam,",
    "GV05brupsb3u:1123": " yajñopavītādyavidyāviṣayaiṣaṇārūpasādhanopāditsāyāṃ cāvaśyam asādhanaphalarūpasya aśanāyādisaṃsāradharmavarjitasya ahaṃ brahmāsmi,",
    "GV05brupsb3u:1124": " ithi vijñānaṃ bādhyate,",
    "GV05brupsb3u:1125": " na ca tadrādhanaṃ yuktam. sarvopaniṣadāṃ tadarthaparatvāt /",
    "GV05brupsb3u:1126": " 'bhikṣācaryaṃ caranti'ityeṣaṇāṃ grāhayantī śrutiḥ svayameva bādhata iti cet?",
    "GV05brupsb3u:1127": " athāpi syādeṣaṇābhyo vyutthānaṃ vidhāya punareṣaṇakadeśaṃ bhikṣācaryagrāhayantī tatsambaddhamanyadapi grāhayatīti cet?",
    "GV05brupsb3u:1128": " na, bhikṣācaryasyāprayojakatvād hutvottarakālabhakṣaṇāt /",
    "GV05brupsb3u:1129": " śeṣapratipattikarmatvādaprayojakaṃ hi tat,",
    "GV05brupsb3u:1130": " asaṃskāramapi syāt,",
    "GV05brupsb3u:1131": " na tu bhikṣācaryam;",
    "GV05brupsb3u:1132": " niyamādṛṣṭasyāpi brahmavido 'niṣṭatvāt /",
    "GV05brupsb3u:1133": " niyamādṛṣṭasyāniṣṭatve kiṃ bhikṣācaryeṇeti cet/",
    "GV05brupsb3u:1134": " na, anyasādhanād vyutthānasya vihitatvāt /",
    "GV05brupsb3u:1135": " tathāpi kiṃ teneti cet?",
    "GV05brupsb3u:1136": " yadi syāt, bādhamabhyupagamyate hi tat /",
    "GV05brupsb3u:1137": " yāni pārivrājye 'bhihitāni vacanāni'yajñopavītyevādhīyīta'ityādīni,",
    "GV05brupsb3u:1138": " tānyavidvatpārivrājyamātraviṣayāṇīti parihṛtāni;",
    "GV05brupsb3u:1139": " itarathā ātmajñānabādhaḥ syāditi hyuktam,",
    "GV05brupsb3u:1140": " “nirāśiṣamanārambhaṃ nirnamastāramastutim /",
    "GV05brupsb3u:1141": " akṣīṇaṃ kṣīṇakarmāṇaṃ taṃ devā brāhmaṇe viduḥ“iti sarvakarmābhāvaṃ darśayati smṛtirviduṣaḥ,",
    "GV05brupsb3u:1142": " “vidvāṃliṅgo dharmajñaḥ“iti ca /",
    "GV05brupsb3u:1143": " tasmāt paramahaṃsapārivrājyameva vyutthānalakṣaṇaṃ pratipadyetātmavit sarvakarmasādhanaparityāgarūpamiti /",
    "GV05brupsb3u:1144": " yasmāt pūrve brāhmaṇā etamātmānam asādhanaphalasvabhāvaṃ viditvā sarvasmāt sādhanaphalasvarūpādeṣaṇālakṣaṇād vyutthāya bhikṣācaryaṃ caranti",
    "GV05brupsb3u:1145": " dṛṣṭādṛṣṭārthaṃ karma tatsādhanaṃ ca hitvā,",
    "GV05brupsb3u:1146": " tasmād adyatve 'pi brāhmaṇo brahmavit pāṇḍityaṃ paṇḍitabhāvam,",
    "GV05brupsb3u:1147": " etadātmavijñānaṃ pāṇḍityam,",
    "GV05brupsb3u:1148": " nirvidya niḥśeṣaṃ viditvā ātmavijñānaṃ niravaśeṣaṃ kṛtvetyarthaḥ - ācāryata āgamataśca,",
    "GV05brupsb3u:1149": " eṣaṇābhyo vyutthāya-eṣaṇāvyutthānāvasānameva hi tat pāṇḍityam eṣaṇātiraskārodbhavatvādeṣaṇāvirudvatvāt;",
    "GV05brupsb3u:1150": " eṣaṇāmatiraskṛtya na hyātmajñānenaiva vihitameṣaṇāvyutthānam ātmajñānasamānakartṛkatvāpratyayopādānaliṅgaśrutyād daḍhīkṛtam /",
    "GV05brupsb3u:1151": " tasmādepaṇābhyo vyutthāya jñānabanabhāvena bālyena tiṣṭhāset sthātumicchet /",
    "GV05brupsb3u:1152": " sādhanaphalāśrayaṇaṃ hi balamitareṣāmanātmavidām,",
    "GV05brupsb3u:1153": " tad balaṃ hitvā vidvān asādhanaphalasvarūpātmavijñānameva balaṃ tadbhāvameva kevalamāśrayet,",
    "GV05brupsb3u:1154": " tadāśrayaṇe hi karaṇānyeṣaṇāvipaye enaṃ hratvā sthāpayituṃ nītsahante;",
    "GV05brupsb3u:1155": " jñānabalahīnaṃ hi mūḍhaṃd daṣṭādṛṣṭaviṣayāyām eṣaṇāyāmevainaṃ karaṇāni niyojayanti;",
    "GV05brupsb3u:1156": " balaṃ nāma ātmavidyayāśeṣaviṣayadṛṣṭitiraskaraṇam;",
    "GV05brupsb3u:1157": " atastadbhāvena bālyena tiṣṭhāset;",
    "GV05brupsb3u:1158": " tathā“ātmanā bindate vīryam“iti śrutyantarāt /",
    "GV05brupsb3u:1159": " “nāyamātmā balahīnena labhyaḥ“iti ca /",
    "GV05brupsb3u:1160": " bālyaṃ ca pāṇḍityaṃ ca nirvidya niḥśeṣaṃ kṛtvātha mananānmuniryogī bhavati;",
    "GV05brupsb3u:1161": " etāvadvi brāhmaṇena kartavyam,",
    "GV05brupsb3u:1162": " yaduta sarvānātmapratyayatiraskaraṇam;",
    "GV05brupsb3u:1163": " etat kṛtvā kṛtakṛtyo yogī bhavati /",
    "GV05brupsb3u:1164": " amaunaṃ ca ātmajñānānātmapratyayatiraskārau pāṇḍityabālyasaṃjñakau niḥśeṣaṃ kṛtvā,",
    "GV05brupsb3u:1165": " maunaṃ nāma anātmapratyayatiraskaraṇasya parthavasānaṃ phalam,",
    "GV05brupsb3u:1166": " tacca nirvidyātha brāhmaṇaḥ kutakṛtyo bhavatibrahmaiva sarvamiti pratyaya upajāyate /",
    "GV05brupsb3u:1167": " sa brāhmaṇaḥ kutakṛtyaḥ,",
    "GV05brupsb3u:1168": " ato brāhmaṇaḥ,",
    "GV05brupsb3u:1169": " nirūpacaritaṃ hi tadā tasya brāhmaṇyaṃ prāptam;",
    "GV05brupsb3u:1170": " kena syāt kena caraṇena bhavet?",
    "GV05brupsb3u:1171": " yena syād yena caraṇena bhavet,",
    "GV05brupsb3u:1172": " tenedṛśa evāyam-yena kenaciccaraṇena syāt tenedṛśa eva uktalakṣaṇa eva brāhmaṇo bhavati;",
    "GV05brupsb3u:1173": " yena kenaciccaraṇeneti stutyartham-yeyaṃ brāhmaṇyāvasthā seyaṃ stūyate,",
    "GV05brupsb3u:1174": " na tu caraṇe 'nādaraḥ /",
    "GV05brupsb3u:1175": " ata etasmād brāhmaṇyāvasthānāda aśanāyādyatītātmasvarūpād nityatṛptād anyad avidyāvipayam eṣaṇālakṣaṇaṃ vastvantaram,",
    "GV05brupsb3u:1176": " ārta vināśi ārtiparigṛhītam,",
    "GV05brupsb3u:1177": " svapnamāyāmarīcyudakasamam asāram,",
    "GV05brupsb3u:1178": " ātmaivākaḥ kevalo nityamukta iti /",
    "GV05brupsb3u:1179": " tato ha kaholaḥ kaupātakeyaḥ upararāma //1//",
    "GV05brupsb3u:1180": " yat sākṣādaparokṣād brahma sarvantara ātmetyuktam,",
    "GV05brupsb3u:1181": " tasya sarvāntarasya svarūpādhigamāya ā śākalyabrāhmaṇād grantha ārabhyate /",
    "GV05brupsb3u:1182": " pṛthivyādīni hyākāśāntāni bhūtāni antarvahirbhāvena vyavasthitāni;",
    "GV05brupsb3u:1183": " teṣāṃ yad bāhyaṃ bādyam avigamyādhigamya nirākurvan draṣṭuḥ sākṣāt sarvāntaro 'gauṇa ātmā sarvasaṃsāradharmavinirmukto darśayitavya ityārambhaḥ----",
    "GV05brupsb3u:1184": " START BrhUp 3,6.1",
    "GV05brupsb3u:1185": " atha hainaṃ gārgī vācaknavī papraccha -- yājñavalkyeti hovāca /",
    "GV05brupsb3u:1186": " yad idaṃ sarvam apsv otaṃ ca protaṃ ca kasmin nu khalv āpa otāś ca protāś ceti /",
    "GV05brupsb3u:1187": " vāyau gārgīti /",
    "GV05brupsb3u:1188": " kasmin nu khalu vāyur otaś ca protaś ceti /",
    "GV05brupsb3u:1189": " antarikṣalokeṣu gārgīti /",
    "GV05brupsb3u:1190": " kasmin nu khalv antarikṣalokā otaś ca protaś ceti /",
    "GV05brupsb3u:1191": " gandharvalokeṣu gārgīti /",
    "GV05brupsb3u:1192": " kasmin nu khalu gandharvalokā otāś ca protāś ceti /",
    "GV05brupsb3u:1193": " adityalokeṣu gārgīti /",
    "GV05brupsb3u:1194": " kasmin nu khalv ādityalokā otāś ca protāś ceti /",
    "GV05brupsb3u:1195": " candralokeṣu gārgīti /",
    "GV05brupsb3u:1196": " kasmin nu khalu candralokā otāś ca protāś ceti /",
    "GV05brupsb3u:1197": " nakṣatralokeṣu gārgīti /",
    "GV05brupsb3u:1198": " kasmin nu khalu nakṣatralokā otāś ca protāś ceti /",
    "GV05brupsb3u:1199": " devalokeṣu gārgīti /",
    "GV05brupsb3u:1200": " kasmin nu khalu devalokā otāś ca protāś ceti /",
    "GV05brupsb3u:1201": " indralokeṣu gārgīti /",
    "GV05brupsb3u:1202": " kasmin nu khalv indralokā otāś ca protāś ceti /",
    "GV05brupsb3u:1203": " prajāpatilokeṣu gārgīti /",
    "GV05brupsb3u:1204": " kasmin nu khalu prajāpatilokā otāś ca protāś ceti /",
    "GV05brupsb3u:1205": " brahmalokeṣu gārgīti /",
    "GV05brupsb3u:1206": " kasmin nu khalu brahmalokā otāś ca protāś ceti /",
    "GV05brupsb3u:1207": " sa hovāca -- gārgi mātiprākṣīḥ /",
    "GV05brupsb3u:1208": " mā te mūrdhā vyapaptat /",
    "GV05brupsb3u:1209": " anatipraśnyāṃ vai devatām atipṛcchasi /",
    "GV05brupsb3u:1210": " gārgi mātiprākṣīr iti /",
    "GV05brupsb3u:1211": " tato ha gārgī vācaknavy upararāma // BrhUp_3,6.1 //",
    "GV05brupsb3u:1212": " BrhUpBh_3,6.1 atha hainaṃ gārgī nāmataḥ,",
    "GV05brupsb3u:1213": " vācaknavīvacakrorduhitā,",
    "GV05brupsb3u:1214": " papraccha;yājñavalkyeti hovāca;",
    "GV05brupsb3u:1215": " yadidaṃ sarvaṃ pārthivaṃ dhātujātam apsūdake otaṃ ca protaṃ ca,",
    "GV05brupsb3u:1216": " otaṃ dīrghapaṭatantuvat protaṃ tiryaktantuvad viparītaṃ vā-adbhiḥ sarvato 'ntarbahirbhūtābhirvyāptamityarthaḥ,",
    "GV05brupsb3u:1217": " anyathā saktumuṣṭivad viśīryeta /",
    "GV05brupsb3u:1218": " idaṃ tāvadanumānamupanyastam-yat kāryaṃ paricchinnaṃ sthūlam,",
    "GV05brupsb3u:1219": " kāraṇenāparicchinnena sūkṣmeṇa vyāptamitid daṣṭam-yathā pṛthivī adbhiḥ,",
    "GV05brupsb3u:1220": " tathāpūrvaṃ pūrvamuttareṇottareṇa vyāpinā bhavitavyam,",
    "GV05brupsb3u:1221": " ityeṣa ā sarvāntarādātmanaḥ praśnārthaḥ /",
    "GV05brupsb3u:1222": " tatra bhūtāni pañca saṃhatānyevottaramuttaraṃ sūkṣamabhāvena vyāpakena kāraṇarūpeṇa ca vyavatiṣṭhante,",
    "GV05brupsb3u:1223": " na ca paramātmanor'vāk tadvayatirekeṇavastvantaramasti“satyasya satyam“iti śruteḥ /",
    "GV05brupsb3u:1224": " satyaṃ ca bhūtapañcakam satyasya satyaṃ ca para ātmā /",
    "GV05brupsb3u:1225": " kasminnu khalvāpa otāścaprotāśceti-tāsāmapi kāryatvāt sthūlatvāt paricchinnatvācca kacidvi otaprotabhāvena bhavitavyam;",
    "GV05brupsb3u:1226": " kva tāsāmetayotabhāva iti /",
    "GV05brupsb3u:1227": " evamutarottaraprakṣaṇasaṅgoyojayitavyaḥ /",
    "GV05brupsb3u:1228": " vāyau gārgīti /",
    "GV05brupsb3u:1229": " nanvagnāviti vaktavyam/",
    "GV05brupsb3u:1230": " naipa doṣaḥ,",
    "GV05brupsb3u:1231": " agneḥ pārthivaṃ vā āpyaṃ vā dhātumanāśritya itarabhūtavat svātantryeṇa ātmalābho nāstīti tasminnotaprotabhāvo nopadiśyate /",
    "GV05brupsb3u:1232": " kasminnu khalu vāyurotaśca protaścetyantarikṣalokeṣu gārgīti tānyeva bhūtāni saṃhatānyantarikṣalokāḥ,",
    "GV05brupsb3u:1233": " tānyapi gandharvalokeṣu,",
    "GV05brupsb3u:1234": " gandharvalokā ādityalokeṣu,",
    "GV05brupsb3u:1235": " ādityalokāścandralokeṣu,",
    "GV05brupsb3u:1236": " candralokā nakṣatralokeṣu,",
    "GV05brupsb3u:1237": " nakṣatralokā devalokeṣu,",
    "GV05brupsb3u:1238": " devalokā indralokeṣu,",
    "GV05brupsb3u:1239": " indralokā virāṭśarīrāraṃmakeṣu bhūteṣu prajāpatilokeṣu,",
    "GV05brupsb3u:1240": " prajāpatilokā brahmalokeṣu /",
    "GV05brupsb3u:1241": " brahmalokā nāma aṇḍāraṃmakāṇi bhūtāni;",
    "GV05brupsb3u:1242": " sarvatra hi sūkṣmatāratamyakrameṇa prāpyubhogāśrayākārapariṇatāni bhūtāni saṃhatāni tānyeva pañceti bahuvacanamāñji /",
    "GV05brupsb3u:1243": " kasminnu khalu brahmalokā otāśca protāśceti-sa hovāca yājñavalkyo he gārgī mātiprākṣīḥ svaṃ praśnam,",
    "GV05brupsb3u:1244": " nyāyaprakāramatītya āgamena praṣṭabyāṃ devatāmanumānena mā prākṣīrityarthaḥ,",
    "GV05brupsb3u:1245": " pṛcchantyāśca mā te tava mūrdhā śiro vyapatad vispaṣṭaṃ patet;",
    "GV05brupsb3u:1246": " devatāyāḥ svapraśna āgamaviṣayaḥ;",
    "GV05brupsb3u:1247": " taṃ praśnaviṣayamatikrānto gārgyāḥ praśnaḥ;",
    "GV05brupsb3u:1248": " ānumānikatvāt sa yasyā devatāyāḥ praśnaḥ sātipraśnyā,",
    "GV05brupsb3u:1249": " nātipraśnyānatipraśnyā,",
    "GV05brupsb3u:1250": " svapraśraviṣayaiva,",
    "GV05brupsb3u:1251": " kevalāgamagamyetyarthaḥ,",
    "GV05brupsb3u:1252": " tāmanatipraśnyāṃ vai devatāmatipṛcchasi /",
    "GV05brupsb3u:1253": " ato gārgi mātiprākṣīḥ,",
    "GV05brupsb3u:1254": " martuṃ cennecchasi /",
    "GV05brupsb3u:1255": " tato ha gārgī vācaknavī upararāma //1//",
    "GV05brupsb3u:1256": " iti tṛtīyādhyāye ṣaṣṭhaṃ gārgībrāhmaṇam //6//",
    "GV05brupsb3u:1257": " idānīṃ brahmalokānāmantaratamaṃ sūtraṃ va ktavyamiti tadartha ārambhaḥ,",
    "GV05brupsb3u:1258": " tacca āgamenaiva praṣṭavyamitītihāsena āgamopanyāsaḥ kriyate--",
    "GV05brupsb3u:1259": " START BrhUp 3,7.1",
    "GV05brupsb3u:1260": " athainam uddālaka āruṇiḥ papraccha -- yājñavalkyeti hovāca /",
    "GV05brupsb3u:1261": " madreṣv avasāma patañcalasya kāpyasya gṛheṣu yajñam adhīyānāḥ /",
    "GV05brupsb3u:1262": " tasyāsīd bhāryā gandharvagṛhītā /",
    "GV05brupsb3u:1263": " tam apṛcchāma -- ko 'sīti /",
    "GV05brupsb3u:1264": " so 'bravīt kabandha ātharvaṇa iti /",
    "GV05brupsb3u:1265": " so 'bravīt patañcalaṃ kāpyaṃ yājñikāṃś ca -- vettha nu tvaṃ kāpya tat sūtraṃ yasminn ayaṃ ca lokaḥ paraś ca lokaḥ sarvāṇi ca bhūtāni saṃdṛbdhāni bhavantīti /",
    "GV05brupsb3u:1266": " so 'bravīt patañcalaḥ kāpyo nāhaṃ tad bhagavan vedeti /",
    "GV05brupsb3u:1267": " so 'bravīt patañcalaṃ kāpyaṃ yājñikāṃś ca /",
    "GV05brupsb3u:1268": " vettha nu tvaṃ kāpya tam antaryāmiṇaṃ ya imaṃ ca lokaṃ paraṃ ca lokaṃ sarvāṇi ca bhūtāny antaro yamayati /",
    "GV05brupsb3u:1269": " so 'bravīt patañcalaḥ kāpyo nāhaṃ taṃ bhagavan vedeti /",
    "GV05brupsb3u:1270": " so 'bravīt patañcalaṃ kāpyaṃ yājñikāṃś ca /",
    "GV05brupsb3u:1271": " yo vai tat kāpya sūtraṃ vidyāt taṃ cāntaryāmiṇam iti sa brahmavit sa lokavit sa devavit sa vedavit sa ātmavit sa sarvavit /",
    "GV05brupsb3u:1272": " iti tebhyo 'bravīt /",
    "GV05brupsb3u:1273": " tad ahaṃ veda /",
    "GV05brupsb3u:1274": " tac cet tvaṃ yājñavalkya sūtram avidvāṃs taṃ cāntaryāmiṇaṃ brahmagavīr udajase mūrdhā te vipatiṣyati /",
    "GV05brupsb3u:1275": " veda vā ahaṃ gautama tat sūtraṃ taṃ cāntaryāmiṇam iti /",
    "GV05brupsb3u:1276": " yo vā idaṃ kaśca brūyād veda vedeti yathā vettha tathā brūhīti // BrhUp_3,7.1 //",
    "GV05brupsb3u:1277": " BrhUpBh_3,7.1 atha hainamuddālako nāmataḥ,",
    "GV05brupsb3u:1278": " aruṇasyāpatyamāruṇiḥ papraccha;",
    "GV05brupsb3u:1279": " yājñavalkyeti hovāca;",
    "GV05brupsb3u:1280": " madreṣu deśeṣvavasāmoṣitavantaḥ,",
    "GV05brupsb3u:1281": " patañcalasya-patañcalo nāmatastasyaiva kapigotrasya kāpyasya gṛheṣu yajñamadhīyānā yaśaśāstrādhyayanaṃ kurvāṇāḥ /",
    "GV05brupsb3u:1282": " tasyāsīd bhāryā gandharvagṛhītā;",
    "GV05brupsb3u:1283": " tamapṛcchāma-ko 'sīti;",
    "GV05brupsb3u:1284": " so 'bravīt kabandho nāmataḥ,",
    "GV05brupsb3u:1285": " atharvaṇo 'patyamātharvaṇa iti /",
    "GV05brupsb3u:1286": " so 'bravīd gāndharvaḥ patañcalaṃ kāpyaṃ yājñikāṃśca tacchipyān-vettha nu tvaṃ he kāpya jānīṣe tat sūtram?",
    "GV05brupsb3u:1287": " kiṃ tat?",
    "GV05brupsb3u:1288": " yena sūtreṇāyaṃ ca leka idaṃ ca janma,",
    "GV05brupsb3u:1289": " paraśca lokaḥ paraṃ ca pratipattavyaṃ janma,",
    "GV05brupsb3u:1290": " sarvāṇi ca bhūtāni brahmādistambaparyantāni,",
    "GV05brupsb3u:1291": " sandṛbdhāni saṅgrathitāni sragiva sūtreṇa viṣṭabdhāni bhavanti yena-tat kiṃ sūtraṃ vettha?",
    "GV05brupsb3u:1292": " so 'bravīdevaṃ pṛṣṭaḥ kāpyaḥ-nāhaṃ tad bhagavan vedeti,",
    "GV05brupsb3u:1293": " tat sūtraṃ nāhaṃ jāne he bhagavanniti sampūjayannāha /",
    "GV05brupsb3u:1294": " so 'bravīt punargandharva upādhyāyamasmāṃśca-vettha na tvaṃ kāpya tamantaryāmiṇam?",
    "GV05brupsb3u:1295": " antaryāmīti viśeṣyate-ya imaṃ ca lokaṃ paraṃ ca lokaṃ sarvāṇi ca bhūtāni yo 'ntarābhyantaraḥ san yamayati niyamayati,",
    "GV05brupsb3u:1296": " dāruyantramiva brāmayati,",
    "GV05brupsb3u:1297": " svaṃ svamucitavyāpāraṃ kārayatīti /",
    "GV05brupsb3u:1298": " so 'bravīdevamuktaḥ patañcalaḥ kāpyaḥ-nāhaṃ taṃ jāne bhagavanniti sampūjayannāha /",
    "GV05brupsb3u:1299": " so 'bravīt punargandharvaḥ;",
    "GV05brupsb3u:1300": " sūtratadantargatāntaryāmiṇorvijñānaṃ stūyate-yaḥ kaścid vai tat sūtraṃ he kāpya bavidyād",
    "GV05brupsb3u:1301": " vijānīyāt taṃ cāntaryāmiṇaṃ sūtrāntargataṃ tasyaiva sūtrasya niyantāraṃ vidyāt yaḥ-ityevamuktena prakāreṇa,",
    "GV05brupsb3u:1302": " sa hi brahmavita paramātmavit sa lokāṃśca bhūrādīnantaryāmiṇā niyamyamānāṃllokān vetti,",
    "GV05brupsb3u:1303": " sa devāṃścāgnyādīṃllokino jānāti,",
    "GV05brupsb3u:1304": " vedāṃśca sarvapramāṇabhūtān vetti,",
    "GV05brupsb3u:1305": " bhūtāni ca brahmādīni sūtreṇa dhiyamāṇāni tadantargatenāntaryāmiṇā niyamyamānāni vetti,",
    "GV05brupsb3u:1306": " sa ātmānaṃ ca kartṛtvabhoktṛtvaviśiṣṭaṃ tenaivāntaryāmiṇā niyamyamānaṃ vetti,",
    "GV05brupsb3u:1307": " sarvaṃ ca jagata tathābhūtaṃ vettīti /",
    "GV05brupsb3u:1308": " evaṃ stute sūtrāntaryāmivijñāne pralubdhaḥ kāpyo 'bhimukhībhūtaḥ,",
    "GV05brupsb3u:1309": " vayaṃ ca;tebhyaścāsmabhyamabhimukhībhūtebhyobravīd gandharvaḥ sūtramantaryāmiṇaṃ ca;",
    "GV05brupsb3u:1310": " tadahaṃ sūtrānitaryāmivijñānaṃ veda gandharvāllabdhāgamaḥ san /",
    "GV05brupsb3u:1311": " tacced yājñavalkya sūtraṃ taṃ cāntaryāmiṇamavidvāṃścebrahmavit san yadi brahmagavīrudajatase brahmavidāṃ svabhūtā gā udajase unnayasi tvam anyāyena,",
    "GV05brupsb3u:1312": " tato macchāpadagdhasya mūrdhā śiraste tava vispaṣṭaṃ ṣatiṣyati /",
    "GV05brupsb3u:1313": " evamukto yājñavalkya āhaveda jānāmyahaṃ he gautameti gotrataḥ,",
    "GV05brupsb3u:1314": " tat sūtraṃ yad gandharvastubhyamuktavān yaṃ cāntaryāmiṇaṃ gandharvād viditavanto yūyam,",
    "GV05brupsb3u:1315": " taṃ cāntaryāmiṇaṃ vedāhamiti /",
    "GV05brupsb3u:1316": " evamukto pratyāha gautamaḥ-yaḥ kaścit prākṛta idaṃ yattavayoktaṃ brūyāt-katham?",
    "GV05brupsb3u:1317": " veda vedeti-ātmānaṃ ślāghayan,",
    "GV05brupsb3u:1318": " kiṃ tena garjitena kāryeṇa darśaya;",
    "GV05brupsb3u:1319": " yathā vetya tathā brūhīti //1//",
    "GV05brupsb3u:1320": " START BrhUp 3,7.2",
    "GV05brupsb3u:1321": " sa hovaca -- vāyur vai gautama tat sūtram /",
    "GV05brupsb3u:1322": " vāyunā vai gautama sūtreṇāyaṃ ca lokaḥ paraś ca lokaḥ sarvāṇi ca bhūtāni saṃdṛbdhāni bhavanti /",
    "GV05brupsb3u:1323": " tasmād vai gautama puruṣaṃ pretam āhur vyasraṃsiṣatāsyāṅgānīti /",
    "GV05brupsb3u:1324": " vāyunā hi gautama sūtreṇa samdṛbdhāni bhavantīti /",
    "GV05brupsb3u:1325": " evam evaitad yājñavalkya /",
    "GV05brupsb3u:1326": " antaryāmiṇaṃ brūhīti // BrhUp_3,7.2 //",
    "GV05brupsb3u:1327": " BrhUpBh_3,7.2 sa hovāca yājñavalkyaḥ /",
    "GV05brupsb3u:1328": " brahmalokā yasminnotāśca protāśca vartamānekāle,",
    "GV05brupsb3u:1329": " yathā pṛthivyapsu,",
    "GV05brupsb3u:1330": " tat sūtram āgamagamyaṃ vattavyamiti tadarthaṃ praśnāntaramutthāpitam;",
    "GV05brupsb3u:1331": " atastannirṇayāyāha-vāyurvai gautama tat sūtram,",
    "GV05brupsb3u:1332": " nānyat;vāyuriti sūkṣmamākāśavadviṣṭambhakaṃ pṛthivyādīnām,",
    "GV05brupsb3u:1333": " yadātmakaṃ saptadaśavidhaṃ liṅgaṃ karmavāsanāsamavāyi prāṇinām,",
    "GV05brupsb3u:1334": " yattat samaṣṭivyaṣṭyātmakam,",
    "GV05brupsb3u:1335": " yasya bāhyā medāḥ saptasapta marudraṇāḥ samudrasyevormayaḥ,",
    "GV05brupsb3u:1336": " tadetad vāyavyaṃ tattvaṃ sūtrāmityabhidhīyate /",
    "GV05brupsb3u:1337": " vāyunā vai gautama sūtreṇāyaṃ ca lokaḥ paraśca lokaḥ sarvāṇi ca bhūtāni sandṛbdhāni bhavanti saṅprathitāni bhavantīti prasiddhametat /",
    "GV05brupsb3u:1338": " asti ca loke prasiddhiḥ, katham?",
    "GV05brupsb3u:1339": " yasmād vāyuḥ sūtram,",
    "GV05brupsb3u:1340": " vāyunā vidhṛtaṃ sarvam,",
    "GV05brupsb3u:1341": " tasmād vai gautama puruṣaṃ pretamāhuḥ kathayanti - vyasraṃsipata visrastānyasyapuruṣasyāṅgānīti;",
    "GV05brupsb3u:1342": " sūtrāpagame hi maṇyādīnāṃ protāni yad yasyāṅgāni syustato yuktametad vāyvapagame 'vasraṃsanamaṅgānām ato vāyunā hi gautama sūtreṇa sandṛbdhāni bhavantīti nigamayati /",
    "GV05brupsb3u:1343": " evamevaitad yājñavalkya samyaguktaṃ sūtram;",
    "GV05brupsb3u:1344": " tadantargataṃ tvidānīṃ tasyaiva sūtrasya niyantāramantaryāmiṇaṃ brūhītyukta āha //2//",
    "GV05brupsb3u:1345": " START BrhUp 3,7.3",
    "GV05brupsb3u:1346": " yaḥ pṛthivyāṃ tiṣṭhan pṛthivyā antaro yaṃ pṛthivī na veda yasya pṛthivī śarīraṃ yaḥ pṛthivīm antaro yamayaty eṣa ta ātmāntaryāmy amṛtaḥ // BrhUp_3,7.3",
    "GV05brupsb3u:1347": " BrhUpBh_3,7.3 yaḥ pṛthivyāṃ tiṣṭhan bhavati,",
    "GV05brupsb3u:1348": " so 'ntaryāmī,",
    "GV05brupsb3u:1349": " sarvaḥ pṛthivyāṃ tiṣṭhatīti sarvatra prasaṅgo mā bhūditi viśinaṣṭi - pṛthivyā antaro 'bhyantaraḥ /",
    "GV05brupsb3u:1350": " tatraitat syāt pṛthivīdevataiva antaryāmītyata āha - yamantaryāmiṇaṃ pṛthivī devatāpi na veda mayyanyaḥ kaścidvartata iti /",
    "GV05brupsb3u:1351": " yasya pṛthivī śarīram-yasya ca pṛthivyeva śarīram,",
    "GV05brupsb3u:1352": " nānyat-pṛthivīdevatāyā yaccharīram,",
    "GV05brupsb3u:1353": " tadeva śarīraṃ yasya,",
    "GV05brupsb3u:1354": " śarīragrahaṇaṃ copalakṣaṇārtham,",
    "GV05brupsb3u:1355": " karaṇaṃ ca pṛthivyāḥ,",
    "GV05brupsb3u:1356": " tasya svakarmaprayuktaṃ hi kāryaṃ ca pṛthivīdevatāyāḥ,",
    "GV05brupsb3u:1357": " tadasya svakarmābhāvādantaryāmiṇo nityamuktatvāt /",
    "GV05brupsb3u:1358": " parārthakartavyatāsvabhāvatvāt parasya yat kāryaṃ karaṇaṃ ca tadevāsya,",
    "GV05brupsb3u:1359": " na svataḥ,",
    "GV05brupsb3u:1360": " tadāha-yasya pṛthivī śarīramiti /",
    "GV05brupsb3u:1361": " devatākāryakaraṇasyeśvarasākṣimātrasānnidhyena hi niyamenapravṛttinivṛttī syātām;",
    "GV05brupsb3u:1362": " ya īdṛgīśvaro nārāyaṇākhyaḥ,",
    "GV05brupsb3u:1363": " pṛthirvī pṛthivīdevatām,",
    "GV05brupsb3u:1364": " yamayati niyamayati svavyāpāre,",
    "GV05brupsb3u:1365": " antaro 'bhyantarastiṣṭhan,",
    "GV05brupsb3u:1366": " eṣa ta ātmā,",
    "GV05brupsb3u:1367": " te tava,",
    "GV05brupsb3u:1368": " mama ca sarvabhūtānāṃ cetyupalakṣaṇārthametat;",
    "GV05brupsb3u:1369": " antaryāmī yastvayāpṛṣṭaḥ,",
    "GV05brupsb3u:1370": " amṛtaḥ sarvasaṃsāradharmavarjita ityetat //3//",
    "GV05brupsb3u:1371": " START BrhUp 3,7.4-14",
    "GV05brupsb3u:1372": " yo 'psu tiṣṭhann adbhyo 'ntaro yam āpo na vidur yasyāpaḥ śarīraṃ yo 'po 'ntaro yamayaty eṣa ta ātmāntaryāmy amṛtaḥ // BrhUp_3,7.4 //",
    "GV05brupsb3u:1373": " yo 'gnau tiṣṭhann agner antaro yam agnir na veda yasyāgniḥ śarīraṃ yo 'gnim antaro yamayaty eṣa ta ātmāntaryāmy amṛtaḥ // BrhUp_3,7.5 //",
    "GV05brupsb3u:1374": " yo 'ntarikṣe tiṣṭhann antarikṣād antaro yam antarikṣaṃ na veda yasyāntarikṣaṃ śarīraṃ yo 'ntarikṣam antaro yamayaty eṣa ta ātmāntaryāmy amṛtaḥ",
    "GV05brupsb3u:1375": " yo vāyau tiṣṭhan vāyor antaro yaṃ vāyur na veda yasya vāyuḥ śarīraṃ yo vāyum antaro yamayaty eṣa ta ātmāntaryāmy amṛtaḥ // BrhUp_3,7.7 //",
    "GV05brupsb3u:1376": " yo divi tiṣṭhan divo 'ntaro yaṃ dyaur na veda yasya dyauḥ śarīraṃ yo divam antaro yamayaty eṣa ta ātmāntaryāmy amṛtaḥ // BrhUp_3,7.8 //",
    "GV05brupsb3u:1377": " ya āditye tiṣṭhann ādityād antaro yam ādityo na veda yasyādityaḥ śarīraṃ ya ādityam antaro yamayaty eṣa ta ātmāntaryāmy amṛtaḥ // BrhUp_3,7.9",
    "GV05brupsb3u:1378": " yo dikṣu tiṣṭhan digbhyo 'ntaro yaṃ diśo na vidur yasya diśaḥ śarīraṃ yo diśo 'ntaro yamayaty eṣa ta ātmāntaryāmy amṛtaḥ // BrhUp_3,7.10 //",
    "GV05brupsb3u:1379": " yaś candratārake tiṣṭhañ candratārakād antaro yaṃ candratārakaṃ na veda yasya candratārakaṃ śarīraṃ yaś candratārakam antaro yamayaty eṣa ta ātmāntaryāmy amṛtaḥ // BrhUp_3,7.11 //",
    "GV05brupsb3u:1380": " ya ākāśe tiṣṭhann ākāśād antaro yam ākāśo na veda yasyākāśaḥ śarīraṃ ya ākāśam antaro yamayaty eṣa ta ātmāntaryāmy amṛtaḥ // BrhUp_3,7.12 //",
    "GV05brupsb3u:1381": " yas tamasi tiṣṭhaṃs tamaso 'ntaro yaṃ tamo na veda yasya tamaḥ śarīraṃ yas tamo 'ntaro yamayaty eṣa ta ātmāntaryāmy amṛtaḥ // BrhUp_3,7.13 //",
    "GV05brupsb3u:1382": " yas tejasi tiṣṭhaṃs tejaso 'ntaro yaṃ tejo na veda yasya tejaḥ śarīraṃ yas tejo 'ntaro yamayaty eṣa ta ātmāntaryāmy amṛtaḥ // BrhUp_3,7.14 //",
    "GV05brupsb3u:1383": " BrhUpBh_3,7.4-14 samānamanyat /",
    "GV05brupsb3u:1384": " yo 'psu tiṣṭhan-agnau,",
    "GV05brupsb3u:1385": " antarikṣe,",
    "GV05brupsb3u:1386": " vāyau,",
    "GV05brupsb3u:1387": " divi,",
    "GV05brupsb3u:1388": " āditye,",
    "GV05brupsb3u:1389": " yastamasyāvaraṇātmake bāhye tamasi,",
    "GV05brupsb3u:1390": " tejasi tadviparīte prakāśasāmānye ityevamadhidaivatam antaryāmiviṣayaṃ darśanaṃ devatāsu /",
    "GV05brupsb3u:1391": " athādhibhūtaṃ bhūteṣu brahmadistambaparyanteṣu antaryāmidaśanamadhibhūtam // 4 -14 //",
    "GV05brupsb3u:1392": " START BrhUp 3,7.15-23",
    "GV05brupsb3u:1393": " athādhibhūtam /",
    "GV05brupsb3u:1394": " yaḥ sarveṣu bhūteṣu tiṣṭhan sarvebhyo bhūtebhyo 'ntaro yaṃ sarvāṇi bhūtāni na vidur yasya sarvāṇi bhutāni śarīraṃ yaḥ sarvāṇi bhūtāny antaro yamayaty eṣa ta ātmāntaryāmy amṛtaḥ /",
    "GV05brupsb3u:1395": " ity adhibhūtam // BrhUp_3,7.15 //",
    "GV05brupsb3u:1396": " athādhyātmam /",
    "GV05brupsb3u:1397": " yaḥ prāṇe tiṣṭhan prāṇād antaro yaṃ prāṇo na veda yasya prāṇaḥ śarīraṃ yaḥ prāṇam antaro yamayati eṣa ta ātmāntaryāmy amṛtaḥ // BrhUp_3,7.16",
    "GV05brupsb3u:1398": " yo vāci tiṣṭhan vāco 'ntaro yaṃ vāṅ na veda yasya vāk śarīraṃ yo vācam antaro yamayaty eṣa ta ātmāntaryāmy amṛtaḥ // BrhUp_3,7.17 //",
    "GV05brupsb3u:1399": " yaś cakṣuṣi tiṣṭhañ cakṣuṣo 'ntaro yaṃ cakṣur na veda yasya cakṣuḥ śarīraṃ yaś cakṣur antaro yamayaty eṣa ta ātmāntaryāmy amṛtaḥ // BrhUp_3,7.18",
    "GV05brupsb3u:1400": " yaḥ śrotre tiṣṭhañ chrotrād antaro yaṃ śrotraṃ na veda yasya śrotraṃ śarīraṃ yaḥ śrotram antaro yamayaty eṣa ta ātmāntaryāmy amṛtaḥ // BrhUp_3,7.19",
    "GV05brupsb3u:1401": " yo manasi tiṣṭhan manaso 'ntaro yaṃ mano na veda yasya manaḥ śarīraṃ yo mano 'ntaro yamayaty eṣa ta ātmāntaryāmy amṛtaḥ // BrhUp_3,7.20 //",
    "GV05brupsb3u:1402": " yas tvaci tiṣṭhaṃs tvaco 'ntaro yaṃ tvaṅ na veda yasya tvak śarīraṃ yas tvacam antaro yamayaty eṣa ta ātmāntaryāmy amṛtaḥ // BrhUp_3,7.21 //",
    "GV05brupsb3u:1403": " yo vijñāne tiṣṭhan vijñānād antaro yaṃ vijñānaṃ na veda yasya vijñānaṃ śarīraṃ yo vijñānam antaro yamayaty eṣa ta ātmāntaryāmy amṛtaḥ // BrhUp_3,7.22",
    "GV05brupsb3u:1404": " yo retasi tiṣṭhaṃ retaso 'ntaro yaṃ reto na veda yasya retaḥ śarīraṃ yo reto 'ntaro yamayaty eṣa ta ātmāntaryāmy amṛtaḥ /",
    "GV05brupsb3u:1405": " adṛṣṭo draṣṭāśrutaḥ śrotāmato mantāvijñato vijñātā /",
    "GV05brupsb3u:1406": " nānyo 'to 'sti draṣṭā nānyo 'to 'sti śrotā nānyo 'to 'sti mantā nānyo 'to 'sti vijñātā /",
    "GV05brupsb3u:1407": " eṣa ta ātmāntaryāmy amṛtaḥ /",
    "GV05brupsb3u:1408": " ato 'nyad ārtam /",
    "GV05brupsb3u:1409": " tato hoddālaka āruṇir upararāma // BrhUp_3,7.23 //",
    "GV05brupsb3u:1410": " BrhUpBh_3,7,15-23 athādhyātmam-yaḥ prāṇe prāṇavāyusahite ghrāṇe,",
    "GV05brupsb3u:1411": " yo vāci,",
    "GV05brupsb3u:1412": " cakṣuṣi,",
    "GV05brupsb3u:1413": " śrotre,",
    "GV05brupsb3u:1414": " manasi,",
    "GV05brupsb3u:1415": " tvaci,",
    "GV05brupsb3u:1416": " vijñāne,",
    "GV05brupsb3u:1417": " budvau,",
    "GV05brupsb3u:1418": " retasi prajanane /",
    "GV05brupsb3u:1419": " kasmāt punaḥ kāraṇāt pṛthivyādidevatā mahābhāgāḥ satyo manuṣyādivadātamani tiṣṭhantamātmano",
    "GV05brupsb3u:1420": " niyantāramantaryāmiṇaṃ na vidurityata āha-adṛṣṭenad daṣṭo na viṣayībhūtaḥ cakṣurdarśanasya kasyacit,",
    "GV05brupsb3u:1421": " svayaṃ tu cakṣuṣi sannihitatvādd daśisvarūpa iti draṣṭā /",
    "GV05brupsb3u:1422": " tathāśrutaḥ śrotragocaratvamanāpannaḥ kasyacit,",
    "GV05brupsb3u:1423": " svayaṃ tvaluptaśravaṇaśaktiḥ sarvaśrotreṣu sannihitatvāchracotā /",
    "GV05brupsb3u:1424": " tathāmato manaḥsaṅkalpaviṣayatāmanāpannaḥ;",
    "GV05brupsb3u:1425": " dṛṣṭaśrute eva hi sarvaḥ saṅkalpayati;",
    "GV05brupsb3u:1426": " uddṛṣṭatvādakṣutatvādevāmataḥ;",
    "GV05brupsb3u:1427": " allaptamananaśaktitvāt sarvamanaḥsu sannihitatvācca mantā /",
    "GV05brupsb3u:1428": " tathāvijñāto niścayagocaratāmanāpannorūpādivat lasukhādivadvā,",
    "GV05brupsb3u:1429": " svayaṃ tvaluptavijñānaśaktitvāttatsannidhānācca vijñātā /",
    "GV05brupsb3u:1430": " tatra yaṃ pṛthivī na veda yaṃ sarvāṇi bhūtāni na viduriti cānye niyantavyā vijñātāro 'nyo niyantā antaryāmīti prāptam,",
    "GV05brupsb3u:1431": " tadanyatvāśaṅkānivṛttyarthamucyate - nānyo 'taḥ,",
    "GV05brupsb3u:1432": " nānyaḥ ato 'smādantaryāmiṇo nānyo 'sti draṣṭā,",
    "GV05brupsb3u:1433": " tathā nānyo 'to 'sti mantā,",
    "GV05brupsb3u:1434": " nānyo 'to 'sti śrotā,",
    "GV05brupsb3u:1435": " nānyo 'to 'sti mantā,",
    "GV05brupsb3u:1436": " nānyo 'to 'sti vijñātā /",
    "GV05brupsb3u:1437": " yasmāt paro nāsti draṣṭā śrotā mantā vijñātā,",
    "GV05brupsb3u:1438": " yo 'dṛṣṭo draṣṭā,",
    "GV05brupsb3u:1439": " aśrutaḥ śrotā,",
    "GV05brupsb3u:1440": " amato mantā,",
    "GV05brupsb3u:1441": " avijñāto vijñātā,",
    "GV05brupsb3u:1442": " amṛtaḥ sarvasaṃsāradharmavarjitaḥ sarvasaṃsāriṇāṃ karmaphalavibhāgakartā - eṣa te ātmāntaryāmyamṛtaḥ asmādīśvarādātmano 'nyadārtam /",
    "GV05brupsb3u:1443": " tato hi uddālaka āruṇirupararāma //15// -23 //",
    "GV05brupsb3u:1444": " iti tṛtīyādhyāye saptamamantaryāmibrāhmaṇam //7//",
    "GV05brupsb3u:1445": " ataḥ paramaśanāyādivinirmuktaṃ nirupādhikaṃ sākṣādaparokṣāt sarvāntaraṃ brahma vaktavyamityata ārambhaḥ -",
    "GV05brupsb3u:1446": " START BrhUp 3,8.1",
    "GV05brupsb3u:1447": " atha ha vācaknavy uvāca -- brāhmaṇā bhagavanto hantāham imaṃ dvau praśnau prakṣyāmi /",
    "GV05brupsb3u:1448": " tau cen me vivakṣyati /",
    "GV05brupsb3u:1449": " na vai jātu yuṣmākam imaṃ kaścid brahmodyaṃ jeteti /",
    "GV05brupsb3u:1450": " pṛccha gārgīti // BrhUp_3,8.1 //",
    "GV05brupsb3u:1451": " BrhUpBh_3,8.1 atha ha vācaknavyuvāca /",
    "GV05brupsb3u:1452": " sarvaṃ yājñavalkyena niṣiddhā mūrdhapātabhayāduparatā satī punaḥ praṣṭuṃ brāhmaṇānujñāṃ prārthayate - he brāhmaṇā bhagavantaḥ pūjāvantaḥ śṛṇuta mama vacaḥ;",
    "GV05brupsb3u:1453": " hantāhamimaṃ yājñavalkyaṃ punardvai praśnau prakṣyāmi,",
    "GV05brupsb3u:1454": " yadyanumatirbhavatāmasti;",
    "GV05brupsb3u:1455": " tau praśnau cedyadi vakṣyati kathayiṣyati me,",
    "GV05brupsb3u:1456": " kathañcinna vai jātu kadācid yuṣmākaṃ madhye imaṃ yājñavalkyaṃ kaścid brahmodyaṃ brahmavadanaṃ prati jetā na vai kaścid bhavediti /",
    "GV05brupsb3u:1457": " evamuktā brāhmaṇā anujñāṃ pradaduḥ - pṛccha gārgīti //1//",
    "GV05brupsb3u:1458": " START BrhUp 3,8.2",
    "GV05brupsb3u:1459": " sā hovāca -- ahaṃ vai tvā yājñavalkya yathā kāśyo vā vaideho vograputra ujjyaṃ dhanur",
    "GV05brupsb3u:1460": " adhijyaṃ kṛtvā dvau bāṇavantau sapatnātivyādhinau haste kṛtvopottiṣṭhed evam evāhaṃ",
    "GV05brupsb3u:1461": " tvā dvābhyāṃ praśnābhyām upodasthām /",
    "GV05brupsb3u:1462": " tau me brūhīti /",
    "GV05brupsb3u:1463": " pṛccha gārgīti // BrhUp_3,8.2 //",
    "GV05brupsb3u:1464": " BrhUpBh_3,8.2 labdhānujñā ha yājñavalkyaṃ sā hovāca - ahaṃ vai tvā tvāṃ dvau praśnau prakṣyāmītyanuṣajyate;",
    "GV05brupsb3u:1465": " kau tāviti jijñāsāyāṃ tayorduruttaratvadyotayituṃ dṛṣṭāntapūrvakaṃ tāvāha - he yājñavalkya yathā loke kāśyaḥ kāśiṣu bhavaḥ kāśyaḥ,",
    "GV05brupsb3u:1466": " prasiddhaṃ śauryaṃ kāśye,",
    "GV05brupsb3u:1467": " vaideho vā videhānāṃ vā rājā,",
    "GV05brupsb3u:1468": " ugraputraḥ śūrānvaya ityarthaḥ,",
    "GV05brupsb3u:1469": " ujjyam avatāritajyākaṃ dhanuḥ punaradhijyam āropitalyākaṃ kṛtvā dvau bāṇavantau bāṇaśabdena śarāgre yo vaṃśakhaṇḍaḥ saṃdhīyate,",
    "GV05brupsb3u:1470": " tena vināpi śaro bhavatītyato viśinaṣṭi bāṇavantāviti - dvau bāṇavantau śarau,",
    "GV05brupsb3u:1471": " tayoreva viśeṣaṇaṃ sapatnātivyādhinau śatroḥ pīḍākarāvatiśayena,",
    "GV05brupsb3u:1472": " haste kṛtvopottiṣṭhet samīpata ātmānaṃ darśayet evamevāhaṃ tvā tvāṃ śarasthānīyābhyāṃ praśnābhyāṃ dvābhyāmupodasthāṃ utthitavatyasmi tvatsamīpe",
    "GV05brupsb3u:1473": " tau me brūhīti - brahmaviccet /",
    "GV05brupsb3u:1474": " āhetaraḥ - pṛccha gārgīti //2//",
    "GV05brupsb3u:1475": " START BrhUp 3,8.3",
    "GV05brupsb3u:1476": " sā hovāca -- yad ūrdhvaṃ yājñavalkya divo yad avāk pṛthivyā yad antarā dyāvāpṛthivī",
    "GV05brupsb3u:1477": " ime yad bhūtaṃ ca bhavac ca bhaviṣyac cety ācakṣate kasmiṃs tad otaṃ ca protaṃ ceti // BrhUp_3,8.3 //",
    "GV05brupsb3u:1478": " BrhUpBh_3,8.3 sā hovāca - yadūrdhvamupari divaḥaṇḍakapālād yaccāvāgadhaḥ pṛthivyā adho 'ṇḍakapālāt,",
    "GV05brupsb3u:1479": " yaccāntarā madhye dyāvāpṛthivī dyāvāpṛthivyoḥ aṇḍakapālayoḥ,",
    "GV05brupsb3u:1480": " ime ca dyāvāpṛthivī,",
    "GV05brupsb3u:1481": " yad bhūtaṃ yaccātītam,",
    "GV05brupsb3u:1482": " bhavacca vartamānaṃ svavyāpārastham,",
    "GV05brupsb3u:1483": " bhaviṣyacca vartamānādūrdhvakālabhāviliṅgagamyam - yat sarvametadācakṣate kathayantyāgamataḥ",
    "GV05brupsb3u:1484": " - tat sarvaṃ dvaitajātaṃ yasminnekībhavatītyarthaḥ - tat sūtrasaṃjñaṃ pūrvoktaṃ kasminnotaṃ",
    "GV05brupsb3u:1485": " ca protaṃ ca pṛthivīdhāturivāpsu //3 //",
    "GV05brupsb3u:1486": " START BrhUp 3,8.4",
    "GV05brupsb3u:1487": " sa hovāca -- yad ūrdhvaṃ gārgi divo yad avāk pṛthivyā yad antarā dyāvāpṛthivī ime yad bhūtaṃ ca bhavac ca bhaviṣyac cety ācakṣata ākāśe tad otaṃ ca protaṃ ceti // BrhUp_3,8.4 //",
    "GV05brupsb3u:1488": " BrhUpBh_3,8.4 sa hovācetaraḥ - he gārgi yat tvayoktam'ūrdhvaṃ divaḥ'ityādi,",
    "GV05brupsb3u:1489": " tat sarvaṃ yat sūtramācakṣate tat sūtram,",
    "GV05brupsb3u:1490": " ākāśe tadotaṃ protaṃ ca,",
    "GV05brupsb3u:1491": " yadetad vyākṛtaṃ sūtrātmakaṃ jagadavyākṛtākāśe,",
    "GV05brupsb3u:1492": " apsviva pṛthivīdhātuḥ,",
    "GV05brupsb3u:1493": " triṣvapi kāleṣu vartate utpattau sthitau laye ca //4//",
    "GV05brupsb3u:1494": " START BrhUp 3,8.5",
    "GV05brupsb3u:1495": " sā hovaca -- namas te 'stu yājñavalkya yo ma etaṃ vyavoco 'parasmai dhārayasveti pṛccha gārgīti // BrhUp_3,8.5 //",
    "GV05brupsb3u:1496": " BrhUpBh_3,8.5 punaḥ sā hovāca;",
    "GV05brupsb3u:1497": " namaste 'stvityādi praśnasya durvacatvapradarśanārtham;",
    "GV05brupsb3u:1498": " yo me mamaitaṃ praśnaṃ vyavoco viśeṣaṇāpākṛtavānasi;",
    "GV05brupsb3u:1499": " etasya durvacatve kāraṇam - sūtrameva tāvadagamyamitarairdurvācyam,",
    "GV05brupsb3u:1500": " kimuta tat,",
    "GV05brupsb3u:1501": " yasminnotaṃ ca protaṃ ceti;",
    "GV05brupsb3u:1502": " ato namo 'stu te tubhyam /",
    "GV05brupsb3u:1503": " aparasmai dvitīyāya praśnāya dhārayasva dṛḍhīkurvātmānamityarthaḥ /",
    "GV05brupsb3u:1504": " pṛccha gārgītītara āha //5//",
    "GV05brupsb3u:1505": " START BrhUp 3,8.6",
    "GV05brupsb3u:1506": " sā hovāca -- yad ūrdhvaṃ yājñavalkya divo yad avāk pṛthivyā yad antarā dyāvāpṛthivī",
    "GV05brupsb3u:1507": " ime yad bhūtaṃ ca bhavac ca bhaviṣyac cety ācakṣate kasmiṃs tad otaṃ ca protaṃ ceti // BrhUp_3,8.6 //",
    "GV05brupsb3u:1508": " BrhUpBh_3,8.6 vyākhyātamanyat;",
    "GV05brupsb3u:1509": " sā hovāca yadurdhvaṃ yājñavalkyaityādipraśnaḥ prativacanaṃ ca uktasyaivārthasyāvadhāraṇārthaṃ punarucyate;",
    "GV05brupsb3u:1510": " na kiñcidapūrvamarthāntaramucyate //6//",
    "GV05brupsb3u:1511": " START BrhUp 3,8.7",
    "GV05brupsb3u:1512": " sa hovāca -- yad ūrdhvaṃ gārgi divo yad avāk pṛthivyā yad antarā dyāvāpṛthivī ime yad bhūtaṃ ca bhavac ca bhaviṣyac cety ācakṣata ākāśa eva tad otaṃ ca protaṃ ceti /",
    "GV05brupsb3u:1513": " kasmin nu khalv ākāśa otaś ca protaś ceti // BrhUp_3,8.7 //",
    "GV05brupsb3u:1514": " BrhUpBh_3,8.7 sarvaṃ yathoktaṃ gārgyā pratyuccārya tameva pūrvoktamarthamavadhāritavānākāśa eveti yājñavalkyaḥ /",
    "GV05brupsb3u:1515": " gārgyāha-kasminnu khalvākāśa otaśca protaśceti /",
    "GV05brupsb3u:1516": " ākāśameva tāvat kālatrayātītatvād durvācyam,",
    "GV05brupsb3u:1517": " tato 'pi kaṣṭataramakṣaram yasminnākāśamotaṃ ca protaṃ ca,",
    "GV05brupsb3u:1518": " ato 'vācyamitikṛtvā,",
    "GV05brupsb3u:1519": " na pratipadyate sā apratipattirnāma nigrahasthānaṃ tārkikasamaye;",
    "GV05brupsb3u:1520": " athāvācyamapi vakṣyati,",
    "GV05brupsb3u:1521": " tathāpi vipratipattirnāma nigrahasthānam;",
    "GV05brupsb3u:1522": " virudvā pratipattirhi sā,",
    "GV05brupsb3u:1523": " yadavācyasya vadanam;",
    "GV05brupsb3u:1524": " ato durvacanaṃ praśnaṃ manyate gārgī // 7 //",
    "GV05brupsb3u:1525": " tad doṣadvayamapi parijihīrpannāha-",
    "GV05brupsb3u:1526": " START BrhUp 3,8.8",
    "GV05brupsb3u:1527": " sa hovāca -- etad vai tad akṣaraṃ gārgi brāhmaṇā abhivadanty asthūlam anaṇv ahrasvam",
    "GV05brupsb3u:1528": " adīrgham alohitam asneham acchāyam atamo 'vāyv anākāśam asaṅgam arasam agandham acakṣuṣkam",
    "GV05brupsb3u:1529": " aśrotram avāg amano 'tejaskam aprāṇam amukham agātram anantaram abāhyam (VAR for agātram: amātram) /",
    "GV05brupsb3u:1530": " na tad aśnāti kiṃ cana /",
    "GV05brupsb3u:1531": " na tad aśnāti kaś cana // BrhUp_3,8.8 //",
    "GV05brupsb3u:1532": " BrhUpBh_3,8.8 sa hovāca yājñavalkyaḥ-etad vai tad yat pṛṣṭavatyasi kasminnu khalvākāśa otaśca protaśceti, kiṃ tat?",
    "GV05brupsb3u:1533": " akṣaram-yanna kṣīyate na kṣaratīti vākṣaram-tadakṣaraṃ he gārgi brāhmaṇā brahmavido 'bhivadanti /",
    "GV05brupsb3u:1534": " brahmaṇābhivadanakathanena-nāhamavācyaṃ vakṣyāmi na cana pratipadyeyam-ityevaṃ dopadrayaṃ pariharati /",
    "GV05brupsb3u:1535": " evamapākute praśne punargārgyāḥ prativacanaṃ draṣṭavyam-brūhi kiṃ tadakṣaram?",
    "GV05brupsb3u:1536": " yad brāhmaṇā abhivadanti,",
    "GV05brupsb3u:1537": " ityukta āha-prasthūlaṃ tat sthūlādanyat,",
    "GV05brupsb3u:1538": " evaṃ tarhyaṇu?",
    "GV05brupsb3u:1539": " anaṇu, astu tarhi hasvam,",
    "GV05brupsb3u:1540": " ahasvam;evaṃ tarhi dīrgham,",
    "GV05brupsb3u:1541": " nāpi dīrghamadīrgham;",
    "GV05brupsb3u:1542": " evametaiścaturbhiḥ parimāṇapratiṣedhairdravyadharmaḥ pratiṣidvaḥ,",
    "GV05brupsb3u:1543": " na dravyaṃ tadakṣaramityarthaḥ /",
    "GV05brupsb3u:1544": " astu tarhi lohito guṇaḥ,",
    "GV05brupsb3u:1545": " tato 'pyanyadalohitam;",
    "GV05brupsb3u:1546": " āgneyo guṇo lohitaḥ;",
    "GV05brupsb3u:1547": " bhavatu tarhyapyāṃ snehanam, na,",
    "GV05brupsb3u:1548": " asnehanam;astu tarhicchāyā,",
    "GV05brupsb3u:1549": " sarvathāpyanirdeśyatvāt,",
    "GV05brupsb3u:1550": " chāyāyā apyanyadacchāyam;",
    "GV05brupsb3u:1551": " astu tarhi tamaḥ,",
    "GV05brupsb3u:1552": " atamaḥ;bhavatu vāyustarhi,",
    "GV05brupsb3u:1553": " avāyuḥ;bhavettarhyākāśam,",
    "GV05brupsb3u:1554": " anākāśam;bhavatu tarhi saṅgātmakaṃ jatuvat,",
    "GV05brupsb3u:1555": " asaṅgam'raso 'stu tarhi,",
    "GV05brupsb3u:1556": " arasam';tathā gandho 'stvagandham;",
    "GV05brupsb3u:1557": " astu tarhi cakṣuḥ,",
    "GV05brupsb3u:1558": " acakṣuṣkam-na hi cakṣurasya karaṇaṃ vidyate 'to 'cakṣuṣkam;",
    "GV05brupsb3u:1559": " “paśyatyacakṣuḥ“iti mantravarṇāt /",
    "GV05brupsb3u:1560": " tathāśrotram;",
    "GV05brupsb3u:1561": " “sa śṛṇotyakarṇaḥ“iti;",
    "GV05brupsb3u:1562": " bhavatu tarhi vāgavāk;",
    "GV05brupsb3u:1563": " tathāmanaḥ;",
    "GV05brupsb3u:1564": " tathātejaskam-avidyamānaṃ tejo 'sya tadatejaskam;",
    "GV05brupsb3u:1565": " na hi tejo 'gnyādiprakāśavadasya vidyate;",
    "GV05brupsb3u:1566": " aprāṇam-ādhyātmiko vāyuḥpratiṣidhyate 'prāṇamiti;",
    "GV05brupsb3u:1567": " mukhaṃ tarhi dvāraṃ tadamukham;",
    "GV05brupsb3u:1568": " amānnam-mīyate yena tanmātram amātraṃ mātrārūpaṃ tanna bhavati,",
    "GV05brupsb3u:1569": " na tena kiñcinmīyate;",
    "GV05brupsb3u:1570": " astu tarhicchidravat,",
    "GV05brupsb3u:1571": " anantaram-nāsyāntaramasti;",
    "GV05brupsb3u:1572": " sambhavet tarhi bahistasya,",
    "GV05brupsb3u:1573": " abāhyam;astu tarhi bhakṣayitṛ tat na tadaśnāti kñcina;",
    "GV05brupsb3u:1574": " bhavettarhi bhakṣyaṃ kasyacit,",
    "GV05brupsb3u:1575": " na tadaśnāti kaścana;",
    "GV05brupsb3u:1576": " sarvaviśeṣaṇarahitamityarthaḥ;",
    "GV05brupsb3u:1577": " ekamevādvitīyaṃ hi tat kena kiṃ viśiṣyate // 8 //",
    "GV05brupsb3u:1578": " anekaviśeṣaṇapratiṣedhaprayāsādastitvaṃ tāvadakṣarasyopagamitaṃ śrutyā;",
    "GV05brupsb3u:1579": " tathāpi lokabudvimapekṣyā śaṅkyate yataḥ,",
    "GV05brupsb3u:1580": " ato 'stitvāyānumānaṃ pramāṇamupanyasyati-",
    "GV05brupsb3u:1581": " START BrhUp 3,8.9",
    "GV05brupsb3u:1582": " etasya vā akṣarasya praśāsane gārgi sūryacandramasau vidhṛtau tiṣṭhataḥ /",
    "GV05brupsb3u:1583": " etasya vā akṣarasya praśāsane gārgi dyāvāpṛthivyau vidhṛte tiṣṭhataḥ /",
    "GV05brupsb3u:1584": " etasya vā akṣarasya praśāsane gārgi nimeṣā muhūrtā ahorātrāṇy ardhamāsā māsā ṛtavaḥ saṃvatsarā iti vidhṛtās tiṣṭhanti /",
    "GV05brupsb3u:1585": " etasya vā akṣarasya praśāsane gārgi prācyo 'nyā nadyaḥ syandante śvetebhyaḥ parvatebhyaḥ pratīcyo 'nyā yāṃ yāṃ ca diśam anu /",
    "GV05brupsb3u:1586": " etasya vā akṣarasya praśāsane gārgi manuṣyāḥ praśasanti yajamānaṃ devā darvīṃ pitaro 'nvāyattāḥ //",
    "GV05brupsb3u:1587": " vā akṣarasy",
    "GV05brupsb3u:1588": " a praśāsane gārgi dadato manuṣyāḥ praśaṃsanti,",
    "GV05brupsb3u:1589": " yajamānaṃ devāḥ,",
    "GV05brupsb3u:1590": " darvīṃ pitaro 'nvāyattāḥ // 9 //",
    "GV05brupsb3u:1591": " BrhUpBh_3,8.9 etasya vā akṣarasya;",
    "GV05brupsb3u:1592": " yadetadadhigatamakṣaraṃ sarvāntaraṃ sākṣādaparokṣādbrahma,",
    "GV05brupsb3u:1593": " ya ātmā aśanāyādidharmātītaḥ,",
    "GV05brupsb3u:1594": " etasya vā akṣarasya praśāsane-yathā rājñaḥ praśāsane rājyamasphuṭitaṃ niyataṃ vartate,",
    "GV05brupsb3u:1595": " evamatasyākṣarasya praśāsane he gārgi sūryācandramaso ahorātrayorlokapradīpau,",
    "GV05brupsb3u:1596": " tādarthyena praśāsitrā tābhyāṃ nirvatyamānalokaprayojanavijñānavatā nirmitau ca,",
    "GV05brupsb3u:1597": " syātāṃ sādhāraṇasarvaprāṇiprakāśopakārakatvāllaukikapradīpavat /",
    "GV05brupsb3u:1598": " tasmādasti tad yena vidhṛtāvīśvarau svatantrau sastau nirmitau tiṣṭhato niyatadeśakālanimittodayāstamayavṛddhikṣayābhyāṃ vartete;",
    "GV05brupsb3u:1599": " tadastyevametayoḥ praśāsitrakṣaram,",
    "GV05brupsb3u:1600": " pradīpakartṛvidhārayitṛvat /",
    "GV05brupsb3u:1601": " etasya vā akṣarasya praśāsane gārgī dyāvāpṛthivī ca sāvayavatvāt sphuṭanasvabhāve",
    "GV05brupsb3u:1602": " api satyau gurutvāt patanasvabhāve saṃyuktatvād viyogasvabhāve cetanāvadabhimānidevatādhiṣṭhitatvāt",
    "GV05brupsb3u:1603": " svatantre api etasyākṣarasya praśāsane vartete vidhṛte tiṣṭhataḥ;",
    "GV05brupsb3u:1604": " etaddhyakṣaraṃ sarvavyavasthāsetuḥ sarvamaryādāvidharaṇam,",
    "GV05brupsb3u:1605": " ato nāsyākṣarasya praśāsanaṃ dyāvāpṛthivyāvatikrāmataḥ;",
    "GV05brupsb3u:1606": " tasmāt siddhamasyāstitvamakṣarasya avyabhicāri hi talliṅgam,",
    "GV05brupsb3u:1607": " yad dyāvāpṛthivyau niyate vartete;",
    "GV05brupsb3u:1608": " cetanāvantaṃ praśāsitāramasaṃsāriṇamantareṇa naitad yuktam /",
    "GV05brupsb3u:1609": " “yena dyaurugrā pṛthivī ca dṛṣṭā“iti mantravarṇāt /",
    "GV05brupsb3u:1610": " etasya vā akṣarasya praśāsane gārgi,",
    "GV05brupsb3u:1611": " nimeṣā muhūrtā ityete kālāvayavāḥ sarvasya atītānāgatavartamānasya janimataḥ kalayitāraḥ - yathā loke prabhuṇā niyato gaṇakaḥ sarvamāyaṃ vyayaṃ cāpramatto gaṇayati,",
    "GV05brupsb3u:1612": " tathā prabhusthānīya eṣāṃ kālāvayavānāṃ niyantā /",
    "GV05brupsb3u:1613": " tathā prācayaḥ prāgañcanāḥ pūrvadiggamanā nadyaḥ syandante sravanti śvetebhyo himavadādibhyaḥ",
    "GV05brupsb3u:1614": " parvatebhyo giribhyo gaṅgādyā nadyastāśca yathā pravartitā eva niyatāḥ pravartante",
    "GV05brupsb3u:1615": " 'nyathāpi pravartitumutsahantyaḥ,",
    "GV05brupsb3u:1616": " tadetalliṅgaṃ praśāstuḥ /",
    "GV05brupsb3u:1617": " pratīcyo 'nyāḥ pratīcīṃ diśamañcanti sindhvādyā nadyaḥ,",
    "GV05brupsb3u:1618": " anyāśca yāṃ yāṃ diśamanupravṛttāstāṃ tāṃ na vyabhicaranti;",
    "GV05brupsb3u:1619": " tacca siṅgam /",
    "GV05brupsb3u:1620": " kiñca dadato hiraṇyādīn prayacchata ātmapīḍāṃ kurvato 'pi pramāṇajñā api manuṣyāḥ praśaṃsanti;",
    "GV05brupsb3u:1621": " tatra yacca dīyate,",
    "GV05brupsb3u:1622": " ye ca dadati,",
    "GV05brupsb3u:1623": " ye ca pratigṛhmanti,",
    "GV05brupsb3u:1624": " teṣāmihaiva samāgamo vilayaścānvakṣo dṛśyate;",
    "GV05brupsb3u:1625": " adṛṣṭastu paraḥ samāgamaḥ,",
    "GV05brupsb3u:1626": " tathāpi manuṣyā dadatāṃ dānaphalena saṃyogaṃ paśyantaḥ pramāṇajñatayā praśaṃsanti; tacca,",
    "GV05brupsb3u:1627": " karmaphalena saṃyojayitari kartuḥ karmaphalavibhāgajñe praśāstaryasati na syāt;",
    "GV05brupsb3u:1628": " dānakriyāyāḥ pratyakṣavināśitvāt;",
    "GV05brupsb3u:1629": " tasmādasti dānakartṛṇāṃ phalena saṃyojayitā /",
    "GV05brupsb3u:1630": " apūrvamiti cet?",
    "GV05brupsb3u:1631": " tatsadbhāve pramāṇānupapatteḥ praśasturapīti cet /",
    "GV05brupsb3u:1632": " na, āgamatātparyasya siddhatvāt;",
    "GV05brupsb3u:1633": " avocāma dyāgamasya vastuparatvāt /",
    "GV05brupsb3u:1634": " kiñcānyat, apūrvakalpanāyāṃ cārthāpatteḥ,",
    "GV05brupsb3u:1635": " kṣayo 'nyathaivopapatteḥ /",
    "GV05brupsb3u:1636": " sevāphalasya sevyāt prāptidarśanāt /",
    "GV05brupsb3u:1637": " sevāyāśca kriyātvāt,",
    "GV05brupsb3u:1638": " tatsāmānyācca vāgadānahomādīnāṃ sevyād īśvarādeḥ phalaprāptirupapadyate dṛṣṭakriyādharmasāmarthyamaparityajyaiva",
    "GV05brupsb3u:1639": " phalaprāptikalpanopapattau dṛṣṭakriyādharmasāmarthyaparityāgo na nyāyyaḥ /",
    "GV05brupsb3u:1640": " kalpanādhikyācca,",
    "GV05brupsb3u:1641": " īśvaraḥ kalpvo 'pūrvā vā?",
    "GV05brupsb3u:1642": " tatra kriyāyāśca svabhāvaḥ sevyāt phalaprāptirdṛṣṭā na tvapūrvāt;",
    "GV05brupsb3u:1643": " na cāpūrvaṃ dṛṣṭam;",
    "GV05brupsb3u:1644": " tatrāpūrvamadṛṣṭaṃ kalpayitavyaṃ tasya ca phaladātṛtve sāmarthyam,",
    "GV05brupsb3u:1645": " sāmarthye ca sati dānaṃ cābhyadhikamiti /",
    "GV05brupsb3u:1646": " iha tu īśvarasya sevyasya sadbhāvamātraṃ kalpyam,",
    "GV05brupsb3u:1647": " na tu phaladānasāmarthyaṃ dātṛtvaṃ ca,",
    "GV05brupsb3u:1648": " sevyāt phalaprāptidarśanāt /",
    "GV05brupsb3u:1649": " anumānaṃ ca darśitam -'dyāvāpṛthivyau vidhṛte tiṣṭhataḥ'ityādi /",
    "GV05brupsb3u:1650": " tathā ca yajamānaṃ devā īśvarāḥ santo jīvanārthe 'nugatāḥ,",
    "GV05brupsb3u:1651": " carapuroḍāśādyupajīvanaprayojanena,",
    "GV05brupsb3u:1652": " anyathāpi jīvitumutsahantaḥ kṛpaṇāṃ dīnāṃ vṛttimāśritya sthitāḥ,",
    "GV05brupsb3u:1653": " tacca praśāstuḥ praśāsanāt syāt /",
    "GV05brupsb3u:1654": " tathā pitaro 'pi tadarthaṃ darvī darvīhomamanvāyattā anugatā ityarthaḥ,",
    "GV05brupsb3u:1655": " samānaṃ sarvamanyat //9//",
    "GV05brupsb3u:1656": " itaścāsti tadakṣaraṃ smāttadajñāne niyatā saṃsāropapattiḥ /",
    "GV05brupsb3u:1657": " bhavitavyaṃ tu tena,",
    "GV05brupsb3u:1658": " yadvijñānāt tadvicchedaḥ,",
    "GV05brupsb3u:1659": " nyāyopapatteḥ /",
    "GV05brupsb3u:1660": " nanu kriyāta eva tadvicchittiḥ syāditi cet? na -",
    "GV05brupsb3u:1661": " START BrhUp 3,8.10",
    "GV05brupsb3u:1662": " yo vā etad akṣaram gārgy aviditvāsmiṃl loke juhoti yajate tapas tapyate bahūni varṣasahasrāṇy antavad evāsya tad bhavati",
    "GV05brupsb3u:1663": " yo vā etad akṣaram aviditvā gārgy aviditvāsmāl lokāt praiti sa kṛpaṇaḥ /",
    "GV05brupsb3u:1664": " atha ya etad akṣaraṃ gārgi viditvāsmāl lokāt praiti sa brāhmaṇaḥ // BrhUp_3,8.10 //",
    "GV05brupsb3u:1665": " BrhUpBh_3,8.10 yo vā etadakṣaraṃ he gārgi aviditvāvijñāya asmiṃlloke juhoti yajata tapastapyate yadyapi bahūni varṣasahasrāṇi,",
    "GV05brupsb3u:1666": " antavad evāsya tat phalaṃ bhavati,",
    "GV05brupsb3u:1667": " tatphalopabhogānte kṣīyanta evāsya karmāṇi /",
    "GV05brupsb3u:1668": " api ca yadvijñānāt kārpaṇyātyayaḥ saṃsāravicchedaḥ,",
    "GV05brupsb3u:1669": " yadvijñānābhāvācca karmakṛt kṛpaṇaḥ kṛtaphalasyaivopabhoktājananamaraṇaprabandhārūḍhaḥ saṃsarati,",
    "GV05brupsb3u:1670": " tadastyakṣaraṃ praśāsitṛ;",
    "GV05brupsb3u:1671": " tadetaducyate - yo vā etadakṣaraṃ gārgyaviditvā asmāllokāt praiti sa kṛpaṇaḥ,",
    "GV05brupsb3u:1672": " paṇakrīta iva dāsādiḥ /",
    "GV05brupsb3u:1673": " atha ya etadakṣaraṃ gārgi viditvā asmāllokāt praiti sa brāhmaṇaḥ //10//",
    "GV05brupsb3u:1674": " agnerdahanaprakāśakatvāt svābhāvikasya praśāstṛtvamacetanasyaivetyata āha -",
    "GV05brupsb3u:1675": " START BrhUp 3,8.11",
    "GV05brupsb3u:1676": " tad vā etad akṣaraṃ gārgy adṛṣṭaṃ draṣṭraśrutaṃ śrotramataṃ mantravijñātaṃ vijñātṛ /",
    "GV05brupsb3u:1677": " nānyad ato 'sti draṣṭṛ /",
    "GV05brupsb3u:1678": " nānyad ato 'sti śrotṛ /",
    "GV05brupsb3u:1679": " nānyad ato 'sti mantṛ /",
    "GV05brupsb3u:1680": " nānyad ato 'sti vijñātṛ /",
    "GV05brupsb3u:1681": " etasmin nu khalv akṣare gārgy ākāśa otaś ca protaś ca // BrhUp_3,8.11 //",
    "GV05brupsb3u:1682": " BrhUpBh_3,8.11 tad vā etadakṣaraṃ gārgi adṛṣṭaṃ na kenacid dṛṣṭam,",
    "GV05brupsb3u:1683": " aviṣayatvāt svayaṃ tu draṣṭṛ dṛṣṭisvarūpatvāt /",
    "GV05brupsb3u:1684": " tathā śrutaṃ śrotrāviṣayatvāt,",
    "GV05brupsb3u:1685": " svayaṃ śrotṛ śrutisvarūpatvāt /",
    "GV05brupsb3u:1686": " tathāmataṃ manaso 'viṣayatvāt,",
    "GV05brupsb3u:1687": " svayaṃ mantṛmatisvarūpatvāt /",
    "GV05brupsb3u:1688": " tathāvijñātaṃ buddheraviṣayatvāt,",
    "GV05brupsb3u:1689": " svayaṃ vijñātṛ vijñānasvarūpatvāt /",
    "GV05brupsb3u:1690": " kiñca nānyadato 'smādakṣarādasti - nāsti kiñcid draṣṭṛ darśanakriyākartṛ;",
    "GV05brupsb3u:1691": " etadevākṣaraṃ darśanakriyākartṛ sarvatra /",
    "GV05brupsb3u:1692": " tathā nānyadato 'sti śrotṛ;",
    "GV05brupsb3u:1693": " tadevākṣaraṃ śrotṛ sarvatra /",
    "GV05brupsb3u:1694": " nānyadato 'sti mantṛ;",
    "GV05brupsb3u:1695": " tadevākṣaraṃ mantṛ sarvatra sarvamanodvāreṇa /",
    "GV05brupsb3u:1696": " nānyadato 'sti vijñātṛ vijñānakriyākartṛ,",
    "GV05brupsb3u:1697": " tadevākṣaraṃ sarvabuddhidvāreṇa vijñānakriyākartṛ,",
    "GV05brupsb3u:1698": " nācetanaṃ pradhānamanyad vā /",
    "GV05brupsb3u:1699": " etasminnu khalvakṣare gārgyākāśa otaśca protaśceti /",
    "GV05brupsb3u:1700": " yadeva sākṣādaparokṣādbraṅma,",
    "GV05brupsb3u:1701": " ya ātmā sarvāntaro 'śanāyādi saṃsāradharmātītaḥ,",
    "GV05brupsb3u:1702": " yasminnākāśa otaśca protaśca,",
    "GV05brupsb3u:1703": " eṣā parā kāṣṭhā,",
    "GV05brupsb3u:1704": " eṣā parā gatiḥ,",
    "GV05brupsb3u:1705": " etat paraṃ brahma,",
    "GV05brupsb3u:1706": " etat pṛthivyāderākāśāntasya satyasya satyam //11//",
    "GV05brupsb3u:1707": " START BrhUp 3,8.12",
    "GV05brupsb3u:1708": " sā hovāca -- brāhmaṇā bhagavantas tad eva bahu manyadhvaṃ yad asmān namaskāreṇa mucyedhvam /",
    "GV05brupsb3u:1709": " na vai jātu yuṣmākam imaṃ kaścid brahmodyaṃ jeteti /",
    "GV05brupsb3u:1710": " tato ha vācaknavy upararāma // BrhUp_3,8.12 //",
    "GV05brupsb3u:1711": " BrhUpBh_3,8.12 sā hovāca - he brāhmaṇā bhagavantaḥ śṛṇuta madīyaṃ vacaḥ;",
    "GV05brupsb3u:1712": " tadeva bahu manyedhvam;kiṃ tat?",
    "GV05brupsb3u:1713": " yadasmād yājñavalkyānnamaskāreṇa mucyedhvam - asmai namaskāraṃ kṛtvā tadeva bahu manyadhvamityarthaḥ;",
    "GV05brupsb3u:1714": " jayastvasya manasāpi na āśaṃsanīyaḥ,",
    "GV05brupsb3u:1715": " kimuta kāryataḥ;kasmāt?",
    "GV05brupsb3u:1716": " na vai yuṣmākaṃ madhye jātu kadācidapīmaṃ yājñavalkyaṃ brahmodyaṃ prati jetā /",
    "GV05brupsb3u:1717": " praśnau cenamahyaṃ vakṣyati,",
    "GV05brupsb3u:1718": " na jetā bhaviteti pūrvameva mayā pratijñātam;",
    "GV05brupsb3u:1719": " adyāpi mamāyameva niścayaḥ - brahmodyaṃ pratyetattulyo na kaścid vidyata iti /",
    "GV05brupsb3u:1720": " tato ha vācaknavyupararāma /",
    "GV05brupsb3u:1721": " atra antaryāmibrāhmaṇe etad uktam - yaṃ pṛthivī na veda,",
    "GV05brupsb3u:1722": " yaṃ sarvāṇi bhūtāni na vidiriti ca /",
    "GV05brupsb3u:1723": " yamantaryāmiṇaṃ na vidurye ca na viduryacca tadakṣaraṃ darśanādakriyākartṛtvena sarveṣāṃ cetanādidhāturityuktam-kastveṣāṃ viśeṣaḥ kiṃ vā sāmānyamiti",
    "GV05brupsb3u:1724": " tatra kecidācakṣate-parasya mahāsamudrasthānāyasya brahmaṇo 'kṣarasya apracalitatvarūpasyeṣatpracalitāvasthāntaryāmī;",
    "GV05brupsb3u:1725": " atyantapracalitāvasthā kṣetrajñaḥ,",
    "GV05brupsb3u:1726": " yastaṃ na vedāntaryāmiṇam;",
    "GV05brupsb3u:1727": " tathānyāḥ pañcāvasthāḥ parikalpayanti,",
    "GV05brupsb3u:1728": " tathā aṣṭāvasthā brahmaṇo bhavantīti vadanti /",
    "GV05brupsb3u:1729": " anye 'kṣarasya śaktaya etā iti vadanti,",
    "GV05brupsb3u:1730": " anantaśaktimadakṣaramiti ca /",
    "GV05brupsb3u:1731": " anye tvakṣarasya vikārā iti vadanti /",
    "GV05brupsb3u:1732": " avasthāśaktī tāvannopapadyeto akṣarasya,",
    "GV05brupsb3u:1733": " aśanāyādisaṃsāradharmātītatvaśruteḥ /",
    "GV05brupsb3u:1734": " na hyaśanāyādyatītatvamaśanāyādidharmavadavasthāvattvaṃ caikasya yugapadupapadyate;",
    "GV05brupsb3u:1735": " tathā śaktimattvaṃ ca /",
    "GV05brupsb3u:1736": " vikārāvayavatve ca doṣāḥ pradarśitāścaturthe /",
    "GV05brupsb3u:1737": " tasmādetā asatyāḥ sarvāḥ kalpanāḥ /",
    "GV05brupsb3u:1738": " kastarhi meda eṣām?",
    "GV05brupsb3u:1739": " upādhikṛta iti brūmaḥ;",
    "GV05brupsb3u:1740": " na svata eṣāṃ medo 'medo vā,",
    "GV05brupsb3u:1741": " saindhavaghanavat prajñānadhanaikarasasvāmāvyāt,",
    "GV05brupsb3u:1742": " “apūrvamanaparamanantaramabāhyam““ayamātmā brahma“iti ca śruteḥ /",
    "GV05brupsb3u:1743": " “savāhyābhyāntaro hyajaḥ“iti cātharvaṇe /",
    "GV05brupsb3u:1744": " tasmānnirūpādhikasyātmano nirūpākhyātvānnirviśeṣatvādekatvācca“neti neti“iti vyapadeśo bhavati /",
    "GV05brupsb3u:1745": " avidyākāmakarmaviśiṣṭakāryakaraṇopādhirātmā saṃsārī jiva ucyate /",
    "GV05brupsb3u:1746": " nityaniratiśayajñāna śaktyupādhirātmāntaryāmīśvara ucyate,",
    "GV05brupsb3u:1747": " sa eva nirūpādhiḥ kevalaḥ śudvaḥ svena svabhāvenākṣaraṃ para ucyate,",
    "GV05brupsb3u:1748": " tathā hiraṇyagarmāvyākṛtadevatājātipiṇḍamanuṣyatiryakpretādikāryakaraṇopādh ibhirviśiṣṭastadākhyastadarūpo bhavati /",
    "GV05brupsb3u:1749": " tathā“tadejati tannaijati“iti vyākhyātam /",
    "GV05brupsb3u:1750": " tathā“eṣa ta ātmā” “eṣa sarvabhūtāntarātmā” “eṣa sarveṣu bhūteṣu gūḍhaḥ” “tattavamasi” “ahamevedaṃ sarvam” “ātmaivedaṃ sarvam” “nānyo 'to 'sti draṣṭā“ityādiśrutayo na virudhyante /",
    "GV05brupsb3u:1751": " kalpanāntareṣvetāḥ śrutayo na gacchanti /",
    "GV05brupsb3u:1752": " tasmādupādhimedenaila eṣāṃ medo nānyathā /",
    "GV05brupsb3u:1753": " 'ekamevādvitīyam'ityavadhāraṇāt sarveṣaniṣatsu //12//",
    "GV05brupsb3u:1754": " iti tṛtīyādhyāyeṣṭamamakṣarabrāhmaṇam //8//",
    "GV05brupsb3u:1755": " atha hainaṃ vidagdhaḥ śākalyaḥ papraccha /",
    "GV05brupsb3u:1756": " pṛthivyādīnāṃ sūkṣmatāratamyakrameṇa pūrvasya pūrvasya uttarasminnuttarasminnotaprotabhāvaṃ",
    "GV05brupsb3u:1757": " kathayan sarvāntaraṃ brahma prakāśitavān tasya ca brahmaṇo vyākṛtaviṣaye sūtramedeṣu",
    "GV05brupsb3u:1758": " niyantṛtvamuktam-vyākṛtaviṣaye vyaktaraṃ liṅgamiti /",
    "GV05brupsb3u:1759": " tasyaiva brahmaṇaḥ sākṣādaparokṣatve niyantavyadevatāmedasaṃkocavikā sadvāreṇādhigantavye iti tadarya śākalyabrāhmaṇamāramyate--",
    "GV05brupsb3u:1760": " START BrhUp 3,9.1",
    "GV05brupsb3u:1761": " atha hainaṃ vidagdhaḥ śākalyaḥ papraccha -- kati devā yājñavalkyeti /",
    "GV05brupsb3u:1762": " sa haitayaiva nividā pratipede yāvanto vaiśvadevasya nividy ucyante /",
    "GV05brupsb3u:1763": " trayaś ca trī ca śatā trayaś ca trī ca sahasreti /",
    "GV05brupsb3u:1764": " om iti hovāca /",
    "GV05brupsb3u:1765": " katy eva devā yājñavalkyeti /",
    "GV05brupsb3u:1766": " trayastriṃśad iti /",
    "GV05brupsb3u:1767": " om iti hovāca /",
    "GV05brupsb3u:1768": " katy eva devā yājñavalkyeti /",
    "GV05brupsb3u:1769": " ṣaḍ iti /",
    "GV05brupsb3u:1770": " om iti hovāca /",
    "GV05brupsb3u:1771": " katy eva devā yājñavalkyeti /",
    "GV05brupsb3u:1772": " traya iti /",
    "GV05brupsb3u:1773": " om iti hovāca /",
    "GV05brupsb3u:1774": " katy eva devā yājñavalkyeti /",
    "GV05brupsb3u:1775": " dvāv iti /",
    "GV05brupsb3u:1776": " om iti hovāca /",
    "GV05brupsb3u:1777": " katy eva devā yājñavalkyeti /",
    "GV05brupsb3u:1778": " adhyardha iti /",
    "GV05brupsb3u:1779": " om iti hovāca /",
    "GV05brupsb3u:1780": " katy eva devā yājñavalkyeti /",
    "GV05brupsb3u:1781": " eka iti /",
    "GV05brupsb3u:1782": " om iti hovāca /",
    "GV05brupsb3u:1783": " katame te trayaś ca trī ca śatā trayaś ca trī ca sahasreti // BrhUp_3,9.1 //",
    "GV05brupsb3u:1784": " BrhUpBh_3,9.1 atha hainaṃ vidagdha iti nāmataḥ śakalasyāpatyaṃ śākalyaḥ papraccha--katisaṃkhyākā devā he yājñavalkyeti /",
    "GV05brupsb3u:1785": " sa yājñavalkyaḥ,",
    "GV05brupsb3u:1786": " ha kila,",
    "GV05brupsb3u:1787": " etayaiva vakṣyamāṇayā nividā pratipede saṃkhyām,",
    "GV05brupsb3u:1788": " yāṃ saṃkhyāṃ pṛṣṭavāñśākalyaḥ /",
    "GV05brupsb3u:1789": " yāvanto yāvatsaṃkhyākā devā vaiśvadevasya śastrasya nividi-nivinnāma devatāsaṃkhyāvācakāni mantrapadāni,",
    "GV05brupsb3u:1790": " kānicid vaiśvadeve śastre śasyante tāni nivitsaṃjñakāni;",
    "GV05brupsb3u:1791": " tasyāṃ nividi yāvanto devāḥ śrūyante tāvanto devā iti /",
    "GV05brupsb3u:1792": " kā punaḥ sā nividiti tāni nivitpadāni pradarśyante-trayaśca trī ca śatā-trayaśca devāḥ,",
    "GV05brupsb3u:1793": " devānāṃ trī ca trīṇi ca śatāni;",
    "GV05brupsb3u:1794": " punarapyevaṃ trayaśca,",
    "GV05brupsb3u:1795": " trī ca sahasrā sahasrāṇ-etāvanto devā iti śākalyo 'pyomiti hovāca /",
    "GV05brupsb3u:1796": " evameṣāṃ madhyamā saṃkhyā samyaktayā jñātā,",
    "GV05brupsb3u:1797": " punastepāmeva devānāṃ saṃkocaviṣayāṃ saṃkhyāṃ pṛcchati-katyeva devā yājñavalkyeti;",
    "GV05brupsb3u:1798": " trayastriśata;pada,",
    "GV05brupsb3u:1799": " trayaḥ,",
    "GV05brupsb3u:1800": " dvau,",
    "GV05brupsb3u:1801": " adhyardhaḥ, eka iti /",
    "GV05brupsb3u:1802": " devatāsaṃkocavikāsaviṣayāṃ saṃkhyāṃ pṛṣṭvā punaḥ saṃkhyeyasvarūpaṃ pṛcchati-katame te trayaśca trī ca śatā trayaśca trī ca sahasreti //1//",
    "GV05brupsb3u:1803": " START BrhUp 3,9.2",
    "GV05brupsb3u:1804": " sa hovāca -- mahimāna evaiṣām ete /",
    "GV05brupsb3u:1805": " trayastriṃśat tv eva devā iti /",
    "GV05brupsb3u:1806": " katame te trayastriṃśad iti /",
    "GV05brupsb3u:1807": " aṣṭau vasava ekādaśa rudrā dvādaśādityāḥ ta ekatriṃśad aindraś caiva prajāpatiś ca trayastriṃśāv iti // BrhUp_3,9.2 //",
    "GV05brupsb3u:1808": " BrhUpBh_3,9.2 sa hovācetaraḥ - mahimāno vibhūtayaḥ,",
    "GV05brupsb3u:1809": " eṣāṃ trayastriṃśataḥ devānām ete trayaśca trī ca śatetyādayaḥ;",
    "GV05brupsb3u:1810": " paramārthatastu trayastriṃśattveva devā iti /",
    "GV05brupsb3u:1811": " katame te trayastriṃśadityucyate - aṣṭau vasavaḥ ekādaśa rudrāḥ,",
    "GV05brupsb3u:1812": " dvādaśa ādityāste ekatriṃśat,",
    "GV05brupsb3u:1813": " indraścaiva prajāpatiśca trayastriṃśāviti trayastriṃśataḥ pūraṇau //2//",
    "GV05brupsb3u:1814": " START BrhUp 3,9.3",
    "GV05brupsb3u:1815": " katame vasava iti /",
    "GV05brupsb3u:1816": " agniś ca pṛthivī ca vāyuś cāntarikṣaṃ cādityaś ca dyauḥ ca candramāś ca nakṣatrāṇi caite vasavaḥ /",
    "GV05brupsb3u:1817": " eteṣu hīdaṃ sarvaṃ vasu hitaṃ iti tasmād vasava iti // BrhUp_3,9.3 //",
    "GV05brupsb3u:1818": " BrhUpBh_3,9.3 katame vasava iti teṣāṃ svarūpaṃ pratyekaṃ pṛchcyate;",
    "GV05brupsb3u:1819": " agniśca pṛthivī ceti - agnyādyā nakṣatrāntarā ete vasavaḥ - prāṇināṃ karmaphalāśrayatvena",
    "GV05brupsb3u:1820": " kāryakaraṇasaṃghātarūpeṇa tannivāsatvena ca vipariṇamanto jagadidaṃ sarvaṃ vāsayanti vasanti ca;",
    "GV05brupsb3u:1821": " te yasmād vāsanti tasmāde vasava iti //3//",
    "GV05brupsb3u:1822": " START BrhUp 3,9.4",
    "GV05brupsb3u:1823": " katame rudrā iti /",
    "GV05brupsb3u:1824": " daśeme puruṣe prāṇā ātmaikādaśaḥ /",
    "GV05brupsb3u:1825": " te yadāsmāc charīrān martyād utkrāmanty atha rodayanti /",
    "GV05brupsb3u:1826": " tad yad rodayanti tasmād rudrā iti // BrhUp_3,9.4 //",
    "GV05brupsb3u:1827": " BrhUpBh_3,9.4 katame rudrā iti /",
    "GV05brupsb3u:1828": " daśeme puruṣe karmabuddhīndriyāṇi prāṇāḥ,",
    "GV05brupsb3u:1829": " ātmā mana ekādaśaḥ - ekādaśānāṃ pūraṇaḥ te ete prāṇā yadā asmāccharīrānmartyāt prāṇināṃ karmaphalapabhogakṣaye utkrāmanti - atha tadā rodayanti tatsambandhinaḥ /",
    "GV05brupsb3u:1830": " tattatra yasmādrodayanti te sambandhinaḥ,",
    "GV05brupsb3u:1831": " tasmād rudrā iti //4//",
    "GV05brupsb3u:1832": " START BrhUp 3,9.5",
    "GV05brupsb3u:1833": " katama ādityā iti /",
    "GV05brupsb3u:1834": " dvādaśa vai māsāḥ saṃvatsarasyaita ādityāḥ /",
    "GV05brupsb3u:1835": " ete hīdaṃ sarvam ādadānā yanti /",
    "GV05brupsb3u:1836": " te yad idaṃ sarvam ādadānā yanti tasmād ādityā iti // BrhUp_3,9.5 //",
    "GV05brupsb3u:1837": " BrhUpBh_3,9.5 katama ādityā iti /",
    "GV05brupsb3u:1838": " dvādaśa vai māsāḥ saṃvatsarasya kālasyāvayavāḥ prasiddhāḥ,",
    "GV05brupsb3u:1839": " ete ādityāḥ;katham?",
    "GV05brupsb3u:1840": " ete hi yasmāt punaḥ punaḥ parivartamānāḥ prāṇināmāyūṃṣi karmaphalaṃ ca ādadānā gṛhyanta upādadato yanti gacchanti te yad yasmādevamidaṃ sarvamādadānā yanti tasmādādityā iti //5//",
    "GV05brupsb3u:1841": " START BrhUp 3,9.6",
    "GV05brupsb3u:1842": " katama indraḥ katamaḥ prajāpatir iti /",
    "GV05brupsb3u:1843": " stanayitnur evendro yajñaḥ prajāpatir iti /",
    "GV05brupsb3u:1844": " katamaḥ stanayitnur iti /",
    "GV05brupsb3u:1845": " aśanir iti /",
    "GV05brupsb3u:1846": " katamo yajña iti /",
    "GV05brupsb3u:1847": " paśava iti // BrhUp_3,9.6 //",
    "GV05brupsb3u:1848": " BrhUpBh_3,9.6 katama indraḥ katamaḥ prajāpatiriti,",
    "GV05brupsb3u:1849": " stanayityurevendro yajñaḥ prajāpatiriti,",
    "GV05brupsb3u:1850": " katamaḥ stanayitnurityaśaniriti /",
    "GV05brupsb3u:1851": " aśanirvajraṃ vīryaṃ balam,",
    "GV05brupsb3u:1852": " yat prāṇinaḥ pramāpayati,",
    "GV05brupsb3u:1853": " sa indraḥ;indrasya hi tat karma /",
    "GV05brupsb3u:1854": " katamo yajña iti paśava iti - yajñasya hi sādhanāni paśavaḥ;",
    "GV05brupsb3u:1855": " yajñasyārūpatvāt paśusādhanāśrayatvācca paśavo yajña ityucyate //6//",
    "GV05brupsb3u:1856": " START BrhUp 3,9.7",
    "GV05brupsb3u:1857": " katame ṣaḍ iti /",
    "GV05brupsb3u:1858": " agniś ca pṛthivī ca vāyuś cāntarikṣaś cādityaś ca dyauś caite ṣaṭ /",
    "GV05brupsb3u:1859": " ete hīdaṃ sarvaṃ ṣaḍ iti // BrhUp_3,9.7 //",
    "GV05brupsb3u:1860": " BrhUpBh_3,9.7 katame ṣaḍiti;",
    "GV05brupsb3u:1861": " ta evāgnyādayo vasutvena paṭhitāścandramasaṃ nakṣatrāṇi ca varjayitvā ṣaḍ bhavanti - ṣaṭasaṃkhyāviśiṣṭāḥ,",
    "GV05brupsb3u:1862": " trayastriṃśadādi yaduktamidaṃ sarvam,",
    "GV05brupsb3u:1863": " eta eva ṣaḍ bhavanti sarvo hi vasvādivistara eteṣveva ṣaṭasvantarbhavatītyarthaḥ //7//",
    "GV05brupsb3u:1864": " START BrhUp 3,9.8",
    "GV05brupsb3u:1865": " katame te trayo devā iti /",
    "GV05brupsb3u:1866": " ima eva trayo lokāḥ /",
    "GV05brupsb3u:1867": " eṣu hīme sarve devā iti /",
    "GV05brupsb3u:1868": " katamau tau dvau devā iti /",
    "GV05brupsb3u:1869": " annaṃ caiva prāṇaś ceti /",
    "GV05brupsb3u:1870": " katamo 'dhyardha iti /",
    "GV05brupsb3u:1871": " yo 'yaṃ pavata iti // BrhUp_3,9.8 //",
    "GV05brupsb3u:1872": " BrhUpBh_3,9.8 katame te trayo devā iti;",
    "GV05brupsb3u:1873": " ima eva trayo lokā iti - pṛthivīmagniṃ caikokṛtyaiko devaḥ,",
    "GV05brupsb3u:1874": " antarikṣaṃ vāyuṃ caikīkṛtya tṛtīyaḥ - te eva trayo devā iti /",
    "GV05brupsb3u:1875": " eṣu. hi yasmāt,",
    "GV05brupsb3u:1876": " triṣu deveṣu sarve devā antarbhavanti tena ta eva devāstrayaḥ - ityeṣa nairuktānāṃ keṣāñcit pakṣaḥ /",
    "GV05brupsb3u:1877": " katamau tau dvau devāviti - annaṃ caiva prāṇaścaitau dvau devau,",
    "GV05brupsb3u:1878": " anayoḥ sarveṣāmuktānāmantarbhāvaḥ /",
    "GV05brupsb3u:1879": " katamo 'dhyargha iti - yo 'yaṃ pavate vāyuḥ //8//",
    "GV05brupsb3u:1880": " START BrhUp 3,9.9",
    "GV05brupsb3u:1881": " tad āhur yad ayam eka ivaiva pavate /",
    "GV05brupsb3u:1882": " atha katham adhyardha iti /",
    "GV05brupsb3u:1883": " yad asminn idaṃ sarvam adhyārdhnot tenādhyardha iti /",
    "GV05brupsb3u:1884": " katama eko deva iti /",
    "GV05brupsb3u:1885": " prāṇa iti /",
    "GV05brupsb3u:1886": " sa brahma tyad ity ācakṣate // BrhUp_3,9.9 //",
    "GV05brupsb3u:1887": " BrhUpBh_3,9.9 tattatrāhuścodayanti - yadayaṃ vāyureka ivaiva eka eva pavate ;",
    "GV05brupsb3u:1888": " atha kathamadhyardha iti?",
    "GV05brupsb3u:1889": " yadasminnidaṃ sarvamadhyārdhnot-asmin vāyau satīdaṃ sarvamadhyārdhnodadhi ṛddhiṃ prāpnoti,",
    "GV05brupsb3u:1890": " tenādhyardha iti /",
    "GV05brupsb3u:1891": " katama eko deva iti?",
    "GV05brupsb3u:1892": " prāṇa iti sa prāṇo brahma-sarvadevātmakatvānmahad brahma,",
    "GV05brupsb3u:1893": " tena sa brahma tyadityācakṣate-tyaditi tad brahmācakṣate parokṣāmidhāyakena śabdena /",
    "GV05brupsb3u:1894": " devānāmetadekatvaṃ nānātvaṃ ca /",
    "GV05brupsb3u:1895": " anantānāṃ devānāṃ nivitsaṃkhyāviśaṣṭeṣvantarbhāvaḥ,",
    "GV05brupsb3u:1896": " teṣāmapi trayāstriśadādipūttarottareṣu yāvadekasmin prāṇe /",
    "GV05brupsb3u:1897": " prāṇasyaiva caikasya sarvo 'nantasaṅkhyāto vistaraḥ /",
    "GV05brupsb3u:1898": " evamekaścānantaśca avāntarasaṃkhyāviśiṣṭaśca prāṇa eva /",
    "GV05brupsb3u:1899": " tatra ca devasyaikasya nāmarūpakarnaguṇaśaktimedaḥ,",
    "GV05brupsb3u:1900": " adhikāramedāt //9//",
    "GV05brupsb3u:1901": " idānīṃ tasyaiva prāṇasya brahmaṇaḥ punaraṣṭadhā meda upadiśyate-",
    "GV05brupsb3u:1902": " START BrhUp 3,9.10",
    "GV05brupsb3u:1903": " pṛthivy eva yasyāyatanam agnir loko mano jyotir yo vai taṃ puruṣaṃ vidyāt sarvasyātmanaḥ parāyaṇaṃ sa vai veditā syāt /",
    "GV05brupsb3u:1904": " yājñavalkya veda vā ahaṃ taṃ puruṣaṃ sarvasyātmanaḥ parāyaṇaṃ yam āttha /",
    "GV05brupsb3u:1905": " ya evāyaṃ śārīraḥ puruṣaḥ sa eṣaḥ /",
    "GV05brupsb3u:1906": " vadaiva śākalya tasya kā devateti /",
    "GV05brupsb3u:1907": " amṛtam iti hovāca // BrhUp_3,9.10 //",
    "GV05brupsb3u:1908": " BrhUpBh_3,9.10 pṛthivyeva yasya devasyāyatanamāśrayaḥ,",
    "GV05brupsb3u:1909": " agnirloko yasya - lokayatyaneneti lokaḥ,",
    "GV05brupsb3u:1910": " paśyatīti - agninā paśyatītyarthaḥ /",
    "GV05brupsb3u:1911": " manojyotiḥ manasā jyotiṣā saṃkalpavikalpādikāryaṃ karoti yaḥ,",
    "GV05brupsb3u:1912": " so 'yaṃ manojyotiḥ /",
    "GV05brupsb3u:1913": " pṛthivīśarīro 'gnidarśano manasā saṃkalpayitā pṛthivyabhimānī kāryakaraṇasaṃghātavān deva ityarthaḥ /",
    "GV05brupsb3u:1914": " ya evaṃ viśiṣṭaṃ vai taṃ puruṣaṃ vidyād vijānīyāt sarvasyātmana ādhyātmikasya kāryakaraṇasaṃghātasya ātmanaḥ paramayanaṃ para āśrayastaṃ parāyaṇam",
    "GV05brupsb3u:1915": " mātṛjena tvaṅmāṃsarudhirarūpeṇa kṣetrasthānīyena bījasthānīyasya pitṛjasya asthimajjāśukrarūpasya paramayanam,",
    "GV05brupsb3u:1916": " karaṇātmanaśca,",
    "GV05brupsb3u:1917": " sa vai veditā syāt /",
    "GV05brupsb3u:1918": " ya etadevaṃ vetti sa vai veditā paṇḍitaḥ syādityābhiprāyaḥ /",
    "GV05brupsb3u:1919": " yājñavalkya tvaṃ tamajānanneva paṇḍitābhimānītyamiprāyaḥ /",
    "GV05brupsb3u:1920": " yadi tadvijñāne pāṇḍityaṃ labhyate,",
    "GV05brupsb3u:1921": " veda vai ahaṃ taṃ puruṣaṃ sarvasyātmanaḥ parāyaṇaṃ yamāttha yaṃ kathayasi tamahaṃ veda /",
    "GV05brupsb3u:1922": " tatra śākalyasya vacanaṃ draṣṭyam-yadi tvaṃ vettha taṃ puruṣam,",
    "GV05brupsb3u:1923": " brūhikiṃviśeṣaṇo 'sau?",
    "GV05brupsb3u:1924": " saḥ-ya evāyaṃ śārīraḥ- pārdhivāṃśe śarīre bhavaḥ śārīro mātṛjakośatrayarūpa ityarthaḥ,",
    "GV05brupsb3u:1925": " sa e,",
    "GV05brupsb3u:1926": " devaḥ,",
    "GV05brupsb3u:1927": " yastvayā pṛṣṭaḥ, he śākalya /",
    "GV05brupsb3u:1928": " kintvasti tatra vaktavyaṃ viśeṣaṇāntaram,",
    "GV05brupsb3u:1929": " tad vadaiva pṛcchaivetyarthaḥ, he śākalya /",
    "GV05brupsb3u:1930": " sa evaṃ prakṣobhito 'marpavaśaga āha-tottrādinta iva gajaḥ- tasya devasya śarīrasya kā devatā?",
    "GV05brupsb3u:1931": " yasmānniṣpadyate yaḥ sā tasya devatetyasmin prakaraṇe vivakṣitaḥ;",
    "GV05brupsb3u:1932": " amṛtamiti hovāca /",
    "GV05brupsb3u:1933": " amṛtamiti yo bhuktasyānnasya raso mātṛjasya lohitasya niṣpattihetuḥ /",
    "GV05brupsb3u:1934": " tasmādvayannarasāllohitaṃ niṣpadyate striyāṃ śritam,",
    "GV05brupsb3u:1935": " tataśca lohitamayaṃ śarīraṃ bījāśrayam /",
    "GV05brupsb3u:1936": " samānamanyat //10//",
    "GV05brupsb3u:1937": " START BrhUp 3,9.11",
    "GV05brupsb3u:1938": " kāma eva yasyāyatanaṃ hṛdayaṃ loko mano jyotir yo vai taṃ puruṣaṃ vidyāt sarvasyātmanaḥ parāyaṇaṃ sa vai veditā syāt /",
    "GV05brupsb3u:1939": " yājñavalkya veda vā ahaṃ taṃ puruṣaṃ sarvasyātmanaḥ parāyaṇaṃ yam āttha /",
    "GV05brupsb3u:1940": " ya evāyaṃ kāmamayaḥ puruṣaḥ sa eṣaḥ /",
    "GV05brupsb3u:1941": " vadaiva śākalya tasya kā devateti /",
    "GV05brupsb3u:1942": " striya iti hovāca // BrhUp_3,9.11 //",
    "GV05brupsb3u:1943": " BrhUpBh_3,9.11 kāma eva yasyāyatanam /",
    "GV05brupsb3u:1944": " strīvyatikārābhilāṣaḥ kāmaḥ kāmaśarīra ityarthaḥ /",
    "GV05brupsb3u:1945": " hradayaṃ lokohradayena budvayā paśyati /",
    "GV05brupsb3u:1946": " ya evāyaṃ kāmamayaḥ puruṣo 'dhyātmamapi kāmamaya eva /",
    "GV05brupsb3u:1947": " tasya kā devateti striya iti hovāca;",
    "GV05brupsb3u:1948": " strīto hi kāmasya dīptirjīyate //11//",
    "GV05brupsb3u:1949": " START BrhUp 3,9.12",
    "GV05brupsb3u:1950": " rūpāṇy eva yasyāyatanaṃ cakṣur loko mano jyotir yo vai taṃ puruṣaṃ vidyāt sarvasyātmanaḥ parāyaṇaṃ sa vai veditā syāt /",
    "GV05brupsb3u:1951": " yājñavalkya veda vā ahaṃ taṃ puruṣaṃ sarvasyātmanaḥ parāyaṇaṃ yam āttha /",
    "GV05brupsb3u:1952": " ya evāsāv āditye puruṣaḥ sa eṣaḥ /",
    "GV05brupsb3u:1953": " vadaiva śākalya tasya kā devateti /",
    "GV05brupsb3u:1954": " satyam iti hovāca // BrhUp_3,9.12 //",
    "GV05brupsb3u:1955": " BrhUpBh_3,9.12 rūpāṇyeva yasyāyatanam /",
    "GV05brupsb3u:1956": " rūpāṇi śuklakṛṣṇādīni /",
    "GV05brupsb3u:1957": " ya evāsāvāditye puruṣaḥ- sarveṣāṃ hi rūpāṇāṃ viśiṣṭaṃ kāryamāditye puruṣaḥ tasya kā devateti?",
    "GV05brupsb3u:1958": " satyāmiti hovāca /",
    "GV05brupsb3u:1959": " satyāmiti cakṣurucyate,",
    "GV05brupsb3u:1960": " cakṣuṣo hyavyātmataḥ ādityasyādhidaivatasya niṣpatti //12//",
    "GV05brupsb3u:1961": " START BrhUp 3,9.13",
    "GV05brupsb3u:1962": " ākaśa eva yasyāyatanaṃ śrotraṃ loko mano jyotir yo vai taṃ puruṣaṃ vidyāt sarvasyātmanaḥ parāyaṇaṃ sa vai veditā syāt /",
    "GV05brupsb3u:1963": " yājñavalkya veda vā ahaṃ taṃ puruṣaṃ sarvasyātmanaḥ parāyaṇaṃ yam āttha /",
    "GV05brupsb3u:1964": " ya evāyam śrautaḥ prātiśrutkaḥ puruṣaḥ sa eṣa /",
    "GV05brupsb3u:1965": " vadaiva śākalya tasya kā devateti /",
    "GV05brupsb3u:1966": " diśa iti hovaca // BrhUp_3,9.13 //",
    "GV05brupsb3u:1967": " BrhUpBh_3,9.13 ākāśa eva yasyāyatanam ya evāyaṃ śrotro bhavaḥ śrotraḥ,",
    "GV05brupsb3u:1968": " tatrāpi pratiśravaṇavelāyāṃ viśeṣato bhavatīti prātiśrutkaḥ,",
    "GV05brupsb3u:1969": " tasya kādevateti?",
    "GV05brupsb3u:1970": " diśa iti hovāca /",
    "GV05brupsb3u:1971": " digbhyo hyasāvādhyātmiko niṣpadyate //13//",
    "GV05brupsb3u:1972": " START BrhUp 3,9.14",
    "GV05brupsb3u:1973": " tama eva yasyāyatanaṃ hṛdayaṃ loko mano jyotir yo vai taṃ puruṣaṃ vidyāt sarvasyātmanaḥ parāyaṇaṃ sa vai veditā syāt /",
    "GV05brupsb3u:1974": " yājñavalkya veda vā ahaṃ taṃ puruṣaṃ sarvasyātmanaḥ parāyaṇaṃ yam āttha /",
    "GV05brupsb3u:1975": " ya evāyaṃ chāyāmayaḥ puruṣaḥ sa eṣaḥ /",
    "GV05brupsb3u:1976": " vadaiva śākalya tasya kā devateti /",
    "GV05brupsb3u:1977": " mṛtyur iti hovāca // BrhUp_3,9.14 //",
    "GV05brupsb3u:1978": " BrhUpBh_3,9.14 tama eva yasyāyatanam /",
    "GV05brupsb3u:1979": " tama iti śārvadyandhakāraḥ parigṛhyate /",
    "GV05brupsb3u:1980": " adhyātmaṃ chāyāmayo 'jñānamayaḥ puruṣaḥ /",
    "GV05brupsb3u:1981": " tasya kā devateti?",
    "GV05brupsb3u:1982": " mṛtyuriti hovāca /",
    "GV05brupsb3u:1983": " mṛtyurapidaivataṃ tasya niṣpattikāraṇam //14//",
    "GV05brupsb3u:1984": " START BrhUp 3,9.15",
    "GV05brupsb3u:1985": " rūpāṇy eva yasyāyatanaṃ hṛdayaṃ loko mano jyotir yo vai taṃ puruṣaṃ vidyāt sarvasyātmanaḥ parāyaṇaṃ sa vai veditā syāt /",
    "GV05brupsb3u:1986": " yājñavalkya veda vā ahaṃ taṃ puruṣaṃ sarvasyātmanaḥ parāyaṇaṃ yam āttha /",
    "GV05brupsb3u:1987": " ya evāyam ādarśe puruṣaḥ sa eṣaḥ /",
    "GV05brupsb3u:1988": " vadaiva śākalya tasya kā devateti /",
    "GV05brupsb3u:1989": " satyam iti hovāca // BrhUp_3,9.15 //",
    "GV05brupsb3u:1990": " BrhUpBh_3,9.15 rūpāṇyeva yasyāyatanam /",
    "GV05brupsb3u:1991": " pūrva sādhārāni rūpāṇyuktāni,",
    "GV05brupsb3u:1992": " iha tu prakāśakāni viśiṣṭāni rūpāṇi gṛhyante /",
    "GV05brupsb3u:1993": " rūpāyatanasya devasya viśeṣāyatanaṃ pratibimbādhāramādarśādi tasya kā devateti?",
    "GV05brupsb3u:1994": " asuriti hovāca /",
    "GV05brupsb3u:1995": " tasya pratibimbākhyasya puruṣasya niṣpattirasoḥ prāṇāt //15//",
    "GV05brupsb3u:1996": " START BrhUp 3,9.16",
    "GV05brupsb3u:1997": " āpa eva yasyāyatanaṃ hṛdayaṃ loko mano jyotir yo vai taṃ puruṣaṃ vidyāt sarvasyātmanaḥ parāyaṇaṃ sa vai veditā syāt /",
    "GV05brupsb3u:1998": " yājñavalkya veda vā ahaṃ taṃ puruṣaṃ sarvasyātmanaḥ parāyaṇaṃ yam āttha /",
    "GV05brupsb3u:1999": " ya evāyaṃ apsu puruṣaḥ sa eṣaḥ /",
    "GV05brupsb3u:2000": " vadaiva śākalya tasya kā devateti /",
    "GV05brupsb3u:2001": " varuṇa iti hovāca // BrhUp_3,9.16 //",
    "GV05brupsb3u:2002": " BrhUpBh_3,9.16 āpa eva yasya āyatanam /",
    "GV05brupsb3u:2003": " sādhāraṇāḥ sarvā āpa āyatanaṃ vāpīkūpataḍāgādyāśrayāsvapsu viśeṣāvasthānam /",
    "GV05brupsb3u:2004": " tasya kā devateti?",
    "GV05brupsb3u:2005": " varuṇa iti;varuṇāt saṅghātakarñyodhyātmamāpa eva vāpyādyapaṃ niṣpattikāraṇam //16//",
    "GV05brupsb3u:2006": " START BrhUp 3,9.17",
    "GV05brupsb3u:2007": " reta eva yasyāyatanaṃ hṛdayaṃ loko mano jyotir yo vai taṃ puruṣaṃ vidyāt sarvasyātmanaḥ parāyaṇaṃ sa vai veditā syāt /",
    "GV05brupsb3u:2008": " yājñavalkya veda vā ahaṃ taṃ puruṣaṃ sarvasyātmanaḥ parāyaṇaṃ yam āttha /",
    "GV05brupsb3u:2009": " ya evāyaṃ putramayaḥ puruṣaḥ sa eṣaḥ /",
    "GV05brupsb3u:2010": " vadaiva śākalya tasya kā devateti /",
    "GV05brupsb3u:2011": " prajāpatir iti hovāca // BrhUp_3,9.17 //",
    "GV05brupsb3u:2012": " BrhUpBh_3,9.17 reta eva yasyāyatanam /",
    "GV05brupsb3u:2013": " ya evāyaṃ putramayo viśeṇāyatanaṃ reta āyatanasya,",
    "GV05brupsb3u:2014": " putrasya iti ca asthimañjāśukāṇi piturjātāni /",
    "GV05brupsb3u:2015": " tasya kā devateti?",
    "GV05brupsb3u:2016": " prajāpatiriti hovāca /",
    "GV05brupsb3u:2017": " prajñāpatiḥ pitocyate,",
    "GV05brupsb3u:2018": " pitṛto hi putrasyotpattiḥ //17//",
    "GV05brupsb3u:2019": " aṣṭakā devalokapuruṣabhedena tridhā tridhā ātmānaṃ pravibhajyāvasthita ekaiko devaḥ prāṇabheda evopāsanārtha vyapadiṣṭaḥ /",
    "GV05brupsb3u:2020": " adhunā digvibhāgena pañcadhā pravibhaktasya ātmānayupasaṃhārārthamāha /",
    "GV05brupsb3u:2021": " tūṣṇīmbhūtaṃ śākalyaṃ yājñavalkyo graheṇevāveśayannāha -",
    "GV05brupsb3u:2022": " START BrhUp 3,9.18",
    "GV05brupsb3u:2023": " śākalyeti hovāca yājñavalkyaḥ /",
    "GV05brupsb3u:2024": " tvāṃ svid ime brāhmaṇā aṅgārāvakṣayaṇam akratā3 iti // BrhUp_3,9.18 //",
    "GV05brupsb3u:2025": " BrhUpBh_3,9.18 śākalyeti hovāca yājñavalkyaḥ /",
    "GV05brupsb3u:2026": " tvāṃ sviditi vitarke,",
    "GV05brupsb3u:2027": " ime nūnaṃ brāhmaṇāḥ,",
    "GV05brupsb3u:2028": " aṅgārāvakṣaṇam - aṅgārā avakṣīyante yasmin sandaṃśādau tadaṅgārāvakṣaṇam - tadā nūnaṃ tvāmakrata kṛtavanto brāhmaṇāḥ,",
    "GV05brupsb3u:2029": " tvaṃ tu tanna budhyase ātmānaṃ mayā dahyamānam ityabhiprāyaḥ //18//",
    "GV05brupsb3u:2030": " START BrhUp 3,9.19",
    "GV05brupsb3u:2031": " yājñavalkyeti hovāca śākalyaḥ /",
    "GV05brupsb3u:2032": " yad idaṃ kurupañcālānāṃ brāhmanān atyavādīḥ kiṃ brahma vidvān iti /",
    "GV05brupsb3u:2033": " diśo veda sadevāḥ sapratiṣṭhā iti /",
    "GV05brupsb3u:2034": " yad diśo vettha sadevāḥ sapratiṣṭhāḥ // BrhUp_3,9.19 //",
    "GV05brupsb3u:2035": " BrhUpBh_3,9.19 yājñavalkyeti hovāca śākalyaḥ - yadidaṃ kuruṣañcalānāṃ brāhmaṇānatyavādīḥ",
    "GV05brupsb3u:2036": " - atyuktavānasi - svayaṃ bhītāstvāmaṅgārāvakṣayaṇaṃ kṛtavanta iti - kiṃ brahma vidvān",
    "GV05brupsb3u:2037": " sannevamadhikṣipasi brāhmaṇān?",
    "GV05brupsb3u:2038": " yājñavalkya āha - brahma vijñānaṃ tāvadidaṃ mama, kiṃ tat?",
    "GV05brupsb3u:2039": " diśo veda digviṣayaṃ vijñānaṃ jāne /",
    "GV05brupsb3u:2040": " tacca na kvalaṃ diśa, eva,",
    "GV05brupsb3u:2041": " sadevā devaiḥ saha digadhiṣṭhātṛbhiḥ,",
    "GV05brupsb3u:2042": " kiñca sapratiṣṭhitāḥ pratiṣṭhābhiśca saha /",
    "GV05brupsb3u:2043": " itara āha - yad yadi diśo vettha sadevāḥ,",
    "GV05brupsb3u:2044": " sapratiṣṭhā iti,",
    "GV05brupsb3u:2045": " saphalaṃ yadi vijñānaṃ tvayā pratijñātam //19//",
    "GV05brupsb3u:2046": " START BrhUp 3,9.20",
    "GV05brupsb3u:2047": " kiṃdevato 'syāṃ prācyāṃ diśy asīti /",
    "GV05brupsb3u:2048": " ādityadevata iti /",
    "GV05brupsb3u:2049": " sa ādityaḥ kasmin pratiṣṭhita iti /",
    "GV05brupsb3u:2050": " cakṣuṣīti /",
    "GV05brupsb3u:2051": " kasmin nu cakṣuḥ pratiṣṭhitam iti /",
    "GV05brupsb3u:2052": " rūpeṣv iti /",
    "GV05brupsb3u:2053": " cakṣuṣā hi rūpāṇi paśyati /",
    "GV05brupsb3u:2054": " kasmin nu rūpāṇi pratiṣṭhitānīti /",
    "GV05brupsb3u:2055": " hṛdaya iti hovāca /",
    "GV05brupsb3u:2056": " hṛdayena hi rūpāṇi jānāti /",
    "GV05brupsb3u:2057": " hṛdaye hy eva rūpāṇi pratiṣṭhitāni bhavantīti /",
    "GV05brupsb3u:2058": " evam evaitad yājñavalkya // BrhUp_3,9.20 //",
    "GV05brupsb3u:2059": " BrhUpBh_3,9.20 kindevataḥ kā devatāsya tava digbhṛtasya /",
    "GV05brupsb3u:2060": " asau hi yājñavalkyo hṛdayamātmānaṃ dikṣu pañcadhā vibhaktaṃ digātmabhūtam,",
    "GV05brupsb3u:2061": " taddvāreṇa sarvaṃ jagadātmatvenopagamya,",
    "GV05brupsb3u:2062": " ahamasmi digātmeti vyavasthitaḥ pūrvābhimukhaḥ - sapratiṣṭhāvacanād,",
    "GV05brupsb3u:2063": " yathā yājñavalkyasya pratijñā tathaiva pṛcchati - kindevatastvamasyāṃ diśyasīti /",
    "GV05brupsb3u:2064": " sarvatra hi vede yāṃ yāṃ devatādvapāste,",
    "GV05brupsb3u:2065": " ihaiva tadbhūtastāṃ tāṃ pratipadyata iti;",
    "GV05brupsb3u:2066": " tathā ca vakṣyati -'devo bhūtvā devānapyeti'(bṛ.u.4 / 1 / 2) iti /",
    "GV05brupsb3u:2067": " asyāṃ prācyāṃ kā devatā digātmanastavādhiṣṭhātrī,",
    "GV05brupsb3u:2068": " kayā devatayā tvaṃ prāpīdigrūpeṇa sampanna ityarthaḥ /",
    "GV05brupsb3u:2069": " itara āha - ādityadevata iti /",
    "GV05brupsb3u:2070": " prācyāṃ diśi mama ādityo devatā,",
    "GV05brupsb3u:2071": " so 'hamādityadevataḥ /",
    "GV05brupsb3u:2072": " sadevā ityetaduktam,",
    "GV05brupsb3u:2073": " sapratiṣṭhā iti tu vaktavyamityāha - sa ādityaḥ kasmin pratiṣṭhita iti? cakṣuṣīti /",
    "GV05brupsb3u:2074": " adhyātmataścakṣuṣa ādityo niṣpanna iti hi mantrabrāhmaṇavādāḥ -“cakṣoḥ sūryo ajāyata” (yaju.31 /",
    "GV05brupsb3u:2075": " 12) “cakṣuṣa ādityaḥ“(ai.u.1 / 4) ityādayaḥ /",
    "GV05brupsb3u:2076": " kāryaṃ hi kāraṇe pratiṣṭhitaṃ bhavati /",
    "GV05brupsb3u:2077": " kasminnu cakṣuḥ pratiṣṭhitamiti?",
    "GV05brupsb3u:2078": " rūpeṣviti;rūpagrahaṇāya hi rūpātmakaṃ cakṣu rūpeṇa prayuktam;",
    "GV05brupsb3u:2079": " yairhi rūpaiḥ prayuktaṃ tairātmagrahaṇāyārabdhaṃ cakṣuḥ saha prācyā diśā saha tatsthaiḥ sarvai rūpeṣu pratiṣṭhitam /",
    "GV05brupsb3u:2080": " cakṣuṣā saha prācī dik sarve rūpabhūtā,",
    "GV05brupsb3u:2081": " tāni ca kasminnu rūpāṇi pratiṣṭhitānīti?",
    "GV05brupsb3u:2082": " hṛdaya iti hovāca /",
    "GV05brupsb3u:2083": " hṛdayārabdhāni rūpāṇi /",
    "GV05brupsb3u:2084": " rūpākāreṇa hi hṛdayaṃ pariṇatam /",
    "GV05brupsb3u:2085": " yasmād hṛdayena hi rūpāṇi sarvo loko jānāti /",
    "GV05brupsb3u:2086": " hṛdayamiti buddhimanaso ekīkṛtya nirdeśaḥ,",
    "GV05brupsb3u:2087": " tasmād hṛdaye hyeva rūpāṇi pratiṣṭhitāni /",
    "GV05brupsb3u:2088": " hṛdayena hi smaraṇaṃ bhavati rūpāṇāṃ vāsanātmanām;",
    "GV05brupsb3u:2089": " tasmād hṛdaye rūpāṇi pratiṣṭhitāni ityarthaḥ /",
    "GV05brupsb3u:2090": " evamevaitad yājñavalkya //20//",
    "GV05brupsb3u:2091": " START BrhUp 3,9.21",
    "GV05brupsb3u:2092": " kiṃdevato 'syāṃ dakṣiṇāyāṃ diśy asīti /",
    "GV05brupsb3u:2093": " yamadevata iti /",
    "GV05brupsb3u:2094": " sa yamaḥ kasmin pratiṣṭhita iti /",
    "GV05brupsb3u:2095": " yajña iti /",
    "GV05brupsb3u:2096": " kasmin nu yajñaḥ pratiṣṭhita iti /",
    "GV05brupsb3u:2097": " dakṣiṇāyām iti /",
    "GV05brupsb3u:2098": " kasmin nu dakṣiṇā pratiṣṭhiteti /",
    "GV05brupsb3u:2099": " śraddhāyām iti /",
    "GV05brupsb3u:2100": " yadā hy eva śraddhatte 'tha dakṣiṇāṃ dadāti /",
    "GV05brupsb3u:2101": " śraddhāyāṃ hy eva dakṣiṇā pratiṣṭhiteti /",
    "GV05brupsb3u:2102": " kasmin nu śraddhā pratiṣṭhiteti /",
    "GV05brupsb3u:2103": " hṛdaya iti hovāca /",
    "GV05brupsb3u:2104": " hṛdayena hi śraddhām /",
    "GV05brupsb3u:2105": " hṛdaye hy eva śraddhā pratiṣṭhitā bhavatīti /",
    "GV05brupsb3u:2106": " evam evaitad yājñavalkya // BrhUp_3,9.21 //",
    "GV05brupsb3u:2107": " BrhUpBh_3,9.21 kindevato 'syāṃ dakṣiṇāyāṃ diśyasīti pūrvavat /",
    "GV05brupsb3u:2108": " dakṣiṇāyāṃ diśi kā devatā tatra?",
    "GV05brupsb3u:2109": " yamadevata iti,",
    "GV05brupsb3u:2110": " yamo devatā mama dakṣiṇādigbhūtasya /",
    "GV05brupsb3u:2111": " sa yamaḥ kasmin pratiṣṭhita iti?",
    "GV05brupsb3u:2112": " yajña iti - yajñe kāraṇe pratiṣṭhito yamaḥ saha diśā /",
    "GV05brupsb3u:2113": " kathaṃ punaryajñasya kāryaṃ yamaḥ?",
    "GV05brupsb3u:2114": " ityucyate - ṛtvigbhirniṣpādito yajño dakṣiṇayā yajamānastebhyo yajñaṃ niṣkrīya tena yajñena dakṣiṇāṃ diśaṃ saha yamenābhijayati /",
    "GV05brupsb3u:2115": " tena yajñe yamaḥ kāryatvāt pratiṣṭhitaḥ saha dakṣiṇayā diśā /",
    "GV05brupsb3u:2116": " kasminnu yajñaḥ pratiṣṭhita iti?",
    "GV05brupsb3u:2117": " dakṣiṇāyāmiti - dakṣiṇayā sa na ṣkrīyate,",
    "GV05brupsb3u:2118": " tena dakṣiṇākāryaṃ yajñaḥ /",
    "GV05brupsb3u:2119": " kasminnu dakṣiṇā pratiṣṭhiteti?",
    "GV05brupsb3u:2120": " śraddhāyāmiti - śraddhā nāma ditsutvam āstikyabuddhibhaktisahitā /",
    "GV05brupsb3u:2121": " kathaṃ tasyāṃ pratiṣṭhitā dakṣiṇā?",
    "GV05brupsb3u:2122": " yasmād yadā hyeva śraddhatte 'tha dakṣiṇāṃ dadāti;",
    "GV05brupsb3u:2123": " nāśraddadhad dakṣiṇāṃ dadāti;",
    "GV05brupsb3u:2124": " tasmācchraddhāyāṃ hyeva dakṣiṇā pratiṣṭhiteti /",
    "GV05brupsb3u:2125": " kasminnu śraddhā pratiṣṭhiteti?",
    "GV05brupsb3u:2126": " hṛdaya iti hovāca - hṛdayasya hi vṛttiḥ śraddhā yasmāt,",
    "GV05brupsb3u:2127": " hṛdayena hi śraddhāṃ jānāti,",
    "GV05brupsb3u:2128": " vṛttiśca vṛttimati pratiṣṭhitā bhavati /",
    "GV05brupsb3u:2129": " tasmād hṛdaye hyeva śraddhā pratiṣṭhitā bhavatīti /",
    "GV05brupsb3u:2130": " evamevaitad yājñavalkya //21 // //",
    "GV05brupsb3u:2131": " START BrhUp 3,9.22",
    "GV05brupsb3u:2132": " kiṃdevato 'syāṃ pratīcyāṃ diśy asīti /",
    "GV05brupsb3u:2133": " varuṇadevata iti /",
    "GV05brupsb3u:2134": " sa varuṇaḥ kasmin pratiṣṭhita iti /",
    "GV05brupsb3u:2135": " apsv iti /",
    "GV05brupsb3u:2136": " kasmin nv āpaḥ pratiṣṭhitā iti /",
    "GV05brupsb3u:2137": " retasīti /",
    "GV05brupsb3u:2138": " kasmin nu retaḥ pratiṣṭhitam iti /",
    "GV05brupsb3u:2139": " hṛdaya iti /",
    "GV05brupsb3u:2140": " tasmād api pratirūpaṃ jātam āhur hṛdayād iva sṛpto hṛdayād iva nirmita iti /",
    "GV05brupsb3u:2141": " hṛdaye hy eva retaḥ pratiṣṭhitaṃ bhavatīti /",
    "GV05brupsb3u:2142": " evam evaitad yājñavalkya // BrhUp_3,9.22 //",
    "GV05brupsb3u:2143": " BrhUpBh_3,9.22 kingadevato 'syāṃ pratīcyāṃ diśyasīti?",
    "GV05brupsb3u:2144": " tasyāṃ varuṇo 'dhidevatā mama /",
    "GV05brupsb3u:2145": " sa varuṇaḥ kasmin pratiṣṭhita iti?",
    "GV05brupsb3u:2146": " apsviti - apāṃ hi varuṇaḥ kāryam,",
    "GV05brupsb3u:2147": " “śraddhā vā āpaḥ” “śraddhāto varuṇamasṛjata“iti śruteḥ /",
    "GV05brupsb3u:2148": " kasminnvāpaḥ pratiṣṭhitā iti?",
    "GV05brupsb3u:2149": " retasīti -“retaso hyāpaḥ sṛṣṭāḥ“iti śruteḥ /",
    "GV05brupsb3u:2150": " kasminni retaḥ pratiṣṭhitamiti?",
    "GV05brupsb3u:2151": " hṛdaya iti - yasmād hṛdayasya kāryaṃ retaḥ /",
    "GV05brupsb3u:2152": " kāmo hṛdayasya vṛttiḥ kāmino hi hṛdayādreto 'dhiskandati /",
    "GV05brupsb3u:2153": " tasmādapi pratirūpamanurūpaṃ putraṃ jātamāhurlokikāḥ - asya piturhṛdayādivāyaṃ putraḥ supto viniḥsṛtaḥ,",
    "GV05brupsb3u:2154": " hṛdayādiva nirmito yathā suvarṇena nirmitaḥ kuṇḍalaḥ /",
    "GV05brupsb3u:2155": " tasmāt hṛdaye hyeva retaḥ pratiṣṭhitaṃ bhavatīti /",
    "GV05brupsb3u:2156": " evamevaitat yājñavalkya //22..//",
    "GV05brupsb3u:2157": " START BrhUp 3,9.23",
    "GV05brupsb3u:2158": " kiṃdevato 'syām udīcyāṃ diśy asīti /",
    "GV05brupsb3u:2159": " somadevata iti /",
    "GV05brupsb3u:2160": " sa somaḥ kasmin pratiṣṭhita iti /",
    "GV05brupsb3u:2161": " dīkṣāyām iti /",
    "GV05brupsb3u:2162": " kasmin nu dikṣā pratiṣṭhiteti /",
    "GV05brupsb3u:2163": " satya iti /",
    "GV05brupsb3u:2164": " tasmād api dīkṣitam āhuḥ satyaṃ vadeti /",
    "GV05brupsb3u:2165": " satye hy eva dīkṣā pratiṣṭhiteti /",
    "GV05brupsb3u:2166": " kasmin nu satyaṃ pratiṣṭhitam iti /",
    "GV05brupsb3u:2167": " hṛdaya iti hovāca /",
    "GV05brupsb3u:2168": " hṛdayena hi satyaṃ jānāti /",
    "GV05brupsb3u:2169": " hṛdaye hy eva satyaṃ pratiṣṭhitaṃ bhavatīti /",
    "GV05brupsb3u:2170": " evam evaitad yājñavalkya // BrhUp_3,9.23 //",
    "GV05brupsb3u:2171": " BrhUpBh_3,9.23 kindevato 'syāmudīcyāṃ diśyasīti?",
    "GV05brupsb3u:2172": " somadevata iti - soma iti latāṃ somaṃ devatāṃ caikīkṛtya nirdeśaḥ /",
    "GV05brupsb3u:2173": " sa somaḥ kasmin pratiṣṭhita iti?",
    "GV05brupsb3u:2174": " dīkṣāyāmiti - dīkṣito hi yajamānaḥ somaṃ krīṇāti,",
    "GV05brupsb3u:2175": " krītena someneṣṭvā jñānavānuttarāṃ diśaṃ pratipadyate somadevatādhiṣṭhitāṃ saumyām /",
    "GV05brupsb3u:2176": " kasminnu dīkṣā pratiṣṭhiteti/",
    "GV05brupsb3u:2177": " satya iti;katham?",
    "GV05brupsb3u:2178": " yasmāt satye dīkṣā pratiṣṭhitā,",
    "GV05brupsb3u:2179": " tasmādapi dīkṣitamāhuḥ - satyaṃ vadeti;",
    "GV05brupsb3u:2180": " kāraṇabhreṣo kāryabhreṣo mā bhūditi;",
    "GV05brupsb3u:2181": " satye hyeva dīkṣā pratiṣṭhitamiti?",
    "GV05brupsb3u:2182": " hṛdaya iti hovāca;",
    "GV05brupsb3u:2183": " hṛdayena hi satyaṃ jānāti;",
    "GV05brupsb3u:2184": " tasmād hṛdaye hyeva satyaṃ pratiṣṭhitaṃ bhavatīti /",
    "GV05brupsb3u:2185": " evamevaitad yājñavalkya //23//",
    "GV05brupsb3u:2186": " START BrhUp 3,9.24",
    "GV05brupsb3u:2187": " kiṃdevato 'syāṃ dhruvāyāṃ diśy asīti /",
    "GV05brupsb3u:2188": " agnidevata iti /",
    "GV05brupsb3u:2189": " so 'gniḥ kasmin pratiṣṭhita iti /",
    "GV05brupsb3u:2190": " vācīti /",
    "GV05brupsb3u:2191": " kasmin nu vāk pratiṣṭhiteti /",
    "GV05brupsb3u:2192": " hṛdaya iti /",
    "GV05brupsb3u:2193": " kasmin nu hṛdayaṃ pratiṣṭhitam iti // BrhUp_3,9.24 //",
    "GV05brupsb3u:2194": " BrhUpBh_3,9.24 kindevato 'syāṃ diśyasīti /",
    "GV05brupsb3u:2195": " meroḥ samantato vasatāmavyabhicārādūrdhvā dig dhruvetyucyate /",
    "GV05brupsb3u:2196": " agnidevata iti - ūrdhvāyāṃ hi prakāśabhūyastvam,",
    "GV05brupsb3u:2197": " prakāśaścāgniḥ /",
    "GV05brupsb3u:2198": " so 'gniḥ kasmin pratiṣṭhita iti? vācīti /",
    "GV05brupsb3u:2199": " kasminni vāk pratiṣṭhiteti? hṛdaya iti /",
    "GV05brupsb3u:2200": " tatra yājñavalkyaḥ sarvāsu dikṣu vipasṛtena hṛdayena sarvāṃ diśa ātmatvenābhisampannaḥ;",
    "GV05brupsb3u:2201": " sadevāḥ sapratiṣṭhitā diśa ātmabhūtāstasya nāmarūpakarmātmabhūtasya yājñavalkyasya /",
    "GV05brupsb3u:2202": " yad rūpaṃ tat prācyā diśā saha hṛdayabhūtaṃ yājñavalkyasya /",
    "GV05brupsb3u:2203": " yat kevalaṃ karma putrotpādanalakṣaṇaṃ ca yānasahitaṃ ca sahaphenādhiṣṭhātrībhiśca devatābhirdakṣiṇāpratīcyudīcyaḥ karmaphalātmikā hṛdayameva",
    "GV05brupsb3u:2204": " dhruvayā diśā saha nāma sarvaṃ vāgdvāreṇa hṛdayameva āpannam /",
    "GV05brupsb3u:2205": " etāvaddhīdaṃ sarvam,",
    "GV05brupsb3u:2206": " yaduta rūpaṃ vā karma vā nāma veti tat sarvaṃ hṛdayameva,",
    "GV05brupsb3u:2207": " tat sarvātmakaṃ hṛdayaṃ pṛcchyate - kasminnu hṛdayaṃ pratiṣṭhitamiti //24//",
    "GV05brupsb3u:2208": " START BrhUp 3,9.25",
    "GV05brupsb3u:2209": " ahalliketi hovāca yājñavalkyaḥ /",
    "GV05brupsb3u:2210": " yatraitad anyatrāsman manyāsai /",
    "GV05brupsb3u:2211": " yad dhy etad anyatrāsmat syāc chvāno vainad adyur vayāṃsi vainad vimathnīrann iti // BrhUp_3,9.25 //",
    "GV05brupsb3u:2212": " BrhUpBh_3,9.25 ahalliketi hovāca yājñavalkyaḥ,",
    "GV05brupsb3u:2213": " nāmāntareṇa sambodhanaṃ kṛtavān /",
    "GV05brupsb3u:2214": " yatra yasminkāle,",
    "GV05brupsb3u:2215": " etad hṛdayamātmāsya asmadasmatto vartata iti manyāsai manyase - yaddhi yadi hyetad hṛdayamanyatrāsmat syād bhavet,",
    "GV05brupsb3u:2216": " śvānau vainaccharīraṃ tadā adyuḥ,",
    "GV05brupsb3u:2217": " vayāṃsi vā pakṣiṇo vainad vimathnīran viloḍayeyuḥ vikarperanniti /",
    "GV05brupsb3u:2218": " tasmānmayi śarīre hṛdayaṃ pratiṣṭhitamityarthaḥ /",
    "GV05brupsb3u:2219": " śarīrasyāpi nāmarūpakarmātmakatvāt hṛdaye pratiṣṭhitatvam //25//",
    "GV05brupsb3u:2220": " hṛdayaśarīrasyorevamanyenyapratiṣṭhoktā kāryakaraṇayoḥ atastvāṃ pṛcchāmi -",
    "GV05brupsb3u:2221": " START BrhUp 3,9.26",
    "GV05brupsb3u:2222": " kasmin nu tvaṃ cātmā ca pratiṣṭhitau stha iti /",
    "GV05brupsb3u:2223": " prāṇa iti /",
    "GV05brupsb3u:2224": " kasmin nu prāṇaḥ pratiṣṭhita iti /",
    "GV05brupsb3u:2225": " apāna iti /",
    "GV05brupsb3u:2226": " kasmin nv apānaḥ pratiṣṭhita iti /",
    "GV05brupsb3u:2227": " vyāna iti /",
    "GV05brupsb3u:2228": " kasmin nu vyānaḥ pratiṣṭhita iti /",
    "GV05brupsb3u:2229": " udāna iti /",
    "GV05brupsb3u:2230": " kasmin nūdānaḥ pratiṣṭhita iti /",
    "GV05brupsb3u:2231": " samāna iti /",
    "GV05brupsb3u:2232": " sa eṣa neti nety ātmā /",
    "GV05brupsb3u:2233": " agṛhyo na hi gṛhyate /",
    "GV05brupsb3u:2234": " aśīryo na hi śīryate /",
    "GV05brupsb3u:2235": " asaṅgo na sajyate /",
    "GV05brupsb3u:2236": " asito na vyathate /",
    "GV05brupsb3u:2237": " na riṣyati /",
    "GV05brupsb3u:2238": " etāny aṣṭāv āyatanāny aṣṭau lokā add. aṣṭau devā aṣṭau puruṣāḥ /",
    "GV05brupsb3u:2239": " sa yas tān puruṣān niruhya pratyuhyātyakrāmat taṃ tvaupaniṣadaṃ puruṣaṃ pṛcchāmi /",
    "GV05brupsb3u:2240": " taṃ cen me na vivakṣyasi mūrdhā te vipatiṣyatīti /",
    "GV05brupsb3u:2241": " taṃ ha na mene śākalyas /",
    "GV05brupsb3u:2242": " tasya ha mūrdhā vipapāta /",
    "GV05brupsb3u:2243": " api hāsya parimoṣiṇo 'sthīny apajahrur anyan manyamānāḥ // BrhUp_3,9.26 //",
    "GV05brupsb3u:2244": " BrhUpBh_3,9.26 kasminnu tvaṃ ca śarīramātmā ca tava hṛdayaṃ pratiṣṭhitau stha iti?",
    "GV05brupsb3u:2245": " prāṇa iti;dehātmānau prāṇe pratiṣṭhitau syātāṃ prāṇavṛttau /",
    "GV05brupsb3u:2246": " kasminnu prāṇāḥ pratiṣṭhita iti apāna iti - sāpi prāṇavṛttiḥ prāgeva preyāt apānavṛttyā cenna nigṛhyeta /",
    "GV05brupsb3u:2247": " kasminnvapānaḥ pratiṣṭhita iti?",
    "GV05brupsb3u:2248": " vyāna iti - sāpyapānavṛttiradha eva yāyāt prāṇavṛttiśca prāgeva,",
    "GV05brupsb3u:2249": " madhyasthayā cedvyānavṛttyā na nigṛhyeta /",
    "GV05brupsb3u:2250": " kasminnu vyānaḥ pratiṣṭhita iti?",
    "GV05brupsb3u:2251": " udāna iti - sarvāstisro 'pi vṛttaya udāne kīlasthānīye cenna niruddhā,",
    "GV05brupsb3u:2252": " viṣvageveyuḥ /",
    "GV05brupsb3u:2253": " kasminnūdānaḥ pratiṣṭhita iti?",
    "GV05brupsb3u:2254": " samāna iti - samānapratiṣṭhā hyetāḥ sarvā vṛttayaḥ /",
    "GV05brupsb3u:2255": " etaduktaṃ bhavati - śarīrahṛdayavāyavo 'nyonyapratiṣṭhāḥ,",
    "GV05brupsb3u:2256": " saṅghātena niṣatā vartante vijñānamayārthaprayuktā iti /",
    "GV05brupsb3u:2257": " sarvametad yena niyataṃ yasmin pratiṣṭhitamākāśāntamotaṃ ca protaṃ ca,",
    "GV05brupsb3u:2258": " tasya nirupādhikasya sākṣādaparokṣād brahmaṇo nirdeśaḥ katavya ityayamārambhaḥ /",
    "GV05brupsb3u:2259": " sa eṣaḥ - sayo netinetīti nirdiṣṭo madhukāṇḍe, eṣa saḥ /",
    "GV05brupsb3u:2260": " so 'yamātmāgṛhyo na gṛhyaḥ /",
    "GV05brupsb3u:2261": " katham? yasmāt sarvakāryadharmātītaḥ,",
    "GV05brupsb3u:2262": " tasmādagṛhyaḥ /",
    "GV05brupsb3u:2263": " kutaḥ? yasmānna hi gṛhyate /",
    "GV05brupsb3u:2264": " yaddhi karaṇagocaraṃ vyākṛtaṃ vastu,",
    "GV05brupsb3u:2265": " tad grahaṇagocaram. idaṃ tu tadviparītamātmatattvam /",
    "GV05brupsb3u:2266": " tathāśīryaḥ;",
    "GV05brupsb3u:2267": " yaddhi mūrtaṃ saṃhataṃ śarīrādi tacchīryate;",
    "GV05brupsb3u:2268": " ayaṃ tu tadviparīto 'to na hi śīryate /",
    "GV05brupsb3u:2269": " tathāsaṅgo mūrto mūrtāntareṇa sambadhyamānaḥ sajyate 'yaṃ ca tadviparīto 'to na hi sajyate /",
    "GV05brupsb3u:2270": " tathāsito 'baddhaḥ,",
    "GV05brupsb3u:2271": " yaddhi mūrta tad vadhyate;",
    "GV05brupsb3u:2272": " ayaṃ tu tadviparītatvādabaddhatvānna vyathate,",
    "GV05brupsb3u:2273": " ato na riṣyati - grahaṇaviśaraṇasambandhakāryadharmarahitatvānna riṣyati na hiṃsāmāpadyate na vinaśyatītyarthaḥ /",
    "GV05brupsb3u:2274": " kramamatikramya aupaniṣadasya puruṣasya ākhyāyikāto 'pasṛtya śrutyā svena rūpeṇa tvarayā nirdeśaḥ kṛtaḥ,",
    "GV05brupsb3u:2275": " tataḥ punarākhyāyikāmevāśrityāha - etāni yānyuktānyaṣṭāvāyatanāni'pṛthivyeva yasyāyatanam'ityevamādīni,",
    "GV05brupsb3u:2276": " aṣṭau lokā agnilokādayaḥ,",
    "GV05brupsb3u:2277": " aṣṭau devāḥ amṛtamiti hovāca ityevamādayaḥ,",
    "GV05brupsb3u:2278": " aṣṭau puruṣāḥ śarīraḥ puruṣaḥ,",
    "GV05brupsb3u:2279": " ityādayaḥ,",
    "GV05brupsb3u:2280": " sa yaḥ kaścit tān puruṣāñśārīraprabhṛtīn niruhya niścayenohya garmayitvāṣṭacatuṣkabhedena lokasthitimupapādyaḥ,",
    "GV05brupsb3u:2281": " punaḥ prācīdigādidvāreṇa pratyuhya upasaṃhṛtya svātmani hṛdaye 'tyakrāmadatikrāntavānupādhidharma hṛdayādyātmatvam;",
    "GV05brupsb3u:2282": " svenaivātmanā vyavasthito ya aupaniṣadaḥ puruṣo 'śanāyādivarjitaḥ upaniṣatsveva vijñeyo nānyapramāṇagamyaḥ,",
    "GV05brupsb3u:2283": " taṃ tvā tvāṃ vidyābhimāninaṃ puruṣaṃ pṛcchāmi /",
    "GV05brupsb3u:2284": " taṃ ced yadi me na vivakṣyasi vispaṣṭaṃ na kathayiṣyasi,",
    "GV05brupsb3u:2285": " mūrdhā te vipatiṣyatītyāha yājñavalkyaḥ /",
    "GV05brupsb3u:2286": " taṃ tvaupaniṣadaṃ puruṣaṃ śākalyo na mene ha na vijñātavān kila tasya ha mūrdhā vipapāta vipatitaḥ /",
    "GV05brupsb3u:2287": " samāptākhyāyakā /",
    "GV05brupsb3u:2288": " śrutevacanaṃ taṃ ha na mena ityādi /",
    "GV05brupsb3u:2289": " kiṃ cāpi hāsya parimoṣiṇastaskarā asthīnyapi saṃskārārtha śiṣyenīyamānāni gṛhān pratyapajahaḥ-apahratavantaḥ kinnimittam?",
    "GV05brupsb3u:2290": " anyad dhanaṃ nīyamānaṃ manyamānāḥ /",
    "GV05brupsb3u:2291": " pūrvavṛttā hyākhyāyikeha sūcitā /",
    "GV05brupsb3u:2292": " aṣṭādhyāya kila śākalyena yājñavalkyasya samānānta eva kila saṃvādo nivṛttaḥ;",
    "GV05brupsb3u:2293": " tatra yājñavalkyena śāpo dattaḥ-pure 'tithye mariṣyasi na te 'sthīni ca na gṛhān prāpsyantīti /",
    "GV05brupsb3u:2294": " sa ha tathaiva mamāra /",
    "GV05brupsb3u:2295": " tasya hāpyanvaḥ manyamānāḥ parimoṣiṇo 'thīnyapajahaḥ;",
    "GV05brupsb3u:2296": " tasmānnopavādī syāduta hyevaṃvit paro bhavatīti /",
    "GV05brupsb3u:2297": " saipā ākhyāyikā ācārārtha sūcitā vidyāstutaye ceha //26//",
    "GV05brupsb3u:2298": " yasya neti, netītyanyapratiṣedhadvāreṇa brahmaṇo nirdeśaḥ kṛtaḥ,",
    "GV05brupsb3u:2299": " tasya vidhimukhena kathaṃ nirdeśaḥ kartavyaḥ,",
    "GV05brupsb3u:2300": " iti punarākhyāyikāmeva āśrityāha mūlaṃ ca jagato vaktavyamiti /",
    "GV05brupsb3u:2301": " ākhyāyikāsambandhastvavrahyavido brāhmaṇāñjitvā godhanaṃ irtavyamiti /",
    "GV05brupsb3u:2302": " nyāyaṃ matvāha--",
    "GV05brupsb3u:2303": " START BrhUp 3,9.27",
    "GV05brupsb3u:2304": " atha hovāca -- brāhmaṇā bhagavanto yo vaḥ kāmayate sa mā pṛcchatu /",
    "GV05brupsb3u:2305": " sarve vā mā pṛcchata /",
    "GV05brupsb3u:2306": " yo vaḥ kāmayate taṃ vaḥ pṛcchāmi sarvān vā vaḥ pṛcchāmīti /",
    "GV05brupsb3u:2307": " te ha brāhmaṇā na dadhṛṣuḥ // BrhUp_3,9.27 //",
    "GV05brupsb3u:2308": " BrhUpBh_3,9.27 atha hovāca /",
    "GV05brupsb3u:2309": " athānantaraṃ tūṣṇīmbhūteṣu brāhmaṇeṣu hovāca,",
    "GV05brupsb3u:2310": " he brāhemaṇā bhagavanta ityevaṃ sambodhya-yo vo yuṣmākaṃ madhye kāmayate icchati-yājñavalkyaṃ pṛcchāmīti,",
    "GV05brupsb3u:2311": " sa mā māmāgatya pṛcchat;",
    "GV05brupsb3u:2312": " sarve vā mā pṛcchata- sarve vā yūyaṃ mā māṃ pṛcchata /",
    "GV05brupsb3u:2313": " yo vaḥ kāmayate yājñavalkyo māṃ pṛcchatviti,",
    "GV05brupsb3u:2314": " taṃ vaḥ pṛcchami;",
    "GV05brupsb3u:2315": " sarvān vā vo yuṣmānahaṃ pṛcchāmi /",
    "GV05brupsb3u:2316": " te ha brāhmaṇā na dadhṛṣuḥ-te brāhmaṇā evamuktā api na pragalbhāḥ saṃvṛttāḥ kiñcidapi pratyuttaraṃ vaktum //27//",
    "GV05brupsb3u:2317": " START BrhUp 3,9.28:1",
    "GV05brupsb3u:2318": " tān haitaiḥ ślokaiḥ papraccha --",
    "GV05brupsb3u:2319": " yathā vṛkṣo vanaspatis tathaiva puruṣo 'mṛṣā /",
    "GV05brupsb3u:2320": " tasya lomāni parṇāni tvag asyotpāṭikā bahiḥ // BrhUp_3,9.28:1 //",
    "GV05brupsb3u:2321": " BrhUpBh_3,9.28:1 teṣu apragalbhabhūteṣu brāhmaṇeṣu tān haitairvakṣyamāṇaiḥ ślokaiḥ papraccha pṛṣṭavān /",
    "GV05brupsb3u:2322": " yathā loke vṛkṣo vanaspatiḥ,",
    "GV05brupsb3u:2323": " vṛkṣasya viśeṣaṇaṃ vanaspatiriti,",
    "GV05brupsb3u:2324": " tathaiva puruṣo 'mṛpā-amṛpā satyametat-tasya lomāni;",
    "GV05brupsb3u:2325": " tasya puruṣasya lomānītarasya vanaspateḥ parṇāni;",
    "GV05brupsb3u:2326": " tvagasyotpāṭikā vahiḥ-tvagasya puruṣasya itarasyotpāṭikā vanaspateḥ //1//",
    "GV05brupsb3u:2327": " START BrhUp 3,9.28:2",
    "GV05brupsb3u:2328": " tvaca evāsya rudhiraṃ prasyandi tvaca utpaṭaḥ /",
    "GV05brupsb3u:2329": " tasmāt tad ātṛṇṇāt praiti raso vṛkṣād ivāhatāt // BrhUp_3,9.28:2 //",
    "GV05brupsb3u:2330": " BrhUpBh_3,9.28:2 tvaca eva sakāśādasya puruṣasya rudhiraṃ prasyandi,",
    "GV05brupsb3u:2331": " vanaspateratvaca utpaṭaḥ-tvaca evotsphuṭati yasmāt;",
    "GV05brupsb3u:2332": " evaṃ sarvaṃ samānameva vanaspateḥ puruṣasya ca;",
    "GV05brupsb3u:2333": " tasmād ātṛṇṇāt hisitāt prati tad rudhiraṃ nirgacchati vṛkṣādivāhatācchinnād rasaḥ //2//",
    "GV05brupsb3u:2334": " START BrhUp 3,9.28:3",
    "GV05brupsb3u:2335": " māṃsāny asya śakarāṇi kināṭaṃ snāva tat sthiram /",
    "GV05brupsb3u:2336": " asthīny antarato dāruṇi majjā majjopamā kṛtā // BrhUp_3,9.28:3 //",
    "GV05brupsb3u:2337": " BrhUpBh_3,9.28:3 evaṃ māṃsānyasya puruṣasya,",
    "GV05brupsb3u:2338": " vanaspatesyāni śakarāṇi śakalānītyarthaḥ /",
    "GV05brupsb3u:2339": " kināṭaṃ vṛkṣasya,",
    "GV05brupsb3u:2340": " kināṭaṃ nāma śakalebhyo 'bhyantaraṃ valkalarūpaṃ kāṣṭhasaṃlagnam,",
    "GV05brupsb3u:2341": " tat snāva puruṣasya;",
    "GV05brupsb3u:2342": " tat sthiram-tacca kināṭaṃ snāvavad dṛḍhaṃ hi tat;",
    "GV05brupsb3u:2343": " asthīni puruṣasya,",
    "GV05brupsb3u:2344": " snāvno 'ntarato 'sthīni bhavanti;",
    "GV05brupsb3u:2345": " tathā kināṭasyābhyantarato dāruṇi kāṣṭhāni;majjā,",
    "GV05brupsb3u:2346": " majjeva vanaspateḥ puruṣasya ca majjopamā kṛtā,",
    "GV05brupsb3u:2347": " majjāyā upamāmajjopamā,",
    "GV05brupsb3u:2348": " nānyo viśeṣo 'stītyarthaḥ;",
    "GV05brupsb3u:2349": " yathā vanaspatermajjā tathā puruṣasya,",
    "GV05brupsb3u:2350": " yathā puruṣasya tathā vanaspateḥ //3//",
    "GV05brupsb3u:2351": " START BrhUp 3,9.28:4",
    "GV05brupsb3u:2352": " yad vṛkṣo vṛkṇo rohati mūlān navataraḥ punaḥ /",
    "GV05brupsb3u:2353": " martyaḥ svin mṛtyunā vṛkṇaḥ kasmān mūlāt prarohati // BrhUp_3,9.28:4 //",
    "GV05brupsb3u:2354": " BrhUpBh_3,9.28:4 yad yadi vṛkṣo vṛkṇaśchinno rohati punaḥ punaḥ prarohatiprādurbhavati mūlāt punarnavataraḥ pūrvasmādabhinavataraḥ;",
    "GV05brupsb3u:2355": " yadetasmād viśeṇāt prāg vanaspateḥ puruṣasya ca,",
    "GV05brupsb3u:2356": " sarvaṃ sāmānyamavagatam;",
    "GV05brupsb3u:2357": " ayaṃ tu vanaspatau viśeṣo dṛśyate yacchinnasyaprarohaṇam;",
    "GV05brupsb3u:2358": " na tu puruṣe mṛtyunā vṛkṇe punaḥ prarohaṇaṃ dṛśyate;",
    "GV05brupsb3u:2359": " bhavitavyaṃ ca kutaścitprarohaṇena;",
    "GV05brupsb3u:2360": " tasmāda vaḥ pṛcchāmi-martyo manuṣyaḥ svinmṛtyunā vṛkṇaḥ kasmānmūlāt prarohati?",
    "GV05brupsb3u:2361": " mṛtasya puruṣasya kutaḥ prarohaṇamityarthaḥ //4//",
    "GV05brupsb3u:2362": " START BrhUp 3,9.28:5",
    "GV05brupsb3u:2363": " retasa iti mā vocata jīvatas tat prajāyate /",
    "GV05brupsb3u:2364": " dhānāruha iva vai vṛkṣo 'ñjasā pretya sambhavaḥ // BrhUp_3,9.28:5 //",
    "GV05brupsb3u:2365": " BrhUpBh_3,9.28:5 yadi cedevaṃ vadatha-retamaḥ prarohatīti,",
    "GV05brupsb3u:2366": " mā vocata maivaṃ vaṣatumarhatha;kasmāt?",
    "GV05brupsb3u:2367": " yasmājjīvataḥ puruṣāttad retaḥ prajāyate, na mṛtāt /",
    "GV05brupsb3u:2368": " api ca dhānāruhaḥ,",
    "GV05brupsb3u:2369": " dhānā bījam, bījaruho /",
    "GV05brupsb3u:2370": " pi vṛkṣo bhavati,",
    "GV05brupsb3u:2371": " na kevalaṃ kāṇḍaraha eva;",
    "GV05brupsb3u:2372": " ivaśabdo 'narthakaḥ,",
    "GV05brupsb3u:2373": " vai vṛkṣo 'jjasā sākṣāt pretya mṛtvāsambhavo dhānāto 'pi pretya sambhavo bhavedajjasā punarvanaspateḥ //5//",
    "GV05brupsb3u:2374": " START BrhUp 3,9.28:6",
    "GV05brupsb3u:2375": " yat samūlam āvṛheyur vṛkṣaṃ na punar ābhavet /",
    "GV05brupsb3u:2376": " martyaḥ svin mṛtyunā vṛkṇaḥ kasmān mūlāt prarohati // BrhUp_3,9.28:6 //",
    "GV05brupsb3u:2377": " BrhUpBh_3,9.28:6 yad yadi saha mūlena dhānyā vā āvṛheyurudyaccheparuyeyurvṛkṣam,",
    "GV05brupsb3u:2378": " na punarābhavet punarāgatya na bhavet /",
    "GV05brupsb3u:2379": " tasmād vaḥ pṛcchāmi sarvasyaiva jagato mūlam sartyaḥ svinmṛtyunā vṛkṇaḥ kasmānmūlāt prarohati //6//",
    "GV05brupsb3u:2380": " START BrhUp 3,9.28:7-8",
    "GV05brupsb3u:2381": " jāta eva na jāyate ko nv enaṃ janayet punaḥ /",
    "GV05brupsb3u:2382": " vijñānam ānandaṃ brahma rātir dātuḥ parāyaṇaṃ // BrhUp_3,9.28:7 //",
    "GV05brupsb3u:2383": " jāta eva na jāyate ko nv enaṃ janayet punaḥ /",
    "GV05brupsb3u:2384": " vijñānam ānandaṃ brahma rātir dātuḥ parāyaṇam //",
    "GV05brupsb3u:2385": " tiṣṭhamānasya tadvida iti // BrhUp_3,9.28:8 //",
    "GV05brupsb3u:2386": " BrhUpBh_3,9.28:7-8. jāta eveti manyadhvaṃ yadi kimanna praṣṭavyamiti-aniṣyamāṇasya hi sambhavaḥ praṣṭavyaḥ,",
    "GV05brupsb3u:2387": " na jātasya,",
    "GV05brupsb3u:2388": " ayaṃ tu jāta evātopasmin viṣaye praśna eva nopa'dyata iti cet-na, kiṃ tarhi?",
    "GV05brupsb3u:2389": " mṛtaḥ punarapi jāyata evānyathākṛtābhyāgamakṛtanāśaprasaṅgāt;",
    "GV05brupsb3u:2390": " ato vaḥ pṛcchāmi-ko nvenaṃ mṛtaṃ punarjanayet?",
    "GV05brupsb3u:2391": " tatra vijajñurbrāhmaṇāḥ-yato mṛtaḥ punaḥ prarohati jagato mūlaṃ na vijñātaṃ brāhmaṇaiḥ;",
    "GV05brupsb3u:2392": " ato brahmiṣṭhatvād hratā gāvaḥ;",
    "GV05brupsb3u:2393": " yājñavalkyena jitābrāhmaṇāḥ /",
    "GV05brupsb3u:2394": " samāptā ākhyāyikā /",
    "GV05brupsb3u:2395": " yajjagato mūlam,",
    "GV05brupsb3u:2396": " yena ca śabdena sākṣād vyapadiśyate brahma,",
    "GV05brupsb3u:2397": " yad yājñavalkyo brāhmaṇān pṛṣṭavāṃstat svena rūpeṇa śrutirasyabhyamāha-vijñānaṃ vijñaptirvijñānam,",
    "GV05brupsb3u:2398": " tacca ānandam,",
    "GV05brupsb3u:2399": " na viṣayavijñānavad duḥkhānuvidvam, kiṃ tarhi?",
    "GV05brupsb3u:2400": " prasannaṃ śivamatulamanāyāsaṃnityatṛptame karasamityarthaḥ. kiṃ tad brahma umayaviśeṇavad rātiḥ-rāteḥ paṣṭhayatha prathamā,",
    "GV05brupsb3u:2401": " dhanasyetyarthaḥ,",
    "GV05brupsb3u:2402": " dhanasya dātuḥ karmakṛto yajamānasya parāyaṇaṃ parā gatiḥ karmaphalasya pradātṛ /",
    "GV05brupsb3u:2403": " kiñca vyutthāyaiṣaṇābhyasyasminneva brahmāṇi tiṣṭhatyakarmakṛt,",
    "GV05brupsb3u:2404": " tad brahma vettīti tadvicca;",
    "GV05brupsb3u:2405": " tasya-tiṣṭhamānasya ca tadvidaḥ,",
    "GV05brupsb3u:2406": " brahmavida ityarthaḥ,",
    "GV05brupsb3u:2407": " parāyaṇamiti /",
    "GV05brupsb3u:2408": " atredaṃ vicāryate-ānandaśabdo loke sukhavācī prasidvaḥ,",
    "GV05brupsb3u:2409": " atra ca brahmaṇo viśeṣaṇatvena ānandaśabdaḥ śrūyate-ānandaṃ brahmeti /",
    "GV05brupsb3u:2410": " śrutyantare ca-“ānando brahmeti vyajānāt““ānandaṃ brahmaṇo vidvān” “yadeṣa ākāśa ānando na syāta” “yo vai bhūmā tat sukham“iti ca;",
    "GV05brupsb3u:2411": " “eṣa parama ānandaḥ“ityevamādyāḥ /",
    "GV05brupsb3u:2412": " saṃvedye ca sukhe ānandaśabdaḥ prasidvaḥ brahmānandaśca yadi saṃvedyaḥ syād yuktā ete brahmaṇyānandaśabdāḥ /",
    "GV05brupsb3u:2413": " nanu ca śrutiprāmāṇyāt saṃvedyānandasvarūpameva brahma,",
    "GV05brupsb3u:2414": " kiṃ tatra vicāryam?",
    "GV05brupsb3u:2415": " iti na, virudvaśrutivākyadarśanāt--satyam,",
    "GV05brupsb3u:2416": " ānandaśabdo brahmaṇi śrūyate,",
    "GV05brupsb3u:2417": " vijñānapratiṣedhaścaikatve--“yatra tvasya sarvamātmaivābhūttatkena kaṃ paśyettatkena",
    "GV05brupsb3u:2418": " kaṃ vijānīyāt” “yatra nānyat paśyati nānyacchṛṇoti nānyadvijānāti sa bhūmā” “prājñenātmanā",
    "GV05brupsb3u:2419": " sampariṣvakto na bāhyaṃ kiñcana veda“ityādi;",
    "GV05brupsb3u:2420": " virudvaśrutivākyadarśanāt tena kartavyo vicāraḥ;",
    "GV05brupsb3u:2421": " tasmād yuktaṃ vedavākyarthanirṇayāya vicārayitum /",
    "GV05brupsb3u:2422": " mokṣavādivipratipatteśca-sāṃkhyā vaiśeṣikāśca mokṣavādino nāsti mokṣe sukhaṃ saṃvedyamityevaṃ vipratipannāḥ;",
    "GV05brupsb3u:2423": " anye nigtiśayaṃ sukhaṃ svasaṃvadyamiti;",
    "GV05brupsb3u:2424": " kiṃ tāvad yuktam?",
    "GV05brupsb3u:2425": " ānandādiśravaṇāt“jakṣatakrīḍan ramamāṇaḥ“'sayāda pitṛlokakāmo bhavata' “yaḥ sarvajñaḥ sarvavit““sarvān kāmān samaśnute“ityādiśrutibhyo mokṣe sukhaṃ saṃvedyamiti /",
    "GV05brupsb3u:2426": " nanvekatve kārakavimāgamāvād vijñānānupapattiḥ,",
    "GV05brupsb3u:2427": " kriyāyāścāne kakārakrasādhyātvād vijñānasya ca kriyātvāt /",
    "GV05brupsb3u:2428": " naiṣa doṣaḥ;",
    "GV05brupsb3u:2429": " śabdaprāmāṇyād bhaved vijñānamānandaviṣaye;",
    "GV05brupsb3u:2430": " “vijñānamānandam“ityādīni ānandasvarūpasyāsaṃvedyatve 'nupapannāni vacanānītyavocāma /",
    "GV05brupsb3u:2431": " nanu vacanenāpyagneḥ śaityamudakasya cauṣbhyaṃ na kriyate eva,",
    "GV05brupsb3u:2432": " jñāpakatvād vacanānām /",
    "GV05brupsb3u:2433": " na ca deśāntare 'gniḥ śīta iti śakyate jñāpayitum;",
    "GV05brupsb3u:2434": " agamye vā deśāntare uṣṇamudakamiti /",
    "GV05brupsb3u:2435": " na, pratyagātmanyānandavijñānadarśanāt;",
    "GV05brupsb3u:2436": " na'vijñānamānandam'itvevamādīnāṃ vacanānāṃ śīto 'gnirityādivākyavat pratyakṣādivirudvārthapratipādakatvām /",
    "GV05brupsb3u:2437": " anubhūyate tvavirudvārthatā;",
    "GV05brupsb3u:2438": " sukhyahamiti sukhātmakamātmānaṃ svayameva vedayate;",
    "GV05brupsb3u:2439": " tasmāt sutarāṃ pratyakṣāvirudvārthatā;",
    "GV05brupsb3u:2440": " tasmādānandaṃ brahma vijñānātmakaṃ sat svayameva vedayate /",
    "GV05brupsb3u:2441": " tathā ānandapratipādikāḥ śrutayaḥ samañjasāḥ syuḥ'jakṣat krīḍan ramamāṇaḥ' ityevamādyāḥ pūrvoktāḥ /",
    "GV05brupsb3u:2442": " na, kāryakaraṇābhāve 'nupapattervijñānasya-śarīraviyogo hi mokṣa ātyantikaḥ;",
    "GV05brupsb3u:2443": " śarīrabhāve ca karaṇānupapattiḥ,",
    "GV05brupsb3u:2444": " āśrayābhāvāt;",
    "GV05brupsb3u:2445": " tataśca vijñānānupattiḥ,",
    "GV05brupsb3u:2446": " ākāryakaraṇatvāt;",
    "GV05brupsb3u:2447": " dehadyabhāve ca vijñānotpattau sarveṣāṃ kāryakaraṇopādānānarthakyaprasaṅgaḥ /",
    "GV05brupsb3u:2448": " ekatvavirodhācca-paraṃ ced brahma ānandātmakamātmānaṃ nityavijñānatvānnityameva vijānīyāt,",
    "GV05brupsb3u:2449": " tanna,",
    "GV05brupsb3u:2450": " saṃsāryapi saṃsāravinirmuktaḥ svābhāvyaṃ pratipadyeta;",
    "GV05brupsb3u:2451": " jalāśaya ivodakāñjaliḥ kṣipto na pṛthaktvena vyavatiṣṭhate ānandātmakabrahmavijñānāya,",
    "GV05brupsb3u:2452": " tadā mukta ānandātmakamātmānaṃ vedayate ityetadanarthakaṃ vākyam /",
    "GV05brupsb3u:2453": " atha brahmānandamanyāḥ san mukto vedayate,",
    "GV05brupsb3u:2454": " pratyagātmānaṃ ca,",
    "GV05brupsb3u:2455": " ahamasmyānandasvarūpa iti,",
    "GV05brupsb3u:2456": " tadaikatvavirodhaḥ,",
    "GV05brupsb3u:2457": " tathā ca sati sarvaśrutivirodhaḥ,",
    "GV05brupsb3u:2458": " tṛtīyā ca kalpanā nopapadyate /",
    "GV05brupsb3u:2459": " kiñcānyat, brahmaṇaśca nirantarātmānandavijñāne vijñānāvijñānakalpanānarthakyam;",
    "GV05brupsb3u:2460": " nirantaraṃ cedātmānandaviṣayaṃ brahmaṇo vijñānam,",
    "GV05brupsb3u:2461": " tadeva tasya svabhāva ityātmānandaṃ vijānātīti kalpanānupapannā;",
    "GV05brupsb3u:2462": " atadvijñānaprasaṅge hi kalpanāyā arthavattvam,",
    "GV05brupsb3u:2463": " yathā ātmānaṃ paraṃ ca vettīti,",
    "GV05brupsb3u:2464": " na hīṣvādyāsaktamanaso nairantaryeṇoṣujñānājñānakalpanāyā arthavattvam /",
    "GV05brupsb3u:2465": " atha vicchinnamātmānandaṃ vijānāti-vijñānasya ātmavijñānacchidre anyaviṣayatvaprasaṅgaḥ;",
    "GV05brupsb3u:2466": " ātmanaśya vikriyāvattvaṃ tataścānityatvaprasaṅgaḥ;",
    "GV05brupsb3u:2467": " tasmād vijñānamānandamiti svarūpānvākhyānaparaiva śrutiḥ,",
    "GV05brupsb3u:2468": " nātmānandasaṃvedyatvārtha /",
    "GV05brupsb3u:2469": " 'jakṣat krīḍan'ityādiśrutivirodho 'saṃvedyatva iti cet/",
    "GV05brupsb3u:2470": " na;sarvātmaikatve yathāprāptānuvāditvāt-muktasya sarvātmabhāve sati yatra kvacid yogiṣu deveṣu vā jakṣaṇādi prāptam,",
    "GV05brupsb3u:2471": " tad yathāprāptamevānūdyate-tattasyaiva sarvātmabhāvāditi sarvātmabhāvamokṣastutaye /",
    "GV05brupsb3u:2472": " yathāprāptānuvaditve duḥkhitvamapīti cet-yogyādiṣu yathāprāptajakṣaṇādivat sthāvarādiṣu yathāprāptaduḥkhitvamapīti cet/",
    "GV05brupsb3u:2473": " na, nāmarūpakṛtakāryakaraṇopādhisamparkajanitabhrāntyadhyāropitatvāt sukhitvaduḥkhitvādiviśeṣasyeti parihratametat sarvam /",
    "GV05brupsb3u:2474": " virudvaśrutīnāṃ ca viṣayamavocāma /",
    "GV05brupsb3u:2475": " tasmāt“eṣo 'sya parama ānandaḥ“itivat sarvāṣyānandavākyāni draṣṭavyāni //28//",
    "GV05brupsb3u:2476": " iti tṛtīyādhyāye navamaṃ śākalyabrāhmaṇam //1 //",
    "GV05brupsb3u:2477": " iti bṛhadāraṇyakopaniṣadbhāṣye tṛtīyo 'dhyāyaḥ //3//"
}