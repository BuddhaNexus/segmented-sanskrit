{
    "K10bsu019_u:0": " (Vaidya 258)",
    "K10bsu019_u:1": " Avalokiteśvaraguṇa-Kāraṇḍavyūhaḥ /",
    "K10bsu019_u:2": " oṃ namo ratnatrayāya //",
    "K10bsu019_u:3": " śrīāryāvalokiteśvarāya bodhisattvāya mahāsattvāya mahākāruṇikāya //",
    "K10bsu019_u:4": " START Kvyu 1,1:",
    "K10bsu019_u:5": " 1. Jetavanavihāravarṇanaṃ prathamaṃ prakaraṇam /",
    "K10bsu019_u:6": " evaṃ mayā śrutam /",
    "K10bsu019_u:7": " ekasmin samaye bhagavān śrāvastyāṃ viharati sma jetavane 'nāthapiṇḍadasyārāme mahatā bhikṣusaṃghena sārdhamardhatrayodaśabhirbhikṣuśataiḥ saṃbahulaiśca bodhisattvaśatasahasraiḥ /",
    "K10bsu019_u:8": " tadyathā - vajrapāṇinā ca bodhisattvena mahāsattvena /",
    "K10bsu019_u:9": " jñānardaśanena ca bodhisattvena mahāsattvena /",
    "K10bsu019_u:10": " vajrasenena ca bodhisattvena mahāsattvena /",
    "K10bsu019_u:11": " guhaguptena ca bodhisattvena mahāsattvena /",
    "K10bsu019_u:12": " ākāśagarbheṇa ca bodhisattvena mahāsattvena /",
    "K10bsu019_u:13": " sūryagarbheṇa ca bodhisattvena mahāsattvena /",
    "K10bsu019_u:14": " anikṣiptaghureṇa ca bodhisattvena mahāsattvena /",
    "K10bsu019_u:15": " ratnapāṇinā ca bodhisattvena mahāsattvena /",
    "K10bsu019_u:16": " samantabhadreṇa ca bodhisattvena mahāsattvena /",
    "K10bsu019_u:17": " mahāsthāmaprāptena ca bodhisattvena mahāsattvena /",
    "K10bsu019_u:18": " sarvanīvaraṇaviṣkambhinā ca bodhisattvena mahāsattvena /",
    "K10bsu019_u:19": " sarvaśūreṇa ca bodhisattvena mahāsattvena /",
    "K10bsu019_u:20": " bhaiṣajyasenena ca bodhisattvena mahāsattvena /",
    "K10bsu019_u:21": " avalokiteśvareṇa ca bodhisattvena mahāsattvena /",
    "K10bsu019_u:22": " vajramatinā ca bodhisattvena mahāsattvena /",
    "K10bsu019_u:23": " sāgaramatinā ca bodhisattvena mahāsattvena /",
    "K10bsu019_u:24": " dharmadhareṇa ca bodhisattvena mahāsattvena /",
    "K10bsu019_u:25": " pṛthivīvaralocanena ca bodhisattvena mahāsattvena /",
    "K10bsu019_u:26": " āśvāsahastena ca bodhisattvena mahāsattvena /",
    "K10bsu019_u:27": " maitreyeṇa ca bodhisattvena mahāsattvena /",
    "K10bsu019_u:28": " evaṃpramukhairaśītikoṭyo bodhisattvāḥ saṃniṣaṇṇāḥ /",
    "K10bsu019_u:29": " anye ca dvātriṃśaddevanikāyā devaputrāḥ saṃnipatitā maheśvaranārāyaṇadevaputrapūrvaṃgamāḥ /",
    "K10bsu019_u:30": " śakro devānāmindro brahmā ca sahāṃpatiścandrādityavāyuvaruṇādayo devaputrāḥ saṃnipatitāstasmin parṣadi /",
    "K10bsu019_u:31": " anekāni ca nāgarājaśatasahasrāṇi saṃnipatitāni /",
    "K10bsu019_u:32": " tadyathāùupalālaśca nāgarājaḥ /",
    "K10bsu019_u:33": " elapatraśca nāgarājaḥ /",
    "K10bsu019_u:34": " timiṃgiraśca nāgarājaḥ /",
    "K10bsu019_u:35": " gavāṃpatiśca nāgarājaḥ /",
    "K10bsu019_u:36": " śataśīrṣaśca nāgarājaḥ /",
    "K10bsu019_u:37": " hulluraśca nāgarājaḥ /",
    "K10bsu019_u:38": " vahūdakaśca nāgarājaḥ /",
    "K10bsu019_u:39": " takṣakaśca nāgarājaḥ /",
    "K10bsu019_u:40": " gośīrṣaśca nāgarājaḥ /",
    "K10bsu019_u:41": " mṛgaśīrṣaśca nāgarājaḥ /",
    "K10bsu019_u:42": " nandopanandau ca nāgarājau /",
    "K10bsu019_u:43": " vātsīputraśca nāgarājaḥ /",
    "K10bsu019_u:44": " evaṃpramukhāṇyanekāni nāgarājaśatasahasrāṇi saṃnipatitāni /",
    "K10bsu019_u:45": " anekāni ca gandharvarājaśatasahasrāṇi saṃnipatitāni /",
    "K10bsu019_u:46": " tadyathāùdundubhisvaraśca gandharvarājaḥ /",
    "K10bsu019_u:47": " manojñasvaraśca gandharvarājaḥ /",
    "K10bsu019_u:48": " sahasrabhujaśca gandharvarājaḥ /",
    "K10bsu019_u:49": " sahāṃpatiśca gandharvarājaḥ /",
    "K10bsu019_u:50": " śarīraprahlādanaśca gandharvarājaḥ /",
    "K10bsu019_u:51": " nirnāditabhūryaśca gandharvarājaḥ /",
    "K10bsu019_u:52": " alaṃkārabhūṣitaśca gandharvarājaḥ /",
    "K10bsu019_u:53": " kumāradarśanaśca gandharvarājaḥ /",
    "K10bsu019_u:54": " subāhuyuktaśca gandharvarājaḥ /",
    "K10bsu019_u:55": " dharmapriyaśca gandharvarājaḥ /",
    "K10bsu019_u:56": " evaṃpramukhāṇyanekāni gandharvarājaśatasahasrāṇi saṃnipatitāni tasmin parṣadi /",
    "K10bsu019_u:57": " anekāni ca kinnararājaśatasahasrāṇi saṃnipatitāni /",
    "K10bsu019_u:58": " tadyathā - sumukhaśca kinnararājaḥ /",
    "K10bsu019_u:59": " ratnakirīṭī ca kinnararājaḥ /",
    "K10bsu019_u:60": " svātimukhaśca kinnararājaḥ /",
    "K10bsu019_u:61": " prahasitaśca kinnararājaḥ /",
    "K10bsu019_u:62": " (Vaidya 259) cakravyūhaśca kinnararājaḥ /",
    "K10bsu019_u:63": " puṣpāvakīrṇaśca kinnararājaḥ /",
    "K10bsu019_u:64": " maṇiśca kinnararājaḥ /",
    "K10bsu019_u:65": " pralambodaraśca kinnararājaḥ /",
    "K10bsu019_u:66": " dṛḍhavīryaśca kinnararājaḥ /",
    "K10bsu019_u:67": " suyodhanaśca kinnararājaḥ /",
    "K10bsu019_u:68": " śatamukhaśca kinnararājaḥ /",
    "K10bsu019_u:69": " drumaśca kinnararājaḥ /",
    "K10bsu019_u:70": " evaṃpramukhāṇi anekāni kinnararājaśatasahasrāṇi saṃnipatitāni tasmin parṣadi /",
    "K10bsu019_u:71": " anekāścāpsarasaḥśatasahasrāḥ saṃnipatitāḥ /",
    "K10bsu019_u:72": " tadyathā - tilottamā nāmāpsarasā /",
    "K10bsu019_u:73": " suvyūhā nāmāpsarasā /",
    "K10bsu019_u:74": " suvarṇamekhalā nāmāpsarasā /",
    "K10bsu019_u:75": " vibhūṣitā nāmāpsarasā /",
    "K10bsu019_u:76": " karṇadhārā nāmāpsarasā /",
    "K10bsu019_u:77": " amṛtabindurnāmāpsarasā /",
    "K10bsu019_u:78": " pariśobhitakāyā nāmāpsarasā /",
    "K10bsu019_u:79": " maṇiprasthanāmāpsarasā /",
    "K10bsu019_u:80": " cūḍakā nāmāpsarasā /",
    "K10bsu019_u:81": " mṛdukā nāmāpsarasā /",
    "K10bsu019_u:82": " pañcabhūryābhimukhā nāmāpsarasā /",
    "K10bsu019_u:83": " ratikarā nāmāpsarasā /",
    "K10bsu019_u:84": " kāñcanamālā nāmāpsarasā /",
    "K10bsu019_u:85": " nīlotpalā nāmāpsarasā /",
    "K10bsu019_u:86": " dharmābhimukhā nāmāpsarasā /",
    "K10bsu019_u:87": " sakrīḍā nāmāpsarasā /",
    "K10bsu019_u:88": " kṛtsnākarā nāmāpsarasā /",
    "K10bsu019_u:89": " suvyūhamukhā nāmāpsarasā /",
    "K10bsu019_u:90": " keyūradharā nāmāpsarasā /",
    "K10bsu019_u:91": " dānaṃdadā nāmāpsarasā /",
    "K10bsu019_u:92": " śaśī nāmāpsarasā /",
    "K10bsu019_u:93": " evaṃpramukhāṇyanekāpsarasaḥśatasahasrāṇi saṃnipatitāni tasmin parṣadi /",
    "K10bsu019_u:94": " anekāni ca nāgakanyāśatasahasrāṇi saṃnipatitāni /",
    "K10bsu019_u:95": " tadyathā - vibhūṣaṇadharā nāma nāgakanyā /",
    "K10bsu019_u:96": " svātimukhā nāma nāgakanyā /",
    "K10bsu019_u:97": " jayaśrīrnāma nāgakanyā /",
    "K10bsu019_u:98": " vijayaśrīrnāma nāgakanyā /",
    "K10bsu019_u:99": " mucilindā nāma nāgakanyā /",
    "K10bsu019_u:100": " trijaṭā nāma nāgakanyā /",
    "K10bsu019_u:101": " vidyullocanā nāma nāgakanyā /",
    "K10bsu019_u:102": " svātigirirnāma nāgakanyā /",
    "K10bsu019_u:103": " śataparivārā nāma nāgakanyā /",
    "K10bsu019_u:104": " vidyutprabhā nāma nāgakanyā /",
    "K10bsu019_u:105": " mahauṣadhirnāma nāgakanyā /",
    "K10bsu019_u:106": " jalabindurnāma nāgakanyā /",
    "K10bsu019_u:107": " ekaśīrṣā nāma nāgakanyā /",
    "K10bsu019_u:108": " śatabāhurnāma nāgakanyā /",
    "K10bsu019_u:109": " grasatī nāma nāgakanyā /",
    "K10bsu019_u:110": " anākṛcchragatā nāma nāgakanyā /",
    "K10bsu019_u:111": " subhūṣaṇā nāma nāgakanyā /",
    "K10bsu019_u:112": " pāṇḍalameghā nāma nāgakanyā /",
    "K10bsu019_u:113": " rathābhiruḍhā nāma nāgakanyā /",
    "K10bsu019_u:114": " tyāgagatā nāma nāgakanyā /",
    "K10bsu019_u:115": " abhinnaparivārā nāma nāgakanyā /",
    "K10bsu019_u:116": " pulindā nāma nāgakanyā /",
    "K10bsu019_u:117": " sāgarakukṣirnāma nāgakanyā /",
    "K10bsu019_u:118": " chatramukhā nāma nāgakanyā /",
    "K10bsu019_u:119": " dharmapīṭhā nāma nāgakanyā /",
    "K10bsu019_u:120": " mukharā nāma nāgakanyā /",
    "K10bsu019_u:121": " vīryā nāma nāgakanyā /",
    "K10bsu019_u:122": " sāgaragambhīrā nāma nāgakanyā /",
    "K10bsu019_u:123": " meruśrīrnāma nāgakanyā /",
    "K10bsu019_u:124": " evaṃpramukhāṇyanekāni nāgakanyā śatasahasrāṇi saṃnipatitāni tasmin parṣadi /",
    "K10bsu019_u:125": " anekāni ca gandharvakanyāśatasahasrāṇi saṃnipatitāni /",
    "K10bsu019_u:126": " tadyathā - priyamukhā nāma gandharvakanyā /",
    "K10bsu019_u:127": " priyaṃdadā nāma gandharvakanyā /",
    "K10bsu019_u:128": " sudarśanā nāma gandharvakanyā /",
    "K10bsu019_u:129": " vajraśrīrnāma gandharvakanyā /",
    "K10bsu019_u:130": " vajramālā nāma gandharvakanyā /",
    "K10bsu019_u:131": " anādarśanā nāma gandharvakanyā /",
    "K10bsu019_u:132": " samālinī nāma gandharvakanyā /",
    "K10bsu019_u:133": " vanaspatirnāma gandharvakanyā /",
    "K10bsu019_u:134": " śatapuṣpā nāma gandharvakanyā /",
    "K10bsu019_u:135": " mukulitā nāma gandharvakanyā /",
    "K10bsu019_u:136": " ratnamālā nāma gandharvakanyā /",
    "K10bsu019_u:137": " muditapuṣpā nāma gandharvakanyā /",
    "K10bsu019_u:138": " sukukṣirnāma gandharvakanyā /",
    "K10bsu019_u:139": " rājaśrīrnāma gandharvakanyā /",
    "K10bsu019_u:140": " dundubhirnāma gandharvakanyā /",
    "K10bsu019_u:141": " śubhamālā nāma gandharvakanyā /",
    "K10bsu019_u:142": " vibhūṣitālaṃkārā nāma gandharvakanyā /",
    "K10bsu019_u:143": " abhinamitā nāma gandharvakanyā /",
    "K10bsu019_u:144": " dharmakāṅkṣiṇī nāma gandharvakanyā /",
    "K10bsu019_u:145": " dharmaṃdadā nāma gandharvakanyā /",
    "K10bsu019_u:146": " audumbarā nāma gandharvakanyā /",
    "K10bsu019_u:147": " śatākārā nāma gandharvakanyā /",
    "K10bsu019_u:148": " padmāvatī nāma gandharvakanyā /",
    "K10bsu019_u:149": " phalaṃdadā nāma gandharvakanyā /",
    "K10bsu019_u:150": " padmālaṃkārā nāma gandharvakanyā /",
    "K10bsu019_u:151": " pariśobhitakāyā nāma gandharvakanyā /",
    "K10bsu019_u:152": " vilāsendragāminī nāma gandharvakanyā /",
    "K10bsu019_u:153": " pṛthivīṃdadā nāma (Vaidya 260)",
    "K10bsu019_u:154": " gandharvakanyā /",
    "K10bsu019_u:155": " siṃhagāminī nāma gandharvakanyā /",
    "K10bsu019_u:156": " kumudapuṣpā nāma gandharvakanyā /",
    "K10bsu019_u:157": " manoramā nāma gandharvakanyā /",
    "K10bsu019_u:158": " dānaṃdadā nāma gandharvakanyā /",
    "K10bsu019_u:159": " devavacanā nāma gandharvakanyā /",
    "K10bsu019_u:160": " kṣāntipriyā nāma gandharvakanyā /",
    "K10bsu019_u:161": " nirvāṇapriyā nāma gandharvakanyā /",
    "K10bsu019_u:162": " ratnāṅkurā nāma gandharvakanyā /",
    "K10bsu019_u:163": " indraśrīrnāma gandharvakanyā /",
    "K10bsu019_u:164": " indramaghaśrīrnāma gandharvakanyā /",
    "K10bsu019_u:165": " prajāpatinivāsinī nāma gandharvakanyā /",
    "K10bsu019_u:166": " mṛgarājinī nāma gandharvakanyā /",
    "K10bsu019_u:167": " sphurantaśrīrnāma gandharvakanyā /",
    "K10bsu019_u:168": " jvalantaśikharā nāma gandharvakanyā /",
    "K10bsu019_u:169": " rāgaparimuktā nāma gandharvakanyā /",
    "K10bsu019_u:170": " dveṣaparimuktā nāma gandharvakanyā /",
    "K10bsu019_u:171": " mohaparimuktā nāma gandharvakanyā /",
    "K10bsu019_u:172": " sujanaparivārā nāma gandharvakanyā /",
    "K10bsu019_u:173": " ratnapīṭhā nāma gandharvakanyā /",
    "K10bsu019_u:174": " āgamanagamanā nāma gandharvakanyā /",
    "K10bsu019_u:175": " agniprabhā nāma gandharvakanyā /",
    "K10bsu019_u:176": " candrabimbaprabhā nāma gandharvakanyā /",
    "K10bsu019_u:177": " sūryalocanā nāma gandharvakanyā /",
    "K10bsu019_u:178": " suvacā nāma gandharvakanyā /",
    "K10bsu019_u:179": " evaṃpramukhāṇyanekāni gandharvakanyāśatasahasrāṇi saṃnipatitāni tasmin parṣadi /",
    "K10bsu019_u:180": " anekāni ca kinnarakanyāśatasahasrāṇi saṃnipatitāni /",
    "K10bsu019_u:181": " tadyathā - manasā nāma kinnarakanyā /",
    "K10bsu019_u:182": " mānasī nāma kinnarakanyā /",
    "K10bsu019_u:183": " vāyuvegā nāma kinnarakanyā /",
    "K10bsu019_u:184": " varuṇavegā nāma kinnarakanyā /",
    "K10bsu019_u:185": " ākāśaplavā nāma kinnarakanyā /",
    "K10bsu019_u:186": " vegajavā nāma kinnarakanyā /",
    "K10bsu019_u:187": " lakṣmīṃdadā nāma kinnarakanyā /",
    "K10bsu019_u:188": " sudaṃṣṭrā nāma kinnarakanyā /",
    "K10bsu019_u:189": " acalaśrīrnāma kinnarakanyā /",
    "K10bsu019_u:190": " dhātupriyā nāma kinnarakanyā /",
    "K10bsu019_u:191": " avalokitalakṣmīrnāma kinnarakanyā /",
    "K10bsu019_u:192": " kuṭilā nāma kinnarakanyā /",
    "K10bsu019_u:193": " vajramuṣṭirnāma kinnarakanyā /",
    "K10bsu019_u:194": " kapilā nāma kinnarakanyā /",
    "K10bsu019_u:195": " subhūṣaṇabhūṣitā nāma kinnarakanyā /",
    "K10bsu019_u:196": " vistīrṇalalāṭā nāma kinnarakanyā /",
    "K10bsu019_u:197": " sujanaparisevitā nāma kinnarakanyā /",
    "K10bsu019_u:198": " sahāṃpatirnāma kinnarakanyā /",
    "K10bsu019_u:199": " ākāśarakṣitā nāma kinnarakanyā /",
    "K10bsu019_u:200": " vyūharājendrā nāma kinnarakanyā /",
    "K10bsu019_u:201": " maṇicūḍā nāma kinnarakanyā /",
    "K10bsu019_u:202": " maṇidhāriṇī nāma kinnarakanyā /",
    "K10bsu019_u:203": " maṇirocanī nāma kinnarakanyā /",
    "K10bsu019_u:204": " vidvajjanaparisevitā nāma kinnarakanyā /",
    "K10bsu019_u:205": " śatākarā nāma kinnarakanyā /",
    "K10bsu019_u:206": " āyurdadā nāma kinnarakanyā /",
    "K10bsu019_u:207": " tathāgatakośaparipālitā nāma kinnarakanyā /",
    "K10bsu019_u:208": " dharmadhātuparirakṣiṇī nāma kinnarakanyā /",
    "K10bsu019_u:209": " satataparigrahadharmakāṅkṣiṇī nāma kinnarakanyā /",
    "K10bsu019_u:210": " sadānukāladarśinī nāma kinnarakanyā /",
    "K10bsu019_u:211": " nūpurottamā nāma kinnarakanyā /",
    "K10bsu019_u:212": " lakṣaṇottamā nāma kinnarakanyā /",
    "K10bsu019_u:213": " āśvāsanī nāma kinnarakanyā /",
    "K10bsu019_u:214": " vimokṣakarā nāma kinnarakanyā /",
    "K10bsu019_u:215": " sadānuvṛttirnāma kinnarakanyā /",
    "K10bsu019_u:216": " saṃvegadhāriṇī nāma kinnarakanyā /",
    "K10bsu019_u:217": " khaṅgajvalanā nāma kinnarakanyā /",
    "K10bsu019_u:218": " pṛthivyupasaṃkramaṇā nāma kinnarakanyā /",
    "K10bsu019_u:219": " surendramālā nāma kinnarakanyā /",
    "K10bsu019_u:220": " surendrā nāma kinnarakanyā /",
    "K10bsu019_u:221": " asurendrā nāma kinnarakanyā /",
    "K10bsu019_u:222": " munīndrā nāma kinnarakanyā /",
    "K10bsu019_u:223": " gotrakṣāntirnāma kinnarakanyā /",
    "K10bsu019_u:224": " yogānugatā nāma kinnarakanyā /",
    "K10bsu019_u:225": " bahvāśrayā nāma kinnarakanyā /",
    "K10bsu019_u:226": " śatāyudhā nāma kinnarakanyā /",
    "K10bsu019_u:227": " vibhūṣitālaṃkārā nāma kinnarakanyā /",
    "K10bsu019_u:228": " manoharā nāma kinnarakanyā /",
    "K10bsu019_u:229": " evaṃpramukhāṇyanekāni kinnarakanyāśatasahasrāṇi saṃnipatitāni /",
    "K10bsu019_u:230": " anekānyupāsakopāsikāśatasahasrāṇi saṃnipatitāni,",
    "K10bsu019_u:231": " anekāni ca parivrājakanirgranthaśatasahasrāṇi saṃnipatitāni //",
    "K10bsu019_u:232": " yadā mahāsaṃnipātaścābhūta,",
    "K10bsu019_u:233": " tadā avīcau mahānarake raśmayo niścaranti sma /",
    "K10bsu019_u:234": " niścaritvā jetavanavihāramāgacchanti sma /",
    "K10bsu019_u:235": " sarve te vihārapariśobhitā eva dṛśyante sma /",
    "K10bsu019_u:236": " divyamaṇiratnopalitpāḥ (Vaidya 261)",
    "K10bsu019_u:237": " stambhāḥ pariśobhitā eva dṛśyante sma /",
    "K10bsu019_u:238": " kūṭāgārāḥ suvarṇopacitā dṛśyante sma /",
    "K10bsu019_u:239": " layane layane suvarṇarūpyamayāni dvārāṇi dṛśyante sma /",
    "K10bsu019_u:240": " layane layane suvarṇarūpyamayāni sopānāni dṛśyante sma /",
    "K10bsu019_u:241": " suvarṇarūpyamayāni prāsādāni,",
    "K10bsu019_u:242": " rūpyamaye prāsāde suvarṇamayāni stambhāni divyaratnopacitāni /",
    "K10bsu019_u:243": " suvarṇamaye prasāde rūpyamayāni stambhāni divyaratnopaśobhitāni /",
    "K10bsu019_u:244": " suvarṇamaye prāsāde rūpyamayāni stambhāni divyaratnopaśobhitāni /",
    "K10bsu019_u:245": " bahirjetavanasya purata udyāne nānāvidhāni kalpavṛkṣāṇi dṛśyante sma /",
    "K10bsu019_u:246": " suvarṇadaṇḍāni rūpyapatrāṇi nānāvidhālaṃkārapralambitāni /",
    "K10bsu019_u:247": " vicitrāṇi cīvaravastrapralambitāni /",
    "K10bsu019_u:248": " kauśikavastrapralambitāni /",
    "K10bsu019_u:249": " muktāhāraśatasahasrapralambitāni /",
    "K10bsu019_u:250": " vividhamaulīkuṇḍalasragdāmakeyūranūpuraśatasahasrāṇi pralambitāni /",
    "K10bsu019_u:251": " karṇapṛṣṭhottaryāṇi stambhāni maṇiratnakaṭakakeyūrakāṇi pralambitāni saṃdṛśyante /",
    "K10bsu019_u:252": " sma /",
    "K10bsu019_u:253": " tena tatra ca ramyāvabhāse tādṛśāni kalpavṛkṣaśatasahasrāṇi prādurbhūtāni /",
    "K10bsu019_u:254": " tasminneva jetavanavihāre vajramayāṇi sopānāni dṛśyante sma,",
    "K10bsu019_u:255": " dvārakoṣṭhe ca muktāpaṭakalāpapralambitāni /",
    "K10bsu019_u:256": " anekāni puṣkariṇīśatasahasrāṇi prādurbhūtāni /",
    "K10bsu019_u:257": " tatra kānicidaṣṭāṅgopetavāriṇā paripūrṇāni /",
    "K10bsu019_u:258": " kānicinnānāvidhapuṣpaparipūrṇāni /",
    "K10bsu019_u:259": " tadyathā - utpalapadmakumudapuṇḍarīkamāndāravamahāmāndāravavaḍaudumbarapuṣpaparipūrṇāni /",
    "K10bsu019_u:260": " anyāni ca punastatra vividhāni kāṣṭhapuṣpāṇyutpadyante /",
    "K10bsu019_u:261": " tadyathā - campakāśokakaravīrapāṭalānirmuktakasumanāgandhavārṣikāṇi /",
    "K10bsu019_u:262": " etāni manoramāṇi kāṣṭhapuṣpāṇi prādurbhūtāni /",
    "K10bsu019_u:263": " ityevaṃ tasmin jetavanavihāre samantataḥ pariśobhitāni dṛśyante sma //",
    "K10bsu019_u:264": " iti jetavanavihāravarṇanaṃ nāma prathamaprakaraṇam //",
    "K10bsu019_u:265": " START Kvyu 1,2:",
    "K10bsu019_u:266": " avīciśoṣaṇaṃ nāma dvitīyaṃ prakaraṇam /",
    "K10bsu019_u:267": " atha tasminneva parṣanmadhye sarvanīvaraṇaviṣkambhī nāma bodhisattvo mahāsattva utthāyāsanādekāṃsamuttarāsaṅgaṃ",
    "K10bsu019_u:268": " kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇamya",
    "K10bsu019_u:269": " bhagavantametadavocat - paramāścaryādbhutaprāpto 'haṃ bhagavan /",
    "K10bsu019_u:270": " kuta ime raśmayaḥ samāgacchanti sma?",
    "K10bsu019_u:271": " kasyaiṣa tathāgatasya viṣayaprabhāvaḥ? iti /",
    "K10bsu019_u:272": " bhagavānāha - naiṣa tathāgataprabhāvaḥ /",
    "K10bsu019_u:273": " kulaputro 'vīcau mahānarake āryāvalokiteśvaro bodhisattvo mahāsattvaḥ praviṣṭaḥ /",
    "K10bsu019_u:274": " sattvān parimocayitvā ca pretanagaraṃ praviśati /",
    "K10bsu019_u:275": " teneme raśmaya utsṛṣṭāḥ //",
    "K10bsu019_u:276": " atha sarvanīvaraṇaviṣkambhī bodhisattvo mahāsattvo bhagavantametadavocat - bhagavan,",
    "K10bsu019_u:277": " avīcau mahānarake kāni sattvāni saṃvidyante?",
    "K10bsu019_u:278": " yatra vīcirna prajñāyate /",
    "K10bsu019_u:279": " tatrāsya dharmaṃ deśayati - yasyāḥ kuḍyaprākāraparyantā ayomayī bhūmiḥ samanantaraprajvalitaikajvālībhūtā,",
    "K10bsu019_u:280": " visphuradratnakaraṇḍakavat saṃdṛśyate /",
    "K10bsu019_u:281": " tasminneva mahānarake ākrandatī kumbhī tiṣṭhati /",
    "K10bsu019_u:282": " tasyāmeva kumbhyāmanekāni sattvakoṭīniyutaśatasahasrāṇi prakṣiptāni /",
    "K10bsu019_u:283": " yathā bahvayudakāyāṃ sthālyāṃ mudgā vā māṣā vā cordhvaṃ gacchanto 'dho gacchantaḥ svidyante pacyante,",
    "K10bsu019_u:284": " evaṃ te sattvā (Vaidya 262)",
    "K10bsu019_u:285": " avīcau mahānarake kāyikaṃ duḥkhaṃ pratyanubhavanti /",
    "K10bsu019_u:286": " tatkathaṃ bhagavan avīcau mahānarake 'valokiteśvaro bodhisattvo mahāsattvaḥ praviśati?",
    "K10bsu019_u:287": " bhagavānāha - yathā kulaputra rājā cakravartī divyaratnamayodyāne praviśati mahatyā cakravartirājyasamṛddhayā,",
    "K10bsu019_u:288": " evameva kulaputra avalokiteśvaro bodhisattvo mahāsattvastasminnavīcau mahānarake praviśati /",
    "K10bsu019_u:289": " na ca punastasya kāyo 'nyathābhāvaṃ gacchati /",
    "K10bsu019_u:290": " yadā avīcimahānarakasamīpamupasaṃkrāmati,",
    "K10bsu019_u:291": " tadā avīcirmahānarakaḥ śītībhāvamanugacchati /",
    "K10bsu019_u:292": " tadā te yamapālapurūṣāḥ saṃvegacittāḥ paramodvignāścintāṃ samāpadyante - kimasminnavīcau mahānarake 'śubhanimittaṃ prādurbhūtam?",
    "K10bsu019_u:293": " yadāvalokiteśvaro bodhisattvo mahāsattvaḥ praviśati,",
    "K10bsu019_u:294": " tadā tasmin śakaṭacakrapramāṇamātrāṇi padmāni prādurbhūtāni /",
    "K10bsu019_u:295": " sā ca kumbhī visphuṭitā /",
    "K10bsu019_u:296": " tasminnevāgnikhadāyāṃ madhoḥ puṣkariṇī prādurbhūtā //",
    "K10bsu019_u:297": " atha te yamapālapurūṣā asimusalabhindipālatomaragadācakratriśūlādīnupasaṃgṛhya sarvaṃ cāvīcipariṣkāraṃ gṛhītvā yena sa yamo dharmarājastenopasaṃkrāntāḥ",
    "K10bsu019_u:298": " upasaṃkramya yamaṃ dharmarājametadavocan - yatkhalu devo jānīyāt prathamam - sā cāsmākaṃ karmabhūmirniravaśeṣaṃ parikṣīṇā abhiramaṇīyā saṃvṛttā sarvasukhasamarpitā /",
    "K10bsu019_u:299": " yamo dharmarājastānuvāca - kiṃkāraṇaṃ yuṣmākamapi karmabhūmiḥ parikṣīṇā?",
    "K10bsu019_u:300": " yamapālapurūṣā ūcuḥ - api ca /",
    "K10bsu019_u:301": " yatkhalu devo jānīyāt prathamam - tasminnavīcimahānarake 'śubhanimittaṃ prādurbhūtam /",
    "K10bsu019_u:302": " sarvaṃ praśāntaṃ śītībhāvamupagatam /",
    "K10bsu019_u:303": " kāmarūpī ca tatra puruṣaḥ praviṣṭo jaṭāmukuṭadharo divyālaṃkārabhūṣitaśarīraḥ paramamaitramānasaḥ suvarṇabimbamiva dṛśyate /",
    "K10bsu019_u:304": " sa ca tādṛśaḥ puruṣastatra praviṣṭaḥ /",
    "K10bsu019_u:305": " tasya ca praviṣṭamātrācchakaṭacakramātrāṇi padmāni prādurbhūtāni /",
    "K10bsu019_u:306": " sā ca kumbhī visphuṭitā /",
    "K10bsu019_u:307": " tasminnevāgnikhadāyāṃ madhoḥ puṣkariṇī prādurbhūtā //",
    "K10bsu019_u:308": " atha sa yamo dharmarājaścintāmāpede - kasya punardevasyāyaṃ prabhāvaḥ?",
    "K10bsu019_u:309": " atha maheśvarasya maharddhikasya,",
    "K10bsu019_u:310": " athavā nārāyaṇasya pañcamahāsamudranamaskṛtasya,",
    "K10bsu019_u:311": " athavā anyeṣāṃ maharddhikadevaputrāṇāmapi varapradānenedṛśaṃ phalaviśeṣaṃ saṃvṛttam?",
    "K10bsu019_u:312": " te ceha bhūmāvanuprāptāḥ?",
    "K10bsu019_u:313": " athavā rākṣasa utpannaḥ eṣa mahārāvaṇapratidvandvī?",
    "K10bsu019_u:314": " evaṃ sa tataḥ sthitaścintayāmāsa /",
    "K10bsu019_u:315": " sa ca divyena cakṣuṣā vyavalokya tacca devanikāyena paśyati sma - īdṛśaṃ varaṃ kasyānyasya?",
    "K10bsu019_u:316": " atha sa punarevāvīcau mahānarake vyavalokayati sma /",
    "K10bsu019_u:317": " vyavalokya tasminnevāvīcau mahānarake 'valokiteśvaraṃ bodhisattvaṃ mahāsattvameva paśyati sma //",
    "K10bsu019_u:318": " atha sa yamo dharmarājo yenāvalokiteśvaro bodhisattvo mahāsattvastenopasaṃkrāntaḥ /",
    "K10bsu019_u:319": " upasaṃkramya bhagavataḥ pādau śirasābhivandya stotraviśeṣaṃ kartumārabdhaḥ /",
    "K10bsu019_u:320": " namo 'stvavalokiteśvarāya,",
    "K10bsu019_u:321": " maheśvarāya,",
    "K10bsu019_u:322": " padmaśriye,",
    "K10bsu019_u:323": " varadāya,",
    "K10bsu019_u:324": " vaśaṃkarāya,",
    "K10bsu019_u:325": " pṛthivīvaralocanakarāya,",
    "K10bsu019_u:326": " jagadāśvāsanakarāya,",
    "K10bsu019_u:327": " śatasahasrabhujāya,",
    "K10bsu019_u:328": " koṭīśatasahasranetrāya,",
    "K10bsu019_u:329": " ekādaśaśīrṣāya,",
    "K10bsu019_u:330": " vaḍavāmukhaparyantāya,",
    "K10bsu019_u:331": " dharmapriyāya,",
    "K10bsu019_u:332": " sarvasattvaparimokṣaṇakarāya,",
    "K10bsu019_u:333": " kūrmamakaramatsyāśvāsanakarāya,",
    "K10bsu019_u:334": " jñānarāśyuttamakarāya,",
    "K10bsu019_u:335": " priyaṃdadāya, (Vaidya 263)",
    "K10bsu019_u:336": " ratnaśriye,",
    "K10bsu019_u:337": " uttamāya,",
    "K10bsu019_u:338": " avīcisaṃśoṣaṇakarāya,",
    "K10bsu019_u:339": " jñānalakṣmyalaṃkṛtāya,",
    "K10bsu019_u:340": " jñānapriyāya,",
    "K10bsu019_u:341": " sarvadevapūjitanamaskṛtāya,",
    "K10bsu019_u:342": " vanditāya,",
    "K10bsu019_u:343": " abhayaṃdadāya,",
    "K10bsu019_u:344": " dharmadīpaṃkarāya,",
    "K10bsu019_u:345": " kāmarūpāya,",
    "K10bsu019_u:346": " gandharvarūpayā,",
    "K10bsu019_u:347": " kāñcanaparvatasamārūḍhāya,",
    "K10bsu019_u:348": " sāgarakukṣigambhīradharmāya,",
    "K10bsu019_u:349": " paramārthayogamanuprāptāya,",
    "K10bsu019_u:350": " saṃmukhasaṃdarśanakarāya,",
    "K10bsu019_u:351": " anekasamādhiśatasahasrāvakīrṇāya,",
    "K10bsu019_u:352": " abhiratikarāya,",
    "K10bsu019_u:353": " vicchuritagātrāya,",
    "K10bsu019_u:354": " ṛṣipuṃgavakarāya,",
    "K10bsu019_u:355": " haḍinigaḍabandhanabhayatrastamārgaparimokṣaṇakarāya,",
    "K10bsu019_u:356": " sarvasattvābhāvasaṃyuktāya,",
    "K10bsu019_u:357": " bahuparivārasaṃvartanīyāya,",
    "K10bsu019_u:358": " upacitakarāya,",
    "K10bsu019_u:359": " cintāmaṇiratnāya,",
    "K10bsu019_u:360": " nirvāṇamārgopadarśanakarāya,",
    "K10bsu019_u:361": " pretanagarasamucchoṣaṇakarāya,",
    "K10bsu019_u:362": " chatrabhūtajagatkarāya,",
    "K10bsu019_u:363": " vyādhiparimocanakarāya,",
    "K10bsu019_u:364": " nandopanandanāgarājakṛtayajñopavītāya,",
    "K10bsu019_u:365": " amoghapāśasaṃdarśanakarāya,",
    "K10bsu019_u:366": " anekamantraśatāvakīrṇāya vajrapāṇividrāvaṇakarāya,",
    "K10bsu019_u:367": " trilokabhayaṃkarāya,",
    "K10bsu019_u:368": " yakṣarākṣasabhūtapretavetālaḍākinīkūṣmāṇḍāpasmārasaṃtrāsanakarāya,",
    "K10bsu019_u:369": " nīlotpalacārunetrāya,",
    "K10bsu019_u:370": " gambhīradhīrāya,",
    "K10bsu019_u:371": " vidyādhipataye,",
    "K10bsu019_u:372": " sarvakleśavimokṣaṇakarāya,",
    "K10bsu019_u:373": " vividhabodhimārgopacitāya,",
    "K10bsu019_u:374": " samārūḍhamokṣamārgapravarāya,",
    "K10bsu019_u:375": " āśrayacittabodhimārgopacitāya,",
    "K10bsu019_u:376": " pretagatiparimokṣaṇakarāya,",
    "K10bsu019_u:377": " paramāṇurajopamasamādhiśatasahasrākīrṇāya /",
    "K10bsu019_u:378": " evaṃ yamo dharmarājo viśeṣataraṃ srotāvadhānaṃ kṛtvā punarapi yamo dharmarājaḥ triḥ pradakṣiṇīkṛtya tatraiva prakrānto 'bhūt //",
    "K10bsu019_u:379": " iti avīciśoṣaṇaṃ nāma dvitīyaṃ prakaraṇam //",
    "K10bsu019_u:380": " START Kvyu 1,3:",
    "K10bsu019_u:381": " sattvadhātuparimokṣaṇaṃ tṛtīyaṃ prakaraṇam /",
    "K10bsu019_u:382": " atha sarvanīvaraṇaviṣkambhī bhagavantametadavocat - kadā bhagavannāgacchati avalokiteśvaro bodhisattvo mahāsattvaḥ?",
    "K10bsu019_u:383": " bhagavānāha - eṣa kulaputra avīcīmahānarakānniṣkramya pretanagaraṃ praviṣṭaḥ /",
    "K10bsu019_u:384": " tatrānekāni pretaśatasahasrāṇi purastāddhāvanti sma dagdhasthūṇākṛtibhirasthiyantravaducchritaiḥ parvatodarasaṃnibhaiḥ sūcīcchidropamamukhaiḥ",
    "K10bsu019_u:385": " yadāvalokiteśvaro bodhisattvo mahāsattvaḥ pretanagaramupasaṃkrāmati,",
    "K10bsu019_u:386": " tadā sa pretanagaraḥ śītībhāvamanugacchati,",
    "K10bsu019_u:387": " sā ca vajrāśanirvyupaśamitā,",
    "K10bsu019_u:388": " sa ca dvārapālapurūṣa udbaddhabhiṇḍipālaḥ kālakūṭavyagrahasto lohitākṣaḥ /",
    "K10bsu019_u:389": " satatamasyānubhāvena maitracittaṃ saṃbhāvayati - na ca me īdṛśena karmabhūminā kṛtyam //",
    "K10bsu019_u:390": " athāryāvalokiteśvaro bodhisattvo mahāsattvastaṃ ca sattvanikāyaṃ dṛṣṭvā mahākaruṇācittamutpādya daśabhyo hastāṅgulībhyo daśa vaitaraṇīrniṣkrāmayati",
    "K10bsu019_u:391": " daśabhyaḥ pādāṅgulībhyo daśa vaitaraṇīrniṣkrāmayati /",
    "K10bsu019_u:392": " atikaruṇābhibhūtacetasā avalokiteśvarasya bodhisattvasya mahāsattvasya teṣāṃ sattvānāmantike sarvaromakūpebhyo 'ṣṭāṅgavāriparipūrṇā mahānadyo niṣkrāmanti /",
    "K10bsu019_u:393": " yadā ca te pretasattvāstadudakamāsvādayanti,",
    "K10bsu019_u:394": " tadā te vipulakaṇṭhā bhavanti,",
    "K10bsu019_u:395": " paripūrṇagātrāśca bhavanti /",
    "K10bsu019_u:396": " tena caite divyarasarasāgropetenāhāreṇa saṃtarpitāśca bhavanti /",
    "K10bsu019_u:397": " tadā mānuṣikīṃ cetanāmupādāyaiva sāṃsārikīṃ cintāṃ vicintayanti - aho bata te jāmbudvīpakā manuṣyāḥ sukhitāḥ,",
    "K10bsu019_u:398": " ye śītalāṃ chāyāṃ parisevanti /",
    "K10bsu019_u:399": " sukhitāste jāmbudvīpakā manuṣyā (Vaidya 264)",
    "K10bsu019_u:400": " ye mātāpitarau satataṃ parigrahamupasthānaṃ kurvanti /",
    "K10bsu019_u:401": " sukhitāste satpuruṣā ye kalyāṇamitraṃ satatasamitamanveṣayanti,",
    "K10bsu019_u:402": " parigrahaṃ paripālayanti /",
    "K10bsu019_u:403": " te satpurūṣāḥ sacetanā ye mahāyānaṃ satatasamitamavagāhayanti /",
    "K10bsu019_u:404": " te satpuruṣā ye āryāstān gomārgāya vāsamupavasanti /",
    "K10bsu019_u:405": " te satpurūṣā ye dharmadaṇḍikāmākoṭayanti /",
    "K10bsu019_u:406": " te satpuruṣāḥ ye truṭitasphuṭitān vihārān pratisaṃskāraṃ kurvanti,",
    "K10bsu019_u:407": " pratiṣṭhāpayanti /",
    "K10bsu019_u:408": " te satpuruṣā ye pūrvikāni stūpabimbāni truṭitasphuṭitāni viśīrṇabhūtāni pratisaṃskāraṃ kurvanti /",
    "K10bsu019_u:409": " te satpuruṣā ye dharmabhāṇakāṃllekhakān dhārakān vācakān sūtrarājasya śrāvakān satatasamitaṃ parisevanti copatiṣṭhanti ca /",
    "K10bsu019_u:410": " te satpurūṣā ye tathāgataprātihāryāṇi vividhāni ca tathāgatacaṃkramaṇāni dharmasarāṇi ca paśyanti /",
    "K10bsu019_u:411": " te satpurūṣā ye pratyekabuddhacaṃkramaṇāni paśyanti /",
    "K10bsu019_u:412": " te satpuruṣā ye 'rhaccaṃkramaṇāni paśyanti /",
    "K10bsu019_u:413": " te satpuruṣā ye bodhisattvavikurvitāni caṃkramaṇāni paśyanti /",
    "K10bsu019_u:414": " ityevaṃ te pretaviṣayaṃ śarīramanuvicintya mānasānāṃ kāmānāmabhāvopapattiṃ prati parityajanti /",
    "K10bsu019_u:415": " tadā tasya sakāśāt 'kāraṇḍavyūha 'mahāyānasūtraratna rājaśabdo niścarati /",
    "K10bsu019_u:416": " tadā teṣāṃ viṃśatiśikhara samudgataṃ satkāyadṛṣṭiśailaṃ jñānavajreṇa bhittvā sarve te sukhāvatyāṃ lokadhātāvupapannāḥ ākāṅkṣitamukhā nāma bodhisattvā upapannāḥ /",
    "K10bsu019_u:417": " athāvalokiteśvaro yadā te sattvadhātavaḥ parimokṣitāḥ suparimuktāśca,",
    "K10bsu019_u:418": " yadā te sarvasattvā bodhisattvabhūmāvupapannāḥ,",
    "K10bsu019_u:419": " tadā tataḥ pretanagarātpunarapi niṣkrāmati //",
    "K10bsu019_u:420": " iti sattvadhātuparimokṣaṇaṃ nāma tṛtīyaṃ prakaraṇam //",
    "K10bsu019_u:421": " START Kvyu 1,4:",
    "K10bsu019_u:422": " candrādyutpattirnāma caturthaṃ prakaraṇam /",
    "K10bsu019_u:423": " atha sarvanīvaraṇaviṣkambhī bhagavantametadavocat - bhagavana,",
    "K10bsu019_u:424": " adyāpi nāgacchatyavalokiteśvaro bodhisattvo mahāsattvaḥ?",
    "K10bsu019_u:425": " bhagavānāha - anekāni kulaputra sattvakoṭiniyutaśatasahasrāṇi paripācayati /",
    "K10bsu019_u:426": " dine dine sa āgatya paripācayati /",
    "K10bsu019_u:427": " nāsti kulaputra īdṛśaṃ pratibhānaṃ tathāgatānāmapi yādṛśamāryāvalokiteśvarasya bodhisattvasya mahāsattvasya //",
    "K10bsu019_u:428": " atha sarvanīvaraṇaviṣkambhī āha - kena prakāreṇa bhagavan?",
    "K10bsu019_u:429": " bhagavānāha - bhūtapūrvaṃ kulaputra vipaśyī nāma tathāgato 'rhan samyaksaṃbuddho",
    "K10bsu019_u:430": " loka udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā",
    "K10bsu019_u:431": " devānāṃ ca manuṣyāṇāṃ ca buddho bhagavān /",
    "K10bsu019_u:432": " tena kālena tena samayenāhaṃ sarvanīvaraṇaniṣkambhin sugandhamukho nāma vaṇikputro 'bhūvam /",
    "K10bsu019_u:433": " tadā me śrutā vipaśyinastathāgatasya sakāśādāryāvalokiteśvarasya guṇodbhāvanā //",
    "K10bsu019_u:434": " atha sarvanīvaraṇaviṣkambhī bhagavantametadavocat - kīdṛśī tvayā bhagavan guṇodbhāvanā śrutā?",
    "K10bsu019_u:435": " etāḥ sarvā pravadatām /",
    "K10bsu019_u:436": " vijñarāja bhagavan me prabodhaya,",
    "K10bsu019_u:437": " yādṛśī tvayā bhagavan guṇodbhāvanā āryāvalokiteśvarasya bodhisattvasya mahāsattvasya śrutā //",
    "K10bsu019_u:438": " (Vaidya 265)",
    "K10bsu019_u:439": " bhagavānāha - cakṣuṣoścandrādityāvutpannau,",
    "K10bsu019_u:440": " lalāṭānmaheśvaraḥ,",
    "K10bsu019_u:441": " skandhebhyo brahmādayaḥ,",
    "K10bsu019_u:442": " hṛdayānnārāyaṇaḥ,",
    "K10bsu019_u:443": " daṃṣṭrābhyāṃ sarasvatī,",
    "K10bsu019_u:444": " mukhato vāyavo jātāḥ,",
    "K10bsu019_u:445": " dharaṇī pādābhyām,",
    "K10bsu019_u:446": " varuṇaścodarāt /",
    "K10bsu019_u:447": " yadaite devā jātā āryāvalokiteśvarasya kāyāt,",
    "K10bsu019_u:448": " athāryāvalokiteśvaro bodhisattvo mahāsattvo maheśvaraṃ devaputrametadavocat - bhaviṣyasi tvaṃ maheśvaraḥ kaliyuge pratipanne /",
    "K10bsu019_u:449": " kaṣṭasattvadhātusamutpanna ādideva ākhyāyase sraṣṭāraṃ kartāram,",
    "K10bsu019_u:450": " te sarvasattvā bodhimārgeṇa viprahīṇā bhaviṣyanti,",
    "K10bsu019_u:451": " ya īdṛśapṛthagjaneṣu sattveṣu sāṃkathyaṃ kurvanti //",
    "K10bsu019_u:452": " ākāśaṃ liṅgamityāhuḥ pṛthivī tasya pīṭhikā /",
    "K10bsu019_u:453": " ālayaḥ sarvabhūtānāṃ līlayā liṅgamucyate // Kvyu_1,4.1 //",
    "K10bsu019_u:454": " īdṛśaṃ mayā kulaputra vipaśyinastathāgatasya sakāśādāryāvalokiteśvarasya guṇodbhāvanā śrutā //",
    "K10bsu019_u:455": " tadapyatikramya śikhī nāma tathāgato 'rhan samyaksaṃbuddho babhūva vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
    "K10bsu019_u:456": " tena kālena tena samayenāhaṃ sarvanīvaraṇaviṣkambhin dānaśūro nāma bodhisattvo mahāsattvo 'bhūvam /",
    "K10bsu019_u:457": " tasya śikhinastathāgatasya sakāśādavalokiteśvarasya bodhisattvasya mahāsatvasya guṇodbhāvanā śrutā //",
    "K10bsu019_u:458": " iti candrādyutpattirnāma caturthaṃ prakaraṇam //",
    "K10bsu019_u:459": " START Kvyu 1,5:",
    "K10bsu019_u:460": " vividharaśminiḥsaraṇaṃ pañcamaṃ prakaraṇam /",
    "K10bsu019_u:461": " atha sarvanīvaraṇaviṣkambhī bhagavantametadavocat - kīdṛśī bhagavaṃstvayā guṇodbhāvanā avalokiteśvarasya śrutā?",
    "K10bsu019_u:462": " bhagavānāha - yadā sarvadevā nāgā yakṣā gandharvā rākṣasā asurā maruto garūḍā gandharvāḥ kinnarā mahoragā manuṣyāḥ saṃnipatitāḥ saṃniṣaṇṇā abhūvan,",
    "K10bsu019_u:463": " tadā bhagavān /",
    "K10bsu019_u:464": " mahāsaṃnipātaṃ dṛṣṭvā tāsāṃ parṣadāṃ madhye dharmasāṃkathyaṃ kartumārabdhaḥ /",
    "K10bsu019_u:465": " tadā bhagavato mukhadvārānnānāvarṇā anekaraśmayo niḥsaranti sma /",
    "K10bsu019_u:466": " tadyathā - nīlapītalohitāvadātamāñjiṣṭhasphaṭikarajatasuvarṇanānāvidharaśmayo niścaranti sma /",
    "K10bsu019_u:467": " niścaritvā ca daśadigvidikṣu sarvān lokān dhātunavabhāsya punarevāgatya taṃ śikhinaṃ bhagavantaṃ triḥpradakṣiṇīkṛtya bhagavato mukhadvāre praviṣṭāḥ",
    "K10bsu019_u:468": " iti vividharaśminiḥsaraṇaṃ nāma pañcamaṃ prakaraṇam /",
    "K10bsu019_u:469": " samāpto 'yaṃ sarvanīvaraṇāviṣkambhisaṃvādo nāma prathamaḥ kāṇḍaḥ //",
    "K10bsu019_u:470": " START Kvyu 1,6:",
    "K10bsu019_u:471": " tathāgatasaṃvādaḥ ṣaṣṭhaṃ prakaraṇam /",
    "K10bsu019_u:472": " atha tasminneva parṣadi ratnapāṇirnāma bodhisattvo mahāsattva utthāyāsanādekāṃsamuttarāsaṅgaṃ",
    "K10bsu019_u:473": " kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇamya",
    "K10bsu019_u:474": " bhagavantametadavocat - (Vaidya 266)",
    "K10bsu019_u:475": " kiṃ kāraṇaṃ bhagavan,",
    "K10bsu019_u:476": " īdṛśaṃ nimittaṃ prādurbhūtaṃ darśitam?",
    "K10bsu019_u:477": " bhagavānāha - eṣa kulaputra avalokiteśvaraḥ sukhāvatyā lokadhātorāgacchati,",
    "K10bsu019_u:478": " tasya āgacchamānasyedaṃ mayedṛśaṃ nimittaṃ prādurbhūtaṃ darśitam //",
    "K10bsu019_u:479": " atha ratnapāṇirnāma bodhisattva āha - kīdṛśāni tāni nimittāni?",
    "K10bsu019_u:480": " darśayatu bhagavān /",
    "K10bsu019_u:481": " bhagavānāha - yadā kulaputra avalokiteśvaro bodhisattvo mahāsattva āgacchati,",
    "K10bsu019_u:482": " tadā vividhāni kalpavṛkṣā vistaranti,",
    "K10bsu019_u:483": " cūtavṛkṣā vistaranti,",
    "K10bsu019_u:484": " kundapuṣpāṇi satataṃ jāyante,",
    "K10bsu019_u:485": " campakavṛkṣā abhinamanti /",
    "K10bsu019_u:486": " atipuṣpāvakīrṇāḥ puṣkariṇyaḥ prādurbhavanti /",
    "K10bsu019_u:487": " ratnavṛkṣaśatāni tato dṛśyante /",
    "K10bsu019_u:488": " vividhāni puṣpavarṣāṇi patanti,",
    "K10bsu019_u:489": " ratnavarṣāṇi ca pravarṣanti,",
    "K10bsu019_u:490": " vividhāni ca ratnamaṇimuktāvajravaidūryaśaṅkhaśilāpravālajātarūparajatatāmrāṇi pravarṣanti,",
    "K10bsu019_u:491": " divyāni ca vastravarṣāṇi patanti /",
    "K10bsu019_u:492": " tasminneva vihārasamīpe sapta ratnāni prādūrbhūtāni /",
    "K10bsu019_u:493": " tadyathā - hastiratnaṃ maniratnaṃ aśvaratnaṃ strīratnaṃ gṛhapatiratnaṃ pariṇāyakaratnam /",
    "K10bsu019_u:494": " evaṃ sapta ratnāni prādurbhūtāni /",
    "K10bsu019_u:495": " bhūmiḥ suvarṇanirbhāsā saṃdṛśyate /",
    "K10bsu019_u:496": " yadā āryāvalokiteśvaro bodhisattvo mahāsattvaḥ sukhāvatyā lokadhātorniṣkrāntaḥ,",
    "K10bsu019_u:497": " tadā sarvapṛthivī ṣaḍvikāraṃ prakampitā //",
    "K10bsu019_u:498": " atha ratnapāṇirbodhisattvo mahāsattvo bhagavantametadavocat - kasya nimittāni bhagavan?",
    "K10bsu019_u:499": " bhagavānāha - eṣa kulaputra āryāvalokiteśvaro mahāsattvo bodhisattva āgacchati,",
    "K10bsu019_u:500": " tasyaiṣa śubhanimittamīdṛśaṃ prādurbhūtam /",
    "K10bsu019_u:501": " yadā sa calati tadā manoramaṃ padmavarṣaḥ patati /",
    "K10bsu019_u:502": " tadā avalokiteśvaro sahasrapatrāṇi padmāni suvarṇadaṇḍāni vaidūryanirbhāsāni gṛhītvā yena bhagavāṃstenopasaṃkrāntaḥ /",
    "K10bsu019_u:503": " upasaṃkramya bhagavataḥ pādau śirasābhivandya bhagavatastāni padmānyupanāmayati sma - imāni te bhagavannamitābhena tathāgatenārhatā samyaksaṃbuddhena prahitāni /",
    "K10bsu019_u:504": " sa tathāgataḥ pṛcchati anātaṅkatāṃ laghutāṃ sukhasparśavihāritāṃ ca /",
    "K10bsu019_u:505": " tato bhagavatā padmāni gṛhītvā vāmapārśve sthāpitāni /",
    "K10bsu019_u:506": " tadā aryāvalokiteśvarasya guṇodbhāvanāṃ kurute - kīdṛśī tvayā avalokiteśvara karmabhūmirniṣpāditā sadā preteṣu avīcāvupapanneṣu?",
    "K10bsu019_u:507": " kālasūtrarauravopapanneṣu sattveṣu,",
    "K10bsu019_u:508": " hāhe tapane pretāyane mahānarake,",
    "K10bsu019_u:509": " agnighaṭe mahānarake,",
    "K10bsu019_u:510": " śālmalimahānarake,",
    "K10bsu019_u:511": " andhakāle mahānarake,",
    "K10bsu019_u:512": " śītodake mahānarake - evaṃ cānyeṣvapi?",
    "K10bsu019_u:513": " mahānarake ye upapannāḥ sattvāsteṣāṃ ca karmabhūmiṃ dṛṣṭvā tatra mayā sattvaparipāko me kṛtaḥ kartavyaśca /",
    "K10bsu019_u:514": " kṛtvā sarve ca anuttarāyāṃ samyaksaṃbodhau pratiṣṭhāpayitavyāḥ /",
    "K10bsu019_u:515": " na ca tāvat tvayānuttarā samyaksaṃbodhirabhisaṃboddhavyā,",
    "K10bsu019_u:516": " yāvatsamantāddaśabhyo digbhyaḥ sarvākṣaṇopapannāḥ sattvā arūpaviśeṣe nirvāṇadhātau na pratiṣṭhāpitā bhaveyuḥ //",
    "K10bsu019_u:517": " athāvalokiteśvaro bodhisattva idaṃ praśnavyāhāraṃ kṛtvā bhagavataḥ pādau śirasābhivandya ekānte prakāntaḥ,",
    "K10bsu019_u:518": " prakramitvā jvalannivāgnipiṇḍa ākāśe 'ntarhitaḥ //",
    "K10bsu019_u:519": " iti tathāgatasaṃvādo nāma ṣaṣṭhaṃ prakaraṇam //",
    "K10bsu019_u:520": " START Kvyu 1,7:",
    "K10bsu019_u:521": " (Vaidya 267)",
    "K10bsu019_u:522": " avalokiteśvarapuṇyaskandhakathanaṃ saptamaṃ prakaraṇam /",
    "K10bsu019_u:523": " atha ratnapāṇirbodhisattvo bhagavantametadavocat - paripṛccheyamahaṃ bhagavan praśnavyāharaṇamuddeśam - kidṛśo 'valokiteśvarasya bodhisattvasya mahāsattvasya puṇyasaṃbhāraḥ?",
    "K10bsu019_u:524": " bhagavānāha - śṛṇu kulaputra /",
    "K10bsu019_u:525": " nirdeśayāmi asyāvalokiteśvarasya bodhisattvasya mahāsattvasya nāmagrahaṇāt puṇyasaṃbhārasya pramāṇam /",
    "K10bsu019_u:526": " tadyathā - api nāma kulaputra kecideva sattvā gaṅgānadīvālukopamāstathāgatā arhantaḥ",
    "K10bsu019_u:527": " samyaksaṃbuddhāḥ divyakalpapuṣpadhūpagandhamālyavilepanacūrṇacīvarachatradhvajaghaṇṭāpatākābhirvividhābhiḥ,",
    "K10bsu019_u:528": " cīvarapiṇḍapātraśayanāsanaglānapratyayabhaiṣajyapariṣkārairupasthitā bhavanti,",
    "K10bsu019_u:529": " yaśca teṣāṃ tathāgatānāṃ puṇyaskandhaḥ prabhavati,",
    "K10bsu019_u:530": " avalokiteśvarasyaikavālāgre sa puṇyaskandhaḥ /",
    "K10bsu019_u:531": " tadyathā - api nāma kulaputra dvādaśamāsikena saṃvatsareṇa caturmahādvīpeṣu rātriṃdivamavicchinnaṃ devo varṣati,",
    "K10bsu019_u:532": " tacchakyamekaikaṃ binduṃ gaṇayitum /",
    "K10bsu019_u:533": " na tu kulaputra avalokiteśvarasya śakyaṃ mayā puṇyasaṃbhāraṃ gaṇayitum /",
    "K10bsu019_u:534": " tadyathāpi nāma kulaputra mahāsamudraścaturaśītiyojanasahasrāṇi gāmbhīryeṇa,",
    "K10bsu019_u:535": " aprameyo vaipulyena,",
    "K10bsu019_u:536": " vaḍavāmukhaparyantam,",
    "K10bsu019_u:537": " tanmayā śakyamekaikaṃ binduṃ gaṇayitum /",
    "K10bsu019_u:538": " na tu kulaputra avalokiteśvarasya bodhisattvasya mahāsattvasya śakyate puṇyasaṃbhāraṃ gaṇayitum /",
    "K10bsu019_u:539": " tadyathāpi nāma kulaputra caturmahādvīpeṣu ye keciccatuṣpādā siṃhavyāghraṛkṣatarakṣumṛgoṣṭraśṛgālādayo gogardabhāḥ paśavaḥ hastino 'śvā mahiṣā",
    "K10bsu019_u:540": " eteṣu catuṣpadeṣu śakyate mayaikaikaṃ romaṃ gaṇayitum /",
    "K10bsu019_u:541": " na tu kulaputra avalokiteśvarasya bodhisattvasya mahāsattvasya śakyate puṇyasaṃbhāraṃ gaṇayitum /",
    "K10bsu019_u:542": " tadyathāpi nāma kulaputra kaścideva kulaputro vā kuladuhitā vā paramāṇurajopamāstathāgatā arhataḥ samyaksaṃbuddhā divyasauvarṇaratnamayān stūpān",
    "K10bsu019_u:543": " kārayitvā caikadine dhyānāvaropaṇaṃ kuryāt,",
    "K10bsu019_u:544": " tacchakyaṃ mayā kulaputra teṣāṃ sauvarṇarajatamayānāṃ tathāgatānāṃ karaṇeṣu puṇyaskandhaṃ gaṇayitum /",
    "K10bsu019_u:545": " na tu kulaputra avalokiteśvarasya bodhisattvasya śakyate puṇyasaṃbhāraṃ gaṇayitum /",
    "K10bsu019_u:546": " tadyathāpi nāma kulaputra śakyate mayā śīrṣavanasyaikaikaṃ patrāṇi gaṇayitum,",
    "K10bsu019_u:547": " na tvavalokiteśvarasya śakyate mayā puṇyasaṃbhāraṃ gaṇayitum /",
    "K10bsu019_u:548": " tadyathāpi nāma kulaputra caturmahādvīpeṣu strīpuruṣadārakadārikāste sarve srotāpattiphale sakṛdāgāmiphale 'nāgāmiphale 'rhattve pratyekabodhau niyojayeyam /",
    "K10bsu019_u:549": " yaścaiteṣu puṇyaskandhaḥ,",
    "K10bsu019_u:550": " avalokiteśvarasya pūrvavadbālagre sa puṇyaskandhaḥ //",
    "K10bsu019_u:551": " ityavalokiteśvarapuṇyaskandhakathanaṃ nāma saptamaṃ prakaraṇam //",
    "K10bsu019_u:552": " START Kvyu 1,8:",
    "K10bsu019_u:553": " vaineyadharmopadeśaḥ aṣṭamaṃ prakaraṇam /",
    "K10bsu019_u:554": " atha ratnapāṇirbodhisattvo mahāsattvo bhagavantametadavocat - na me bhagavana kvacidīdṛśaḥ acintyastathāgatānāṃ puṇyaskandho dṛṣṭo vā śruto vā prāgeva bodhisattvabhūtasya,",
    "K10bsu019_u:555": " yādṛśo bhagavato 'valokiteśvarasya bodhisattvasya puṇyaskandhaḥ /",
    "K10bsu019_u:556": " bhagavānāha - yatkhalu kulaputra mama sadṛśāḥ gaṅgānadīvālukopamāstathāgatā arhantaḥ samyaksaṃbuddhā bhaveyuḥ,",
    "K10bsu019_u:557": " te caikasthāne (Vaidya 268)",
    "K10bsu019_u:558": " dhārayeyuḥ satkārāya divyakalpacīvarapiṇḍapātraśayanāsanaglānapratyayabhaiṣajyapariṣkāraiḥ,",
    "K10bsu019_u:559": " te ca tathāgatā arhantaḥ samyaksaṃbuddhāḥ sarvathaikatra saṃnipātyante /",
    "K10bsu019_u:560": " sarve avalokiteśvarasya bodhisattvasya mahāsattvasya na śankuvanti puṇyaskandhaṃ gaṇayitum /",
    "K10bsu019_u:561": " prāgeva kulaputra ahamekākī asmin lokadhātau viharāmi,",
    "K10bsu019_u:562": " tatkathaṃ śaknuyāṃ tasya puṇyaskandhaṃ vācā vyāhartum?",
    "K10bsu019_u:563": " api ca kulaputra sarve tathāgatā daśabhyo vāgbhiḥ evaṃ vācamabhāṣanta - te sattvāḥ sukhitā loke bhavanti,",
    "K10bsu019_u:564": " ye avalokiteśvarasya bodhisattvasya mahāsattvasya nāmadheyamanusmaranti /",
    "K10bsu019_u:565": " te jarāmaraṇavyādhiśokaparidevaduḥkhadaurmanasyebhyaḥ parimuktā bhavanti,",
    "K10bsu019_u:566": " te āpaścimasāṃsārikaṃ duḥkhaṃ nānubhavanti,",
    "K10bsu019_u:567": " te śuklapāṇḍarapaṭā iva rājahaṃsāḥ plutavāyuvegā iva gacchanti sukhāvatīlokadhātumamitābhasya tathāgatasya saṃmukhaṃ dharmaśravaṇāya /",
    "K10bsu019_u:568": " dharmaṃ śrutvā ca sāṃsārikaṃ duḥkhaṃ teṣāṃ kāye na bādhate,",
    "K10bsu019_u:569": " na ca rāgadveṣamohena jarāmaraṇam,",
    "K10bsu019_u:570": " na ca teṣāṃ kṣutpipāsā duḥkhaṃ kāye na bādhate,",
    "K10bsu019_u:571": " na ca te garbhāvāsaduḥkhamanusmaranti,",
    "K10bsu019_u:572": " tasminneva padme jāyante /",
    "K10bsu019_u:573": " dharmarasena pūryamāṇāḥ satataparigrahaṃ vyavasthāpitāḥ tāvadasmiṃllokadhātau tiṣṭhanti,",
    "K10bsu019_u:574": " yāvadavalokiteśvarasya bodhisattvasya dṛḍhapratijñā na paripūritā bhavati - sarvasattvā sarvaduḥkhebhyaḥ parimokṣitāḥ yāvadanuttarāyāḥ samyaksaṃbodhau na pratiṣṭhāpitā bhavanti //",
    "K10bsu019_u:575": " atha ratnapāṇirbodhisattvo bhagavantametadavocat - katamena kālena bhagavato 'sya dṛḍhapratijñāṃ paripūrayati,",
    "K10bsu019_u:576": " sarvasattvāśca mokṣamārge pratiṣṭhāpitā bhaveyuḥ?",
    "K10bsu019_u:577": " bhagavānāha - bahubhiḥ kulaputra kāraṇaiḥ sattvāḥ kāraṇāt saṃsāre saṃsaranti,",
    "K10bsu019_u:578": " devatā sattvān paripācayati,",
    "K10bsu019_u:579": " teṣāṃ sattvānāṃ bodhimārgamupadarśayati /",
    "K10bsu019_u:580": " yena yena rupeṇa vaineyāḥ sattvāḥ,",
    "K10bsu019_u:581": " tena tena rupeṇa dharmaṃ deśayati /",
    "K10bsu019_u:582": " tathāgatavaineyānāṃ sattvānāṃ tathāgatarupeṇa dharmaṃ deśayati /",
    "K10bsu019_u:583": " pratyekabuddhavaineyānāṃ sattvānāṃ pratyekabuddharūpeṇa dharmaṃ deśayati /",
    "K10bsu019_u:584": " arhattvavaineyānāṃ sattvānāmarhattvarūpeṇa dharmaṃ deśayati /",
    "K10bsu019_u:585": " bodhisattvavaineyānāṃ sattvānāṃ bodhisattvarūpeṇa dharmaṃ deśayati /",
    "K10bsu019_u:586": " maheśvaravaineyānāṃ sattvānāṃ maheśvararūpeṇa dharmaṃ deśayati /",
    "K10bsu019_u:587": " nārāyaṇavaineyānāṃ sattvānāṃ nārāyaṇarūpeṇa dharmaṃ deśayati /",
    "K10bsu019_u:588": " brahmavaineyānāṃ sattvānāṃ brahmarūpeṇa dharmaṃ deśayati /",
    "K10bsu019_u:589": " indravaineyānāṃ sattvānāmindrarūpeṇa dharmaṃ deśayati /",
    "K10bsu019_u:590": " ādityavaineyānāṃ sattvānāmādityarūpeṇa dharmaṃ deśayati /",
    "K10bsu019_u:591": " candravaineyānāṃ sattvānāṃ candrarūpeṇa dharmaṃ deśayati /",
    "K10bsu019_u:592": " agnivaineyānāṃ sattvānāmagnirūpeṇa dharmaṃ deśayati /",
    "K10bsu019_u:593": " varuṇavaineyānāṃ sattvānāṃ varuṇarūpeṇa dharmaṃ deśayati /",
    "K10bsu019_u:594": " vāyuvaineyānāṃ sattvānāṃ vāyurūpeṇa dharmaṃ deśayati /",
    "K10bsu019_u:595": " nāgavaineyānāṃ sattvānāṃ nāgarūpeṇa dharmaṃ deśayati /",
    "K10bsu019_u:596": " vighnapativaineyānāṃ sattvānāṃ vighnapatirūpeṇa dharmaṃ deśayati /",
    "K10bsu019_u:597": " yakṣavaineyānāṃ sattvānāṃ yakṣarūpeṇa dharmaṃ deśayati /",
    "K10bsu019_u:598": " vaiśravaṇavaineyānāṃ sattvānāṃ vaiśravaṇarūpeṇa dharmaṃ deśayati /",
    "K10bsu019_u:599": " rājavaineyānāṃ sattvānāṃ rājarūpeṇa dharmaṃ deśayati /",
    "K10bsu019_u:600": " rājabhaṭavaineyānāṃ sattvānāṃ rājabhaṭarūpeṇa dharmaṃ deśayati /",
    "K10bsu019_u:601": " mātṛpitṛvaineyānāṃ sattvānāṃ mātṛpitṛrūpeṇa dharmaṃ deśayati /",
    "K10bsu019_u:602": " yathā yathā vaineyānāṃ sattvānāṃ tathā tathā (Vaidya 269)",
    "K10bsu019_u:603": " rūpeṇa dharmaṃ deśayati /",
    "K10bsu019_u:604": " evaṃ kulaputra avalokiteśvaro bodhisattvo mahāsattvaḥ sattvān dharmaṃ deśayati,",
    "K10bsu019_u:605": " paripācayati,",
    "K10bsu019_u:606": " nirvāṇabhūmimupadarśayati //",
    "K10bsu019_u:607": " iti vaineyadharmopadeśo nāma aṣṭamaṃ prakaraṇam //",
    "K10bsu019_u:608": " START Kvyu 1,9:",
    "K10bsu019_u:609": " asurāśvāsanaṃ navamaṃ prakaraṇam /",
    "K10bsu019_u:610": " atha ratnapāṇirbodhisattvo mahāsattvo bhagavantametadavocat - paramāścaryādbhutaprāpto 'haṃ bhagavan /",
    "K10bsu019_u:611": " na ca me kadācidasmābhirīdṛśo viṣayo dṛṣṭo vā śruto vā,",
    "K10bsu019_u:612": " yādṛśo 'valokiteśvarasya bodhisattvasya mahāsattvasya viṣayaḥ /",
    "K10bsu019_u:613": " tādṛśastathāgatānāmapi na saṃvidyate //",
    "K10bsu019_u:614": " bhagavānāha - asti kulaputra asminneva jambudvīpe vajrakukṣirnāma guhā /",
    "K10bsu019_u:615": " atra anekānyasurakoṭīniyutaśatasahasrāṇi prativasanti sma /",
    "K10bsu019_u:616": " tatra kulaputra avalokiteśvaro bodhisattvo 'surarūpeṇāsurāṇāṃ dharmaṃ deśayati /",
    "K10bsu019_u:617": " imaṃ ca kāraṇḍavyūhamahāyānasūtraratnarājamuddeśayati /",
    "K10bsu019_u:618": " dharmaśravaṇāyāgatānasurānevaṃ ca kathayati sma - asurāṇāṃ dharmaṃ śṛṇvantu bhavantaḥ /",
    "K10bsu019_u:619": " ye cānye 'suraparṣadaste maitracittāḥ śāntacittāḥ dayācittāḥ sattvānāmantike hitasukhacittā bhāvaṃ samanvāhṛtya imaṃ kāraṇḍavyūhaṃ dharmaparyāyaṃ śrotavyam //",
    "K10bsu019_u:620": " atha te 'surāḥ kṛtakarapuṭā avalokiteśvarasyāntikamimaṃ dharmaparyāyaṃ śṛṇvanti sma /",
    "K10bsu019_u:621": " te sukhitā loke ye īdṛśaṃ cintāmaṇisadṛśaṃ kāraṇḍavyūhaṃ mahāyānasūtraratnarājamabhimukhīkurvanti,",
    "K10bsu019_u:622": " śṛṇvanti,",
    "K10bsu019_u:623": " śrutvā cābhiśraddadhāsyanti,",
    "K10bsu019_u:624": " pratīṣyanti,",
    "K10bsu019_u:625": " likhiṣyanti,",
    "K10bsu019_u:626": " likhāpayiṣyanti,",
    "K10bsu019_u:627": " dhārayiṣyanti,",
    "K10bsu019_u:628": " vācayiṣyanti,",
    "K10bsu019_u:629": " pūjayiṣyanti,",
    "K10bsu019_u:630": " cintayiṣyanti,",
    "K10bsu019_u:631": " parebhyaśca vistareṇa saṃprakāśayiṣyanti,",
    "K10bsu019_u:632": " bhāvayiṣyanti,",
    "K10bsu019_u:633": " paramaprītyā gauraveṇādhyāśayena ca namaskurvanti /",
    "K10bsu019_u:634": " teṣāṃ ca pañcānantaryāṇi karmāṇi kṣapayanti,",
    "K10bsu019_u:635": " kṣapayitvā pariśuddhakāyā bhaviṣyanti,",
    "K10bsu019_u:636": " jātismarāśca /",
    "K10bsu019_u:637": " maraṇakāle dvādaśa tathāgatā upasaṃkramiṣyanti,",
    "K10bsu019_u:638": " te ca sarve tathāgatā āśvāsayiṣyanti - mā bhaiṣīḥ kulaputra,",
    "K10bsu019_u:639": " tvayā kāraṇḍavyūhaṃ mahāyānasūtraratnarājaṃ śrutam /",
    "K10bsu019_u:640": " vividhāste 'rthamārgāḥ sajjīkṛtāḥ sukhāvatī gamanāya ca /",
    "K10bsu019_u:641": " tatra sukhāvatyāṃ lokadhātau tavārthe vicitraṃ ca te chatraṃ sihāsanaṃ sajjīkṛtam,",
    "K10bsu019_u:642": " divyamaulīkuṇḍalasragdāmamīdṛśasya nimittam,",
    "K10bsu019_u:643": " maraṇakālasamayaparipanthita eva sukhāvatīmanugacchati /",
    "K10bsu019_u:644": " evaṃ sa ratnapāṇe prativiśiṣṭataraṃ puṇyaphalaṃ darśayannavalokiteśvaro bodhisattvo mahāsattvo nirvāṇikīṃ bhūmimupadarśayati sma /",
    "K10bsu019_u:645": " asurāṇāṃ nirvāṇapathamupadarśitaṃ sarvapāpamatinivāraṇārthamanuttare bodhimārge pratiṣṭhāpanārtham //",
    "K10bsu019_u:646": " atha ratnapāṇirbodhisattvo mahāsattvo bhagavataḥ pādau śirasābhivandya tatraiva prakrāntaḥ //",
    "K10bsu019_u:647": " iti asurāśvāsanaṃ nāma navamaṃ prakaraṇam //",
    "K10bsu019_u:648": " START Kvyu 1,10:",
    "K10bsu019_u:649": " kāñcanamayabhūmyādyupasthānaṃ daśamaṃ prakaraṇam /",
    "K10bsu019_u:650": " athe sarvanīvaraṇaviṣkambhī bhagavantametadavocat - atidurlabhaṃ bhagavan asyāvalokiteśvarasya vikurvitāni śrūyante guṇodbhāvanāni ca /",
    "K10bsu019_u:651": " bhagavānāha - api ca kulaputra tasmād (Vaidya 270)",
    "K10bsu019_u:652": " vajrakukṣeryadā niṣkrāntaḥ,",
    "K10bsu019_u:653": " kāñcanamayyāṃ bhūmyāṃ praviṣṭaḥ,",
    "K10bsu019_u:654": " tadā guṇodbhāvanāṃ śṛṇu /",
    "K10bsu019_u:655": " tadapi pūrvatarapravacanam /",
    "K10bsu019_u:656": " tadapi samatikramya viśvabhūrnāma tathāgato 'rhan samyaksaṃbuddho babhūva vidyācaraṇasaṃpannaḥ",
    "K10bsu019_u:657": " sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
    "K10bsu019_u:658": " tena kālena tena samayena ahaṃ sarvanīvaraṇaviṣkambhī bodhisattvaḥ kṣāntivādī ṛṣirabhūt girigahvarāntarakarvaṭasthānavāsī,",
    "K10bsu019_u:659": " manuṣyāṇāmavacare pṛthivīpradeśe vyaharan /",
    "K10bsu019_u:660": " tadā kālānukālaṃ mayā tasya viśvabhuvaḥ tathāgatasya sakāśāt guṇodbhāvanā avalokiteśvarasya bodhisattvasya mahāsattvasya śrutā vividhasarvasattvaparipācanam",
    "K10bsu019_u:661": " asti sarvanīvaraṇaviṣkambhin sā kāñcanamayī nāma bhūmirasti yaduttarasyāṃ kāñcanamayyāṃ",
    "K10bsu019_u:662": " bhūmyāṃ gatvā avalokiteśvaro bodhisattvo mahāsattvo 'dhomukhānāṃ sattvānāṃ dharmaṃ deśayati sma /",
    "K10bsu019_u:663": " āryāṣṭāṅgikamārgaṃ nirvāṇamupadarśayati /",
    "K10bsu019_u:664": " sa tataḥ kāñcanamayyā bhūmyā niṣkramitvā rūpyamayyāṃ bhūmyāṃ praviśati /",
    "K10bsu019_u:665": " tatra sa paśyati catuṣpādikāni sattvāni puruṣapudgalāni /",
    "K10bsu019_u:666": " dṛṣṭvā teṣāmavalokiteśvaro bodhisattvo mahāsattvo sarvasattvānāmeva dharmaṃ deśayati",
    "K10bsu019_u:667": " - śṛṇvantu bhavantaḥ sarve puruṣapudgalā abhimukhaṃ dharmaparyāyaṃ pracalamānasucetasā nirvāṇikam /",
    "K10bsu019_u:668": " satvaramanuvicintayata //",
    "K10bsu019_u:669": " athe te sarve puruṣā avalokiteśvarasya purataḥ sthitvā etadavocat - āśvāsaya tvam /",
    "K10bsu019_u:670": " andhabhūtānāṃ sattvānāṃ mārgamupadarśako bhava /",
    "K10bsu019_u:671": " atrāṇānāṃ sattvānāṃ trāṇaṃ bhava /",
    "K10bsu019_u:672": " aśaraṇānāṃ sattvānāṃ śaraṇaṃ parāyaṇaṃ mātāpitṛbhūto bhava /",
    "K10bsu019_u:673": " tamobhibhūtānāṃ sattvānāṃ pranaṣṭamārgāṇāṃ dīpabhūto bhava /",
    "K10bsu019_u:674": " sacetaka, mahākaruṇayā mokṣamārgasyopadarśaka,",
    "K10bsu019_u:675": " sukhitāste sattvā ye tava satataṃ parigrahaṃ nāmamanusmaranti,",
    "K10bsu019_u:676": " udīrayanti ca /",
    "K10bsu019_u:677": " idaṃ ca samāgāḍhataraṃ duḥkhaṃ na kadācitpratyanubhavanti,",
    "K10bsu019_u:678": " muñcanti te hīdṛśaṃ duḥkhaṃ yāvadyādṛśaṃ vayaṃ pratyanubhavāmaḥ //",
    "K10bsu019_u:679": " atha sa teṣāṃ sattvānāṃ kāraṇḍavyūhaṃ nama mahāyanasūtraratnarājaṃ karṇapuṭe niścārayati sma /",
    "K10bsu019_u:680": " te ca sattvā amuṃ dharmaparyāyaṃ śrutvā anyonyavihitaśrotṛkarṇapuṭā niścaranti sma /",
    "K10bsu019_u:681": " tadapi te puruṣāḥ śrutvā avaivartikabhūminiṣpāditāḥ paramasukhasamarpitāḥ saṃskṛtāḥ //",
    "K10bsu019_u:682": " atha āryāvalokiteśvaro bodhisattvo mahāsattvastasyā rūpamayyā niṣkramyānyatarāyāṃ",
    "K10bsu019_u:683": " bhūmyāṃ praviśati sattvaparipākāya mahākaruṇāsaṃpīḍitahṛdayo 'yomayyāṃ bhūmyāṃ yatra",
    "K10bsu019_u:684": " sa rājā balirasurendro baddhaḥ /",
    "K10bsu019_u:685": " sa tasyaiva sakāśamupasaṃkrāntaḥ /",
    "K10bsu019_u:686": " upasaṃkramya ca rājño balerasurendrasya dūrataścakṣurdarśanaṃ yāti sma suvarṇabimbamiva raśmibhiḥ pramuñcamānairnānāvarṇaiḥ //",
    "K10bsu019_u:687": " iti kāñcanamayabhūmyādyupasthānaṃ nāma daśamaṃ prakaraṇam //",
    "K10bsu019_u:688": " START Kvyu 1,11:",
    "K10bsu019_u:689": " balisamāśvāsanamekādaśamaṃ prakaraṇam /",
    "K10bsu019_u:690": " atha sa rājā balirasurendro 'valokiteśvaraṃ bodhisattvaṃ mahāsattvaṃ dūrata evāgacchantaṃ paśyati sma /",
    "K10bsu019_u:691": " dṛṣṭvā ca sāntaḥpuraparivāraiḥ sārdhamanekairasuraśatasahasraiḥ kubjavāmanakādibhiḥ",
    "K10bsu019_u:692": " sahasraparivārairgatvā avalokiteśvarasya bodhisattvasya mahāsattvasya pādayornipatyedamudānayati sma -",
    "K10bsu019_u:693": " (Vaidya 271)",
    "K10bsu019_u:694": " adya me saphalaṃ janma jīvitaṃ puṇyameva ca /",
    "K10bsu019_u:695": " adya me hīdṛśaṃ caiva paripūrṇaṃ manoratham // Kvyu_1,11.1 //",
    "K10bsu019_u:696": " adya me āśayaḥ pūrṇaḥ pariśuddhaśca duḥkhataḥ /",
    "K10bsu019_u:697": " yanmayā darśane samyag dṛṣṭvā lokaikabāndhavaḥ // Kvyu_1,11.2 //",
    "K10bsu019_u:698": " tadā me sarvasaukhyaṃ ca kāme saṃtiṣṭhate punaḥ /",
    "K10bsu019_u:699": " saukhyā bhavanti te sattvā sarvaduḥkhavivarjitāḥ // Kvyu_1,11.3 //",
    "K10bsu019_u:700": " saṃsārabandhanānmuktāstiṣṭhanti sukhamodakāḥ /",
    "K10bsu019_u:701": " mamāpi darśanenaiva sarve sphuṭitabandhanāḥ /",
    "K10bsu019_u:702": " dūrāddūrataraṃ yānti garūḍasyeva pannagāḥ // Kvyu_1,11.4 //",
    "K10bsu019_u:703": " atha sa rājā balistasya bhagavato 'valokiteśvarasya pādayoḥ praṇipatya ratnapīṭhakaṃ dattvā daśanakhāñjaliṃ kṛtvaivamāha -",
    "K10bsu019_u:704": " api ca / bhagavan,",
    "K10bsu019_u:705": " niṣīdasva asminnāsane,",
    "K10bsu019_u:706": " anugrahaṃ kuru,",
    "K10bsu019_u:707": " pāparatānāṃ jātyandhabhūtānāṃ paradāragamanaprasaktānāṃ prāṇātipātodyuktānāṃ paraprāṇāhiṃsakānāṃ jarāmaraṇabhayabhītānāmudvignamānasānāṃ saṃsāraduṣṭavārtānāṃ trātā bhava /",
    "K10bsu019_u:708": " anāthānāṃ mātāpitṛbhūto bhava /",
    "K10bsu019_u:709": " duṣṭadāruṇacaṇḍabhūtānāṃ bhagavan trātā bhava /",
    "K10bsu019_u:710": " paramadāruṇaduṣṭapraśamako bhava /",
    "K10bsu019_u:711": " eṣāmasmākaṃ bandhanabaddhānāṃ tava darśanena sarvabandhanādayaḥ parimuktāḥ,",
    "K10bsu019_u:712": " sphuṭitāḥ dūrāddūrataraṃ palāyanti /",
    "K10bsu019_u:713": " tvaddarśanamātreṇa yāni tāni rājñaścakravartinaśca śubhakarmajātāni cakravartisukhāni mama saṃvidyante,",
    "K10bsu019_u:714": " tatsa bhagavan tādṛśaṃ dharmamārgamupadarśaya,",
    "K10bsu019_u:715": " yenaivaṃ punareva bandhanaduḥkhaṃ na pratyanubhavema /",
    "K10bsu019_u:716": " na ca punarimāni yāni sarvabandhanāni cakṣuṣu ābhāsamāgaccheyuḥ //",
    "K10bsu019_u:717": " atha āryāvalokiteśvaro bodhisattvo mahāsattvo rājānaṃ balimasurendramevamāha - ye mahārāja sattvānāmantike avihiṃsācittamutpādayanti,",
    "K10bsu019_u:718": " tathāgataśāsane piṇḍapātramanuprayacchanti,",
    "K10bsu019_u:719": " kāropakāraṃ bahutaraṃ kurvanti,",
    "K10bsu019_u:720": " na ca teṣāṃ kecitsattvāḥ svapnenāpi pīḍayanti /",
    "K10bsu019_u:721": " amuṃ ca kāraṇḍavyūhaṃ mahāyānasūtraratnarājaṃ likhanti,",
    "K10bsu019_u:722": " likhāpayanti,",
    "K10bsu019_u:723": " antato nāmadheyamapi,",
    "K10bsu019_u:724": " asmāddharmaparyāyaṃ śṛṇvanti,",
    "K10bsu019_u:725": " asya bodhisattvasyaikamapi piṇḍapātramanuprayacchanti,",
    "K10bsu019_u:726": " teṣāṃ ca dharmabhāṇakānāmasya dharmaparyāyasya dhārakānāṃ vācakānāṃ lekhakānāṃ saṃśrāvakāṇām,",
    "K10bsu019_u:727": " asya ca tathāgatasya dharmaparyāyamuddiśya ekadivasamapi purobhaktamapi piṇḍapātramanupradāsyati,",
    "K10bsu019_u:728": " te sarve cakravartirājyalābhino bhaviṣyanti /",
    "K10bsu019_u:729": " na ca kadācitkṣutpipāsāduḥkhaṃ pratyanubhaviṣyanti /",
    "K10bsu019_u:730": " na ca kadācinnarakabandhanaduḥkhaṃ pratyanubhaviṣyanti /",
    "K10bsu019_u:731": " na ca priyaviprayogaduḥkham /",
    "K10bsu019_u:732": " api ca sarvaduḥkhebhyo vimucyante /",
    "K10bsu019_u:733": " sukhāvatīlokadhātumanugamiṣyanti,",
    "K10bsu019_u:734": " tasya ca bhagavato 'mitābhasya tathāgatasya purataḥ saṃmukhaṃ dharmaṃ śrutvā vyākaraṇamanuprāpsyanti /",
    "K10bsu019_u:735": " api ca mahārāja /",
    "K10bsu019_u:736": " śrūyatāṃ dānaphalam /",
    "K10bsu019_u:737": " tadyathāpi nāma kulaputra ye tathāgatasyārhataḥ samyaksaṃbuddhasya tiṣṭhataḥ parinirvṛtasya vā piṇḍapātramanuprayacchanti,",
    "K10bsu019_u:738": " teṣāmidaṃ puṇyaskandhaṃ pravakṣyāmi /",
    "K10bsu019_u:739": " tadyathāpi nāma kulaputra (Vaidya 272)",
    "K10bsu019_u:740": " dvādaśagaṅgānadīvālukopamā mama sadṛśā bodhisattvā mahāsattvā bhaveyuḥ,",
    "K10bsu019_u:741": " te caikasthāne dhārayeyurdivyakalpatatpuṇyapramāṇamudgrahītuṃ sarvasukhopadhānena samupatiṣṭhamānāḥ,",
    "K10bsu019_u:742": " te 'pi sarve samagrībhūtā na śakyante ekasya piṇḍaprātrapradānasya kuśalamūlasaṃbhārasya puṇyaskandhaṃ gaṇayitum /",
    "K10bsu019_u:743": " prāgevāhamekākī asminnasurabhavane viharāmi /",
    "K10bsu019_u:744": " tadyathāpi nāma kulaputra śakyate mayā paramāṇurajasāṃ pramāṇamudgrahītum /",
    "K10bsu019_u:745": " na tu kulaputra śakyaṃ mayā piṇḍapātrasya puṇyaskandhaṃ gaṇayitum /",
    "K10bsu019_u:746": " tadyathāpi nama kulaputra caturṣu mahādvīpeṣu strīpuruṣadārakadārikādayaste sarve kṛṣikarmānte udyuktā bhaveyuḥ /",
    "K10bsu019_u:747": " te caturmahādvīpeṣu nānyaṃ kṛṣiṃ kārayeyuḥ /",
    "K10bsu019_u:748": " kālena kālaṃ nāgarājāno varṣadhārāmanuprayacchanti /",
    "K10bsu019_u:749": " te ca sarṣapān niṣpādyante /",
    "K10bsu019_u:750": " taccaikadvīpakhalaṃ kuryāt /",
    "K10bsu019_u:751": " sarve te strīpuruṣadārakadārikādayaḥ śakaṭairbhārairmuṭaiḥ pīṭhakairuṣṭrairgobhirgardabhaiḥ sarve te mardayitvā tasmin mahākhalake mahāntaṃ rāśiṃ kuryāt /",
    "K10bsu019_u:752": " gobhirgardabhādibhirmardayitvā mahāntaṃ rāśiṃ niṣpādayitvā /",
    "K10bsu019_u:753": " tacchakyaṃ kulaputra ekamekaṃ phalaṃ gaṇayitum /",
    "K10bsu019_u:754": " na tu kulaputra śakyate piṇḍapātrasya puṇyaskandhaṃ gaṇayitum /",
    "K10bsu019_u:755": " tadyathāpi nāma kulaputra sumeruḥ parvatarājaḥ caturaśītiyojanasahasrāṇi adhastādupagataḥ ūrdhveṇa caturaśītiyojanasahasrāṇyucchrayeṇa ca /",
    "K10bsu019_u:756": " sa kulaputra bhūrjarāśirbhavet /",
    "K10bsu019_u:757": " mahāsamudro melandukaparimaṇḍalaṃ bhavet /",
    "K10bsu019_u:758": " ye caturdvīpanivāsinaḥ puruṣadārakadārikāste ca sarve lekhakā bhaveyuḥ /",
    "K10bsu019_u:759": " tacca sumeruparvatarājāntaparyantaṃ likhitaṃ bhavet /",
    "K10bsu019_u:760": " tacca kulaputra śakyaṃ mayaikaikākṣaraṃ gaṇayitum /",
    "K10bsu019_u:761": " na tu kulaputra śakyate piṇḍapātrasya puṇyaskandhaṃ gaṇayitum /",
    "K10bsu019_u:762": " tadyathāpi nāma kulaputra lekhakāḥ sarve te daśabhūmipratiṣṭhitā bodhisattvā bhaveyuḥ paryāpannāḥ /",
    "K10bsu019_u:763": " yacca teṣāṃ daśabhūmipratiṣṭhitānāṃ bodhisattvānāṃ mahāsattvānāṃ puṇyaskandhaṃ tamekasya piṇḍapātrasya puṇyaskandhaṃ gaṇayitum /",
    "K10bsu019_u:764": " tadyathāpi nāma kulaputra gaṅgāyā nadyā vālukāsamudrasya ca śakyaṃ mayā ekaikaṃ vālukāṃ gaṇayitum,",
    "K10bsu019_u:765": " na tu kulaputra śakyate mayā piṇḍapātrasya puṇyaskandhaṃ gaṇayitum /",
    "K10bsu019_u:766": " tadyathāpi nāma kulaputra śakyate mayā sarvamaturāsrāṃ(?)",
    "K10bsu019_u:767": " pramāṇamudgrahītum /",
    "K10bsu019_u:768": " na śakyaṃ mayā kulaputra piṇḍapātrasya puṇyaskandhaṃ gaṇayitum //",
    "K10bsu019_u:769": " atha balisurendraḥ idaṃ ca tasya bhagavato 'valokiteśvarasyāntikātpiṇḍapātrakuśalabhūtasya",
    "K10bsu019_u:770": " sukṣetrāvarūḍhabījapātrabhūtasya nirdeśyamānasya tatsarvamanumodya sāśrudurdinavadano",
    "K10bsu019_u:771": " gadgadakaṇṭhaḥ bāṣpaparipūrṇa ucchvasan avalokiteśvaraṃ bodhisattvaṃ mahāsattvametadavocat",
    "K10bsu019_u:772": " - kīdṛśaṃ mayā bhagavan balinā karma kṛtaṃ dānaṃ dattam,",
    "K10bsu019_u:773": " yenehaiva janmani bandhanamanuprāptam?",
    "K10bsu019_u:774": " sāntaḥ - puraparivāreṇa kukṣetre mayā dānaṃ dattam /",
    "K10bsu019_u:775": " tasyaiva tatkarmaṇaḥ phalamanubhavāmi /",
    "K10bsu019_u:776": " athavā sarvajñakṣetre bhasmamuṣṭimupakṣiptamapi amṛtaṃ pariniṣpadyate /",
    "K10bsu019_u:777": " mayājñānena yajñāṃ yajitam /",
    "K10bsu019_u:778": " yadā mayā ca bhagavan tairthikadṛṣṭiparyāpannena mānagrastamānasena ca yajñaṃ yajatā mahādānasamucchrayaṃ kartumārabdham,",
    "K10bsu019_u:779": " tadā me tatra yajñe vāmanakarūpeṇa yācanako hiṃsraḥ samāgataḥ /",
    "K10bsu019_u:780": " tasya me maulīkuṇḍalasragdāmāni ratnābharaṇāni hyaśvarathādīni muktvā ratnakavacāni marakatapralambitāni (Vaidya 273)",
    "K10bsu019_u:781": " cāmarapralambitāni muktāhārāṇi muktikājālapralambitāni muktikājālapraticchannāni muktikākalāpajālāṅgulīkāni sauvarṇaghaṇṭikārūpyanibaddhāni raṇaraṇāyamānāni, (anyāni ca)",
    "K10bsu019_u:782": " kapilāsahasrāṇi rūpyapādāni sauvarṇaśṛṅgāni muktājālapralambitāni muktikājālapraticchannāni arghapātrasamāyuktāni nānāvicitraghaṇṭāratnasamāyuktāni,",
    "K10bsu019_u:783": " tādṛkṣāṇi kapilāsahasrāṇi, (anyāni ca)",
    "K10bsu019_u:784": " kumārīṇāṃ śatasahasrāṇi paramayā gurvaruṇapuṣkalatayā samanvāgatānāṃ nānāvicitrāṇāṃ",
    "K10bsu019_u:785": " kanyālakṣaṇasamalaṃkṛtānāṃ paramarūpaśobhamānāmapsarasāmapi pratispardhinīnāṃ divyālaṃkāravibhūṣitānāṃ",
    "K10bsu019_u:786": " maulīkuṇḍalasragdāmaparikṣepikāṇāṃ keyūrakaṭakanūpurakaṭimekhalāhastottaryā karṇapṛṣṭhottaryā",
    "K10bsu019_u:787": " hastāṅgulīyasamāyuktānāṃ sarasarāyamāṇamālāsamāyuktānāṃ nānāraṅgoparaktavastraprāvṛtānām, (anyāni)",
    "K10bsu019_u:788": " ratnapīṭhaśatasahasrāṇyanekāni suvarṇarāśirūpyarāśīni ratnarāśīni sthāpitāni /",
    "K10bsu019_u:789": " anekāni ca vastrābharaṇāni sthāpitāni /",
    "K10bsu019_u:790": " anekāni ca gokulaśatāni sagopālasamāyuktāni sajjīkṛtāni /",
    "K10bsu019_u:791": " anekānyannapānaśatānāṃ sthāpitāni /",
    "K10bsu019_u:792": " divyarasarasāgropetānyāhārāṇi sajjīkṛtāṇi /",
    "K10bsu019_u:793": " anekāni suvarṇarūpyamayāni daṇḍāni ratnasaṃyuktāni satataṃ vyavasthāpitāni /",
    "K10bsu019_u:794": " anekāni suvarṇarūpyamayāni saṃhāsanāni ratnasaṃyuktāni ca /",
    "K10bsu019_u:795": " divyāni cāmaradaṇḍāni dhatrāṇyupānahāni ratnapariveṣṭitāni /",
    "K10bsu019_u:796": " anekāni suvarṇamayāni rūpyamayāni maulikuṇḍalasragdāmasahasrāṇi ratnopacitāni /",
    "K10bsu019_u:797": " tasmin sa mayā rājñā śatasahasrān saṃnipatitān brāhmaṇaśatasahasraṃ saṃnipatitam /",
    "K10bsu019_u:798": " anekāni kṣatriyaśatasahasrāṇi saṃnipatitāni /",
    "K10bsu019_u:799": " tadāhaṃ bhagavan evaṃ sthānasthitānāṃ yathāsaṃnipatitānāṃ dṛṣṭvā vismayamāpannaḥ /",
    "K10bsu019_u:800": " trīṇi vārāṇi ekacchatrāṃ pṛthivīṃ kṛtavān /",
    "K10bsu019_u:801": " tatra mayā pātrabhūteṣvidaṃ dānaṃ dātumārabdham /",
    "K10bsu019_u:802": " etatpaurvikaṃ pāpaṃ pratideśayāmi - kṣātriyabhāryāṇāṃ gurviṇīnāṃ yāvaddhṛdayaṃ sphuṭayitvā kumārakumārikā jīvitādvayaparopitāḥ /",
    "K10bsu019_u:803": " tataste ca mahākṣatriyāḥ sarve mayā haḍanigaḍabandhanairbaddhāḥ /",
    "K10bsu019_u:804": " nītvā tāmraguhāyāmanekāni kṣatriyaśatasahasrāṇi pañcabandhanabaddhāni kṛtvā sthāpitāni pañcapāṇḍavaprabhṛtīni /",
    "K10bsu019_u:805": " tasyāmeva yakṣaguhāyāmupayamāni kīlakāni śṛṅkhalāsamāyuktāni teṣāṃ kṣatriyāṇāṃ hastapādāni baddhvā sthāpitāni /",
    "K10bsu019_u:806": " tadā me sarvadvārāṇi jṛmbhīkṛtāni /",
    "K10bsu019_u:807": " prathamaṃ dvāraṃ kāṣṭhamayam,",
    "K10bsu019_u:808": " dvitīyaṃ dvāraṃ khadiramayam,",
    "K10bsu019_u:809": " tṛtīyaṃ dvāramayomayam,",
    "K10bsu019_u:810": " caturthaṃ dvāraṃ tāmramayam,",
    "K10bsu019_u:811": " pañcamaṃ dvāraṃ rūpyamayam,",
    "K10bsu019_u:812": " ṣaṣṭhaṃ dvāraṃ suvarṇamayam,",
    "K10bsu019_u:813": " saptamaṃ dvāraṃ ratnamayam /",
    "K10bsu019_u:814": " etāni sapta dvārāṇi /",
    "K10bsu019_u:815": " ekaikadvāre pañca pañca śatāni kapāṭāni yantrasamāyuktāni /",
    "K10bsu019_u:816": " tasmin suvarṇamaye dvāre saptaparvatānyuparyupari sthāpitāni /",
    "K10bsu019_u:817": " ekaikasmin dvāre ekaikaparvatāni uparyupari sthāpitāni /",
    "K10bsu019_u:818": " tato 'haṃ paścāddaśarathaputramanveṣayāmi /",
    "K10bsu019_u:819": " kvaciddivase makṣikārūpeṇa,",
    "K10bsu019_u:820": " kvaciddivase bhramararūpeṇa,",
    "K10bsu019_u:821": " kvaciddivase varāharūpeṇa,",
    "K10bsu019_u:822": " kvaciddivase mānuṣarūpeṇa /",
    "K10bsu019_u:823": " rūpaṃ kṛtvā dine dine mṛgapakṣyādinā nānājanturūpeṇa /",
    "K10bsu019_u:824": " na ca saṃmukhaṃ taṃ samanupaśyāmi /",
    "K10bsu019_u:825": " tadā me 'nuvicintayitvā yajñaḥ prārabdhaḥ //",
    "K10bsu019_u:826": " tadātra me daśarathaputreṇāvatāraprekṣiṇā gatvā tena dvārasthāpitāḥ sapta parvatā utpāṭitāḥ /",
    "K10bsu019_u:827": " utpāṭayitvā laghunīvānyapradeśe chorayitvā uccaiḥśabdena teṣāṃ kṣatriyāṇāmārocayati (Vaidya 274)",
    "K10bsu019_u:828": " sma yudhiṣṭhiranakulasahadevabhīmasenārjunakauravādibhiḥ /",
    "K10bsu019_u:829": " anye rājānaḥ śabdamanuśrutaṃ śrutvā samāśvāsya svasthakāyā vyavasthitāḥ /",
    "K10bsu019_u:830": " sa ca tānevamāha - jīvanto yuṣmākamathavā mṛtāḥ?",
    "K10bsu019_u:831": " te kathayanti - jīvāmo bhagavan /",
    "K10bsu019_u:832": " tena mahāvīryeṇa puruṣeṇa sarvāṇi tāni dvārāṇi bhagnāni /",
    "K10bsu019_u:833": " yāvattāmraguhāyāṃ paśyati,",
    "K10bsu019_u:834": " sarve te rājāno bandhanabaddhāḥ /",
    "K10bsu019_u:835": " dṛṣṭvā ca nārāyaṇaṃ sarve te parasparaṃ vicintayanti - atha balirasurendro mṛtaḥ kālagataḥ?",
    "K10bsu019_u:836": " athavā punarapi maraṇakālo 'smākaṃ bhūtaḥ?",
    "K10bsu019_u:837": " atha te kathayanti - varamasmākaṃ saṃgrāmabhūmīmaraṇaṃ na tu bandhanabaddhānāṃ maraṇam /",
    "K10bsu019_u:838": " yadā bandhanabaddhāḥ kālaṃ kuryāma,",
    "K10bsu019_u:839": " tadā kṣatriyadharmamasmākaṃ vinaśyati /",
    "K10bsu019_u:840": " yadā saṃgrāmabhūmau kālaṃ kuryāma,",
    "K10bsu019_u:841": " tadā svargopagā vayaṃ bhavema //",
    "K10bsu019_u:842": " atha te rājānaḥ sarve svakaṃ svakaṃ gṛhaṃ gatāḥ /",
    "K10bsu019_u:843": " tadā rathayogyānyaśvāni svakasvakāni sajjīkṛtāni /",
    "K10bsu019_u:844": " yadā te rathaṃ sajjīkurvanti mahārhāṇi śastrāṇi,",
    "K10bsu019_u:845": " tadā daśarathaputreṇa vāmanakarūpamabhinirmāya mṛgājinenottarya veṇudaṇḍamupagṛhya pīṭhikāmupagṛhya saṃprasthito matsakāśam /",
    "K10bsu019_u:846": " dvāramāgataḥ /",
    "K10bsu019_u:847": " dvārapālairanubaddhaḥ - mā praviśa vāmanaka brāhmaṇa iti /",
    "K10bsu019_u:848": " sa kathayati - dūrādevāhamāgataḥ /",
    "K10bsu019_u:849": " atha sa dvārapālastametadavocat - brāhmaṇa /",
    "K10bsu019_u:850": " katamasyā bhūmestvamāgataḥ?",
    "K10bsu019_u:851": " sa tamāhacandradvīpādrājarṣirahamāgataḥ /",
    "K10bsu019_u:852": " atha sa dvārapālapuruṣo gatvā balimārocayati - deva,",
    "K10bsu019_u:853": " āgataste vāmanako brāhmaṇaḥ /",
    "K10bsu019_u:854": " atha sa balistametadavocat - kīdṛśaṃ vastu yācate?",
    "K10bsu019_u:855": " atha sa dvārapālastametadavocat - deva na tamanujānāmi /",
    "K10bsu019_u:856": " atha sa balistametadavocat - gacchantu bhavantaḥ,",
    "K10bsu019_u:857": " ānīyatāṃ brāhmaṇaḥ /",
    "K10bsu019_u:858": " sa tairdvārapālapuruṣairāhūyoktaḥ - praviśa mahābrāhmaṇa /",
    "K10bsu019_u:859": " sa praviṣṭaḥ,",
    "K10bsu019_u:860": " ratnapīṭhamanupradattam /",
    "K10bsu019_u:861": " śukrastatraiva vyavasthitaḥ /",
    "K10bsu019_u:862": " sa ca tasyopādhyāya iti khyāyate /",
    "K10bsu019_u:863": " sa taṃ balimetadavocat - eṣa kālapuruṣo 'vapraviṣṭaḥ,",
    "K10bsu019_u:864": " avaśyaṃ te vighāto bhaviṣyati /",
    "K10bsu019_u:865": " balistametadavocat - kathaṃ jānāsi bhagavan?",
    "K10bsu019_u:866": " śukra uvāca - jānāmyahaṃ tasya nimittāni cihnāni ca dṛṣṭvā /",
    "K10bsu019_u:867": " balirāha - kimupāyaṃ vayaṃ kuryāmaḥ?",
    "K10bsu019_u:868": " atha nārāyaṇena vicintya avaśyaṃ dānasya vipratisāraṃ bhaviṣyati /",
    "K10bsu019_u:869": " tena me sarasvatī mukhe nyastā,",
    "K10bsu019_u:870": " tadā sa kathayati - āgaccha brāhmaṇa /",
    "K10bsu019_u:871": " kīdṛśamabhiprāyo bhavataḥ?",
    "K10bsu019_u:872": " sa praviśyaitadavocat - dvipadabhūmī yācayāmi /",
    "K10bsu019_u:873": " baliruvāca - yadi tvaṃ brāhmaṇa dvipadaṃ yācase,",
    "K10bsu019_u:874": " mayā trīṇi padāni te 'nupradattāni /",
    "K10bsu019_u:875": " sa pratigrahaṃ tasyopagṛhya svastimupavadyānugṛhītaṃ tena tilapānīyasuvarṇasahitam /",
    "K10bsu019_u:876": " tatastena vāmanakarūpamantardhāpitam /",
    "K10bsu019_u:877": " atha śukro balimetadavocat - rājan kathitaṃ mayā kālapuruṣa eṣa praviṣṭaḥ /",
    "K10bsu019_u:878": " na ca tvayā pramāṇaṃ kṛtaṃ vacanam /",
    "K10bsu019_u:879": " tasyaitat karmaphalamanubhava /",
    "K10bsu019_u:880": " tenātmānaṃ mahāpramāṇīkṛtam /",
    "K10bsu019_u:881": " tasya candrādityau skandhau vyavasthitau /",
    "K10bsu019_u:882": " gṛhītvāsau nigaḍacakradhanustomarabhiṇḍipālāsannahya (?) //",
    "K10bsu019_u:883": " atha balirasurendro 'dhomukhaṃ prapatitaḥ smṛtibhraṣṭaḥ tharatharāyamānaḥ sthitaḥ /",
    "K10bsu019_u:884": " kiṃ kṛtya(?) svahastena mayā viṣaṃ bhakṣitam /",
    "K10bsu019_u:885": " dvipadāni paripūritāni /",
    "K10bsu019_u:886": " tṛtīyaṃ padaṃ na saṃvidyate /",
    "K10bsu019_u:887": " tadā sa kathayati - tṛtīyasya padaṃ na saṃvidyate /",
    "K10bsu019_u:888": " yanmama pratigrahaṃ yācitam,",
    "K10bsu019_u:889": " kīdṛśaṃ pāpaṃ karomyaham?",
    "K10bsu019_u:890": " atha nārāyaṇastametadavocat - yatrāhaṃ sthāpayāmi tatra tvayā sthātavyam /",
    "K10bsu019_u:891": " (Vaidya 275) atha sa balirasurendrastametadavocat - yādṛśaṃ tvayājñaptaṃ tādṛśaṃ karomyaham /",
    "K10bsu019_u:892": " satyaṃ kuruṣe?",
    "K10bsu019_u:893": " sa kathayati - satyaṃ satyaṃ karomyaham /",
    "K10bsu019_u:894": " tena satyapāśairbaddhaḥ /",
    "K10bsu019_u:895": " sā ca yajñabhūmirvināśitā /",
    "K10bsu019_u:896": " tāni ca bhāṇḍānyucchiṣṭīkṛtāni /",
    "K10bsu019_u:897": " tā api ca kumārikāḥ pāṇḍavaiḥ kauravairvidhvaṃsitāḥ /",
    "K10bsu019_u:898": " tāni ca suvarṇamayāni siṃhāsanāni divyāni cchatrāṇyupānahāni ratnapariveṣṭitāni ca",
    "K10bsu019_u:899": " vastrābharaṇāni ca suvarṇaghaṇṭāni suvarṇakaṭakāni ratnakhacitāni kapilāni kauravapāṇḍavairvidhvaṃsitāni /",
    "K10bsu019_u:900": " sā ca yajñabhūmirvināśitā //",
    "K10bsu019_u:901": " atha sa balirasurendro yajñabhūmerniṣkrāntaḥ śarīracintāmāpede - dātā balirudārayajñamupāsya /",
    "K10bsu019_u:902": " kāladānasya dattasya bandhanameva labdham /",
    "K10bsu019_u:903": " namo 'stu devāya /",
    "K10bsu019_u:904": " yathaiva kartā sartā sa nītvā pātālamupasthāpitaḥ sāntaḥpuraparivāraḥ /",
    "K10bsu019_u:905": " ākhyātaṃ hi mayā bhagavan - bhūtapūrvaṃ kurukṣetre mayā dānaṃ dattaṃ tasyaitatkarmaphalamanubhavāmi /",
    "K10bsu019_u:906": " tathā trātā bhavāhi me bhagavannātha,",
    "K10bsu019_u:907": " na bhūyo duḥkhamāpnuyām //",
    "K10bsu019_u:908": " atha balistaṃ bhagavantamāryāvalokiteśvaraṃ bodhisattvaṃ mahāsattvaṃ stotraviśeṣaiḥ stotumārabdhaḥ - trāṇaṃ bhavāhi śubhapadmahasta /",
    "K10bsu019_u:909": " padmaśriyālaṃkṛtaśuddhakāya /",
    "K10bsu019_u:910": " amitābhamūrte śirasā namāmi /",
    "K10bsu019_u:911": " jaṭārdhamadhye cintāmaṇimukuṭadharāya /",
    "K10bsu019_u:912": " śubhapadmahastāya /",
    "K10bsu019_u:913": " padmaśriyā samalaṃkṛtāya /",
    "K10bsu019_u:914": " jaṭāmukuṭadharāya /",
    "K10bsu019_u:915": " sarvajñavaśīkṛtāya /",
    "K10bsu019_u:916": " bahusattvāśvāsanakarāya /",
    "K10bsu019_u:917": " hīnadīnānukampāya /",
    "K10bsu019_u:918": " dīvākaravararocanakarāya /",
    "K10bsu019_u:919": " pṛthivīvararocanakarāya /",
    "K10bsu019_u:920": " bhaiṣajyarājottamāya /",
    "K10bsu019_u:921": " suśuddhasattvāya /",
    "K10bsu019_u:922": " paramayogamanuprāptāya /",
    "K10bsu019_u:923": " mokṣapravarāya mokṣapriyāya /",
    "K10bsu019_u:924": " cintāmaṇivatsadṛśāya /",
    "K10bsu019_u:925": " dharmagañjaparipālanakarāya /",
    "K10bsu019_u:926": " ṣaṭpāramitānirdeśanakarāya /",
    "K10bsu019_u:927": " sucetanakarāya /",
    "K10bsu019_u:928": " idaṃ stotraṃ mayā kṛtamavalokiteśvarasya /",
    "K10bsu019_u:929": " sukhitāste sattvā ye tava nāmadheyamanusmaranti /",
    "K10bsu019_u:930": " mucyante te kārasūtrai rauravopapanneṣu avīcyupapanneṣu pretanagaropapanneṣu ye tava nāmadheyamanusmaranti /",
    "K10bsu019_u:931": " mucyante ta bahavaḥ pāpaduḥkhāt /",
    "K10bsu019_u:932": " sucetanāste sattvā ye tava nāmadheyamanusmaranti /",
    "K10bsu019_u:933": " gacchanti te sukhāvatīlokadhātum /",
    "K10bsu019_u:934": " amitābhasya tathāgatasya dharmamanusmaranti śṛṇvanti //",
    "K10bsu019_u:935": " atha āryāvalokiteśvaro balerindrasya vyākaraṇamanuprayacchati sma - bhaviṣyasi tvamasurendra",
    "K10bsu019_u:936": " śrīrnāma tathāgato 'rhan samyaksaṃbuddho vidyācaraṇasaṃpannaḥ sugato lokavidanuttaraḥ",
    "K10bsu019_u:937": " puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
    "K10bsu019_u:938": " sarve te 'surā vaineyā bhaviṣyanti /",
    "K10bsu019_u:939": " tatra tava buddhakṣetre na rāgaśabdo na dveṣaśabdo na mohaśabdo bhaviṣyati /",
    "K10bsu019_u:940": " ṣaḍakṣarī mahāvidyā labdhalābhā bhaviṣyati /",
    "K10bsu019_u:941": " tena tasya dharmadakṣiṇā upanāmitā /",
    "K10bsu019_u:942": " śatasahasramūlyaṃ muktāhāramupanāmitaṃ maulīkuṇḍalaṃ ca nānāratnasamuccitamupanāmitaṃ ca //",
    "K10bsu019_u:943": " atha āryāvalokiteśvaro dharmadeśanāṃ kartumārabdhaḥ - śṛṇu mahārāja /",
    "K10bsu019_u:944": " nitye dhruve śāśvate mānuṣyake ye cintayanti satataparigrahaṃ mahābhogānyanuvicintayanti dāsīdāsakarmakarapauruṣeyān,",
    "K10bsu019_u:945": " yāni ca mahārhāṇi vastraśayyāsanāni,",
    "K10bsu019_u:946": " ye ca mahārhā nidhānadhanadhānadhanadhānyakoṣakoṣṭhāgārāḥ,",
    "K10bsu019_u:947": " ajñānāste sattvā ye putradāradārikāmanuvicintayanti bhāryāṃ mātāpitarau /",
    "K10bsu019_u:948": " (Vaidya 276) ebhirvastubhirye saktāste svapnopamā eva dṛśyante /",
    "K10bsu019_u:949": " maraṇakālasamaye na kaścitteṣāṃ trātā bhavati /",
    "K10bsu019_u:950": " yadā prāṇoddharaṇaṃ bhavati,",
    "K10bsu019_u:951": " tadā jambudvīpaṃ viparītaṃ paśyati /",
    "K10bsu019_u:952": " atha mahatīṃ vaitaraṇīṃ pūyaśoṇitaparipūrṇāṃ paśyanti /",
    "K10bsu019_u:953": " ye ca mahārhā vṛkṣāstān pradīptān saprajvalitānekajvālībhūtān paśyanti /",
    "K10bsu019_u:954": " dṛṣṭvā ca samāpadyante /",
    "K10bsu019_u:955": " tato yamapālapuruṣaiḥ kālapāśairbaddhvā nīyante /",
    "K10bsu019_u:956": " tvaritaṃ tvaritaṃ kṣuradhāropacite mahāpathe pādā viśīryante /",
    "K10bsu019_u:957": " utkṣipte pāde ye 'nyāḥ pādāḥ prādurbhavanti,",
    "K10bsu019_u:958": " anekaiḥ kākagṛdhraśvānādibhirbhakṣyante /",
    "K10bsu019_u:959": " mahatīṃ nārakīyāṃ vedanāṃ pratyanubhavanti /",
    "K10bsu019_u:960": " tataḥ kṣuradhāropacitānmahāpathādavatīrya yatra ṣoḍaśāṅgulipramāṇāni kaṇṭakāni tatrānīyate,",
    "K10bsu019_u:961": " tata ekaikapāde pañca pañcaśatāni kaṇṭakāni praviśanti /",
    "K10bsu019_u:962": " sa cākrandanti - viṣayapāparatena sattvena karma kṛtam //",
    "K10bsu019_u:963": " atha te yamapālapuruṣā evamāhuḥ - mārṣāḥ,",
    "K10bsu019_u:964": " na tvayā tathāgatasya piṇḍapātraṃ niryātitam /",
    "K10bsu019_u:965": " na ca tvayā dharmagaṇḍīmākoṭyamānā śrutā /",
    "K10bsu019_u:966": " na buddhanāma gṛhītam /",
    "K10bsu019_u:967": " na ca tvayā kvaciddānāni dīyamānāni dṛṣṭvānumoditāni /",
    "K10bsu019_u:968": " na ca tvayā kvacit pradeśe stūpabimbāni pradakṣiṇīkṛtāni /",
    "K10bsu019_u:969": " sa kathayati - aśrāddho 'bhūvaṃ pāparato buddhadharmasaṃghaparivarjitaḥ pāpamitraparigṛhītaḥ kalyāṇamitraparivarjitaśca /",
    "K10bsu019_u:970": " te kathayanti - tasyaitatkarmaphalamanubhavase /",
    "K10bsu019_u:971": " sa tairyamapālakairnīyate caitatkarmabhūmimupadarśayitum //",
    "K10bsu019_u:972": " athe te yamapuruṣā nītvā kālasūtre mahānarake kṣipanti /",
    "K10bsu019_u:973": " śikṣā caikaikaśaktiśataṃ kāye vidhyanti tadapi jīvati,",
    "K10bsu019_u:974": " dvitīyaṃ śaktiśataṃ kāye vidhyanti tadapi jīvati,",
    "K10bsu019_u:975": " tṛtīyaṃ śaktiśataṃ kāye vidhyanti tadapi jīvati /",
    "K10bsu019_u:976": " yadā kalaṃ na kurvanti tadāgnikhadāmadhye kṣipanti /",
    "K10bsu019_u:977": " tadapi kālaṃ na kurvanti /",
    "K10bsu019_u:978": " tataste taptāyoguḍāmukhe viṣkambhante dahyante /",
    "K10bsu019_u:979": " teṣāmīṣṭamapi dantāni viśīryante,",
    "K10bsu019_u:980": " tālūni visphuṭante,",
    "K10bsu019_u:981": " kaṇṭhamapi tālumapi hṛdayamapi yantravatkalā nigaḍāyamānā sarvaṃ taṃ kāyaṃ dahyante /",
    "K10bsu019_u:982": " evameva hā rājan na kaścit trātā bhaviṣyati paraloke /",
    "K10bsu019_u:983": " tasmāttarhi taṃ mahārāja yatnena puṇyaṃ kartavyam /",
    "K10bsu019_u:984": " evaṃ sānulomikīṃ dharmadeśanāṃ kṛtvā ca taṃ rājānaṃ balimasurendramevamāha - apramattena bhavitavyam,",
    "K10bsu019_u:985": " na punaḥ kadācitpramādacāriṇā bhavitavyam /",
    "K10bsu019_u:986": " evaṃ bahudoṣaduṣṭo 'yaṃ gṛhāvāsaḥ paramadāruṇanarakabhūmiprapātanaḥ /",
    "K10bsu019_u:987": " tasmāttarhi mahārāja apramattena bhavitavyaṃ pāpabhīruṇā /",
    "K10bsu019_u:988": " paralokaṃ darśitam /",
    "K10bsu019_u:989": " api ca mahārāja /",
    "K10bsu019_u:990": " mamāntikāddharmadeśanāṃ śṛṇvato niravaśeṣāṇi pāpaskandhāni na ca supariśuddhāni /",
    "K10bsu019_u:991": " sarvaduḥkhataragāḍhabandhanaiḥ parimuktaḥ /",
    "K10bsu019_u:992": " sukhāvatīlokadhātugamanāya tava panthānaṃ pariśuddham /",
    "K10bsu019_u:993": " tatra ca tava saptaratnamayaṃ padmāsanaṃ prādurbhūtaṃ bhaviṣyati /",
    "K10bsu019_u:994": " yatra ratnapadme niṣadya tasya bhagavato 'mitābhasya tathāgatasyārhataḥ samyaksaṃbuddhasyāntikāt",
    "K10bsu019_u:995": " imaṃ sarvaduḥkhapāpaskandhaṃ pāpaśamanaṃ sarvadurgatisādhanaṃ anantamaṇimahāpuṇyanirdeśaṃ",
    "K10bsu019_u:996": " kāraṇḍavyūhamahāyānaṃ sūtraratnarājaṃ tvaṃ śroṣyasi,",
    "K10bsu019_u:997": " śrutvā ca tatraiva vyākaraṇamanuprāpsyase anuttarāyāṃ samyaksaṃbodhau,",
    "K10bsu019_u:998": " tāvatsupariśuddhabodhicittālaṃkāraṃ nāma bodhisattvajanma pratilapsyase /",
    "K10bsu019_u:999": " yāvadanuttarāṃ samyaksaṃbodhimabhisaṃbuddho bhaviṣyasi //",
    "K10bsu019_u:1000": " (Vaidya 277)",
    "K10bsu019_u:1001": " atha āryāvalokiteśvaro bodhisattvo mahāsattvastasya ca balerasurendrasya imaṃ sarvadurgatipariśodhanaṃ",
    "K10bsu019_u:1002": " bodhisattvālaṃkārakāraṇḍavyūhaṃ nāma dharmālokaṃ deśayitvā taṃ rājānaṃ balimasurendraṃ",
    "K10bsu019_u:1003": " samāśvāsya idamavocat - gamiṣyāmyaham /",
    "K10bsu019_u:1004": " asmin jetavane mahāvihāre 'dya mahāsaṃnipāto bhavati //",
    "K10bsu019_u:1005": " iti balisamāśvāsanaṃ nāmaikādaśaṃ prakaraṇam //",
    "K10bsu019_u:1006": " START Kvyu 1,12:",
    "K10bsu019_u:1007": " yakṣādisamāśvāsanaṃ dvādaśaṃ prakaraṇam /",
    "K10bsu019_u:1008": " tato 'valokiteśvareṇa bodhisattvena mahāsattvena raśmaya utsṛṣṭāḥ /",
    "K10bsu019_u:1009": " anekāni nānāvarṇāni nīlapītalohitāvadātāni māñjiṣṭhasphaṭikarajatavarṇāni /",
    "K10bsu019_u:1010": " gatvā ca viśvabhūvastathāgatasya purato vyavasthitāni /",
    "K10bsu019_u:1011": " tadā te devā nāgā yakṣā rākṣasā asurā garuḍāḥ kinnarā mahoragā manuṣyāḥ saṃnipatitāḥ /",
    "K10bsu019_u:1012": " anekāni bodhisattvaśatāni saṃnipatitāni //",
    "K10bsu019_u:1013": " atha teṣāṃ bodhisattvenāṃ madhye gaganagañjo nāma bodhisattva utthāyāsanādekāṃsamuttarāsaṅgaṃ",
    "K10bsu019_u:1014": " kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇamya",
    "K10bsu019_u:1015": " bhagavantametadavocat - kuto bhagavan raśmaya āgacchanti?",
    "K10bsu019_u:1016": " bhagavānāha - eṣa kulaputra avalokiteśvaro bodhisattvo mahāsattvo balerasurendrasya bhavane viharati,",
    "K10bsu019_u:1017": " tena tasmānniṣkrāmitvā amī raśmayaḥ pramuktāḥ /",
    "K10bsu019_u:1018": " tato 'mī raśmaya āgacchanti,",
    "K10bsu019_u:1019": " punastasyaiva sakāśaṃ gatāḥ //",
    "K10bsu019_u:1020": " atha gaganagañjo bodhisattvo mahāsattvo bhagavantametadavocat - kenopāyena paśyeyamahamavalokiteśvaraṃ bodhisattvaṃ mahāsattvam?",
    "K10bsu019_u:1021": " bhagavānāha - eṣa kulaputra ihaivāgacchatyavalokiteśvaraḥ /",
    "K10bsu019_u:1022": " yadā avalokiteśvaro bodhisattvo mahāsattvo balerasurendrasya bhavanānniṣkrāntaḥ,",
    "K10bsu019_u:1023": " tadā jetavane mahāvihāre divyāni puṣpavarṣāṇi patanti,",
    "K10bsu019_u:1024": " divyāni kalpavṛkṣaśatāni paramaśobhanīyāni,",
    "K10bsu019_u:1025": " ratnālaṃkāraśatasahasrāṇi pralambitāni,",
    "K10bsu019_u:1026": " muktāhāraśatasahasrāṇi pralambitāni,",
    "K10bsu019_u:1027": " kāśikavastrasaccīvarāṇi pralambitāni,",
    "K10bsu019_u:1028": " lohitadaṇḍāni suvarṇarūpyapatrāṇi anekāni puṣpavṛkṣaśatāni anekāni puṣkariṇīśatāni puṣpaparipūrṇāni paramaśobhanīyāni prādurbhūtāni //",
    "K10bsu019_u:1029": " atha gaganagañjo bodhisattvo mahāsattvo bhagavantametadavocat - nāgacchati bhagavannavalokiteśvaro bodhisattvo mahāsattvaḥ?",
    "K10bsu019_u:1030": " bhagavānāha - eṣa kulaputra tato balerasurendrasya bhavanānniṣkamya paramabhīṣaṇīyaṃ",
    "K10bsu019_u:1031": " tamondhakāraṃ nāma pṛthivīpradeśaṃ yakṣarākṣasānāṃ bhūmiṃ amanuṣyāvacaramapṛthivīpradeśaṃ tatra gacchati /",
    "K10bsu019_u:1032": " yatra kulaputra candrādityau na jñāyete,",
    "K10bsu019_u:1033": " tatra ca pṛthivīpradeśe varado nāma cintāmaṇiratnarājo 'sti /",
    "K10bsu019_u:1034": " sa ca tatrāvabhāsaṃ kurute /",
    "K10bsu019_u:1035": " anekāni yakṣarākṣasaśatasahasrāṇi tasmin dvīpe prativasanti /",
    "K10bsu019_u:1036": " yadāvalokiteśvaro bodhisattvo mahāsattvaḥ prativasati,",
    "K10bsu019_u:1037": " tadā darśanamātrātsarvayakṣarākṣasāḥ paramahṛṣṭatuṣṭāḥ pramuditahṛdayā bhavanti /",
    "K10bsu019_u:1038": " atha te 'valokiteśvarasya purastāddhāvanti,",
    "K10bsu019_u:1039": " nirdhāvanti,",
    "K10bsu019_u:1040": " dhāvitvā pādayoḥ praṇipatya saṃbhāṣayanti - mā tvaṃ bhagavan śrāntaklānto yastvaṃ cirakālena dṛṣṭaḥ,",
    "K10bsu019_u:1041": " yastvamasyāṃ tamondhakārāyāṃ bhumau viharasi /",
    "K10bsu019_u:1042": " (Vaidya 278) sa kathayati - anekāni kartavyāni me /",
    "K10bsu019_u:1043": " na ca mayaikasattvasyārthe ātmabhāvaḥ pariniṣpāditaḥ /",
    "K10bsu019_u:1044": " api tu sarvasattvānāmantike mayā mahākaruṇācittatotpādayitavyā //",
    "K10bsu019_u:1045": " atha te sarve yakṣarākṣasā divyasuvarṇaratnamayaṃ siṃhāsanaṃ prasamayanti tasyāvalokiteśvarasyārthe vicitraiḥ puṣpamayaiḥ saṃchāditam,",
    "K10bsu019_u:1046": " yatra ca bhagavānniṣadya dharmaṃ deśayati /",
    "K10bsu019_u:1047": " sa tairyakṣarākṣasairnītvā tatra divyasuvarṇaratnamaye siṃhāsane viśrāmitaḥ /",
    "K10bsu019_u:1048": " tataḥ avalokiteśvarasteṣāṃ yakṣarākṣasānāṃ dharma deśayati - śṛṇvattu bhavantaḥ /",
    "K10bsu019_u:1049": " āryakāraṇḍavyūhasya mahāyānasūtraratnarājasya catuṣpādikāmapi gāthāṃ ye śroṣyanti,",
    "K10bsu019_u:1050": " śrutvā ca dhārayiṣyanti paryavāpsyanti pravartayiṣyanti,",
    "K10bsu019_u:1051": " yoniśaṃ ca manasi kariṣyanti,",
    "K10bsu019_u:1052": " teṣāmidaṃ puṇyaskandhasaṃcodano bhaviṣyati /",
    "K10bsu019_u:1053": " tadyathāpi nāma kulaputrāḥ śakyaṃ mayā paramāṇurajasāṃ pramāṇamudgrahītum,",
    "K10bsu019_u:1054": " na tu kulaputrāḥ śakyaṃ mayā kāraṇḍavyūhasya mahāyānasūtraratnarājasya puṇyaskandhaṃ gaṇayitum /",
    "K10bsu019_u:1055": " tadyathāpi nāma kulaputrāḥ śakyaṃ mayā mahāsamudrasyaikamudakabinduṃ gaṇayitum,",
    "K10bsu019_u:1056": " na tu kulaputrāḥ śakyaṃ mayā kāraṇḍavyūhasya mahāyānasūtraratnarājasya catuṣpādikāyā api gāthāyāḥ puṇyaskandhaṃ gaṇayitum /",
    "K10bsu019_u:1057": " tadyathāpi nāma kulaputrāḥ dvādaśagaṅgānadīvālukopamāstathāgatā arhantaḥ samyaksaṃbuddhādvādaśakalpānekasthāne dhārayeyuḥ,",
    "K10bsu019_u:1058": " cīvarapiṇḍapātraśayanāsanaglānapratyayabhaiṣajyapariṣkāraiḥ puṣpadhūpagandhamālyavilepanacūrṇacīvaracchatradhvajaghaṇṭāpatākābhiḥ,",
    "K10bsu019_u:1059": " te 'pi tathāgatāḥ sarve sahitā bhūtvā kāraṇḍavyūhasya mahāyānasūtraratnarājasya catuṣpādikāyā api gāthāyāḥ puṇyaskandhaṃ gaṇayituṃ na śaknuvanti",
    "K10bsu019_u:1060": " prāgevāhamekākī tamondhakārabhūmau viharāmi //",
    "K10bsu019_u:1061": " tadyathāpi nāma kulaputrāścaturmahādvīpeṣvekaikadvīpapramāṇaṃ gṛhaṃ vihāraṃ vā kārayeddivyasuvarṇaratnamayam,",
    "K10bsu019_u:1062": " tatra gṛhe vihāre vā stūpasahasraṃ kuryāt,",
    "K10bsu019_u:1063": " teṣāṃ caikadine dhātvāvaropaṇaṃ kuryāt,",
    "K10bsu019_u:1064": " yacca teṣāṃ dhātvāvaropaṇeṣu pūjāyāṃ puṇyaskandham,",
    "K10bsu019_u:1065": " tato bahutaraṃ kāraṇḍavyūhasya mahāyānasūtraratnarājasya catuṣpādikāyā api gāthāyāḥ puṇyaskandham /",
    "K10bsu019_u:1066": " tadyathāpi nāma kulaputrāḥ pañca mahānadyo sahasranadīparivārā mahāsamudramupasaṃkrāmanti,",
    "K10bsu019_u:1067": " evameva kulaputrā asya kāraṇḍavyūhamahāyānasūtraratnarājasya catuṣpādikāmapi gāthāṃ śṛṇvatāṃ puṇyaughapravāhamupapravahati //",
    "K10bsu019_u:1068": " atha te yakṣarākṣasā avalokiteśvarametadavocan - ye sattvāḥ kāraṇḍavyūhaṃ mahāyānasūtraratnarājaṃ likhāpayiṣyanti,",
    "K10bsu019_u:1069": " teṣāṃ kidṛśaṃ puṇyaskandhaṃ bhavati?",
    "K10bsu019_u:1070": " sa āha - aprameyaṃ teṣāṃ kulaputrāḥ puṇyaskandhaṃ prabhavati /",
    "K10bsu019_u:1071": " ye kāraṇḍavyūhaṃ mahāyānasūtraratnarājaṃ likhāpayanti,",
    "K10bsu019_u:1072": " taiścaturaśītidharmaskandhasahasrāṇi likhāpiutāni bhavanti /",
    "K10bsu019_u:1073": " te rājāno bhavanti,",
    "K10bsu019_u:1074": " cakravartinaścaturdvīpeśvarā bhavanti /",
    "K10bsu019_u:1075": " te sahasraṃ putrāṇāṃ śūrāṇāṃ vīrāṇāṃ varāṅgarūpiṇāṃ parasainyapramardakānāṃ janayanti /",
    "K10bsu019_u:1076": " ye satataparigrahaṃ kāraṇḍavyūhasya mahāyānasūtraratnarājasya nāmamanusmaranti,",
    "K10bsu019_u:1077": " mucyante te īdṛśātsaṃsārikādduḥkhāt /",
    "K10bsu019_u:1078": " jātijarāvyādhimaraṇaśokaparidevanāduḥkhadaurmanasyopāyāsaparimukta bhavanti /",
    "K10bsu019_u:1079": " yatra yatropapadyante,",
    "K10bsu019_u:1080": " tatra tatra jātau jātau jātismarā bhavanti /",
    "K10bsu019_u:1081": " (Vaidya 279) teṣāṃ ca kāyāt gośīrṣacandanagandho vāsyati /",
    "K10bsu019_u:1082": " nīlotpalagandhino mukhā bhavanti /",
    "K10bsu019_u:1083": " paripūrṇagātrāśca bhavanti /",
    "K10bsu019_u:1084": " mahānagnā aparimāṇapuṇyabalasamanvāgatāśca te satpurūṣā bhaviṣyanti /",
    "K10bsu019_u:1085": " na kadācit yakṣatvaṃ na rākṣasatvaṃ na pretatvaṃ na piśācatvaṃ na pūtanātvaṃ na kaṭapūtanātvaṃ na manuṣyadāridryaṃ pratyanubhaviṣyanti /",
    "K10bsu019_u:1086": " gaṅgānadīvālukāsamānāṃ buddhānāṃ bhagavatāṃ sevāpuṇyaskandhena samanvāgatā bhaviṣyanti /",
    "K10bsu019_u:1087": " ye 'pi kecit kulaputrāḥ sattvā asmāt kāraṇḍavyūhamahāyānasūtraratnarājādekākṣaramapi nāmadheyamapi catuṣpādikāmapi gāthāṃ likhāpayiṣyanti,",
    "K10bsu019_u:1088": " teṣāṃ pañcānantaryāṇi karmāṇi niravaśeṣaṃ parikṣayaṃ gamiṣyanti /",
    "K10bsu019_u:1089": " te cābhirūpā bhaviṣyanti /",
    "K10bsu019_u:1090": " prāsādikā bhaviṣyanti /",
    "K10bsu019_u:1091": " darśanīyāśca bhaviṣyanti /",
    "K10bsu019_u:1092": " bahujanapriyamanāpadarśanena ca bhaviṣyanti /",
    "K10bsu019_u:1093": " teṣāṃ na kaścit kāye vyādhiḥ prabhaviṣyati /",
    "K10bsu019_u:1094": " na cakṣurogaṃ na śrotrarogaṃ na ghrāṇarogaṃ na jihvārogaṃ na kāyarogam /",
    "K10bsu019_u:1095": " na hīnāṅgāni bhaviṣyanti /",
    "K10bsu019_u:1096": " na pratyantikeṣu janapadeṣu pratyājāyante /",
    "K10bsu019_u:1097": " na mleccheṣu na pāpakuleṣu norabhrikeṣu na kaukkuṭikeṣu na jatyeṣu(?)",
    "K10bsu019_u:1098": " pratyājāyante /",
    "K10bsu019_u:1099": " supariśuddhakāyāśca te satpuruṣā bhaviṣyanti //",
    "K10bsu019_u:1100": " atha āryāvalokiteśvaro bodhisattvo mahāsattva evaṃ teṣāṃ yakṣarākṣasānāṃ tamondhakāravāsināṃ sarveṣāṃ cānulomikāṃ dharmadeśanāṃ kṛtavān /",
    "K10bsu019_u:1101": " te yakṣarākṣasāstāṃ dharmadeśanāṃ śubhāṃ śrutvā kecit srotaāpattiphale pratiṣṭhitāḥ /",
    "K10bsu019_u:1102": " kecit sakṛdāgāmiphale,",
    "K10bsu019_u:1103": " kecidanāgamiphale,",
    "K10bsu019_u:1104": " kecidarhattve,",
    "K10bsu019_u:1105": " kecit prabhutvabodhau pratiṣṭhitāḥ //",
    "K10bsu019_u:1106": " ato yenāryāvalokiteśvaro bodhisattvo mahāsattvaḥ tenopasaṃkramya pādayoḥ praṇipatya evaṃ kathayanti - ihaiva bhagavan viharasva,",
    "K10bsu019_u:1107": " mānyatra sthāne kvacidgaccha,",
    "K10bsu019_u:1108": " vayaṃ te upasthānaparicaryāṃ kariṣyāmaḥ,",
    "K10bsu019_u:1109": " vayaṃ ca tavāntike asminneva tamondhakārabhūmau tavārthāya divyāni sauvarṇamayāni caṃkramaṇāni kariṣyāmaḥ /",
    "K10bsu019_u:1110": " mā bhagavannanyatra pradeśaṃ gacchasva,",
    "K10bsu019_u:1111": " vayaṃ tavādarśanāt kathaṃ tiṣṭhāmaḥ?",
    "K10bsu019_u:1112": " atha āryāvalokiteśvaro bodhisattvo mahāsattvastāṃśca yakṣarākṣasānetadavocat - anekāni ca mayā kulaputrāḥ sattvāni bodhimārge niyojayitavyāni",
    "K10bsu019_u:1113": " atha te sarve yakṣarākṣasāḥ kare kapolaṃ dattvā cintāparā vyavasthitāḥ /",
    "K10bsu019_u:1114": " te parasparamevamāhuḥ - gamiṣyati ayamasmākamavalokiteśvaro bodhisattvo mahāsattvo 'nyataraṃ pṛthivīpradeśam,",
    "K10bsu019_u:1115": " tadvayaṃ dharmasāṃkathyaviprahīṇā bhaviṣyāmaḥ /",
    "K10bsu019_u:1116": " kimasmābhiḥ kartavyam?",
    "K10bsu019_u:1117": " atha āryāvalokiteśvaro bodhisattvo mahāsattvastasyāstamondhakārāyā bhūmyāḥ saṃprasthitaḥ /",
    "K10bsu019_u:1118": " atha te tamondhakāraprativāsino yakṣarākṣasāstasya bhagavato 'valokiteśvarasya bodhisattvasya mahāsattvasya pṛṣṭhataḥ pṛṣṭhataḥ samanubaddhā gacchanti sma /",
    "K10bsu019_u:1119": " atha avalokiteśvaro bodhisattvo mahāsattvastānetadavocat - pratinivartayadhvam /",
    "K10bsu019_u:1120": " dūratamevamāha(?) //",
    "K10bsu019_u:1121": " te yakṣarākṣasāḥ pādau śirasā vanditvā triḥpradakṣiṇīkṛtya tatraiva ca prakrāntāḥ //",
    "K10bsu019_u:1122": " iti yakṣādisamāśvāsanaṃ nāma dvādaśaṃ prakaraṇam //",
    "K10bsu019_u:1123": " START Kvyu 1,13:",
    "K10bsu019_u:1124": " (Vaidya 280)",
    "K10bsu019_u:1125": " devabhavanabhramaṇaṃ trayodaśaṃ prakaraṇam /",
    "K10bsu019_u:1126": " athāryāvalokiteśvaro jvaladivāgnipiṇḍamākāśe 'ntarhitaḥ /",
    "K10bsu019_u:1127": " tato devabhavanaṃ gatvā śuddhāvāsakāyikadevaputrāṇāṃ sakāśamupasaṃkrāntaḥ /",
    "K10bsu019_u:1128": " upasaṃkramya brāhmaṇarūpamātmānamabhinirmāyāgamat /",
    "K10bsu019_u:1129": " tatra devanikāyeṣu sukuṇḍalo nāma devaputro daridro duścittaśceti /",
    "K10bsu019_u:1130": " atha āryāvalokiteśvaraḥ sa tena brāhmaṇarūpeṇa tasya devaputrasya sakāśamupasaṃkrāntaḥ /",
    "K10bsu019_u:1131": " upasaṃkramya sarveṣāṃ devānāṃ dāridryaduḥkhavyupaśamāya taṃ devaputrametadavocat - bubhukṣito 'haṃ tṛṣitaśceti /",
    "K10bsu019_u:1132": " atha sa devaputro rudaṃstaṃ brāhmaṇametadavocat - na ca me brāhmaṇa kiṃcitsaṃvidyate /",
    "K10bsu019_u:1133": " brāhmaṇo 'vocat - avaśyaṃ tvayā mama kiṃciddātavyam /",
    "K10bsu019_u:1134": " atha sa devaputro vimānaṃ praviśya sarvabhāṇḍaṃ nirabhyavekṣitumārabdhaḥ /",
    "K10bsu019_u:1135": " sa ca paripatitaṃ niveśanaṃ divyairmahārhai ratnabhāṇḍaiḥ paripūrṇaṃ dakṣiṇapārśvam,",
    "K10bsu019_u:1136": " anyāni ca bhāṇḍāni divyarasarasāgropetairāhāraiḥ paripūrṇāni vāmapārśve vimānasya vastrābharaṇaiḥ sarvapuṣpagandhādibhiḥ paripūrṇāni //",
    "K10bsu019_u:1137": " atha sa devaputra etad dṛṣṭaivaṃ cintāmāpede - avaśyamayaṃ sa satpātro dvāre sthito yasya darśanamātreṇāpidṛśī lakṣmīrmamānuprāptā /",
    "K10bsu019_u:1138": " atha sa devaputrastaṃ brāhmaṇamāhūyaivamāha - ehi brāhmaṇa,",
    "K10bsu019_u:1139": " idaṃ vimānaṃ praviśa /",
    "K10bsu019_u:1140": " sa ca brāhmaṇastena devaputreṇa vimāne praviśya tairdivyaratnaiḥ pratipāditaḥ,",
    "K10bsu019_u:1141": " divyai rasarasāgropetairāhārairbhojitaḥ,",
    "K10bsu019_u:1142": " divyairvastraiḥ pravāritaḥ /",
    "K10bsu019_u:1143": " sa bhuktvā ca svastikāramanukurute /",
    "K10bsu019_u:1144": " atha sa devaputrastaṃ brāhmaṇametadavocat - bho brāhmaṇa,",
    "K10bsu019_u:1145": " katamāyā bhūmyāstvamāgataḥ?",
    "K10bsu019_u:1146": " brāhmaṇa āha - jetavananāmamahāvihārādahamāgataḥ /",
    "K10bsu019_u:1147": " atha sa devaputrastametadavocat - kīdṛśī sā bhūmiḥ?",
    "K10bsu019_u:1148": " atha sa brāhmaṇo devaputrametadavocat - tathāgatādhyuṣitā sā bhūmī ramaṇīyā divyamaṇiratnaparikhacitā pariśobhitā /",
    "K10bsu019_u:1149": " paribhogāya ca tadbhūmau divyakalpavṛkṣāḥ prādurbhūtāḥ,",
    "K10bsu019_u:1150": " manoramāṇi puṣpāṇi prādubharvanti,",
    "K10bsu019_u:1151": " vividhāḥ puṣkariṇyo dṛśyante,",
    "K10bsu019_u:1152": " vividhāśca śīlavanto guṇavanto dakṣiṇīyā dṛśyante viśvabhuvaḥ /",
    "K10bsu019_u:1153": " tathāgatasyānekāni prātihāryāṇi dṛśyante /",
    "K10bsu019_u:1154": " evaṃ sā paramaramaṇīyā devaputra bhūmiḥ /",
    "K10bsu019_u:1155": " atha sa devaputrastaṃ brāhmaṇametadavocat - avaśyaṃ tvayā brāhmaṇa satyaṃ pratyāhāraḥ kartavyaḥ /",
    "K10bsu019_u:1156": " athavā tvaṃ devo 'si,",
    "K10bsu019_u:1157": " manuṣyo 'si vā?",
    "K10bsu019_u:1158": " na ca manuṣyasyedṛśaṃ nimittaṃ bhavati yādṛśaṃ tava nimittaṃ bhavati /",
    "K10bsu019_u:1159": " atha sa brāhmaṇastametadavocat - na devaḥ,",
    "K10bsu019_u:1160": " api tu mānuṣo 'haṃ bodhisattvabhūtaḥ /",
    "K10bsu019_u:1161": " evaṃ hīnadīnānukampako bodhimārgamupadarśakaḥ /",
    "K10bsu019_u:1162": " atha sa devaputrastasmai maulikuṇḍalamupanāmayati,",
    "K10bsu019_u:1163": " upanāmayitvā ca sa devaputra imāṃ gāthāṃ bhāṣita(vān) -",
    "K10bsu019_u:1164": " aho guṇamayaṃ kṣetraṃ sarvadoṣavivarjitam /",
    "K10bsu019_u:1165": " adyaiva vāpitaṃ bījaṃ adyaiva phalasaṃpadam //",
    "K10bsu019_u:1166": " atha sa devaputra imāṃ gāthāṃ bhāṣitvā tatraiva prakrāntaḥ //",
    "K10bsu019_u:1167": " iti devabhavanabhramaṇaṃ nāma trayodaśaṃ prakaraṇam //",
    "K10bsu019_u:1168": " START Kvyu 1,14:",
    "K10bsu019_u:1169": " (Vaidya 281)",
    "K10bsu019_u:1170": " siṃhalabhramaṇaṃ caturdaśaṃ prakaraṇam /",
    "K10bsu019_u:1171": " atha sa brāhmaṇaḥ tasmāddevanikāyādavatīrya siṃhaladvīpaṃ pratyudgataḥ /",
    "K10bsu019_u:1172": " gatvā ca rākṣasīnāṃ purato vyavasthitaḥ kāmarūpamātmānamabhinirmāya prāsādikam /",
    "K10bsu019_u:1173": " atha tā rākṣasyo 'nyonyamevamāhuḥ - ayamīdṛśaṃ paramakāmarūpī puruṣo dṛśyate /",
    "K10bsu019_u:1174": " atha taṃ dṛṣṭvā ca tadā tāsāṃ rākṣasīnāṃ kāmacittamutpannam /",
    "K10bsu019_u:1175": " tadā tasya sakāśamupasaṃkramyaitadavocan - bhavāṃstvaṃ bhajasva asmākaṃ kumārīyauvanam,",
    "K10bsu019_u:1176": " na cāsmākaṃ svāmī saṃvidyate /",
    "K10bsu019_u:1177": " tvaṃ ca bho puruṣa,",
    "K10bsu019_u:1178": " asvāmikānāṃ svāmī bhava /",
    "K10bsu019_u:1179": " agatikānāṃ gatirbhava /",
    "K10bsu019_u:1180": " aparāyaṇānāṃ parayāṇo bhava /",
    "K10bsu019_u:1181": " atrāṇānāṃ trāṇaṃ bhava /",
    "K10bsu019_u:1182": " advīpānāṃ dvīpo bhava /",
    "K10bsu019_u:1183": " andhānāmāloko bhava /",
    "K10bsu019_u:1184": " imāni te 'nnagṛhāṇi pānagṛhāṇi vastragṛhāṇi vividhāni vicitrāṇi śayanāni udyānaramaṇīyāni puṣkiriṇīramayāṇi //",
    "K10bsu019_u:1185": " sa kathayati - madīyamājñaptaṃ yadi kurute,",
    "K10bsu019_u:1186": " tatsarvaṃ yuṣmākaṃ yathābhiprāyaṃ kariṣyāmi /",
    "K10bsu019_u:1187": " tāśca tamāhuḥ - kathaṃ vayaṃ tavājñāṃ na kariṣyāmaḥ?",
    "K10bsu019_u:1188": " tena tāsāmāryāṣṭāṅgikamārgamupadarśitam /",
    "K10bsu019_u:1189": " daśa kuśalāni karmapathānyupadarśitāni /",
    "K10bsu019_u:1190": " āgamacatuṣṭayaṃ cādhītam /",
    "K10bsu019_u:1191": " atha tā rākṣasyastasyapuruṣasyāntikādāryāṣṭāṅgikamārgaṃ gṛhītvā daśa kuśalāni ca saṃsmarya,",
    "K10bsu019_u:1192": " satyacatuṣṭayaṃ prāptvā,",
    "K10bsu019_u:1193": " āgamasatyacatuṣṭayādhītāḥ,",
    "K10bsu019_u:1194": " kāścitsrotāpattiphalamanuprāptāḥ,",
    "K10bsu019_u:1195": " sakṛdāgāmiphalaṃ cānuprāptāḥ,",
    "K10bsu019_u:1196": " anāgāmiphalaṃ cānuprāptāḥ,",
    "K10bsu019_u:1197": " yāvatkāścidarhattvaṃ kāścitpratyekabodhimanuprāptāḥ,",
    "K10bsu019_u:1198": " tadā tāsāṃ rākṣasīnāṃ rāgaduḥkhaṃ na bādhate /",
    "K10bsu019_u:1199": " dveṣaduḥkhaṃ na bādhate /",
    "K10bsu019_u:1200": " mohaduḥkhaṃ na bādhate /",
    "K10bsu019_u:1201": " āghātacittaṃ na bhavati /",
    "K10bsu019_u:1202": " na ca kasyacijjīvitāntarāyaṃ kurvanti /",
    "K10bsu019_u:1203": " abhiratā dharmeṣu vyavasthitāḥ,",
    "K10bsu019_u:1204": " śikṣāsaṃvaramupagṛhītāḥ /",
    "K10bsu019_u:1205": " evaṃ cāhuḥ - punarapi na prāṇātipātaṃ kurvāmaḥ /",
    "K10bsu019_u:1206": " yādṛśena jāmbudvīpakā manuṣyā jīvanti annena pānena,",
    "K10bsu019_u:1207": " tādṛśajīvikayā vayaṃ jīvāmaḥ /",
    "K10bsu019_u:1208": " punarapi rākṣasīvṛttiṃ na kurvāmaḥ /",
    "K10bsu019_u:1209": " upāsakasaṃvaraṃ dhārayiṣyāma iti /",
    "K10bsu019_u:1210": " tādṛśaṃ śikṣāsaṃvaramupagṛhītvā tasyaiva puruṣasya purato 'nimiṣairnayanaiḥ prekṣamāṇāḥ prasthitāḥ //",
    "K10bsu019_u:1211": " iti siṃhalabhramaṇaṃ nāma caturdaśaṃ prakaraṇam //",
    "K10bsu019_u:1212": " START Kvyu 1,15:",
    "K10bsu019_u:1213": " vārāṇasībhramaṇaṃ pañcadaśaṃ prakaraṇam /",
    "K10bsu019_u:1214": " atha āryāvalokiteśvaro bodhisattvo mahāsattvastasmātsiṃhaladvīpādavatīrya vārāṇasyāṃ mahānagaryāmuccāraprasrāvasthāne gato yatrānekānyanekāni kṛmikulaśatasahasrāṇi prativasanti /",
    "K10bsu019_u:1215": " tato 'valokiteśvaro bodhisattvo mahāsattva upasaṃkramya tatrāsa tāni prāṇiśatasahasrāṇi dṛṣṭvā ātmānaṃ bhramararūpamabhinirmāya ghuṇaghuṇāyamāṇam",
    "K10bsu019_u:1216": " tadeṣāṃ śabdaṃ niścārayati - namo buddhāya,",
    "K10bsu019_u:1217": " namo dharmāya,",
    "K10bsu019_u:1218": " namaḥ saṃghāya iti /",
    "K10bsu019_u:1219": " tacchrutvā te ca sarve prāṇakāḥ namo buddhāya namo dharmāya namaḥ saṃghāyeti nāmamanusmārayanti /",
    "K10bsu019_u:1220": " te ca sarve buddhanāmasmaraṇamātreṇa viṃśatiśikharasamudgataṃ satkāyadṛṣṭiśailaṃ",
    "K10bsu019_u:1221": " jñānavajreṇa bhittvā sarve te sukhāvatyāṃ lokadhātāvupapannāḥ sugandhamukhā nāma",
    "K10bsu019_u:1222": " bodhisattvā babhūvuḥ /",
    "K10bsu019_u:1223": " sarve te bhagavato 'mitābhasya tathāgatasyāntikādidaṃ kāraṇḍavyūhaṃ nāma mahāyānaṃ śrutvā anumodya ca nānādigbhyo vyākaraṇāni pratilabdhāni",
    "K10bsu019_u:1224": " (Vaidya 282)",
    "K10bsu019_u:1225": " atha āryāvalokiteśvaro bodhisattvo mahāsattvo sattvaparipākaṃ kṛtvā tasyā vārāṇasyā mahānagaryāḥ prakrāntaḥ //",
    "K10bsu019_u:1226": " iti vārāṇasībhramaṇaṃ nāma pañcadaśaṃ prakaraṇam //",
    "K10bsu019_u:1227": " START Kvyu 1,16:",
    "K10bsu019_u:1228": " magadhabhramaṇaṃ ṣoḍaśaṃ prakaraṇam /",
    "K10bsu019_u:1229": " tadā sa magadhābhimukhaṃ pratyudgacchati /",
    "K10bsu019_u:1230": " sa magadhaviṣayamanuprāptaḥ /",
    "K10bsu019_u:1231": " yāvat sattvān paśyanti sma parasparaṃ māṃsabhakṣaṇaṃ kurvāṇān /",
    "K10bsu019_u:1232": " atha āryāvalokiteśvaro bodhisattvo mahāsattvastānevamāha - kasmādbhoḥ,",
    "K10bsu019_u:1233": " yūyaṃ anyonyaṃ māsaṃ bhakṣayatha?",
    "K10bsu019_u:1234": " te cāhuḥ - nādyaiva māsaṃbhakṣaṇam,",
    "K10bsu019_u:1235": " viṃśativarṣāṇi paripūrṇāni kāntārasya ca pratipannasya ca /",
    "K10bsu019_u:1236": " nātra kiṃcidannapānaṃ saṃvidyate /",
    "K10bsu019_u:1237": " tasmādvayaṃ anyonyaṃ virodhaṃ kurvāṇā jīvitāḥ /",
    "K10bsu019_u:1238": " evaṃ kṛtvā māṃsabhakṣaṇaṃ kurvāmaḥ //",
    "K10bsu019_u:1239": " atha avalokiteśvaro bodhisattvaścintāmāpede - kenopāyenāhaṃ sattvān sarvān sukhopadhānaistasmātkāntārānmahādārūṇādakālamaraṇātparimocayeyaṃ",
    "K10bsu019_u:1240": " athāvalokiteśvaro vividhāni varṣāṇi pravarṣitumārabdhaḥ /",
    "K10bsu019_u:1241": " prathamamudakavarṣam /",
    "K10bsu019_u:1242": " yadā udakena saṃtarpitāḥ prīṇitagātrāśca bhavanti,",
    "K10bsu019_u:1243": " tadā paścāddivyāni piṣṭakāni rasarasāgropetāni tenāhāreṇa paripūrṇāni /",
    "K10bsu019_u:1244": " yadāhāreṇa saṃtarpitā bhavanti tadā dhānyavarṣāṇi patanti,",
    "K10bsu019_u:1245": " anyāni ca tilataṇḍulakolamudgamāṣakalāvamasūrayavagodhūmaśālidhānyakulatthādīni patanti sma /",
    "K10bsu019_u:1246": " vividhāni ca vastrābharaṇāni ca pravarṣanti sma /",
    "K10bsu019_u:1247": " yadā yadā teṣāṃ sarveṣāṃ sattvānāṃ ke 'pyabhiprāyā bhavanti,",
    "K10bsu019_u:1248": " tadā tadā teṣāṃ sattvānāmabhiprāyā anusidhyante /",
    "K10bsu019_u:1249": " atha te māgadhakāḥ sattvāstadidaṃ vicitraṃ svātmasukhaṃ dṛṣṭvā duḥkhaṃ ca vyupaśāntam,",
    "K10bsu019_u:1250": " tadā paramavismayamāpannāḥ /",
    "K10bsu019_u:1251": " te ca sarve ekasthāne viśrāntāḥ,",
    "K10bsu019_u:1252": " viśramitvā parasparamevamāhuḥ - kasya devasyāyaṃ prabhāvaḥ?",
    "K10bsu019_u:1253": " tatasteṣāṃ puruṣāṇāṃ madhye jīrṇo vṛddho mahallakaḥ kubjo gopāṇasīvakro 'dhibhagno dāṇḍaparāyaṇaḥ anekavarṣaśatasahasrāyuṣikaḥ /",
    "K10bsu019_u:1254": " sa teṣāṃ madhye sthitvā kathayati - na yuṣmākamanyadevasya kasyacidīdṛśaṃ prabhāvo bhavati virahitādavalokiteśvarasya /",
    "K10bsu019_u:1255": " tatastā parṣadaḥ pṛcchanti - kīdṛśaṃ tasya nimittamavalokiteśvarasya?",
    "K10bsu019_u:1256": " atha sa puruṣa āryāvalokiteśvarasya guṇodbhāvanāṃ bhāṣitumārabdhaḥ -",
    "K10bsu019_u:1257": " śṛṇuta kulaputrāḥ /",
    "K10bsu019_u:1258": " avalokiteśvaro bodhisattvo mahāsattvo 'ndhabhūtānāṃ dīpabhūtaḥ,",
    "K10bsu019_u:1259": " sūryatāpadagdhānāṃ chatrībhūtaḥ,",
    "K10bsu019_u:1260": " tṛṣopadrutānāṃ nadībhūtaḥ,",
    "K10bsu019_u:1261": " bhayabhītānāmabhayaṃdadaḥ,",
    "K10bsu019_u:1262": " vyādhiparipīḍitānāṃ vaidyabhūtaḥ,",
    "K10bsu019_u:1263": " duḥkhitānāṃ sattvānāṃ mātāpitṛbhūtaḥ,",
    "K10bsu019_u:1264": " avīcyupapannānāṃ sattvānāṃ nirvāṇapradarśakaḥ /",
    "K10bsu019_u:1265": " īdṛśāni bhavantastasya guṇaviśeṣāṇi /",
    "K10bsu019_u:1266": " sukhitāste sattvā loke ye tasya nāmamanusmaranti /",
    "K10bsu019_u:1267": " te āpaścimaṃ sāṃsārikaṃ duḥkhaṃ parivarjayanti /",
    "K10bsu019_u:1268": " sacetanāste puruṣapuṃgavā ye avalokiteśvarasya satataparigrahaṃ puṣpadhūpaṃ niryātayanti /",
    "K10bsu019_u:1269": " ye 'valokiteśvarasya purataścaturasraṃ maṇḍalakaṃ kurvanti,",
    "K10bsu019_u:1270": " te rājāno bhavanti cakravartinaḥ saptaratnasamanvāgatāḥ /",
    "K10bsu019_u:1271": " tadyathā - cakraratnam,",
    "K10bsu019_u:1272": " aśvaratnaṃ hastiratnaṃ maṇiratnaṃ strīratnaṃ gṛhapatiratnaṃ pariṇāyakaratnam /",
    "K10bsu019_u:1273": " evaṃ sapta ratnāni,",
    "K10bsu019_u:1274": " ebhiḥ saptaratnaiḥ samanvāgatā bhavanti /",
    "K10bsu019_u:1275": " ye cāvalokiteśvarasyaikamapi puṣpaṃ niryātayanti, te (Vaidya 283)",
    "K10bsu019_u:1276": " sugandhikāyā bhavanti /",
    "K10bsu019_u:1277": " yatra yatropapadyante tatra tatra parīpūrṇakāyāśca bhavanti /",
    "K10bsu019_u:1278": " evaṃ sa puruṣo guṇaviśeṣaṃ kṛtavāna /",
    "K10bsu019_u:1279": " tāśca parṣadaḥ svakasvakeṣu bhavaneṣu pratyudgatāḥ,",
    "K10bsu019_u:1280": " anantavimalā nāma kāyapariśuddhiḥ [tāṃ] pratilabhante sma /",
    "K10bsu019_u:1281": " atha sa jīrṇapurūṣaḥ ānulomikīṃ dharmadeśanāṃ kṛtvā svakaṃ gṛhaṃ niveśanaṃ pratyudgataḥ /",
    "K10bsu019_u:1282": " athāvalokiteśvarastatraivākāśe 'ntarhitaḥ //",
    "K10bsu019_u:1283": " atha sa ākāśe cintāmāpede - viśvabhūstathāgato me cirakālaṃ dṛṣṭaḥ,",
    "K10bsu019_u:1284": " so 'nupūrveṇa jetavanaṃ vihāramanupraviṣṭaḥ /",
    "K10bsu019_u:1285": " yāvatpaśyati anekāni devanāgayakṣagandharvāsuragaruḍakinnaramahoragamanuṣyāmanuṣyaśatasahasrāṇi /",
    "K10bsu019_u:1286": " anekāni ca bodhisattvaśatasahasrāṇi saṃnipatitāni //",
    "K10bsu019_u:1287": " atha gaganagañjo bodhisattvo bhagavantametadavocat - katamo 'yaṃ bhagavan bodhisattva āgacchati?",
    "K10bsu019_u:1288": " bhagavānāha - eṣa kulaputra avalokiteśvaro bodhisattvo mahāsattva āgacchati /",
    "K10bsu019_u:1289": " atha gaganagañjo bodhisattvaḥ tūṣṇīṃbhāvena vyavasthitaḥ /",
    "K10bsu019_u:1290": " athāvalokiteśvaro bodhisattvastaṃ bhagavantaṃ triḥ pradakṣiṇīkṛtya vāmapārśve viśrāntaḥ //",
    "K10bsu019_u:1291": " atha sa punaḥ śrāntaṃ viditvā bhagavān pṛcchati - śrāntastvaṃ kulaputra /",
    "K10bsu019_u:1292": " kīdṛśī karmabhūmistvayā niṣpāditāḥ?",
    "K10bsu019_u:1293": " tana tasya bhūtapūrvaṃ varṇitam - sadā preteṣvavīcyupapanneṣu kālasūtrarauravopapanneṣu hāhe tapane mahānarake,",
    "K10bsu019_u:1294": " sitodake mahānarake,",
    "K10bsu019_u:1295": " asicchede mahānarake,",
    "K10bsu019_u:1296": " saṃvare mahānarake /",
    "K10bsu019_u:1297": " eṣu mahānarakeṣu ye sattvā upapannāsteṣāṃ ca karmabhūmiḥ sattvānāmaparipākakṛtā kartavyā,",
    "K10bsu019_u:1298": " kṛtvā cānuttarāyāṃ samyaksaṃbodhau pratiṣṭhāpayitavyāḥ /",
    "K10bsu019_u:1299": " īdṛśo mayā sattvaparipākaḥ kṛtaḥ /",
    "K10bsu019_u:1300": " atha gaganagañjo bodhisattvo mahāsattvaḥ paramavismayamāpannaḥ - na ca me bodhisattvabhūtasya īdṛśaṃ viṣayaṃ dṛṣṭaṃ śruta vā,",
    "K10bsu019_u:1301": " tathāgatānāmīdṛśaṃ viṣayaṃ na saṃvidyate //",
    "K10bsu019_u:1302": " athe gaganagañjo bodhisattvo 'valokiteśvarasya bodhisattvasya mahāsattvasya purataḥ sthitvā avalokiteśvaramevamāha - mā tvaṃ śrāntaḥ /",
    "K10bsu019_u:1303": " kliṣṭastvam /",
    "K10bsu019_u:1304": " sa āha - na cāhaṃ yuṣmākaṃ madhye śrānto na kliṣṭaḥ /",
    "K10bsu019_u:1305": " tau parasparaṃ sāṃkathyaṃ kṛtvā tūṣṇīṃbhāvena vyavasthitau //",
    "K10bsu019_u:1306": " atha bhagavān ṣaṭpāramitānirdeśaṃ dharmaṃ deśayitumārabdhaḥ - śṛṇvantu kulaputrāḥ /",
    "K10bsu019_u:1307": " prathamaṃ bodhisattvabhūtena dānapāramitā paripūrayitavyā /",
    "K10bsu019_u:1308": " evaṃ śīlapāramitā kṣāntipāramitā dhai(vī)",
    "K10bsu019_u:1309": " ryapāramitā dhyānapāramitā prajñāpāramitā paripūrayitavyā /",
    "K10bsu019_u:1310": " imāṃ cānulomikāṃ dharmadeśanāṃ kṛtvā tūṣṇīṃbhāvena vyavasthitaḥ /",
    "K10bsu019_u:1311": " atha tāḥ parṣadaḥ svakasvakasthāneṣu prakrāntāḥ,",
    "K10bsu019_u:1312": " te ca bodhisattvāḥ svakasvakeṣu buddhakṣetreṣu prakrāntāḥ //",
    "K10bsu019_u:1313": " ayaṃ kāraṇḍavyūhamahāyānasūtraratnarājasya prathamo nirvyūhaḥ sarvakarmaviśodhano 'nuttarabodhimārgapratiṣṭhāpakaḥ samāptaḥ // 1 // _________________________________________________________________",
    "K10bsu019_u:1314": " START Kvyu 2,1:",
    "K10bsu019_u:1315": " (Vaidya 284)",
    "K10bsu019_u:1316": " dvitīyo nirvyūhaḥ /",
    "K10bsu019_u:1317": " aśvarājavarṇanaṃ prathamaṃ prakaraṇam /",
    "K10bsu019_u:1318": " atha sarvanīvaraṇaviṣkambhī bhagavantametadavocat - ākhyāhi bhagavan avalokiteśvarasya bhūtapurvaṃ kṛtamete samādhayaḥ,",
    "K10bsu019_u:1319": " yairavalokiteśvaraḥ samāpannaḥ /",
    "K10bsu019_u:1320": " bhagavānāha - aprameyairasaṃkhyeyaiḥ samādhikoṭiniyutaśatasahasraiḥ samāpannau 'valokiteśvaraḥ,",
    "K10bsu019_u:1321": " yeṣāṃ samādhīnāṃ (na)",
    "K10bsu019_u:1322": " śakyaṃ sarvatathāgataiḥ paryantamadhigantum /",
    "K10bsu019_u:1323": " atha sarvanīvaraṇaviṣkambhī āha - nirdeśaya bhagavaṃstāni samādhīni sarvasattvānukampayā /",
    "K10bsu019_u:1324": " bhagavānāha - tadyathāpi nāma kulaputra ākārakaro nāma samādhiḥ,",
    "K10bsu019_u:1325": " prabhākaro nāma samādhiḥ,",
    "K10bsu019_u:1326": " vajrodgato nāma samādhiḥ,",
    "K10bsu019_u:1327": " sūryaprabho nāma samādhiḥ,",
    "K10bsu019_u:1328": " vikiriṇo nāma samādhiḥ,",
    "K10bsu019_u:1329": " keyūro nāma samādhiḥ,",
    "K10bsu019_u:1330": " dhvajāgro nāma samādhiḥ,",
    "K10bsu019_u:1331": " alaṃkāro nāma samādhiḥ,",
    "K10bsu019_u:1332": " vyūharājo nāma samādhiḥ,",
    "K10bsu019_u:1333": " daśadigvyavalokano nāma samādhiḥ,",
    "K10bsu019_u:1334": " cintāmaṇivaralocano nāma samādhiḥ,",
    "K10bsu019_u:1335": " dharmadharo nāma samādhiḥ,",
    "K10bsu019_u:1336": " samudrāvarohaṇo nāma samādhiḥ,",
    "K10bsu019_u:1337": " abhinamito nāma samādhiḥ,",
    "K10bsu019_u:1338": " uṣṇīṣakuṇḍalo nāma samādhiḥ,",
    "K10bsu019_u:1339": " candravaralocano nāma samādhiḥ,",
    "K10bsu019_u:1340": " bahujanaparivāro nāma samādhiḥ,",
    "K10bsu019_u:1341": " devakuṇḍalarocano nāma samādhiḥ,",
    "K10bsu019_u:1342": " kalpadvīpo nāma samādhiḥ,",
    "K10bsu019_u:1343": " prātihāryasaṃdarśano nāma samādhiḥ,",
    "K10bsu019_u:1344": " padmottamo nāma samādhiḥ,",
    "K10bsu019_u:1345": " avīcisaṃśoṣaṇo nāma samādhiḥ,",
    "K10bsu019_u:1346": " rucito nāma samādhiḥ,",
    "K10bsu019_u:1347": " devamaṇḍalo nāma samādhi,",
    "K10bsu019_u:1348": " amṛtabindurnāma samādhiḥ,",
    "K10bsu019_u:1349": " prabhāmaṇḍalo nāma samādhiḥ,",
    "K10bsu019_u:1350": " samudrāvagāhano nāma samādhiḥ,",
    "K10bsu019_u:1351": " vimānanirvyūho nāma samādhiḥ,",
    "K10bsu019_u:1352": " kalaviṅkasvaro nāma samādhiḥ,",
    "K10bsu019_u:1353": " nīlotpalagandho nāma samādhiḥ,",
    "K10bsu019_u:1354": " ārūḍho nāma samādhiḥ,",
    "K10bsu019_u:1355": " vajrakuco nāma samādhiḥ,",
    "K10bsu019_u:1356": " dviradarato nāma samādhiḥ,",
    "K10bsu019_u:1357": " siṃhavikrīḍito nāma samādhiḥ,",
    "K10bsu019_u:1358": " anuttaro nāma samādhiḥ,",
    "K10bsu019_u:1359": " damano nāma samādhiḥ,",
    "K10bsu019_u:1360": " candrottaryo nāma samādhiḥ,",
    "K10bsu019_u:1361": " ābhāsakaro nāma samādhiḥ,",
    "K10bsu019_u:1362": " śatakiraṇo nāma samādhiḥ,",
    "K10bsu019_u:1363": " vicchurito nāma samādhiḥ,",
    "K10bsu019_u:1364": " prabhākaro nāma samādhiḥ,",
    "K10bsu019_u:1365": " svākārakaro nāma samādhiḥ,",
    "K10bsu019_u:1366": " asurasaṃcodano nāma samādhiḥ,",
    "K10bsu019_u:1367": " bhavasaṃśodhano nāma samādhiḥ,",
    "K10bsu019_u:1368": " nirvāṇasaṃcodano nāma samādhiḥ,",
    "K10bsu019_u:1369": " mahādvīpo nāma samādhiḥ,",
    "K10bsu019_u:1370": " dviparājo nāma samādhiḥ,",
    "K10bsu019_u:1371": " bhavottārakaro nāma samādhiḥ,",
    "K10bsu019_u:1372": " akṣarakaro nāma samādhiḥ,",
    "K10bsu019_u:1373": " devābhimukho nāma samādhiḥ,",
    "K10bsu019_u:1374": " yogakaro nāma samādhiḥ,",
    "K10bsu019_u:1375": " paramārthadarśano nāma samādhiḥ,",
    "K10bsu019_u:1376": " vidyunnāma samādhiḥ,",
    "K10bsu019_u:1377": " nāmavyuho nāma samādhiḥ,",
    "K10bsu019_u:1378": " siṃhavijṛmbhito nāma samādhiḥ,",
    "K10bsu019_u:1379": " svātimukho nāma samādhiḥ,",
    "K10bsu019_u:1380": " āgamanāgamano nāma samādhiḥ,",
    "K10bsu019_u:1381": " buddhivisphuraṇo nāma samādhiḥ,",
    "K10bsu019_u:1382": " smṛtīndriyasaṃvardhano nāma samādhiḥ,",
    "K10bsu019_u:1383": " abhimukto nāma samādhiḥ,",
    "K10bsu019_u:1384": " jayavāhano nāma samādhiḥ,",
    "K10bsu019_u:1385": " mārgasaṃdarśano nāma samādhiḥ /",
    "K10bsu019_u:1386": " ebhiṃ kulaputra avalokiteśvaro bodhisattvo mahāsattvaḥ samādhibhiḥ samanvāgataḥ /",
    "K10bsu019_u:1387": " tasyaikakaromavivare samādhiśatasahasrāṇi santi /",
    "K10bsu019_u:1388": " ayaṃ kulaputra avalokiteśvarasya paramapuṇyasaṃbhāraḥ /",
    "K10bsu019_u:1389": " īdṛśastathāgatānāṃ puṇyasaṃbhāro na saṃvidyate,",
    "K10bsu019_u:1390": " prāgeva bodhisattvabhūtasya //",
    "K10bsu019_u:1391": " (Vaidya 285)",
    "K10bsu019_u:1392": " bhūtapūrvaṃ kulaputra ahaṃ siṃhalarājo nāma bodhisattvabhūto 'bhūvam /",
    "K10bsu019_u:1393": " tato 'haṃ siṃhaladvīpayātrāṃ saṃprasthitaḥ /",
    "K10bsu019_u:1394": " pañcabhirvaṇikputraśataiḥ sārdhaṃ śakaṭairbhārairmūṭaiḥ piṭharairuṣṭrairgobhirgardabhādibhiḥ prabhūtaṃ paṇyamāropya siṃhaladvīpaṃ saṃprasthitaḥ",
    "K10bsu019_u:1395": " tato 'nupūrveṇa grāmanagaranigamaparṇapattaneṣu caṃcūryamāṇaḥ siṃhaladvīpamanuprāptaḥ,",
    "K10bsu019_u:1396": " yena nipuṇaṃ tadyānapātraṃ pratipāditam /",
    "K10bsu019_u:1397": " tadā me karṇadhārā āhuḥ - kathaya kathaya yuṣmākaṃ katamadvīpeṣu gamanāyedṛśā vāyavo vānti?",
    "K10bsu019_u:1398": " athavā ratnadvīpeṣu vāyavo vānti,",
    "K10bsu019_u:1399": " athavā rākṣasadvīpeṣu vāyavo vānti?",
    "K10bsu019_u:1400": " atha karṇadhāra evamāha - yatkhalu devo jānīyāt - siṃhaladvīpeṣu vāyavo vānti /",
    "K10bsu019_u:1401": " atha tadyānapātramāruhya siṃhaladvīpaṃ saṃprasthitaḥ //",
    "K10bsu019_u:1402": " tato 'haṃ siṃhaladvīpanivāsinībhī rākṣasībhiḥ saṃprasthito viditvā akālavāyava utsṛṣṭāḥ /",
    "K10bsu019_u:1403": " tacca tadyānapātraṃ khaṇḍakhaṇḍaṃ viśīrṇam /",
    "K10bsu019_u:1404": " te ca vaṇikpuruṣā udake patitā bāhubalena saṃtartumārabdhāḥ /",
    "K10bsu019_u:1405": " tatastīrasya samīpamanuprāptāḥ //",
    "K10bsu019_u:1406": " tato rākṣasīnāṃ pañca śatāni niṣkrāntāni kilakilāyamānāni /",
    "K10bsu019_u:1407": " kumārīrūpamabhinirmāya tadā kūlasya samīpamanuprāptāḥ /",
    "K10bsu019_u:1408": " uttārya śāṭakāni dattvā udakebhya utkṣiptāḥ /",
    "K10bsu019_u:1409": " te ca svakīyāni vastrāṇi śarīre lagnāni gṛhītvā niṣpīḍitumārabdhāḥ /",
    "K10bsu019_u:1410": " niṣpīḍayitvā te tasmātsthānādatikramya anyapradeśe mahataścampakavṛkṣasya tale viśrāntāḥ /",
    "K10bsu019_u:1411": " viśramitvā parasparaṃ sāṃkathyaṃ kartumārabdhāḥ - ko 'smākamupāyaḥ saṃvidyate?",
    "K10bsu019_u:1412": " te kathayanti - nāsmākaṃ upāyasya sthānam /",
    "K10bsu019_u:1413": " evaṃ sāṃkathyaṃ kṛtvā tūṣīṃbhāvena vyavasthitāḥ /",
    "K10bsu019_u:1414": " atha teṣāṃ rākṣasyaḥ puruṣāṇāṃ purataḥ sthitvaivamāhuḥ - svāgatam /",
    "K10bsu019_u:1415": " bhavanta āgacchatām,",
    "K10bsu019_u:1416": " asvāmikānāṃ svāmī bhava /",
    "K10bsu019_u:1417": " agatikānāṃ gatiko bhava /",
    "K10bsu019_u:1418": " advīpānāṃ dvīpo bhava /",
    "K10bsu019_u:1419": " anālayanānāṃ aparāyaṇānāṃ ālayo bhava,",
    "K10bsu019_u:1420": " parāyaṇo bhava /",
    "K10bsu019_u:1421": " imāni te 'nnagṛhāṇi pānagṛhāṇi yānagṛhāṇi vastragṛhāṇi kaṭakakeyūrāṇāṃ maulikuṇḍalānāṃ gṛhāṇi udyānaramaṇīyāni puṣkiriṇīramaṇīyāni saṃtiṣṭhanti",
    "K10bsu019_u:1422": " tābhī rākṣasībhirekaikaṃ puruṣaṃ gṛhītvā svakaṃ svakaṃ niveśanaṃ pratyudgatāḥ /",
    "K10bsu019_u:1423": " yā ca tāsāṃ rākṣasīnāṃ vṛddhatarā,",
    "K10bsu019_u:1424": " tayāhaṃ svakīyaṃ niveśanaṃ nītvā divyarasasāgropetenāhāreṇa saṃtarpitaḥ /",
    "K10bsu019_u:1425": " saṃtarpayitvā krīḍitumārabdhā /",
    "K10bsu019_u:1426": " sa tu tato mānuṣyakena saukhyena saṃtarpitaḥ /",
    "K10bsu019_u:1427": " evaṃ dvitrisaptadinānyatikrāntāni /",
    "K10bsu019_u:1428": " sa rātrau śayitaḥ /",
    "K10bsu019_u:1429": " evaṃ yāvatpaśyati ratikarahasanaṃ tadāhaṃ vismayamāpannaḥ /",
    "K10bsu019_u:1430": " na kadācitsyānmayā dṛṣṭaṃ vā śrutaṃ vā prajvalitameva ratikarahasanam,",
    "K10bsu019_u:1431": " tadaiva mayā tasya pratyāhāraḥ kṛtaḥ - kiṃ kāraṇaṃ tvaṃ hasase?",
    "K10bsu019_u:1432": " iyaṃ siṃhaladvīpanivāsinī rākṣasī /",
    "K10bsu019_u:1433": " sā tava jivitāntarāyaṃ kariṣyati /",
    "K10bsu019_u:1434": " tadā me tasya pratyāhāraḥ kṛtaḥ - tvaṃ jānāsi rākṣasīti?",
    "K10bsu019_u:1435": " sa kathayati - yadi na pratīyasi,",
    "K10bsu019_u:1436": " dakṣiṇapanthalikāṃ gṛhītvā anuvicaran gaccha /",
    "K10bsu019_u:1437": " tatrāyaṃ sa nagaramūrdhvamuccaṃ gavākṣatoraṇaviprahīṇaṃ cāpratihatam /",
    "K10bsu019_u:1438": " tatrānekāni vaṇigjanāni bhakṣayitvā asthīniprakṣiptāni /",
    "K10bsu019_u:1439": " anye ca jīvanto anye ca mṛtāḥ /",
    "K10bsu019_u:1440": " yadi na pratīyasi,",
    "K10bsu019_u:1441": " tadapi mārgaṃ gaccha /",
    "K10bsu019_u:1442": " gatvā ca mārgaṃ nirīkṣasva,",
    "K10bsu019_u:1443": " tadā me śraddhāsyasi /",
    "K10bsu019_u:1444": " tadā tasyāstena mohajālā nāma nidrāti sā //",
    "K10bsu019_u:1445": " (Vaidya 286)",
    "K10bsu019_u:1446": " atha sa bodhisattvo rātriprathamayāme samaye tasyā rākṣasyāḥ sakāśādutthāya saṃprasthitaḥ /",
    "K10bsu019_u:1447": " candrāvabhāsaṃ khaṅgaṃ sajjīkṛtam /",
    "K10bsu019_u:1448": " upagṛhyānuvicaraṃstāṃ dakṣiṇapanthalikāṃ gṛhītvā saṃprasthitaḥ /",
    "K10bsu019_u:1449": " anupūrveṇāyasaṃ nagaramanuprāptaḥ,",
    "K10bsu019_u:1450": " samantena parikramati /",
    "K10bsu019_u:1451": " na ca dvārāṇi gavākṣāṇi samanupaśyati /",
    "K10bsu019_u:1452": " atha tasminnāyase nagare mahān yaścampakavṛkṣastatraivāruhya tato mayā teṣāmutkāsanaśabdaḥ kṛtaḥ /",
    "K10bsu019_u:1453": " tato me vaṇikpuruṣāḥ kathayanti - yatkhalu mahāsārthavāho jānīyāt - vayaṃ rākṣasībhirāyase nagare prakṣiptāḥ /",
    "K10bsu019_u:1454": " tadā dine dine śataṃ puruṣāṇāṃ gṛhītvā bhakṣayanti /",
    "K10bsu019_u:1455": " tān bhakṣayitvā asthīnyatraivāyase nagare kṣipanti /",
    "K10bsu019_u:1456": " tena tasya bhūtapūrvaṃ varṇitam /",
    "K10bsu019_u:1457": " tadāhaṃ campakavṛkṣādavatīrya punareva dakṣiṇāṃ panthalikāṃ gṛhītvā anuvicaran tvarita āgacchāmi sma /",
    "K10bsu019_u:1458": " tato praviṣṭaḥ //",
    "K10bsu019_u:1459": " atha ratikaro māmetadavocat - dṛṣṭaste sārthavāha madvacanam?",
    "K10bsu019_u:1460": " uktaṃ ca mayā - dṛṣṭaṃ yuṣmākaṃ satyaṃ sāṃkathyakṛtam /",
    "K10bsu019_u:1461": " tadā me 'sya pratyāhāraḥ kṛtaḥ - satyameva,",
    "K10bsu019_u:1462": " ka upāyo 'smākam?",
    "K10bsu019_u:1463": " atha sa ratikara etadavocat - asti me mahāsārthavāhopāyam,",
    "K10bsu019_u:1464": " yenopāyena siṃhaladvīpāt svastikṣemābhyāṃ jambūdvīpaṃ nirgacchasi /",
    "K10bsu019_u:1465": " punareva jambudvīpamapasarasi /",
    "K10bsu019_u:1466": " atha sa ratikaro māmetadavocat - asti tasminneva dvīpe mahāsamudratīre devabālāho nāmāśvarājo hīnadīnānukampakaḥ /",
    "K10bsu019_u:1467": " sa ca bālāho 'śvarājaḥ /",
    "K10bsu019_u:1468": " sarvaśvetānāmauṣadhīṃ bhuktvā suvarṇavālukāsthale āvartanaparivartanasaṃparivartanaṃ kṛtvā śarīraṃ pracchoḍayati,",
    "K10bsu019_u:1469": " pracchoḍayitvā pratyāhāraṃ kurute - kaḥ pāragāmī,",
    "K10bsu019_u:1470": " kaḥ pāragāmī kaḥ pāragāmīti?",
    "K10bsu019_u:1471": " tvayaivaṃ vaktavyam - ahaṃ deva pāragāmīti /",
    "K10bsu019_u:1472": " evaṃ sāṃkathyaṃ kṛtvā sā rākṣasī samīpamupagamya sārdhaṃ śayita eva prativibuddhā /",
    "K10bsu019_u:1473": " sā kathayati - āryaputra,",
    "K10bsu019_u:1474": " kathaṃ te śarīraṃ śītalam?",
    "K10bsu019_u:1475": " tadā mayā tasyā mṛṣāvādaṃ pratyāhāraṃ kṛtam /",
    "K10bsu019_u:1476": " bahirnagarasya uccāraprasraveṇa niṣkrānto 'ham,",
    "K10bsu019_u:1477": " tataḥ śarīraṃ śītalam /",
    "K10bsu019_u:1478": " ityuktvā sā punarapi śayitā /",
    "K10bsu019_u:1479": " tataḥ prātaḥ sūryasya cābhyudgamanakālasamaye utthāya teṣāṃ vaṇikpurūṣāṇāmārocayati sma - āgacchantu bhavanto bahirnagarasya gacchāmaḥ /",
    "K10bsu019_u:1480": " te sarve sahitāḥ samagrā bahirnagarasya saṃprasthitāḥ /",
    "K10bsu019_u:1481": " te ca bahirnagarasya gatvā ekānte viśrāntāḥ sāṃkathyaṃ kartumārabdhāḥ - kasya kīdṛśī bhāryā snehavatī?",
    "K10bsu019_u:1482": " kecitkathayanti - atisnehaṃ na kurute /",
    "K10bsu019_u:1483": " kecitkathayanti - mama divyarasarasāgropetairāhāraiḥ saṃdhārayati /",
    "K10bsu019_u:1484": " kecit kathayanti - nānāvidhairvastrairmama saṃdhārayati /",
    "K10bsu019_u:1485": " kecitkathayanti - mama divyamaulīkuṇḍalasragdāmāni dhārayati /",
    "K10bsu019_u:1486": " kecitkathayanti - nāsmākaṃ kāyadaurbalyam /",
    "K10bsu019_u:1487": " kecitkathayanti - mama vividhāni candanakarpūrakastūrikādīni dhārayati /",
    "K10bsu019_u:1488": " evaṃ taiḥ sāṃkathyaṃ kṛtam /",
    "K10bsu019_u:1489": " tadā teṣāṃ vaṇikpuruṣāṇāṃ pratyāhāraṃ karoti sma - na yuṣmākaṃ yuktamidaṃ yadvayaṃ rākṣasībhiḥ prasaktāḥ /",
    "K10bsu019_u:1490": " iti śrutvā te vihvalībhūtāḥ evamāhuḥ - satyaṃ mahāsārthavāha,",
    "K10bsu019_u:1491": " rākṣasī siṃhaladvīpanivāsinīti /",
    "K10bsu019_u:1492": " tadā teṣāṃ mayā pratyāhāraḥ kṛtaḥ - satyaṃ satyaṃ buddhadharmasaṃghebhyaṃ,",
    "K10bsu019_u:1493": " neyaṃ mānuṣī, rākṣasī /",
    "K10bsu019_u:1494": " atha te vaṇikpuruṣāḥ kathayanti - kāsmākaṃ gatiḥ?",
    "K10bsu019_u:1495": " kiṃ parāyaṇam?",
    "K10bsu019_u:1496": " tadā teṣāṃ mayā pratyāhāraḥ kṛtaḥ - asmākaṃ gatiḥ śaraṇaṃ parāyaṇam? (Vaidya 287)",
    "K10bsu019_u:1497": " vaṇikpurūṣāḥ kathayanti - upadarśaya sārthavāha /",
    "K10bsu019_u:1498": " atha sa teṣāmevamāha - asti yuṣmākaṃ siṃhaladvīpe bālāho nāma aśvarājaḥ /",
    "K10bsu019_u:1499": " sa ca hīnadīnānukampakaḥ /",
    "K10bsu019_u:1500": " sa sarvaśvetānāmauṣadhīrbhuktvā suvarṇavālukāsthale āvartanaṃ karoti /",
    "K10bsu019_u:1501": " kṛtvā ca śarīraṃ pracchoḍayitvā vāṇīṃ pratyāharediti - kaḥ pāragāmī kaḥ pāragāmī kaḥ pāragāmīti /",
    "K10bsu019_u:1502": " tatrāsmābhirgantavyam - vayaṃ pāraṃgāmina iti /",
    "K10bsu019_u:1503": " atha te vaṇikpurūṣā ūcuḥ - katame dine gacchāmo vayam?",
    "K10bsu019_u:1504": " sa pratyāhāraṃ kartumārabdhaḥ - tṛtīye divase 'vaśyaṃ gantavyam /",
    "K10bsu019_u:1505": " puruṣeṇa saṃbalaṃ kartavyamiti /",
    "K10bsu019_u:1506": " te kriyākāraṃ kṛtvā punareva tannagaraṃ praviṣṭāḥ svakasvakaṃ niveśanamupagatā /",
    "K10bsu019_u:1507": " tābhī rākṣasībhiḥ saṃbhāṣitāḥ - śrāntastvam,",
    "K10bsu019_u:1508": " dṛṣṭāste tānyudyānaramaṇīyāni puṣkariṇīśatāni ramaṇīyāni?",
    "K10bsu019_u:1509": " sa kathayati - na ca te kiṃcid dṛṣṭam /",
    "K10bsu019_u:1510": " atha sā rākṣasī tametadavocat - santi āryaputra vividhānyasmin siṃhaladvīpe udyānaramaṇīyāni puṣkariṇīramaṇīyāni vividhavicitrapuṣpaparipūrṇāni",
    "K10bsu019_u:1511": " anekāni ca puṣkariṇīśatāni ramaṇīyāni /",
    "K10bsu019_u:1512": " sa pratyāhāraṃ kartumārabdhaḥ - tṛtīye divase gamiṣyāmītyataḥ saṃbalaṃ kartavyam /",
    "K10bsu019_u:1513": " udyānabhūmidarśanāyopasaṃkramiṣyāmi /",
    "K10bsu019_u:1514": " tāni ca vividhāni puṣkariṇīśatāni ramaṇīyāni udyānaśatāni puṣpaparipūrṇāni paśyāmi /",
    "K10bsu019_u:1515": " tāni ca vividhāni puṣpāṇi gṛhītvā āgamiṣyāmi /",
    "K10bsu019_u:1516": " sā kathayati sma - āryaputra /",
    "K10bsu019_u:1517": " evaṃ karomyaham /",
    "K10bsu019_u:1518": " tatastena śarīramanuvicintya /",
    "K10bsu019_u:1519": " (?) atha rākṣasyo jānanti yogaṃ tenāsmākaṃ (?)",
    "K10bsu019_u:1520": " jīvitāntarāyaṃ kariṣyanti /",
    "K10bsu019_u:1521": " īdṛśaṃ śarīramanuvicintya tūṣṇīṃbhāvena vyavasthitaḥ /",
    "K10bsu019_u:1522": " tasya tayā praṇītāpraṇītānyāhārāṇyanupradattā /",
    "K10bsu019_u:1523": " bhuktvā ca ucchvāsaṃ choritam /",
    "K10bsu019_u:1524": " sā kathayati rākṣasī - āryaputra kiṃ kāraṇaṃ ucchvāsaṃ choritam?",
    "K10bsu019_u:1525": " atha sa tāmetadavocat - svadeśābhiratā jāmbudvīpakā manuṣyāḥ /",
    "K10bsu019_u:1526": " sā āha - kiṃ karoṣyāryaputra svakīyena viṣayena?",
    "K10bsu019_u:1527": " asminneva siṃhaladvīpe vividhānyannagṛhāṇi pānagṛhāṇi vastragṛhāṇi vividhānyudyānaramaṇīyāni puṣkariṇīramaṇīyāni /",
    "K10bsu019_u:1528": " vividhasukhamanubhavase /",
    "K10bsu019_u:1529": " kiṃ jambudvīpamanuśocase?",
    "K10bsu019_u:1530": " tadāhaṃ tūṣṇīṃbhāvena vyavasthitaḥ /",
    "K10bsu019_u:1531": " sa taṃ divasamatikrāntaḥ /",
    "K10bsu019_u:1532": " dvitīye divase praṇītānyāhārāṇi satvaramanupradattāni sajjīkṛtāni /",
    "K10bsu019_u:1533": " tṛtīye divase pratyūṣakālasamaye sarve te saṃprasthitāḥ /",
    "K10bsu019_u:1534": " te ca bahirnagarasya niṣkrāntāḥ /",
    "K10bsu019_u:1535": " niṣkramitvā kriyākāraṃ kartumārabdhāḥ /",
    "K10bsu019_u:1536": " na punaḥ kenacit punareva siṃhaladvīpo nirīkṣitavyaḥ /",
    "K10bsu019_u:1537": " tvaritamasmābhirgantavyam /",
    "K10bsu019_u:1538": " īdṛśaṃ kriyākāraṃ kṛtvā saṃprasthitāḥ tvaritaṃ tvaritameva laghu laghveva gacchanti /",
    "K10bsu019_u:1539": " anupūrveṇa yatra sa bālāhako 'śvarājastatrānuprāptāḥ /",
    "K10bsu019_u:1540": " yāvatpaśyanti bālāhamaśvarājam /",
    "K10bsu019_u:1541": " taṃ sarvaśvetānāmauṣadhīmāsvādayati /",
    "K10bsu019_u:1542": " āsvādayitvā suvarṇavālukāsthale āvartanaṃ karoti /",
    "K10bsu019_u:1543": " kṛtvā ca śarīraṃ pracchoḍayati /",
    "K10bsu019_u:1544": " yadā śarīraṃ pracchoḍayati tadā siṃhaladvīpaṃ calati sma /",
    "K10bsu019_u:1545": " trīṇi vākyāni pratyāharati sma - kaḥ pāragāmī,",
    "K10bsu019_u:1546": " kaḥ pāragāmī,",
    "K10bsu019_u:1547": " kaḥ pāragāmīti?",
    "K10bsu019_u:1548": " atha sa bālāho 'śvarājastānetadavocat - bho vaṇikpuruṣāḥ /",
    "K10bsu019_u:1549": " yadā śarīraṃ pracchoḍayāmi,",
    "K10bsu019_u:1550": " na tadā yuṣmākaṃ kenacitsiṃhaladvīpo nirīkṣitavyaḥ /",
    "K10bsu019_u:1551": " na kenaciccakṣurvisphuritavyam /",
    "K10bsu019_u:1552": " te tādṛśaṃ kriyākāraṃ kṛtvā...... /",
    "K10bsu019_u:1553": " tadāhaṃ prathamataramārūḍhaḥ, (Vaidya 288)",
    "K10bsu019_u:1554": " paścātpañcaśatāṇi vaṇigjanāḥ /",
    "K10bsu019_u:1555": " yadā te ārūḍhāḥ tadā siṃhaladvīpanivāsinyo rākṣasyaḥ kilakilāyamānāḥ pṛṣṭhato dhāvanti sma rudantyaḥ karuṇakaruṇairvilāpaiḥ /",
    "K10bsu019_u:1556": " tatastai rudacchabdaṃ śrutvā pratinivartya nirīkṣitumārabdham /",
    "K10bsu019_u:1557": " tairnirīkṣyante /",
    "K10bsu019_u:1558": " tadā te 'dhomukhā udake patanti sma /",
    "K10bsu019_u:1559": " yadā te udake patitāḥ,",
    "K10bsu019_u:1560": " tadā rākṣasya utkṣipya māṃsaṃ bhakṣayanti sma /",
    "K10bsu019_u:1561": " tadāhamekākī jambūdvīpameva pratyudgataḥ /",
    "K10bsu019_u:1562": " tadā tīrasya samīpe bālāhamaśvarājaṃ triḥ pradakṣiṇīkṛtya tatraiva prakrāntaḥ /",
    "K10bsu019_u:1563": " tato 'haṃ saṃprasthitaḥ /",
    "K10bsu019_u:1564": " svakīyaṃ niveśanamanupūrveṇānuprāptaḥ /",
    "K10bsu019_u:1565": " tadā me mātāpitārau kaṇṭhe pariṣvajya roditumārabdhau /",
    "K10bsu019_u:1566": " tato bāṣpeṇa paṭalāni visphuṭitāni /",
    "K10bsu019_u:1567": " tato draṣṭumārabdhau /",
    "K10bsu019_u:1568": " tato mātāpitṛbhyāṃ sārdhaṃ viśrāntaḥ /",
    "K10bsu019_u:1569": " tena teṣāṃ sarvaṃ bhūtapūrvaṃ vṛttāntamākhyātam /",
    "K10bsu019_u:1570": " tatastau mātāpitarau kathayataḥ sma - jīvaṃstu putra tvamanuprāptaḥ /",
    "K10bsu019_u:1571": " nāsmākaṃ dravyeṇa kṛtyam /",
    "K10bsu019_u:1572": " jarākāle yaṣṭibhūto 'ndhakāre mārgasyopadarśakaḥ,",
    "K10bsu019_u:1573": " maraṇakāle piṇḍadātā,",
    "K10bsu019_u:1574": " mṛtasya sanāthīkaraṇīyam /",
    "K10bsu019_u:1575": " yathā śītalo vāto nāma putra āhlādakaraḥ /",
    "K10bsu019_u:1576": " etadvacanaṃ mātāpitarau cākhyātam /",
    "K10bsu019_u:1577": " īdṛśaṃ mayā sarvanīvaraṇaviṣkambhin sārthavāhabodhisattvabhūtena duḥkhamanubhūtam //",
    "K10bsu019_u:1578": " tadyathāpi nāma sarvanīvaraṇaviṣkambhin bālāhakaṃ tamaśvarājabhūtenāvalokiteśvareṇa bodhisattvena mahāsattvena tādṛśādahaṃ mṛtyubhayātparimokṣitaḥ",
    "K10bsu019_u:1579": " tadyathāpi nāma sarvanīvaraṇaviṣkambhin na śaknomyavalokiteśvarasya puṇyasaṃbhāraṃ gaṇayitum /",
    "K10bsu019_u:1580": " alpamātramidaṃ sāṃkathyaṃ kṛtaṃ ekaikaromavivarasya //",
    "K10bsu019_u:1581": " iti aśvarājavarṇanaṃ nāma prathamaṃ prakaraṇam //",
    "K10bsu019_u:1582": " START Kvyu 2,2:",
    "K10bsu019_u:1583": " romavivaraṇāvarṇanaṃ dvitīyaṃ prakaraṇam /",
    "K10bsu019_u:1584": " tadyathāpi nāma sarvanīvaraṇāviṣkambhin suvarṇaṃ nāma romavivaram /",
    "K10bsu019_u:1585": " tatrānekānigandharvakoṭiniyutaśatasahasrāṇi prativasanti sma /",
    "K10bsu019_u:1586": " tena ca saṃsārikena duḥkhena na bādhyante /",
    "K10bsu019_u:1587": " parameṇa saukhyena saṃtarpitā bhavanti /",
    "K10bsu019_u:1588": " divyāni vastūni prādurbhavanti /",
    "K10bsu019_u:1589": " tatra na ca te rāgeṇa bādhyante /",
    "K10bsu019_u:1590": " na ca mohena bādhyante /",
    "K10bsu019_u:1591": " na ca dveṣeṇa bādhyante /",
    "K10bsu019_u:1592": " na ca te āghātacittamutpādayanti /",
    "K10bsu019_u:1593": " na ca teṣāṃ hiṃsācittamutpadyate /",
    "K10bsu019_u:1594": " te satatasamitamāryāṣṭāṅgikamārgamupadarśitā bhavanti /",
    "K10bsu019_u:1595": " satatakālaṃ dharmābhikāṅkṣiṇo bhavanti /",
    "K10bsu019_u:1596": " tadyathāpi nāma sarvanīvaraṇaviṣkambhin suvarṇanāmaromavivare avabhāsaṃ nāma cintāmaṇiratnam /",
    "K10bsu019_u:1597": " yadā te gandharvā abhiprāyaṃ cintayanti,",
    "K10bsu019_u:1598": " tadā teṣāmabhiprāyo 'nusidhyati /",
    "K10bsu019_u:1599": " tadā suvarṇaromavivarādatikramya kṛṣṇo nāma romavivaraḥ /",
    "K10bsu019_u:1600": " tatrānekāni ṛṣikoṭiniyutaśatasahasrāṇi prativasanti /",
    "K10bsu019_u:1601": " kecidekābhijñāḥ,",
    "K10bsu019_u:1602": " kecid dvayabhijñāḥ,",
    "K10bsu019_u:1603": " kecit tryabhijñāḥ,",
    "K10bsu019_u:1604": " keciccaturabhijñāḥ,",
    "K10bsu019_u:1605": " kecitpañcābhijñāḥ,",
    "K10bsu019_u:1606": " kecitṣaḍabhijñāḥ /",
    "K10bsu019_u:1607": " tasmiṃśca romavivare rūpyamayī bhūmiḥ,",
    "K10bsu019_u:1608": " kanakamayāḥ parvatāḥ,",
    "K10bsu019_u:1609": " rūpyamayāḥ śṛṅgāḥ,",
    "K10bsu019_u:1610": " padmarāgairupacitāḥ parvatāḥ,",
    "K10bsu019_u:1611": " tādṛśāḥ saptasaptatiparvatāḥ /",
    "K10bsu019_u:1612": " ekaikaparvate 'śītisahasrāṇi ṛṣīṇāṃ prativasanti /",
    "K10bsu019_u:1613": " teṣāṃ ca ṛṣīṇāmīdṛśā parṇakuṭirakalpavṛkṣāṇi dṛśyante /",
    "K10bsu019_u:1614": " lohitadaṇḍāḥ (Vaidya 289)",
    "K10bsu019_u:1615": " suvarṇarūpyapatrā ratnāvabhāsitāḥ /",
    "K10bsu019_u:1616": " ekaikapārśve romavivare catasraḥ puṣkariṇyaḥ /",
    "K10bsu019_u:1617": " kecidaṣṭāṅgopetena vāriṇā paripūrṇāḥ kecitpuṣpaparipūrṇāḥ /",
    "K10bsu019_u:1618": " tasminnupacārasamīpe divyā agurudrumavṛkṣāḥ,",
    "K10bsu019_u:1619": " sugandhāścandanavṛkṣāḥ,",
    "K10bsu019_u:1620": " pariśobhitāḥ kalpavṛkṣāḥ,",
    "K10bsu019_u:1621": " saṃdṛśyante /",
    "K10bsu019_u:1622": " divyālaṃkārapralambitā maulīkuṇḍalapralambitā hārārdhahārapralambitāḥ keyūranūpurasragdāmapralambitāḥ sauvarṇapatrāḥ /",
    "K10bsu019_u:1623": " tatraikaikakalpavṛkṣe gandharvaśataṃ viśrāntam /",
    "K10bsu019_u:1624": " yadā te vādyapratyāhāramudīrayanti,",
    "K10bsu019_u:1625": " tadā mṛgapakṣyādayaḥ saṃvegamāpadyante - sukhaduḥkhamidaṃ sāṃsārikāṇāṃ sattvānām /",
    "K10bsu019_u:1626": " kathaṃ jambudvīpe duḥkhamanubhavanti?",
    "K10bsu019_u:1627": " jātijarāmaraṇaṃ paśyanti?",
    "K10bsu019_u:1628": " iṣṭapriyaviyogamapriyasaṃprayogaṃ paśyanti?",
    "K10bsu019_u:1629": " mānuṣyakāṇi bahūni duḥkhāni pratyanubhavanti?",
    "K10bsu019_u:1630": " ityevaṃ te mṛgapakṣiṇaḥ saṃvegamanuvicintya yadā kāraṇḍavyūhasya mahāyānasūtraratnarājasya nāmānusmaranti,",
    "K10bsu019_u:1631": " tadā teṣāṃ divyarasarasāgropetā āhārāḥ prādurbhavanti /",
    "K10bsu019_u:1632": " divyāni ca saugandhikāni vastūni prādurbhavanti /",
    "K10bsu019_u:1633": " divyāni vastrāṇi prādurbhavanti /",
    "K10bsu019_u:1634": " yadā te 'bhiprāyamanuvicintayanti,",
    "K10bsu019_u:1635": " tadābhiprāyāḥ sidhyanti //",
    "K10bsu019_u:1636": " atha sarvanīvaraṇaviṣkambhī bhagavantametadavocat - paramāścaryādbhutaprāpto 'haṃ bhagavan /",
    "K10bsu019_u:1637": " bhagavānāha - kiṃ kāraṇaṃ kulaputra paramavismayamāpannaḥ?",
    "K10bsu019_u:1638": " atha sarvanīvaraṇaviṣkambhī bhagavantametadavocat - yadā bhagavan kāraṇḍavyūhasya mahāyānasūtraratnarājasya nāmānusmaranti,",
    "K10bsu019_u:1639": " tadābhiprāyā anusidhyanti /",
    "K10bsu019_u:1640": " yasya nāmadheyamātreṇa īdṛśāni vastūni prādurbhavanti,",
    "K10bsu019_u:1641": " sukhitāste sattvā ye kāraṇḍavyūhaṃ mahāyānasūtraratnarājaṃ śroṣyanti likhāpayiṣyanti dhārayiṣyanti vācayiṣyanti paryavāpsyanti,",
    "K10bsu019_u:1642": " yoniśaṃ ca manasi kariṣyanti /",
    "K10bsu019_u:1643": " ye kāraṇḍavyūhasya mahāyānasūtrarājasyaikākṣaramapi likhāpayiṣyanti,",
    "K10bsu019_u:1644": " te idaṃ sāṃsārikaṃ duḥkhaṃ na paśyanti /",
    "K10bsu019_u:1645": " na ca te caṇḍālakukkurakuleṣu jāyante /",
    "K10bsu019_u:1646": " na ca te hīnendriyā bhavanti /",
    "K10bsu019_u:1647": " na ca te khañjakubjakordhvanāsagaṇḍalamboṣṭhāśca sattvāḥ kuṣṭhinaśca santaḥ /",
    "K10bsu019_u:1648": " na ca teṣāṃ kāye vyādhiḥ saṃkramate /",
    "K10bsu019_u:1649": " ārogyabalavatprīṇitendriyāśca bhavanti /",
    "K10bsu019_u:1650": " atha bhagavān sādhukāramadāt /",
    "K10bsu019_u:1651": " sādhu sādhu sarvanīvaraṇaviṣkambhin,",
    "K10bsu019_u:1652": " yastvamīdṛśaṃ pratibhānaṃ karoṣi /",
    "K10bsu019_u:1653": " anekāni devanāgayakṣagandharvāsuragarūḍakinnaramahoragamanuṣyāmanuṣyā upāsakopāsikāsahasrāṇi saṃnipatitāni - tvayedṛśaṃ dharmasāṃkathyaṃ kṛtam",
    "K10bsu019_u:1654": " yatastvayedṛśo vaipulyapratibhānaḥ kṛtaḥ //",
    "K10bsu019_u:1655": " atha sarvanīvaraṇaviṣkambhī bhagavantametadavocat - yadā bhagavannidaṃ praśnamanirdiṣṭaṃ tadā devaputrāṇāmabhedyā śraddhotpannā /",
    "K10bsu019_u:1656": " atha bhagavān sādhukāramadāt - sādhu sādhu kulaputra,",
    "K10bsu019_u:1657": " yastvamevaṃ punaḥ punastathāgatamadhyeṣase /",
    "K10bsu019_u:1658": " tadyathāpi nāma sarvanīvaraṇaviṣkambhin kṛṣṇānnāma romavivarādavatīrya ratnakuṇḍalo nāma romavivaraḥ /",
    "K10bsu019_u:1659": " tatrānekāni gandharvakanyākoṭiniyutaśatasahasrāṇi prativasanti /",
    "K10bsu019_u:1660": " tāśca gandharvakanyā abhirūpāḥ darśanīyāḥ paramayā śubhavarṇapuṣkalatayā samanvāgatā divyālaṃkāravibhūṣitaśarīrā apsarasāmiva pratispardhinyaḥ",
    "K10bsu019_u:1661": " paramaśobhanāḥ /",
    "K10bsu019_u:1662": " na ca tā rāgaduḥkhena bādhyante /",
    "K10bsu019_u:1663": " na ca dveṣaduḥkhena bādhyante /",
    "K10bsu019_u:1664": " na ca mohaduḥkhena bādhyante /",
    "K10bsu019_u:1665": " na ca tāsāṃ kāye kiṃcinmānuṣīduḥkhaṃ saṃvidyate /",
    "K10bsu019_u:1666": " tāśca gandharvakanyāstrikālamavalokiteśvarasya (Vaidya 290)",
    "K10bsu019_u:1667": " bodhisattvasya mahāsattvasya nāmamanusmaranti /",
    "K10bsu019_u:1668": " yadā trikālamanusmaranti,",
    "K10bsu019_u:1669": " tadā tāsāṃ sarvavastūni prādurbhavanti //",
    "K10bsu019_u:1670": " atha sarvanīvaraṇāviṣkambhī bhagavantametadavocat - gamiṣyāmyahaṃ bhagavan /",
    "K10bsu019_u:1671": " tāni romavivarāṇi draṣṭukāmo 'ham /",
    "K10bsu019_u:1672": " bhagavānāha - agrāhyāste kulaputra romavivarā asaṃsparśāḥ /",
    "K10bsu019_u:1673": " yathā ākāśadhāturagrāhyo 'saṃsparśaḥ,",
    "K10bsu019_u:1674": " evameva te kulaputra romavivarā agrāhyā asaṃsparśāḥ /",
    "K10bsu019_u:1675": " teṣu romavivareṣu samantabhadro bodhisattvo mahāsattvasteṣāṃ romavivarāṇāṃ dvādaśa varṣāṇi paribhramitaḥ,",
    "K10bsu019_u:1676": " na ca tena tāni romavivarāṇi dṛṣṭāṇi /",
    "K10bsu019_u:1677": " yasyaikaikaromavivare sthitaṃ buddhaśatam,",
    "K10bsu019_u:1678": " tenāpi na dṛṣṭāṇi,",
    "K10bsu019_u:1679": " prāgevānye bodhisattvabhūtāḥ //",
    "K10bsu019_u:1680": " atha sarvanīvaraṇaviṣkambhī bhagavantametadavocat - yadā bhagavan samantabhadreṇa bodhisattvena mahāsattvena na dṛṣṭaṃ dvādaśavarṣāṇi paribhramatā,",
    "K10bsu019_u:1681": " na ca tena tāni romavivarāṇi dṛṣṭāni,",
    "K10bsu019_u:1682": " asyaikaikaromavivare sthitaṃ buddhaśataṃ tenāpi na dṛṣṭam,",
    "K10bsu019_u:1683": " tadā teṣāṃ romavivarāṇāmantato 'hamapi kiṃ gamiṣyāmi?",
    "K10bsu019_u:1684": " āha - kulaputra,",
    "K10bsu019_u:1685": " mayāpi tasya romavivaraṃ vīkṣamāṇena parimārgayamāṇena na dṛśyate /",
    "K10bsu019_u:1686": " sarvanīvaraṇaviṣkambhin kulaputra,",
    "K10bsu019_u:1687": " ayaṃ māyāvī asādhyaḥ sūkṣma evamanudṛśyate /",
    "K10bsu019_u:1688": " nirañjano rūpī mahāpī(?)",
    "K10bsu019_u:1689": " śatasahasrabhujaḥ koṭiśatasahasranetro viśvarūpī ekādaśaśīrṣaḥ mahāyogī nirvāṇabhūmivyavasthitaḥ",
    "K10bsu019_u:1690": " sucetano mahāprājñaḥ bhavottārakaḥ kulīno 'nādarśī prājño nirdeśastathācchāyābhūtaḥ sarvadharmeṣu,",
    "K10bsu019_u:1691": " evameva kulaputra avalokiteśvaro bodhisattvo na śruto na kenacid dṛśyate /",
    "K10bsu019_u:1692": " tasya svabhāvakā anyathārtagatā na paśyanti,",
    "K10bsu019_u:1693": " prāgeva samantabhadrādayo 'nye ca bodhisattvāḥ /",
    "K10bsu019_u:1694": " acintyo 'yaṃ kulaputra avalokiteśvaro bodhisattvo mahāsattvaḥ prātihāryāṇi samupadarśayati /",
    "K10bsu019_u:1695": " anekāni ca bodhisattvakoṭiniyutaśatasahasrāṇi paripācayati,",
    "K10bsu019_u:1696": " sattvāṃśca tān bodhimārge pratiṣṭhāpayati /",
    "K10bsu019_u:1697": " pratiṣṭhāpayitvā sukhāvatīlokadhātumanugacchati /",
    "K10bsu019_u:1698": " amitābhasya tathāgatasyāntike dharmamanuśṛṇoti //",
    "K10bsu019_u:1699": " atha sarvanīvaraṇaviṣkambhī bhagavantametadavocat - kenopāyena bhagavan paśyāmi ahamavalokiteśvaraṃ bodhisattvaṃ mahāsattvam?",
    "K10bsu019_u:1700": " bhagavānāha - yadi kulaputra ihaiva sahālokadhātumāgacchati mama darśanāya vandanāya paryupāsanāya /",
    "K10bsu019_u:1701": " atha sarvanīvaraṇaviṣkambhī bhagavantametadavocat - anujānāmyahaṃ bhagavan,",
    "K10bsu019_u:1702": " avalokiteśvaro bodhisattvo mahāsattva āgacchati?",
    "K10bsu019_u:1703": " bhagavānāha - yadā kulaputra sattvaparipāko bhavati,",
    "K10bsu019_u:1704": " tadāvalokiteśvaraḥ prathamataramāgacchati //",
    "K10bsu019_u:1705": " atha sarvanīvaraṇaviṣkambhī bodhisattvaḥ kare kapolaṃ dattvā cintāparo vyavasthitaḥ",
    "K10bsu019_u:1706": " - kiṃ mayā pāparatena cirakālajīvikayā tenāvalokiteśvaradarśanaviprahīṇenāndhabhūtena",
    "K10bsu019_u:1707": " tamonuprāptamārgasaṃprasthitena?",
    "K10bsu019_u:1708": " atha sarvanīvaraṇaviṣkambhī bodhisattvaḥ punarapi bhagavantametadavocat - katamasmin kāle bhagavannavalokiteśvara āgacchati?",
    "K10bsu019_u:1709": " atha bhagavānapīdaṃ vacanaṃ śrutvā hasati,",
    "K10bsu019_u:1710": " vyavahasati ca - akālaste kulaputra avalokiteśvarasyāgamanakālasamayaḥ /",
    "K10bsu019_u:1711": " tadyathāpi nāma kulaputra tato romavivarādavatīrya amṛtabindurnāma romavivaraḥ,",
    "K10bsu019_u:1712": " tatrānekāni devaputra koṭiniyutaśatasahasrāṇi (Vaidya 291)",
    "K10bsu019_u:1713": " prativasanti /",
    "K10bsu019_u:1714": " kecidekabhūmikā,",
    "K10bsu019_u:1715": " kecid dvibhūmikāḥ,",
    "K10bsu019_u:1716": " kecitribhūmikāḥ,",
    "K10bsu019_u:1717": " keciccaturbhūmikāḥ,",
    "K10bsu019_u:1718": " kecitpañcabhūmikāḥ,",
    "K10bsu019_u:1719": " kecit ṣaḍbhūmikāḥ,",
    "K10bsu019_u:1720": " kecitsaptabhūmikāḥ,",
    "K10bsu019_u:1721": " kecidaṣṭabhūmikāḥ,",
    "K10bsu019_u:1722": " kecinnavabhūmikāḥ,",
    "K10bsu019_u:1723": " keciddaśabhūmikāḥ pratiṣṭhitā bodhisattvā mahāsattvā vasanti /",
    "K10bsu019_u:1724": " tadyathāpi nāma sarvanīvaraṇaviṣkambhin asminnamṛtabindau romavivare ṣaṣṭiparvatāḥ suvarṇarūpyamayāḥ /",
    "K10bsu019_u:1725": " ekaikaparvataḥ ṣaṣṭiyojanāsahasrāṇyucchrayeṇa /",
    "K10bsu019_u:1726": " tadeṣāṃ parvatānāṃ navanavatiśṛṅgasahasrāṇi divyasuvarṇaratnopacitāni /",
    "K10bsu019_u:1727": " pārśve kecidekacittotpādikā bodhisattvāḥ prativasanti /",
    "K10bsu019_u:1728": " teṣu parvatarājiṣu anekāni gandharvakoṭiniyutaśatasahasrāṇi prativasanti,",
    "K10bsu019_u:1729": " ye tasmin romavivare satatasamitaṃ nirnāditaṃ sūryaṃ dhārayati /",
    "K10bsu019_u:1730": " tadyathāpi nāma sarvanīvaraṇaviṣkambhin tasmiṃścāmṛtabindau romavivare anekāni vimānakoṭiniyutaśatasahasrāṇi",
    "K10bsu019_u:1731": " ratnaparikhacitāni śobhanīyāni darśanīyāni vicitrāṇi muktāhāraśatasahasrāṇi pralambitāni /",
    "K10bsu019_u:1732": " teṣu vimāneṣu bodhisattvā viśramitvā dharmasāṃkathyaṃ kurvanti /",
    "K10bsu019_u:1733": " tato vimānānniṣkramya svakasvakāni caṃkramaṇāni pratyudgatāḥ /",
    "K10bsu019_u:1734": " caṃkrame caṃkrame saptati saptati puṣkariṇyaḥ kecidaṣṭāṅgopetena vāriṇā paripūrṇāḥ,",
    "K10bsu019_u:1735": " kecidvividhapuṣpaparipūrṇāḥ,",
    "K10bsu019_u:1736": " utpalapadmakumudapuṇḍarīkasaugandhikamāndāravamahāmāndāravapuṣpaparipūrṇāḥ /",
    "K10bsu019_u:1737": " teṣu caṃkrameṣu manoramāḥ kalpavṛkṣāḥ lohitavarṇāḥ suvarṇarūpyapatrā divyālaṃkārapralambitā maulīkuṇḍalasragdāmapralambitā hārārdhahārapralambitāḥ keyūrapralambitāḥ /",
    "K10bsu019_u:1738": " tadanye vividhālaṃkārapralambitāḥ /",
    "K10bsu019_u:1739": " teṣu caṃkrameṣu rātrau te bodhisattvāścaṃkramanti,",
    "K10bsu019_u:1740": " vividhaṃ ca mahāyānamanusmaranti,",
    "K10bsu019_u:1741": " nairvāṇikīṃ bhūmimanuvicintayanti /",
    "K10bsu019_u:1742": " sāṃsārikaṃ duḥkhamanuvicintayanti /",
    "K10bsu019_u:1743": " narakaniryāsaṃ cintayanti /",
    "K10bsu019_u:1744": " saṃcintayitvā maitrīṃ bhāvayanti /",
    "K10bsu019_u:1745": " evameva sarvanīvaraṇaviṣkambhin tasmin romavivare īdṛśā bodhisattvā vasanti /",
    "K10bsu019_u:1746": " tato 'mṛtavittabinduromavivarādavatīrya vajramukho nāma romavivaraḥ,",
    "K10bsu019_u:1747": " tatrānekāni kinnaraśatasahasrāṇi prativasanti /",
    "K10bsu019_u:1748": " aṅgadakuṇḍalakeyūravicitramālyābharaṇānulepanaparamaśobhanāni dṛśyante /",
    "K10bsu019_u:1749": " satatakālaṃ buddhadharmasaṃghābhiprasannāḥ ekāgradharmamaitrīvihārikāḥ kṣāntisaṃbhāvitā nirvāṇacintakāḥ saṃvegamānuṣyakāḥ /",
    "K10bsu019_u:1750": " īdṛśāste kulaputra kinnarā dharmābhiratāḥ /",
    "K10bsu019_u:1751": " tasminneva romavivare anekāni parvatavivarāṇi śatasahasrāṇi /",
    "K10bsu019_u:1752": " kecidvajramayāḥ kecitpadmarāgamayāḥ kecidindranīlamayāḥ kecitsaptaratnamayāḥ /",
    "K10bsu019_u:1753": " īdṛśāni ca tatra kulaputra romavivare saddharmanimittāni ca dṛśyante /",
    "K10bsu019_u:1754": " tatra romavivare anekāḥ kalpavṛkṣāḥ,",
    "K10bsu019_u:1755": " anekavidrumavṛkṣāścandranavṛkṣāḥ saugandhikavṛkṣāḥ,",
    "K10bsu019_u:1756": " anekāni puṣkariṇīśatasahasrāṇi,",
    "K10bsu019_u:1757": " divyāni vimānāni,",
    "K10bsu019_u:1758": " sphaṭikarajatasaṃyuktāḥ paramaśobhanīyāḥ ramaṇīyāḥ prāsādāḥ /",
    "K10bsu019_u:1759": " yatra īdṛśāni vimānāni prādurbhavanti,",
    "K10bsu019_u:1760": " teṣu vimāneṣu kinnarā viśrāntāḥ /",
    "K10bsu019_u:1761": " viśramitvā dharmasāṃkathyaṃ kurvanti /",
    "K10bsu019_u:1762": " yaduta dānapāramitāsāṃkathyaṃ kurvanti /",
    "K10bsu019_u:1763": " dhyānapāramitāsāṃkathyaṃ kurvanti /",
    "K10bsu019_u:1764": " prajñāpāramitāsāṃkathyaṃ kurvanti /",
    "K10bsu019_u:1765": " evaṃ ṣaṭpāramitāsāṃkathyaṃ kṛtvā svakasvakāni caṃkramaṇāni caṃkramanti /",
    "K10bsu019_u:1766": " kecitsuvarṇamayāścaṃkramāḥ /",
    "K10bsu019_u:1767": " teṣu caṃkrameṣu sāmantakeṣu kalpavṛkṣā lohitadaṇḍāḥ sauvarṇarūpyapatrā divyālaṃkārapralambitāḥ maulikuṇḍalasragdāmapralambitā hārārdhahārapralambitā ratnahārapralambitāḥ /",
    "K10bsu019_u:1768": " te ca kalpavṛkṣāstasmiṃścaṃkrame kūṭāgāravatsaṃsthitāḥ,",
    "K10bsu019_u:1769": " kūṭāgārasadṛśeṣu (Vaidya 292)",
    "K10bsu019_u:1770": " teṣu caṃkrameṣu kinnarāścaṃkramanti /",
    "K10bsu019_u:1771": " caṃkramyamāṇāḥ sāṃsārikaṃ satyamanuvicintayanti - aho duḥkham /",
    "K10bsu019_u:1772": " jātirduḥkham /",
    "K10bsu019_u:1773": " aho duḥkham /",
    "K10bsu019_u:1774": " jarāmaraṇaduḥkham /",
    "K10bsu019_u:1775": " aho duḥkham /",
    "K10bsu019_u:1776": " tadapi dāridryaduḥkham /",
    "K10bsu019_u:1777": " iṣṭapriyaviyogāpriyāviyogaduḥkham /",
    "K10bsu019_u:1778": " tadapi kaṣṭataraṃ duḥkham /",
    "K10bsu019_u:1779": " ye cāvīcāvupapannā rauravopapannāḥ,",
    "K10bsu019_u:1780": " kālasūtropapannāḥ,",
    "K10bsu019_u:1781": " hāhave mahānarake upapannāḥ,",
    "K10bsu019_u:1782": " pratāpane narake upapannāḥ,",
    "K10bsu019_u:1783": " agnighaṭeṣupapannāḥ,",
    "K10bsu019_u:1784": " vajraśaileṣupapannāḥ,",
    "K10bsu019_u:1785": " pretanagaropapannāḥ,",
    "K10bsu019_u:1786": " tadeṣāṃ sarvasattvānāṃ duḥkhataram /",
    "K10bsu019_u:1787": " evaṃ ca te kinnarāścittena cintayanti /",
    "K10bsu019_u:1788": " cintayitvā nairvāṇikīṃ bhūmīṃ cintayanti /",
    "K10bsu019_u:1789": " evameva kulaputra kinnarā dharmābhiratāḥ satatakālamavalokiteśvarasya nāmanusmaranti /",
    "K10bsu019_u:1790": " yadā te nāmānusmaranti,",
    "K10bsu019_u:1791": " tadā teṣāṃ sarvopakaraṇairupasthitā bhavanti /",
    "K10bsu019_u:1792": " evaṃ durlabhaḥ kulaputra avalokiteśvaro bodhisattvo mahāsattvaḥ sarvasattvānāṃ mātāpitṛbhūtaḥ sarvasattveṣvabhayaṃdadaḥ /",
    "K10bsu019_u:1793": " sarvasattveṣu mārgopadarśakaḥ /",
    "K10bsu019_u:1794": " sarvasattveṣu kalyāṇamitraḥ /",
    "K10bsu019_u:1795": " evaṃ kulaputra avalokiteśvaro bodhisattvo mahāsattvaḥ /",
    "K10bsu019_u:1796": " durlabhaṃ kulaputra tasya nāmagrahaṇam /",
    "K10bsu019_u:1797": " ye ca tasya ṣaḍakṣarīmahāvidyānāmānusmaranti,",
    "K10bsu019_u:1798": " tadā teṣu romavivareṣu jāyante /",
    "K10bsu019_u:1799": " na ca punareva saṃsāre saṃsaranti /",
    "K10bsu019_u:1800": " romavivarādromavivaramupasaṃkrāmanti /",
    "K10bsu019_u:1801": " teṣāṃ teṣu romavivareṣu tāvattiṣṭhanti yāvannairvāṇikīṃ bhūmimanveṣante //",
    "K10bsu019_u:1802": " iti romavivaravarṇanaṃ nāma dvitīyaṃ prakaraṇam //",
    "K10bsu019_u:1803": " START Kvyu 2,3:",
    "K10bsu019_u:1804": " ṣaḍakṣarīmahāvidyāmāhātmyavarṇanaṃ tṛtīyaṃ prakaraṇam /",
    "K10bsu019_u:1805": " atha sarvanīvaraṇaviṣkabhī bhagavantametadavocat - kuto bhagavan ṣaḍakṣarī mahāvidyā prāpyate?",
    "K10bsu019_u:1806": " bhagavānāha - durlabhā kulaputra sā ṣaḍakṣarī mahāvidyā /",
    "K10bsu019_u:1807": " na ca tathāgatā jānanti prāgeva bodhisattvabhūtāḥ /",
    "K10bsu019_u:1808": " atha sarvanīvaraṇaviṣkambhī bhagavantametadavocat - yadbhagavan tathāgatā arhantaḥ samyaksaṃbuddhā na jānanti?",
    "K10bsu019_u:1809": " bhagavānāha - kulaputra sā ṣaḍakṣarī mahāvidyā tvavalokiteśvarasya paramahṛdayam /",
    "K10bsu019_u:1810": " yaśca paramahṛdayaṃ jānāti sa mokṣaṃ jānāti /",
    "K10bsu019_u:1811": " atha sarvanīvaraṇaviṣkambhī bhagavantametadavocat - asti bhagavan kecitsattvā ye ṣaḍakṣarīṃ mahāvidyāṃ jānanti?",
    "K10bsu019_u:1812": " bhagavānāha - na kaścijjānīte kulaputra /",
    "K10bsu019_u:1813": " ṣaḍakṣarī mahāvidyā rājñī /",
    "K10bsu019_u:1814": " eṣā durāsadā aprameyā yoginastathāgatā jānanti prāgeva bodhisattvabhūtāḥ /",
    "K10bsu019_u:1815": " asyāḥ kulaputra ṣaḍakṣarīmahāvidyāyāḥ kāraṇena sarve tathāgatāḥ ṣoḍaśakalyāṇasaṃkhyeyāḥ paribhramitāḥ prāgeva bodhisattvabhūtāḥ kuto jānanti?",
    "K10bsu019_u:1816": " ayaṃ sa paramahṛdayaḥ avalokiteśvarasya /",
    "K10bsu019_u:1817": " yo 'pyayaṃ paribhramati jaganmaṇḍale,",
    "K10bsu019_u:1818": " kaścijjānīte ṣaḍakṣarīṃ mahāvidyām /",
    "K10bsu019_u:1819": " puṇyavantaste sattvā ye ṣaḍakṣarīṃ mahāvidyāṃ satataparigrahaṃ japābhiyuktā bhavanti /",
    "K10bsu019_u:1820": " tasyā japakāle tu navanavatigaṅgānadīvālukopamāstathāgatāḥ saṃnipatanti,",
    "K10bsu019_u:1821": " paramāṇurajopamā bodhisattvāḥ saṃnipatanti,",
    "K10bsu019_u:1822": " ṣaṭpāramitā dvārasthā bhavanti /",
    "K10bsu019_u:1823": " anye ca dvātriṃśaddevanikāyāḥ devaputrāḥ saṃnipatitāḥ /",
    "K10bsu019_u:1824": " cattvāraśca mahārājānaścatasro diśo rakṣanti /",
    "K10bsu019_u:1825": " sāgaraśca nāgarājaḥ /",
    "K10bsu019_u:1826": " anavataptaśca nāgarājaḥ /",
    "K10bsu019_u:1827": " takṣakaśca nāgarājaḥ /",
    "K10bsu019_u:1828": " vāsukirnāgarājaḥ - evaṃpramukhānyanekāni nāgarājakoṭīniyutaśatasahasrāṇi dharaṇīṃ parirakṣanti /",
    "K10bsu019_u:1829": " anye ca bhaumā yakṣāḥ /",
    "K10bsu019_u:1830": " anye cāvakāśaṃ rakṣanti /",
    "K10bsu019_u:1831": " tasya kulaputrasya ekaikaromavivare (Vaidya 293)",
    "K10bsu019_u:1832": " tathāgatakoṭyo viśramanti,",
    "K10bsu019_u:1833": " viśramitvā sādhukāramanuprayanti - sādhu sādhu kulaputra,",
    "K10bsu019_u:1834": " yastvamīdṛśaṃ cintāmaṇiratnalabdhalābho 'si /",
    "K10bsu019_u:1835": " vimokṣitāste saptakulavaṃśā jātiparaṃparayā /",
    "K10bsu019_u:1836": " ye ca tava kulaputra kukṣigatāḥ prāṇinaḥ,",
    "K10bsu019_u:1837": " sarve te 'vaivartikā bodhisattvā bhaviṣyanti /",
    "K10bsu019_u:1838": " yaḥ kaścidimāṃ dhārayet ṣaḍakṣarīṃ mahāvidyāṃ kāyagatāṃ kaṇṭhagatāṃ vā,",
    "K10bsu019_u:1839": " sa kulaputra vajrakāyaśarīra iti veditavyaḥ,",
    "K10bsu019_u:1840": " dhātustūpa iti veditavyaḥ,",
    "K10bsu019_u:1841": " tathāgatajñānakoṭiriti veditavyaḥ /",
    "K10bsu019_u:1842": " yaḥ kaścitkulaputro vā kuladuhitā vā imāṃ ṣaḍakṣarīṃ mahāvidyāṃ japanti so 'kṣayapratibhāno bhavati /",
    "K10bsu019_u:1843": " jñānarāśiviśuddho bhavati /",
    "K10bsu019_u:1844": " mahākaruṇayā samanvāgato bhavati /",
    "K10bsu019_u:1845": " sa dine dine ṣaṭpāramitāḥ paripūrayati /",
    "K10bsu019_u:1846": " vidyādharacakravartyabhiṣekaṃ pratilabhate /",
    "K10bsu019_u:1847": " yasya kasyaciducchavasyocchvāsapraśvāsaṃ dadāti maitryā vā dveṣeṇa vā,",
    "K10bsu019_u:1848": " sarve te 'vaivartikādhisattvā bhavanti,",
    "K10bsu019_u:1849": " kṣipraṃ cānuttarāṃ samyaksaṃbodhimabhisaṃbudhyante /",
    "K10bsu019_u:1850": " ye kecidvastrasparśanenāpi spṛśanti,",
    "K10bsu019_u:1851": " sarve te caramabhavikā bodhisattvā bhaveyuḥ /",
    "K10bsu019_u:1852": " darśanamātreṇa strī vā puruṣo vā dārikā vā mṛgapakṣiṇo gomahiṣagardabhādayaśca cakṣurdarśanenāpi paśyanti,",
    "K10bsu019_u:1853": " sarve te caramabhavikā bodhisattvā bhaveyuḥ,",
    "K10bsu019_u:1854": " jātijarāvyādhimaraṇaduḥkhapriyaviprayogavihīṇā bhaveyuḥ /",
    "K10bsu019_u:1855": " acintyā yoginaśca bhaveyuḥ /",
    "K10bsu019_u:1856": " evaṃ tu ṣaḍakṣarīṃ mahāvidyāṃ japamānasya saṃcodano bhavati //",
    "K10bsu019_u:1857": " atha sarvanīvaraṇaviṣkambhī bhagavantametadavocat - kathaṃ bhagavan labheyamahaṃ ṣaḍakṣarīṃ mahāvidyām?",
    "K10bsu019_u:1858": " so 'cintyo yogānāṃ cāprameyadhyānānāṃ ca aparisthitaścānuttarāyāṃ samyaksaṃbodhau,",
    "K10bsu019_u:1859": " nirvāṇasyopadarśakaḥ,",
    "K10bsu019_u:1860": " mokṣasya praveśanam,",
    "K10bsu019_u:1861": " rāgadveṣasya vyupaśamanam,",
    "K10bsu019_u:1862": " dharmarājasya ca paripūraṇam,",
    "K10bsu019_u:1863": " unmūlanaṃ ca saṃsārasya pañcagatikasya,",
    "K10bsu019_u:1864": " saṃśoṣaṇaṃ ca nārakāṇāṃ kleśānām,",
    "K10bsu019_u:1865": " samuddhātanamuttāraṇaṃ ca tiryagyonigatānām,",
    "K10bsu019_u:1866": " āsvādo dharmāṇāṃ ca paripūraṇam,",
    "K10bsu019_u:1867": " sarvajñajñānasya akṣayaṃ nirdeśaṃ śrotumicchāmi /",
    "K10bsu019_u:1868": " bhagavan yo me ṣaḍakṣarīṃ mahāvidyāmanuprayacchati,",
    "K10bsu019_u:1869": " tasya caturdvīpān saptaratnaparipūrṇānniryātayitum /",
    "K10bsu019_u:1870": " yadi bhagavan likhyamānāyāpi bhūrjaṃ na saṃvidyate,",
    "K10bsu019_u:1871": " na masiḥ,",
    "K10bsu019_u:1872": " na ca karamam /",
    "K10bsu019_u:1873": " madīyena śoṇitena masiṃ kuryāt,",
    "K10bsu019_u:1874": " carmamutpāṭya bhūrjaṃ kuryāt,",
    "K10bsu019_u:1875": " asthiṃ bhaṅktavā ca karamaṃ kuryāt,",
    "K10bsu019_u:1876": " tadāpi bhagavan mama nāsti khedaṃ śarīrasya /",
    "K10bsu019_u:1877": " sa ca me mātāpitṛbhūto bhavet gurūṇāmapi guruśca //",
    "K10bsu019_u:1878": " atha bhagavān sarvanīvaraṇaviṣkambhiṇaṃ bodhisattvametadavocat - smarāmyahaṃ kulaputra asyāḥ ṣaḍakṣarimahāvidyāyāḥ kāraṇena paramāṇurajopamān lokadhātūn paribhramitaḥ /",
    "K10bsu019_u:1879": " anekāni tathāgatakoṭiniyutaśatasahasrāṇi mayā paryupāsitāni /",
    "K10bsu019_u:1880": " na ca teṣāṃ tathāgatānāṃ sakāśātsacālaṃbāpi (?) śrutā /",
    "K10bsu019_u:1881": " tadā ratnottamo nāma tathāgato 'rhan samyaksaṃbuddho vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca buddho bhagavān /",
    "K10bsu019_u:1882": " tasya mayā purastādaśrūṇi pramuktāni /",
    "K10bsu019_u:1883": " tadā tena tathāgatenārhatā samyaksaṃbuddhenābhihitam - mā kulaputra evaṃ karuṇakarūṇānyaśrūṇi pramuñca /",
    "K10bsu019_u:1884": " gaccha kulaputra yena padmottamo nāma lokadhātuḥ /",
    "K10bsu019_u:1885": " tatra padmottamo nāma tathāgato 'rhan samyaksaṃbuddhaḥ /",
    "K10bsu019_u:1886": " sa imāṃ ṣaḍakṣarīṃ (Vaidya 294)",
    "K10bsu019_u:1887": " mahāvidyāmanujānāti /",
    "K10bsu019_u:1888": " tasya kulaputra ahaṃ ratnottamasya tathāgatasyāntikāt prakrāntaḥ /",
    "K10bsu019_u:1889": " yena padmottamasya tathāgatasya buddhakṣetraṃ tenopasaṃkrāntaḥ /",
    "K10bsu019_u:1890": " upasaṃkramya bhagavataḥ pādau śirasā vanditvā purastātprāñjalībhūtvottam - labheyamahaṃ",
    "K10bsu019_u:1891": " bhagavan padmottama ṣaḍakṣarīṃ mahāvidyāṃ rājñīṃ yasyā nāmānusmaraṇamātreṇa sarvapāpāni kṣayante,",
    "K10bsu019_u:1892": " durlabhāṃ bodhiṃ pratilabhate,",
    "K10bsu019_u:1893": " yenārthenāhaṃ kliṣṭo 'nekāni lokadhātūni /",
    "K10bsu019_u:1894": " ihaivāgatvā mā vyarthaśramo bhaveyam /",
    "K10bsu019_u:1895": " tadā padmottamastathāgata imāṃ ṣaḍakṣarīṃ mahāvidyāguṇāṃ saṃsmārayati sma - tadyathāpi nāma kulaputra śakyate paramāṇurajaḥpramāṇamudgṛhītum,",
    "K10bsu019_u:1896": " na tu kulaputra śakyate ṣaḍakṣarimahāvidyāyā ekajāpasya puṇyaskandhaṃ gaṇayitum /",
    "K10bsu019_u:1897": " śakyate mayā kulaputra catuḥsamudrasyaikaikāṃ vālukāṃ gaṇayitum,",
    "K10bsu019_u:1898": " na tu kulaputra śakyate mayā ṣaḍakṣarimahāvidyāyā ekajāpasya puṇyaskandhaṃ gaṇayitum /",
    "K10bsu019_u:1899": " tadyathāpi nāma kulaputra kaścideva puruṣo bhavet /",
    "K10bsu019_u:1900": " sa gṛhaṃ pūrṇaṃ yojanasahasraṃ kuryāt dviguṇaṃ pañcayojanaśatāni /",
    "K10bsu019_u:1901": " taṃ tilaphalaiḥ paripūrṇaṃ kuryāt /",
    "K10bsu019_u:1902": " yatra sūcīvivaraṃ na saṃvidyate,",
    "K10bsu019_u:1903": " tatra puruṣo dvāre sthāpito 'jarāmaraḥ /",
    "K10bsu019_u:1904": " sa kalpaśatasyātikrāntasya asyaikatilaphalaṃ bahirdvāre prakṣipet /",
    "K10bsu019_u:1905": " tadanena paryāyeṇa taṃ gṛhasamūhapratiṣṭhitāstilāḥ parikṣayaparyavadānaṃ yāvatkālena vrajeyuḥ,",
    "K10bsu019_u:1906": " tacchakyate mayā gaṇayitum /",
    "K10bsu019_u:1907": " na tu kulaputra śakyate ṣaḍakṣarimahāvidyāyāḥ ekajāpasya puṇyaskandhaṃ gaṇayitum /",
    "K10bsu019_u:1908": " tadyathāpi nāma kulaputra caturdvīpe nānāvidhāni kṛṣiṃ kārayanti yavagodhūmaśālimudgamāṣādayastilakolakulatthādibhiḥ,",
    "K10bsu019_u:1909": " tatra kālena kālaṃ nāgarājāno varṣadhārāmanuprayacchanti /",
    "K10bsu019_u:1910": " tāni śasyāni niṣpādyante,",
    "K10bsu019_u:1911": " tataste paripakkāḥ parichidyante /",
    "K10bsu019_u:1912": " evaṃ jambudvīpaṃ khalaṃ kuryāt,",
    "K10bsu019_u:1913": " tataste śakaṭairbhārairmuṭaiḥ piṭhakairgobhirgardabhādibhirlaṅghayitvā tasmin khalābhyantare prakṣiperan,",
    "K10bsu019_u:1914": " tāni gobhirgardabhairmardayitvā mahāntaṃ rāśiṃ niṣpādyate /",
    "K10bsu019_u:1915": " śakyate mayā kulaputra ekaikāni phalāni gaṇayitum,",
    "K10bsu019_u:1916": " na tu kulaputra śakyate mayā ṣaḍakṣarimahāvidyāyā ekajāpasya puṇyaskandhaṃ gaṇayitum /",
    "K10bsu019_u:1917": " tadyathāpi nāma kulaputra imā mahānadyo jambudvīpe pravahanti rātrau divā ca /",
    "K10bsu019_u:1918": " tadyathā gaṅgā sītā yamunā sindhuḥ śatadruḥ candrabhāgā erāvatī sumāgandhā himaratī kalaśodarī ceti /",
    "K10bsu019_u:1919": " ekaikanadī pañcasahasraparivārā /",
    "K10bsu019_u:1920": " rātrau ca divā ca mahāsamudre pravahanti /",
    "K10bsu019_u:1921": " evameva ṣaḍakṣarimahāvidyāyā ekajāpasya puṇyaskandhaḥ pravahati /",
    "K10bsu019_u:1922": " tatrāsāṃ mahānadīnāṃ śakyate mayā ekaikabinduṃ gaṇayitum /",
    "K10bsu019_u:1923": " na ca kulaputra śakyate mayā ṣaḍakṣarimahāvidyāyā ekajāpasya puṇyaskandhaṃ gaṇayitum /",
    "K10bsu019_u:1924": " tadyathāpi nāma kulaputra caturdvīpeṣu catuṣpājjātīnāṃ gogardabhamahiṣāśvahastinaḥ,",
    "K10bsu019_u:1925": " śvajambukacchāgalapaśavaḥ,",
    "K10bsu019_u:1926": " tathā siṃhavyāghratarakṣumṛgamarkaṭaśaśakādayaḥ,",
    "K10bsu019_u:1927": " eṣāṃ mayaikaikāni romāṇi śakyate gaṇayitum,",
    "K10bsu019_u:1928": " na tu kulaputra ṣaḍākṣarimahāvidyāyāḥ śakyate ekajāpasya puṇyaskandhaṃ gaṇayitum /",
    "K10bsu019_u:1929": " tadyathāpi nāma kulaputra vajrāṅkuśo nāma parvatarājo navanavatiyojanasahasrāṇyucchrayeṇa caturaśītiyojanasahasrāṇyadhastāt /",
    "K10bsu019_u:1930": " tasya parvatarājasya vajrāṅkuśasyaikaṃ pārśvaṃ caturaśītiyojanasahasram /",
    "K10bsu019_u:1931": " tasya ca pārśve parvatarājasya jarāmaraḥ puruṣo bhavet /",
    "K10bsu019_u:1932": " sa (Vaidya 295) kalpasyātikrāntasya ekavāraṃ kaśikavastreṇa parimārjayet /",
    "K10bsu019_u:1933": " evaṃ kṛtvā tasya parikṣayaṃ paryavadānaṃ bhavet,",
    "K10bsu019_u:1934": " etatkāleṣu varṣamāsadinamuhūrtanāḍīkalāḥ yāvat śvāsāḥ,",
    "K10bsu019_u:1935": " teṣāṃ pramāṇaṃ kartuṃśakyam,",
    "K10bsu019_u:1936": " na tu ṣaḍakṣarimahāvidyāyāḥ śakyate ekajāpasya puṇyaskandhaṃ gaṇayitum /",
    "K10bsu019_u:1937": " tadyathāpi nāma kulaputra mahāsamudraṃ caturaśītiyojanasahasraṃ gāmbhīryeṇa,",
    "K10bsu019_u:1938": " aprameyaṃ vaipulyena vaḍavāmukhaparyantaṃ śakyate mayā śatāgrabhinnayā vālagrakoṭyā ekaikaṃ binduṃ gaṇayitum /",
    "K10bsu019_u:1939": " na tu kulaputra śakyate mayā ṣaḍakṣarimahāvidyāyāḥ puṇyaskandhaṃ gaṇayitum /",
    "K10bsu019_u:1940": " tadyathāpi nāma kulaputra śakyate mayā śīrṣavanasya ekaikapatrāṇi gaṇayitum,",
    "K10bsu019_u:1941": " na tu ṣaḍakṣarimahāvidyāyāḥ śakyate ekajāpasya puṇyaskandham gaṇayitum /",
    "K10bsu019_u:1942": " tadyathāpi nāma kulaputra caturdvipanivāsinaṃ strīpuruṣadārakadārikāste sarve daśabhūmipratiṣṭhitā bodhisattvā bhaveyuḥ /",
    "K10bsu019_u:1943": " yatteṣāṃ bodhisattvānāṃ puṇyaskandham,",
    "K10bsu019_u:1944": " tataḥ ṣaḍakṣarimahāvidyāyā ekajāpasya puṇyaskandham /",
    "K10bsu019_u:1945": " tadyathāpi nāma kulaputra dvādaśamāsikena saṃvatsareṇa adhimāsikena trayodaśamāsikena vā saṃvatsareṇa tathā saṃvatsaragaṇanayā pūrṇa kalpaṃ devo ratrau divā varṣati,",
    "K10bsu019_u:1946": " tacchakyate mayā kulaputra ekaikaṃ binduṃ gaṇayitum /",
    "K10bsu019_u:1947": " na tu kulaputra ṣaḍakṣarimahāvidyāyā ekajāpasya puṇyaskandhaṃ gaṇayitum /",
    "K10bsu019_u:1948": " evaṃ kulaputra bahavo matsadṛśāḥ tathāgatakoṭaya ekasthānadhāritā divyaṃ kalpaṃ cīvarapiṇḍapātraśayanāsanaglānapratyayabhaiṣajyapariṣkāraiḥ",
    "K10bsu019_u:1949": " sarvopakaraṇopasthāne nopasthitā bhaveyuḥ /",
    "K10bsu019_u:1950": " na ca tathāgatāḥ śaknuvanti ṣaḍakṣarimahāvidyāyāḥ puṇyaskandhaṃ gaṇayitum /",
    "K10bsu019_u:1951": " prāgevāhamekākī asmiṃllokadhātau viharāmi /",
    "K10bsu019_u:1952": " acintyadhyānapadena samutthānenāhaṃ kulaputra bhāvanāyogamanuyuktaḥ /",
    "K10bsu019_u:1953": " sa ca sūkṣmo dharmaḥ,",
    "K10bsu019_u:1954": " avyakto dharmaṃ,",
    "K10bsu019_u:1955": " anāgato dharmaḥ,",
    "K10bsu019_u:1956": " paramahṛdayaprāptaḥ /",
    "K10bsu019_u:1957": " avalokiteśvarasya bodhisattvasya mahāsattvasyopāyakuśalairdharmaiḥ pratiṣṭhitaḥ /",
    "K10bsu019_u:1958": " evaṃ kulaputra ṣaḍakṣarimahāvidyāyā upāyakauśalyaṃ prāptumahamapi kulaputra anekāni lokadhātukoṭīniyutaśatasahasrāṇi paribhramitaḥ /",
    "K10bsu019_u:1959": " gatvā cāmitābhasya tathāgatasya purastātprāñjalībhūtvā dharmavegenāśrūṇi pramuktāni,",
    "K10bsu019_u:1960": " tathāmitābhastathāgato jānāti anāgatapratyutpannam //",
    "K10bsu019_u:1961": " tena mamābhihitam - kulaputra ṣaḍakṣarīṃ mahāvidyāṃ rājñīmicchasi bhāvanāyogamanuyuktaḥ?",
    "K10bsu019_u:1962": " mayoktam - icchāmi sugata /",
    "K10bsu019_u:1963": " yathā tṛṣārtaḥ pānīyamanveṣate evamahaṃ bhagavan ṣaḍakṣarīṃ mahāvidyāṃ samanveṣamāṇo 'nekalokadhātūnupasaṃkrāntaḥ /",
    "K10bsu019_u:1964": " paryupāsitāni me 'nekāni tathāgatakoṭīniyutaśatasahasrāṇi,",
    "K10bsu019_u:1965": " na kasyacitsakāśānmayā labdhā ṣaḍakṣarī mahāvidyā rājñī /",
    "K10bsu019_u:1966": " tvaṃ bhagavan trātā bhava,",
    "K10bsu019_u:1967": " śaraṇaṃ parāyaṇam /",
    "K10bsu019_u:1968": " vikalendriyasya cakṣurbhūto bhava /",
    "K10bsu019_u:1969": " naṣṭamārgasya darśako bhava /",
    "K10bsu019_u:1970": " sūryatāpadagdhānāṃ chatrabhūto bhava /",
    "K10bsu019_u:1971": " caturmahāpathe śālavṛkṣa iva bhava /",
    "K10bsu019_u:1972": " dharmaparitṛṣisyānantadharmamārgamupadarśako bhava /",
    "K10bsu019_u:1973": " supratiṣṭhitacetaso vajrakavacabhūto bhava //",
    "K10bsu019_u:1974": " athāmitābhasya tathāgatārhataḥ samyaksaṃbuddhasya avalokiteśvarasya bodhisattvasya",
    "K10bsu019_u:1975": " mahāsattvasya lambikarutena svareṇa nirghoṣeṇārocayati - pasya kulaputra ayaṃ padmottamastathāgato (Vaidya 296)",
    "K10bsu019_u:1976": " 'rhan samyaksaṃbuddhaḥ ṣaḍakṣarīmahāvidyāyāḥ kāraṇenānekalokadhātukoṭīniyutaśatasahasrāṇi paribhramitaḥ /",
    "K10bsu019_u:1977": " dadasva kulaputra ṣaḍakṣarīṃ mahāvidyāṃ rājñīm /",
    "K10bsu019_u:1978": " tathāgata evaṃ paribhramati //",
    "K10bsu019_u:1979": " iti ṣaḍakṣarimahāvidyāmāhātmyavarṇanaṃ tṛtīyaṃ prakaraṇam //",
    "K10bsu019_u:1980": " START Kvyu 2,4:",
    "K10bsu019_u:1981": " ṣaḍakṣarimahāvidyāmaṇḍalavarṇanaṃ caturthaṃ prakaraṇam /",
    "K10bsu019_u:1982": " atha avalokiteśvaro bhagavantametadavocat - adṛṣṭamaṇḍalasya na dātavyāṃ kathaṃ bhagavatpadmāṅkamudrāmanugṛhṇāti?",
    "K10bsu019_u:1983": " kathaṃ maṇidharāṃ mudrāṃ saṃjānīte?",
    "K10bsu019_u:1984": " kathaṃ sarvarājendrāṃ saṃjānīte?",
    "K10bsu019_u:1985": " maṇḍalapariśuddhiṃ kathaṃ saṃjānīte?",
    "K10bsu019_u:1986": " maṇḍalasyedaṃ nimittaṃ caturasraṃ pañcahastapramāṇaṃ sāmantakena madhye maṇḍalasyāmitābhaṃ likhet /",
    "K10bsu019_u:1987": " indranīlacūrṇaṃ padmarāgacūrṇaṃ marakatacūrṇaṃ sphāṭikacūrṇaṃ suvarṇarūpyacūrṇānyamitābhasya tathāgatasya kāye saṃyojayitavyāni /",
    "K10bsu019_u:1988": " dakṣiṇe pārśve mahāmaṇidharo bodhisattvaḥ kartavya /",
    "K10bsu019_u:1989": " vāmapārśve ṣaḍakṣarī mahāvidyā kartavyā caturbhujā śaratkāṇḍagauravarṇā,",
    "K10bsu019_u:1990": " nānālaṃkāravibhūṣitā /",
    "K10bsu019_u:1991": " vāmahaste padmaṃ kartavyam /",
    "K10bsu019_u:1992": " dakṣiṇahaste akṣamālā kartavyā /",
    "K10bsu019_u:1993": " dau hastau saṃprayuktau sarvarājendrā nāma mudrā kartavyā /",
    "K10bsu019_u:1994": " tasyāḥ ṣaḍakṣarimahāvidyāyāḥ pādamūle vidyādharaṃ pratisthāpayitavyam /",
    "K10bsu019_u:1995": " dakṣiṇahaste dhūpakaṭacchukaṃ kartavyaṃ dhūmāyamānam /",
    "K10bsu019_u:1996": " vāmahaste nānāvidhālaṃkāraparipūrṇaṃ piṭakaṃ kartavyam /",
    "K10bsu019_u:1997": " tasya ca maṇḍalasya caturdvāreṣu catvāro mahārājāḥ kartavyāḥ,",
    "K10bsu019_u:1998": " nānāpraharaṇagṛhītāḥ kartavyāḥ /",
    "K10bsu019_u:1999": " tasya maṇḍalacatuṣkoṇeṣu catvāraḥ pūrṇakumbhāḥ nānāmaṇiratnasaṃcitāḥ /",
    "K10bsu019_u:2000": " yaḥ kaścitkulaputro vā kuladuhitā vā icchati maṇḍalaṃ praveṣṭum,",
    "K10bsu019_u:2001": " tena sarvagotrasyāparaṃparasya nāmāni likhitavyāni,",
    "K10bsu019_u:2002": " likhitvā ca haste gṛhītavyāni ca /",
    "K10bsu019_u:2003": " maṇḍale prathamataraṃ tāni nāmāni prakṣipet /",
    "K10bsu019_u:2004": " te sarve caramabhavikā bodhisattvā bhavanti /",
    "K10bsu019_u:2005": " sarvamānuṣyakeṇa duḥkhena viprahīṇā bhaviṣyanti,",
    "K10bsu019_u:2006": " kṣipraṃ cānuttarāṃ samyaksaṃbodhimabhisaṃbudhyante /",
    "K10bsu019_u:2007": " tata ācāryeṇa asthāne naiva dātavyā /",
    "K10bsu019_u:2008": " athavā śraddhādhimuktakasya dātavyā /",
    "K10bsu019_u:2009": " athavā mahāyānaśraddhādhimuktakasya dātavyā /",
    "K10bsu019_u:2010": " na ca tīrthikasya dātavyā //",
    "K10bsu019_u:2011": " athāmitābhastathāgato 'rhan samyaksaṃbuddho 'valokiteśvarametadavocat - yadi kulaputra",
    "K10bsu019_u:2012": " indranīlacūrṇaṃ padmarāgacūrṇaṃ suvarṇarūpyacūrṇaṃ daridrasya kulaputrasya kuladuhiturvā",
    "K10bsu019_u:2013": " na saṃvidyante tāni cūrṇāni,",
    "K10bsu019_u:2014": " bhagavannānāraṅgāṇi saṃprayoktavyāni?",
    "K10bsu019_u:2015": " nānāraṅgāṇi saṃprayoktavyāni nānāpuṣpairnānāgandhaiḥ /",
    "K10bsu019_u:2016": " yadi kulaputra tadapi na saṃvidyate deśāntaragatasya sthānapadacyutasya,",
    "K10bsu019_u:2017": " tadācāryeṇa mānasikaṃ maṇḍalaṃ cintitavyam /",
    "K10bsu019_u:2018": " ācāryeṇa mantramudrālakṣaṇānyupadarśayitavyāni //",
    "K10bsu019_u:2019": " iti ṣaḍakṣarimahāvidyāmaṇḍalavarṇanaṃ caturthaṃ prakaraṇam //",
    "K10bsu019_u:2020": " START Kvyu 2,5:",
    "K10bsu019_u:2021": " mahāvidyopadeśo nāma pañcamaṃ prakaraṇam /",
    "K10bsu019_u:2022": " atha padmottamastathāgato 'rhan samyaksaṃbuddho avalokiteśvarametadavocat - dadasva me kulaputra ṣaḍakṣarīṃ mahāvidyāṃ rājñīm,",
    "K10bsu019_u:2023": " yenāhamanekasattvakoṭīniyutaśatasahasrāṇi duḥkhātparimocayeyam /",
    "K10bsu019_u:2024": " yathā te kṣipraṃ cānuttarāṃ samyaksaṃbodhimabhisaṃbudhyante //",
    "K10bsu019_u:2025": " (Vaidya 297)",
    "K10bsu019_u:2026": " atha avalokiteśvaro bodhisattvo mahāsattvaḥ padmottamasya tathāgatasyārhataḥ samyaksaṃbuddhasyemāṃ ṣaḍakṣarīṃ mahāvidyāmanuprayacchati - //",
    "K10bsu019_u:2027": " om maṇipadme hūṃ // + // 0 // + // * // * //",
    "K10bsu019_u:2028": " yasmin kāle iyaṃ ṣaḍakṣarī mahāvidyā anupradattā,",
    "K10bsu019_u:2029": " tadā catvāro dvīpāḥ,",
    "K10bsu019_u:2030": " sadevabhavanaparyantāḥ kadalīpatreva saṃcalitāḥ,",
    "K10bsu019_u:2031": " kṣubdhāścatvāro mahāsamudrāḥ sarvavighnavināyakāḥ /",
    "K10bsu019_u:2032": " niṣpalāyante yakṣarākṣasakumbhāṇḍā mahākālamātṛgaṇasahitāḥ //",
    "K10bsu019_u:2033": " atha padmottamena tathāgatena bhujaṃgasadṛśaṃ bāhuṃ prasārya avalokiteśvarasya śatasahasramūlyaṃ muktāhāram,",
    "K10bsu019_u:2034": " tena gṛhītvā amitābhasya tathāgatasyārhataḥ samyaksaṃbuddhasyopanāmitam /",
    "K10bsu019_u:2035": " tena gṛhītvā tasya padmottamasya tathāgatasyārhataḥ samyaksaṃbuddhasyopanāmitam /",
    "K10bsu019_u:2036": " atha padmottamastathāgato 'rhan samyaksaṃbuddha imāṃ ṣaḍakṣarīṃ mahāvidyāṃ gṛhītvā yena patrottamo nāma lokadhātustenopasaṃkrāntaḥ /",
    "K10bsu019_u:2037": " evaṃ kulaputra mayā bhūtapūrvaṃ padmottamasya tathāgatasyārhataḥ samyaksaṃbuddhasva sakāśācchrutam //",
    "K10bsu019_u:2038": " atha sarvanīvaraṇaviṣkambhī bhagavantametadavocat - kathaṃ bhagavan labheyaṃ ṣaḍakṣarīṃ mahāvidyā rājñīṃ prāptayogasya?",
    "K10bsu019_u:2039": " yathā hi bhagavannamṛtasya labdhāsvādāstṛptiṃ na labhante,",
    "K10bsu019_u:2040": " evamahaṃ bhagavan ṣaḍakṣarimahāvidyāśrutamātreṇa tṛptiṃ na labhāma /",
    "K10bsu019_u:2041": " puṇyavantaste sattvā ya imāṃ ṣaḍakṣarīṃ mahāvidyāṃ japanti śṛṇvanti cintayanti adhyāśayena dhārayanti //",
    "K10bsu019_u:2042": " bhagavānāha - kulaputra,",
    "K10bsu019_u:2043": " yaścemāṃ ṣaḍakṣarīṃ mahāvidyāṃ likhāpayet,",
    "K10bsu019_u:2044": " tena caturaśītidharmaskandhasahasrāṇi likhāpitāni bhavanti /",
    "K10bsu019_u:2045": " paramāṇurajopamānāṃ tathāgatānāmarhatāṃ samyaksaṃbuddhānāṃ divyasauvarṇaratnamayān stūpān kārayet,",
    "K10bsu019_u:2046": " kārayitvā ekadine dhātvāvaropaṇaṃ kuryāt /",
    "K10bsu019_u:2047": " yaśca teṣāṃ phalavipākaḥ,",
    "K10bsu019_u:2048": " sa ṣaḍakṣarimahāvidyāyā ekasyākṣarasya phalavipākaḥ /",
    "K10bsu019_u:2049": " acintyo 'guṇānāṃ supratiṣṭhito mokṣaḥ /",
    "K10bsu019_u:2050": " yaḥ kulaputro vā kuladuhitā vā imāḥ ṣaḍakṣarīṃ mahāvidyāṃ japet,",
    "K10bsu019_u:2051": " sa imān samādhīn pratilabhate /",
    "K10bsu019_u:2052": " tadyathā - maṇidharo nāma samādhiḥ,",
    "K10bsu019_u:2053": " narakatiryaksaṃśodhanaṃ nāma samādhiḥ,",
    "K10bsu019_u:2054": " vajrakavaco nāma samādhiḥ,",
    "K10bsu019_u:2055": " supratiṣṭhitacaraṇo nāma samādhiḥ,",
    "K10bsu019_u:2056": " sarvopāyakauśalyapraveśano nāma samādhiḥ,",
    "K10bsu019_u:2057": " vikiriṇo nāma samādhiḥ,",
    "K10bsu019_u:2058": " sarvabuddhakṣetrasaṃdarśano nāma samādhiḥ,",
    "K10bsu019_u:2059": " sarvadharmapraveśano nāma samādhiḥ,",
    "K10bsu019_u:2060": " dhyānālaṃkāro nāma samādhiḥ dharmarathābhirūḍho nāma samādhiḥ,",
    "K10bsu019_u:2061": " rāgadveṣamohaparimokṣaṇo nāma samādhiḥ,",
    "K10bsu019_u:2062": " anantavatso nāma samādhiḥ,",
    "K10bsu019_u:2063": " ṣaṭpāramitānirdeśo nāma samādhiḥ,",
    "K10bsu019_u:2064": " mahāmerudharo nāma samādhiḥ,",
    "K10bsu019_u:2065": " sarvabhavottāraṇo nāma samādhiḥ,",
    "K10bsu019_u:2066": " sarvatathāgatavyavalokano nāma samādhiḥ,",
    "K10bsu019_u:2067": " supratiṣṭhitāsano nāma samādhiḥ /",
    "K10bsu019_u:2068": " evaṃpramukhānāmaṣṭottarasamādhiśataṃ pratilabhate,",
    "K10bsu019_u:2069": " ya imāṃ ṣaḍakṣarīṃ mahāvidyāṃ dhārayati //",
    "K10bsu019_u:2070": " iti ṣaḍakṣarimahāvidyopadeśo nāma pañcamaṃ prakaraṇam //",
    "K10bsu019_u:2071": " START Kvyu 2,6:",
    "K10bsu019_u:2072": " (Vaidya 298)",
    "K10bsu019_u:2073": " mahāvidyāmaṇḍalavarṇanaṃ ṣaṣṭhaṃ prakaraṇam /",
    "K10bsu019_u:2074": " atha sarvanīvaraṇaviṣkambhī bhagavantametadavocat - kutrāhaṃ bhagavan gaccheyaṃ yatra ṣaḍakṣarīṃ mahāvidyārājñīṃ labheyam?",
    "K10bsu019_u:2075": " bhagavānāha - asti kulaputra vārāṇasyāṃ mahānagaryāṃ dharmabhāṇako ya imāṃ ṣaḍakṣarīṃ mahāvidyāṃ dhārayati vācayati yoniśaśca manasi kurute",
    "K10bsu019_u:2076": " āha - gamiṣyāmyahaṃ bhagavan vārāṇasīṃ mahānagarīṃ tasya dharmabhāṇakasya darśanāya vandanāya paryupāsanāya /",
    "K10bsu019_u:2077": " bhagavānāha - sādhu sādhu kulaputra,",
    "K10bsu019_u:2078": " evaṃ kuruṣva /",
    "K10bsu019_u:2079": " durlabhaste kulaputra dharmabhāṇakastathāgatasamo draṣṭavyaḥ,",
    "K10bsu019_u:2080": " pūṇyakūṭa iva draṣṭavyaḥ /",
    "K10bsu019_u:2081": " sarvatīrtho gaṅgeva draṣṭavyaḥ /",
    "K10bsu019_u:2082": " avitathavādīva draṣṭavyaḥ /",
    "K10bsu019_u:2083": " bhūtavādīva draṣṭavyaḥ /",
    "K10bsu019_u:2084": " ratnarāśiriva draṣṭavyaḥ /",
    "K10bsu019_u:2085": " varadaścintāmaṇiriva draṣṭavyaḥ /",
    "K10bsu019_u:2086": " dharmarāja iva draṣṭavyaḥ /",
    "K10bsu019_u:2087": " jagaduttāraṇa iva draṣṭavyaḥ /",
    "K10bsu019_u:2088": " na ca kulaputra tvayā dharmabhāṇakaṃ dṛṣṭvā vicikitsācittamutpādayitavyam /",
    "K10bsu019_u:2089": " mā tvaṃ kulaputra bodhisattvabhūmeścyutvā adāye prapatsyase /",
    "K10bsu019_u:2090": " sa ca dharmabhāṇakaḥ śīlavipannaḥ ācaravipanno bhāryāputraduhitṛbhiḥ parivṛtaḥ kāṣāyoccāraprasrāvaparipūrṇaḥ asaṃvṛtteryāpathaḥ //",
    "K10bsu019_u:2091": " atha sarvanīvaraṇaviṣkambhī bhagavantametadavocat - yathājñaptaṃ bhagavatā /",
    "K10bsu019_u:2092": " atha sarvanīvaraṇaviṣkambhī bodhisattvo mahāsattva anekairbodhisattvaparṣadgṛhasthaiḥ pravrajitairdārakadārikādibhiḥ saṃprasthitaḥ /",
    "K10bsu019_u:2093": " tasya dharmabhāṇakasya pūjākarmaṇe divyāni chatrāṇi divyāni upānahāni maulīkuṇḍalasragdāmakeyūrahārārdhahāraratnahāraskandhopariṣvajānikapṛṣṭhottaryāṇi",
    "K10bsu019_u:2094": " aṅguṣṭhavibhedikāni anyāni ca vividhāni vastrāṇi cīvarādhyuṣitāni vidyādharasaṃcoditāni",
    "K10bsu019_u:2095": " kāśikavastrāṇyagniśaucavastrāṇi ca anyāni ca vividhāni vastrāṇi puṣpāṇi /",
    "K10bsu019_u:2096": " tadyathā - utpalapadmakumudapuṇḍarīkamāndāravamahāmāndāravāṇi mañjūṣakamahāmañjūṣakāṇi",
    "K10bsu019_u:2097": " caudumbarāṇi anyāni vividhāni kāṣṭhapuṣpāṇi campakakaravīrapāṭalāni muktakavārṣikāṇi",
    "K10bsu019_u:2098": " śakunakādhyuṣitāni /",
    "K10bsu019_u:2099": " sumanānavamālikacakravākopaśobhitāni /",
    "K10bsu019_u:2100": " śālikautsukyāni śatapatrikāṇi nīlapītalohitāvadātamāñjiṣṭhasphaṭikarajatavarṇāni /",
    "K10bsu019_u:2101": " anyāni ca sthalajalajāni puṣpāṇi vividhāni gṛhītvā yena vārāṇasī mahānagarī tenopajagāma /",
    "K10bsu019_u:2102": " anupūrveṇa vārāṇasīṃ mahānagarīmanuprāptaḥ /",
    "K10bsu019_u:2103": " yena sa dharmabhāṇakastenopasaṃkrāntaḥ /",
    "K10bsu019_u:2104": " upasaṃkramya pādau śirasābhivandya sa tena dṛṣṭaḥ śīlavipanna ācāravipanno 'saṃvṛteryāpathaḥ /",
    "K10bsu019_u:2105": " tena tāṇi chātrāṇyupānahāni vastrābharaṇāni gandhamālyavilepanānyupaḍhaukitāni /",
    "K10bsu019_u:2106": " tairvastrābharaṇaiḥ gandhamālyaiśca mahatīṃ pūjāṃ kṛtvā tasya dharmabhāṇakasya purastātprāñjalībhūtaḥ",
    "K10bsu019_u:2107": " tadvijñamidamavocat - aho dharmanidhānāsvādako 'mṛtanidhiriva saṃcaya anavagāho 'si,",
    "K10bsu019_u:2108": " sāgaro yathā bhājanabhūto 'si sarvamānuṣyabhūteṣu eva te /",
    "K10bsu019_u:2109": " tava sakāśāddharmaṃ deśayataḥ devā nāgā yakṣā gandharvā asurā garūḍāḥ kinnarā mahoragā manuṣyāmanuṣyāḥ sarve te saṃnipatitāḥ /",
    "K10bsu019_u:2110": " tava dharmaśravaṇakāle mahāvajrasamaye dharmaparyāyaṃ nirdiśasi parimokṣayasi /",
    "K10bsu019_u:2111": " bahavaḥ sattvā ye saṃsāre bandhanabaddhāḥ /",
    "K10bsu019_u:2112": " puṇyavantaste sattvāḥ ye 'syāṃ vārāṇasyāṃ mahānagaryāṃ vasanti,",
    "K10bsu019_u:2113": " paśyanti,",
    "K10bsu019_u:2114": " tava satataṃ parigrahaṃ kurvanti /",
    "K10bsu019_u:2115": " darśanamātreṇa sarvapāpāni nirdahasi /",
    "K10bsu019_u:2116": " yathāgnirdahati vanāntaram, (Vaidya 299)",
    "K10bsu019_u:2117": " evaṃ tvaṃ darśanena sarvapāpāni dahasi /",
    "K10bsu019_u:2118": " jānante tava tathāgatā arhantaḥ samyaksaṃbuddhāḥ /",
    "K10bsu019_u:2119": " anye cānekabodhisattvakoṭīniyutaśatasahasrāṇi tava pūjākarmaṇa upasaṃkrāmanti /",
    "K10bsu019_u:2120": " brahmāviṣṇumaheśvaracandrādityavāyuvaruṇāgnayo yamaśca dharmarājo 'nye ca catvāro mahārājānaḥ //",
    "K10bsu019_u:2121": " athe sa dharmabhāṇakastasyaitadavocat - mā tvaṃ kulaputra kaukṛtyamutpādayasi /",
    "K10bsu019_u:2122": " kati māṣāḥ kleṣā aupabhogikāḥ saṃsārasya naimittikāḥ prajāmaṇḍalasyotpādikāḥ /",
    "K10bsu019_u:2123": " ye ca kulaputrāḥ ṣaḍakṣarīṃ mahāvidyārājñīṃ jānante,",
    "K10bsu019_u:2124": " na ca te rāgeṇa dveṣeṇa mohena saṃlipyante /",
    "K10bsu019_u:2125": " yathā jāmbūnadasya suvarṇasya na sajjate malam,",
    "K10bsu019_u:2126": " evameva kulaputra yasya ṣaḍakṣarī mahāvidyā kāyagatā,",
    "K10bsu019_u:2127": " na tasya kāyena na rāgeṇa na dveṣeṇa na mohena saṃlipyate //",
    "K10bsu019_u:2128": " atha sarvanīvaraṇaviṣkambhī gāḍhaṃ pāde pariṣvajyainametadavocat - vikalendriyasya cakṣurbhūto bhava /",
    "K10bsu019_u:2129": " naṣṭamārgasyopadarśako bhava /",
    "K10bsu019_u:2130": " dharmaparitṛṣitasya dharmarasena saṃtarpaya me tvam /",
    "K10bsu019_u:2131": " anuttarāsamyaksaṃbodhiviprahīṇasya bodhibījaṃ me dadasva /",
    "K10bsu019_u:2132": " dharmāṇāmavakāśaṃ dadasva /",
    "K10bsu019_u:2133": " supratiṣṭhitarūpāṇāṃ kāyapariśuddhiṃ dadasva /",
    "K10bsu019_u:2134": " abhedyānāṃ kuśalānāṃ pratilambha iti sarvajanāḥ kathayanti vākyaṃ madhuropacayam /",
    "K10bsu019_u:2135": " evaṃ gururdadasva me ṣaḍakṣarīṃ mahāvidyārājñīṃ yenāhaṃ kṣipramanuttarāṃ samyaksaṃbodhimabhisaṃbuddho bhaveyam /",
    "K10bsu019_u:2136": " dvādaśākāraṃ dharmarandhra(cakra?)",
    "K10bsu019_u:2137": " māvartayeyam /",
    "K10bsu019_u:2138": " sarvasattvānāṃ sāṃsārikaṃ duḥkhaṃ parimocayeyam /",
    "K10bsu019_u:2139": " ṣaḍakṣarīmahāvidyārājñīlabdhalābho bhaveyam /",
    "K10bsu019_u:2140": " dadasva me ṣaḍakṣarīṃ mahāvidyārājñīm /",
    "K10bsu019_u:2141": " trātā bhava,",
    "K10bsu019_u:2142": " śaraṇaṃ parāyaṇam /",
    "K10bsu019_u:2143": " advīpānāṃ dvipo bhava //",
    "K10bsu019_u:2144": " atha sa dharmabhāṇakastasyaitadavocat - durlabhaṃ ṣaḍakṣarimahāvidyārājñyā asamavajrapadam /",
    "K10bsu019_u:2145": " abhedyavajrapadam /",
    "K10bsu019_u:2146": " anuttarajñānadarśanapadam /",
    "K10bsu019_u:2147": " akṣayajñānapadam /",
    "K10bsu019_u:2148": " niruttarapadam /",
    "K10bsu019_u:2149": " mokṣapraveśanapadam /",
    "K10bsu019_u:2150": " tathāgatajñānaviśuddhipadam /",
    "K10bsu019_u:2151": " rāgadveṣamohasaṃsāraduḥkhaparivarjanapadam /",
    "K10bsu019_u:2152": " sarvopāyakauśalyapadam /",
    "K10bsu019_u:2153": " dhyānavimokṣasamādhisamāpūrtipadam /",
    "K10bsu019_u:2154": " sarvadharmapraviśanapadam /",
    "K10bsu019_u:2155": " nityakāladevatābhikāṅkṣipadam /",
    "K10bsu019_u:2156": " ye ca kulaputrā nānāsthāneṣu dīkṣante /",
    "K10bsu019_u:2157": " mokṣārtheṣu nānāpaṭeṣu dīkṣante /",
    "K10bsu019_u:2158": " tadyathā indrapaṭaṃ śvetapaṭaṃ dhyuṣitapaṭam /",
    "K10bsu019_u:2159": " divasanirīkṣakā maheśvareṣu dīkṣante /",
    "K10bsu019_u:2160": " bailmavegarūdreṣu nagnaśramaṇeṣu ca /",
    "K10bsu019_u:2161": " eṣu sthāneṣu dīkṣante /",
    "K10bsu019_u:2162": " na teṣāṃ mokṣaṃ saṃvidyate /",
    "K10bsu019_u:2163": " anādigatikānāmapi nāpi nāśo bhavati /",
    "K10bsu019_u:2164": " sarvadevagaṇāśca brahmaviṣṇumaheśvarāḥ śakraśca devānāmindraścandrādityau vāyuvaruṇādayo yamaśca dharmarājo catvāraśca mahārājānaḥ,",
    "K10bsu019_u:2165": " te nityakālaṃ ṣaḍakṣarīṃ mahavidyārājñīṃ prārthayanti //",
    "K10bsu019_u:2166": " atha sarvanīvaraṇaviṣkambhī tamāha - kathaṃ vayaṃ ṣaḍakṣarīṃ mahāvidyārājñīṃ labhemahi yena vayaṃ kṣipravarā bhavāmaḥ?",
    "K10bsu019_u:2167": " dharmabhāṇakastamuvāca - tadyathāpi nāma sarvanīvaraṇaviṣkambhin prajñāpāramitānirjātāḥ sarvatathāgatāḥ /",
    "K10bsu019_u:2168": " tatprajñāpāramitā sarvatathāgatānāṃ ca netrītyākhyāyate /",
    "K10bsu019_u:2169": " sāpi ca ṣaḍakṣarīṃ mahāvidyārājñīṃ praṇamate kṛtāñjalipuṭā bhavantī,",
    "K10bsu019_u:2170": " prāgeva tathāgatā arhantaḥ samyaksaṃbuddhā bodhisattvagaṇāḥ /",
    "K10bsu019_u:2171": " ida kulaputra taṇḍulavatsāraṃ mahāyānasya kiṃcidasau bahumahāyānasūtraṃ geyaṃ vyākaraṇagāthānidānetivṛttajātakavaipulyādbhutadharmopadeśakaḥ",
    "K10bsu019_u:2172": " (Vaidya 300)",
    "K10bsu019_u:2173": " kulaputra japitamātreṇa śivaṃ mokṣam,",
    "K10bsu019_u:2174": " kiṃbahunā anyakuśalamiti /",
    "K10bsu019_u:2175": " kiṃvā tu samadhyagataṃ sāramupagṛhṇanti śālinastathā sāramityanugṛhṇanti,",
    "K10bsu019_u:2176": " nītvā svakīye niveśane bhāṇḍāni paripūrṇāni kṛtvā sthāpayitvā divasānurūpeṇa sūryatāpena pariśoṣayitvā musalaprahārairvibhedayanti,",
    "K10bsu019_u:2177": " tataścaturvarṣāṇi parityajanti /",
    "K10bsu019_u:2178": " kiṃ sāramiti vyavasthitam?",
    "K10bsu019_u:2179": " taṇḍulasāramiti /",
    "K10bsu019_u:2180": " evamevānye yogāḥ tuṣasadṛśāḥ /",
    "K10bsu019_u:2181": " sarvayogānāṃ ceyaṃ ṣaḍakṣarī mahāvidyā rājñī taṇḍulamiti bhūtā draṣṭavyā /",
    "K10bsu019_u:2182": " yasyāḥ kāraṇena kulaputra bodhisattvāḥ śrāvayanto bhramanti dānapāramitārthinaḥ,",
    "K10bsu019_u:2183": " śīlapāramitārthinaḥ,",
    "K10bsu019_u:2184": " kṣāntipāramitārthinaḥ vīryapāramitārthinaḥ,",
    "K10bsu019_u:2185": " dhyānapāramitārthinaḥ,",
    "K10bsu019_u:2186": " prajñāpāramitārthinaḥ /",
    "K10bsu019_u:2187": " ekajāpena kulaputra ṣaṭpāramitāḥ paripūrayanti /",
    "K10bsu019_u:2188": " yasya kasyacidvastrasparśanenāpi avaivartikabhūmiṃ pratilabhante /",
    "K10bsu019_u:2189": " evamevāsyāḥ ṣaḍakṣarī mahāvidyā rājñī,",
    "K10bsu019_u:2190": " durlabhamasyā nāmagrahaṇam /",
    "K10bsu019_u:2191": " ekavāranāmagrahaṇena sarve tathāgatāścīvarapiṇḍapātraśayyāsanaglānapratyayabhaiṣajyapariṣkaraiḥ sarvopasthānairupasthitā bhavanti //",
    "K10bsu019_u:2192": " atha sarvanīvaraṇaviṣkambhī dharmabhāṇakametadavocat - dadasva me ṣaḍakṣarimahāvidyārājñīm /",
    "K10bsu019_u:2193": " atha sa dharmabhāṇakaḥ saṃcintya saṃcintya vyavasthitaḥ /",
    "K10bsu019_u:2194": " tato ākāśe chando (śabdo?)",
    "K10bsu019_u:2195": " niścarati sma - dadasva ārya ṣaḍakṣarīṃ mahāvidyārājñīm /",
    "K10bsu019_u:2196": " ayaṃ bodhisattvabhūto 'nekaduṣkarābhiyuktaḥ /",
    "K10bsu019_u:2197": " punaḥ sa dharmabhāṇakaḥ saṃcintayati sma - kutaḥ śabdo niścarati /",
    "K10bsu019_u:2198": " tataḥ sa punarapyākāśācchabdo niścaritaḥ - dadasvārtha ṣaḍakṣarīṃ mahāvidyārājñīm /",
    "K10bsu019_u:2199": " ayaṃ bodhisattvo 'nekaduṣkarābhiyuktaḥ //",
    "K10bsu019_u:2200": " atha sa dharmabhāṇaka ākāśaṃ vyavalokayati sma /",
    "K10bsu019_u:2201": " yāvatpaśyati śaratkāṇḍagauravarṇaṃ jaṭāmukuṭadharaṃ sarvajñaśirasikṛtaṃ śubhapadmahastaṃ padmaśriyālaṃkṛtaṃ śarīram /",
    "K10bsu019_u:2202": " sa tādṛśaṃ rūpaṃ dṛṣṭvā sarvanīvaraṇaviṣkambhiṇaṃ bodhisattvametadavocat - anujñātaste kulaputra avalokiteśvareṇa bodhisattvena ṣaḍakṣarīṃ mahāvidyārājñīm",
    "K10bsu019_u:2203": " tena sasaṃbhrameṇa kṛtāñjalipuṭena bhūtvā udgṛhītumārabdhaḥ - // 0 // + //",
    "K10bsu019_u:2204": " om maṇipadme hūṃ // + // 0 // * // * //",
    "K10bsu019_u:2205": " iyaṃ ca samanantaradattamātreṇa ṣaḍvikāraṃ pṛthivī prakampitā /",
    "K10bsu019_u:2206": " ime samādhayaḥ sarvanīvaraṇaviṣkambhinaḥ pratilabdhāḥ /",
    "K10bsu019_u:2207": " tadyathāpi nāma kulaputra sūkṣmajano nāma samādhiḥ,",
    "K10bsu019_u:2208": " maitrīkarūṇāmudito nāma samadhiḥ,",
    "K10bsu019_u:2209": " yogācāro nāma samādhiḥ,",
    "K10bsu019_u:2210": " mokṣapraveśavyavasthāno nāma samādhiḥ,",
    "K10bsu019_u:2211": " sarvālokakaro nāma samādhiḥ,",
    "K10bsu019_u:2212": " vyūharājo nāma samādhiḥ,",
    "K10bsu019_u:2213": " dharmadharo nāma samādhiḥ /",
    "K10bsu019_u:2214": " ime samādhayaḥ pratilabdhāḥ /",
    "K10bsu019_u:2215": " udgṛhītamātreṇa sarvanīvaraṇaviṣkambhīṇā bodhisattvena tasyopādhyāyasya dakṣiṇopanāmayitumārabdhā - catvāro dvīpāḥ saptaratnaparipūrṇāḥ //",
    "K10bsu019_u:2216": " atha sa dharmabhāṇakastasyaitadavocat - ekasyākṣarasyāpi na bhavati dakṣiṇā,",
    "K10bsu019_u:2217": " prāgeva ṣaḍakṣarimahāvidyāyāḥ /",
    "K10bsu019_u:2218": " na ca gṛhṇāmi kulaputra tvatsakāśāt /",
    "K10bsu019_u:2219": " tvaṃ ca bodhisattvabhūta (Vaidya 301)",
    "K10bsu019_u:2220": " āryo 'nāryo 'si mā vaineyaśca tvaṃ kulaputra /",
    "K10bsu019_u:2221": " tena tasya śatasahasramūlyamuktāhāramupanāmitam /",
    "K10bsu019_u:2222": " sa kathayati - kulaputra,",
    "K10bsu019_u:2223": " madvacanena śākyamunestathāgatasyārhataḥ samyaksaṃbuddhasyopanāmayitavyam //",
    "K10bsu019_u:2224": " atha sarvanīvaraṇaviṣkambhī tasya dharmabhāṇakasya pādau śirasā vanditvā prakrāntaḥ paripūrṇalābho labdhamanorathaḥ /",
    "K10bsu019_u:2225": " yena jetavanavihārastenopasaṃkrāntaḥ /",
    "K10bsu019_u:2226": " upasaṃkramya bhagavataḥ pādau śirasābhivandyaikānte vyavasthito 'bhūt //",
    "K10bsu019_u:2227": " iti ṣaḍakṣarimahāvidyāmaṇḍalavarṇanaṃ ṣaṣṭhaṃ prakaraṇam //",
    "K10bsu019_u:2228": " START Kvyu 2,7:",
    "K10bsu019_u:2229": " saptamaṃ prakaraṇam /",
    "K10bsu019_u:2230": " atha bhagavān śākyamunistathāgato 'rhan samyaksaṃbuddhastametadavocat - labdhalābhastvaṃ kulaputra?",
    "K10bsu019_u:2231": " sa āha - yathā bhagavān jñānaṃ saṃjānīte /",
    "K10bsu019_u:2232": " tataḥ saptasaptatiḥ samyaksaṃbuddhakoṭayaḥ saṃnipatitāḥ /",
    "K10bsu019_u:2233": " taiścāpi tathāgatairiyaṃ dhāraṇī bhāṣitumārabdhā -",
    "K10bsu019_u:2234": " namaḥ saptānāṃ samyaksaṃbuddhakoṭīnām /",
    "K10bsu019_u:2235": " // 0 // om cale cule cunye svāhā // 0 // + // + //",
    "K10bsu019_u:2236": " iyaṃ saptasaptatisamyaksaṃbuddhakoṭibhirukkā nāma dhāraṇī //",
    "K10bsu019_u:2237": " tato romavivarādavatīrya sūryaprabho nāma romavivaraḥ /",
    "K10bsu019_u:2238": " tatrānekāni bodhisattvakoṭiniyutaśatasahasrāṇi prativasanti /",
    "K10bsu019_u:2239": " tasmin sūryaprabhe romavivare dvādaśaśatasahasrāṇi kanakamayānāṃ parvatānāṃ prativasanti /",
    "K10bsu019_u:2240": " tasmin parvate dvādaśa śṛṅgaśatāni /",
    "K10bsu019_u:2241": " teṣāṃ parvatānāṃ pārśvāni padmarāgopacitāni pārśve",
    "K10bsu019_u:2242": " divyamaṇiratnakhacitāni /",
    "K10bsu019_u:2243": " paramaśobhamānānyudyānāni paramaśobhitāni vicitrāṇi suramaṇīyāni /",
    "K10bsu019_u:2244": " divyapuṣkariṇīramaṇīyāni ca kūṭāgāraśatasahasrāṇi,",
    "K10bsu019_u:2245": " divyasuvarṇaratnamayāni muktāphaladāmakalāpapralambitāni,",
    "K10bsu019_u:2246": " muktāhāraśatasahasrāṇi pralambitāni /",
    "K10bsu019_u:2247": " teṣāṃ kūṭāgārāṇāmadho sārado nāma cintāmaṇiratnam,",
    "K10bsu019_u:2248": " yatteṣāṃ bodhisattvānāṃ sarvopakaraṇairupasthānaṃ karoti /",
    "K10bsu019_u:2249": " tadā te bodhisattvāsteṣāṃ kūṭāgāreṣu praviśanti /",
    "K10bsu019_u:2250": " praviṣṭāśca ṣaḍakṣarīmahāvidyāmanusmaranti /",
    "K10bsu019_u:2251": " taṃ cāvalokiteśvaraṃ paśyanti /",
    "K10bsu019_u:2252": " dṛṣṭvā ca tasya cittaprasādaṃ janayanti /",
    "K10bsu019_u:2253": " janayitvā ca te bodhisattvāstebhyaḥ kūṭāgārebhyo niṣkrāmanti /",
    "K10bsu019_u:2254": " niṣkramya keciccaṃkrameṣu caṃkramanti /",
    "K10bsu019_u:2255": " kecinmaṇiratnamayeṣudyāneṣu,",
    "K10bsu019_u:2256": " kecitpuṣkariṇīṣu gacchanti,",
    "K10bsu019_u:2257": " kecitpadmarāgamayeṣu parvateṣu gacchanti /",
    "K10bsu019_u:2258": " gatvā ca paryaṅkamābhujya ṛjukāyaṃ praṇidhāya abhimukhāṃ smṛtimupasthāpya /",
    "K10bsu019_u:2259": " īdṛśāste kulaputra bodhisattvāstasmin romavivare prativasanti /",
    "K10bsu019_u:2260": " tataḥ kulaputra romavivarādavatīrya indrarājo nāma romavivaraḥ /",
    "K10bsu019_u:2261": " tatrānekānyavaivartikabodhisattvakoṭiniyutaśatasahasrāṇi prativasanti /",
    "K10bsu019_u:2262": " tasminnindrarājaromavivare 'śītisahasrāṇi parvatānāmabhūvan divyasuvarṇaratnamayāni /",
    "K10bsu019_u:2263": " tatteṣāṃ parvatānāṃ madhye padmāvabhāso nāma cintāmaṇiratnam /",
    "K10bsu019_u:2264": " yadā yadā te bodhisattvāścintayanti,",
    "K10bsu019_u:2265": " tadā tadā teṣāmabhiprāyo 'nusidhyati /",
    "K10bsu019_u:2266": " athe te bodhisattvāsteṣu parvatarājeṣu viharanti /",
    "K10bsu019_u:2267": " na ca teṣāṃ sāṃsārikaṃ (Vaidya 302)",
    "K10bsu019_u:2268": " duḥkhaṃ vidyate /",
    "K10bsu019_u:2269": " na ca te saṃsārikaiḥ kleśairlipyante /",
    "K10bsu019_u:2270": " sarvakālaṃ nirvāṇacintā vyavasthitā /",
    "K10bsu019_u:2271": " na ca teṣāmanyā cintā śarīre saṃvidyate /",
    "K10bsu019_u:2272": " tataḥ kulaputra romavivarādavatīrya mahoṣadhīrnāma romavivaraḥ /",
    "K10bsu019_u:2273": " tatrānekāni prathamacittotpādikabodhisattvakoṭiniyutaśatasahasrāṇi prativasanti /",
    "K10bsu019_u:2274": " tasmin kulaputra romavivare navanavatisahasrāṇi parvatānām /",
    "K10bsu019_u:2275": " kecid vajramayāṃ,",
    "K10bsu019_u:2276": " kecidrūpyamayāḥ,",
    "K10bsu019_u:2277": " kecitsuvarṇamayāṃ,",
    "K10bsu019_u:2278": " kecidindranīlamayāḥ,",
    "K10bsu019_u:2279": " kecitpadmarāgamayāḥ,",
    "K10bsu019_u:2280": " kecinmarakatamayāḥ,",
    "K10bsu019_u:2281": " kecitsphaṭikamayāḥ,",
    "K10bsu019_u:2282": " kecidrajatamayāḥ,",
    "K10bsu019_u:2283": " īdṛśāste parvatarājānaḥ /",
    "K10bsu019_u:2284": " ekaikasmin parvate 'śītiśṛṅgasahasrāṇi vividharatnakhacitāni paramaśobhanīyāni vividhacitrāṇi ramaṇīyāni /",
    "K10bsu019_u:2285": " teṣu śṛṅgeṣu gandharvāḥ prativasanti /",
    "K10bsu019_u:2286": " satatakālaṃ romavivarānnināditaṃ tūryaṃ dhārayanti /",
    "K10bsu019_u:2287": " ye te prathamacittotpādikā bodhisattvaste śūnyatānimittaṃ cintayanti /",
    "K10bsu019_u:2288": " aho duḥkham,",
    "K10bsu019_u:2289": " jarā duḥkham,",
    "K10bsu019_u:2290": " maraṇaṃ duḥkham,",
    "K10bsu019_u:2291": " iṣṭapriyasaṃprayogaviyogo duḥkham,",
    "K10bsu019_u:2292": " avīcyupapannānāṃ duḥkham,",
    "K10bsu019_u:2293": " pretanagaropapannānāṃ sattvānāṃ duḥkham /",
    "K10bsu019_u:2294": " idaṃ kāye saṃvegamanuvicintya tadā te paryaṅkamābhujya ṛjukāyaṃ praṇidhāya pratimukhāṃ smṛtimupasthāpya teṣuparvatarājeṣu viharanti /",
    "K10bsu019_u:2295": " tataḥ kulaputra romavivarādavatīrya cittarājo nama romavivaraḥ /",
    "K10bsu019_u:2296": " tatrānekāni pratyekabuddhakoṭiniyutaśatasahasrāṇi prativasanti,",
    "K10bsu019_u:2297": " ye jvalanatapanavidyotanavarṣaṇaprātihāryāṇi kurvanti /",
    "K10bsu019_u:2298": " tasmin romavivare śatasahasrāṇi parvatānām /",
    "K10bsu019_u:2299": " te sarve parvatarājāḥ saptaratnamayāḥ /",
    "K10bsu019_u:2300": " teṣu parvatarājeṣu vividhāni kalpavṛkṣāṇi sauvarṇadaṇḍāni rūpyapatrāṇyanekaratnakhacitāni",
    "K10bsu019_u:2301": " vividhālaṃkārapralambitāni maulīkuṇḍalasragdāmapralambitāni keyūrahārārdhahārapralambitāni",
    "K10bsu019_u:2302": " kāśikavastrapralambitāni sauvarṇarūpyaghaṇṭāruṇarūṇāyamānāni /",
    "K10bsu019_u:2303": " tādṛśaiḥ kalpavṛkṣaiḥ parvatarājeṣu pratyekabuddhā viharanti /",
    "K10bsu019_u:2304": " anekāni sūtrageyavyākaraṇagāthodānetivṛttakajātakavaipulyāṅgāt dharmopadeśaṃ parasparamīdṛśaṃ sāṃkathyaṃ kurvanti /",
    "K10bsu019_u:2305": " tadā sarvanīvaraṇaviṣkambhī tato romavivarādavatīrya sarvapaścimo 'yaṃ romavivaraḥ dhvajāgro nāma romavivaraḥ /",
    "K10bsu019_u:2306": " sa romavivaro 'śītiyojanasahasrāṇi /",
    "K10bsu019_u:2307": " tasmin romavivare 'śītiparvatasahasrāṇyabhūvan,",
    "K10bsu019_u:2308": " vividharatnaparikhacitavicitrāṇi /",
    "K10bsu019_u:2309": " teṣu parvatarājeṣu anekāḥ kalpavṛkṣāḥ,",
    "K10bsu019_u:2310": " anekāścandanavṛkṣāḥ śatasahasrāḥ,",
    "K10bsu019_u:2311": " aguruvṛkṣāḥ śatasahasrāḥ /",
    "K10bsu019_u:2312": " tasmin romavivare vajramayī bhūmiḥ /",
    "K10bsu019_u:2313": " tasmin romavivare navanavatikūṭāgāraśatasahasrāṇi divyasauvarṇamayāni muktāhārapaṭadāmakalāpapralambitāni ghaṇṭāmālāpralambitāni candrakāntiratnāvabhāsitāni",
    "K10bsu019_u:2314": " tatteṣu kūṭāgāreṣu tathāgatavigrahā niṣaṇṇāḥ /",
    "K10bsu019_u:2315": " te jāmbūdvīpakānāṃ manuṣyāṇāṃ ca dharmaṃ deśayanti /",
    "K10bsu019_u:2316": " yaduta ṣaṭpāramitānirdeśaṃ nirdiśanti /",
    "K10bsu019_u:2317": " dānapāramitānirdeśaṃ nirdiśanti /",
    "K10bsu019_u:2318": " śīlapāramitānirdeśaṃ nirdiśanti /",
    "K10bsu019_u:2319": " kṣāntipāramitānirdeśaṃ nirdiśanti /",
    "K10bsu019_u:2320": " vīryapāramitānirdeśaṃ nirdiśanti /",
    "K10bsu019_u:2321": " dhyānapāramitānirdeśaṃ nirdiśanti /",
    "K10bsu019_u:2322": " prajñāpāramitānirdeśaṃ nirdiśanti /",
    "K10bsu019_u:2323": " evaṃ vividhāṃ dharmadeśanāṃ kṛtvā jāmbudvīpakānāṃ manuṣyāṇāṃ kālena kālaṃ dharma deśayanti /",
    "K10bsu019_u:2324": " evaṃ te kulaputra avalokiteśvarasya bodhisattvasya mahāsattvasya romavivarāṇi yāvatpaśyanti /",
    "K10bsu019_u:2325": " tasminneva jetavanavihāre (Vaidya 303)",
    "K10bsu019_u:2326": " devanāgayakṣagandharvāsuragarūḍakinnaramahoragamanuṣyāmanuṣyamaheśvaranārāyaṇapūrvaṃgamāni devaputrāṇi saṃnipatitāni /",
    "K10bsu019_u:2327": " anekāni bodhisattvakoṭiniyutaśatasahasrāṇi saṃnipatitāni //",
    "K10bsu019_u:2328": " atha sarvanīvaraṇaviṣkambhī bhagavantametadavocat - kiṃ bhagavan /",
    "K10bsu019_u:2329": " yāni romavivarāṇi,",
    "K10bsu019_u:2330": " saṃvidyante vāḥ?",
    "K10bsu019_u:2331": " bhagavānāha - tataḥ kulaputra romavivarādatikramya avalokiteśvarasya dakṣiṇaṃ pādāṅguṣṭhaṃ yatra te catvāro mahāsamudrāḥ paribhramanti,",
    "K10bsu019_u:2332": " na ca jānantyavagāhayanti /",
    "K10bsu019_u:2333": " yadā dakṣiṇapādāṅguṣṭhādudakaṃ niṣkrāmati,",
    "K10bsu019_u:2334": " tadā vaḍavāmukhe patanti /",
    "K10bsu019_u:2335": " tadā bhasmarāśimanugacchanti /",
    "K10bsu019_u:2336": " evameva kulaputra avalokiteśvarasya bodhisattvasyādhiṣṭhānaṃ saṃvidyate /",
    "K10bsu019_u:2337": " atha sarvanīvaraṇaviṣkambhī bhagavantametadavocat - tadapi bhagavan romavivaraṃ saṃvidyate?",
    "K10bsu019_u:2338": " bhagavānāha - tadapi kulaputra na saṃvidyate //",
    "K10bsu019_u:2339": " atha sarvanīvaraṇaviṣkambhī bhagavantametadavocat - nāgacchati bhagavannavalokiteśvaraḥ?",
    "K10bsu019_u:2340": " bhagavānāha - āgacchati kulaputra avalokiteśvaraḥ /",
    "K10bsu019_u:2341": " asminneva jetavanamahāvihāre mama darśanāya vandanāya paryupāsanāya,",
    "K10bsu019_u:2342": " maheśvarasya devaputrasya sahāyā lokadhātau vyākaraṇamuddeśāya ca //",
    "K10bsu019_u:2343": " athāvalokiteśvareṇa bodhisattvena mahāsattvena raśmaya utsṛṣṭā nīlapītalohitāvadātamāñjiṣṭhasphaṭikarajatavarṇāḥ /",
    "K10bsu019_u:2344": " te ca raśmayo jetavanamāgacchanti /",
    "K10bsu019_u:2345": " āgatya bhagavantaṃ triḥ pradakṣiṇīkṛtya punareva jetavanādvihārānniṣkramya avīciṃ mahānarakaṃ gacchanti /",
    "K10bsu019_u:2346": " tatra gatvā avīcimahānarakaṃ śītibhāvamupanayanti /",
    "K10bsu019_u:2347": " atha sarvanīvaraṇaviṣkambhī bhagavantametadavocat - kuto bhagavan raśmaya āgacchanti kutra gacchanti?",
    "K10bsu019_u:2348": " bhagavānāha - evaṃ kulaputra avalokiteśvareṇa nānāvidhā raśmaya utsṛṣṭāḥ /",
    "K10bsu019_u:2349": " te cāsmin jetavane vihāramāgacchanti /",
    "K10bsu019_u:2350": " āgatya ca māṃ triḥ pradakṣiṇīkṛtya avīciṃ mahānarakaṃ gacchanti /",
    "K10bsu019_u:2351": " gatvā cāvīcimahānarakaṃ śītibhāvaṃ kurvanti /",
    "K10bsu019_u:2352": " tasmin jetavane vihāre śubhanimittāni prādurbhūtāni /",
    "K10bsu019_u:2353": " divyāni campakavṛkṣāṇi prādurbhūtāni /",
    "K10bsu019_u:2354": " divyāḥ puṣkariṇyaḥ prādurbhūtāḥ /",
    "K10bsu019_u:2355": " tatra jetavanavihāre divyasauvarṇanirbhāsā dṛśyante /",
    "K10bsu019_u:2356": " īdṛśo jetavanavihāro dṛśyate //",
    "K10bsu019_u:2357": " athāvalokiteśvaraḥ sukhāvatīlokadhātorniṣkramya yena jetavanavihārastena saṃprasthitaḥ /",
    "K10bsu019_u:2358": " anupūrveṇa jetavanavihāraṃ saṃprāptaḥ /",
    "K10bsu019_u:2359": " atha tasmin jetavanavihāre praviṣṭo bhagavataḥ pādau śirasābhivandya ekānte sthitaḥ /",
    "K10bsu019_u:2360": " tadā kalaviṅkarutasvarābhinirghoṣeṇa bhagavānārocayati - āgatastvaṃ kulaputra?",
    "K10bsu019_u:2361": " kṛtaste sattvaparīpākaḥ?",
    "K10bsu019_u:2362": " athāvalokiteśvaro bodhisattvo mahāsattvo bhagavantametadavocat - yathājñapto bhagavatā /",
    "K10bsu019_u:2363": " evaṃ ca mayā karmabhūmirniṣpāditā /",
    "K10bsu019_u:2364": " atha bhagavān sādhukāramadāt - sādhu sādhu kulaputra,",
    "K10bsu019_u:2365": " yastvayā īdṛśā karmabhūmirniṣpāditā /",
    "K10bsu019_u:2366": " athāvalokiteśvaro bhagavantaṃ padmānyupanāmayati - imāni te bhagavannamitābhena tathāgatena prahitāni /",
    "K10bsu019_u:2367": " pṛcchatyalpābādhatāṃ ca alpātaṅkatāṃ ca laghūtthānatāṃ ca sukhasparśavihāratāṃ ca /",
    "K10bsu019_u:2368": " tato bhagavatā gṛhītvā vāmapārśve sthāpitāni //",
    "K10bsu019_u:2369": " atha maheśvaro devaputro yena bhagavāṃstenopasaṃkrāntaḥ,",
    "K10bsu019_u:2370": " upasaṃkramya bhagavataḥ pādau śirasābhivandya bhagavantametadavocat - labheyāhaṃ bhagavan vyākaraṇanirdeśasya samuddeśam?",
    "K10bsu019_u:2371": " bhagavānāha - (Vaidya 304)",
    "K10bsu019_u:2372": " gaccha kulaputra avalokiteśvaro bodhisattvo mahāsattvaste vyākaraṇaṃ dāsyati /",
    "K10bsu019_u:2373": " atha maheśvaro devaputro 'valokiteśvarasya pādayornipatya stotraviśeṣaṃ kartumārabdhaḥ -",
    "K10bsu019_u:2374": " namostvalokiteśvarāya maheśvarāya padmadharāya padmāsanāya padmapriyāya śubhapadmahastāya padmaśriye parivṛtāya jagadāsvādanakarāya pṛthivīvaralocanakarāya prahlādanakarāya //",
    "K10bsu019_u:2375": " evaṃ maheśvaro devaputro gatvā avalokiteśvarasya stotraviśeṣaṃ kṛtvā tūṣṇīṃbhāvena vyavasthitaḥ /",
    "K10bsu019_u:2376": " atha avalokiteśvarastametadavocat - kiṃ kāraṇaṃ tvaṃ kulaputra tūṣṇīṃbhāvena vyavasthitaḥ?",
    "K10bsu019_u:2377": " atha maheśvaro devaputrastametadavocat - dadasva me vyākaraṇamanuttarāyāṃ samyaksaṃbodhau /",
    "K10bsu019_u:2378": " avalokiteśvarastametadavocat - bhaviṣyasi tvaṃ kulaputra vivṛtāyāṃ lokadhātau bhasmeśvaro",
    "K10bsu019_u:2379": " nāma tathāgato 'rhan samyaksaṃbuddho vidyācaraṇasaṃpannaḥ sugato lokavidanuttaraḥ",
    "K10bsu019_u:2380": " puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
    "K10bsu019_u:2381": " atha sā umādevyupasaṃkramyāvalokiteśvarasya pādau śirasā vanditvā avalokiteśvarasya stotrābhidhānaṃ kartumārabdhāḥ -",
    "K10bsu019_u:2382": " namo 'stvalokiteśvarāya meheśvarāya prāṇaṃdadāya pṛthivīvaralocanakarāya śubhapadmaśriye parivṛtāya nirvāṇabhūmisaṃprasthitāya sucetanakarāya dharmadharāya //",
    "K10bsu019_u:2383": " evaṃ sā umādevī stotrābhidhānaṃ kṛtvā avalokiteśvarasya pratyāhāraṃ kartumārabdhā -",
    "K10bsu019_u:2384": " parimocaya me strībhāvājjugupsanīyāt /",
    "K10bsu019_u:2385": " kalimalaparipūrṇagarbhāvāsaduḥkhāt satataparigrahasaṃgṛhītāt parimokṣaya mām /",
    "K10bsu019_u:2386": " athāvalokiteśvarastāmetadavocat - bhaviṣyasi tvaṃ bhagini umeśvaro nāma tathāgato",
    "K10bsu019_u:2387": " 'rhan samyaksaṃbuddho vidyācaraṇasaṃpannaḥ sugato lokavidanuttaraḥ puruṣadamyasārathiḥ",
    "K10bsu019_u:2388": " śāstā devānāṃ ca manuṣyāṇāṃ ca buddho bhagavān /",
    "K10bsu019_u:2389": " himavataḥ parvatarājasya dakṣiṇe pārśve tava lokadhāturbhaviṣyati /",
    "K10bsu019_u:2390": " atha sā umādevī vyākaraṇamanuprāptā //",
    "K10bsu019_u:2391": " bhagavānāha - paśya sarvanīvaraṇaviṣkambhin /",
    "K10bsu019_u:2392": " vyākṛtā umādevī avalokiteśveraṇa bodhisattvena mahāsattvena sarve te 'nuttarāyāṃ samyaksaṃbodhau //",
    "K10bsu019_u:2393": " ayaṃ kulaputra maheśvaranirvyūho nāma khyāta iti //",
    "K10bsu019_u:2394": " START Kvyu 2,8:",
    "K10bsu019_u:2395": " aṣṭamaṃ prakaraṇam /",
    "K10bsu019_u:2396": " atha sarvanīvaraṇaviṣkambhī bhagavantametadavocat - āgato bhagavannavalokiteśvaraḥ /",
    "K10bsu019_u:2397": " yathāndhabhūtena cakṣuranuprāptam,",
    "K10bsu019_u:2398": " evaṃ bhagavannavalokiteśvaro 'nuprāptaḥ /",
    "K10bsu019_u:2399": " adya me saphalaṃ janma /",
    "K10bsu019_u:2400": " adya me āśā paripūrṇā /",
    "K10bsu019_u:2401": " adya me pariśodhito bodhimārgaḥ /",
    "K10bsu019_u:2402": " sa cetanasadharmakāyanirvāṇopadarśakam //",
    "K10bsu019_u:2403": " atha sarvanīvaraṇaviṣkambhī punareva bhagavantametadavocat - adyāsmākaṃ bhagavan deśaya tvamavalokiteśvarasya guṇaviśeṣam //",
    "K10bsu019_u:2404": " bhagavānāha - tadyathāpi nāma sarvanīvaraṇaviṣkambhin cakravālamahācakravālau parvatarājānau /",
    "K10bsu019_u:2405": " mucilindamahāmucilindau parvatarājānau /",
    "K10bsu019_u:2406": " kālamahākālau parvatarājānau /",
    "K10bsu019_u:2407": " saṃsṛṣṭamahāsaṃsṛṣṭau parvatarājānau /",
    "K10bsu019_u:2408": " pralambodaraḥ parvatarājā /",
    "K10bsu019_u:2409": " anādarśakaḥ parvatarājā /",
    "K10bsu019_u:2410": " (Vaidya 305) kṛtsrāgataḥ parvatarājā /",
    "K10bsu019_u:2411": " jālinīmukhaḥ parvatarājā /",
    "K10bsu019_u:2412": " śataśṛṅgaḥ parvatarājā /",
    "K10bsu019_u:2413": " bhavanaśca parvatarājā /",
    "K10bsu019_u:2414": " mahāmaṇiratnaḥ parvatarājā /",
    "K10bsu019_u:2415": " sudarśanaśca parvatarājā /",
    "K10bsu019_u:2416": " akāladarśanaśca parvatarājā /",
    "K10bsu019_u:2417": " eteṣu parvatarājeṣvekaikaṃ lokadhātuṣu śakyate mayā parvatarājānāṃ palāni vā palaśatāni",
    "K10bsu019_u:2418": " vā palasahasrāṇi vā palakoṭīniyutaśatasahasrāṇi vā saṃkhyāmapi kalāmapi gaṇanāmapi",
    "K10bsu019_u:2419": " śakyate mayā kulaputra gaṇayitum /",
    "K10bsu019_u:2420": " na tu kulaputra avalokiteśvarasya śakyate puṇyasaṃbhāraṃ gaṇayitum /",
    "K10bsu019_u:2421": " tadyathāpi nāma kulaputra śakyate mayā paramāṇurajasāṃ pramāṇamudgṛhītum,",
    "K10bsu019_u:2422": " na tu kulaputra avalokiteśvarasya śakyate puṇyasaṃbhāraṃ gaṇayitum /",
    "K10bsu019_u:2423": " tadyathāpi nāma kulaputra śakyate mayā mahāsamudrasyaikaikaṃ binduṃ gaṇayitum,",
    "K10bsu019_u:2424": " na tu kulaputra avalokiteśvarasya śakyate mayā puṇyasaṃbhāraṃ gaṇayitum /",
    "K10bsu019_u:2425": " tadyathāpi nāma kulaputra śakyate mayā śīrṣavanasyaikaikāni patrāṇi gaṇayitum,",
    "K10bsu019_u:2426": " na tu kulaputra avalokiteśvarasya śakyate puṇyasaṃbhāraṃ gaṇayitum //",
    "K10bsu019_u:2427": " tadyathāpi nāma kulaputra sumeruḥ parvatarājo bhūryarāśirbhavet /",
    "K10bsu019_u:2428": " mahāsamudraḥ bheraṇḍumaṇḍalaṃ bhavet /",
    "K10bsu019_u:2429": " caturdvīpanivāsinaḥ strīpuruṣadārakadārikādayaḥ sarve te lekhakā bhaveyuḥ /",
    "K10bsu019_u:2430": " sa ca sumeruparvatarājo 'nanto likhito bhavet /",
    "K10bsu019_u:2431": " śakyate mayaikaikākṣaraṃ gaṇayitum /",
    "K10bsu019_u:2432": " na tvavalokiteśvarasya śakyate puṇyasaṃbhāraṃ gaṇayitum /",
    "K10bsu019_u:2433": " tadyathāpi nāma sarvanīvaraṇaviṣkambhin dvādaśa gaṅgānadīvālukopamāstathāgatā arhantaḥ",
    "K10bsu019_u:2434": " samyaksaṃbuddhāścīvarapiṇḍapātraśayanāsanaglānapratyayabhaiṣajyapariṣkāraiḥ sarvopakaraṇaiḥ",
    "K10bsu019_u:2435": " samupasthitā bhaveyuḥ /",
    "K10bsu019_u:2436": " yaśca teṣāṃ tathāgatānāmupasthāne puṇyaskandhaḥ,",
    "K10bsu019_u:2437": " tataḥ kulaputra avalokiteśvarasyaikavālāgre puṇyaskandhaḥ /",
    "K10bsu019_u:2438": " tadyathāpi nāma sarvanīvaraṇaviṣkambhin avalokiteśvaraḥ anekaiḥ samādhiśataiḥ samanvāgataḥ /",
    "K10bsu019_u:2439": " tadyathā - prabhaṃjano nāma samādhiḥ /",
    "K10bsu019_u:2440": " vibhūṣaṇakalo nāma samādhiḥ /",
    "K10bsu019_u:2441": " abhūṣaṇakaro nāma samādhiḥ /",
    "K10bsu019_u:2442": " vidyullocano nāma samādhiḥ /",
    "K10bsu019_u:2443": " kṣapaṇo nāma samādhiḥ /",
    "K10bsu019_u:2444": " mahāmanasvī nāma samadhiḥ /",
    "K10bsu019_u:2445": " ākārakaro nāma samādhiḥ /",
    "K10bsu019_u:2446": " vajramālā nāma samādhiḥ /",
    "K10bsu019_u:2447": " varado nāma samādhiḥ /",
    "K10bsu019_u:2448": " śatavīryo nāma samādhiḥ /",
    "K10bsu019_u:2449": " andhavyūho nāma samādhiḥ /",
    "K10bsu019_u:2450": " pratibhānakūṭo nāma samādhiḥ /",
    "K10bsu019_u:2451": " rājendro nāma samādhiḥ /",
    "K10bsu019_u:2452": " vajraprākāro nāma samādhiḥ /",
    "K10bsu019_u:2453": " vajramukho nāma samādhiḥ /",
    "K10bsu019_u:2454": " sadāvaradāyako nāma samādhiḥ /",
    "K10bsu019_u:2455": " indriyaparimocano nāma samādhiḥ /",
    "K10bsu019_u:2456": " dveṣaparimocano nāma samādhiḥ /",
    "K10bsu019_u:2457": " candravaralocano nāma samādhiḥ /",
    "K10bsu019_u:2458": " divākaravaralocano nāma samādhiḥ /",
    "K10bsu019_u:2459": " dharmābhimukho nāma samādhiḥ /",
    "K10bsu019_u:2460": " vajrakukṣirnāma samādhiḥ /",
    "K10bsu019_u:2461": " sudarśako nāma samādhiḥ /",
    "K10bsu019_u:2462": " nirvāṇakaro nāma samādhiḥ /",
    "K10bsu019_u:2463": " anantaraśminiṣpādanakaro nāma samādhiḥ /",
    "K10bsu019_u:2464": " yogakaro nāma samādhiḥ /",
    "K10bsu019_u:2465": " vikiriṇo nāma samādhiḥ /",
    "K10bsu019_u:2466": " jambudvīpavaralocano nāma samādhiḥ /",
    "K10bsu019_u:2467": " buddhakṣetravaralocano nāma samādhiḥ /",
    "K10bsu019_u:2468": " maitryābhimukho nāma samādhiḥ /",
    "K10bsu019_u:2469": " prajñāpratibhāsito nāma samādhiḥ /",
    "K10bsu019_u:2470": " sudanto nāma samādhiḥ /",
    "K10bsu019_u:2471": " akṣarākṣaro nāma samādhiḥ /",
    "K10bsu019_u:2472": " avīcisaṃśoṣaṇo nāma samādhiḥ /",
    "K10bsu019_u:2473": " sāgaragambhīro nāma samādhiḥ /",
    "K10bsu019_u:2474": " śataparivāro nāma samādhiḥ /",
    "K10bsu019_u:2475": " mārgasaṃdarśano nāma samādhiḥ /",
    "K10bsu019_u:2476": " ebhiḥ kulaputra avalokiteśvaraḥ samanvāgataḥ //",
    "K10bsu019_u:2477": " (Vaidya 306)",
    "K10bsu019_u:2478": " tadyathāpi nāma sarvanīvaraṇaviṣkambhin bhūtapūrvaṃ kulaputra krakucchando nāma tathāgato",
    "K10bsu019_u:2479": " 'rhan samyaksaṃbuddho loka udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ",
    "K10bsu019_u:2480": " śāstā devānāṃ ca manuṣyāṇāṃ ca buddho bhagavān /",
    "K10bsu019_u:2481": " tena kālena tena samayena ahaṃ dānaśūro nāma bodhisattvo 'bhūvam /",
    "K10bsu019_u:2482": " tadā etasya tathāgatasya puraḥ sthitvā īdṛśamavalokiteśvarasamantabhadrayoḥ samādhivigraho mayā dṛṣṭaḥ /",
    "K10bsu019_u:2483": " bhadrādibhiścānyairbodhisattvairmahāsattvaiḥ samādhivigraho dṛṣṭaḥ /",
    "K10bsu019_u:2484": " yadā samantabhadro bodhisattvo vajrodgataṃ nāma samādhiṃ samāpede,",
    "K10bsu019_u:2485": " tadāvalokiteśvaro bodhisattvo mahāsattvo vividhamādhisamādhiṃ samāpede /",
    "K10bsu019_u:2486": " yadā samantabhadraścandravaralocanaṃ nāma samādhiṃ samāpede,",
    "K10bsu019_u:2487": " tadāvalokiteśvaraḥ sūryavaralocanaṃ nāma samādhiṃ samāpede /",
    "K10bsu019_u:2488": " yadā samantabhadro vicchuritaṃ nāma samādhiṃ samāpede,",
    "K10bsu019_u:2489": " tadāvalokiteśvaro gaganagañjaṃ nāma samādhiṃ samāpede /",
    "K10bsu019_u:2490": " yadā samantabhadra ākārakaraṃ nāma samādhiṃ samāpede,",
    "K10bsu019_u:2491": " tadāvalokiteśvara indramatiṃ nāma samādhiṃ samāpede /",
    "K10bsu019_u:2492": " yadā samantabhadro bhadrarājaṃ nāma samādhiṃ samāpede,",
    "K10bsu019_u:2493": " tadā avalokiteśvaraḥ sāgaragambhīraṃ nāma samādhiṃ samāpede /",
    "K10bsu019_u:2494": " yadā samantabhadraḥ siṃhaviṣkambhitaṃ nāma samādhiṃ samāpede,",
    "K10bsu019_u:2495": " tadāvalokiteśvaraḥ siṃhavikrīḍitaṃ nāma samādhiṃ samāpede /",
    "K10bsu019_u:2496": " yadā samantabhadro varadāyakaṃ nāma samādhiṃ samāpede,",
    "K10bsu019_u:2497": " tadāvalokiteśvaraḥ avīcisaṃśoṣaṇaṃ nāma samādhiṃ samāpede /",
    "K10bsu019_u:2498": " yadā samantabhadraḥ sarvaromavivarāṇyuddhāṭayati,",
    "K10bsu019_u:2499": " tadāvalokiteśvaraḥ sarvaromavivarāṇyapāvṛṇoti /",
    "K10bsu019_u:2500": " tadā samantabhadrastametadavocat - sādhu sādhvavalokiteśvara,",
    "K10bsu019_u:2501": " yastvamīdṛśaṃ pratibhānavān /",
    "K10bsu019_u:2502": " atha krakucchandastathāgatastametadavocat - alpaṃ tvayā kulaputra avalokiteśvarasya pratibhānaṃ dṛṣṭam /",
    "K10bsu019_u:2503": " yādṛśamavalokiteśvarasya pratibhānaṃ tādṛśaṃ tathāgatānāṃ na saṃvidyate /",
    "K10bsu019_u:2504": " īdṛśaṃ mayā kulaputra krakucchandasya tathāgatasya sakāśācchrutam //",
    "K10bsu019_u:2505": " atha sarvanīvaraṇaviṣkambhī bhagavantametadavocat - deśayatu me bhagavān kāraṇḍavyūhaṃ mahāyānasūtraratnarājaṃ yena vayaṃ dharmarasenāpūryamāṇāḥ saṃtṛptāḥ bhavema /",
    "K10bsu019_u:2506": " bhagavānāha - ye kulaputra kāraṇḍavyūhamahāyānasūtraratnarājasya nāma śroṣyanti,",
    "K10bsu019_u:2507": " teṣāṃ pūrvakāni karmāvaraṇāni na saṃvidyante /",
    "K10bsu019_u:2508": " ye paradāragamanaprasaktā aurabhrikakarmodyuktāḥ,",
    "K10bsu019_u:2509": " ye mātāpitṛghātakā arhaddhātastūpabhedakāstathāgatasyāntike duṣṭacittarudhirotpādakāḥ,",
    "K10bsu019_u:2510": " īdṛśānāṃ pāparatānāṃ sattvānāṃ tadapi kāraṇḍavyūho mahāyānasūtraratnarājaḥ sarvapāpaparimokṣaṇaṃ kurute //",
    "K10bsu019_u:2511": " atha sarvanīvaraṇaviṣkambhī bhagavantametadavocat - kathaṃ jānāmyahaṃ bhagavan kāraṇḍavyūhaṃ mahāyānasūtraratnarājaṃ sarvapāpaparimokṣaṇaṃ kurute?",
    "K10bsu019_u:2512": " bhagavānāha - asti kulaputra sumeroḥ parvatarājasya dakṣiṇapārśve saptabhiḥ samyaksaṃbuddhairmalanirmalau tīrthau parikalpitau /",
    "K10bsu019_u:2513": " etarhi mayā vikalpitau /",
    "K10bsu019_u:2514": " yathā pāṇḍulavastraṃ nīlamanugacchanti,",
    "K10bsu019_u:2515": " sa pāparāśiriva draṣṭavyaḥ /",
    "K10bsu019_u:2516": " evameva kulaputra idaṃ kāraṇḍavyūhaṃ mahāyānasūtraratnarājaṃ sarvapāpāni dahati /",
    "K10bsu019_u:2517": " suśuklabhāvaṃ kurute /",
    "K10bsu019_u:2518": " tadyathāpi nāma sarvanīvaraṇaviṣkambhin varṣākālasamaye sarvāṇi tṛṇagulmauṣadhivanaspatayaḥ sarve nīlābhi(rūpā) bhavanti /",
    "K10bsu019_u:2519": " atha śatamukho nāma nāgarājaḥ bhavanādavatīrya sarvāstā tṛṇagulmauṣadhivanaspatīrdahati /",
    "K10bsu019_u:2520": " evamevāyaṃ kulaputraṃ kāraṇḍavyūhaṃ mahāyānasūtraratnarājaṃ sarvapāpāni dahati,",
    "K10bsu019_u:2521": " śuklabhāvaṃ kurute /",
    "K10bsu019_u:2522": " sukhitāste sattvā bhaviṣyanti,",
    "K10bsu019_u:2523": " ya imaṃ kāraṇḍavyūhaṃ mahāyānasūtraṃ ratnarājaṃ (Vaidya 307) śroṣyanti /",
    "K10bsu019_u:2524": " na te kulaputra pṛthagjanā iti vaktavyāḥ /",
    "K10bsu019_u:2525": " avaivartikā bodhisattvā iva draṣṭavyāḥ /",
    "K10bsu019_u:2526": " teṣāṃ ca maraṇakāraṇasamaye dvādaśa tathāgatā upasaṃkramya āśvāsayanti - mā bhaiṣīḥ kulaputra /",
    "K10bsu019_u:2527": " tvayā kāraṇḍavyūhaṃ mahāyānasūtraratnarājaṃ śrutam /",
    "K10bsu019_u:2528": " na tvayā punareva saṃsāraṃ saṃsaritavyam /",
    "K10bsu019_u:2529": " na punarapi teṣāṃ jātijarāmaraṇaṃ bhaviṣyati /",
    "K10bsu019_u:2530": " tata iṣṭapriyaviprayogo priyasaṃprayogo na bhaviṣyati /",
    "K10bsu019_u:2531": " gamiṣyasi tvaṃ kulaputra sukhāvatilokadhātum /",
    "K10bsu019_u:2532": " amitābhasya tathāgatasya sakāśāddharmamanuśroṣyasi /",
    "K10bsu019_u:2533": " evaṃ kulaputra teṣāṃ sattvānāṃ sukhamaraṇaṃ bhaviṣyati /",
    "K10bsu019_u:2534": " athāvalokiteśvaro bhagavataḥ pādau śirasābhivandya ekānte prakrāntaḥ /",
    "K10bsu019_u:2535": " atha sarvanīvaraṇaviṣkambhistūṣṇīṃbhāvena vyavasthitaḥ /",
    "K10bsu019_u:2536": " ta ca devā nāgā yakṣā gandharvā asurā garūḍāḥ kinnarā mahoragā manuṣyāmanuṣyāḥ prakrāntāḥ //",
    "K10bsu019_u:2537": " yadā te prakrāntāstadāyuṣmānānando bhagavantametadavocat - deśayatu me bhagavānasmākaṃ śikṣāsaṃvaram /",
    "K10bsu019_u:2538": " bhagavānāha - ye bhikṣava upasaṃpadābhāvamicchanti,",
    "K10bsu019_u:2539": " taiḥ prathamataraṃ gatvā āvāsaṃ samyagavalokayitavyam /",
    "K10bsu019_u:2540": " vyavalokayitvā bhikṣuka(?)",
    "K10bsu019_u:2541": " mārocayitavyaṃ śuddhayate bhadanta nānāvāsaṃ na ca yatra nānāvāse 'sthīni saṃvidyante /",
    "K10bsu019_u:2542": " uccāraprastāve na saṃvidyete /",
    "K10bsu019_u:2543": " pariśuddhayati /",
    "K10bsu019_u:2544": " evaṃ bhadanta nānāvāsamarhati upasaṃpadābhāvo bhikṣūṇām //",
    "K10bsu019_u:2545": " bhagavānāha - duḥśīlena bhikṣuṇā nopasaṃpādayitavyam /",
    "K10bsu019_u:2546": " na ca jñaptirdātavyā /",
    "K10bsu019_u:2547": " kiṃ bahunā? bhikṣavo duḥśīlena bhikṣuṇā nānāvāsaṃ na kartavyam,",
    "K10bsu019_u:2548": " prāgeva jñapticaturtham /",
    "K10bsu019_u:2549": " ete hi śāsanadūṣakāḥ /",
    "K10bsu019_u:2550": " duḥśīlānāṃ bhikṣūṇāṃ śīlavatāṃ dakṣiṇīyāṇāṃ madhye āvāso na dātavyaḥ /",
    "K10bsu019_u:2551": " teṣāṃ bahirvihāre āvāso dātavyaḥ /",
    "K10bsu019_u:2552": " tathā saṃghālāpo na dātavyaḥ /",
    "K10bsu019_u:2553": " na ca teṣāṃ sāṃghikī bhūmimarhati /",
    "K10bsu019_u:2554": " na ca teṣāṃ kiṃcidbhikṣubhāvaṃ saṃvidyate //",
    "K10bsu019_u:2555": " atha khalvāyuṣmānānando bhagavantametadavocat - katame kāle bhagavannīdṛśādakṣiṇīyā bhaviṣyanti?",
    "K10bsu019_u:2556": " bhagavānāha - tṛtīye varṣaśatagate mama parinirvṛtasya tathāgatasya īdṛśādakṣiṇīyā bhaviṣyanti,",
    "K10bsu019_u:2557": " ye vihāre gṛhisaṃjñāṃ dhārayiṣyanti /",
    "K10bsu019_u:2558": " te dārakadārikāparivṛtā bhaviṣyanti /",
    "K10bsu019_u:2559": " te sāṃghikaṃ mañcapīṭhaṃ vaṃśikopabimbopadhānakaṃ śayanāsanaṃ asatparibhogena paribhokṣyante /",
    "K10bsu019_u:2560": " ye ca sāṃghikopacāre uccāraṃ prasrāvaṃ kurvanti,",
    "K10bsu019_u:2561": " te vārāṇasyāṃ mahānagaryāmuccāraprasrāve gūḍhamṛttikodare prāṇino jāyante /",
    "K10bsu019_u:2562": " ye sāṃghikaṃ dantakāṣṭhamasatparibhogena paribhuñjante,",
    "K10bsu019_u:2563": " te kūrmamakaramatsyeṣu jāyante /",
    "K10bsu019_u:2564": " ye sāṃghikaṃ tilataṇḍulakodravakulatthadhānyādīnasatparibhogena paribhūñjante,",
    "K10bsu019_u:2565": " te pretanagareṣupapadyante /",
    "K10bsu019_u:2566": " hīnendriyā dagdhasthūṇākṛtibhirasthipatravaducchritaiḥ svakeśaromapraticchannaiḥ parvatodarasaṃnibhaiḥ sūcīchidropamamukhaiḥ kāye īdṛśaṃ te duḥkhaṃ pratyanubhavanti /",
    "K10bsu019_u:2567": " ye sāṃghikasyānnapānāderanyāyena paribhogaṃ kurvanti,",
    "K10bsu019_u:2568": " te 'lpaśruteṣu kuleṣu jāyante /",
    "K10bsu019_u:2569": " hīnendriyāśca jāyante /",
    "K10bsu019_u:2570": " khañjakubjakāṇavāmanāśca jāyante /",
    "K10bsu019_u:2571": " paramukhayācanakāśca jāyante /",
    "K10bsu019_u:2572": " tataścottari vyādhitāśca jāyante /",
    "K10bsu019_u:2573": " pūyaśoṇitaṃ kāye vahanti /",
    "K10bsu019_u:2574": " svakīyalomasaṃkucitakāyā uttiṣṭhanti,",
    "K10bsu019_u:2575": " tadā māṃsapiṇḍā bhūmau patanti /",
    "K10bsu019_u:2576": " asthīni dṛaśyante /",
    "K10bsu019_u:2577": " evaṃ te bahūni varṣaśatāni kāyikaṃ duḥkhaṃ pratyanubhavanti /",
    "K10bsu019_u:2578": " ye sāṃghikīṃ bhūmimasatparibhogena paribhuñjante,",
    "K10bsu019_u:2579": " te dvādaśa kalpān raurave mahānarake upapadyante /",
    "K10bsu019_u:2580": " teṣāṃ taptānyayomuhāni mukhe (Vaidya 308)",
    "K10bsu019_u:2581": " viṣkambhānte dahyante /",
    "K10bsu019_u:2582": " oṣṭhamapi, dantā api viśīryante /",
    "K10bsu019_u:2583": " tālūni sphūṭanti dahyante /",
    "K10bsu019_u:2584": " kaṇṭhamapi tālvapi hṛdayamapi /",
    "K10bsu019_u:2585": " anyānyapi sarveṇa sarvaṃ dahyante,",
    "K10bsu019_u:2586": " avaśeṣaṃ gacchanti /",
    "K10bsu019_u:2587": " tadā bhikṣavaḥ karmavāyavo vānti yena te mṛtāḥ purūṣāḥ punareva jīvanti /",
    "K10bsu019_u:2588": " tataḥ punarapi yamapālaiḥ puruṣaiḥ saṃgṛhyante /",
    "K10bsu019_u:2589": " tataḥ teṣāṃ karmopagānāṃ karmavaśānāṃ mahatī jihvā prādurbhavati /",
    "K10bsu019_u:2590": " tatra jihvāyāmupari halaśatasahasraṃ kṛṣyate /",
    "K10bsu019_u:2591": " evaṃ te bahūni varṣaśatāni bahūni varṣasahasrāṇi bahūni varṣaśatasahasrāṇi nārakaṃ duḥkhaṃ pratyanubhavanti /",
    "K10bsu019_u:2592": " tataścyutvā agnighaṭe mahānarake upapatsyante /",
    "K10bsu019_u:2593": " tataste yamapālapuruṣā gṛhītvā ca tasya jihvāyāṃ sūcīśatasahasraṃ vidhyanti /",
    "K10bsu019_u:2594": " tadapi karmavaśājjīvanti,",
    "K10bsu019_u:2595": " tata utkṣipya agnikhadāmadhye kṣipanti /",
    "K10bsu019_u:2596": " tasyāmagnikhadāyāmutkṣipya mahatīṃ vaitaraṇīṃ kṣipanti,",
    "K10bsu019_u:2597": " tadapi kālaṃ na kurvanti,",
    "K10bsu019_u:2598": " tadanyanarakeṣupapadyante /",
    "K10bsu019_u:2599": " evaṃ parikramatāṃ teṣāṃ trayaḥ kalpāḥ parīkṣīyante /",
    "K10bsu019_u:2600": " tataścyutvā jambūdvīpe jāyante daridrāḥ jātyandhāḥ /",
    "K10bsu019_u:2601": " tasmātte hyanindānyuttarāṇi sāṃghikāni vastūni rakṣitavyāni //",
    "K10bsu019_u:2602": " ye bhikṣavaḥ śikṣāsaṃvarasaṃvṛtāśca bhavanti,",
    "K10bsu019_u:2603": " taiḥ imāni trīṇi cīvarāṇi dhārayitavyāni /",
    "K10bsu019_u:2604": " ekaṃ cīvaraṃ saṃghasya viśvāsena saṃghaparibhogāya,",
    "K10bsu019_u:2605": " tathā dvitīyaṃ cīvaraṃ rājakuladvāragamanāya ca,",
    "K10bsu019_u:2606": " tṛtīyaṃ cīvaraṃ grāmanagaranigamapallīpattaneṣu ca /",
    "K10bsu019_u:2607": " imāni trīṇi cīvarāṇi bhikṣavo dhārayitavyāni /",
    "K10bsu019_u:2608": " ye śīlavanto guaṇavantaḥ prajñāvantastairbhikṣava imāni śikṣāpadāni mayā prajñaptāni dhārayitavyāni /",
    "K10bsu019_u:2609": " asatparibhogena bhikṣavo na paribhoktavyaṃ sāṃghikaṃ vastu agnighaṭopamam /",
    "K10bsu019_u:2610": " sāṃghikaṃ vastu viṣopamam /",
    "K10bsu019_u:2611": " sāṃghikaṃ vastu vajropamam /",
    "K10bsu019_u:2612": " sāṃghikaṃ vastu bhāropamam /",
    "K10bsu019_u:2613": " viṣasya pratīkāraṃ kartuṃ śakyate,",
    "K10bsu019_u:2614": " na tu sāṃghikasya vastunaḥ pratikāraṃ kartuṃ śakyate //",
    "K10bsu019_u:2615": " athāyuṣmānānando bhagavantametadavocat - ājñaptāni bhagavatā śikṣāpadāni,",
    "K10bsu019_u:2616": " ye bhikṣavo dhārayanti,",
    "K10bsu019_u:2617": " te pratimokṣasaṃvarasaṃvṛtā bhavanti /",
    "K10bsu019_u:2618": " vināyābhimukhā bhavanti /",
    "K10bsu019_u:2619": " kośābhimukhā bhavanti /",
    "K10bsu019_u:2620": " śikṣākuśalā bhavanti /",
    "K10bsu019_u:2621": " tāni ca bhagavataḥ śikṣāpadāni bhavanti //",
    "K10bsu019_u:2622": " āyuṣmānānando bhagavataḥ pādau śirasā vanditvā prakrāntaḥ /",
    "K10bsu019_u:2623": " atha te mahāśrāvakāḥ svakaṃ svakaṃ buddhakṣetraṃ prakrāntāḥ /",
    "K10bsu019_u:2624": " te ca devā nāgā yakṣā gandharvā asurā garuḍāḥ kinnarā mahoragā manuṣyāḥ,",
    "K10bsu019_u:2625": " sarve te prakrāntāḥ //",
    "K10bsu019_u:2626": " iti śikṣāsaṃvaro nāma dvādaśaṃ(?)",
    "K10bsu019_u:2627": " prakaraṇam //",
    "K10bsu019_u:2628": " idamavocadbhagavān,",
    "K10bsu019_u:2629": " te ca bodhisattvāḥ sā ca sarvāvatī parṣat sadevamānuṣāsuragandharvaśca loko bhagavato bhāṣitamabhyanandanniti //",
    "K10bsu019_u:2630": " ayaṃ kāraṇḍavyūhamahāyānasūtraratnarājasya dhāraṇivyūhaḥ maheśvaraḥ samāptaḥ //",
    "K10bsu019_u:2631": " āryakāraṇḍavyūho mahāyānasūtraratnarājaḥ samāptaḥ // * * * * *",
    "K10bsu019_u:2632": " ye dharma hetuprabhavā hetusteṣāṃ tathāgato hyavadat /",
    "K10bsu019_u:2633": " teṣāṃ ca yo nirodha evaṃ vādī mahāśramaṇaḥ //"
}