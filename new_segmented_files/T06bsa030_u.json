{
    "T06bsa030_u:0": " Mahāyānasūtrālaṃkāraḥ om",
    "T06bsa030_u:1": " namaḥ sarvabuddhabodhisatvebhyaḥ",
    "T06bsa030_u:2": " prathamo 'dhikāraḥ",
    "T06bsa030_u:3": " arthajño 'rthavibhāvanāṃ prakurute vācā padaiścāmalair duḥkhasyottaraṇāya duḥkhitajane kāruṇyatastanmayaḥ /",
    "T06bsa030_u:4": " dharmasyottamayānadeśitavidheḥ satveṣu tadgāmiṣu śliṣṭāmarthagatiṃ niruttaragataṃ pañcātmikāṃ darśayan // MSA_1.1 //",
    "T06bsa030_u:5": " ghaṭitamiva suvarṇaṃ vārijaṃ vā vibuddhaṃ sukṛtamiva subhojyaṃ bhujyamānaṃ kṣudhārtaiḥ /",
    "T06bsa030_u:6": " vidita iva sulekho ratnapeṭeva muktā vivṛta iha sa dharmaḥ prītimagryāṃ dadhāti // MSA_1.2 //",
    "T06bsa030_u:7": " yathā bimbaṃ bhūṣāprakṛtiguṇavaddarpaṇagataṃ viśiṣṭaṃ prāmodyaṃ janayati nṛṇāṃ darśanavaśāt /",
    "T06bsa030_u:8": " tathā dharmaḥ sūktaprakṛtiguṇayukto 'pi satataṃ vibhaktārthastuṣṭiṃ janayati viśiṣṭāmiha satām // MSA_1.3 //",
    "T06bsa030_u:9": " āghrāyamāṇakaṭukaṃ svādurasaṃ yathauṣadhaṃ tadvat /",
    "T06bsa030_u:10": " dharma[rmo] dvayavyavasthā[stho] vyañjanato 'rtho na ca[rthataśca] jñeyaḥ // MSA_1.4 //",
    "T06bsa030_u:11": " rājeva durārādho dharmo 'yaṃ vipulagāḍhagambhīraḥ /",
    "T06bsa030_u:12": " ārādhitaśca tadvadvaraguṇadhanadāyako bhavati // MSA_1.5 //",
    "T06bsa030_u:13": " ratnaṃ jātyamanarthaṃ[rghaṃ]yathā 'parīkṣakajanaṃ na toṣayati /",
    "T06bsa030_u:14": " dharmastathāyamabudhaṃ viparyayātteṣayati tadvat // MSA_1.6 //",
    "T06bsa030_u:15": " ādāvavyākaraṇātsamapravṛtteragocarātsiddheḥ /",
    "T06bsa030_u:16": " bhāvābhāve 'bhāvātpratipakṣatvādrutānyatvāt // MSA_1.7 //",
    "T06bsa030_u:17": " pratyakṣacakṣuṣo buddhāḥ śāsanasya ca rakṣakāḥ /",
    "T06bsa030_u:18": " adhmamanyanāvṛtajñānā upekṣāto na yujyate // MSA_1.8 //",
    "T06bsa030_u:19": " vaikalyato virodhādanupāyatvāttthāpyanupadeśāt /",
    "T06bsa030_u:20": " na śrāvakayānamidaṃ bhavati mahāyānadharmākhyam // MSA_1.9 //",
    "T06bsa030_u:21": " āśayasyopadeśasya prayogasya virodhataḥ /",
    "T06bsa030_u:22": " upastambhasya kālasya yat hīnaṃ hīnameva tat // MSA_1.10 //",
    "T06bsa030_u:23": " svake 'vatārātsvasyaiva vinaye darśanādapi /",
    "T06bsa030_u:24": " audāryādapi gāmbhīryādaviruddhaiva dharmatā // MSA_1.11 //",
    "T06bsa030_u:25": " niśrito 'niyato 'vyāpī sāṃvṛtaḥ khedavānapi /",
    "T06bsa030_u:26": " bālāśrayo matastarkastasyāto viṣayo na tat // MSA_1.12 //",
    "T06bsa030_u:27": " audāryādapi gāmbhīryātparipāko 'vikalpanā /",
    "T06bsa030_u:28": " deśanā'to dvayasyāsmin sa copāyo niruttare // MSA_1.13 //",
    "T06bsa030_u:29": " tadasthānatrāso bhavati jagatāṃ dāhakaraṇo mahā'puṇyaskandhaprasavakaraṇāddīrdhasamayam /",
    "T06bsa030_u:30": " agotro 'sanmitro 'kṛtamatirapūrvā'citaśubhasrasatyasmin dharme patati mahato 'rthādgata iha // MSA_1.14 //",
    "T06bsa030_u:31": " tadanyānyā[nyasyā?",
    "T06bsa030_u:32": " ]bhāvātparamagahanatvādanugamāt vicitrasyākhyānād dhruvakathanayogādbahumukhāt /",
    "T06bsa030_u:33": " yathākhyānaṃ nārthādbhagavati ca bhāvātigahanāt na dharme 'smiṃsrāso bhavati viduṣāṃ yonivicayāt // MSA_1.15 //",
    "T06bsa030_u:34": " śrutaṃ niśrityādau prabhavati manaskāra iha yo",
    "T06bsa030_u:35": " manaskārājñānaṃ prabhavati ca tatvārthaviṣayam /",
    "T06bsa030_u:36": " tato dharmaprāptiḥ prabhavati ca tasminmatirato",
    "T06bsa030_u:37": " yadā pratyātmaṃ sā kathamasati tasminvyavasitiḥ // MSA_1.16 //",
    "T06bsa030_u:38": " ahaṃ na boddhā na gabhīraboddhā buddhau gabhīraṃ kimatarkagamyam /",
    "T06bsa030_u:39": " kasmād gabhīrārthavidāṃ na mokṣa ityetaduttrāsapadaṃ na yuktam // MSA_1.17 //",
    "T06bsa030_u:40": " hīnādhimuktaḥ sunihīnadhātor hī naiḥ sahāyaiḥ parivāritasya /",
    "T06bsa030_u:41": " audāryagāmbhīryasudeśite 'smin dharme 'dhimuktiryadi nāsti siddham // MSA_1.18 //",
    "T06bsa030_u:42": " śrutānusāreṇa hi buddhimattaṃ labdhvā'śrute yaḥ prakarotyavajñām /",
    "T06bsa030_u:43": " śrute vicitre sati cāprameye śiṣṭe kuto niścayameti mūḍhaḥ // MSA_1.19 //",
    "T06bsa030_u:44": " yathārute 'rthe parikalpyamāne svapratyayo hānimupaiti buddheḥ /",
    "T06bsa030_u:45": " svākhyātatāṃ ca kṣipati kṣatiṃ ca prāpnoti dharme pratighāvatīva[pratighātameva] // MSA_1.20 //",
    "T06bsa030_u:46": " manaḥ pradoṣaḥ prakṛtipraduṣṭo ['yathārute cāpi] hyayuktarūpaḥ /",
    "T06bsa030_u:47": " prāgeva saṃdehagatasya dharme tasmādupekṣaiva varaṃ hyadoṣā // MSA_1.21 //",
    "T06bsa030_u:48": " mahāyānasūtrālaṃkāre mahāyānasiddhyadhikāraḥ prathamaḥ",
    "T06bsa030_u:49": " dvitīyo 'dhikāraḥ",
    "T06bsa030_u:50": " śaraṇagamanaviśeṣasaṃgrahaślokaḥ /",
    "T06bsa030_u:51": " ratnāni yo hi śaraṇapragato 'tra yāne jñeyaḥ sa eva paramaḥ śaraṇa[ṇaṃ] gatānām /",
    "T06bsa030_u:52": " sarvatragābhyupagamādhigamābhibhūtibhedaiścaturvidhamayārthaviśeṣaṇena // MSA_2.1 //",
    "T06bsa030_u:53": " yasmādādau duṣkara eṣa vyavasāyo duḥsādho 'sau naikasahasrairapi kalpaiḥ /",
    "T06bsa030_u:54": " siddho yasmātsattvahitādhānamahārthas tasmādagre yāna ihāgraśaraṇārthaḥ // MSA_2.2 //",
    "T06bsa030_u:55": " sarvān sattvāṃstārayituṃ yaḥ pratipanno yano jñāne sarvagate kauśalyayuktaḥ /",
    "T06bsa030_u:56": " yo nirvāṇe saṃsaraṇe 'pyekaraso 'sau [saṃsṛtiśāntyekaraso 'sau] jñeyo dhīmāneṣa hi sarvatraga evam // MSA_2.3 //",
    "T06bsa030_u:57": " śaraṇagatimimāṃ gato mahārthāṃ guṇagaṇavṛddhimupaiti so 'prameyām /",
    "T06bsa030_u:58": " sphurati jagadidaṃ kṛpāśayena prathayati cāpratimaṃ mahā[rdhaṃ]dharmam // MSA_2.4 //",
    "T06bsa030_u:59": " mahāyānasūtrālaṃkāre śaraṇagamanādhikāro dvitīyaḥ",
    "T06bsa030_u:60": " tṛtīyo 'dhikāraḥ",
    "T06bsa030_u:61": " gotraprabhedasaṃgrahaślokaḥ",
    "T06bsa030_u:62": " sattvāgratvaṃ svabhāvaśca liṅgaṃ gotraprabhedatā /",
    "T06bsa030_u:63": " ādīnavo 'nuśaṃsaśca dvidhaupamyaṃ caturvidhā // MSA_3.1 //",
    "T06bsa030_u:64": " dhātūnāmadhimukteśca pratipatteśca bhedataḥ /",
    "T06bsa030_u:65": " phalabhedopalabdheśca gotrāstitvaṃ nirūpyate // MSA_3.2 //",
    "T06bsa030_u:66": " udagratve 'tha sarvatve mahārthatve 'kṣayāya ca /",
    "T06bsa030_u:67": " śubhasya tatrimittatvāt gotrāgratvaṃ vidhīyate // MSA_3.3 //",
    "T06bsa030_u:68": " prakṛtyā paripuṣṭaṃ ca āśrayaścāśritaṃ ca tat /",
    "T06bsa030_u:69": " sadasaccaiva vijñeyaṃ guṇottāraṇatārthataḥ // MSA_3.4 //",
    "T06bsa030_u:70": " kāruṇyamadhimuktiśca kṣāntiścādiprayogataḥ /",
    "T06bsa030_u:71": " samācāraḥ subhasyāpi gotreliṅgaṃ nirupyate // MSA_3.5 //",
    "T06bsa030_u:72": " niyatāniyataṃ gotramahāryaṃ hāryameva ca /",
    "T06bsa030_u:73": " pratyairgotrabhedo 'yaṃ samāsena caturvidhaḥ // MSA_3.6 //",
    "T06bsa030_u:74": " kleśābhyāsaḥ kumitratvaṃ vidhātaḥ paratantratā /",
    "T06bsa030_u:75": " gotrasyādīnavo jñeyaḥ samāsena caturvidhaḥ // MSA_3.7 //",
    "T06bsa030_u:76": " cirādapāyagamanamāśumokṣaśca tatra ca /",
    "T06bsa030_u:77": " tanuduḥkhopasaṃvittiḥ sodvegā sattvapācanā // MSA_3.8 //",
    "T06bsa030_u:78": " suvarṇagotravat jñeyamameyaśubhatāśrayaḥ /",
    "T06bsa030_u:79": " jñānanirmalatāyogaprabhāvāṇāṃ ca niśrayaḥ // MSA_3.9 //",
    "T06bsa030_u:80": " suratnagotravatjñeyaṃ mahābodhinimittataḥ /",
    "T06bsa030_u:81": " mahājñānasamādhyāryamahāsattvārthaniśrayāt // MSA_3.10 //",
    "T06bsa030_u:82": " aikāntiko duścarite 'sti kaścit kaścit samudghātitaśukladharmā /",
    "T06bsa030_u:83": " amokṣabhāgīyaśubho 'sti kaścin nihīnaśuklo 'styapi hetuhīnaḥ // MSA_3.11 //",
    "T06bsa030_u:84": " gāmbhīryaudāryavāde parahitakaraṇāyodite dīrghadharme ajñātvaivādhimuktirbhavati suvipulā saṃprapattikṣamā ca /",
    "T06bsa030_u:85": " saṃpattiścāvasāne dvayagataparamā yadbhavatyeva teṣāṃ tajjñeyaṃ bodhisattvaprakṛtiguṇavatastatprapuṣṭācca gotrāt // MSA_3.12 //",
    "T06bsa030_u:86": " suvipulaguṇabodhivṛkṣavṛddhyai dhanasukhaduḥkhaśamopalabdhaye ca /",
    "T06bsa030_u:87": " svaparahitasukhakriyā phalatvād bhavati samudagra[samūlamudagra]gotrametat // MSA_3.13 //",
    "T06bsa030_u:88": " mahāyānasūtrālaṃkāre gotrādhikārastṛtīyaḥ",
    "T06bsa030_u:89": " caturtho 'dhikāraḥ",
    "T06bsa030_u:90": " cittotpādalakṣaṇe ślokaḥ /",
    "T06bsa030_u:91": " mahotsāhā mahārambhā mahārthāya mahodayā /",
    "T06bsa030_u:92": " cetanā bodhisattvānāṃ dvayārthā cittasaṃbhavaḥ // MSA_4.1 //",
    "T06bsa030_u:93": " cittotpādo 'dhimokṣo 'sau śuddhādhyāśayiko 'paraḥ /",
    "T06bsa030_u:94": " vaipākyo bhūmiṣu matastathāvaraṇavarjitaḥ // MSA_4.2 //",
    "T06bsa030_u:95": " karuṇāmūla iṣṭo 'sau sadāsattvahitāśayaḥ /",
    "T06bsa030_u:96": " dharmādhimokṣastajjñānaparyeṣṭyālambanastathā // MSA_4.3 //",
    "T06bsa030_u:97": " uttaracchandayāno 'sau pratiṣṭhāśīlasaṃvṛtiḥ /",
    "T06bsa030_u:98": " utthāpanā vipakṣasya paripantho 'dhivāsanā // MSA_4.4 //",
    "T06bsa030_u:99": " śubhavṛddhyanuśaṃso 'bhau puṇyajñānamayaḥ sa hi /",
    "T06bsa030_u:100": " sadāpāramitāyoganiryāṇaśca sa kathyate // MSA_4.5 //",
    "T06bsa030_u:101": " bhūmiparyavasāno 'sau pratisvaṃ tatprayogataḥ /",
    "T06bsa030_u:102": " vijñeyo bodhisattvānāṃ cittotpādaviniścayaḥ // MSA_4.6 //",
    "T06bsa030_u:103": " mitrabalād hetubalānmūlabalācchū tabalācchubhābhyāsāt /",
    "T06bsa030_u:104": " adṛḍhadṛḍhodaya uktaścittotpādaḥ parākhyānāt // MSA_4.7 //",
    "T06bsa030_u:105": " sūpāsitasaṃbuddhe susaṃbhṛtajñānapuṇyasaṃbhāre /",
    "T06bsa030_u:106": " dharmeṣu nirvikalpajñānaprasavātparamatāsya // MSA_4.8 //",
    "T06bsa030_u:107": " dharmeṣu ca satveṣu ca tatkṛtyeṣūttame ca buddhatve /",
    "T06bsa030_u:108": " samacittopā[ttopa]lambhātprāmodyaviśiṣṭatā tasya // MSA_4.9 //",
    "T06bsa030_u:109": " janmaudāryaṃ tasminnutsāhaḥ śuddhirāśayasyāpi /",
    "T06bsa030_u:110": " kauśalyaṃ pariśiṣṭe niryāṇaṃ caiva vijñeyam // MSA_4.10 //",
    "T06bsa030_u:111": " dharmādhimuktibījātpāramitāśreṣṭhamātṛto jātaḥ /",
    "T06bsa030_u:112": " dhyānamaye sukhagarbhe karuṇā saṃvardhikā dhātrī // MSA_4.11 //",
    "T06bsa030_u:113": " audāryaṃ vijñeyaṃ praṇidhānamahādaśābhinirhārāt /",
    "T06bsa030_u:114": " utsāho boddhavyo duṣkaradīghāghikākhedāt // MSA_4.12 //",
    "T06bsa030_u:115": " āsannabodhibodhāttadupāyajñānalābhataścāpi /",
    "T06bsa030_u:116": " āśayaśuddhirjñeyā kauśalyaṃ tvanyabhūmigatam // MSA_4.13 //",
    "T06bsa030_u:117": " niryāṇaṃ vijñeyaṃ yathāvyavasthānamanasikāreṇa /",
    "T06bsa030_u:118": " tatkalpanatājñānādavikalpanayā ca tasyaiva // MSA_4.14 //",
    "T06bsa030_u:119": " pṛthivīsama utpādaḥ kalyāṇasuvarṇasaṃnibhaścānyaḥ /",
    "T06bsa030_u:120": " śuklanavacandrasadṛśo vahniprakhyo 'parocchrāyaḥ [jñeyaḥ] // MSA_4.15 //",
    "T06bsa030_u:121": " bhūyo mahānidhānavadanyo ratnākaro yathaivānyaḥ /",
    "T06bsa030_u:122": " sāgarasadṛśo jñeyo vajraprakhyo 'calendranibhaḥ // MSA_4.16 //",
    "T06bsa030_u:123": " bhaiṣajyarājasadṛśo mahāsuhṛtsaṃnibho 'paro jñeyaḥ /",
    "T06bsa030_u:124": " cintāmaṇiprakāśo dinakarasadṛśo 'paro jñeyaḥ // MSA_4.17 //",
    "T06bsa030_u:125": " gandharvamadhuraghoṣavadanyo rājopamo 'paro jñeyaḥ /",
    "T06bsa030_u:126": " koṣṭhāgāraprakhyo mahāpathasamastathaivānyaḥ // MSA_4.18 //",
    "T06bsa030_u:127": " yānasamo vijñeyo gandharvasamaśca vetasaga[cetasaḥ]prabhavaḥ /",
    "T06bsa030_u:128": " ānandaśabdasadṛśo mahānadīśrota[srotaḥ]sadṛśaśca // MSA_4.19 //",
    "T06bsa030_u:129": " meghasadṛśaśca kathataścittotpādo jinātmajānāṃ hi /",
    "T06bsa030_u:130": " tasmāttathā guṇāḍhyaṃ cittaṃ muditaiḥ samutpādyam // MSA_4.20 //",
    "T06bsa030_u:131": " parārthacittāttadupāyalābhato mahābhisaṃdhyarthasutatvadarśanāt /",
    "T06bsa030_u:132": " mahārhacittodayavarjitā janāḥ śamaṃ gamiṣyanti vihāya tatsukham // MSA_4.21 //",
    "T06bsa030_u:133": " sahodayāccittavarasya dhīmataḥ susaṃvṛtaṃ cittamanantaduṣkṛtāt /",
    "T06bsa030_u:134": " sukhena duḥkhena ca modate sadā śubhī kṛpāluśca vivardhana, dvayam // MSA_4.22 //",
    "T06bsa030_u:135": " yadānapekṣaḥ svaśarīrajīvite parārthamabhyeti paraṃ pariśramam /",
    "T06bsa030_u:136": " paropaghātena tathāvidhaḥ kathaṃ sa duṣkṛte karmaṇi saṃpravatsyati // MSA_4.23 //",
    "T06bsa030_u:137": " māyopamānvīkṣya sa sarvadharmānudhānayātrāmiva copapattīḥ /",
    "T06bsa030_u:138": " kleśācca duḥkhācca bibheti nāsau saṃpattikāle 'tha vipattikāle // MSA_4.24 //",
    "T06bsa030_u:139": " svakā guṇāḥ sattvahitācca modaḥ saṃcintyajanmarddhivikurvitaṃ ca /",
    "T06bsa030_u:140": " vibhūṣaṇaṃ bhojanamagrabhūmiḥ krīḍāratirnityakṛpātmakānām // MSA_4.25 //",
    "T06bsa030_u:141": " parārthamudyogavataḥ kṛpātmano hyavīcirapyeti yato 'sya ramyatām /",
    "T06bsa030_u:142": " kutaḥ punastrasyati tādṛśo bhavan parāśrayairduḥkhasamudbhavairbhave // MSA_4.26 //",
    "T06bsa030_u:143": " mahākṛpācāryasadoṣitātmanaḥ parasya duḥkhairupataptacetasaḥ /",
    "T06bsa030_u:144": " parasya kṛtye samupasthite punaḥ paraiḥ samādāpanato 'tilajjanā // MSA_4.27 //",
    "T06bsa030_u:145": " śirasi vinihitoccasatvabhāraḥ śithilagatirnahi śobhate 'grasattvaḥ /",
    "T06bsa030_u:146": " svaparavavidhabandhanātibaddhaḥ śataguṇamutsahamarhati prakartum // MSA_4.28 //",
    "T06bsa030_u:147": " mahāyānasūtrālaṃkāre cittotpādādhikāraścaturthaḥ",
    "T06bsa030_u:148": " pañcamo 'dhikāraḥ",
    "T06bsa030_u:149": " pratipattilakṣaṇe ślokaḥ /",
    "T06bsa030_u:150": " mahāśrayārambhaphalodayātmikā jinātmajānāṃ pratipattiriṣyate /",
    "T06bsa030_u:151": " sadā mahādānamahādhivāsanā mahārthasaṃpādanakṛtyakārikā // MSA_5.1 //",
    "T06bsa030_u:152": " paratralabdhvātmasamānacittatāṃ svato 'dhi vā śreṣṭhatareṣṭatāṃ pare /",
    "T06bsa030_u:153": " tathātmano 'nyārthaviśiṣṭasaṃjñinaḥ svakārthatā kā katamā parārthatā // MSA_5.2 //",
    "T06bsa030_u:154": " paratra loko na tathātinirdayaḥ pravartate tāpanakarmaṇāripau /",
    "T06bsa030_u:155": " yathā parārthaṃ bhṛśaduḥkhatāpane kṛpātmakaḥ svātmani saṃpravartate // MSA_5.3 //",
    "T06bsa030_u:156": " nikṛṣṭamadhyottamadharmatāsthite sudeśanāvarjanatā'vatāraṇā /",
    "T06bsa030_u:157": " vinītirarthe paripācanā śubhe tathāvavādasthitibuddhimuktayaḥ // MSA_5.4 //",
    "T06bsa030_u:158": " guṇairviśiṣṭaiḥ samudāgamastathā kulodayo vyākaraṇābhiṣiktatā /",
    "T06bsa030_u:159": " tathāgatajñānamanuttaraṃ padaṃ parārtha eṣa tryadhiko daśātmakaḥ // MSA_5.5 //",
    "T06bsa030_u:160": " janānurūpā 'viparītadeśanā nirunnatā cāpyamamā vicakṣaṇā /",
    "T06bsa030_u:161": " kṣamā ca dāntā ca sudūragā'kṣayā jinātmajānāṃ pratipattiruttamā // MSA_5.6 //",
    "T06bsa030_u:162": " mahābhaye kāmijanaḥ pravartate cale viparyāsasukhe bhavapriyaḥ /",
    "T06bsa030_u:163": " pratisvamādhipraśame śamapriyaḥ sadā tu sarvādhiga[śa]me kṛpātmakaḥ // MSA_5.7 //",
    "T06bsa030_u:164": " jano vimūḍhaḥ svasukhārthamudyataḥ sadā tadaprāpya paraiti duḥkhatām /",
    "T06bsa030_u:165": " sadā tu dhīro hi parārthamudyato dvayārthamādhāya paraiti nirvṛtim // MSA_5.8 //",
    "T06bsa030_u:166": " yathā yathā hyakṣavicitragocare pravartate cāragato jinātmajaḥ /",
    "T06bsa030_u:167": " tathā tathā yuktasamānatāpadairhitāya sattveṣvabhisaṃskaroti tat // MSA_5.9 //",
    "T06bsa030_u:168": " sadā 'svatantrīkṛtadoṣacetane jane na saṃdoṣamupaiti buddhimān /",
    "T06bsa030_u:169": " akāmakāreṇa hi viprapattayo jane bhavantīti kṛpāvivṛddhitaḥ // MSA_5.10 //",
    "T06bsa030_u:170": " bhavagatisakalābhibhūyagantrī paramaśamānugatā prapattireva /",
    "T06bsa030_u:171": " vividhaguṇagaṇairvivardhamānā jagadupagu[gṛ?",
    "T06bsa030_u:172": " ]hya sadā kṛpāśayena // MSA_5.11 //",
    "T06bsa030_u:173": " mahāyānasūtrālaṃkāre pratipattyadhikāraḥ pañcamaḥ",
    "T06bsa030_u:174": " ṣaṣṭho 'dhikāraḥ",
    "T06bsa030_u:175": " paramārthalakṣaṇavibhāge ślokaḥ /",
    "T06bsa030_u:176": " na sanna cāsanna tathā na cānyathā na jāyate vyeti na cāvahīyate /",
    "T06bsa030_u:177": " na vardhate nāpi viśudhyate punarviśudhyate tatparamārthalakṣaṇam // MSA_6.1 //",
    "T06bsa030_u:178": " na cātmadṛṣṭiḥ svayamātmalakṣaṇā na cāpi duḥsaṃsthitatā vilakṣaṇā /",
    "T06bsa030_u:179": " dvayānna cānyad bhrama eṣata[tū]ditastataśca mokṣo bhramamātrasaṃkṣayaḥ // MSA_6.2 //",
    "T06bsa030_u:180": " kathaṃ jano vibhramamātramāśritaḥ paraiti duḥkhaprakṛtiṃ na saṃtatām /",
    "T06bsa030_u:181": " avedako vedaka eva duḥkhito na duḥkhito dharmamayo na tanmayaḥ // MSA_6.3 //",
    "T06bsa030_u:182": " pratītyabhāvaprabhave kathaṃ janaḥ samakṣavṛttiḥ śrayate 'nyakāritam /",
    "T06bsa030_u:183": " tamaḥ prakāraḥ katamo 'yamīdṛśo yato 'vipaśyansadasannirīkṣate // MSA_6.4 //",
    "T06bsa030_u:184": " ta cāntaraṃ kiṃcana vidyate 'nayoḥ sadarthavṛttyā śamajanmanoriha /",
    "T06bsa030_u:185": " tathāpi janmakṣayato vidhīyate śamasya lābhaḥ śubhakarmakāriṇām // MSA_6.5 //",
    "T06bsa030_u:186": " saṃbhṛtya saṃbhāramanantapāraṃ jñānasya puṇyasya ca bodhisattvaḥ /",
    "T06bsa030_u:187": " dharmeṣu cintāsuviniśri[ści]tatvājjalpānvayāmarthagatiṃ paraiti // MSA_6.6 //",
    "T06bsa030_u:188": " arthānsa vijñāya ca jalpamātrān saṃtiṣṭhate tannibhacittamātre /",
    "T06bsa030_u:189": " pratyakṣatāmeti ca dharmadhātustasmādviyuktodvayalakṣaṇena // MSA_6.7 //",
    "T06bsa030_u:190": " nāstīti cittātparametya buddhyā cittasya nāstitvamupaiti tasmāt /",
    "T06bsa030_u:191": " dvayasya nāstitvamupetya dhīmān saṃtiṣṭhate 'tadgatidharmaghātau // MSA_6.8 //",
    "T06bsa030_u:192": " akalpanājñānabalena dhīmataḥ samānuyātena samantataḥ sadā /",
    "T06bsa030_u:193": " tadāśrayo gahvaradoṣasaṃcayo mahagadeneva viṣaṃ nirasyate // MSA_6.9 //",
    "T06bsa030_u:194": " munivihitasudharmasuvyavastho matimupadhāya samūladharmadhātau /",
    "T06bsa030_u:195": " smṛtima[ga]timavagamya kalpamātrāṃ vrajati guṇārṇavapāramāśudhīraḥ // MSA_6.10 //",
    "T06bsa030_u:196": " mahāyānasūtrālaṃkāre tatvādhikāraḥ ṣaṣṭhaḥ",
    "T06bsa030_u:197": " saptamo 'dhikāraḥ",
    "T06bsa030_u:198": " prabhāvalakṣaṇavibhāge ślokaḥ /",
    "T06bsa030_u:199": " utpattivāk cittaśubhāśubhādhi tatsthānaniḥsārapadā parokṣam /",
    "T06bsa030_u:200": " jñānaṃ hi sarvatragasaprabhedeṣvavyāhataṃ dhīragataḥ prabhāvaḥ // MSA_7.1 //",
    "T06bsa030_u:201": " dhyānaṃ caturthaṃ suviśuddhametya niṣkalpanājñānaparigraheṇa /",
    "T06bsa030_u:202": " yathāvyavasthānamanaskriyātaḥ prabhāvasiddhiṃ paramāṃ paraiti // MSA_7.2 //",
    "T06bsa030_u:203": " yenāryadivyāpratimairvihārair brāhmaiśca nityaṃ viharatyudāraiḥ /",
    "T06bsa030_u:204": " buddhāṃśca sattvāṃśca sa dikṣu gatvā saṃmānayatyānayate viśuddhim // MSA_7.3 //",
    "T06bsa030_u:205": " māyopamānpaśyati lokadhātūnsarvānsasattvānsavivartanāśān /",
    "T06bsa030_u:206": " saṃdarśayatyeva ca tānyatheṣṭaṃ vaśī vicitrairapi sa prakāraiḥ // MSA_7.4 //",
    "T06bsa030_u:207": " raśmipramokṣairbhṛśaduḥkhitāṃśca āpāyikānsvargagatānkaroti /",
    "T06bsa030_u:208": " mārānvayān kṣubdhavimānaśobhān saṃkampayaṃsrāsayate samārān // MSA_7.5 //",
    "T06bsa030_u:209": " samādhivikrīḍitamaprameyaṃ saṃdarśayatyagragaṇasyamadhye /",
    "T06bsa030_u:210": " sakarmajanmottamanirmitaiśca sattvārthamātiṣṭhati sarvakālam // MSA_7.6 //",
    "T06bsa030_u:211": " jñānavaśitvātsamupaiti śuddhiṃ kṣetraṃ yathākāmanidarśanāya",
    "T06bsa030_u:212": " abuddhanāmeṣu[?",
    "T06bsa030_u:213": " ] ca buddhanāma saṃśrāvaṇāttānkṣipate 'nyadhātau // MSA_7.7 //",
    "T06bsa030_u:214": " śakto bhavatyeva ca satvapāke saṃjātapakṣaḥ śakuniryathaiva /",
    "T06bsa030_u:215": " buddhātpraśaṃsāṃ labhate 'timātrām ādeyavākyo bhavati prajānām // MSA_7.8 //",
    "T06bsa030_u:216": " ṣaḍdhāpyabhijñā trividhā ca vidyā aṣṭau vimokṣā 'bhibhuvastathā'ṣṭau /",
    "T06bsa030_u:217": " daśāpi kṛtsnāyatanānyameyāḥ samādhayo dhīragataḥ prabhāvaḥ // MSA_7.9 //",
    "T06bsa030_u:218": " sa hi paramavaśitvalabdhabuddhirjagadavaśaṃ svavaśe vidhāya nityam /",
    "T06bsa030_u:219": " parahitakaraṇaikatābhirāmaścarati bhaveṣu hi siṃhavatsudhīraḥ // MSA_7.10 //",
    "T06bsa030_u:220": " prabhāvādhikāraḥ mahāyānasūtrālaṃkāre saptamaḥ",
    "T06bsa030_u:221": " aṣṭamo 'dhikāraḥ",
    "T06bsa030_u:222": " bodhisattvaparipāke saṃgrahaḥ ślokaḥ /",
    "T06bsa030_u:223": " rūciḥ prasādaḥ praśamo 'nukampanā kṣamātha medhā prabalatvameva ca /",
    "T06bsa030_u:224": " ahāryatāṅgaiḥ samupetatā bhṛśaṃ jinātmaje tatparipākalakṣaṇam // MSA_8.1 //",
    "T06bsa030_u:225": " sumitratāditrayamugravīryatā parārdhaniṣṭhottamadharmasaṃgrahaḥ /",
    "T06bsa030_u:226": " kṛpālusaddharmamahāparigrahe mataṃ hi samyakparipākalakṣaṇam // MSA_8.2 //",
    "T06bsa030_u:227": " guṇajñatāthāśusamādhilābhitā phalānubhūtirmanaso 'dhyabheda[dya?]tā /",
    "T06bsa030_u:228": " jinātmaje śāstari saṃprapattaye mataṃ hi samyakparipākalakṣaṇam // MSA_8.3 //",
    "T06bsa030_u:229": " susaṃvṛttiḥ kliṣṭavitarkavarjanā nirantarāyo 'tha śubhābhirāmatā /",
    "T06bsa030_u:230": " jīnātmaje kleśavinodanāyatan mataṃ hi samyakparipākalakṣaṇam // MSA_8.4 //",
    "T06bsa030_u:231": " kṛpā prakṛtyā paraduḥkhadarśanaṃ nihīnacittasya ca saṃpravarjanam /",
    "T06bsa030_u:232": " viśeṣagatvaṃ jagadagrajanmatā parānukampāparipākalakṣaṇam // MSA_8.5 //",
    "T06bsa030_u:233": " dhṛtiḥ prakṛtyā pratisaṃkhyabhāvanā sudaḥkhaśītādyadhivāsanā sadā /",
    "T06bsa030_u:234": " viśeṣagāmitvaśubhābhirāmatā mataṃ kṣamāyāḥ paripākalakṣaṇam // MSA_8.6 //",
    "T06bsa030_u:235": " vipākaśuddhiḥ śravaṇādyamoṣatā praviṣṭatā sūktadurūktayostathā /",
    "T06bsa030_u:236": " smṛtermahābuddhayudaye ca yogyatā sumedhatāyāḥ paripākalakṣaṇam // MSA_8.7 //",
    "T06bsa030_u:237": " śubhadvayena dvayadhātupuṣṭatā phalodaye cāśrayayogyatā parā /",
    "T06bsa030_u:238": " manorathāptirjagadagrabhūtatā balopalambhe paripākalakṣaṇam // MSA_8.8 //",
    "T06bsa030_u:239": " sudharmatāyuktivicāraṇāśayo viśeṣalābhaḥ parapakṣadūṣaṇam /",
    "T06bsa030_u:240": " punaḥ sadā māranirantarāyatā ahāryatāyāḥ paripākalakṣaṇam // MSA_8.9 //",
    "T06bsa030_u:241": " śubhācayo 'thāśrayayatnayogyatā vivekatodagraśubhābhirāmatā /",
    "T06bsa030_u:242": " jinātmaje hyaṅgasamanvaye punarmataṃ hi samyakparipākalakṣaṇam // MSA_8.10 //",
    "T06bsa030_u:243": " iti navavidhavastupācitātmā paraparipācanayogyatāmupetaḥ /",
    "T06bsa030_u:244": " śubha[dharma]mayasatatapravardhitātmā bhavati sadā jagato 'grabandhubhūtaḥ // MSA_8.11 //",
    "T06bsa030_u:245": " vraṇe 'pi bhojye paripāka iṣyate yathaiva tatsrāvaṇabhogayogyatā /",
    "T06bsa030_u:246": " tathāśraye 'smindvayapakṣaśāntatā[tāṃ]tathopabhogatvasuśāntapakṣatā [muśantipakvatām] // MSA_8.12 //",
    "T06bsa030_u:247": " vipācanoktā paripācanā tathā prapācanā cāpyanupācanāparā /",
    "T06bsa030_u:248": " supācanā[cā]pyadhipācanā matā nipācanotpācananā ca dehiṣu // MSA_8.13 //",
    "T06bsa030_u:249": " hitāśayeneha yathā jinātmajo vyavasthitaḥ sarvajagadvipācayan /",
    "T06bsa030_u:250": " tathā na mātā na pitā na bandhavaḥ suteṣu bandhuṣvapi suvyavasthitāḥ // MSA_8.14 //",
    "T06bsa030_u:251": " tathājano nātmani vatsalo mataḥ kuto 'pi susnigdhaparāśraye jane /",
    "T06bsa030_u:252": " yathā kṛpātmā parasatvavatsalo hite sukhe caiva niyojanātmataḥ // MSA_8.15 //",
    "T06bsa030_u:253": " na bodhisattvasya śarīrabhogayoḥ pareṣvadeyaṃ punarasti sarvathā /",
    "T06bsa030_u:254": " anugraheṇa dvividhena pācayan paraṃ samairdānaguṇairna tṛpyate // MSA_8.16 //",
    "T06bsa030_u:255": " sadāprakṛtyādhyavihiṃsakaḥ svayaṃ rato 'pramatto 'tra paraṃ niveśayan /",
    "T06bsa030_u:256": " paraṃparānugrahakṛt dvidhā pare vipākaniṣyandaguṇena pācakaḥ // MSA_8.17 //",
    "T06bsa030_u:257": " pare 'pakāriṇyupakāribuddhimān pramarṣayannugramapi vyatikramam /",
    "T06bsa030_u:258": " upāyacittairapakāramarṣaṇaiḥ śubhe samādāpayate 'pakāriṇaḥ // MSA_8.18 //",
    "T06bsa030_u:259": " punaḥ sa yatnaṃ paramaṃ samāśrito na khidyate kalpasahasrakoṭibhiḥ /",
    "T06bsa030_u:260": " jinātmajaḥ sa[ttva]gaṇaṃ prapācayan paraikacittasya śubhasya kāraṇāt // MSA_8.19 //",
    "T06bsa030_u:261": " vaśitvamāgamya manasyanuttaraṃ paraṃ samāvarjayate 'tra śāsane /",
    "T06bsa030_u:262": " nihatya sarvāmavamānakāmatāṃ śubhena saṃvardhayate ca taṃ punaḥ // MSA_8.20 //",
    "T06bsa030_u:263": " sa tatvabhāvārthanaye suniścitaḥ karoti satvānsuvinīta saṃśayān /",
    "T06bsa030_u:264": " tataśca te tajjinaśāsanādarād vivardhayante svaparaṃ guṇaiḥ śubhaiḥ // MSA_8.21 //",
    "T06bsa030_u:265": " iti sugatigatau śubhatraye vā jagadakhilaṃ kṛpayā sa bodhisattvaḥ /",
    "T06bsa030_u:266": " tanuparamavimadhyamaprakārairvinayati lokasamānabhāvagatyā // MSA_8.22 //",
    "T06bsa030_u:267": " mahāyānasūtrālaṃkāre paripākādhikāro 'ṣṭamaḥ",
    "T06bsa030_u:268": " navamo 'dhikāraḥ",
    "T06bsa030_u:269": " sarvākārajñatāyāṃ dvau ślokau /",
    "T06bsa030_u:270": " tṛtīyastayoreva nirdeśabhūtaḥ /",
    "T06bsa030_u:271": " ameyairduṣkaraśatairameyaiḥ kuśalācayaiḥ /",
    "T06bsa030_u:272": " aprameyeṇa kālena ameyāvaraṇakṣayāt // MSA_9.1 //",
    "T06bsa030_u:273": " sarvākārajñatāvāptiḥ sarvāvaraṇanirmalā /",
    "T06bsa030_u:274": " vivṛtā ratnapeṭeva buddhatvaṃ samudāhṛtam // MSA_9.2 //",
    "T06bsa030_u:275": " kṛtvā duṣkaramadbhutaṃ śramaśataiḥ saṃcityasarvaśubhaṃ kālenottamakalpayānamahatā sarvāvṛtīnāṃ kṣayāt /",
    "T06bsa030_u:276": " sūkṣmasyāvaraṇasya bhūmiṣu gatasyotpāṭanād buddhatā ratnānāmiva sā prabhāvamahatāṃ peṭā samuddhāti[ṭi?]tā // MSA_9.3 //",
    "T06bsa030_u:277": " sarvadharmāśca buddhatvaṃ dharmo naiva na kaścana /",
    "T06bsa030_u:278": " śukladharmamayaṃ tacca na ca taistannirūpyate // MSA_9.4 //",
    "T06bsa030_u:279": " dharmaratnanimittatvāllabdharatnākaropamam /",
    "T06bsa030_u:280": " śubhasyanimittatvāllabdhameghopamaṃ matam // MSA_9.5 //",
    "T06bsa030_u:281": " buddhatvaṃ sarvadharmaḥ samuditamatha vā sarvadharmavyapetaṃ prodbhūterdharmaratnapratatasumahato dharmaratnākarābham /",
    "T06bsa030_u:282": " bhūtānāṃ śuklasasyaprasavasumahato hetuto meghabhūtaṃ dānāddharmāmbuvarṣapratatasuvihitasyākṣayasya prajāsu // MSA_9.6 //",
    "T06bsa030_u:283": " paritrāṇaṃ hi buddhatvaṃ sarvakleśagaṇātsadā /",
    "T06bsa030_u:284": " sarvaduścaritebhyaśca janmamaraṇato 'pi ca // MSA_9.7 //",
    "T06bsa030_u:285": " upadravebhyaḥ sarvebhyo apāyādanupāyataḥ /",
    "T06bsa030_u:286": " satkāyāddhīnayānācca tasmāccharaṇamuttamam // MSA_9.8 //",
    "T06bsa030_u:287": " śaraṇamanupamaṃ tacchreṣṭhabuddhatvamiṣṭaṃ jananamaraṇasarvakleśapāpeṣu rakṣā /",
    "T06bsa030_u:288": " vividhabhayagatānāṃ sarvarakṣāpayānaṃ pratatavividhaduḥkhāpāyanopāyagānāṃ // MSA_9.9 //",
    "T06bsa030_u:289": " bauddhairdharmairyacca susaṃpūrṇaśarīraṃ yatsaddharme vetti sa sattvānpravinetum /",
    "T06bsa030_u:290": " yātaṃ pāraṃ yatkṛpayā sarvajagatsu tad buddhatvaṃ śreṣṭhamihatyaṃ[heṣṭaṃ] śaraṇānām // MSA_9.10 //",
    "T06bsa030_u:291": " ālokāt[kālāt]sarvasattvānāṃ buddhatvaṃ śaraṇaṃ mahat /",
    "T06bsa030_u:292": " sarvavyasanasaṃpattivyāvṛttyabhyudaye matam // MSA_9.11 //",
    "T06bsa030_u:293": " kleśajñeyavṛtīnāṃ satatamanugataṃ bījamutkṛṣṭakālaṃ yasminnastaṃ prayātaṃ bhavati suvipulaiḥ sarvahāniprakāraiḥ /",
    "T06bsa030_u:294": " buddhatvaṃ śukladharmapravaraguṇayutā ā[cā]śrayasyānyathāptis tatprāptirnirvikalpādviṣayasumahato jñānamārgātsuśuddhāt // MSA_9.12 //",
    "T06bsa030_u:295": " sthitaśca tasminsa tathāgato jaganmahācalendrastha ivābhyudīkṣate /",
    "T06bsa030_u:296": " śamābhirāmaṃ karūṇāyate janamaghā[bhavā]bhirāme 'nyajane tu kā kathā // MSA_9.13 //",
    "T06bsa030_u:297": " pravṛttirūddhittiravṛtirāśrayo nivṛttirāvṛttiratho dvayādvayā /",
    "T06bsa030_u:298": " samāviśiṣṭā api sarvagātmikā tathāgatānāṃ parivṛttiriṣyate // MSA_9.14 //",
    "T06bsa030_u:299": " yathāmbaraṃ sarvagataṃ sadāmataṃ tathaiva tatsarvagataṃ sadāmatam /",
    "T06bsa030_u:300": " yathāmbaraṃ rūpagaṇeṣu sarvagaṃ tathaiva tatsatvagaṇeṣu sarvagam // MSA_9.15 //",
    "T06bsa030_u:301": " yathodabhājane bhinne candrabimbaṃ na dṛśyate /",
    "T06bsa030_u:302": " tatha duṣṭeṣu sattveṣu buddhabimbaṃ na dṛśyate // MSA_9.16 //",
    "T06bsa030_u:303": " yathāgnirjvalate 'nyatra punaranyatraśāmyati /",
    "T06bsa030_u:304": " buddheṣvapi tathā jñeyaṃ saṃdarśanamadarśanam // MSA_9.17 //",
    "T06bsa030_u:305": " aghaṭitebhyastūryebhyo yathā syācchabdasaṃbhavaḥ /",
    "T06bsa030_u:306": " tathā jiṇe vinābhogaṃ deśanāyāḥ samudbhavaḥ // MSA_9.18 //",
    "T06bsa030_u:307": " yathā maṇervinā yatnaṃ svaprabhāva[sa]nidarśanam /",
    "T06bsa030_u:308": " buddheṣvapi vinābhogaṃ tathā kṛtyanidarśanam // MSA_9.19 //",
    "T06bsa030_u:309": " yathākāśe avicchinnā dṛśyante lokataḥ kriyāḥ /",
    "T06bsa030_u:310": " tathaivānāsrave ghātau avicchinnā jinakriyāḥ // MSA_9.20 //",
    "T06bsa030_u:311": " yathākāśe kriyāṇāṃ hi hānirabhyudayaḥ sadā /",
    "T06bsa030_u:312": " tathaivānāsrave dhātau buddhakāryodayavyayaḥ // MSA_9.21 //",
    "T06bsa030_u:313": " paurvāparyāviśiṣṭāpi sarvāvaraṇanirmalā /",
    "T06bsa030_u:314": " naśuddhā nāpi cāśuddhā tathatā buddhatā matā // MSA_9.22 //",
    "T06bsa030_u:315": " śūnyatāyāṃ viśuddhāyāṃ nairātmyānmārgalābhataḥ /",
    "T06bsa030_u:316": " buddhāḥ śuddhātmalābhitvāt gatā ātmamahātmatām // MSA_9.23 //",
    "T06bsa030_u:317": " na bhāvo nāpi cābhāvo buddhatvaṃ tena kathyate /",
    "T06bsa030_u:318": " tasmādbuddhatathāpraśne avyākṛtanayo mataḥ // MSA_9.24 //",
    "T06bsa030_u:319": " dāhaśāntiryathā lohe darśane timirasya ca /",
    "T06bsa030_u:320": " cittajñāne tathā bauddhe bhāvābhāvo na śasyate // MSA_9.25 //",
    "T06bsa030_u:321": " buddhānāmamale dhātau naikatā bahutā na ca /",
    "T06bsa030_u:322": " ākāśavadadehatvātpūrvadehānusārataḥ // MSA_9.26 //",
    "T06bsa030_u:323": " balādibuddhadharmeṣu bodhī ratnākaropamā /",
    "T06bsa030_u:324": " jagatkuśalasasyeṣu mahāmeghopamā matā // MSA_9.27 //",
    "T06bsa030_u:325": " puṇyajñānasupūrṇatvātpūrṇacandropamā matā /",
    "T06bsa030_u:326": " jñānālokakaratvācca mahādityopamā matā // MSA_9.28 //",
    "T06bsa030_u:327": " ameyā raśmayo yadvadvyamiśrā bhānumaṇḍale /",
    "T06bsa030_u:328": " sadaikakāryā vartante lokamālokayanti ca // MSA_9.29 //",
    "T06bsa030_u:329": " tathaivānāsrave dhātau buddhānāmaprameyatā /",
    "T06bsa030_u:330": " miśraikakāryā kṛtyeṣu jñānālokakarāmatā // MSA_9.30 //",
    "T06bsa030_u:331": " yathaikaraśminiḥsārātsarvaraśmiviniḥsṛtiḥ /",
    "T06bsa030_u:332": " bhānostathaiva buddhānāṃ jñeyā jñānaviniḥsṛtiḥ // MSA_9.31 //",
    "T06bsa030_u:333": " yathaivādityaraśmīnāṃ vṛttau nāsti mamāyitam /",
    "T06bsa030_u:334": " tathaiva buddhajñānānāṃ vṛttau nāsti mamāyitam // MSA_9.32 //",
    "T06bsa030_u:335": " yathā sūryaikamuktābhai raśmibhirbhāsyate jagat /",
    "T06bsa030_u:336": " sakṛt jñeyaṃ tathā sarvaṃ buddhajñānaiḥ prabhāsyate // MSA_9.33 //",
    "T06bsa030_u:337": " yathaivādityaraśmīnāṃ meghādyāvaraṇaṃ matam /",
    "T06bsa030_u:338": " tathaiva buddhajñānānāmāvṛtiḥ satvaduṣṭatā // MSA_9.34 //",
    "T06bsa030_u:339": " yathā pāṃśuvaśādvasre raṅgacitrāvicitratā /",
    "T06bsa030_u:340": " tathā 'vedhavaśānmuktau jñānacitrāvicitratā // MSA_9.35 //",
    "T06bsa030_u:341": " gāmbhīryamamale dhātau lakṣaṇasthānakarmasu /",
    "T06bsa030_u:342": " buddhānāmetaduditaṃ raṅgairvākāśacitraṇā // MSA_9.36 //",
    "T06bsa030_u:343": " sarveṣāmaviśiṣṭāpi tathatā śuddhimāgatā /",
    "T06bsa030_u:344": " tathāgatatvaṃ tasmācca tadgarbhāḥ sarvadehinaḥ // MSA_9.37 //",
    "T06bsa030_u:345": " śrāvakāṇāṃ vibhutvena laukikasyābhibhūyate /",
    "T06bsa030_u:346": " pratyekabuddhebhyo manaḥ[buddhabhaumena] śrāvakasyābhibhūyate // MSA_9.38 //",
    "T06bsa030_u:347": " bodhisattvavibhutvasya tatkalāṃ nānugacchati /",
    "T06bsa030_u:348": " tathāgatavibhutvasya tatkalāṃ nānugacchati // MSA_9.39 //",
    "T06bsa030_u:349": " aprameyamacintyaṃ ca vibhutvaṃ bauddhamiṣyate /",
    "T06bsa030_u:350": " yasya yatra yathā yāvatkāle yasminpravartate // MSA_9.40 //",
    "T06bsa030_u:351": " pañcendriyaparāvṛttau vibhutvaṃ labhyate param /",
    "T06bsa030_u:352": " sarvārthavṛttau sarveṣāṃ gunadvādaśaśatodaye // MSA_9.41 //",
    "T06bsa030_u:353": " manaso 'pi parāvṛttau vibhutvaṃ labhyate param /",
    "T06bsa030_u:354": " vibhutvānucare jñāne nirvikalpe sunirmale // MSA_9.42 //",
    "T06bsa030_u:355": " sārthodgrahaparāvṛttau vibhutvaṃ labhyate param /",
    "T06bsa030_u:356": " kṣetraśuddhau yathākāmaṃ bhogasaṃdarśanāya hi // MSA_9.43 //",
    "T06bsa030_u:357": " vikalpasya parāvṛttau vibhutvaṃ labhyate param /",
    "T06bsa030_u:358": " avyāghāte sadākālaṃ sarveṣāṃ jñānakarmaṇām // MSA_9.44 //",
    "T06bsa030_u:359": " pratiṣṭhāyāḥ parāvṛttau vibhutvaṃ labhyate param /",
    "T06bsa030_u:360": " apratiṣṭhitanirvāṇaṃ buddhānāmacale[male]pade // MSA_9.45 //",
    "T06bsa030_u:361": " maithunasya parāvṛttau vibhutvaṃ labhyate param /",
    "T06bsa030_u:362": " buddhasaukhyabihāre 'tha dārā'saṃkleśadarśane // MSA_9.46 //",
    "T06bsa030_u:363": " ākāśasaṃjñāvyāvṛttau vibhutvaṃ labhyate param /",
    "T06bsa030_u:364": " cintitārthasamṛddhau ca gatirūpavibhāvane // MSA_9.47 //",
    "T06bsa030_u:365": " ityemeyaparāvṛttāvameyavibhutā matā /",
    "T06bsa030_u:366": " acintyakṛtyānuṣṭhānādbuddhānāmamalāśraye // MSA_9.48 //",
    "T06bsa030_u:367": " śubhe vṛddho loko vrajati suviśuddhau paramatāṃ śubhe cānārabdhvā vrajati śubhavṛddhau paramatām /",
    "T06bsa030_u:368": " vrajatyevaṃ loko diśi diśi jinānāṃ sukathitair apakvaḥ pakvo vā [na]ca punaraśeṣaṃ dhruvamiha // MSA_9.49 //",
    "T06bsa030_u:369": " tathā kṛtvā caryāṃ [kṛcchrāvāpyāṃ] paramaguṇayogādbhutavartī mahābodhiṃ nityāṃ dhruvamaśaraṇānāṃ ca śaraṇam /",
    "T06bsa030_u:370": " labhante yaddhīrā [diśi diśi] gasadā [sadā]sarvasamayaṃ tadāścaryaṃ loke suvidhacaraṇānnādbhutamapi // MSA_9.50 //",
    "T06bsa030_u:371": " kvaciddharmāñcakaṃ [dharmyaṃ cakraṃ] bahumukhaśatairdarśayati yaḥ kvacijjanmāntardhiṃ kvacidapi vicitrāṃ janacarīm /",
    "T06bsa030_u:372": " kvacitkṛtsnāṃ bodhiṃ kvacidapi ca nirvāṇamasakṛt na ca sthānāttasmādvicalati sa sarvaṃ ca kurute // MSA_9.51 //",
    "T06bsa030_u:373": " na buddhānāmevaṃ bhavati mamapakvo 'yamiti cāprapācyo 'yaṃ dehī api ca adhunāpācyata iti /",
    "T06bsa030_u:374": " vinā saṃskāraṃ tu prapacamupayātyeva janatā śubhairdharmairnityaṃ diśi diśiḥ samantāttrayamukham // MSA_9.52 //",
    "T06bsa030_u:375": " yathāyatnaṃ bhānuḥ pratataviṣadairaṃśavisaraiḥ prapāka[kaṃ] sasyānāṃ diśi [diśi] samantātprakurūte /",
    "T06bsa030_u:376": " tathā dharmārko 'pi praśamavidhidharmāṃśuvisaraiḥ prapākaṃ sasyānāṃ diśi diśi samantātprakurūte // MSA_9.53 //",
    "T06bsa030_u:377": " yathaikasmāddīpādbhavati sumahāndīpanicayo 'prameyo 'saṃkhyeyo na ca sa punareti vyayamataḥ /",
    "T06bsa030_u:378": " tathaikasmād buddhād [pākā]bhavati sumahān paripāka[pāka]nicayo 'prameyo 'saṃkhyeyo na ca punareti[punarupaiti] vyayamataḥ // MSA_9.54 //",
    "T06bsa030_u:379": " yathā toyaistṛptiṃ vrajati na mahāsāgara iva na vṛddhiṃ vā yāti pratataviṣadāmbu praviśanaiḥ /",
    "T06bsa030_u:380": " tathā bauddhau dhātuḥ satatasamitaiḥ śuddhiviśanair natṛptiṃ vṛddhiṃ vā vrajati paramāścaryamiha tat // MSA_9.55 //",
    "T06bsa030_u:381": " sarvadharmadvayāvāratathatāśuddhilakṣaṇaḥ /",
    "T06bsa030_u:382": " vastujñānatadālambavaśitākṣayalakṣaṇaḥ // MSA_9.56 //",
    "T06bsa030_u:383": " kleśajñeyāvaraṇadvayātsarvadharmatathatāviśuddhilakṣaṇaśca vastutadālambanajñānayorakṣayavaśitā lakṣaṇaśca /",
    "T06bsa030_u:384": " sarvatastathatājñānabhāvanā samudāgamaḥ sarvasatvadvayādhānasarvathā'kṣayatā phalam // MSA_9.57 //",
    "T06bsa030_u:385": " kāyavākcittanirmāṇaprayogopāyakarmakaḥ /",
    "T06bsa030_u:386": " samādhidhāraṇīdvāradvayāmeyasamanvitaḥ // MSA_9.58 //",
    "T06bsa030_u:387": " svabhāvadharmasaṃbhoganirmāṇairbhinnavṛttikaḥ /",
    "T06bsa030_u:388": " dharmadhāturviśuddho 'yaṃ buddhānāṃ samudāhṛtaḥ // MSA_9.59 //",
    "T06bsa030_u:389": " svābhāviko 'tha sāṃbhogyaḥ kāyo nairmāṇiko 'paraḥ /",
    "T06bsa030_u:390": " kāyabhedā hi buddhānāṃ prathamastu dvayāśrayaḥ // MSA_9.60 //",
    "T06bsa030_u:391": " sarvadhātuṣu sāṃbhogyo bhitro gaṇaparigrahaiḥ /",
    "T06bsa030_u:392": " kṣetraiśca nāmabhiḥ kāyairdharmasaṃbhogaceṣṭitaiḥ // MSA_9.61 //",
    "T06bsa030_u:393": " samaḥ sūkṣmaśca tacchiṣṭaḥ[cchliṣṭaḥ] kāyaḥ svābhāviko mataḥ /",
    "T06bsa030_u:394": " saṃbhogavibhutāheturyatheṣṭaṃ bhogadarśane // MSA_9.62 //",
    "T06bsa030_u:395": " ameyaṃ buddhanirmāṇaṃ kāyo nairmāṇiko mataḥ /",
    "T06bsa030_u:396": " dvayordvayārthasaṃpattiḥ sarvākārā pratiṣṭhitā // MSA_9.63 //",
    "T06bsa030_u:397": " śilpajanmamahābodhisadānirvāṇadarśanaiḥ /",
    "T06bsa030_u:398": " buddhanirmāṇakāyo 'yaṃ mahāmāyo[mahopāyo] vimocane // MSA_9.64 //",
    "T06bsa030_u:399": " tribhiḥ kāyaistu vijñeyo buddhānāṃ kāyasaṃgrahaḥ /",
    "T06bsa030_u:400": " sāśrayaḥ svaparārtho yastribhiḥ kāyairnirdarśitaḥ // MSA_9.65 //",
    "T06bsa030_u:401": " āśrayeṇāśayenāpi karmaṇā te samā matāḥ /",
    "T06bsa030_u:402": " prakṛtyā 'sraṃsanenāpi prabandhenaiṣu nityatā // MSA_9.66 //",
    "T06bsa030_u:403": " ādarśajñānamacalaṃ trayajñānaṃ tadāśritam /",
    "T06bsa030_u:404": " samatāpratyavekṣāyāṃ kṛtyānuṣṭhāna eva ca // MSA_9.67 //",
    "T06bsa030_u:405": " ādarśajñānamamamāparicchinnaṃ sadānugam /",
    "T06bsa030_u:406": " sarvajñeyeṣvasaṃmūḍhaṃ na ca teṣvāmukhaṃ sadā // MSA_9.68 //",
    "T06bsa030_u:407": " sarvajñānanimittatvānmahājñānākaropamam /",
    "T06bsa030_u:408": " saṃbhogabuddhatā jñānapratibimbodayācca tat // MSA_9.69 //",
    "T06bsa030_u:409": " sattveṣu samatājñānaṃ bhāvanāśuddhito 'malaṃ [matam] /",
    "T06bsa030_u:410": " apratiṣṭhasa[śa]māviṣṭaṃ samatājñānamiṣyate // MSA_9.70 //",
    "T06bsa030_u:411": " mahāmaitrīkṛpābhyāṃ ca sarvakālānugaṃ matam /",
    "T06bsa030_u:412": " yathādhimokṣaṃ satvānāṃ buddhabimbanidarśakam // MSA_9.71 //",
    "T06bsa030_u:413": " pratyavekṣaṇakaṃ jñāne [naṃ]jñeyeṣvavyāhataṃ sadā /",
    "T06bsa030_u:414": " dhāraṇīnāṃ samādhīnāṃ nidhānopamameva ca // MSA_9.72 //",
    "T06bsa030_u:415": " pariṣanmaṇḍale sarvavibhūtīnāṃ nidarśakam /",
    "T06bsa030_u:416": " sarvasaṃśayavicchedi mahādharmapravarṣakam // MSA_9.73 //",
    "T06bsa030_u:417": " kṛtyānuṣṭhānatājñānaṃ nirmāṇaiḥ sarvadhātuṣu /",
    "T06bsa030_u:418": " citrāprameyācintyaiśca sarvasattvārthakārakam // MSA_9.74 //",
    "T06bsa030_u:419": " kṛtyaniṣpattibhirbhedaiḥ saṃkhyākṣetraiśca sarvadā /",
    "T06bsa030_u:420": " acintyaṃ buddhanirmāṇaṃ vijñeyaṃ tacca sarvathā // MSA_9.75 //",
    "T06bsa030_u:421": " dhāraṇātsamacittācca samyagdharmaprakāśanāt /",
    "T06bsa030_u:422": " kṛtyānuṣṭhānataścaiva caturjñānasamudbhavaḥ // MSA_9.76 //",
    "T06bsa030_u:423": " gotrabhedādavaiyarthyātsākalyādapyanāditaḥ /",
    "T06bsa030_u:424": " abhedānnaikabuddhatvaṃ bahutvaṃ cāmalāśraye // MSA_9.77 //",
    "T06bsa030_u:425": " yā 'vidyamānatā saiva paramā vidyamānatā /",
    "T06bsa030_u:426": " sarvathā 'nupalambhaśca upalambhaḥ paro mataḥ // MSA_9.78 //",
    "T06bsa030_u:427": " bhāvanā paramā ceṣṭā bhāvanāmavipaśyatām /",
    "T06bsa030_u:428": " pratilambhaḥ paraśceṣṭaḥ pratilambhaṃ ca paśyatām // MSA_9.79 //",
    "T06bsa030_u:429": " paśyatāṃ gurutvaṃ [tāṃ] dīrghaṃ nimittaṃ vīryamātmanaḥ /",
    "T06bsa030_u:430": " mānināṃ bodhisattvānāṃdu [dū]re bodhirnirūpyate // MSA_9.80 //",
    "T06bsa030_u:431": " paśyatām, kalpanāmātraṃ sarvametadyathoditaṃ /",
    "T06bsa030_u:432": " akalpabodhisatvānāṃ prāptā bodhirnirūpyate // MSA_9.81 //",
    "T06bsa030_u:433": " bhinnāśrayā bhinnajalāśca nadyaḥ alpodakāḥ kṛtyapṛthaktvakāryāḥ /",
    "T06bsa030_u:434": " jalāśritaprāṇitanūpabhogyā bhavanti pātālamasaṃpraviṣṭāḥ // MSA_9.82 //",
    "T06bsa030_u:435": " samudraviṣṭāśca bhavanti sarvā ekāśrayā ekamahājalāśca /",
    "T06bsa030_u:436": " miśraikakāryāśca mahopabhogyā jalāśritaprāṇigaṇasya nityam // MSA_9.83 //",
    "T06bsa030_u:437": " bhinnāśrayā bhinnamatāśca dhīrāḥ svalpāvabodhāḥ pṛthagātmakṛtyāḥ /",
    "T06bsa030_u:438": " parīttasatvārthasadopabhogyā bhavanti buddhatvamasaṃpraviṣṭāḥ // MSA_9.84 //",
    "T06bsa030_u:439": " buddhatvaviṣṭāśca bhavanti sarve ekāśrayā ekamahāvabodhāḥ /",
    "T06bsa030_u:440": " miśrekakāryāśca mahopabhogyāḥ sadā mahāsatvagaṇasya te hi // MSA_9.85 //",
    "T06bsa030_u:441": " itinirūpamaśukladharmayogād hitasukhahetutayā ca buddhabhūmeḥ /",
    "T06bsa030_u:442": " śubhaparamasukhākṣayākaratvāt śubhamatirarhati bodhicittamāptum // MSA_9.86 //",
    "T06bsa030_u:443": " mahāyānasūtrālaṃkāre bodhyadhikāro navamaḥ",
    "T06bsa030_u:444": " daśamodhikāraḥ",
    "T06bsa030_u:445": " uddānam",
    "T06bsa030_u:446": " ādiḥ siddhiḥ śaraṇaṃ gotraṃ citte tathaiva cotpādaḥ /",
    "T06bsa030_u:447": " svaparārthastatvārthaḥ prabhāvaparipākabodhiśca // MSA_10.1 //",
    "T06bsa030_u:448": " jātā jātā grāhikā grāhyabhūtā mitrādāttā svātmato bhrāntikā ca /",
    "T06bsa030_u:449": " abhrāntānyā āmukhā naiva cānyā ghoṣācārā caiṣikā cekṣikā ca // MSA_10.2 //",
    "T06bsa030_u:450": " hāryā kīrṇā'vyāvakīrṇā vipakṣairhīnodārā āvṛtā'nāvṛtā ca /",
    "T06bsa030_u:451": " yuktā'yuktā saṃbhṛtā'saṃbhṛtā ca gāḍhaṃ viṣṭā dūragā cādhimuktiḥ // MSA_10.3 //",
    "T06bsa030_u:452": " amanaskārabāhulyaṃ kauśīdyaṃ yogavibhramaḥ /",
    "T06bsa030_u:453": " kumitraṃ śubhadaurbālyamayoniśomanaskriyā // MSA_10.4 //",
    "T06bsa030_u:454": " pramādo 'lpaśrutatvaṃ ca śrutacintālpatuṣṭatā /",
    "T06bsa030_u:455": " śamamātrābhimānaśca tathā 'parijayo mataḥ // MSA_10.5 //",
    "T06bsa030_u:456": " anudvegastathodvega āvṛtiścāpyayuktatā /",
    "T06bsa030_u:457": " asaṃbhṛtiśca vijñeyā'dhimuktiparipanthatā // MSA_10.6 //",
    "T06bsa030_u:458": " puṇyaṃ mahadakaukṛtyaṃ saumanasyaṃ sukhaṃ mahat /",
    "T06bsa030_u:459": " avipraṇāśaḥ sthairyaṃ ca viśeṣagamanaṃ tathā // MSA_10.7 //",
    "T06bsa030_u:460": " dharmābhisamayaścātha svaparārthāptirūttamā /",
    "T06bsa030_u:461": " kṣiprābhijñatvamete hi anuśaṃsādhimuktitaḥ // MSA_10.8 //",
    "T06bsa030_u:462": " kāmināṃ sā śvasadṛśī kūrmaprakhyā samādhinām /",
    "T06bsa030_u:463": " bhṛtyopamā svārthināṃ sā rājaprakhyā parārthinām // MSA_10.9 //",
    "T06bsa030_u:464": " tathā kāmisthātṛsvaparajanakṛtyārthamudite viśeṣo vijñeyaḥ satatamadhimuktayā vividhayā /",
    "T06bsa030_u:465": " mahāyāne tasya vidhivadiha matvā paramatāṃ bhṛśaṃ tasmin dhīraḥ satatamiha tābheva vṛṇuyāt // MSA_10.10 //",
    "T06bsa030_u:466": " manuṣa[ṣya] bhūtāḥ saṃbodhiṃ prāpnuvanti pratikṣaṇam /",
    "T06bsa030_u:467": " aprameyā yataḥ sattvā layaṃ nāto 'dhivāsayet // MSA_10.11 //",
    "T06bsa030_u:468": " yathā puṇyaṃ prasavate pareṣāṃ bhojanaṃ dadat /",
    "T06bsa030_u:469": " na tu svayaṃ sa bhuñjānastathā puṇyamahodayaḥ // MSA_10.12 //",
    "T06bsa030_u:470": " sūtrokto labhyate dharmātparārthāśrayadeśitāt /",
    "T06bsa030_u:471": " na tu svārthāśrayāddharmāddeśitādupalabhyate // MSA_10.13 //",
    "T06bsa030_u:472": " iti vipulagatau mahogha[mahārya]dharme janiya[parijanayan?",
    "T06bsa030_u:473": " ] sadā matiṃmānmahādhimuktim /",
    "T06bsa030_u:474": " vipulasatatapuṇyatadvivṛddhiṃ vrajati guṇairasamairmahātmatāṃ ca // MSA_10.14 //",
    "T06bsa030_u:475": " mahāyānasūtrālaṃkāre adhimuktyadhikāro daśamaḥ",
    "T06bsa030_u:476": " ekādaśo 'dhikāraḥ",
    "T06bsa030_u:477": " dharmaparyeṣṭyadhikāre ālambanaparyeṣṭau catvāraḥ ślokāḥ",
    "T06bsa030_u:478": " piṭakatrayaṃ dvayaṃ vā [ca?",
    "T06bsa030_u:479": " ] saṃgrahataḥ kāraṇairnavabhiriṣṭam /",
    "T06bsa030_u:480": " vāsanabodhanaśamanaprativedhaistadvimocayati // MSA_11.1 //",
    "T06bsa030_u:481": " sūtrābhidharmavinayāścaturvidhārthā matāḥ samāsena /",
    "T06bsa030_u:482": " teṣāṃ jñānāddhīmānsarvākārajñatāmeti // MSA_11.2 //",
    "T06bsa030_u:483": " āśrayato lakṣaṇato dharmādarthācca sūcanātsūtram /",
    "T06bsa030_u:484": " abhimukhato 'thābhīkṣṇyādabhibhavagatito 'bhidharmaśca // MSA_11.3 //",
    "T06bsa030_u:485": " āpatterūtthānādvyutthānānniḥsṛteścavinayatvam /",
    "T06bsa030_u:486": " pudgalataḥ prajñapteḥ pravibhāgaviniścayāccaiva // MSA_11.4 //",
    "T06bsa030_u:487": " ālambanaṃ mato dharmaḥ ādhyātmaṃ bāhyakaṃ[dvayam?] /",
    "T06bsa030_u:488": " [lābho dvayordvayārthena dvayoścānupalambhataḥ] // MSA_11.5 //",
    "T06bsa030_u:489": " manojalpairyathoktārthaprasannasya pradhāraṇāt /",
    "T06bsa030_u:490": " arthakhyānasya jalpācca nāmni sthānācca cetasaḥ // MSA_11.6 //",
    "T06bsa030_u:491": " dharmālambanalābhaḥ syāttribhirjñānaiḥ śrutādibhiḥ /",
    "T06bsa030_u:492": " trividhālambanalābhaśca pūrvoktastatsamāśritaḥ // MSA_11.7 //",
    "T06bsa030_u:493": " tridhātukaḥ kṛtyakaraḥ sasaṃbādhāśrayo 'paraḥ /",
    "T06bsa030_u:494": " adhimuktiniveśī ca tīvracchandakaro 'paraḥ // MSA_11.8 //",
    "T06bsa030_u:495": " hīnapūrṇāśrayo dvedhā sajalpo 'jalpa eva ca /",
    "T06bsa030_u:496": " jñānena saṃprayuktaśca yogopaniṣadātmakaḥ // MSA_11.9 //",
    "T06bsa030_u:497": " saṃbhinnālambanaścāsau vibhinnālambanaḥ sa ca /",
    "T06bsa030_u:498": " pañcadhā saptadhā caiva parijñā pañcadhā 'sya ca // MSA_11.10 //",
    "T06bsa030_u:499": " catvāraḥ saptatriṃśacca ākārā bhāvanāgatāḥ /",
    "T06bsa030_u:500": " mārgadvayasvabhāvo 'sau dvyunuśaṃsaḥ pratīcchakaḥ // MSA_11.11 //",
    "T06bsa030_u:501": " prayogī vaśavartī ca parītto vipulātmakaḥ /",
    "T06bsa030_u:502": " yogināṃ hi manaskāra eṣa sarvātmako mataḥ // MSA_11.12 //",
    "T06bsa030_u:503": " tatvaṃ yatsatataṃ dvayena rahitaṃ,",
    "T06bsa030_u:504": " bhrānteśca saṃniśrayaḥ śakyaṃ naiva ca sarvathābhilapituṃ yañcāprapañcātmakam /",
    "T06bsa030_u:505": " jñeyaṃ heyamatho viśodhyamamalaṃ yacca prakṛtyā matam yasyākāśasuvarṇavārisadṛśī kleśādviśuddhirmatā // MSA_11.13 //",
    "T06bsa030_u:506": " na khalu jagati tasmādvidyate kiṃcidanyajjagadapi tadaśeṣaṃ tatra saṃmūḍhabuddhi /",
    "T06bsa030_u:507": " kathamayamabhirūḍho lokamohaprakāro yadasadabhiniviṣṭaḥ satsamantādvihāya // MSA_11.14 //",
    "T06bsa030_u:508": " yathā māyā tathā'bhūtaparikalpo nirucyate /",
    "T06bsa030_u:509": " yathā māyākṛtaṃ tadvat dvayabhrāntirnirucyate // MSA_11.15 //",
    "T06bsa030_u:510": " yathā[']tasmitra tadbhāvaḥ paramārthastatheṣyate /",
    "T06bsa030_u:511": " yathā tasyopalabdhistu tathā saṃvṛtisatyatā // MSA_11.16 //",
    "T06bsa030_u:512": " tadabhāve yathā vyaktistannimittasya labhyate /",
    "T06bsa030_u:513": " tathāśrayaparāvṛttāvasatkalpasya labhyate // MSA_11.17 //",
    "T06bsa030_u:514": " tannimitte yathā loko hyabhrāntaḥ kāmataścaret /",
    "T06bsa030_u:515": " parāvṛttāvaparyastaḥ kāmacārī tathā patiḥ [yatiḥ] // MSA_11.18 //",
    "T06bsa030_u:516": " tadākṛtiśca tatrāsti tadbhāvaśca na vidyate /",
    "T06bsa030_u:517": " tasmādastitvanāstitvaṃ māyādiṣu vidhīyate // MSA_11.19 //",
    "T06bsa030_u:518": " na bhāvastatra cābhāvo nābhāvo bhāva eva ca /",
    "T06bsa030_u:519": " bhāvābhāvāviśeṣaśca māyādiṣu vidhīyate // MSA_11.20 //",
    "T06bsa030_u:520": " tathā dvayābha[bhāsa?",
    "T06bsa030_u:521": " ]tātrāsti tadbhāvaśca na vidyate /",
    "T06bsa030_u:522": " tasmādastitvanāstitvaṃ rūpādiṣu vidhīyate // MSA_11.21 //",
    "T06bsa030_u:523": " na bhāvastatra cābhāvo nābhāvo bhāva eva ca /",
    "T06bsa030_u:524": " bhāvābhāvāviśeṣaśca rūpādiṣu vidhīyate // MSA_11.22 //",
    "T06bsa030_u:525": " samāropāpavādābha[nta?",
    "T06bsa030_u:526": " ]pratiṣedhārthamiṣyate /",
    "T06bsa030_u:527": " hīnayānena yānasya pratiṣedhārthameva ca // MSA_11.23 //",
    "T06bsa030_u:528": " bhrānternimittaṃ bhrāntiśca rūpavijñaptiriṣyate /",
    "T06bsa030_u:529": " arūpiṇī ca vijñaptirabhāvātsyānna cetarā // MSA_11.24 //",
    "T06bsa030_u:530": " māyāhastyākṛtigrāhabhrānterdvayamudāhṛtam /",
    "T06bsa030_u:531": " dvayaṃ tatra yathā nāsti dvayaṃ caivopalabhyate // MSA_11.25 //",
    "T06bsa030_u:532": " bimbasaṃkalikāgrāhabhrānterdvayamudāhṛtam /",
    "T06bsa030_u:533": " dvayaṃ tatra yathā nāsti dvayaṃ caivopalabhyate // MSA_11.26 //",
    "T06bsa030_u:534": " tathā bhāvāttathā'bhāvād bhāvābhāva[vā?]viśeṣataḥ /",
    "T06bsa030_u:535": " sadasanto 'tha māyābhā ye dharmā bhrāntilakṣaṇāḥ // MSA_11.27 //",
    "T06bsa030_u:536": " tathā 'bhāvāttathā ' bhāvāttathā 'bhāvādalakṣaṇāḥ /",
    "T06bsa030_u:537": " māyopamāśca nirdiṣṭā ye dharmāḥ prātipakṣikāḥ // MSA_11.28 //",
    "T06bsa030_u:538": " māyārājeva cānyena māyārājñā parājitaḥ /",
    "T06bsa030_u:539": " ye sarvadharmān paśyanti nirmārāste jinātmajāḥ // MSA_11.29 //",
    "T06bsa030_u:540": " māyāsvapnamarīcibimbasadṛśāḥ prodbhāsaśrutkomapā vijñeyodakacandrabimbasadṛśā nirmāṇatulyāḥ punaḥ /",
    "T06bsa030_u:541": " ṣaṭ ṣaṭ dvau ca punaśca ṣaṭ dvayamatā ekaikaśaśca trayaḥ saṃskārāḥ khalu tatra tatra kathitā buddhairvibuddhottamaiḥ // MSA_11.30 //",
    "T06bsa030_u:542": " abhūtakalpo na bhūto nābhūto 'kalpa eva ca /",
    "T06bsa030_u:543": " na kalpo nāpi cākalpaḥ sarvaṃ jñeyaṃ nirucyate // MSA_11.31 //",
    "T06bsa030_u:544": " svadhātuto dvayābhāsāḥ sāvidyākleśavṛttayaḥ /",
    "T06bsa030_u:545": " vikalpāḥ saṃpravartante dvayadravyavivarjitāḥ // MSA_11.32 //",
    "T06bsa030_u:546": " ālambanaviśeṣāptiḥ svadhātusthānayogataḥ /",
    "T06bsa030_u:547": " ta eva hyadvayābhāsā vartante carmakāṇḍavat // MSA_11.33 //",
    "T06bsa030_u:548": " cittaṃ dvayaprabhāsaṃ rāgādyābhāsamiṣyate tadvat /",
    "T06bsa030_u:549": " śraddhādyābhāsaṃ na tadanyo dharmaḥ kliṣṭakuśalo 'sti // MSA_11.34 //",
    "T06bsa030_u:550": " yathā dvayapratibhāsādanyo na dvayalakṣaṇaḥ /",
    "T06bsa030_u:551": " iti cittaṃ citrābhāsaṃ citrākāraṃ pravartate // MSA_11.35 //",
    "T06bsa030_u:552": " lakṣyaṃ ca lakṣaṇaṃ caiva lakṣaṇā ca prabhedataḥ /",
    "T06bsa030_u:553": " anugrahārthaṃ sattvānāṃ saṃbuddhaiḥ saṃprakāśitā // MSA_11.36 //",
    "T06bsa030_u:554": " sadṛṣṭikaṃ ca yaccittaṃ tatrāvasthāvikāritā /",
    "T06bsa030_u:555": " lakṣyametatsamāsena hyapramāṇaṃ prabhedataḥ // MSA_11.37 //",
    "T06bsa030_u:556": " yathājalpārthasaṃjñāyā nimittaṃ tasya vāsanā /",
    "T06bsa030_u:557": " tasmādapyarthavikhyānaṃ parikalpitalakṣaṇaṃ // MSA_11.38 //",
    "T06bsa030_u:558": " yathā nāmārthamarthasya nāmnaḥ prakhyānatā ca yā /",
    "T06bsa030_u:559": " asaṃ[sat?] kalpanimittaṃ hi parikalpitalakṣaṇam // MSA_11.39 //",
    "T06bsa030_u:560": " trividhatrividhābhāso grāhyagrāhakalakṣaṇaḥ /",
    "T06bsa030_u:561": " abhūtaparikalpo hi paratantrasya lakṣaṇam // MSA_11.40 //",
    "T06bsa030_u:562": " abhāvabhāvatā yā ca bhāvābhāvasamānatā /",
    "T06bsa030_u:563": " aśāntaśāntā 'kalpā ca pariniṣpannalakṣaṇam // MSA_11.41 //",
    "T06bsa030_u:564": " niṣpa[ṣya]ndadharmamālambya yoniśo manasikriyā /",
    "T06bsa030_u:565": " cittasya dhātau sthānaṃ ca sadasattārthapaśyanā // MSA_11.42 //",
    "T06bsa030_u:566": " samatāgamanaṃ tasminnāryagotraṃ hi nirmalam /",
    "T06bsa030_u:567": " samaṃ viśiṣṭamanyūnānadhikaṃ lakṣaṇā matā // MSA_11.43 //",
    "T06bsa030_u:568": " padārthadehanirbhāsaparāvṛttiranāsravaḥ /",
    "T06bsa030_u:569": " dhāturbījaparāvṛtteḥ sa ca sarvatragāśrayaḥ // MSA_11.44 //",
    "T06bsa030_u:570": " caturdhā vaśitā vṛttermanasaścodgrahaśca ca /",
    "T06bsa030_u:571": " vikalpasyāvikalpe hi kṣetre jñāne 'tha karmaṇi // MSA_11.45 //",
    "T06bsa030_u:572": " acalāditribhūmau ca vaśitā sā caturvidhā /",
    "T06bsa030_u:573": " dvidhaikasyāṃ tadanyasyāmekaikā vaśitā matā // MSA_11.46 //",
    "T06bsa030_u:574": " viditvā nairātmyaṃ dvividhamiha dhīmānbhavagataṃ samaṃ tacca jñātvā praviśati sa tatvaṃ grahaṇataḥ /",
    "T06bsa030_u:575": " tatastatra sthānānmanasa iha na khyāti tadapi tadakhyānaṃ muktiḥ parama upalambhasya vigamaḥ // MSA_11.47 //",
    "T06bsa030_u:576": " ādhāre saṃbhārādādhāne sati hi nāmamātraṃpaśyan /",
    "T06bsa030_u:577": " paśyati hi nāmamātraṃ tatpaśyaṃstacca naiva paśyati bhūyaḥ // MSA_11.48 //",
    "T06bsa030_u:578": " cittametatsadauṣṭhulyamātmadarśanapāśitam /",
    "T06bsa030_u:579": " pravartate nivṛttistu tadadhyātmasthitermatā // MSA_11.49 //",
    "T06bsa030_u:580": " svayaṃ svenātmanā 'bhāvātsvabhāve cānavasthiteḥ /",
    "T06bsa030_u:581": " grāhavattadā[da]bhāvācca niḥsvabhāvatvamiṣyate // MSA_11.50 //",
    "T06bsa030_u:582": " [niḥsvabhāvatayā siddhā uttarottaraniśrayāḥ /",
    "T06bsa030_u:583": " anutpādo 'nirodhaścādiśantiḥ parinirvṛtiḥ] // MSA_11.51 //",
    "T06bsa030_u:584": " ādau tatve 'nyatve svalakṣaṇe svayamathānyathābhāve /",
    "T06bsa030_u:585": " saṃkleśe 'tha viśeṣe kṣāntiranutpattidharmoktā // MSA_11.52 //",
    "T06bsa030_u:586": " dharma nairātmyamuktīnāṃ tulyatvāt gotrabhedataḥ /",
    "T06bsa030_u:587": " dvyāśayāpteśca nirmāṇātparyantādekayānatā // MSA_11.53 //",
    "T06bsa030_u:588": " ākarṣaṇārthamekeṣāmanyasaṃdhāraṇāya ca /",
    "T06bsa030_u:589": " deśitāniyatānāṃ hi saṃbuddhairekayānatā // MSA_11.54 //",
    "T06bsa030_u:590": " śrāvako 'niyato dvedhā dṛṣṭādṛṣṭārthayānataḥ /",
    "T06bsa030_u:591": " dṛṣṭārtho vītarāgaścāvītarāgo 'pyasau mṛduḥ // MSA_11.55 //",
    "T06bsa030_u:592": " tau ca labdhāryamārgasya bhaveṣu pariṇāmanāt /",
    "T06bsa030_u:593": " acintyapariṇāmikyā upapattyā samanvitau // MSA_11.56 //",
    "T06bsa030_u:594": " praṇidhānavaśādeka upapattiṃ prapadyate /",
    "T06bsa030_u:595": " eko 'nāgāmitāyogānnirmāṇaiḥ pratipadyate // MSA_11.57 //",
    "T06bsa030_u:596": " nirvāṇābhiratatvācca tau dhandhagatikau matau /",
    "T06bsa030_u:597": " punaḥ punaḥ svacittasya samudācārayogataḥ // MSA_11.58 //",
    "T06bsa030_u:598": " so 'kṛtārtho hyabuddhe ca jāto dhyānārthamudyataḥ /",
    "T06bsa030_u:599": " nirmāṇārthī tadāśritya parāṃ bodhimavāpnute // MSA_11.59 //",
    "T06bsa030_u:600": " vidyāsthāne pañcavidhe yogamakṛtvā sarvajñatvaṃ naiti kathaṃcitparamāryaḥ /",
    "T06bsa030_u:601": " ityanyeṣāṃ nigrahaṇānugrahaṇāya svājñārthaṃ vā tatra karotyeva sa yogam // MSA_11.60 //",
    "T06bsa030_u:602": " hetūpalabdhituṣṭiśca niśrayatadanusmṛtiḥ /",
    "T06bsa030_u:603": " sādhāraṇaphalecchā ca yathābodhādhimucyanā // MSA_11.61 //",
    "T06bsa030_u:604": " caturvidhānubhāvena prīyaṇā khedaniścayaḥ /",
    "T06bsa030_u:605": " vipakṣe pratipakṣe ca pratipattiścaturvidhā // MSA_11.62 //",
    "T06bsa030_u:606": " prasādaḥ saṃpratīkṣā ca dānacchandaḥ paratra ca /",
    "T06bsa030_u:607": " saṃnāhaḥ praṇidhānaṃ ca abhinandamanaskriyā // MSA_11.63 //",
    "T06bsa030_u:608": " śaktilābhe sadautsukyaṃ dānādau ṣaḍvidhedyanam /",
    "T06bsa030_u:609": " paripāke 'tha pūjāyāṃ sevāyāmanukampanā // MSA_11.64 //",
    "T06bsa030_u:610": " akṛte kukṛte lajjā kaukṛtyaṃ viṣaye ratiḥ /",
    "T06bsa030_u:611": " amitrasaṃjñā khede ca racanodbhāvanāmatiḥ // MSA_11.65 //",
    "T06bsa030_u:612": " dānādayaḥ pratisaraṇaṃ sambodhau neśvarādayaḥ /",
    "T06bsa030_u:613": " doṣāṇāṃ ca guṇānāṃ ca pratisaṃvedanād [?]dvayoḥ // MSA_11.66 //",
    "T06bsa030_u:614": " cayānusmaraṇaprītirmāhārthyasya ca darśanam /",
    "T06bsa030_u:615": " yoge 'bhilāṣo 'vikalpe taddhṛtyāṃ pratyayāgame // MSA_11.67 //",
    "T06bsa030_u:616": " saptaprakārāsadgrāhavyutthāne śaktidarśanam /",
    "T06bsa030_u:617": " āścaryaṃ cāpyanāścaryaṃ saṃjñā caiva caturvidhā // MSA_11.68 //",
    "T06bsa030_u:618": " samatā sarvasattveṣu dṛṣṭiścāpi mahātmikā /",
    "T06bsa030_u:619": " paraguṇapratikārastrayāśāstirnirantaraḥ // MSA_11.69 //",
    "T06bsa030_u:620": " buddhapraṇītānuṣṭhānādarvāgasthānacetanāt[cetanā] /",
    "T06bsa030_u:621": " taddhānivṛddhyā sattveṣu anāmodaḥ pramodanā // MSA_11.70 //",
    "T06bsa030_u:622": " prativarṇikāyāṃ[varṇikā]bhūtāyāṃ bhāvanāyāṃ ca nārūciḥ /",
    "T06bsa030_u:623": " nādhivāsamanaskāro vyākṛtaniyate spṛhā // MSA_11.71 //",
    "T06bsa030_u:624": " āyatyāṃ darśanādvṛtticetanā samatekṣaṇā /",
    "T06bsa030_u:625": " agradharmeṣu vṛttyā ca agratvātmāvadhāraṇāt[dhāraṇā] // MSA_11.72 //",
    "T06bsa030_u:626": " ete śubhamanaskārā daśapāramitānvayāḥ /",
    "T06bsa030_u:627": " sarvadā bodhisattvānāṃ dhātupuṣṭau bhavanti hi // MSA_11.73 //",
    "T06bsa030_u:628": " puṣṭeradhyāśayato mahatī paryeṣṭiriṣyate dhīre /",
    "T06bsa030_u:629": " savivāsā hyavivāsā tathaiva vaibhutvikī teṣām // MSA_11.74 //",
    "T06bsa030_u:630": " asakāyā laghu[labdha]kāyā prapūrṇakāyā ca bodhisattvānām /",
    "T06bsa030_u:631": " bahumānasūkṣmamānā nirmāṇā caiṣaṇābhimatā // MSA_11.75 //",
    "T06bsa030_u:632": " rūpārūpe dharmo lakṣaṇahetustathaiva cārogyaṃ[gye] /",
    "T06bsa030_u:633": " aiśvarye 'bhijñābhistadakṣayatve ca dhīrāṇām // MSA_11.76 //",
    "T06bsa030_u:634": " abhāvabhāvādhyapavādakalpa ekatvanānāsvaviśeṣakalpāḥ /",
    "T06bsa030_u:635": " yathārthanāmābhiniveśakalpāḥ jinātmajaiḥ saṃparivarjanīyāḥ // MSA_11.77 //",
    "T06bsa030_u:636": " iti śubhamatiretya yatnamugraṃ dvayaparyeṣitadharmatāsatatvaḥ /",
    "T06bsa030_u:637": " pratiśaraṇamataḥ sadā prajānāṃ bhavati guṇaiḥ sa samudravatprapūrṇaḥ // MSA_11.78 //",
    "T06bsa030_u:638": " mahāyānasūtrālaṃkāre dharmaparyeṣṭyadhikāra ekādaśaḥ",
    "T06bsa030_u:639": " dvādaśo 'dhikāraḥ",
    "T06bsa030_u:640": " dharmadeśanāyāṃ mātsaryapratiṣedhe ślokaḥ",
    "T06bsa030_u:641": " prāṇānbhogāṃśca dhīrāḥ pramuditamanasaḥ kṛcchralabdhānasārān satvebhyo duḥkhitebhyaḥ satatamavasṛjantyuccadānaprakāraiḥ /",
    "T06bsa030_u:642": " prāgevodāradharmaṃ hitakaramasakṛtsarvathaiva prajānāṃ kṛcchre naivopalabdhaṃ bhṛśamavasṛjatāṃ vṛddhigaṃ cāvyayaṃ ca // MSA_12.1 //",
    "T06bsa030_u:643": " dharmo naiva ca deśito bhagavatā pratyātmayavedyo yata ākṛṣṭā janatā ca yukta[yukti]vihitairdharmaiḥ svarkī dharmatāṃ /",
    "T06bsa030_u:644": " svaśāntyāsyapuṭe viśuddhivipule sādhāraṇe 'thākṣaye lāleneva kṛpātmabhistvajagaraprakhyaiḥ samāpāditā // MSA_12.2 //",
    "T06bsa030_u:645": " tasmānnaiva nirarthikā bhavati sā yā bhāvanā yogināṃ tasmānnaiva nirarthikā bhavati sā yā deśanā saugatī /",
    "T06bsa030_u:646": " dṛṣṭo 'rthaḥ śrutamātrakādyadi bhavet syādbhāvanāpārthikā aśrutvā yadi bhāvanāmanuviśet syāddeśanāpārthikā // MSA_12.3 //",
    "T06bsa030_u:647": " āgamato adhigamato vibhutvato deśanāgrasatvānāṃ /",
    "T06bsa030_u:648": " mukhato rūpātsarvā[rvataḥā]kāśāduccaraṇatā'pi............ // MSA_12.4 //",
    "T06bsa030_u:649": " viṣadā saṃdehajahā ādeyā tatvadarśikā dvividhā /",
    "T06bsa030_u:650": " saṃpannadeśaneyaṃ vijñeyaṃ[yā] bodhisattvānāṃ // MSA_12.5 //",
    "T06bsa030_u:651": " madhurā madavyapetā na ca khinnā deśanāgrasatvānāṃ /",
    "T06bsa030_u:652": " sphuṭacitrayuktagamikā nirāmiṣā sarvagā caiva // MSA_12.6 //",
    "T06bsa030_u:653": " adīnā madhurā sūktā pratītā viṣadā tathā [vāgjinātmaje] /",
    "T06bsa030_u:654": " [yathārhā nirābhiṣā ca parimitākṣayā tathā] // MSA_12.7 //",
    "T06bsa030_u:655": " uddeśānnirdeśāttathaiva yānānulomanāt ślākṣṇyāt /",
    "T06bsa030_u:656": " prātītyadyāthārhānnairyāṇyādānukūlyatvāt // MSA_12.8 //",
    "T06bsa030_u:657": " vyañjanasaṃpaccaiṣā vijñeyā sarvathāgrasattvānāṃ /",
    "T06bsa030_u:658": " ṣaṣṭyaṅgī sācintyā ghoṣo 'nantastu sugatānāṃ // MSA_12.9 //",
    "T06bsa030_u:659": " vācā padaiḥ suyuktairanudeśavibhāgasaṃśayacchedaiḥ /",
    "T06bsa030_u:660": " bahulīkārānugatā hyuddhaṭitavipañcitajñeṣu // MSA_12.10 //",
    "T06bsa030_u:661": " śuddhā trimaṇḍalena hiteyaṃ deśanā hi buddhānāṃ /",
    "T06bsa030_u:662": " doṣairvivarjitā punaraṣṭabhireṣaiva vijñeyā // MSA_12.11 //",
    "T06bsa030_u:663": " kauśīdyamanavabodho hyavakāśasyākṛtirhyanītatvam /",
    "T06bsa030_u:664": " saṃdehasyācchedastadvigamasyādṛḍhīkaraṇam // MSA_12.12 //",
    "T06bsa030_u:665": " khedo 'tha matsaritvaṃ doṣā hyete matā kathāyāṃ hi /",
    "T06bsa030_u:666": " tadabhāvādbuddhānāṃ nirūttarā deśanā bhavati // MSA_12.13 //",
    "T06bsa030_u:667": " kalyāṇo dharmo 'yaṃ hetutvādbhaktituṣṭibuddhīnāṃ /",
    "T06bsa030_u:668": " dvividhārthaḥ sugrāhyaścaturguṇabrahmacaryavadaḥ // MSA_12.14 //",
    "T06bsa030_u:669": " parairasādhāraṇayogakevalaṃ tridhātukakleśavihānipūrakam /",
    "T06bsa030_u:670": " svabhāvaśuddhaṃ malaśuddhitaśca taccaturguṇabrahmavicaryamiṣyate // MSA_12.15 //",
    "T06bsa030_u:671": " avatāraṇasaṃdhiśca saṃdhirlakṣaṇato 'paraḥ /",
    "T06bsa030_u:672": " pratipakṣābhisaṃdhiśca saṃdhiḥ pariṇatāvapi // MSA_12.16 //",
    "T06bsa030_u:673": " śrāvakeṣu svabhāveṣu doṣāṇāṃ vinaye tathā /",
    "T06bsa030_u:674": " abhidhānasya gāmbhīrye saṃdhireṣa caturvidhaḥ // MSA_12.17 //",
    "T06bsa030_u:675": " asāre sāramatayo viparyāse ca susthitāḥ /",
    "T06bsa030_u:676": " kleśena ca susaṃkliṣṭā labhante bodhimuktamāṃ // MSA_12.17* //",
    "T06bsa030_u:677": " // iti //",
    "T06bsa030_u:678": " samatā 'rthāntare jñeyastathā kālāntare punaḥ /",
    "T06bsa030_u:679": " pudgalasyāśaye caiva abhiprāyaścaturvidhaḥ // MSA_12.18 //",
    "T06bsa030_u:680": " buddhe dharme 'vajñā kauśīdyaṃ tuṣṭiralpamātreṇa /",
    "T06bsa030_u:681": " rāge māne caritaṃ kaukṛtaṃ cāniyatabhedaḥ // MSA_12.19 //",
    "T06bsa030_u:682": " sattvānāmāvaraṇaṃ tatpratipakṣo 'grayānasaṃbhāṣā /",
    "T06bsa030_u:683": " sarvāntarāyadoṣaprahāṇameṣāṃ tato bhavati // MSA_12.20 //",
    "T06bsa030_u:684": " yo granthato 'rthato vā gāthādvayadhāraṇe prayujyeta /",
    "T06bsa030_u:685": " sa hi daśavidhamanuśaṃsaṃ labhate satvottamo dhīmān // MSA_12.21 //",
    "T06bsa030_u:686": " kṛtsnāṃ ca dhātupuṣṭiṃ prāmodyaṃ cottamaṃ maraṇakāle /",
    "T06bsa030_u:687": " janma ca yathābhikāmaṃ jātismaratāṃ ca sarvatra // MSA_12.22 //",
    "T06bsa030_u:688": " buddhaiśca samavadhānaṃ tebhyaḥ śravaṇaṃ tathāgrayānasya /",
    "T06bsa030_u:689": " adhimuktiṃ saha buddhyā dvayamukhatāmāśubodhiṃ ca // MSA_12.23 //",
    "T06bsa030_u:690": " iti suga[ma]tirakhedavān kṛpāluḥ prathitayaśāḥ suvidhijñatāmupetaḥ /",
    "T06bsa030_u:691": " bhavati sukathiko hi bodhisattvastapati jane kathitairyathaiva sūryaḥ // MSA_12.24 //",
    "T06bsa030_u:692": " mahāyānasūtrālaṃkāre deśanādhikāro dvādaśaḥ",
    "T06bsa030_u:693": " trayodaśo 'dhikāraḥ",
    "T06bsa030_u:694": " pratipattivibhāge ṣaṭ ślokāḥ /",
    "T06bsa030_u:695": " dvedhā nairātmyamājñāya dhīmān pudgaladharmayoḥ /",
    "T06bsa030_u:696": " dvayamithyātvasamyaktvaṃ vivarjyeta trayeṇa hi // MSA_13.1 //",
    "T06bsa030_u:697": " arthajñaḥ sarvadharmāṇāṃ vetti kolasamānatāṃ /",
    "T06bsa030_u:698": " śrutatuṣṭiprahāṇāya dharmajñastena kathyate // MSA_13.2 //",
    "T06bsa030_u:699": " pārthagjanena jñānena pratividhya dvayaṃ tathā /",
    "T06bsa030_u:700": " tajjñānapariniṣpattāvanudharmaṃ prapadyate // MSA_13.3 //",
    "T06bsa030_u:701": " tato jñānaṃ sa labhate lokottaramanuttaraṃ /",
    "T06bsa030_u:702": " ādibhūmau samaṃ sarvairbodhisattvaistadātmabhiḥ // MSA_13.4 //",
    "T06bsa030_u:703": " kṛtvā darśanajñeyānāṃ[heyānāṃ] kleśānāṃ sarvasaṃkṣayam /",
    "T06bsa030_u:704": " jñeyāvaraṇajñānāya[hānāya] bhavanāyāṃ prayujyate // MSA_13.5 //",
    "T06bsa030_u:705": " vyavasthānāvikalpena jñānena sahacāriṇā /",
    "T06bsa030_u:706": " anudharmaṃ caratyevaṃ pariśiṣṭāsu bhūmiṣu // MSA_13.6 //",
    "T06bsa030_u:707": " sulābho 'tha svadhiṣṭhānaḥ subhūmiḥ susahāyakaḥ /",
    "T06bsa030_u:708": " suyogo guṇavān deśo yatra dhīmān prapadyate // MSA_13.7 //",
    "T06bsa030_u:709": " bahuśruto dṛṣṭasatyo vāgmī samanukampakaḥ /",
    "T06bsa030_u:710": " akhinno bodhisattvaśca jñeyaḥ satpurūṣo mahān // MSA_13.8 //",
    "T06bsa030_u:711": " svālambanā susaṃ bhārā [susaṃstabdhā] subhāvanaiva [supāyācaiva ?] deśitā /",
    "T06bsa030_u:712": " suniryāṇaprayogā ca ātmasamyakpradhānatā // MSA_13.9 //",
    "T06bsa030_u:713": " rateḥ kṣaṇopapatteśca ārogyasyāpi kāraṇaṃ /",
    "T06bsa030_u:714": " samādhervicayasyāpi pūrve hi kṛtapuṇyatā // MSA_13.10 //",
    "T06bsa030_u:715": " dharmadhātuvinirmukto yasmāddharmo na vidyate /",
    "T06bsa030_u:716": " tasmādrāgādayasteṣāṃ buddhairniḥsaraṇaṃ matāḥ // MSA_13.11 //",
    "T06bsa030_u:717": " dharmadhātuvinirmukto yasmāddharmo na vidyate /",
    "T06bsa030_u:718": " tasmātsaṃkleśanirdeśe sa saṃvid[saṃdhira]dhīmatāṃ mataḥ // MSA_13.12 //",
    "T06bsa030_u:719": " yatastāneva rāgādīnyoniśaḥ pratipadyate /",
    "T06bsa030_u:720": " tato vimucyate tebhyastenaiṣāṃ niḥsṛtistataḥ // MSA_13.13 //",
    "T06bsa030_u:721": " na khalu jinasutānāṃ bādhakaṃ duḥkhamugraṃ narakabhavanavāsaiḥ satvahetoḥ kathaṃcit /",
    "T06bsa030_u:722": " śamabhavaguṇadoṣapreritā hīnayāne vividhaśubhavikalpā bādhakā dhīmatāṃ tu // MSA_13.14 //",
    "T06bsa030_u:723": " na khalu narakavāso dhīmatāṃ sarvakālaṃ vimalavipulabodherantarāyaṃ karoti /",
    "T06bsa030_u:724": " svahitaparamaśītastvanyayāne vikalpaḥ paramasukhavihāre 'pyantarāyaṃ karoti // MSA_13.15 //",
    "T06bsa030_u:725": " dharmābhāvopalabdhiśca niḥsaṃkleśaviśuddhitā /",
    "T06bsa030_u:726": " māyādisadṛśī jñeyā ākāśasadṛśī tathā // MSA_13.16 //",
    "T06bsa030_u:727": " yathaiva citre vidhivadvicitrite natonnataṃ nāsti ca dṛśyate 'tha ca /",
    "T06bsa030_u:728": " abhūtakalpe 'pi tathaiva sarvathā dvayaṃ sadā nāsti ca dṛśyate 'the ca // MSA_13.17 //",
    "T06bsa030_u:729": " yathaiva toye luti[ṭi]te prasādite na jāyate sā punaracchatānyataḥ /",
    "T06bsa030_u:730": " malāpakarṣastu sa tatra kevalaḥ svacittaśuddhau vidhireṣa eva hi // MSA_13.18 //",
    "T06bsa030_u:731": " mataṃ ca cittaṃ prakṛtiprabhāsvaraṃ sadā tadāgantukadoṣadūṣitaṃ /",
    "T06bsa030_u:732": " na dharmatācittamṛte 'nyacetasaḥ prabhāsvaratvaṃ prakṛtau vidhīyate // MSA_13.19 //",
    "T06bsa030_u:733": " bodhisattvasya sattveṣu prema majjagataṃ mahat /",
    "T06bsa030_u:734": " yathaikaputrake tasmātsadā hitakaraṃ matam // MSA_13.20 //",
    "T06bsa030_u:735": " satveṣu hitakāritvānnaityāpattiṃ sa rāgajāṃ /",
    "T06bsa030_u:736": " dveṣo virudyate tvasya sarvasatveṣu satpathā[sarvathā] // MSA_13.21 //",
    "T06bsa030_u:737": " yathā kapotī svasutātivatsalā svabhāvakāṃstānupaguhya tiṣṭhati /",
    "T06bsa030_u:738": " tathāvidhāyaṃ pratigho virudhyate suteṣu tadvatsakṛpe 'pi dehiṣu // MSA_13.22 //",
    "T06bsa030_u:739": " maitrī yataḥ pratighacittamato viruddhaṃ śāntiryato vyasanacittamato viruddhaṃ /",
    "T06bsa030_u:740": " artho yato nikṛticittamato viruddhaṃ lhādo yataḥ pratibhayaṃ na[ca] tato viruddhaṃ // MSA_13.23 //",
    "T06bsa030_u:741": " yathāturaḥ subhaiṣajye saṃsāre pratipadyate /",
    "T06bsa030_u:742": " āture ca yathā vaidyaḥ satveṣu pratipadyate // MSA_13.24 //",
    "T06bsa030_u:743": " aniṣpanne yathā ceṭe svātmani pratipadyate /",
    "T06bsa030_u:744": " vaṇigyathā punaḥ puṇye kāmeṣu pratipadyate // MSA_13.25 //",
    "T06bsa030_u:745": " yathaiva rajako vastre karmaṇe pratipadyate /",
    "T06bsa030_u:746": " pitā yathā sute bāle satvāheṭhe prapadyate // MSA_13.26 //",
    "T06bsa030_u:747": " agnyarthī vādharāraṇyāṃ sātatye pratipadyate /",
    "T06bsa030_u:748": " vaiśvāsiko vāniṣpanne adhicitte prapadyate // MSA_13.27 //",
    "T06bsa030_u:749": " māyākāra iva jñeye prajñayā pratipadyate /",
    "T06bsa030_u:750": " pratipattiryathā yasmin bodhisattvasya sā matā // MSA_13.28 //",
    "T06bsa030_u:751": " iti satatamudārayuktavīryo dvayaparipācanaśodhane suyuktaḥ /",
    "T06bsa030_u:752": " paramavimalanirvikalpabuddhyā vrajati sa siddhimanuttamāṃ krameṇa // MSA_13.29 //",
    "T06bsa030_u:753": " mahāyānasūtrālaṃkāre pratipattyadhikārastrayodaśaḥ",
    "T06bsa030_u:754": " caturdaśo 'dhikāraḥ",
    "T06bsa030_u:755": " avavādānuśāsanīvibhāge ślokā",
    "T06bsa030_u:756": " ekapañcāśat /",
    "T06bsa030_u:757": " kalpāsaṃkhyeyaniryāto hyadhimuktiṃ vivardhayan /",
    "T06bsa030_u:758": " saṃpūrṇaḥ kuśalairdharmaiḥ sāgaro vāribhiryathā // MSA_14.1 //",
    "T06bsa030_u:759": " tathā saṃbhṛtasaṃbhāro hyādiśuddhau jinātmajaḥ /",
    "T06bsa030_u:760": " suvijñaḥ kalpa[lya]cittaśca bhāvanāyāṃ prayujyate // MSA_14.2 //",
    "T06bsa030_u:761": " dharmasrotasi buddhebhyo 'vavādaṃ labhate tadā /",
    "T06bsa030_u:762": " vipulaṃ śamathajñānavaipulyagamanāya hi // MSA_14.3 //",
    "T06bsa030_u:763": " tataḥ sūtrādike dharme so 'dvayārthavibhāvake /",
    "T06bsa030_u:764": " sūtrādināmni bandhīyāccittaṃ prathamato yatiḥ // MSA_14.4 //",
    "T06bsa030_u:765": " tataḥ padaprabhedeṣu vicaredanupūrvaśaḥ /",
    "T06bsa030_u:766": " vicārayettadarthāṃśca pratyātmayoniśaśca saḥ // MSA_14.5 //",
    "T06bsa030_u:767": " avadhṛtya ca tānarthāndharme saṃkalayetpunaḥ /",
    "T06bsa030_u:768": " tataḥ kuryātsamāśāstiṃ tadarthādhigamāya saḥ // MSA_14.6 //",
    "T06bsa030_u:769": " eṣeta pratyavekṣeta manojalpaiḥ prabandhataḥ /",
    "T06bsa030_u:770": " nirjalpaikarasaiścāpi manaskārairvicārayet // MSA_14.7 //",
    "T06bsa030_u:771": " jñeyaḥ śamathamārgo 'sya dharmanāya ca piṇḍitaṃ /",
    "T06bsa030_u:772": " jñeyo vipaśyanāmārgastadarthānāṃ vicāraṇā // MSA_14.8 //",
    "T06bsa030_u:773": " yuganaddhaśca vijñeyo mārgastatpiṇḍitaṃ punaḥ /",
    "T06bsa030_u:774": " līnaṃ cittasya gṛhṇīyāduddhataṃ śamayetpunaḥ // MSA_14.9 //",
    "T06bsa030_u:775": " śa[sa]maprāptamupekṣeta tasminnālambane punaḥ /",
    "T06bsa030_u:776": " sātatyenātha satkṛtya sarvasminyojayetpunaḥ // MSA_14.10 //",
    "T06bsa030_u:777": " nibadhyālambane cittaṃ tatpravedhaṃ[vāhaṃ] na vikṣipet /",
    "T06bsa030_u:778": " avagamyāśu vikṣepaṃ tasmin pratiharetpunaḥ // MSA_14.11 //",
    "T06bsa030_u:779": " pratyātmaṃ saṃkṣipeccittamuparyupari buddhimān /",
    "T06bsa030_u:780": " tataścara [da]mayeccittaṃ samādhau guṇadarśanāt // MSA_14.12 //",
    "T06bsa030_u:781": " aratiṃ śamayettasminvikṣepadoṣadarśanāt /",
    "T06bsa030_u:782": " abhidhyādaurmanasyādīnvyutthitān śamayettathā // MSA_14.13 //",
    "T06bsa030_u:783": " tataśca sābhisaṃskārāṃ citte svarasavāhitāṃ /",
    "T06bsa030_u:784": " labhetānabhisaṃskārān[rāṃ] tadabhyāsātpunaryatiḥ // MSA_14.14 //",
    "T06bsa030_u:785": " tataḥ sa tanukāṃ labdhvā praśrabdhiṃ kāyacetasoḥ /",
    "T06bsa030_u:786": " vijñeyaḥ samanaskāraḥ punastān [stāṃ] sa vivardhayan // MSA_14.15 //",
    "T06bsa030_u:787": " vṛddhidūraṃgamatvena maurlī sa labhate sthitiṃ /",
    "T06bsa030_u:788": " tāṃ śodhayannabhijñārthameti karmaṇyatāṃ parāṃ // MSA_14.16 //",
    "T06bsa030_u:789": " dhyāne 'bhijñābhinirhārāllokadhātūnsa gacchati /",
    "T06bsa030_u:790": " pūjārthamaprameyāṇāṃ buddhāyāṃ śravaṇāya ca // MSA_14.17 //",
    "T06bsa030_u:791": " aprameyānupāsyāsau buddhānkalpairameyagaiḥ /",
    "T06bsa030_u:792": " karmaṇyatāṃ parāmeti cetasastadupāsanāt // MSA_14.18 //",
    "T06bsa030_u:793": " tato 'nuśaṃsān labhate pañca śuddhaiḥ sa pūrvagān /",
    "T06bsa030_u:794": " viśuddhibhājanatvaṃ ca tato yāni niruttaraṃ // MSA_14.19 //",
    "T06bsa030_u:795": " kṛtsnādausvalpa[dauṣṭhulya] kāyo hi dravate 'sya pratikṣaṇaṃ /",
    "T06bsa030_u:796": " āpūryate ca praśrabdhyā kāyacittaṃ samantataḥ // MSA_14.20 //",
    "T06bsa030_u:797": " aparicchinnamābhāsaṃ dharmāṇāṃ vetti sarvataḥ /",
    "T06bsa030_u:798": " akalpitāni saṃśuddhau nimittāni prapaśyati // MSA_14.21 //",
    "T06bsa030_u:799": " prapūrau ca viśuddhau ca dharmakāyasya sarvathā /",
    "T06bsa030_u:800": " karoti satataṃ dhīmānevaṃ hetuparigrahaṃ // MSA_14.22 //",
    "T06bsa030_u:801": " tataścāsau tathābhūto bodhisattvaḥ samāhitaḥ /",
    "T06bsa030_u:802": " manojalpādvinirmuktān sarvārthānna prapaśyati // MSA_14.23 //",
    "T06bsa030_u:803": " dharma[rmā]lokasya vṛdhdyarthaṃ vīryamārabhate dṛḍhaṃ /",
    "T06bsa030_u:804": " dharmālokavivṛdhdyā ca cittamātre 'vatiṣṭhate // MSA_14.24 //",
    "T06bsa030_u:805": " sarvārthapratibhāsatvaṃ tataścitte prapaśyati /",
    "T06bsa030_u:806": " prahīno grāhyani[vi]kṣepastadā tasya bhavatyasau // MSA_14.25 //",
    "T06bsa030_u:807": " tato grāhakavikṣepaḥ kevalo 'syāvaśiṣyate /",
    "T06bsa030_u:808": " ānantaryasamādhiṃ ca spṛśatyāśu tadā punaḥ // MSA_14.26 //",
    "T06bsa030_u:809": " yato grāhakavikṣepo hīyate tadanantaraṃ /",
    "T06bsa030_u:810": " jñeyānyuṣmagatādīni etāni hi yathākramaṃ // MSA_14.27 //",
    "T06bsa030_u:811": " dvayagrāhavisaṃyuktaṃ lokottaramanuttaraṃ /",
    "T06bsa030_u:812": " nirvikalpaṃ malāpetaṃ jñānaṃ sa labhate punaḥ // MSA_14.28 //",
    "T06bsa030_u:813": " sāsyāśrayaparāvṛttiḥ prathamā bhūmiriṣyate /",
    "T06bsa030_u:814": " ameyaiścāsya sā kalpaiḥ suviśuddhiṃ nigacchati // MSA_14.29 //",
    "T06bsa030_u:815": " dharmadhātośca samatāṃ pratividhya punastadā /",
    "T06bsa030_u:816": " sarvasatveṣu labhate sadātmasamacittatāṃ // MSA_14.30 //",
    "T06bsa030_u:817": " nirātmatāyāṃ duḥkhārthe kṛtye niḥpratikarmaṇi /",
    "T06bsa030_u:818": " satveṣu samacitto 'sau yathānye 'pi jinātmajāḥ // MSA_14.31 //",
    "T06bsa030_u:819": " traidhātukātmasaṃskārānabhūtaparikalpataḥ /",
    "T06bsa030_u:820": " jñānena suviśuddhena advayārthena paśyati // MSA_14.32 //",
    "T06bsa030_u:821": " tadabhāvasya bhāvaṃ ca vimuktaṃ dṛṣṭihāyibhiḥ /",
    "T06bsa030_u:822": " labdhvā darśanamārgo hi tadā tena nirūcyate // MSA_14.33 //",
    "T06bsa030_u:823": " abhāvaśūnyatāṃ jñātvā tathābhāvasya śūnyatāṃ /",
    "T06bsa030_u:824": " prakṛtyā śūnyatāṃ jñātvā śūnyajña iti kathyate // MSA_14.34 //",
    "T06bsa030_u:825": " animittapadaṃ jñeyaṃ vikalpānāṃ ca saṃkṣayaḥ /",
    "T06bsa030_u:826": " abhūtaparikalpaśca tadapraṇihitasya hi // MSA_14.35 //",
    "T06bsa030_u:827": " tena darśanamārgeṇa saha lābhaḥ sadā mataḥ /",
    "T06bsa030_u:828": " sarveṣāṃ bodhipakṣāṇāṃ vicitrāṇāṃ jinātmaje // MSA_14.36 //",
    "T06bsa030_u:829": " saṃskāramātraṃ jagadetya buddhyā nirātmakaṃ duḥkhivirūḍhimātraṃ /",
    "T06bsa030_u:830": " vihāya yānarthamayātmadṛṣṭiḥ mahātmadṛṣṭiṃ śrayate mahārthāṃ // MSA_14.37 //",
    "T06bsa030_u:831": " vinātmadṛṣṭyā ya ihātmadṛṣṭirvināpi duḥkhena suduḥkhitaśca /",
    "T06bsa030_u:832": " sarvārthakartā na ca kārakāṅkṣī yathātmanaḥ svātmahitāni kṛtvā // MSA_14.38 //",
    "T06bsa030_u:833": " yo muktacittaḥ parayā vimuktyā baddhaśca gāḍhāyatabandhanena /",
    "T06bsa030_u:834": " duḥkhasya paryantamapaśyamānaḥ prayujyate caiva karoti caiva // MSA_14.39 //",
    "T06bsa030_u:835": " svaṃ duḥkhamudvoḍhumihāsamartho lokaḥ kutaḥ piṇḍitamanyaduḥkhaṃ /",
    "T06bsa030_u:836": " janmaikamālokayate[gataṃ] tvacinto viparyayāttasya tu bodhisattvaḥ // MSA_14.40 //",
    "T06bsa030_u:837": " yatprema yā vatsalatā prayogaḥ satveṣvakhedaśca jinātmajānāṃ /",
    "T06bsa030_u:838": " āścaryametatparamaṃ bhaveṣu na caiva satvātmasamānabhāvāt // MSA_14.41 //",
    "T06bsa030_u:839": " tato 'sau bhāvanāmārge pariśiṣṭāsu bhūmiṣu /",
    "T06bsa030_u:840": " jñānasya dvividhasyeha bhāvanāyai prayujyate // MSA_14.42 //",
    "T06bsa030_u:841": " nivirkalpaṃ ca tajjñānaṃ buddhadharmaviśodhakaṃ /",
    "T06bsa030_u:842": " anyadyathāvyavasthānaṃ satvānāṃ paripācakaṃ // MSA_14.43 //",
    "T06bsa030_u:843": " bhāvanāyāśca niryāṇaṃ dvayasaṃkhyeyasamāptitaḥ /",
    "T06bsa030_u:844": " paścimāṃ bhāvanāmetya bodhisatvau 'bhiṣiktakaḥ // MSA_14.44 //",
    "T06bsa030_u:845": " vajropamaṃ samādhānaṃ vikalpābhedyametya ca /",
    "T06bsa030_u:846": " niṣṭhāśrayaparāvṛttiṃ sarvāvaraṇanirmalāṃ // MSA_14.45 //",
    "T06bsa030_u:847": " sarvākārajñatāṃ caiva labhate 'nuttaraṃ padaṃ /",
    "T06bsa030_u:848": " yatrasthaḥ sarvasatvānāṃ hitāya pratipadyate // MSA_14.46 //",
    "T06bsa030_u:849": " kathaṃ tathā durlabhadarśane munau bhavenmahārthaṃ na hi nityadarśanaṃ /",
    "T06bsa030_u:850": " bhṛśaṃ samāpyāyitacetasaḥ sadā prasādavegairasamaśravodbhavaiḥ // MSA_14.47 //",
    "T06bsa030_u:851": " a[pra]codyamānaḥ satataṃ ca saṃmukhaṃ tathāgatairdharmasu[mu]khe vyavasthitaḥ /",
    "T06bsa030_u:852": " nigṛhya keśeṣviva doṣagahvarāt nikṛṣya bodhau sa balānniveśyate // MSA_14.48 //",
    "T06bsa030_u:853": " sa sarvalokaṃ suviśuddhadarśanairakalpabodhairabhibhūya sarvathā /",
    "T06bsa030_u:854": " mahāndhakāraṃ vidhamayya bhāsate jaganmahāditya ivātyudārataḥ // MSA_14.49 //",
    "T06bsa030_u:855": " buddhāḥ samyakpraśaṃsāṃ vidadhati satataṃ svārthasamyakprayukte,",
    "T06bsa030_u:856": " nindāmīrṣyāprayukte sthitivicayapare cāntarāyānukūlān /",
    "T06bsa030_u:857": " dharmān sarvaprakārānvidhivadiha jinā darśayantyagrasatve,",
    "T06bsa030_u:858": " yān varjyāsevya yoge bhavati vipulatā saugate śāsane 'smim // MSA_14.50 //",
    "T06bsa030_u:859": " iti satataśubhācayaprapūrṇaḥ suvipulametya sa cetasaḥ samādhiṃ /",
    "T06bsa030_u:860": " munisatatamahāvavādalabdho bhavati guṇārṇavapārago 'grasatvaḥ // MSA_14.51 //",
    "T06bsa030_u:861": " mahāyānasūtrālaṃkāre avavādānuśāsanyadhikāraścaturdaśaḥ",
    "T06bsa030_u:862": " pañcadaśo 'dhikāraḥ",
    "T06bsa030_u:863": " uddānama",
    "T06bsa030_u:864": " upāyasahitakarmavibhāge catvāraḥ ślokāḥ",
    "T06bsa030_u:865": " adhimukterbahulatā dharmaparyeṣṭideśane /",
    "T06bsa030_u:866": " pratipattistathā samyagavavādānuśāsanaṃ // MSA_15.1 //",
    "T06bsa030_u:867": " yathā pratiṣṭhā vanadehiparvatapravāhinīnāṃ pṛthivī samantataḥ /",
    "T06bsa030_u:868": " tathaiva dānādiśubhasya sarvato budheṣu karma trividhaṃ nirucyate // MSA_15.2 //",
    "T06bsa030_u:869": " suduṣkaraiḥ karmabhirudyatātmānāṃ vicitrarūpairbahukalpanirgataiḥ /",
    "T06bsa030_u:870": " na kāyavāk cittamayasya karmaṇo jinātmajānāṃ bhavatīha saṃnatiḥ // MSA_15.3 //",
    "T06bsa030_u:871": " yathā viṣācchastramahāśanād[ne] ripornivārayedātmahitaḥ svamāśrayaṃ /",
    "T06bsa030_u:872": " nihinayānadvividhājjinātmajo nivārayetkarma tathā trayātmakaṃ // MSA_15.4 //",
    "T06bsa030_u:873": " na karmiṇaḥ karma na karmaṇaḥ kriyāṃ sadāvikalpaḥ samudīkṣate tridhā /",
    "T06bsa030_u:874": " tato 'sya tatkarma viśuddhipāragaṃ bhavatyanantaṃ tadupāyasaṃgrahāt // MSA_15.5 //",
    "T06bsa030_u:875": " mahāyānasūtrālaṃkāre upāyasahitakarmādhikāraḥ pañcadaśaḥ",
    "T06bsa030_u:876": " ṣoḍaśo 'dhikāraḥ",
    "T06bsa030_u:877": " pāramitāprabhedasaṃgrahe uddānaślokaḥ",
    "T06bsa030_u:878": " saṃkhyāvibhāge ṣṭ ślokāḥ",
    "T06bsa030_u:879": " sāṃkhyātha tallakṣaṇamānupūrvī niruttirabhyāsaguṇaśca tāsāṃ /",
    "T06bsa030_u:880": " prabhedanaṃ saṃgrahaṇaṃ vipakṣo jñeyo guṇo 'nyonyaviniścayaśca // MSA_16.1 //",
    "T06bsa030_u:881": " bhogātmabhāvasaṃpatparicārārambhasaṃpadabhyudayaḥ /",
    "T06bsa030_u:882": " kleśāvaśagatvamapi ca kṛtyeṣu sadāviparyāsaḥ // MSA_16.2 //",
    "T06bsa030_u:883": " satvārtheṣu suyuktastyāgānupaghātamarṣaṇaiḥ kurute /",
    "T06bsa030_u:884": " sanidānasthitimuktyā ātmārthaṃ sarvathā carati // MSA_16.3 //",
    "T06bsa030_u:885": " avighātairaviheṭhairviheṭhasaṃmarṣaṇaiḥ kriyākhedaiḥ /",
    "T06bsa030_u:886": " āvarjanaiḥ sulapitaiḥ parārtha ātmārtha etasmāt // MSA_16.4 //",
    "T06bsa030_u:887": " bhogeṣu cānabhiratistīvrā gurutādvaye akhedaśca /",
    "T06bsa030_u:888": " yogaśca nirvikalpaḥ samastamidamuttamaṃ yānaṃ // MSA_16.5 //",
    "T06bsa030_u:889": " viṣayeṣvasaktimārgastadāptivikṣepasaṃyameṣvaparaḥ /",
    "T06bsa030_u:890": " sattvāvisṛjanavardhana āvaraṇaviśodhaneṣvaparaḥ // MSA_16.6 //",
    "T06bsa030_u:891": " śikṣātrayamadhikṛtya ca ṣaṣṭ pāramitā jinaiḥ samākhyātāḥ /",
    "T06bsa030_u:892": " ādyā tisro dvedhā antyadvayatastisṛṣvekā // MSA_16.7 //",
    "T06bsa030_u:893": " dānaṃ vipakṣahīnaṃ jñānena gataṃ ca nivikalpena /",
    "T06bsa030_u:894": " sarvecchāparipūrakamapi satvavipācakaṃ tredhā // MSA_16.8 //",
    "T06bsa030_u:895": " śīlaṃ vipakṣahīnaṃ jñānena gataṃ ca nirvikalpena /",
    "T06bsa030_u:896": " sarvecchāparipūrakamapi satvavipācakaṃ tredhā // MSA_16.9 //",
    "T06bsa030_u:897": " kṣāntirvipakṣahīnā jñānena gatā ca nirvikalpena /",
    "T06bsa030_u:898": " sarvecchāparipūrā api satvavipācikā tredhā // MSA_16.10 //",
    "T06bsa030_u:899": " vīryaṃ vipakṣahīnaṃ jñānena gataṃ ca nivikalpena /",
    "T06bsa030_u:900": " sarvecchāparipūrakamapi satvāvipācakaṃ tredhā // MSA_16.11 //",
    "T06bsa030_u:901": " dhyānaṃ vipakṣahīnaṃ jñānena gataṃ ca nirvikalpena /",
    "T06bsa030_u:902": " sarvecchāparipūrakamapi satvavipācakaṃ tredhā // MSA_16.12 //",
    "T06bsa030_u:903": " prajñā vipakṣahīnā jñānena gatā ca nirvikalpena /",
    "T06bsa030_u:904": " sarvecchāparipūrā api satvavipācikā tredhā // MSA_16.13 //",
    "T06bsa030_u:905": " pūrvottaraviśrayataścotpattestatkrameṇa nirdeśaḥ /",
    "T06bsa030_u:906": " hīnotkarṣasthānādaudārikasūkṣmataścāpi // MSA_16.14 //",
    "T06bsa030_u:907": " dāridyasyāpanayācchaityasya ca lambhanāt kṣayāt kruddheḥ /",
    "T06bsa030_u:908": " varayogamanodhāraṇaparamātha[rtha]jñānataścoktiḥ // MSA_16.15 //",
    "T06bsa030_u:909": " bhāvanopadhimāśritya manaskāraṃ tathāśayaṃ /",
    "T06bsa030_u:910": " upāyaṃ ca vibhutvaṃ ca sarvāsāmeva kathyate // MSA_16.16 //",
    "T06bsa030_u:911": " pratipādanamarthasya cetanā mūlaniścitā /",
    "T06bsa030_u:912": " bhogātmabhāvasaṃpattī dvayānugrahapūrakaṃ // MSA_16.17 //",
    "T06bsa030_u:913": " amātsaryayutaṃ tacca dṛṣṭadharmāmiṣābhaye /",
    "T06bsa030_u:914": " dānameva[vaṃ] parijñāya paṇḍitaḥ samudānayet // MSA_16.18 //",
    "T06bsa030_u:915": " ṣaḍaṅga[ṅgaṃ]śamabhāvāntaṃ sugatisthitidāyakaṃ /",
    "T06bsa030_u:916": " pratiṣṭhāśāntanirbhītaṃ puṇyasaṃbhārasaṃyutaṃ // MSA_16.19 //",
    "T06bsa030_u:917": " saṃketadharmatālabdhaṃ savaṃrastheṣu vidyate /",
    "T06bsa030_u:918": " śīlamevaṃ parijñāya paṇḍitaḥ samudānayet // MSA_16.20 //",
    "T06bsa030_u:919": " marṣādhivāsanajñānaṃ kāruṇyāddharmasaṃśrayāt /",
    "T06bsa030_u:920": " pañcānuśaṃsamākhyātaṃ dvayorarthakaraṃ ca tat // MSA_16.21 //",
    "T06bsa030_u:921": " tapaḥ prābalyasaṃyuktaṃ teṣu tattrividhaṃ mataṃ /",
    "T06bsa030_u:922": " kṣāntimevaṃ parijñāya paṇḍitaḥ samudānayet // MSA_16.22 //",
    "T06bsa030_u:923": " dvayorarthaṃ sa kurūte ātmanaśca parasya ca /",
    "T06bsa030_u:924": " yaḥ paraṃ kupitaṃ jñātvā svayaṃ tatropaśāmyati // MSA_16.22* //",
    "T06bsa030_u:925": " // iti //",
    "T06bsa030_u:926": " utsāhaḥ kuśale samyak śraddhācchandapratiṣṭhitaḥ /",
    "T06bsa030_u:927": " smṛtyādiguṇavṛddhau ca saṃkleśaprātipakṣikaḥ // MSA_16.23 //",
    "T06bsa030_u:928": " alobhādiguṇopetasteṣu saptavidhaśca saḥ /",
    "T06bsa030_u:929": " vīryameva parijñāya paṇḍitaḥ samudānayeta // MSA_16.24 //",
    "T06bsa030_u:930": " sthitiścetasa adhyātmaṃ smṛtivīryapratiṣṭhitaṃ /",
    "T06bsa030_u:931": " sukhopapattaye 'bhijñāvihāravaśavartakam // MSA_16.25 //",
    "T06bsa030_u:932": " dharmāṇāṃ pramukhaṃ teṣu vidyate trividhaśca saḥ /",
    "T06bsa030_u:933": " dhyānamevaṃ parijñāya paṇḍitaḥ samudānayet // MSA_16.26 //",
    "T06bsa030_u:934": " samyakpravicayo jñeyaḥ śa[sa]mādhānapratiṣṭhitaḥ /",
    "T06bsa030_u:935": " suvimokṣāya saṃkleśātprajñājīvasudeśanaḥ // MSA_16.27 //",
    "T06bsa030_u:936": " dharmāṇāmuttarasteṣu vidyate trividhaśca saḥ /",
    "T06bsa030_u:937": " prajñāmevaṃ parijñāya paṇḍitaḥ samudānayet // MSA_16.28 //",
    "T06bsa030_u:938": " sarve śuklā dharmā vikṣiptasamāhitobhayā jñeyāḥ /",
    "T06bsa030_u:939": " dvābhyāṃ dvābhyāṃ dvābhyāṃ pāramitābhyāṃ parigṛhītāḥ // MSA_16.29 //",
    "T06bsa030_u:940": " na ca saktaṃ na ca saktaṃ na ca saktaṃ saktameva na ca dānaṃ /",
    "T06bsa030_u:941": " na ca saktaṃ na ca saktaṃ na ca saktaṃ bodhisattvānām // MSA_16.30 //",
    "T06bsa030_u:942": " na ca saktaṃ na ca saktaṃ na ca saktaṃ saktameva na ca śīlaṃ /",
    "T06bsa030_u:943": " na ca saktaṃ na ca saktaṃ na ca saktaṃ bodhisatvānām // MSA_16.31 //",
    "T06bsa030_u:944": " na ca saktā na ca saktā na ca saktā sattikā na kṣāntiḥ /",
    "T06bsa030_u:945": " na ca saktā na ca saktā na ca saktā bodhisattvānām // MSA_16.32 //",
    "T06bsa030_u:946": " na ca saktaṃ na ca saktaṃ na ca saktaṃ saktameva ca na vīryaṃ /",
    "T06bsa030_u:947": " na ca saktaṃ na ca saktaṃ na ca saktaṃ bodhisattvānām // MSA_16.33 //",
    "T06bsa030_u:948": " na ca saktaṃ na ca saktaṃ na ca saktaṃ saktameva na ca dhyānaṃ /",
    "T06bsa030_u:949": " na ca saktaṃ na ca saktaṃ na ca saktaṃ bodhisattvānām // MSA_16.34 //",
    "T06bsa030_u:950": " na ca saktā na ca saktā na ca saktā saktikā na ca prajñā /",
    "T06bsa030_u:951": " na ca saktā na ca sakta na ca saktā bodhisattvānām // MSA_16.35 //",
    "T06bsa030_u:952": " tyaktaṃ buddhasutaiḥ svajīvitamapi prāpyārthinaṃ sarvadā kāruṇyātparato na ca pratikṛtirneṣṭaṃ phalaṃ prārthitaṃ /",
    "T06bsa030_u:953": " dānenaiva ca tena sarvajanatā bodhitraye ropitā dānaṃ jñānaparigraheṇa ca punarloke 'jñayaṃ sthāpitam // MSA_16.36 //",
    "T06bsa030_u:954": " āttaṃ buddhasutairyamodyamamayaṃ śīlatrayaṃ sarvadā svargo nābhimataḥ sametya ca punaḥ saktirna tatrāhitā /",
    "T06bsa030_u:955": " śīlenaiva ca tena sarvajanatā bodhitraye ropitā śīlaṃ jñānaparigraheṇa ca punarloke 'kṣayaṃ sthāpitam // MSA_16.37 //",
    "T06bsa030_u:956": " kṣāntaṃ buddhasutaiḥ suduṣkaramatho sarvāpakāraṃ nṛṇāṃ na svargārthamasa[śa]ktimato na ca bhayānnaivopakārekṣaṇāt /",
    "T06bsa030_u:957": " kṣāntyānuttarayā ca sarvajanatā bodhitraye ropitā kṣāntirjñānaparigraheṇa ca punarloke 'kṣayā sthāpitā // MSA_16.38 //",
    "T06bsa030_u:958": " vīryaṃ buddhasutaiḥ kṛtaṃ nirūpamaṃ saṃnāhayogātmakaṃ hantuṃ kleśagaṇaṃ svato 'pi parataḥ prāptuṃ ca bodhiṃ parāṃ /",
    "T06bsa030_u:959": " vīryeṇaiva ca tena sarvajanatā bodhitraye ropitā vīryaṃ jñānaparigraheṇa ca punarloke 'kṣayaṃ sthāpitam // MSA_16.39 //",
    "T06bsa030_u:960": " dhyānaṃ buddhasutaiḥ samādhibahulaṃ saṃpāditaṃ sarvathā śreṣṭhairdhyānasukhairvihṛtya kṛpayā hīnāpapattiḥ śritā /",
    "T06bsa030_u:961": " dhyānenaiva ca tena sarvajanatā bodhitraye ropitā dhyānaṃ jñānaparigraheṇa ca punarloke 'kṣayaṃ sthāpitam // MSA_16.40 //",
    "T06bsa030_u:962": " jñātaṃ buddhasutaiḥ satatvamakhilaṃ jñeyaṃ ca yatsarvathā saktirnaiva ca nirvṛtau prajanitā buddhaiḥ[ddheḥ] kutaḥ saṃvṛtau /",
    "T06bsa030_u:963": " jñānenaiva ca tena sarvajanatā bodhitraye ropitā jñānaṃ satvaparigraheṇa punarloke 'kṣayaṃ sthāpitam // MSA_16.41 //",
    "T06bsa030_u:964": " audāryānāmiṣatvaṃ ca mahārthākṣayatāpi ca /",
    "T06bsa030_u:965": " dānādīnāṃ samastaṃ hi jñeyaṃ guṇacatuṣṭayam // MSA_16.42 //",
    "T06bsa030_u:966": " darśanapūraṇatuṣṭiṃ yācanake 'tuṣṭimapi samāśāstiṃ /",
    "T06bsa030_u:967": " abhibhavati sa tāṃ dātā kṛpālurādhikyayogena // MSA_16.43 //",
    "T06bsa030_u:968": " prāṇānbhogāndārānsatveṣu sadānya[tya]janakṛpālutvāt /",
    "T06bsa030_u:969": " āmodate nikāmaṃ tadviratiṃ pālayetra katham // MSA_16.44 //",
    "T06bsa030_u:970": " nirapekṣaḥ samacitto nirbhīḥ sarvapradaḥ kṛpāhetoḥ /",
    "T06bsa030_u:971": " mithyāvādaṃ brūyātparopaghātāya kathamāryaḥ // MSA_16.45 //",
    "T06bsa030_u:972": " samahitakāmaḥ sakṛpaḥ paraduḥkhotpādane 'tibhīrūśca /",
    "T06bsa030_u:973": " satvavinaye suyukteḥ suvidūre trividhavāgdoṣāt // MSA_16.46 //",
    "T06bsa030_u:974": " sarvapradaḥ kṛpāluḥ pratītyadharmodaye sukuśalaśca /",
    "T06bsa030_u:975": " adhivāsayetkathamasau sarvākāraṃ manaḥ kleśam // MSA_16.47 //",
    "T06bsa030_u:976": " upakarasaṃjñāmodaṃ hyapakāriṇiparahita saṃjñāṃ[parahite sadā] duḥkhe /",
    "T06bsa030_u:977": " labhate yadā kṛpāluḥ kṣamitavyaṃ ..........[kiṃ kutasyasya] // MSA_16.48 //",
    "T06bsa030_u:978": " paraparasaṃjñāpagamātsvato 'dhikatarātsadā parasnehāt /",
    "T06bsa030_u:979": " duṣkaracaraṇātsakṛpe hyaduṣkaraṃ vīryaṃ // MSA_16.49 //",
    "T06bsa030_u:980": " alpasukhaṃ hyātmasukhaṃ līnaṃ parihāṇikaṃ kṣayi samohaṃ /",
    "T06bsa030_u:981": " dhyānaṃ mataṃ trayāṇāṃ viparyayādvodhisatvānām // MSA_16.50 //",
    "T06bsa030_u:982": " āmoṣaistamasi yathā dīpairnunnaṃ[śchanne] tathā trayajñānaṃ /",
    "T06bsa030_u:983": " dinakarakiraṇauriva tu jñānamatulyaṃ kṛpālunām // MSA_16.51 //",
    "T06bsa030_u:984": " āśrayādvastuto dānaṃ nimittātpariṇāmanāt /",
    "T06bsa030_u:985": " hetuto jñānataḥ kṣetranniśrayācca paraṃ matam // MSA_16.52 //",
    "T06bsa030_u:986": " āśrayādvastutaḥ śīlaṃ nimittātpariṇāmanāt /",
    "T06bsa030_u:987": " hetuto jñānataḥ kṣetrānniśrayācca paraṃ matam // MSA_16.53 //",
    "T06bsa030_u:988": " [āśrayādvastutaḥ kṣāntinimittātpariṇāmanāt /",
    "T06bsa030_u:989": " hetuto jñānataḥ kṣetrānniśrayācca parā matā",
    "T06bsa030_u:990": " āśrayādvastuto vīryaṃ nimittātpariṇāmanāt /",
    "T06bsa030_u:991": " hetuto jñānataḥ kṣetrānniśrayācca paraṃ matam // MSA_16.54 //",
    "T06bsa030_u:992": " āśrayādvastuto dhyānaṃ nimittātpariṇāmanāt /",
    "T06bsa030_u:993": " hetuto jñānataḥ kṣetrānniśrayācca paraṃ matam // MSA_16.55 //",
    "T06bsa030_u:994": " āśrayādvastutaḥ prajñā nimittātpariṇāmanāt /",
    "T06bsa030_u:995": " hetuto jñānataḥ kṣetranniśrayācca parā matā // MSA_16.56 //",
    "T06bsa030_u:996": " ekasatvasukhaṃ dānaṃ bahukalpavighātakṛt /",
    "T06bsa030_u:997": " priyaṃ syadvodhisatvānāṃ prāgeva tadviparyayāt // MSA_16.57 //",
    "T06bsa030_u:998": " yadarthamicchanti dhanāni dehinastadeva dhīrā visṛjanti dehiṣu /",
    "T06bsa030_u:999": " śarīrahetordhanamiṣyate janaistadeva dhīraiḥ śataśo visṛjyate // MSA_16.58 //",
    "T06bsa030_u:1000": " śarīrāmevotsṛjato na duḥkhyate yadā manaḥ kā draviṇe 'vare kathā /",
    "T06bsa030_u:1001": " tadasya lokottaramiti yanmudaṃ sa tena tattasya taduttaraṃ punaḥ // MSA_16.59 //",
    "T06bsa030_u:1002": " pratigrahairiṣṭanikāmalabdharna tuṣṭimāyāti tathārthiko 'pi /",
    "T06bsa030_u:1003": " sarvāstidānena yatheha dhīmān tuṣṭiṃ vrajatyarthijanasya tuṣṭyā // MSA_16.60 //",
    "T06bsa030_u:1004": " saṃpūrṇabhogo na tathāstimantamātmānamanvīkṣati yācako 'pi /",
    "T06bsa030_u:1005": " sarvāstidānādadhano 'pi dhīmānātmānamanveti yathāstimantaṃ // MSA_16.61 //",
    "T06bsa030_u:1006": " suvipulamapi vittaṃ prāpya naivopakāraṃ vigaṇayati tathāthī dāyakāllābhahetoḥ /",
    "T06bsa030_u:1007": " vidhivadiha sudānairarthinastarpayitvā mahadupakarasaṃjñāṃ teṣu dhīmānyathaiti // MSA_16.62 //",
    "T06bsa030_u:1008": " svayamapagataśokā dehinaḥ svastharūpā vipulamapi gṛhītvā bhuñjate yasya vittaṃ /",
    "T06bsa030_u:1009": " pathi paramaphalāḍhyādbhogavṛkṣādyathaiva pravisṛtiratibhogī bodhisattvānna so 'nyaḥ // MSA_16.63 //",
    "T06bsa030_u:1010": " prādhānyatatkāraṇakarmabhedāt prakārabhedāśrayabhedataśca /",
    "T06bsa030_u:1011": " caturvibandhapratipakṣabhedāt vīryaṃ parijñeyamiti pradiṣṭam // MSA_16.64 //",
    "T06bsa030_u:1012": " vīryaṃ paraṃ śuklagaṇasya madhye tanniśritastasya yato 'nulābhaḥ /",
    "T06bsa030_u:1013": " vīryeṇa sadyaḥ susukho vihāro lokottarā lokagatāṃ ca siddhiḥ // MSA_16.65 //",
    "T06bsa030_u:1014": " vīryāvadavāptaṃ bhavabhogamiṣṭaṃ vīryeṇa śuddhiṃ prabalāmupetāḥ /",
    "T06bsa030_u:1015": " vīryeṇa satkāyamatītya muktā vīryeṇa bodhiṃ paramāṃ vibuddhāḥ // MSA_16.66 //",
    "T06bsa030_u:1016": " punarmataṃ hānivivṛddhivīryaṃ mokṣādhipaṃ pakṣavipakṣamanyat /",
    "T06bsa030_u:1017": " tattve praviṣṭaṃ parivartakaṃ ca vīryaṃ mahārthaṃ ca niruktamanyat // MSA_16.67 //",
    "T06bsa030_u:1018": " saṃnāhavīryaṃ prathamaṃ tataśca prayogavīryaṃ vidhivatprahitaṃ /",
    "T06bsa030_u:1019": " alīnamakṣobhyamatuṣṭivīryaṃ sarvaprakāraṃ pravadanti buddhāḥ // MSA_16.68 //",
    "T06bsa030_u:1020": " nikṛṣṭamadhyottamavīryamanyat yānatraye yuktajanāśrayeṇa /",
    "T06bsa030_u:1021": " līnātyudārāśayabuddhiyogāt vīryaṃ tadalpārthamahārthamiṣṭam // MSA_16.69 //",
    "T06bsa030_u:1022": " na vīryavānbhogaparājito 'sti no vīryavān kleśaparājito 'sti /",
    "T06bsa030_u:1023": " na vīryavān khedaparājito 'sti no vīryavān prāptiparājito 'sti // MSA_16.70 //",
    "T06bsa030_u:1024": " anyonyaṃ saṃgrahataḥ prabhedato dharmato nimittācca /",
    "T06bsa030_u:1025": " ṣaṇāṃ pāramitānāṃ viniścayaḥ sarvathā jñeyaḥ // MSA_16.71 //",
    "T06bsa030_u:1026": " dānaṃ samaṃ priyākhyānamarthacaryā samārthatā /",
    "T06bsa030_u:1027": " taddeśanā samādāya svānuvṛttibhiriṣyate // MSA_16.72 //",
    "T06bsa030_u:1028": " upāyo 'nugrahakaro grāhako 'tha pravartakaḥ /",
    "T06bsa030_u:1029": " tathānuvartako jñeyaścatuḥsaṃgrahavastutaḥ // MSA_16.73 //",
    "T06bsa030_u:1030": " ādyena bhājanībhāvo dvitīyenādhimucyanā /",
    "T06bsa030_u:1031": " pratipattistṛtīyena caturthena viśodhanā // MSA_16.74 //",
    "T06bsa030_u:1032": " catuḥ saṃgrahavastutvaṃ saṃgrahadvayato mataṃ /",
    "T06bsa030_u:1033": " āmiṣeṇāpi dharmeṇa dharmeṇālambanādapi [dinā] // MSA_16.75 //",
    "T06bsa030_u:1034": " hīnamadhyottamaḥ prāyo vandhyo 'vandhyaśca saṃgrahaḥ /",
    "T06bsa030_u:1035": " abandhyaḥ sarvathā caiva jñeyo hyākārabhedataḥ // MSA_16.76 //",
    "T06bsa030_u:1036": " parṣatkarṣaṇaprayuktairvidhireṣa samāśritaḥ /",
    "T06bsa030_u:1037": " sarvārthasiddhau sarveṣāṃ sukhopāyaśca śasyate // MSA_16.77 //",
    "T06bsa030_u:1038": " saṃgṛhītā grahīṣyante saṃgṛhyante ca ye 'dhunā /",
    "T06bsa030_u:1039": " sarve ta evaṃ tasmācca vartma tatsatvapācane // MSA_16.78 //",
    "T06bsa030_u:1040": " iti satatamasaktabhogabuddhiḥ śamayamanodyamapāragaḥ sthitātmā /",
    "T06bsa030_u:1041": " bhavaviṣayanimittanirvikalpo bhavati sa satvagaṇasya saṃgṛhītā // MSA_16.79 //",
    "T06bsa030_u:1042": " mahāyānasūtrālaṃkāre pāramitādhikāraḥ [ṣoḍaśaḥ] samāptaḥ",
    "T06bsa030_u:1043": " saptadaśo 'dhikāraḥ",
    "T06bsa030_u:1044": " buddhapūjāvibhāge sapta ślokāḥ /",
    "T06bsa030_u:1045": " saṃmukhaṃ vimukhaṃ pūjā buddhānāṃ cīvarādibhiḥ /",
    "T06bsa030_u:1046": " gāḍhaprasannacittasya saṃbhāradvayapūraye // MSA_17.1 //",
    "T06bsa030_u:1047": " abandhyabuddhajanmatve praṇidhānavataḥ sataḥ /",
    "T06bsa030_u:1048": " trayasyānupalambhastu niṣpannā buddhapūjā // MSA_17.2 //",
    "T06bsa030_u:1049": " satvānāmaprameyānāṃ paripākāya cāparā /",
    "T06bsa030_u:1050": " upadheścittataścānyā adhimukternidhānataḥ // MSA_17.3 //",
    "T06bsa030_u:1051": " anukampākṣamābhyāṃ ca samudācārato 'parā /",
    "T06bsa030_u:1052": " vastvābhogāvabodhācca vimukteśca tathātvataḥ // MSA_17.4 //",
    "T06bsa030_u:1053": " āśrayādvastutaḥ pūjā nimittātpariṇāmanāt /",
    "T06bsa030_u:1054": " hetuto jñānataḥ kṣetrānniśrayācca pradarśitā // MSA_17.5 //",
    "T06bsa030_u:1055": " hetutaḥ phalataścaiva ātmanā ca parairapi /",
    "T06bsa030_u:1056": " lābhasatkārataścaiva pratipatterdvidhā ca sā // MSA_17.6 //",
    "T06bsa030_u:1057": " parīttā mahatī pūjā samānāmānikā ca sā /",
    "T06bsa030_u:1058": " prayogādgatitaścaiva praṇidhānācca sā matā // MSA_17.7 //",
    "T06bsa030_u:1059": " buddheṣu pūjā paramā svacittāt dharmādhimuktyāśayato vibhutvāt /",
    "T06bsa030_u:1060": " akalpanopāyaparigraheṇa sarvaikakāryatvaniveśataśca // MSA_17.8 //",
    "T06bsa030_u:1061": " āśrayādvastutaḥ sevā nimittātpariṇāmanāt /",
    "T06bsa030_u:1062": " hetuto jñānataḥ kṣetrānniśrayācca pradarśitā // MSA_17.9 //",
    "T06bsa030_u:1063": " mitraṃ śrayeddāntaśamopaśāntaṃ guṇādhikaṃ sodyamamāgamāḍhyaṃ /",
    "T06bsa030_u:1064": " prabuddhatatvaṃ vacasābhyupetaṃ kṛpātmakaṃ khedavivarjitaṃ ca // MSA_17.10 //",
    "T06bsa030_u:1065": " satkāralābhaiḥ paricaryayā ca seveta mitraṃ pratipattitaśca /",
    "T06bsa030_u:1066": " dharme tathājñāśaya eva dhīmān mitraṃ pragacchetsamaye nataśca // MSA_17.11 //",
    "T06bsa030_u:1067": " satkāralābheṣu gataspṛho 'sau prapattaye taṃ pariṇāmayecca /",
    "T06bsa030_u:1068": " yathānuśiṣṭapratipattitaśca saṃrādhayeccittamato 'sya dhīraḥ // MSA_17.12 //",
    "T06bsa030_u:1069": " yānatraye kauśalametya buddhyā svasyaiva yānasya yateta siddhau /",
    "T06bsa030_u:1070": " iti mānatrayakauśalāt jñānaṃ /",
    "T06bsa030_u:1071": " satvānameyānparipācanāya kṣetrasya śuddhasya ca sādhanāya // MSA_17.13 //",
    "T06bsa030_u:1072": " dharmeṣu dāyādaguṇena yukto naivāmiṣeṇa pravesatsa mitram /",
    "T06bsa030_u:1073": " hetoḥ phalāddharmamukhānuyānātseveta mitraṃ bahitaśca dhīmān // MSA_17.14 //",
    "T06bsa030_u:1074": " śrutaśravāccetasi yogataśca samānanirmānamano 'nuyogāt /",
    "T06bsa030_u:1075": " gatiprayogapraṇidhānataśca kalyāṇamitraṃ hi bhajet dhīmān // MSA_17.15 //",
    "T06bsa030_u:1076": " sanmitrasevā paramā svacittād dharmādhimuktyāśayato vibhutvaiḥ /",
    "T06bsa030_u:1077": " akalpanopāyaparigraheṇa sarvaikakāryatvaniveśataśca // MSA_17.16 //",
    "T06bsa030_u:1078": " brāhmā vipakṣahīnā jñānena gatāśca nirvikalpena /",
    "T06bsa030_u:1079": " trividhālambanavṛttāḥ satvānāṃ pācakā dhīre // MSA_17.17 //",
    "T06bsa030_u:1080": " saukhyārthini duḥkhārte sukhite kliṣṭe ca te pravartante /",
    "T06bsa030_u:1081": " taddeśite ca dharme tattathatāyāṃ ca dhīrāṇām // MSA_17.18 //",
    "T06bsa030_u:1082": " tasyāśca tathatārthatvāt kṣāntilābhādviśuddhitaḥ /",
    "T06bsa030_u:1083": " karmadvayādanālambā maitrī kleśakṣayādapi // MSA_17.19 //",
    "T06bsa030_u:1084": " te niścalāśca calāśca kṛpaṇairāsvāditā na ca jñeyāḥ /",
    "T06bsa030_u:1085": " acaleṣu bodhisattvāḥ pratiṣṭhitāḥ saktivigateṣu // MSA_17.20 //",
    "T06bsa030_u:1086": " asamāhitasvabhāvā mṛdumadhyā hīnabhūmikā ye 'pi /",
    "T06bsa030_u:1087": " hīnāśayāḥ samānā hīnāste hyanyathā tvadhikāḥ // MSA_17.21 //",
    "T06bsa030_u:1088": " brāhmyairvihṛtavihāraḥ kāmiṣu saṃjāyate yadā dhīmān /",
    "T06bsa030_u:1089": " saṃbhārānpūrayate satvāṃśca vipācayati tena // MSA_17.22 //",
    "T06bsa030_u:1090": " sarvatra cāvirahito brāhmyai rahitaśca tadvipakṣeṇa /",
    "T06bsa030_u:1091": " tatpratyayairapi bhṛśairna yāti vikṛtiṃ pramatto 'pi // MSA_17.23 //",
    "T06bsa030_u:1092": " vyāpādavihiṃsābhyāmarativyāpādakāmarāgaiśca /",
    "T06bsa030_u:1093": " yukto hi bodhisattvo bahuvidhamādīnavaṃ spṛśati // MSA_17.24 //",
    "T06bsa030_u:1094": " kleśairhantyātmānaṃ satvānupahanti śīlamupahanti /",
    "T06bsa030_u:1095": " savilekhalābhahīno rakṣāhīnastathā śāstrā[tā] // MSA_17.25 //",
    "T06bsa030_u:1096": " sādhikaraṇo 'śayasvī paratra saṃjāyate 'kṣaṇeṣu sa ca /",
    "T06bsa030_u:1097": " prāptāprāptavihīno manasi mahad duḥkhamāpnoti // MSA_17.26 //",
    "T06bsa030_u:1098": " ete sarve doṣā maitryādiṣu susthitasya na bhavanti /",
    "T06bsa030_u:1099": " akliṣṭaḥ saṃsāraṃ satvārthaṃ no ca saṃtyajati // MSA_17.27 //",
    "T06bsa030_u:1100": " na tathaikaputrakeṣvapi guṇavatsvapi bhavati sarvasatvānāṃ /",
    "T06bsa030_u:1101": " maitryādicetaneyaṃ satveṣu yathā jinasutānāṃ // MSA_17.28 //",
    "T06bsa030_u:1102": " pradīptān śatruvaśagān duḥkhākrāntāṃstamovṛtān /",
    "T06bsa030_u:1103": " durgamārgasamārūḍhānmahābandhanasaṃyutān // MSA_17.29 //",
    "T06bsa030_u:1104": " mahāśanaviṣākrāntalolānmārgapranaṣṭakān /",
    "T06bsa030_u:1105": " utpathaprasthitān satvāndurbalān karuṇāyate // MSA_17.30 //",
    "T06bsa030_u:1106": " heṭhāpahaṃ hyuttamabodhibījaṃ sukhāvahaṃ tāya[pa]kamiṣṭahetuṃ /",
    "T06bsa030_u:1107": " svabhāvadaṃ dharmamupāśritasya bodhirna dūre jinātmajasya // MSA_17.31 //",
    "T06bsa030_u:1108": " vijñāya saṃsāragataṃ samagraṃ duḥkhātmakaṃ caiva nirātmakaṃ ca /",
    "T06bsa030_u:1109": " nodvegamāyāti na cāpi doṣaiḥ prabādhyate kāruṇiko 'grabuddhiḥ // MSA_17.32 //",
    "T06bsa030_u:1110": " duḥkhātmakaṃ lokamavekṣamāṇo duḥkhāyate vetti ca tadyathāvat /",
    "T06bsa030_u:1111": " tasyābhyupāyaṃ parivarjane ca na khedamāyatyapi vā kṛpāluḥ // MSA_17.33 //",
    "T06bsa030_u:1112": " kṛpā prakṛtyā pratisaṃkhyayā ca pūrvaṃ tadabhyāsavidhānayogāt /",
    "T06bsa030_u:1113": " vipakṣahīnā ca viśuddhilābhāt caturvidheyaṃ karūṇātmakānāṃ // MSA_17.34 //",
    "T06bsa030_u:1114": " na sā kṛpā yā na samā sadā vā nādhyāśayādvā pratipattito vā /",
    "T06bsa030_u:1115": " vairāgyato nānupalambhato vā na bodhisattvo hyakṛpastathā yaḥ // MSA_17.35 //",
    "T06bsa030_u:1116": " karuṇā kṣāntiścintā praṇidhānaṃ janmasatvaparipākaḥ /",
    "T06bsa030_u:1117": " karuṇātarureṣa mahānmūlādiḥ puṣpapatra[paścimāgra] (paścimānta)phalaḥ // MSA_17.36 //",
    "T06bsa030_u:1118": " mūlaṃ karuṇā na bhaved duṣkaracaryāsahiṣṇutā na bhavet /",
    "T06bsa030_u:1119": " duḥkhākṣamaśca dhīmān satvārthaṃ cintayennaiva // MSA_17.37 //",
    "T06bsa030_u:1120": " cintāvihīnabuddhiḥ praṇidhānaṃ śuklajanmasu na kuryāt /",
    "T06bsa030_u:1121": " śubhajanmānanugacchansatvānparipācayennaiva // MSA_17.38 //",
    "T06bsa030_u:1122": " karuṇāseko maitrī tadduḥkhe saukhyato vipulapuṣṭiḥ /",
    "T06bsa030_u:1123": " śākhāvṛddhirviśadā yonimanaskārato jñeyā // MSA_17.39 //",
    "T06bsa030_u:1124": " parṇatyāgādānaṃ praṇidhīnāṃ saṃtateranucchedāt /",
    "T06bsa030_u:1125": " dvividhapratyayasiddheḥ puṣpamabandhyaṃ phalaṃ cāsmāt // MSA_17.40 //",
    "T06bsa030_u:1126": " kaḥ kurvīta na karuṇāṃ satveṣu mahākṛpāguṇakareṣu /",
    "T06bsa030_u:1127": " duḥkhe 'pi saukhyamatulaṃ bhavati yadeṣāṃ kṛpājanitaṃ // MSA_17.41 //",
    "T06bsa030_u:1128": " aviṣṭānāṃ kṛpayā na tiṣṭhati manaḥ śame kṛpālūnāṃ /",
    "T06bsa030_u:1129": " kuta eva lokasaukhye svajīvite vā bhavetsnehaḥ // MSA_17.42 //",
    "T06bsa030_u:1130": " sneho na vidyate 'sau yo 'niravadyo na laukiko yaśca /",
    "T06bsa030_u:1131": " dhīmatsu kṛpāsneho niravadyo lokasamatītaḥ // MSA_17.43 //",
    "T06bsa030_u:1132": " duḥkhājñānamahaughe mahāndhakāre ca niśritaṃ lokaṃ /",
    "T06bsa030_u:1133": " uddhartuṃ ya upāyaḥ kathamiva na syātsa niravadyaḥ // MSA_17.44 //",
    "T06bsa030_u:1134": " sneho na so 'styarihatāṃ loke pratyekabodhibuddhānāṃ /",
    "T06bsa030_u:1135": " prāgeva tadanyeṣāṃ kathamiva lokottaro na syāt // MSA_17.45 //",
    "T06bsa030_u:1136": " duḥkhābhāve duḥkhaṃ yatkṛpayā bhavati bodhisattvānāṃ /",
    "T06bsa030_u:1137": " saṃtrāsayati tadādau spṛṣṭaṃ tvabhinandayati gāḍhaṃ // MSA_17.46 //",
    "T06bsa030_u:1138": " kimataḥ paramāścaryaṃ yad duḥkhaṃ saukhyamabhibhavati sarva /",
    "T06bsa030_u:1139": " kṛpayā janitaṃ laukyaṃ yena vimukto api kṛtārthaḥ // MSA_17.47 //",
    "T06bsa030_u:1140": " kṛpayā sahitaṃ dānaṃ yaddānasukhaṃ karoti dhīrāṇāṃ /",
    "T06bsa030_u:1141": " traidhātukamupabhogairna tatsukhaṃ tatkalāṃ spṛśati // MSA_17.48 //",
    "T06bsa030_u:1142": " duḥkhamayaṃ saṃsāraṃ yatkṛpayā na tyajati satvārthaṃ /",
    "T06bsa030_u:1143": " parahitahetorduḥkhaṃ kiṃ kārūṇikairna samupetam // MSA_17.49 //",
    "T06bsa030_u:1144": " karūṇā dānaṃ bhogāḥ sadā kṛpālorvivṛddhimupayānti /",
    "T06bsa030_u:1145": " snehānugrahajanitaṃ tacchaktikṛtaṃ sukhaṃ cāsmāt // MSA_17.50 //",
    "T06bsa030_u:1146": " vardhe ca vardhayāmi ca dāne paripācayāmi sukhayāmi /",
    "T06bsa030_u:1147": " ākarṣāmi nayāmi ca karuṇā sannānpravadatīva // MSA_17.51 //",
    "T06bsa030_u:1148": " duḥkhe duḥkhī kṛpayā sukhānyanādhāya kena sukhitaḥ syāt /",
    "T06bsa030_u:1149": " sukhayatyātmānamataḥ kṛpālurādhāya parasaukhyam // MSA_17.52 //",
    "T06bsa030_u:1150": " svaṃ dānaṃ kārūṇikaḥ śāstīva sadaiva niḥsvasukhakāmaḥ /",
    "T06bsa030_u:1151": " bhogaiḥ sukhaya paraṃ vā māmapyayutasaukhyam // MSA_17.53 //",
    "T06bsa030_u:1152": " saphalaṃ dānaṃ dattaṃ tanme satveṣu tatsukhasukhena /",
    "T06bsa030_u:1153": " phala teṣveva nikāmaṃ yadi me kartavyatā te 'sti // MSA_17.54 //",
    "T06bsa030_u:1154": " bhogedveṣṭurdāturbhogā bahuśubhataropasarpanti /",
    "T06bsa030_u:1155": " na hi tatsukhaṃ mataṃ me dāne pāraṃparo 'smi yataḥ // MSA_17.55 //",
    "T06bsa030_u:1156": " sarvāstiparityāge yatkṛpayā māṃ nirīkṣase satataṃ /",
    "T06bsa030_u:1157": " nanu te tena jñeyaṃ na matphalenārthitā 'syeti // MSA_17.56 //",
    "T06bsa030_u:1158": " dānābhirato na syāṃ prāptaṃ cettatphalaṃ na visṛjeyaṃ /",
    "T06bsa030_u:1159": " kṣaṇamapi dānena vinā dānābhirato bhavati naiva // MSA_17.57 //",
    "T06bsa030_u:1160": " akṛtaṃ na phalasi yasmātpratikārāpekṣayā na me tulyaṃ /",
    "T06bsa030_u:1161": " pratikāranirvyapekṣaḥ paratra phalado 'sya kāmaṃ te // MSA_17.58 //",
    "T06bsa030_u:1162": " niravadyaṃ śuddhapadaṃ hitāvahaṃ caiva sānurakṣaṃ ca /",
    "T06bsa030_u:1163": " nirmṛgyaṃ nirlepaṃ jinātmajānāṃ kṛpādānam // MSA_17.59 //",
    "T06bsa030_u:1164": " sakalaṃ vipulaṃ śreṣṭhaṃ satataṃ muditaṃ nirāmiṣaṃ śuddhaṃ /",
    "T06bsa030_u:1165": " bodhinataṃ kuśalanataṃ jinātmajānāṃ kṛṣādānam // MSA_17.60 //",
    "T06bsa030_u:1166": " na tathopabhogatuṣṭiṃ labhate bhogī yathā parityāgāt /",
    "T06bsa030_u:1167": " tuṣṭimupaiti kṛpāluḥ sukhatrayāpyāyitamanaskaḥ // MSA_17.61 //",
    "T06bsa030_u:1168": " kṛpaṇakṛpā raudrakṛpā saṃkṣubdhakṛpā kṛpā pramatteṣu /",
    "T06bsa030_u:1169": " viṣayaparatantrakaruṇā mithyābhiniviṣṭakaruṇā ca // MSA_17.62 //",
    "T06bsa030_u:1170": " karuṇā bodhisatvānāṃ sukhād duḥkhāttadanvayāt /",
    "T06bsa030_u:1171": " karuṇā bodhisattvānāṃ hetormitrātsvabhāvataḥ // MSA_17.63 //",
    "T06bsa030_u:1172": " karuṇā bodhisattvānāṃ samā jñeyā tadāśayāt /",
    "T06bsa030_u:1173": " pratipattervirāgācca nopalambhādviśuddhitaḥ // MSA_17.64 //",
    "T06bsa030_u:1174": " maitrādribhāvanāgrā svacittato dharmato 'dhimokṣācca /",
    "T06bsa030_u:1175": " āśayato 'pi vibhutvādavikalpādaikyataścāpi // MSA_17.65 //",
    "T06bsa030_u:1176": " iti bhagavati jātasuprasādo mahadupadhidhruvasatkiryāmipūjī /",
    "T06bsa030_u:1177": " bahuguṇahitamitranityasevo jagadanukampaka eti sarvasiddhiṃ // MSA_17.66 //",
    "T06bsa030_u:1178": " mahāyānasūtrālaṃkāre pūjāsevā'pramāṇādhikāraḥ [ saptadaśaḥ] samāptaḥ",
    "T06bsa030_u:1179": " aṣṭādaśo 'dhikāraḥ",
    "T06bsa030_u:1180": " lajjāvibhāge ṣoḍaśa ślokāḥ /",
    "T06bsa030_u:1181": " lajjā vipakṣahīnā jñānena gatā ca nirvikalpena /",
    "T06bsa030_u:1182": " hīnānavadyaviṣayā satvānāṃ pācikā dhīre // MSA_18.1 //",
    "T06bsa030_u:1183": " ṣaṇāṃ pāramitānāṃ niṣevaṇālasyato bhavati lajjā /",
    "T06bsa030_u:1184": " kveśānukūladharmaprayogataścaiva dhīrāṇāṃ // MSA_18.2 //",
    "T06bsa030_u:1185": " asamāhitasvabhāvā mṛdumadhyā hīnabhūmikā lajjā /",
    "T06bsa030_u:1186": " hīnāśayā samānā hīnā hi tadanyathā tvadhikā // MSA_18.3 //",
    "T06bsa030_u:1187": " lajjārahito dhīmān kleśānadhivāsayatyayoniśataḥ /",
    "T06bsa030_u:1188": " pratighopekṣāmānaḥ satvānupahanti śīlaṃ ca // MSA_18.4 //",
    "T06bsa030_u:1189": " kaukṛtyātsavilekho bhavati sa saṃmānahānimāpnoti /",
    "T06bsa030_u:1190": " śrāddhātmā[mā]nuṣasaṃghācchāstrā copekṣyate tasmāt // MSA_18.5 //",
    "T06bsa030_u:1191": " sahadhārmi kairjinasutairvinindyate lokato 'yaśo labhate /",
    "T06bsa030_u:1192": " dṛṣṭe dharme 'nyatra kṣaṇarahito jāyate bhūyaḥ // MSA_18.6 //",
    "T06bsa030_u:1193": " prāptāprāptavihāniṃ śuklairdharmaiḥ samāpnute tena /",
    "T06bsa030_u:1194": " duḥkhaṃ viharati tasmānmanaso 'pyasvasthatāmeti // MSA_18.7 //",
    "T06bsa030_u:1195": " ete sarve doṣā himatsu bhavanti no jinasuteṣu /",
    "T06bsa030_u:1196": " deveṣu ca manujeṣu ca nityaṃ saṃjāyate ca budhaḥ // MSA_18.8 //",
    "T06bsa030_u:1197": " saṃbhārāṃśca sa bodheḥ kṣipraṃ pūrayati lajjayā dhīmān /",
    "T06bsa030_u:1198": " satvānāṃ pācanayā na khidyate caiva jinaputraḥ // MSA_18.9 //",
    "T06bsa030_u:1199": " sa vipakṣapratipakṣai rahito 'rahitaśca jāyate satataṃ /",
    "T06bsa030_u:1200": " ityetamānuśaṃsaṃ hrīmānāpnoti jinaputraḥ // MSA_18.10 //",
    "T06bsa030_u:1201": " doṣamalino hi bālo hrīvirahātsuvasanaiḥ sugupto 'pi /",
    "T06bsa030_u:1202": " nirvasano 'pi jinasuto hrīvasano muktadoṣamalaḥ // MSA_18.11 //",
    "T06bsa030_u:1203": " ākāśamiva na lipto hrīyuktaḥ jinasuto bhavati dharmaiḥ /",
    "T06bsa030_u:1204": " hrībhūṣitaśca śobhati saṃparkagato jinasutānām // MSA_18.12 //",
    "T06bsa030_u:1205": " māturiva vatsalatvaṃ hriyo vineyeṣu bodhisatvānāṃ /",
    "T06bsa030_u:1206": " ārakṣā cāpi hrīḥ saṃsaratāṃ sarvadoṣebhyaḥ // MSA_18.13 //",
    "T06bsa030_u:1207": " sarveṣu nādhivāsā sarveṣvadhivāsanāpravṛttiśca /",
    "T06bsa030_u:1208": " sarveṣu ca pravṛttirhrīvihitaṃ hrīmato liṅgam // MSA_18.14 //",
    "T06bsa030_u:1209": " hrībhāvanā pradhānā svacittato dharmato 'dhimokṣācca /",
    "T06bsa030_u:1210": " āśayato 'pi vibhutvādakalpanādaikyataścāpi // MSA_18.15 //",
    "T06bsa030_u:1211": " dhṛtiśca bodhisatvānāṃ lakṣaṇena prabhedataḥ /",
    "T06bsa030_u:1212": " dṛḍhatvena ca sarvebhyastadanyebhyo viśiṣyate // MSA_18.16 //",
    "T06bsa030_u:1213": " vīryaṃ samādhiḥ prajñā ca satvaṃ dhairyaṃ dhṛtirmatā /",
    "T06bsa030_u:1214": " nirbhīto bodhisatvo hi trayādyasmātpravartate // MSA_18.17 //",
    "T06bsa030_u:1215": " līnatvācca calatvācca mohāccotpadyate bhayaṃ /",
    "T06bsa030_u:1216": " kṛtyeṣu tasmādvijñeyā dhṛtisaṃjñā nije traye // MSA_18.18 //",
    "T06bsa030_u:1217": " prakṛtyā praṇidhāne ca nirapekṣatva eva ca /",
    "T06bsa030_u:1218": " satvavipratipattau ca gambhīryaudāryasaṃśrave // MSA_18.19 //",
    "T06bsa030_u:1219": " vineyadurvinayatve kāyācintye jinasya ca /",
    "T06bsa030_u:1220": " duṣkareṣu vicitreṣu saṃsārātyāga eva ca // MSA_18.20 //",
    "T06bsa030_u:1221": " niḥsaṃkleśe ca tatraiva dhṛtirdhīrasya jāyate /",
    "T06bsa030_u:1222": " asamā ca tadanyebhyaḥ so 'gre dhṛtimatāṃ yataḥ[mataḥ] // MSA_18.21 //",
    "T06bsa030_u:1223": " kumitraduḥkhagambhīraśravādvīro na kampate /",
    "T06bsa030_u:1224": " śalabhaiḥ pakṣavātaiśca samudaiśca sumeruvat // MSA_18.22 //",
    "T06bsa030_u:1225": " akhedo bodhisattvānāmasamastriṣu vastuṣu /",
    "T06bsa030_u:1226": " śrutātṛptimahāvīryaduḥkhe hrīghṛtiniśritaḥ // MSA_18.23 //",
    "T06bsa030_u:1227": " tīvracchando mahābodhāvakhedo dhīmatāṃ mataḥ /",
    "T06bsa030_u:1228": " aniṣpannaśca niṣpannaḥ suniṣpannaśca bhūmiṣu // MSA_18.24 //",
    "T06bsa030_u:1229": " vastunā cādhikāreṇa karmaṇā ca viśiṣyate /",
    "T06bsa030_u:1230": " lakṣaṇenākṣayatvena phalasyodāgamena ca // MSA_18.25 //",
    "T06bsa030_u:1231": " śāstrajñatā hi dhīrāṇāṃ samādhimukhadhāraṇī /",
    "T06bsa030_u:1232": " gṛhītā satvapākāya saddharmasya ca dhāraṇe // MSA_18.26 //",
    "T06bsa030_u:1233": " kāyena vacasā caiva satyajñānena cāsamā /",
    "T06bsa030_u:1234": " lokajñatā hi dhīrāṇāṃ tadanyebhyo viśiṣyate // MSA_18.27 //",
    "T06bsa030_u:1235": " sā punaḥ kimarthamityāha satvānāṃ bhājanatvāya /",
    "T06bsa030_u:1236": " kasminnarthe bhājanatvāya saddharmapratipattaye // MSA_18.28 //",
    "T06bsa030_u:1237": " satyadvayādyataśceṣṭo lokānāmudayo 'sakṛt /",
    "T06bsa030_u:1238": " dvayādastaṃgamastasmāt tajjño lokajña ucyate // MSA_18.29 //",
    "T06bsa030_u:1239": " śamāya prāptaye teṣāṃ dhīmān satyeṣu yujyate /",
    "T06bsa030_u:1240": " satyajñānadyato dhīmān lokajño hi nirucyate // MSA_18.30 //",
    "T06bsa030_u:1241": " ārṣaśca deśanādharmo artho 'bhiprāyiko 'sya ca /",
    "T06bsa030_u:1242": " prāmāṇikaśca nītārtho nirjalpā prāptirasya ca // MSA_18.31 //",
    "T06bsa030_u:1243": " pratikṣepturyathoktasya mithyāsaṃtīritasya ca /",
    "T06bsa030_u:1244": " sābhilāṣa[pa]sya ca prāpteḥ pratiṣedho 'tra deśitaḥ // MSA_18.32 //",
    "T06bsa030_u:1245": " adhimuktervicārācca yathāvatparataḥ śravāt /",
    "T06bsa030_u:1246": " nirjalpādapi ca jñānādapraṇāśo hi dhīmatāṃ // MSA_18.33 //",
    "T06bsa030_u:1247": " asamā bodhisattvānāṃ catasraḥ pratisaṃvidaḥ /",
    "T06bsa030_u:1248": " paryāye lakṣaṇe vākye jñāne jñānācca tā matāḥ // MSA_18.34 //",
    "T06bsa030_u:1249": " deśanāyāṃ prayuktasya yasya yena ca deśanā /",
    "T06bsa030_u:1250": " dharmārthayordvayorvācā jñānenaiva ca deśanā // MSA_18.35 //",
    "T06bsa030_u:1251": " dharmasyoddeśanirdeśātsarvathā prāpaṇād dvayoḥ /",
    "T06bsa030_u:1252": " parijñānā[hānā]cca codyānāṃ pratisaṃviccatuṣṭayam // MSA_18.36 //",
    "T06bsa030_u:1253": " pratyātmaṃ samatāmetya yottaratra pravedanā /",
    "T06bsa030_u:1254": " sarvasaṃśayanāśāya pratisaṃvinnirucyate // MSA_18.37 //",
    "T06bsa030_u:1255": " saṃbhāro bodhisatvānāṃ puṇyajñānamayo 'samaḥ /",
    "T06bsa030_u:1256": " saṃsāre 'bhyudayāyaikaḥ anyo 'saṃkliṣṭasaṃsṛtau // MSA_18.38 //",
    "T06bsa030_u:1257": " dānaṃ śīlaṃ ca puṇyasya prajñā jñānasya saṃbhṛtiḥ /",
    "T06bsa030_u:1258": " trayaṃ cānyaddvyasyāpi pañcāpi jñānasaṃbhṛtiḥ // MSA_18.39 //",
    "T06bsa030_u:1259": " saṃtatyā bhāvanāmetya bhūyo bhūyaḥ śubhasya hi /",
    "T06bsa030_u:1260": " āhāro yaḥ sa saṃbhāro vī[dhī]re sarvārthasādhakaḥ // MSA_18.40 //",
    "T06bsa030_u:1261": " praveśāyānimittāya anābhogāya saṃbhṛtiḥ /",
    "T06bsa030_u:1262": " abhiṣekāya niṣṭhāyai dhīrāṇāmupacīyate // MSA_18.41 //",
    "T06bsa030_u:1263": " caturdaśabhirākāraiḥ smṛtyupasthānabhāvanā /",
    "T06bsa030_u:1264": " dhīmatāmasamatvātsā tadanyebhyo viśiṣyate // MSA_18.42 //",
    "T06bsa030_u:1265": " niśrayātpratipakṣācca avatārāttathaiva ca /",
    "T06bsa030_u:1266": " ālambanamanaskāraprāptitaśca viśiṣyate // MSA_18.43 //",
    "T06bsa030_u:1267": " ānukūlyānuvṛttibhyāṃ parijñotpattito 'parā /",
    "T06bsa030_u:1268": " mātrayā paramatvena bhāvanāsamudāgamāt // MSA_18.44 //",
    "T06bsa030_u:1269": " samyakprahāṇaṃ dhīrāṇāmasamaṃ sarvadehibhiḥ /",
    "T06bsa030_u:1270": " samṛtyupasthānadoṣāṇāṃ pratipakṣeṇa bhāvyate // MSA_18.45 //",
    "T06bsa030_u:1271": " saṃsārasyopabhoge ca tyāge nivaraṇasya ca /",
    "T06bsa030_u:1272": " manaskārasya ca tyāge praveśe caiva bhūmiṣu // MSA_18.46 //",
    "T06bsa030_u:1273": " animittavihāre ca labdhau vyākaraṇasya ca /",
    "T06bsa030_u:1274": " satvānāṃ paripāke ca abhiṣeke ca dhīmatāṃ // MSA_18.47 //",
    "T06bsa030_u:1275": " kṣetrasya ca viśuddhyarthaṃ niṣṭhāgamana eva ca /",
    "T06bsa030_u:1276": " bhāvyate bodhisatvānāṃ vipakṣapratipakṣataḥ // MSA_18.48 //",
    "T06bsa030_u:1277": " chandaṃ niśritya yogasya bhāvanā sanimittikā /",
    "T06bsa030_u:1278": " sarvasamyakprahāṇeṣu pratipakṣo nirucyate // MSA_18.49 //",
    "T06bsa030_u:1279": " ṛddhipādāśca catvāro dhīrāṇāmagralakṣaṇāḥ /",
    "T06bsa030_u:1280": " sarvārthasiddhau jāyante ātmanaśca parasya ca // MSA_18.50 //",
    "T06bsa030_u:1281": " niśrayācca prabhedācca upāyadabhinirhṛteḥ /",
    "T06bsa030_u:1282": " vyavasthā ṛddhipādānāṃ dhīmatāṃ sarvatheṣyate // MSA_18.51 //",
    "T06bsa030_u:1283": " dhyānapāramimāśritya prabhedo hi caturvidhaḥ /",
    "T06bsa030_u:1284": " upāyaścābhinirhāraḥ ṣaḍvidhaśca vidhīyate // MSA_18.52 //",
    "T06bsa030_u:1285": " vyāvasāyika ekaśca dvitīyo 'nugrahātmakaḥ /",
    "T06bsa030_u:1286": " naibandhikastṛtīyaśca caturthaḥ prātipakṣikaḥ // MSA_18.53 //",
    "T06bsa030_u:1287": " darśanasyāvavādasya sthitivikrīḍitasya ca /",
    "T06bsa030_u:1288": " praṇidhervaśitāyaśca dharmaprāpteśca nirhṛtiḥ // MSA_18.54 //",
    "T06bsa030_u:1289": " bodhiścaryā śruta cātra[graṃ]śamatho 'tha vipaśyanā /",
    "T06bsa030_u:1290": " śraddhādīnāṃ padaṃ jñeyamarthasiddhyadhikārataḥ // MSA_18.55 //",
    "T06bsa030_u:1291": " bhūmipraveśasaṃkliṣṭāśceṣṭāḥ śraddhādayaḥ punaḥ /",
    "T06bsa030_u:1292": " vipakṣadurbalatvena ta eva balasaṃjñitāḥ // MSA_18.56 //",
    "T06bsa030_u:1293": " bhūmiviṣṭasya bodhyaṅgavyavasthānaṃ vidhīyate /",
    "T06bsa030_u:1294": " dharmāṇāṃ sarvasatvānāṃ samatāvagamātpunaḥ // MSA_18.57 //",
    "T06bsa030_u:1295": " smṛtiścarati sarvatra jñeyājitavinirjaye /",
    "T06bsa030_u:1296": " sarvakalpanimittānāṃ bhaṅgāya vicayo 'sya ca // MSA_18.58 //",
    "T06bsa030_u:1297": " yathā hastiratnaṃ pratyarthikabhaṅgāya /",
    "T06bsa030_u:1298": " āśu cāśeṣabodhāya vīryasya pravartate /",
    "T06bsa030_u:1299": " dharmālokavivṛddhyā ca prītyā āpūryate dhruvam // MSA_18.59 //",
    "T06bsa030_u:1300": " sarvāvaraṇanirmokṣāt praśrabdhyā sukhameti ca /",
    "T06bsa030_u:1301": " cintitārthasamṛddhiśca samādherūpajāyate // MSA_18.60 //",
    "T06bsa030_u:1302": " upekṣayā yathākāmaṃ sarvatra viharatyasau /",
    "T06bsa030_u:1303": " pa[pṛ]ṣṭhalabdhāvikalpena vikalpena [vihāreṇa] sadottamaḥ // MSA_18.61 //",
    "T06bsa030_u:1304": " evaṃguṇo bodhisattvaścakravartīva vartate /",
    "T06bsa030_u:1305": " saptaratnopamairnityaṃ bodhyaṅgaiḥ parivāritaḥ // MSA_18.62 //",
    "T06bsa030_u:1306": " niśrayāṅgaṃ svabhāvāṅgaṃ niryāṇāṅgaṃ tṛtīyakaṃ /",
    "T06bsa030_u:1307": " caturthamanuśaṃsāṅgamakleśāṅgaṃ trayātmakam // MSA_18.63 //",
    "T06bsa030_u:1308": " yathābodhānuvṛttiśca tadūrdhvamupajāyate /",
    "T06bsa030_u:1309": " yathābodhavyavasthānaṃ praveśaśca vyavasthitau // MSA_18.64 //",
    "T06bsa030_u:1310": " karmatrayaviśuddhiśca pratipakṣasya bhāvanā /",
    "T06bsa030_u:1311": " jñeyāvṛtteśca mārgasya vaiśeṣikaguṇasya ca // MSA_18.65 //",
    "T06bsa030_u:1312": " cittasya citte sthānācca dharmapravicayādapi /",
    "T06bsa030_u:1313": " samyak sthitimupāśritya śamatho 'tha vipaśyanā // MSA_18.66 //",
    "T06bsa030_u:1314": " sarvatragā ca saikāśāṃ naikāṃśopaniṣanmatā /",
    "T06bsa030_u:1315": " prativedhe ca niryāṇe animitte hyasaṃskṛte // MSA_18.67 //",
    "T06bsa030_u:1316": " pariśuddhau viśuddhau ca śamatho 'tha vipaśyanā /",
    "T06bsa030_u:1317": " sarvabhūmigatā dhīre sa yogaḥ sarvasādhakaḥ // MSA_18.68 //",
    "T06bsa030_u:1318": " pūraye buddhadharmāṇāṃ satvānāṃ paripācane /",
    "T06bsa030_u:1319": " kṣipraprāptau kriyāśuddhau vartmācchede ca kauśalaṃ // MSA_18.69 //",
    "T06bsa030_u:1320": " upāye bodhisattvānāmasamaṃ sarvabhūmiṣu /",
    "T06bsa030_u:1321": " yatkauśalyaṃ samāśritya sarvārthānsādhayanti te // MSA_18.70 //",
    "T06bsa030_u:1322": " vipākena śrutābhyāsāt dhāraṇyapi samādhinā /",
    "T06bsa030_u:1323": " parīttā mahatī sā ca mahatī trividhā punaḥ // MSA_18.71 //",
    "T06bsa030_u:1324": " apraviṣṭapraviṣṭānāṃ dhīmatāṃ mṛdumadhyamā /",
    "T06bsa030_u:1325": " aśuddhabhūmikānāṃ hi mahatī śuddhabhūmikā // MSA_18.72 //",
    "T06bsa030_u:1326": " dhāraṇī[ṇīṃ]tāṃ samāśritya bodhisatvā punaḥ punaḥ /",
    "T06bsa030_u:1327": " prakāśayanti saddharmaṃ nityaṃ saṃdhārayanti ca // MSA_18.73 //",
    "T06bsa030_u:1328": " cetanā chandasahitā jñānena preritā ca tat /",
    "T06bsa030_u:1329": " praṇidhānaṃ hi dhīrāṇāmasamaṃ sarvabhūmiṣu // MSA_18.74 //",
    "T06bsa030_u:1330": " hetubhūtaṃ ca vijñeyaṃ cittātsadyaḥ phalaṃ ca tat /",
    "T06bsa030_u:1331": " āyatyāmarthasiddhyarthaṃ cittamātrātsamṛddhitaḥ // MSA_18.75 //",
    "T06bsa030_u:1332": " citraṃ mahadviśuddhaṃ ca uttarottarabhūmiṣu /",
    "T06bsa030_u:1333": " ābodherbodhisattvānāṃ svaparārthaprasādhakaṃ // MSA_18.76 //",
    "T06bsa030_u:1334": " nairātmyaṃ dvividhaṃ jñeyo hyātmagrāhasya cāśrayaḥ /",
    "T06bsa030_u:1335": " tasya copaśamo nityaṃ samādhitrayagocaraḥ // MSA_18.77 //",
    "T06bsa030_u:1336": " samādhistrividho jñeyo grāhyagrāhakabhāvataḥ /",
    "T06bsa030_u:1337": " nirvikalpo 'pi vimukho ratiyuktaśca sarvadā // MSA_18.78 //",
    "T06bsa030_u:1338": " parijñāyai prahāṇāya punaḥ sākṣātkriyāya ca /",
    "T06bsa030_u:1339": " śūnyatādisamādhīnāṃ tridhārthaḥ parikīrtitaḥ // MSA_18.79 //",
    "T06bsa030_u:1340": " samādhyupaniṣattvena dharmoddānacatuṣṭayaṃ /",
    "T06bsa030_u:1341": " deśitaṃ bodhisattvebhyaḥ satvānāṃ hitakāmyayā // MSA_18.80 //",
    "T06bsa030_u:1342": " asadartho 'vikalpārthaḥ parikalpārtha eva ca /",
    "T06bsa030_u:1343": " vikalpopaśamārthaśca dhīmatāṃ taccatuṣṭayam // MSA_18.81 //",
    "T06bsa030_u:1344": " ayogāddhetutotpattervirodhātsvayamasthiteḥ /",
    "T06bsa030_u:1345": " abhāvāllakṣaṇaikāntyādanuvṛtternirodhataḥ // MSA_18.82 //",
    "T06bsa030_u:1346": " pariṇāmopalabdheśca taddhetutvaphalatvataḥ /",
    "T06bsa030_u:1347": " upāttatvādhipatvā[tyā]cca śuddhasatvānuvṛttitaḥ // MSA_18.83 //",
    "T06bsa030_u:1348": " ādyastaratamenāpi cayenāśrayabhāvataḥ /",
    "T06bsa030_u:1349": " vikāraparipākābhyāṃ tathā hīnaviśiṣṭataḥ // MSA_18.84 //",
    "T06bsa030_u:1350": " bhāsvarābhāsvaratvena deśāntaragamena ca /",
    "T06bsa030_u:1351": " sabījābījabhāvena pratibimbena codayaḥ // MSA_18.85 //",
    "T06bsa030_u:1352": " caturdaśavidhotpattau hetumānaviśeṣataḥ /",
    "T06bsa030_u:1353": " cayāyā[pā]rthādayogācca āśrayatva asaṃbhavāt // MSA_18.86 //",
    "T06bsa030_u:1354": " sthitasyāsaṃbhavādante ādyanāśāvikārataḥ /",
    "T06bsa030_u:1355": " tathā hīnaviśiṣṭatve bhāsvarābhāsvare 'pi ca // MSA_18.87 //",
    "T06bsa030_u:1356": " gatyabhāvātsthitāyogāccaramatva asaṃbhavāt /",
    "T06bsa030_u:1357": " anuvṛtteśca cittasya kṣaṇikaṃ sarvasaṃskṛtam // MSA_18.88 //",
    "T06bsa030_u:1358": " bhūtānāṃ ṣaḍvidhārthasya kṣaṇikatvaṃ vidhīyate /",
    "T06bsa030_u:1359": " śoṣavṛddheḥ prakṛtyā ca calatvād vṛddhihānitaḥ // MSA_18.89 //",
    "T06bsa030_u:1360": " tatsaṃbhavātpṛthivyāśca pariṇāmacatuṣṭayāt /",
    "T06bsa030_u:1361": " varṇagandharasasparśatulyatvācca tathaiva tat // MSA_18.90 //",
    "T06bsa030_u:1362": " indhanādhīnavṛttitvāttāratamyopalabdhitaḥ /",
    "T06bsa030_u:1363": " cittānuvṛtteḥ pṛcchātaḥ kṣaṇikaṃ bāhyamapyataḥ // MSA_18.91 //",
    "T06bsa030_u:1364": " prajñaptyastitayā vācyaḥ pudgalo dravyato na tu /",
    "T06bsa030_u:1365": " nopalambhādviparyāsāt saṃkleśāt kliṣṭahetutaḥ // MSA_18.92 //",
    "T06bsa030_u:1366": " ekatvānyatvatovācyastasmāddoṣadvayādasau /",
    "T06bsa030_u:1367": " skandhātmatvaprasaṅgācca taddravyatvaprasaṅgataḥ // MSA_18.93 //",
    "T06bsa030_u:1368": " dravyasan yadyavācyaśca vacanīyaṃ prayojanaṃ /",
    "T06bsa030_u:1369": " ekatvānyatvato 'vācyo na yukto niṣprayojanaḥ // MSA_18.94 //",
    "T06bsa030_u:1370": " lakṣaṇāllokadṛṣṭācca śāstrato 'pi na yujyate /",
    "T06bsa030_u:1371": " indhanāgnyoravācyatvamupalabdherdvayena hi // MSA_18.95 //",
    "T06bsa030_u:1372": " dvaye sati ca vijñānasaṃbhavātpratyayo na saḥ /",
    "T06bsa030_u:1373": " nairarthakyādato draṣṭā yāvanmoktā na yujyate // MSA_18.96 //",
    "T06bsa030_u:1374": " svāmitve sati cānityamaniṣṭaṃ na pravartayet /",
    "T06bsa030_u:1375": " tatkarmalakṣaṇaṃ sādhyaṃ saṃbodho bādhyate tridhā // MSA_18.97 //",
    "T06bsa030_u:1376": " darśanādau ca tadyatnaḥ svayaṃbhūrna trayādapi /",
    "T06bsa030_u:1377": " tadyatnapratyayatvaṃ ca niryatnaṃ darśanādikaṃ // MSA_18.98 //",
    "T06bsa030_u:1378": " akartṛtvādanityatvātsakṛtrityapravṛttitaḥ /",
    "T06bsa030_u:1379": " darśanādiṣu yatnasya svayaṃbhūtvaṃ na yujyate // MSA_18.99 //",
    "T06bsa030_u:1380": " tathā sthitasya naṣṭasya prāgabhāvādanityataḥ /",
    "T06bsa030_u:1381": " tṛtīyapakṣābhāvācca pratyayatvaṃ na yujyate // MSA_18.100 //",
    "T06bsa030_u:1382": " sarvadharmā anātmānaḥ paramārthena śūnyatā /",
    "T06bsa030_u:1383": " ātmopalambhe doṣaśca deśito yata eva ca // MSA_18.101 //",
    "T06bsa030_u:1384": " saṃkleśavyavadāne ca avasthācchedabhinnake /",
    "T06bsa030_u:1385": " vṛttisaṃtānabhedo hi pudgalenopadarśitaḥ // MSA_18.102 //",
    "T06bsa030_u:1386": " ātmadṛṣṭiranutpādyā abhyāso 'nādikālikaḥ /",
    "T06bsa030_u:1387": " ayatnamokṣaḥ sarveṣāṃ na mokṣaḥ pudgalo 'sti vā // MSA_18.103 //",
    "T06bsa030_u:1388": " prajñaptyastitayā vācyaḥ pudgalo dravyato na tu /",
    "T06bsa030_u:1389": " ekatvānyatvatovācyastasmādasau /",
    "T06bsa030_u:1390": " skandhātmatvaprasaṅgācca taddravyatvaprasaṅgataḥ /",
    "T06bsa030_u:1391": " dravyasanyadyavācyaśca vacanīyaṃ prayojanaṃ /",
    "T06bsa030_u:1392": " ekatvānyatvato 'vācyo na yukto niṣprayojanaḥ /",
    "T06bsa030_u:1393": " lakṣaṇāllokadṛṣṭācca śāstrato 'pi na yujyate /",
    "T06bsa030_u:1394": " indhanāgnyoravācyatvamupalabdherdvayena hi /",
    "T06bsa030_u:1395": " dvayaṃ pratītya vijñānasaṃbhavātpratyayo na saḥ /",
    "T06bsa030_u:1396": " svāmitve sati vānityamaniṣṭaṃ na pravartayet //",
    "T06bsa030_u:1397": " tadyatnapratyayatvaṃ ca niryatnaṃ darśanādikam /",
    "T06bsa030_u:1398": " akartṛtvādanityatvātsakṛnnityapravṛttitaḥ /",
    "T06bsa030_u:1399": " darśanādiṣu yatnasya svayaṃbhūtvaṃ na yujyate //",
    "T06bsa030_u:1400": " tathā sthitasya naṣṭasya prāgabhāvādanityataḥ /",
    "T06bsa030_u:1401": " tṛtīyapakṣābhāvācca pratyayatvaṃ na yujyate //",
    "T06bsa030_u:1402": " sarve dharmā anātmānaḥ paramārthena śūnyatā /",
    "T06bsa030_u:1403": " ātmopalambhe doṣaśca deśito yata eva ca //",
    "T06bsa030_u:1404": " saṃkleśe vyavadāne ca avasthācchedabhinnake /",
    "T06bsa030_u:1405": " vṛttisaṃtānabhedo hi pudgalenopadarśitaḥ //",
    "T06bsa030_u:1406": " ātmadṛṣṭiranūtpādyā pūrvamevotpannatvāt /",
    "T06bsa030_u:1407": " nāpi tadabhyāsārthaṃ yasmādātmadṛṣṭer",
    "T06bsa030_u:1408": " abhyāso 'nādikālikaḥ /",
    "T06bsa030_u:1409": " yadi cātmadarśanena mokṣa ityasau deśyeta /",
    "T06bsa030_u:1410": " evaṃ sati syāt",
    "T06bsa030_u:1411": " ayatnamokṣaḥ sarveṣāṃ",
    "T06bsa030_u:1412": " evamebhirguṇairnityaṃ bodhisatvāḥ samanvitāḥ /",
    "T06bsa030_u:1413": " ātmārthaṃ ca na riñcanti parārthaṃ sādhayanti ca // MSA_18.104 //",
    "T06bsa030_u:1414": " mahāyānasūtrālaṃkāre bodhipakṣādhikāraḥ[aṣṭādaśaḥ] samāptaḥ",
    "T06bsa030_u:1415": " ekonaviṃśatyadhikāraḥ",
    "T06bsa030_u:1416": " āścarya vibhāge trayaḥ ślokāḥ /",
    "T06bsa030_u:1417": " svadehasya parityāgaḥ saṃpatteścaiva saṃvṛttau /",
    "T06bsa030_u:1418": " durbaleṣu kṣamā kāye jīvite nirapekṣiṇaḥ // MSA_19.1 //",
    "T06bsa030_u:1419": " vīryārambho hyanāsvādo dhāneṣu sukha eva ca /",
    "T06bsa030_u:1420": " niṣkalpanā na prajñāyāmāścaryaṃ dhīmatāṃ ga[ma]taṃ // MSA_19.2 //",
    "T06bsa030_u:1421": " tathāgatakule janmalābho vyākaraṇasya ca /",
    "T06bsa030_u:1422": " abhiṣekasya ca prāptirbodheścāścaryamiṣyate // MSA_19.3 //",
    "T06bsa030_u:1423": " vairāgyaṃ karuṇāṃ caitya bhāvanāṃ paramāmapi /",
    "T06bsa030_u:1424": " tathaiva samacittatvaṃ nāścaryaṃ tāsu yuktatā // MSA_19.4 //",
    "T06bsa030_u:1425": " na tathātmani dāreṣu sutamitreṣu bandhuṣu /",
    "T06bsa030_u:1426": " satvānāṃ pragataḥ sneho yathā satveṣu dhīmatāṃ // MSA_19.5 //",
    "T06bsa030_u:1427": " arthiṣvapakṣapātaśca śīlasyākhaṇḍanā dhruvaṃ /",
    "T06bsa030_u:1428": " kṣāntiḥ sarvatra satvārthaṃ[sarvārthaṃ]vīryārambho mahānapi // MSA_19.6 //",
    "T06bsa030_u:1429": " dhyānaṃ ca kuśalaṃ nityaṃ prajñā caivāvikalpikā /",
    "T06bsa030_u:1430": " vijñeyā bodhisatvānāṃ tāsveva samacittatā // MSA_19.7 //",
    "T06bsa030_u:1431": " sthāpanā bhājanatve ca śīleṣveva ca ropaṇaṃ /",
    "T06bsa030_u:1432": " marṣaṇā cāpakārasya arthe vyāpāragāmitā // MSA_19.8 //",
    "T06bsa030_u:1433": " āvarjanā śāsane 'smiṃśchedanā saṃśayasya ca /",
    "T06bsa030_u:1434": " satveṣu upakāritvaṃ dhīmatāmetadiṣyate // MSA_19.9 //",
    "T06bsa030_u:1435": " samāśayena satvānāṃ dhārayanti sadaiva ye /",
    "T06bsa030_u:1436": " janayantyāryabhūmau ca kuśalairvardhayanti ca // MSA_19.10 //",
    "T06bsa030_u:1437": " duṣkṛtātparirakṣanti śrutaṃ vyutpādayanti ca /",
    "T06bsa030_u:1438": " pañcabhiḥ karmabhiḥ satvamātṛkalpā jinātmajāḥ // MSA_19.11 //",
    "T06bsa030_u:1439": " śraddhāyāḥ sarvasatveṣu sarvadā cāvaropaṇāt /",
    "T06bsa030_u:1440": " adhiśīlādiśikṣāyāṃ vimuktau ca niyojanāt // MSA_19.12 //",
    "T06bsa030_u:1441": " buddhādhyeṣaṇataścaiṣāmāvṛteśca vivarjanāt /",
    "T06bsa030_u:1442": " pañcabhiḥ karmabhiḥ satvapitṛkalpā jinātmajāḥ // MSA_19.13 //",
    "T06bsa030_u:1443": " anarhadeśanāṃ ye ca satvānāṃ gūhayanti hi /",
    "T06bsa030_u:1444": " śikṣāvipattiṃ nindanti śaṃsantyeva ca saṃpadam // MSA_19.14 //",
    "T06bsa030_u:1445": " avavādaṃ ca yacchanti mārānāvedayanti hi /",
    "T06bsa030_u:1446": " pañcabhiḥ karmabhiḥ sattvabandhukalpā jinātmajāḥ // MSA_19.15 //",
    "T06bsa030_u:1447": " saṃkleśe vyavadāne ca svayamaśrāntabuddhayaḥ /",
    "T06bsa030_u:1448": " yacchanti laukikīṃ kṛtsnāṃ saṃpadaṃ cātilaukikīm // MSA_19.16 //",
    "T06bsa030_u:1449": " sukhe hite cābhinnā[akheditvādabhinnā] ye sadā sukhahitaiṣiṇaḥ /",
    "T06bsa030_u:1450": " pañcabhiḥ karmabhiḥ satvamitrakalpā jinātmajāḥ // MSA_19.17 //",
    "T06bsa030_u:1451": " sarvadodyamavanto ye satvānāṃ paripācane /",
    "T06bsa030_u:1452": " samyagniryāṇavaktāraḥ kṣamā vipratipattiṣu // MSA_19.18 //",
    "T06bsa030_u:1453": " dvayasaṃpattidātārastadupāye ca kovidāḥ /",
    "T06bsa030_u:1454": " pañcabhiḥ karmabhiḥ satvadāsakalpā jinātmajāḥ // MSA_19.19 //",
    "T06bsa030_u:1455": " anutpattikadharmeṣu kṣāntiṃ prāptāśca ye matāḥ /",
    "T06bsa030_u:1456": " sarvayā[no]padeṣṭāraḥ sidvayogāniyojakāḥ // MSA_19.20 //",
    "T06bsa030_u:1457": " sumukhāḥ pratikāre ca vipāke cānapekṣiṇaḥ /",
    "T06bsa030_u:1458": " pañcabhiḥ karmabhiḥ satvācāryakalpā jinātmajāḥ // MSA_19.21 //",
    "T06bsa030_u:1459": " satvakṛtyārthamudyuktāḥ saṃbhārānpūrayanti ye /",
    "T06bsa030_u:1460": " saṃbhṛtānmocayantyāśu vipakṣaṃ hāpayanti ca // MSA_19.22 //",
    "T06bsa030_u:1461": " lokasaṃpattibhiścitrairalokairyojayanti ca /",
    "T06bsa030_u:1462": " pañcabhiḥ karmabhiḥ satvopādhyāyakalpā jinātmajāḥ // MSA_19.23 //",
    "T06bsa030_u:1463": " asaktyā caiva bhogeṣu śīlasya ca na khaṇḍanaiḥ /",
    "T06bsa030_u:1464": " kṛtajñatānuyogācca pratipattau ca yogataḥ // MSA_19.24 //",
    "T06bsa030_u:1465": " ṣaṭsu pāramitāsveva vartamānā hi dehinaḥ /",
    "T06bsa030_u:1466": " bhavanti bodhisatvānāṃ tathā pratyupakāriṇaḥ // MSA_19.25 //",
    "T06bsa030_u:1467": " vṛddhiṃ hāniṃ ca kāṅkṣanti satvānāṃ ca prapācanaṃ /",
    "T06bsa030_u:1468": " viśeṣagamanaṃ bhūmau bodhiṃ cānuttarāṃ sadā // MSA_19.26 //",
    "T06bsa030_u:1469": " trāsahānau samutpāde saṃśayacchedane 'pi ca /",
    "T06bsa030_u:1470": " pratipattyavavāde ca sadābandhyā jinātmajāḥ // MSA_19.27 //",
    "T06bsa030_u:1471": " dānaṃ niṣpratikāṅkṣasya niḥspṛhasya punarbhave /",
    "T06bsa030_u:1472": " śīlaṃ kṣāntiśca sarvatra vīryaṃ sarvaśubhodaye // MSA_19.28 //",
    "T06bsa030_u:1473": " vinā[ā?]rūpyaṃ tathā dhyānaṃ prajñā copāyasaṃhitā /",
    "T06bsa030_u:1474": " samyakprayogo dhīrāṇāṃ ṣaṭsu pāramitāsuhi // MSA_19.29 //",
    "T06bsa030_u:1475": " bhogasaktiḥ sacchidratvaṃ mānaścaiva sukhallikā /",
    "T06bsa030_u:1476": " āsvādanaṃ vikalpaśca dhīrāṇāṃ hānihetavaḥ // MSA_19.30 //",
    "T06bsa030_u:1477": " sthitānāṃ bodhisatvānāṃ pratipakṣeṣu teṣu ca /",
    "T06bsa030_u:1478": " jñeyā viśeṣabhāgīyā dharmā etadviparyayāt // MSA_19.31 //",
    "T06bsa030_u:1479": " pravā[tā]raṇāpi kuhanā saumukhyasya ca darśanā /",
    "T06bsa030_u:1480": " lobhatvena tatha vṛttiḥ śāntavākkāyatā tathā // MSA_19.32 //",
    "T06bsa030_u:1481": " suvākkaraṇasaṃpacca pratipattivivarjitā /",
    "T06bsa030_u:1482": " ete hi bodhisatvānāmabhūtatvāya deśitāḥ /",
    "T06bsa030_u:1483": " viparyayātprayuktānāṃ tadbhūtatvāya deśitāḥ // MSA_19.33 //",
    "T06bsa030_u:1484": " te dānādyupaṃsahāraiḥ satvānāṃ vinayanti hi /",
    "T06bsa030_u:1485": " ṣaṭprakāraṃ vipakṣaṃ hi dhīmantaḥ sarvabhūmiṣu // MSA_19.34 //",
    "T06bsa030_u:1486": " dhīmadvyākaraṇaṃ dvedhā kālapudgalabhedataḥ /",
    "T06bsa030_u:1487": " bodhau vyākaraṇe caiva mahāccānyadudāhṛtaṃ // MSA_19.35 //",
    "T06bsa030_u:1488": " notpattikṣāntilābhena mānābhogavihānitaḥ /",
    "T06bsa030_u:1489": " ekībhāvagamatvācca sarvabuddhajinātmajaiḥ // MSA_19.36 //",
    "T06bsa030_u:1490": " kṣetreṇaṃ nāmnā kālena kalpanāmnā ca tatpunaḥ /",
    "T06bsa030_u:1491": " parivārānuvṛtyā ca saddharmasya tadiṣyate // MSA_19.37 //",
    "T06bsa030_u:1492": " saṃpatyutpattinaiyamyapāto 'khede ca dhīmatāṃ /",
    "T06bsa030_u:1493": " bhāvanāyāśca sātatye samādhānācyutāvapi /",
    "T06bsa030_u:1494": " kṛtyasiddhāvanābhoge kṣāntilābhe ca sarvathā // MSA_19.38 //",
    "T06bsa030_u:1495": " pūjā śikṣāsamādānaṃ karuṇā śubhabhāvanā /",
    "T06bsa030_u:1496": " apramādastathāraṇye śrutārthātṛptireva ca /",
    "T06bsa030_u:1497": " sarvabhūmiṣu dhīrāṇāmavaśyakaraṇīyatā // MSA_19.39 //",
    "T06bsa030_u:1498": " kāmeṣvādīnavajñānaṃ skhaliteṣu nirīkṣaṇā /",
    "T06bsa030_u:1499": " duḥkhādhivāsanā caiva kuśalasya ca bhāvanā // MSA_19.40 //",
    "T06bsa030_u:1500": " anāsvādaḥ sukhe caiva nimittānāmakalpanā /",
    "T06bsa030_u:1501": " sātatyakaraṇīyaṃ hi dhīmatāṃ sarvabhūmiṣu // MSA_19.41 //",
    "T06bsa030_u:1502": " dharmadānaṃ śīlaśuddhirnotpattikṣāntireva ca /",
    "T06bsa030_u:1503": " vīryārambho mahāyāne antyā sakaruṇā sthitiḥ /",
    "T06bsa030_u:1504": " prajñā pāramitānāṃ ca pradhānaṃ dhīmatāṃ matam // MSA_19.42 //",
    "T06bsa030_u:1505": " vidyāsthānavyavasthānaṃ sūtrādyākārabhedataḥ /",
    "T06bsa030_u:1506": " jñeyaṃ dharmavyavasthānaṃ dhīmatāṃ sarvabhūmiṣu // MSA_19.43 //",
    "T06bsa030_u:1507": " punaḥ satvavyavasthānaṃ saptadhā tathatāśrayāt /",
    "T06bsa030_u:1508": " caturdhā ca tridhā caiva yuktiyānavyavasthitiḥ // MSA_19.44 //",
    "T06bsa030_u:1509": " yoniśaśca manaskāraḥ samyagdṛṣṭiḥ phalānvitā /",
    "T06bsa030_u:1510": " pramāṇairvicayo 'cintyaṃ jñeyaṃ yukticatuṣṭayam // MSA_19.45 //",
    "T06bsa030_u:1511": " āśayāddeśanāccaiva prayogātsaṃbhṛterapi /",
    "T06bsa030_u:1512": " samudāgamabhedācca trividhaṃ yānamiṣyate // MSA_19.46 //",
    "T06bsa030_u:1513": " āgantukatvaparyeṣā anyonyaṃ nāmavastunoḥ /",
    "T06bsa030_u:1514": " prajñapterdvividhasyātra tanmātratvasya vaiṣaṇā // MSA_19.47 //",
    "T06bsa030_u:1515": " sarvasyānupalambhācca bhūtajñānaṃ caturvidhaṃ /",
    "T06bsa030_u:1516": " sarvārthasiddhyai dhīrāṇāṃ sarvabhūmiṣu jāyate // MSA_19.48 //",
    "T06bsa030_u:1517": " pratiṣṭhābhogabījaṃ hi nimittaṃ bandhanasya hi /",
    "T06bsa030_u:1518": " sāśrayāścittacaittāstu badhyante 'tra sabījakāḥ // MSA_19.49 //",
    "T06bsa030_u:1519": " purataḥ sthāpitaṃ yacca nimittaṃ yatsthitaṃ svayaṃ /",
    "T06bsa030_u:1520": " sarvaṃ vibhāvayandhīmān labhate bodhimuttamām // MSA_19.50 //",
    "T06bsa030_u:1521": " tathatālambanaṃ jñānaṃ dvayagrāhavivarjitaṃ /",
    "T06bsa030_u:1522": " dauṣṭhulyakāyapratyakṣaṃ tatkṣaye dhīmatāṃ matam // MSA_19.51 //",
    "T06bsa030_u:1523": " tathatālambanaṃ jñānamanānākārabhāvitaṃ /",
    "T06bsa030_u:1524": " sadasattārthe pratyakṣaṃ vikalpavibhu cocyate // MSA_19.52 //",
    "T06bsa030_u:1525": " tattvaṃ saṃcchādya bālānāmatattvaṃ khyāti sarvataḥ /",
    "T06bsa030_u:1526": " tattvaṃ tu bodhisatvānāṃ sarvataḥ khyātyapāsya tat // MSA_19.53 //",
    "T06bsa030_u:1527": " akhyānakhyānatā jñeyā asadarthasadarthayoḥ /",
    "T06bsa030_u:1528": " āśrayasya parāvṛttirmokṣo 'sau kāmacārataḥ // MSA_19.54 //",
    "T06bsa030_u:1529": " anyonyaṃ tulyajātīyaḥ khyātyarthaḥ sarvato mahān /",
    "T06bsa030_u:1530": " antarāyakarastasmātparijñāyainamutsṛjet // MSA_19.55 //",
    "T06bsa030_u:1531": " paripācyaṃ viśodhyaṃ ca prāpyaṃ yogyaṃ ca pācane /",
    "T06bsa030_u:1532": " samyaktvadeśanāvastu aprameyaṃ hi dhīmatām // MSA_19.56 //",
    "T06bsa030_u:1533": " bodhisatva[citta]sya cotpādo notpādakṣāntireva ca /",
    "T06bsa030_u:1534": " cakṣuśca nirmalaṃ hīnamāśravakṣaya eva ca // MSA_19.57 //",
    "T06bsa030_u:1535": " saddharmasya sthitirdīrghā vyutpatticchittibhogatā /",
    "T06bsa030_u:1536": " deśanāyāḥ phalaṃ jñeyaṃ tatprayuktasya dhīmataḥ // MSA_19.58 //",
    "T06bsa030_u:1537": " ālambanamahatvaṃ ca pratipatterdvayostathā /",
    "T06bsa030_u:1538": " jñānasya vīryārambhasya upāye kauśalasya ca // MSA_19.59 //",
    "T06bsa030_u:1539": " udāgamamahatvaṃ ca mahatvaṃ buddhakarmaṇaḥ /",
    "T06bsa030_u:1540": " etanmahatvayogāddhi mahāyānaṃ nirucyate // MSA_19.60 //",
    "T06bsa030_u:1541": " gotraṃ dharmādhimuktiśca cittasyotpādanā tathā /",
    "T06bsa030_u:1542": " dānādipratipattiśca nyāyā[mā]vakrāntireva ca // MSA_19.61 //",
    "T06bsa030_u:1543": " satvānāṃ paripākaśca kṣetrasya ca viśodhanā /",
    "T06bsa030_u:1544": " apratiṣṭhitanirvāṇaṃ bodhiḥ śreṣṭhā ca darśanāt[darśanā] // MSA_19.62 //",
    "T06bsa030_u:1545": " ādhimokṣika ekaśca śuddhādhyāśayiko 'paraḥ /",
    "T06bsa030_u:1546": " nimitte cānimitte ca cāryapyanabhisaṃskṛte /",
    "T06bsa030_u:1547": " bodhisatvā hi vijñeyāḥ pañcaite sarvabhūmiṣu // MSA_19.63 //",
    "T06bsa030_u:1548": " kāmeṣvasaktasstriviśuddhakarmā krodhābhibhūmyaṃ guṇatatparaśca /",
    "T06bsa030_u:1549": " dharme 'calastatvagabhīradṛṣṭirbodhau spṛhāvān khalu bodhisattvaḥ // MSA_19.64 //",
    "T06bsa030_u:1550": " anugraheccho 'nupaghātadṛṣṭiḥ paropaghāteṣvadhivāsakaśca /",
    "T06bsa030_u:1551": " dhīro 'pramattaśca bahuśrutaśca parārthayuktaḥ khalu bodhisattvaḥ // MSA_19.65 //",
    "T06bsa030_u:1552": " ādīnavajñaḥ svaparigraheṣu bhogeṣvasakto hyanigūḍhavairaḥ /",
    "T06bsa030_u:1553": " yogī nimitte kuśalo 'kudṛṣṭiradhyātmasaṃsthaḥ khalu bodhisattvaḥ // MSA_19.66 //",
    "T06bsa030_u:1554": " dayānvito hrīguṇasaṃniviṣṭo duḥkhādhivāsātsvasukheṣvasaktaḥ /",
    "T06bsa030_u:1555": " smṛtipradhānaḥ susamāhitātmā yānāvikāryaḥ khalu bodhisattvaḥ // MSA_19.67 //",
    "T06bsa030_u:1556": " duḥkhāpaho duḥkhakaro na caiva duḥkhādhivāso na ca duḥkhabhītaḥ /",
    "T06bsa030_u:1557": " duḥkhādvimukto na ca duḥkhakalpo duḥkhābhyupetaḥ khalu bodhisattvaḥ // MSA_19.68 //",
    "T06bsa030_u:1558": " dharmerato 'dharmarataḥ [dharme 'rato 'dharmarataḥ] prakṛtyā dharme jugupsī dharamābhiyuktaḥ /",
    "T06bsa030_u:1559": " dharme vaśī dharmanirandhakāro dharmapradhānaḥ khalu bodhisattvaḥ // MSA_19.69 //",
    "T06bsa030_u:1560": " bhogāpramatto niyamāpramatto rakṣāpramattaḥ kuśalāpramattaḥ /",
    "T06bsa030_u:1561": " sukhāpramatto dharamāpramatto yānāpramatto khalu bodhisattvaḥ // MSA_19.70 //",
    "T06bsa030_u:1562": " vimānalajjāstanudoṣalajja amarṣalajjaḥ parihāṇilajjaḥ /",
    "T06bsa030_u:1563": " viśāla[visāra]lajjastanudṛṣṭilajjaḥ yānānyalajjaḥ khalu bodhisattvaḥ // MSA_19.71 //",
    "T06bsa030_u:1564": " ihāpi cāmutra upekṣaṇena saṃskārayogena vibhutvalābhaiḥ /",
    "T06bsa030_u:1565": " śamopa[samaupa]deśena mahāphalena anugrahe vartati bodhisattvaḥ // MSA_19.72 //",
    "T06bsa030_u:1566": " bodhisatvo mahāsatvo dhīmāṃścaivottamadyutiḥ /",
    "T06bsa030_u:1567": " jinaputro jinādhāro vijetātha jināṅkuraḥ // MSA_19.73 //",
    "T06bsa030_u:1568": " vikrāntaḥ paramāścaryaḥ sārthavāho mahāyaśāḥ /",
    "T06bsa030_u:1569": " kṛpāluśca mahāpuṇya īśvaro dhārmikastathā // MSA_19.74 //",
    "T06bsa030_u:1570": " sutatvabodhaiḥ sumahārthabodhaiḥ sarvāva[rtha]bodhairapi nityabodhaiḥ /",
    "T06bsa030_u:1571": " upāyabodhaiśca viśeṣaṇena tenocyate hetuna bodhisatvaḥ // MSA_19.75 //",
    "T06bsa030_u:1572": " ātmānubodhāttanudṛṣṭibodhādvicitravijñaptivibodhataśca /",
    "T06bsa030_u:1573": " sarvasya cābhūtavikalpabodhāttenocyate hetuna bodhisatvaḥ // MSA_19.76 //",
    "T06bsa030_u:1574": " abodhabodhādanubodhabodhādabhāvabodhātprabhavānubodhāt /",
    "T06bsa030_u:1575": " abodhabodhapratibodhataśca tenocyate hetuna bodhisattvaḥ // MSA_19.77 //",
    "T06bsa030_u:1576": " anarthabodhātparamārthabodhātsarvāva[rtha]bodhātsakalārthabodhāt /",
    "T06bsa030_u:1577": " boddhavyabodhāśrayabodhabodhāttenocyate hetuna bodhisattvaḥ // MSA_19.78 //",
    "T06bsa030_u:1578": " niṣpannabodhātpadabodhataśca garbhānubodhāt kramadarśanasya /",
    "T06bsa030_u:1579": " bodhādbhṛśaṃ saṃśayahānibodhāt tenocyate hetuna bodhisattvaḥ // MSA_19.79 //",
    "T06bsa030_u:1580": " lābhī hyalābhī dhīsaṃsthitaśca boddhānuboddhā pratideśakaśca /",
    "T06bsa030_u:1581": " nirjalpabuddhirhatamānamānī hyapakkasaṃpakkamatiśca dhīmān // MSA_19.80 //",
    "T06bsa030_u:1582": " mahāyānasūtrālaṃkāre guṇādhikāraḥ [ekonaviṃśatitamaḥ?] samāptaḥ",
    "T06bsa030_u:1583": " viṃśatitamaḥekaviṃśatitamaścādhikāraḥ",
    "T06bsa030_u:1584": " liṅgavibhāge dvau ślokau",
    "T06bsa030_u:1585": " anukampā priyākhyānaṃ dhīratā muktahastatā /",
    "T06bsa030_u:1586": " gambhīrasaṃdhinirmokṣo liṅgānyetāni dhīmatāṃ // MSA_20.1 //",
    "T06bsa030_u:1587": " parigrahe 'dhimuktyāptāvakhede dvayasaṃgrahe /",
    "T06bsa030_u:1588": " āśayācca prayogācca vijñeyaṃ liṅgapañcakaṃ // MSA_20.2 //",
    "T06bsa030_u:1589": " bodhisatvā hi satataṃ bhavantaścakravartinaḥ /",
    "T06bsa030_u:1590": " prakurvanti hi satvārthaṃ gṛhiṇaḥ sarvajanmasu // MSA_20.3 //",
    "T06bsa030_u:1591": " ādānalabdhā pravrajyā dharmatopagatā parā /",
    "T06bsa030_u:1592": " nidarśikā ca pravrajayā dhīmatāṃ sarvabhūmiṣu // MSA_20.4 //",
    "T06bsa030_u:1593": " aprameyairguṇairyuktaḥ pakṣaḥ pravrajitasya tu /",
    "T06bsa030_u:1594": " gṛhiṇo bodhisatvāddhi yatistasmādviśiṣyate // MSA_20.5 //",
    "T06bsa030_u:1595": " paratreṣṭaphalecchā ca śubhavṛttāvihaiva ca /",
    "T06bsa030_u:1596": " nirvāṇecchā ca dhīrāṇāṃ satveṣvāśaya iṣyate /",
    "T06bsa030_u:1597": " aśuddhaśca viśuddhaśca suviśuddhaḥ sarvabhūmiṣu // MSA_20.6 //",
    "T06bsa030_u:1598": " praṇidhānātsamāccittādādhipatyātparigrahaḥ /",
    "T06bsa030_u:1599": " gaṇasya karṣaṇatvācca dhīmatāṃ sarvabhūmiṣu // MSA_20.7 //",
    "T06bsa030_u:1600": " karmaṇaścādhipatyena praṇidhānasya cāparā /",
    "T06bsa030_u:1601": " samādheśca vibhutvasya cotpattirdhīmatāṃ matā // MSA_20.8 //",
    "T06bsa030_u:1602": " lakṣaṇātpudgagalācchikṣāskandhaniṣpattiliṅgataḥ /",
    "T06bsa030_u:1603": " nirukteḥ prāptitaścaiva vihāro bhūmireva ca // MSA_20.9 //",
    "T06bsa030_u:1604": " śūnyatā paramātmasya karmānāśe vyavasthitiḥ /",
    "T06bsa030_u:1605": " vihṛtya sasukhairdhyānairjanma kāme tataḥ param // MSA_20.10 //",
    "T06bsa030_u:1606": " tataśca bodhipakṣāṇāṃ saṃsāre pariṇāmanā /",
    "T06bsa030_u:1607": " vinā ca cittasaṃkleśaṃ satvānāṃ paripācanā // MSA_20.11 //",
    "T06bsa030_u:1608": " upapattau ca saṃcitya saṃkleśasyānurakṣaṇā /",
    "T06bsa030_u:1609": " ekāyanapathaśliṣṭā 'nimittaikāntikaḥ pathaḥ // MSA_20.12 //",
    "T06bsa030_u:1610": " animitte 'pyanābhogaḥ kṣetrasya ca viśodhanā /",
    "T06bsa030_u:1611": " satvapākasya niṣpattirjāyate ca tataḥ param // MSA_20.13 //",
    "T06bsa030_u:1612": " samādhidhāraṇīnāṃ ca bodheścaiva viśuddhatā /",
    "T06bsa030_u:1613": " etasmācca vyavasthānādvijñeyaṃ bhūmilakṣaṇam // MSA_20.14 //",
    "T06bsa030_u:1614": " viśuddhadṛṣṭiḥ suviśuddhaśīlaḥ samāhito dharmavibhūtamānaḥ /",
    "T06bsa030_u:1615": " saṃtānasaṃkleśaviśuddhibhede nirmāṇa ekakṣaṇalabdhabuddhiḥ // MSA_20.15 //",
    "T06bsa030_u:1616": " upekṣakaḥ kṣetraviśodhakaśca syātsatvapāke kuśalo maharddhiḥ /",
    "T06bsa030_u:1617": " saṃpūrṇakāyaśca nidarśane ca śakto 'bhiṣiktaḥ khalu bodhisatvaḥ // MSA_20.16 //",
    "T06bsa030_u:1618": " dharmatāṃ pratividhyeha adhiśīle 'nuśikṣaṇe /",
    "T06bsa030_u:1619": " adhicitte 'pyadhiprajñe prajñā tu dvayagocarā // MSA_20.17 //",
    "T06bsa030_u:1620": " dharmatatvaṃ tadajñānajñānādyā vṛttireva ca /",
    "T06bsa030_u:1621": " prajñāyā gocarastasmād dvibhūmau tadvyavasthitiḥ // MSA_20.18 //",
    "T06bsa030_u:1622": " śikṣāṇāṃ bhāvanāyāśca phalamanyaccaturvidham /",
    "T06bsa030_u:1623": " animittasasaṃskāro vihāraḥ prathamaṃ phalam // MSA_20.19 //",
    "T06bsa030_u:1624": " sa evānabhisaṃskāro dvitīyaṃ phalamiṣyate /",
    "T06bsa030_u:1625": " kṣetraśuddhiśca satvānāṃ pākaniṣpattireva ca // MSA_20.20 //",
    "T06bsa030_u:1626": " samādhidhāraṇīnāṃ ca niṣpattiḥ paramaṃ phalaṃ /",
    "T06bsa030_u:1627": " caturvidhaṃ phalaṃ hyetat caturbhūmisamāśritam // MSA_20.21 //",
    "T06bsa030_u:1628": " dharmatāṃ pratividhyeha śīlaskandhasya śodhanā /",
    "T06bsa030_u:1629": " samādhiprajñāskandhasya tata ūrdhvaṃ viśodhanā // MSA_20.22 //",
    "T06bsa030_u:1630": " vimuktimuktijñānasya tadanyāsu viśodhanā /",
    "T06bsa030_u:1631": " caturvidhādāvaraṇāt pratighātāvṛterapi // MSA_20.23 //",
    "T06bsa030_u:1632": " aniṣpannāśca niṣpannā vijñeyāḥ sarvabhūmayaḥ /",
    "T06bsa030_u:1633": " niṣpannā apyaniṣpannā niṣpannāśca punarmatāḥ // MSA_20.24 //",
    "T06bsa030_u:1634": " niṣpattirvijñeyā yathāvyavasthānamanasikāreṇa /",
    "T06bsa030_u:1635": " tatkalpanatājñānādavikalpanayā ca tasyaiva // MSA_20.25 //",
    "T06bsa030_u:1636": " bhāvanā api niṣpattiracintyaṃ sarvabhūmiṣu /",
    "T06bsa030_u:1637": " pratyātmavedanīyatvāt buddhānāṃ viṣayādapi // MSA_20.26 //",
    "T06bsa030_u:1638": " adhimuktirhi sarvatra sālokā liṅgamiṣyate /",
    "T06bsa030_u:1639": " alīnatvamadīnatvamaparapratyayātmatā // MSA_20.27 //",
    "T06bsa030_u:1640": " prativedhaśca sarvatra sarvatra samacittatā /",
    "T06bsa030_u:1641": " aneyānunayopāyajñānaṃ maṇḍalajanma ca // MSA_20.28 //",
    "T06bsa030_u:1642": " nācchando na ca lubdhahrasvahṛdayo na krodhano nālaso nāmaitrīkarūṇāśayo na kumatiḥ kalpairvikalpairhataḥ /",
    "T06bsa030_u:1643": " no vikṣiptamatiḥ sukhairna ca hato duḥkhairna vā [vyā]vartate satyaṃ mitramupāśritaḥ śrutaparaḥ pūjāparaḥ śāstari // MSA_20.29 //",
    "T06bsa030_u:1644": " sarvaṃ puṇyasamuccayaṃ suvipulaṃ kṛtvānyasādhāraṇaṃ saṃbodhau pariṇāmayatyaharaharyo hyuttamopāyavit /",
    "T06bsa030_u:1645": " jātaḥ svāyatane sadā śubhakaraḥ krīḍatyabhijñāguṇaiḥ sarveṣāmuparisthito guṇanidhirjñeyaḥ sa buddhātmanaḥ // MSA_20.30 //",
    "T06bsa030_u:1646": " śamathe vipaśyanāyāṃ ca dvayapañcātmako mataḥ /",
    "T06bsa030_u:1647": " dhīmatāmanuśaṃso hi sarvathā sarvabhūmiṣu // MSA_20.31 //",
    "T06bsa030_u:1648": " paśyatāṃ bodhimāsannāṃ satvārthasya ca sādhanaṃ /",
    "T06bsa030_u:1649": " tīvra utpadyate modo muditā tena kathyate // MSA_20.32 //",
    "T06bsa030_u:1650": " dauḥ śīlyābhogavaimalyādvimalā bhūmirucyate /",
    "T06bsa030_u:1651": " mahādharmāvabhāsasya karaṇācca prabhākarī // MSA_20.33 //",
    "T06bsa030_u:1652": " arcirbhūtā yato dharmā bodhipakṣāḥ pradāhakāḥ /",
    "T06bsa030_u:1653": " arciṣmatīti tadyogātsā bhūmirdvayadāhataḥ // MSA_20.34 //",
    "T06bsa030_u:1654": " satvānāṃ paripākaśca svacittasya ca rakṣaṇā /",
    "T06bsa030_u:1655": " dhīmadbhirjīyate duḥkhaṃ durjayā tena kathyate // MSA_20.35 //",
    "T06bsa030_u:1656": " ābhimukhyād dvyasyeha saṃsārasyāpi nirvṛteḥ /",
    "T06bsa030_u:1657": " uktā hyabhimukhī bhūmiḥ prajñāpāramitāśrayāt // MSA_20.36 //",
    "T06bsa030_u:1658": " ekāyanapathaśleṣādbhūmirdūraṃgamā matā /",
    "T06bsa030_u:1659": " dvyasaṃjñāvicalanādacalā ca nirucyate // MSA_20.37 //",
    "T06bsa030_u:1660": " pratisaṃvinmatisādhutvādbhūmiḥ sādhumati matā /",
    "T06bsa030_u:1661": " dharmameghā dvayavyāpterdharmākāśasya meghavat // MSA_20.38 //",
    "T06bsa030_u:1662": " vividhe śubhanirhāre ratyā viharaṇātsadā /",
    "T06bsa030_u:1663": " sarvatra bodhisatvānāṃ vihārabhūmayo matāḥ // MSA_20.39 //",
    "T06bsa030_u:1664": " bhūyo bhūyo 'mitāsvāsu ūrdhvaṃgamanayogataḥ /",
    "T06bsa030_u:1665": " bhūtāmitābhayārthāya ta eveṣṭā hi bhūmayaḥ // MSA_20.40 //",
    "T06bsa030_u:1666": " bhūmilābhe[bho]'dhimukteśca cariteṣu ca vartanāt /",
    "T06bsa030_u:1667": " prativedhācca bhūmīnāṃ niṣpatteśca caturvidhaḥ // MSA_20.41 //",
    "T06bsa030_u:1668": " mahāyāne 'dhimuktānāṃ hīnayāne ca dehināṃ /",
    "T06bsa030_u:1669": " dvayorāvarjanārthāya vinayāya ca deśitāḥ /",
    "T06bsa030_u:1670": " caryāścatasro dhīrāṇāṃ yathāsūtrānusārataḥ // MSA_20.42 //",
    "T06bsa030_u:1671": " anukampakasatveṣu saṃyogavigamāśaya /",
    "T06bsa030_u:1672": " aviyogāśaya saukhyahitāśaya namo 'stute // MSA_20.43 //",
    "T06bsa030_u:1673": " sarvāvaraṇanirmukta sarvalokābhibhū mune /",
    "T06bsa030_u:1674": " jñānena jñeyaṃ vyāptaṃ te muktacitta namo 'stute // MSA_20.44 //",
    "T06bsa030_u:1675": " aśeṣaṃ sarvasatvānāṃ sarvakleśavināśaka /",
    "T06bsa030_u:1676": " kleśaprahāraka kliṣṭasānukrośa namo 'stute // MSA_20.45 //",
    "T06bsa030_u:1677": " anābhoga nirāsaṅga avyāghāta samāhita /",
    "T06bsa030_u:1678": " sadaiva sarvapraśnānāṃ visarjaka namo 'stu te // MSA_20.46 //",
    "T06bsa030_u:1679": " āśraye 'thāśrite deśye vākye jñāne ca deśike /",
    "T06bsa030_u:1680": " avyāhatamate nityaṃ sudeśika namo 'stute // MSA_20.47 //",
    "T06bsa030_u:1681": " upetya vacanaisteṣāṃ carijña āgatau gatau /",
    "T06bsa030_u:1682": " niḥ sāre caiva satvānāṃ svavavāda namo 'stu te // MSA_20.48 //",
    "T06bsa030_u:1683": " satpauruṣyaṃ prapadyante tvāṃ dṛṣṭvā sarvadehinaḥ /",
    "T06bsa030_u:1684": " dṛṣṭamātrātprasādasya vidhāyaka namo 'stu te // MSA_20.49 //",
    "T06bsa030_u:1685": " ādānasthānasaṃtyāganirmāṇapariṇāmane /",
    "T06bsa030_u:1686": " samādhijñānavaśitāmanuprāpta namo 'stu te // MSA_20.50 //",
    "T06bsa030_u:1687": " upāye śaraṇe śuddhau satvānāṃ vipravādane /",
    "T06bsa030_u:1688": " mahāyāne ca niryāṇe mārabhañja namo 'stu te // MSA_20.51 //",
    "T06bsa030_u:1689": " jñānaprahāṇaniryāṇavighnakārakadeśika /",
    "T06bsa030_u:1690": " svaparārthe 'nyatīrthyānāṃ nirādhṛṣya namo 'stu te // MSA_20.52 //",
    "T06bsa030_u:1691": " vi[ni]gṛhyavaktā parṣatsu dvyasaṃkleśavarjita /",
    "T06bsa030_u:1692": " nirārakṣa asaṃmoṣa gaṇakarṣa namo 'stu te // MSA_20.53 //",
    "T06bsa030_u:1693": " cāre vihāre sarvatra nāstyasarvajñaceṣṭitaṃ /",
    "T06bsa030_u:1694": " sarvadā tava sarvajña bhūtārthika namo 'stu te // MSA_20.54 //",
    "T06bsa030_u:1695": " sarvasattvārthakṛtyeṣu kālaṃ tvaṃ nātivartase /",
    "T06bsa030_u:1696": " abandhyakṛtya satatamasaṃmoṣaḥ namo 'stu te // MSA_20.55 //",
    "T06bsa030_u:1697": " sarvalokamahorātraṃ ṣaṭkṛtvaḥ pratyavekṣase /",
    "T06bsa030_u:1698": " mahākaruṇayā yukta hitāśaya namo 'stu te // MSA_20.56 //",
    "T06bsa030_u:1699": " cāreṇādhigamenāpi jñānenāpi ca karmaṇā /",
    "T06bsa030_u:1700": " sarvaśrāvakapratyekabuddhottama namo 'stu te // MSA_20.57 //",
    "T06bsa030_u:1701": " tribhiḥ kāyairmahābodhiṃ sarvākārāmupāgata /",
    "T06bsa030_u:1702": " sarvatra sarvasatvānāṃ kāṅkṣāchida namo 'stu te // MSA_20.58 //",
    "T06bsa030_u:1703": " niravagraha nirdoṣa niṣkāluṣyānavasthita /",
    "T06bsa030_u:1704": " āniṅkṣya sarvadharmeṣu niṣprapañca namo 'stu te // MSA_20.59 //",
    "T06bsa030_u:1705": " niṣpannaparamārthoṃ 'si sarvabhūmiviniḥsṛtaḥ /",
    "T06bsa030_u:1706": " sarvasatvāgratāṃ prāptaḥ sarvasatvavimocakaḥ // MSA_20.60 //",
    "T06bsa030_u:1707": " akṣayairasamairyukto guṇairlokeṣu dṛśyase /",
    "T06bsa030_u:1708": " maṇḍaleṣvapyadṛśyaśca sarvathā devamānuṣaiḥ // MSA_20.61 //",
    "T06bsa030_u:1709": " mahāyānasūtrālaṃkāreṣu vyavadātasamayamahābodhisatvabhāṣite caryāpratiṣṭhādhikāro nāmaikaviṃśatitamo 'dhikāraḥ",
    "T06bsa030_u:1710": " samāptaśca mahāyānasūtrālaṃkāra iti"
}